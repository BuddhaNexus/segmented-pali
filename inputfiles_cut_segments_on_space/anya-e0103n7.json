{
  "anya-e0103n7:0": "7. Chaanussatiniddesavaṇṇanā",
  "anya-e0103n7:1": "1. Buddhānussatikathāvaṇṇanā",
  "anya-e0103n7:2_0": "123.Asubhānantaranti asubhakammaṭṭhānānantaraṁ. Anussatīsūti anussatikammaṭṭhānesu.",
  "anya-e0103n7:2_1": "“Anu anu sati anussatī”ti imamatthaṁ dassetuṁ “punappunaṁ uppajjanato”ti vatvā na",
  "anya-e0103n7:2_2": "ettha anu-saddayogena sati-saddo atthantaravācakoti dassetuṁ “satiyeva anussatī”ti",
  "anya-e0103n7:2_3": "vuttaṁ. Tena nāyamanu-saddo “upalabbhatī”tiādīsu upa-saddo viya anatthako, nāpi “sañjānanaṁ",
  "anya-e0103n7:2_4": "pajānana”ntiādīsu saṁ-saddādayo viya atthantaradīpakoti dasseti. “Pavattitabbaṭṭhānamhiyeva",
  "anya-e0103n7:2_5": "vā pavattattā”ti iminā ca anussatiyā anussaritabbānurūpatā vuttā hotīti pavattakasseva",
  "anya-e0103n7:2_6": "anurūpataṁ dassetuṁ “kulaputtassa anurūpā”ti vuttaṁ, saddhāpabbajitassa vā kulaputtassa.",
  "anya-e0103n7:2_7": "Anurūpatā nāma pavattitabbaṭṭhānassa anurūpatāya eva hotīti pavattakasseva anurūpatā",
  "anya-e0103n7:2_8": "vuttā, na ubhayassa. Anurūpāti ca yuttāti attho. Buddhanti ye guṇe upādāya bhagavati",
  "anya-e0103n7:2_9": "“buddho”ti paññatti, te guṇe ekajjhaṁ gahetvā vuttaṁ. Tenāha “buddhaguṇārammaṇāya",
  "anya-e0103n7:2_10": "satiyā etamadhivacana”nti. Ārabbhāti ālambitvā. Dhammanti pariyattidhammena saddhiṁ",
  "anya-e0103n7:2_11": "navavidhampi lokuttaradhammaṁ. Nanu ca nibbānaṁ visuṁ kammaṭṭhānabhāvena vakkhati?",
  "anya-e0103n7:2_12": "Kiñcāpi vakkhati, dhammabhāvasāmaññena pana maggaphalehi saddhiṁ idha pāḷiyā saṅgahitattā",
  "anya-e0103n7:2_13": "tassāpi dhammānussatikammaṭṭhāne gahaṇaṁ daṭṭhabbaṁ, asaṅkhatāmatādibhāvena pana",
  "anya-e0103n7:2_14": "maggaphalehi visiṭṭhatāya tassa visuṁ kammaṭṭhānabhāvena gahaṇaṁ kataṁ. Sīlānussatiādīnaṁ",
  "anya-e0103n7:2_15": "pana tissannaṁ anussatīnaṁ visuṁ kammaṭṭhānabhāvena gahaṇaṁ yogāvacarassa attano",
  "anya-e0103n7:2_16": "eva sīlassa cāgassa saddhādīnañca anussatiṭṭhānabhāvena gahetabbattā. Rūpakāyaṁ gatāti",
  "anya-e0103n7:2_17": "attano karajakāyaṁ ārabbha ārammaṇakaraṇavasena pavattā. Kāyeti kāye visayabhūte.",
  "anya-e0103n7:2_18": "Koṭṭhāsanimittārammaṇāyāti kesādikoṭṭhāsesu paṭikkūlanimittārammaṇāya. Ito purimāsu",
  "anya-e0103n7:2_19": "sattasu anussatīsu natthi nimittuppatti, idha atthīti dassanatthaṁ nimitta-ggahaṇaṁ.",
  "anya-e0103n7:2_20": "Tathā assāsapassāsanimittārammaṇāyāti etthāpi. Upasamanti sabbasaṅkhārūpasamaṁ, nibbānanti attho.",
  "anya-e0103n7:3_0": "124. Avecca buddhaguṇe yāthāvato ñatvā uppanno pasādo aveccappasādo, ariyamaggena",
  "anya-e0103n7:3_1": "āgatappasādo, taṁsadisopi vā yo diṭṭhigatavātehi acalo asampakampiyo, tena samannāgatena.",
  "anya-e0103n7:3_2": "Tādisassa buddhānussatibhāvanā ijjhati, na itarassa. Patirūpasenāsaneti yathāvuttaaṭṭhārasadosavajjite",
  "anya-e0103n7:3_3": "pañcaṅgasamannāgate senāsane. Rahogatenāti rahasi gatena. Tena kāyavivekaṁ dasseti.",
  "anya-e0103n7:3_4": "Paṭisallīnenāti nānārammaṇato paṭisallīnena, bahiddhā puthuttārammaṇato paṭikkamāpetvā",
  "anya-e0103n7:3_5": "kammaṭṭhāne sallīnena, susiliṭṭhacittenāti attho. Evanti imāya pāḷiyā āgatanayena.",
  "anya-e0103n7:4_0": "So bhagavāti ettha soti yo so samatiṁsa pāramiyo pūretvā sabbakilese bhañjitvā anuttaraṁ",
  "anya-e0103n7:4_1": "sammāsambodhiṁ abhisambuddho devānaṁ atidevo brahmānaṁ atibrahmā lokanātho bhāgyavantatādīhi",
  "anya-e0103n7:4_2": "kāraṇehi sadevake loke “bhagavā”ti patthaṭakittisaddo, so. Bhagavāti idaṁ satthu",
  "anya-e0103n7:4_3": "nāmakittanaṁ. Tathā hi vuttaṁ “bhagavāti netaṁ nāmaṁ mātarā kata”ntiādi. Parato pana",
  "anya-e0103n7:4_4": "bhagavāti guṇakittanaṁ. Arahantiādīsu navasu ṭhānesu paccekaṁ itipi-saddaṁ yojetvā",
  "anya-e0103n7:4_5": "buddhaguṇā anussaritabbāti dassento “itipi arahaṁ…pe… itipi bhagavāti anussaratī”ti",
  "anya-e0103n7:4_6": "āha. “Itipetaṁ bhūtaṁ itipetaṁ taccha”ntiādīsu viya iti-saddo āsannapaccakkhakaraṇattho,",
  "anya-e0103n7:4_7": "pi-saddo sampiṇḍanattho. Tena nesaṁ bahubhāvo dīpito, tāni ca guṇasallakkhaṇakāraṇāni",
  "anya-e0103n7:4_8": "bhāventena cittassa sammukhībhūtāni kātabbānīti dassento “iminā ca iminā ca kāraṇenāti vuttaṁ hotī”ti āha.",
  "anya-e0103n7:5_0": "125. Dūratā nāma āsannatā viya upādāyupādāya vuccatīti paramukkaṁsagataṁ dūrabhāvaṁ",
  "anya-e0103n7:5_1": "dassento “suvidūravidūre”ti āha, suṭṭhu vidūrabhāveneva vidūreti attho. Sā panassa",
  "anya-e0103n7:5_2": "kilesato dūratā tesaṁ sabbaso pahīnattāti dassento āha “maggena kilesānaṁ viddhaṁsitattā”ti.",
  "anya-e0103n7:5_3": "Nanu aññesampi khīṇāsavānaṁ te pahīnā evāti anuyogaṁ manasi katvā vuttaṁ “savāsanāna”nti.",
  "anya-e0103n7:5_4": "Na hi bhagavantaṁ ṭhapetvā aññe saha vāsanāya kilese pahātuṁ sakkonti, etena aññehi",
  "anya-e0103n7:5_5": "asādhāraṇaṁ bhagavato arahattanti dassitaṁ hoti. Kā panāyaṁ vāsanā nāma? Pahīnakilesassāpi",
  "anya-e0103n7:5_6": "appahīnakilesassa payogasadisapayogahetubhūto kilesanihito sāmatthiyaviseso āyasmato",
  "anya-e0103n7:5_7": "pilindavacchassa vasalasamudācāranimittaṁ viya. Kathaṁ pana “ārakā”ti vutte “kilesehī”ti",
  "anya-e0103n7:5_8": "ayamattho labbhatīti? Sāmaññajotanāya visese avaṭṭhānato, visesatthinā ca visesassa",
  "anya-e0103n7:5_9": "anupayojetabbato, “ārakāssa honti pāpakā akusalā dhammā”tiādīni suttapadānettha udāharitabbāni.",
  "anya-e0103n7:5_10": "Ārakāti cettha ā-kārassa rassattaṁ, ka-kārassa ca ha-kāraṁ, sānusāraṁ katvā niruttinayena",
  "anya-e0103n7:5_11": "“araha”nti padasiddhi veditabbā. Vuttamevatthaṁ sukhaggahaṇatthaṁ “so tato ārakā",
  "anya-e0103n7:5_12": "nāmā”ti gāthābandhamāha. Tattha samañjanasīlo samaṅgī, na samaṅgitā asamaṅgitā asamannāgamo asahavuttitā.",
  "anya-e0103n7:6": "126. Anatthacaraṇena kilesā eva arayoti kilesārayo. “Arīnaṁ hatattā arihā”ti vattabbe niruttinayena “araha”nti vuttaṁ.",
  "anya-e0103n7:7_0": "127. Yañcetaṁ saṁsāracakkanti sambandho. Rathacakkassa nābhi viya mūlāvayavabhūtaṁ",
  "anya-e0103n7:7_1": "anto, bahi ca samavaṭṭhitaṁ avijjābhavataṇhāmayaṁ dvayanti vuttaṁ “avijjābhavataṇhāmayanābhī”ti.",
  "anya-e0103n7:7_2": "Nābhiyā, nemiyā ca sambandhā arasadisā paccayaphalabhūtehi avijjātaṇhājarāmaraṇehi",
  "anya-e0103n7:7_3": "sambandhā puññādisaṅkhārāti vuttaṁ “puññādiabhisaṅkhārāra”nti. Tattha tattha bhave",
  "anya-e0103n7:7_4": "pariyantabhāvena pākaṭaṁ jarāmaraṇanti taṁ nemiṭṭhāniyaṁ katvā āha “jarāmaraṇanemī”ti.",
  "anya-e0103n7:7_5": "Yathā ca rathacakkapavattiyā padhānakāraṇaṁ akkho, evaṁ saṁsāracakkapavattiyā āsavasamudayoti",
  "anya-e0103n7:7_6": "āha “āsavasamudayamayena akkhena vijjhitvā”ti. Āsavā eva avijjādīnaṁ kāraṇattā āsavasamudayo.",
  "anya-e0103n7:7_7": "Yathāha “āsavasamudayā avijjāsamudayo”ti. Vipākakaṭattārūpappabhedo kāmabhavādiko",
  "anya-e0103n7:7_8": "tibhavo eva ratho, tasmiṁ tibhavarathe. Attano paccayehi samaṁ, sabbaso vā ādito",
  "anya-e0103n7:7_9": "paṭṭhāya yojitanti samāyojitaṁ. Ādirahitaṁ kālaṁ pavattatīti katvā anādikālappavattaṁ.",
  "anya-e0103n7:8": "“Khandhānañca paṭipāṭi, dhātuāyatanāna ca;",
  "anya-e0103n7:9": "Abbocchinnaṁ vattamānā, ‘saṁsāro’ti pavuccatī”ti. –",
  "anya-e0103n7:10_0": "Evaṁ vuttasaṁsārova saṁsāracakkaṁ. Anenāti bhagavatā. Bodhimaṇḍeti bodhisaṅkhātassa",
  "anya-e0103n7:10_1": "ñāṇassa maṇḍabhāvappatte ṭhāne, kāle vā. Vīriyapādehīti saṁkilesavodānapakkhiyesu",
  "anya-e0103n7:10_2": "sannirumbhanasannikkhipanakiccatāya dvidhā pavattehi attano vīriyasaṅkhātehi pādehi.",
  "anya-e0103n7:10_3": "Sīlapathaviyanti patiṭṭhaṭṭhena sīlameva pathavī, tassaṁ. Patiṭṭhāyāti sampādanavasena",
  "anya-e0103n7:10_4": "patiṭṭhahitvā. Saddhāhatthenāti anavajjadhammādānasādhanato saddhāva hattho, tena.",
  "anya-e0103n7:10_5": "Kammakkhayakaranti kāyakammādibhedassa sabbassapi kammassa khayakaraṇato kammakkhayakaraṁ.",
  "anya-e0103n7:10_6": "Ñāṇapharasunti samādhisilāyaṁ sunisitamaggañāṇapharasuṁ gahetvā.",
  "anya-e0103n7:11_0": "128. Evaṁ “arānaṁ hatattā”ti ettha vuttaaraghāte saṁsāraṁ cakkaṁ viya cakkanti gahetvā",
  "anya-e0103n7:11_1": "atthayojanaṁ katvā idāni paṭiccasamuppādadesanākkamenapi taṁ dassetuṁ “atha vā”tiādi",
  "anya-e0103n7:11_2": "vuttaṁ. Tattha anamataggaṁ saṁsāravaṭṭanti anu anu amataggaṁ aviññātakoṭikaṁ saṁsāramaṇḍalaṁ.",
  "anya-e0103n7:11_3": "Sesā dasa dhammā saṅkhārādayo jātipariyosānā arā. Kathaṁ? Nābhiyā avijjāya mūlato,",
  "anya-e0103n7:11_4": "nemiyā jarāmaraṇena antato sambandhattāti dassento āha “avijjāmūlakattā jarāmaraṇapariyantattā",
  "anya-e0103n7:11_5": "cā”ti. Dukkhādīsūti dukkhasamudayanirodhamaggesu. Tattha dukkhe aññāṇaṁ tadantogadhattā,",
  "anya-e0103n7:11_6": "tappaṭicchādanato ca, sesesu paṭicchādanatova. Dukkhanti cettha dukkhaṁ ariyasaccaṁ",
  "anya-e0103n7:11_7": "adhippetanti taṁ kāmabhavādivasena tidhā bhinditvā tathā tappaṭicchādikaṁ avijjaṁ,",
  "anya-e0103n7:11_8": "avijjādipaccaye tīsu bhavesu saṅkhārādike ca paṭipāṭiyā dassento “kāmabhave ca avijjā”tiādimāha.",
  "anya-e0103n7:11_9": "Tattha kāmabhave avijjāti kāmabhave ādīnavappaṭicchādikā avijjā. Rūpabhave arūpabhave",
  "anya-e0103n7:11_10": "avijjāti etthāpi eseva nayo. Kāmabhave saṅkhārānanti kāmabhūmipariyāpannānaṁ saṅkhārānaṁ,",
  "anya-e0103n7:11_11": "kāmabhave vā nipphādetabbā ye saṅkhārā, tesaṁ kāmabhavūpapattinibbattakasaṅkhārānanti",
  "anya-e0103n7:11_12": "attho. Paccayo hotīti puññābhisaṅkhārānaṁ tāva ārammaṇapaccayena ceva upanissayapaccayena",
  "anya-e0103n7:11_13": "cāti dvidhā paccayo hoti. Apuññābhisaṅkhāresu sahajātassa sahajātādivasena, asahajātassa",
  "anya-e0103n7:11_14": "anantarasamanantarādivasena, nānantarassa pana ārammaṇavasena ceva upanissayavasena",
  "anya-e0103n7:11_15": "ca paccayo hoti. Arūpabhave saṅkhārānanti āneñjābhisaṅkhārānaṁ. Paccayo hoti upanissayavaseneva.",
  "anya-e0103n7:11_16": "Imasmiṁ panatthe ettha vitthāriyamāne atippapañco hoti, sayameva ca parato āgamissatīti",
  "anya-e0103n7:11_17": "na naṁ vitthārayāma.",
  "anya-e0103n7:12_0": "Tiṇṇaṁ āyatanānanti cakkhusotamanāyatanānaṁ. Ekassāyatanassāti manāyatanassa. Iminā",
  "anya-e0103n7:12_1": "nayena phassādīnampi vibhāgo veditabbo. Tattha tattha sā sā taṇhāti rūpataṇhādibhedā",
  "anya-e0103n7:12_2": "tattha tattha kāmabhavādīsu uppajjanakā taṇhā.",
  "anya-e0103n7:13_0": "Taṇhādimūlikā kathā atisaṁkhittāti taṁ, upādānabhave ca vibhajitvā vitthāretvā dassetuṁ",
  "anya-e0103n7:13_1": "“katha”ntiādi vuttaṁ. Tattha “kāme paribhuñjissāmī”ti iminā kāmataṇhāpavattimāha.",
  "anya-e0103n7:13_2": "Tathā “saggasampattiṁ anubhavissāmī”tiādīhi. Sā pana taṇhā yasmā bhusamādānavasena",
  "anya-e0103n7:13_3": "pavattamānā kāmupādānaṁ nāma hoti, tasmā vuttaṁ “kāmupādānapaccayā”ti. Tathevāti",
  "anya-e0103n7:13_4": "kāmupādānapaccayā eva.",
  "anya-e0103n7:14_0": "Brahmalokasampattinti rūpībrahmaloke sampattiṁ. “Sabbepi tebhūmakā dhammā kāmanīyaṭṭhena",
  "anya-e0103n7:14_1": "kāmā”ti vacanato bhavarāgopi kāmupādānamevāti katvā “kāmupādānapaccayā eva mettaṁ",
  "anya-e0103n7:14_2": "bhāvetī”tiādi vuttaṁ. Sesupādānamūlikāsupīti etthāyaṁ yojanā – idhekacco “natthi",
  "anya-e0103n7:14_3": "paro loko”ti natthikadiṭṭhiṁ gaṇhāti, so diṭṭhupādānapaccayā kāyena duccaritaṁ caratītiādi",
  "anya-e0103n7:14_4": "vuttanayena yojetabbaṁ. Aparo “asukasmiṁ sampattibhave attā ucchijjatī”ti ucchedadiṭṭhiṁ",
  "anya-e0103n7:14_5": "gaṇhāti, so tatrūpapattiyā kāyena sucaritaṁ caratītiādi vuttanayeneva yojetabbaṁ.",
  "anya-e0103n7:14_6": "Aparo “rūpī manomayo hutvā attā ucchijjatī”ti rūpūpapattiyā maggaṁ bhāveti. Bhāvanāpāripūriyāti",
  "anya-e0103n7:14_7": "sabbaṁ vuttanayeneva veditabbaṁ. Aparo “arūpabhave uppajjitvā attā ucchijjatī”ti",
  "anya-e0103n7:14_8": "arūpūpapattiyā maggaṁ bhāveti. Bhāvanāpāripūriyāti sabbaṁ vuttanayeneva veditabbaṁ.",
  "anya-e0103n7:14_9": "Etāhiyeva attavādupādānamūlikāpi yojanā saṁvaṇṇitāti daṭṭhabbaṁ. Evaṁ diṭṭhadhammanibbānavādavasenāpi",
  "anya-e0103n7:14_10": "yojanā veditabbā. Aparo “sīlena suddhī”ti “asuddhimaggaṁ suddhimaggo”ti parāmasanto",
  "anya-e0103n7:14_11": "sīlabbatupādānapaccayā kāyena duccaritaṁ caratītiādinā sabbaṁ vuttanayeneva yojetabbaṁ.",
  "anya-e0103n7:15_0": "Idāni yvāyaṁ saṁsāracakkaṁ dassentena “kāmabhave avijjā kāmabhave saṅkhārānaṁ paccayo",
  "anya-e0103n7:15_1": "hotī”tiādinā avijjādīnaṁ paccayabhāvo, saṅkhārādīnaṁ paccayuppannabhāvo ca dassito,",
  "anya-e0103n7:15_2": "tameva paṭisambhidāmaggapāḷiṁ ānetvā nigamanavasena dassento “evaṁ aya”ntiādimāha.",
  "anya-e0103n7:15_3": "Tattha yathā saṅkhārā hetunibbattā, evaṁ avijjāpi kāmāsavādinā sahetukā evāti āha",
  "anya-e0103n7:15_4": "“ubhopete hetusamuppannā”ti. Paccayapariggaheti nāmarūpassa paccayānaṁ avijjādīnaṁ",
  "anya-e0103n7:15_5": "paricchijja gahaṇe, nipphādetabbe bhummaṁ. Paññāti kaṅkhāvitaraṇavisuddhisaṅkhātā",
  "anya-e0103n7:15_6": "pakārato jānanā. Dhammaṭṭhitiñāṇanti paṭiccasamuppādāvabodho. Idañca dhammaṭṭhitiñāṇaṁ",
  "anya-e0103n7:15_7": "yasmā addhāttaye kaṅkhāmalavitaraṇavasena pavattati, tasmā “atītampi addhāna”ntiādi",
  "anya-e0103n7:15_8": "vuttaṁ. Eteneva nayenāti etena “avijjā hetū”tiādinā avijjāyaṁ vuttena nayena. “Saṅkhārā",
  "anya-e0103n7:15_9": "hetu, viññāṇaṁ hetusamuppanna”ntiādinā sabbapadāni vitthāretabbāni.",
  "anya-e0103n7:16_0": "Saṁkhippanti ettha avijjādayo, viññāṇādayo cāti saṅkhepo, hetu, vipāko ca. Hetu vipākoti",
  "anya-e0103n7:16_1": "vā saṁkhippatīti saṅkhepo, avijjādayo viññāṇādayo ca. Saṅkhepabhāvasāmaññena pana",
  "anya-e0103n7:16_2": "ekavacanaṁ katanti daṭṭhabbaṁ. Te pana saṅkhepā atīte hetu, etarahi vipāko, etarahi",
  "anya-e0103n7:16_3": "hetu, āyatiṁ vipākoti evaṁ kālavibhāgena cattāro jātā. Tenāha “purimasaṅkhepo cettha",
  "anya-e0103n7:16_4": "atīto addhā”tiādi. Saṅkhepa-saddo vā bhāgādhivacananti atīto hetubhāgo paṭhamo saṅkhepo.",
  "anya-e0103n7:16_5": "Esa nayo sesesupi. Taṇhupādānabhavā gahitāva honti kilesakammabhāvasāmaññato, tehi",
  "anya-e0103n7:16_6": "vinā avijjāsaṅkhārānaṁ sakiccākaraṇato ca. Kammaṁ taṇhā ca tassa sahakārīkāraṇaṁ",
  "anya-e0103n7:16_7": "hutvā vaṭṭanatthena kammavaṭṭaṁ.",
  "anya-e0103n7:17_0": "Viññāṇanāmarūpasaḷāyatanaphassavedanānaṁ jātijarābhaṅgāvatthā “jātijarāmaraṇa”nti",
  "anya-e0103n7:17_1": "vuttāti āha “jātijarāmaraṇāpadesenaviññāṇādīnaṁniddiṭṭhattā”ti. Imeti viññāṇādayo.",
  "anya-e0103n7:17_2": "Āyatiṁ vipākavaṭṭaṁ paccuppannahetuto bhāvīnaṁ anāgatānaṁ gahitattā. Teti avijjādayo.",
  "anya-e0103n7:17_3": "Ākāratoti sarūpato avuttāpi tasmiṁ tasmiṁ saṅgahe ākirīyanti avijjāsaṅkhārādiggahaṇehi",
  "anya-e0103n7:17_4": "pakāsīyantīti ākārā, atītahetuādīnaṁ vā pakārā ākārā, tato ākārato. Vīsatividhā honti",
  "anya-e0103n7:17_5": "atītehetupañcakādibhedato.",
  "anya-e0103n7:18_0": "Saṅkhāraviññāṇānaṁ antarā eko sandhīti hetuto phalassa avicchedappavattibhāvato hetuphalasambandhabhūto",
  "anya-e0103n7:18_1": "eko sandhi. Tathā bhavajātīnamantarā. Vedanātaṇhānamantarā pana phalato hetuno avicchedappavattibhāvato",
  "anya-e0103n7:18_2": "phalahetusambandhabhūto eko sandhi. Phalabhūtopi hi dhammo aññassa hetusabhāvassa",
  "anya-e0103n7:18_3": "dhammassa paccayo hotīti.",
  "anya-e0103n7:19_0": "Itīti vuttappakāraparāmasanaṁ. Tenāha “catusaṅkhepa”ntiādi. Sabbākāratoti idha vuttehi,",
  "anya-e0103n7:19_1": "avuttehi ca paṭiccasamuppādavibhaṅge, anantanayasamantapaṭṭhānādīsu ca āgatehi sabbehi",
  "anya-e0103n7:19_2": "ākārehi. Jānātīti avabujjhati. Passatīti dassanabhūtena ñāṇacakkhunā paccakkhato",
  "anya-e0103n7:19_3": "passati. Aññāti paṭivijjhatīti tesaṁyeva vevacanaṁ. Tanti taṁ jānanaṁ. Ñātaṭṭhenāti",
  "anya-e0103n7:19_4": "yathāsabhāvato jānanaṭṭhena. Pajānanaṭṭhenāti aniccādīhi pakārehi paṭivijjhanaṭṭhena.",
  "anya-e0103n7:20_0": "Idāni yadatthamidaṁ bhavacakkaṁ idhānītaṁ, taṁ dassetuṁ “iminā”tiādi vuttaṁ. Tattha",
  "anya-e0103n7:20_1": "te dhammeti te avijjādike dhamme. Yathābhūtaṁ ñatvāti mahāvajirañāṇena yāthāvato",
  "anya-e0103n7:20_2": "jānitvā. Nibbindanto balavavipassanāya virajjanto vimuccanto ariyamaggehi are hanīti",
  "anya-e0103n7:20_3": "yojanā. Tattha yadā bhagavā virajjati vimuccati, tadā are hanati nāma. Tato paraṁ",
  "anya-e0103n7:20_4": "pana abhisambuddhakkhaṇaṁ gahetvā vuttaṁ “hani vihani viddhaṁsesī”ti.",
  "anya-e0103n7:21_0": "129. Cakkavattino acetane cakkaratane uppanne tattheva loko pūjaṁ karoti, aññattha",
  "anya-e0103n7:21_1": "pūjāvisesā pacchijjanti, kimaṅgaṁ pana sammāsambuddhe uppanneti dassento “uppanne",
  "anya-e0103n7:21_2": "tathāgate”tiādimāha. Ko pana vādo aññesaṁ pūjāvisesānanti yathāvuttato aññesaṁ amahesakkhehi",
  "anya-e0103n7:21_3": "devamanussehi kariyamānānaṁ nātiuḷārānaṁ pūjāvisesānaṁ arahabhāve kā nāma kathā.",
  "anya-e0103n7:21_4": "Atthānurūpanti arahattatthassa anurūpaṁ anvatthaṁ.",
  "anya-e0103n7:22_0": "130.Asilokabhayenāti akittibhayena. Raho pāpaṁ karonti “mā naṁ koci jaññā”ti esa",
  "anya-e0103n7:22_1": "bhagavā na kadāci karoti pāpahetūnaṁ bodhimaṇḍe eva suppahīnattā. Aparo nayo – ārakāti",
  "anya-e0103n7:22_2": "arahaṁ, suvidūrabhāvatoicceva attho. Kuto pana suvidūrabhāvatoti? Ye abhāvitakāyā",
  "anya-e0103n7:22_3": "abhāvitasīlā abhāvitacittā abhāvitapaññā, tato eva appahīnarāgadosamohā ariyadhammassa",
  "anya-e0103n7:22_4": "akovidā ariyadhamme avinītā ariyadhammassa adassāvino appaṭipannā micchāpaṭipannā",
  "anya-e0103n7:22_5": "ca, tato suvidūrabhāvato. Vuttañhetaṁ bhagavatā –",
  "anya-e0103n7:23_0": "“Saṅghāṭikaṇṇecepi me, bhikkhave, bhikkhu gahetvā piṭṭhito piṭṭhito anubandho assa",
  "anya-e0103n7:23_1": "pāde pādaṁ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "anya-e0103n7:23_2": "muṭṭhassati asampajāno asamāhito vibbhantacitto pākatindriyo. Atha kho so ārakāva",
  "anya-e0103n7:23_3": "mayhaṁ, ahañca tassa. Taṁ kissa hetu? Dhammaṁ hi so, bhikkhave, bhikkhu na passati,",
  "anya-e0103n7:23_4": "dhammaṁ apassanto maṁ na passatī”ti.",
  "anya-e0103n7:24": "Yathāvuttapuggalā hi sacepi sāyaṁ pātaṁ satthu santikāvacarāva siyuṁ, na te tāvatā “satthu santikā”ti vattabbā, tathā satthāpi nesaṁ. Iti asappurisānaṁ ārakā dūreti arahaṁ.",
  "anya-e0103n7:25": "“Sammā na paṭipajjanti, ye nihīnāsayā narā;",
  "anya-e0103n7:26": "Ārakā tehi bhagavā, dūre tenārahaṁ mato”ti.",
  "anya-e0103n7:27_0": "Tathā ārakāti arahaṁ, āsannabhāvatoti attho. Kuto pana āsannabhāvatoti? Ye bhāvitakāyā",
  "anya-e0103n7:27_1": "bhāvitasīlā bhāvitacittā bhāvitapaññā, tato eva pahīnarāgadosamohā ariyadhammassa",
  "anya-e0103n7:27_2": "kovidā ariyadhamme suvinītā ariyadhammassa dassāvino sammāpaṭipannā, tato āsannabhāvato.",
  "anya-e0103n7:27_3": "Vuttampi cetaṁ bhagavatā –",
  "anya-e0103n7:28_0": "“Yojanasate cepi me, bhikkhave, bhikkhu vihareyya, so ca hoti anabhijjhālu kāmesu",
  "anya-e0103n7:28_1": "na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito",
  "anya-e0103n7:28_2": "ekaggacitto saṁvutindriyo. Atha kho so santikeva mayhaṁ, ahañca tassa. Taṁ kissa",
  "anya-e0103n7:28_3": "hetu? Dhammaṁ hi so, bhikkhave, bhikkhu passati, dhammaṁ passanto maṁ passatī”ti.",
  "anya-e0103n7:29": "Tathārūpā hi puggalā satthu yojanasahassantarikāpi honti, na tāvatā te “satthu dūracārino”ti vattabbā, tathā satthāpi nesaṁ. Iti sappurisānaṁ ārakā āsanneti arahaṁ.",
  "anya-e0103n7:30": "Ye sammā paṭipajjanti, suppaṇītādhimuttikā;",
  "anya-e0103n7:31": "Ārakā tehi āsanne, tenāpi arahaṁ jino.",
  "anya-e0103n7:32_0": "Ye ime rāgādayo pāpadhammā yasmiṁ santāne uppajjanti, tassa diṭṭhadhammikampi samparāyikampi",
  "anya-e0103n7:32_1": "anatthaṁ āvahanti. Nibbānagāminiyā paṭipadāya ekaṁseneva ujuvipaccanīkabhūtā ca,",
  "anya-e0103n7:32_2": "te attahitaṁ, parahitañca paripūretuṁ sammā paṭipajjantehi sādhūhi dūrato rahitabbā",
  "anya-e0103n7:32_3": "pariccajitabbā pahātabbāti rahā nāma, te ca yasmā bhagavato bodhimūleyeva ariyamaggena",
  "anya-e0103n7:32_4": "sabbaso pahīnā samucchinnā. Yathāha –",
  "anya-e0103n7:33": "“Tathāgatassa kho, brāhmaṇa, rāgo pahīno doso moho, sabbepi pāpakā akusalā dhammā pahīnā ucchinnamūlā tālāvatthukatā anabhāvaṁkatā āyatiṁ anuppādadhammā”ti.",
  "anya-e0103n7:34": "Tasmā sabbaso na santi etassa rahāti arahoti vattabbe okārassa sānusāraṁ a-kārādesaṁ katvā “araha”nti vuttaṁ.",
  "anya-e0103n7:35": "Pāpadhammā rahā nāma, sādhūhi rahitabbato;",
  "anya-e0103n7:36": "Tesaṁ suṭṭhu pahīnattā, bhagavā arahaṁ mato.",
  "anya-e0103n7:37_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto",
  "anya-e0103n7:37_1": "khīṇāsavā, ye ca sekkhā appattamānasā anuttaraṁ yogakkhemaṁ patthayamānā viharanti,",
  "anya-e0103n7:37_2": "ye ca parisuddhapayogā kalyāṇajjhāsayā saddhāsīlasutādiguṇasampannā puggalā, tehi",
  "anya-e0103n7:37_3": "na rahitabbo na pariccajitabbo, te ca bhagavatāti arahaṁ. Tathā hi ariyapuggalā satthārā",
  "anya-e0103n7:37_4": "diṭṭhadhammassa paccakkhakaraṇato satthu dhammasarīrena avirahitā eva honti. Yathāha āyasmā piṅgiyo –",
  "anya-e0103n7:38": "“Passāmi naṁ manasā cakkhunāva,",
  "anya-e0103n7:39": "Rattindivaṁ brāhmaṇa appamatto;",
  "anya-e0103n7:40": "Namassamāno vivasemi rattiṁ,",
  "anya-e0103n7:41": "Teneva maññāmi avippavāsaṁ.",
  "anya-e0103n7:42": "“Saddhā ca pīti ca mano sati ca,",
  "anya-e0103n7:43": "Nāpentime gotamasāsanamhā;",
  "anya-e0103n7:44": "Yaṁ yaṁ disaṁ vajati bhūripañño,",
  "anya-e0103n7:45": "Sa tena teneva natohamasmī”ti. ;",
  "anya-e0103n7:46": "Teneva ca te aññaṁ satthāraṁ na uddisanti. Yathāha –",
  "anya-e0103n7:47": "“Aṭṭhānametaṁ, bhikkhave, anavakāso, yaṁ diṭṭhisampanno puggalo aññaṁ satthāraṁ uddiseyyāti netaṁ ṭhānaṁ vijjatī”ti.",
  "anya-e0103n7:48_0": "Kalyāṇaputhujjanāpi yebhuyyena satthari niccalasaddhā eva honti. Iti suppaṭipannehi",
  "anya-e0103n7:48_1": "purisavisesehi avirahitabbato, tesañca avirahanato na santi etassa rahā pariccajanakā,",
  "anya-e0103n7:48_2": "natthi vā etassa raho sādhūhi pariccajitabbatāti arahaṁ.",
  "anya-e0103n7:49": "“Ye sacchikatasaddhammā, ariyā suddhagocarā;",
  "anya-e0103n7:50": "Na tehi rahito hoti, nātho tenārahaṁ mato”ti.",
  "anya-e0103n7:51_0": "Rahoti ca gamanaṁ vuccati, bhagavato ca nānāgatīsu paribbhamanasaṅkhātaṁ saṁsāre",
  "anya-e0103n7:51_1": "gamanaṁ natthi kammakkhayakarena ariyamaggena bodhimūleyeva sabbaso sasambhārassa",
  "anya-e0103n7:51_2": "kammavaṭṭassa viddhaṁsitattā. Yathāha –",
  "anya-e0103n7:52": "“Yena devūpapatyassa, gandhabbo vā vihaṅgamo;",
  "anya-e0103n7:53": "Yakkhattaṁ yena gaccheyyaṁ, manussattañca abbaje;",
  "anya-e0103n7:54": "Te mayhaṁ āsavā khīṇā, viddhastā vinaḷīkatā”ti. ;",
  "anya-e0103n7:55": "Evaṁ natthi etassa rahogamanaṁ gatīsu paccājātītipi arahaṁ.",
  "anya-e0103n7:56": "Raho vā gamanaṁ yassa, saṁsāre natthi sabbaso;",
  "anya-e0103n7:57": "Pahīnajātimaraṇo, arahaṁ sugato mato.",
  "anya-e0103n7:58_0": "Pāsaṁsattā vā bhagavā arahaṁ. Akkharacintakā hi pasaṁsāyaṁ araha-saddaṁ vaṇṇenti.",
  "anya-e0103n7:58_1": "Pāsaṁsabhāvo ca bhagavato anaññasādhāraṇo yathābhuccaguṇādhigato sadevake loke suppatiṭṭhito.",
  "anya-e0103n7:58_2": "Tathā hesa anuttarena sīlena anuttarena samādhinā anuttarāya paññāya anuttarāya vimuttiyā",
  "anya-e0103n7:58_3": "asamo asamasamo appaṭimo appaṭibhāgo appaṭipuggaloti evaṁ tasmiṁ tasmiṁ guṇe vibhajitvā",
  "anya-e0103n7:58_4": "vuccamāne paṇḍitapurisehi devehi brahmehi bhagavatā vā pana pariyosāpetuṁ asakkuṇeyyarūpo.",
  "anya-e0103n7:58_5": "Iti pāsaṁsattāpi bhagavā arahaṁ.",
  "anya-e0103n7:59": "Guṇehi sadiso natthi, yasmā loke sadevake;",
  "anya-e0103n7:60": "Tasmā pāsaṁsiyattāpi, arahaṁ dvipaduttamo.",
  "anya-e0103n7:61": "Evaṁ sabbathāpi –",
  "anya-e0103n7:62": "“Ārakā mandabuddhīnaṁ, ārakā ca vijānataṁ;",
  "anya-e0103n7:63": "Rahānaṁ suppahīnattā, vidūnamaraheyyato;",
  "anya-e0103n7:64": "Bhavesu ca rahābhāvā, pāsaṁsā arahaṁ jino”ti.",
  "anya-e0103n7:65_0": "131.Sammāti aviparītaṁ. Sāmanti sayameva. Sambuddhoti hi ettha saṁ-saddo “saya”nti",
  "anya-e0103n7:65_1": "etassa atthassa bodhako daṭṭhabbo. Sabbadhammānanti anavasesānaṁ ñeyyadhammānaṁ.",
  "anya-e0103n7:65_2": "Kathaṁ panettha sabbadhammāvabodho labbhatīti? Ekadesassa aggahaṇato. Padesaggahaṇe",
  "anya-e0103n7:65_3": "hi asati gahetabbassa nippadesatāva viññāyati yathā “dikkhito na dadātī”ti. Evañca",
  "anya-e0103n7:65_4": "katvā atthavisesānapekkhā kattari eva buddhasaddasiddhi veditabbā kammavacanicchāya",
  "anya-e0103n7:65_5": "abhāvato. “Sammā sāmaṁ buddhattā sammāsambuddho”ti ettakameva hi idha saddato labbhati,",
  "anya-e0103n7:65_6": "“sabbadhammāna”nti pana atthato labbhamānaṁ gahetvā vuttaṁ. Na hi bujjhanakiriyā avisayā yujjati.",
  "anya-e0103n7:66_0": "Idāni tassā visayaṁ “sabbadhamme”ti sāmaññato vuttaṁ vibhajitvā dassetuṁ “abhiññeyye",
  "anya-e0103n7:66_1": "dhamme”tiādi vuttaṁ. Tattha abhiññeyyeti abhivisiṭṭhena ñāṇena jānitabbe. Ke pana",
  "anya-e0103n7:66_2": "teti? Catusaccadhamme. Abhiññeyyato buddhoti abhiññeyyabhāvato bujjhi. Pubbabhāge",
  "anya-e0103n7:66_3": "vipassanāpaññāya, adhigamakkhaṇe maggapaññāya, aparabhāge sabbaññutaññāṇādīhi aññāsīti",
  "anya-e0103n7:66_4": "attho. Ito paresupi eseva nayo. Pariññeyye dhammeti dukkhaṁ ariyasaccamāha. Pahātabbeti",
  "anya-e0103n7:66_5": "samudayapakkhiye. Sacchikātabbeti nibbānaṁ sandhāyāha. Bahuvacananiddeso pana sopādisesādikaṁ",
  "anya-e0103n7:66_6": "pariyāyasiddhaṁ bhedaṁ gahetvā kato, uddeso vā ayaṁ catusaccadhammānanti. Tathā hi",
  "anya-e0103n7:66_7": "vakkhati “cakkhuṁ dukkhasacca”ntiādi. Uddeso ca avinicchitatthaparicchedassa dhammassa",
  "anya-e0103n7:66_8": "vasena karīyati. Uddesena hi uddisiyamānānaṁ dhammānaṁ atthitāmattaṁ vuccati, na",
  "anya-e0103n7:66_9": "paricchedoti aparicchedena bahuvacanena vuttaṁ yathā “appaccayā dhammā, asaṅkhatā",
  "anya-e0103n7:66_10": "dhammā”ti. Sacchikātabbeti vā phalavimuttīnampi gahaṇaṁ, na nibbānassevāti bahuvacananiddeso",
  "anya-e0103n7:66_11": "kato. Evañca bhāvetabbeti ettha jhānānampi gahaṇaṁ daṭṭhabbaṁ.",
  "anya-e0103n7:67_0": "Gāthāyaṁ bhāvetabbañcāti ettha ca-saddo avuttasamuccayattho, tena sacchikātabbassa",
  "anya-e0103n7:67_1": "gahaṇaṁ veditabbaṁ. Tasmā buddhosmīti yasmā cattāri saccāni mayā buddhāni, saccavinimuttañca",
  "anya-e0103n7:67_2": "kiñci ñeyyaṁ natthi, tasmā sabbampi ñeyyaṁ buddhosmi, abbhaññāsinti attho.",
  "anya-e0103n7:68_0": "132. Evaṁ saccavasena sāmaññato vuttamatthaṁ dvārārammaṇehi saddhiṁ dvārappavattadhammehi,",
  "anya-e0103n7:68_1": "khandhādīhi ca saccavaseneva vibhajitvā dassetuṁ “api cā”tiādi āraddhaṁ. Tattha mūlakāraṇabhāvenāti",
  "anya-e0103n7:68_2": "santesupi avijjādīsu aññesu kāraṇesu tesampi mūlabhūtakāraṇabhāvena. Taṇhā hi kammassa",
  "anya-e0103n7:68_3": "vicittabhāvahetuto, sahāyabhāvūpagamanato ca dukkhavicittatāya padhānakāraṇaṁ. Samuṭṭhāpikāti",
  "anya-e0103n7:68_4": "uppādikā. Purimataṇhāti purimabhavasiddhā taṇhā. Ubhinnanti cakkhussa, taṁsamudayassa",
  "anya-e0103n7:68_5": "ca. Appavattīti appavattinimittaṁ. Nirodhapajānanāti sacchikiriyābhisamayavasena",
  "anya-e0103n7:68_6": "nirodhassa paṭivijjhanā. Ekekapaduddhārenāti “cakkhuṁ cakkhusamudayo”tiādinā ekekakoṭṭhāsaniddhāraṇena.",
  "anya-e0103n7:68_7": "Taṇhāyapi pariññeyyabhāvasabbhāvato, upādānakkhandhantogadhattā ca dukkhasaccasaṅgahaṁ",
  "anya-e0103n7:68_8": "dassetuṁ “rūpataṇhādayo cha taṇhākāyā”ti vuttaṁ.",
  "anya-e0103n7:69_0": "Kasiṇānīti kasiṇajjhānāni. Dvattiṁsākārāti dvattiṁsa koṭṭhāsā, tadārammaṇajjhānāni",
  "anya-e0103n7:69_1": "ca. Nava bhavāti kāmabhavādayo tayo, saññībhavādayo tayo, ekavokārabhavādayo tayoti",
  "anya-e0103n7:69_2": "nava bhavā. Cattāri jhānānīti aggahitārammaṇavisesāni cattāri rūpāvacarajjhānāni,",
  "anya-e0103n7:69_3": "vipākajjhānānaṁ vā etaṁ gahaṇaṁ. Ettha ca kusaladhammānaṁ upanissayabhūtā taṇhā samuṭṭhāpikā",
  "anya-e0103n7:69_4": "purimataṇhāti veditabbā. Kiriyadhammānaṁ pana yattha te tassa attabhāvassa kāraṇabhūtā.",
  "anya-e0103n7:70_0": "Anubuddhoti bujjhitabbadhammassa anurūpato buddho. Tenāti tasmā. Yasmā sāmaññato,",
  "anya-e0103n7:70_1": "visesato ca ekekapaduddhārena sabbadhamme buddho, tasmā vuttaṁ. Kinti āha “sammā",
  "anya-e0103n7:70_2": "sāmañca sabbadhammānaṁ buddhattā”ti, sabbassapi ñeyyassa sabbākārato aviparītaṁ sayameva",
  "anya-e0103n7:70_3": "abhisambuddhattāti attho. Imināssa paropadesarahitassa sabbākārena sabbadhammāvabodhanasamatthassa",
  "anya-e0103n7:70_4": "ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.",
  "anya-e0103n7:71_0": "Nanu ca sabbaññutaññāṇato aññaṁ anāvaraṇañāṇaṁ, aññathā “cha asādhāraṇañāṇāni buddhañāṇānī”ti",
  "anya-e0103n7:71_1": "vacanaṁ virujjheyyāti? Na virujjhati, visayapavattibhedavasena aññehi asādhāraṇabhāvadassanatthaṁ",
  "anya-e0103n7:71_2": "ekasseva ñāṇassa dvidhā vuttattā. Ekameva hi taṁ ñāṇaṁ anavasesasaṅkhatāsaṅkhatasammutidhammavisayatāya",
  "anya-e0103n7:71_3": "sabbaññutaññāṇaṁ, tattha ca āvaraṇābhāvato nissaṅgacāramupādāya “anāvaraṇañāṇa”nti",
  "anya-e0103n7:71_4": "vuttaṁ. Yathāha paṭisambhidāyaṁ “sabbaṁ saṅkhatamasaṅkhataṁ anavasesaṁ jānātīti sabbaññutaññāṇaṁ,",
  "anya-e0103n7:71_5": "tattha āvaraṇaṁ natthīti anāvaraṇañāṇa”ntiādi. Tasmā natthi nesaṁ atthato bhedo,",
  "anya-e0103n7:71_6": "ekantena cetaṁ evamicchitabbaṁ. Aññathā sabbaññutānāvaraṇañāṇānaṁ sādhāraṇatā, asabbadhammārammaṇatā",
  "anya-e0103n7:71_7": "ca āpajjeyya. Na hi bhagavato ñāṇassa aṇumattampi āvaraṇaṁ atthi, anāvaraṇañāṇassa",
  "anya-e0103n7:71_8": "ca asabbadhammārammaṇabhāve yattha taṁ na pavattati, tatthāvaraṇasabbhāvato anāvaraṇabhāvoyeva",
  "anya-e0103n7:71_9": "na siyā. Atha vā pana hotu aññameva anāvaraṇañāṇaṁ sabbaññutaññāṇato, idha pana sabbattha",
  "anya-e0103n7:71_10": "appaṭihatavuttitāya anāvaraṇañāṇanti sabbaññutaññāṇameva adhippetaṁ. Tassa cādhigamena",
  "anya-e0103n7:71_11": "bhagavā “sabbaññū, sabbavidū, sammāsambuddho”ti ca vuccati na sakiṁyeva sabbadhammāvabodhato.",
  "anya-e0103n7:71_12": "Tathā ca vuttaṁ paṭisambhidāyaṁ “vimokkhantikametaṁ buddhānaṁ bhagavantānaṁ bodhiyā",
  "anya-e0103n7:71_13": "mūle saha sabbaññutaññāṇassa paṭilābhā sacchikā paññatti yadidaṁ “buddho”ti. Sabbadhammāvabodhanasamatthañāṇasamadhigamena",
  "anya-e0103n7:71_14": "hi bhagavato santāne anavasesadhamme paṭivijjhituṁ samatthatā ahosīti.",
  "anya-e0103n7:72_0": "Etthāha – kiṁ panidaṁ ñāṇaṁ pavattamānaṁ sakiṁyeva sabbasmiṁ visaye pavattati, udāhu",
  "anya-e0103n7:72_1": "kamenāti? Kiñcettha – yadi tāva sakiṁyeva sabbasmiṁ visaye pavattati, atītānāgatapaccuppannaajjhattabahiddhādibhedabhinnānaṁ",
  "anya-e0103n7:72_2": "saṅkhatadhammānaṁ, asaṅkhatasammutidhammānañca ekajjhaṁ upaṭṭhāne dūrato cittapaṭaṁ",
  "anya-e0103n7:72_3": "pekkhantassa viya paṭivibhāgenāvabodho na siyā, tathā ca sati “sabbe dhammā anattā”ti",
  "anya-e0103n7:72_4": "vipassantānaṁ anattākārena viya sabbadhammā anirūpitarūpena bhagavato ñāṇassa visayā",
  "anya-e0103n7:72_5": "hontīti āpajjati. Yepi “sabbañeyyadhammānaṁ ṭhitalakkhaṇavisayaṁ vikapparahitaṁ sabbakālaṁ",
  "anya-e0103n7:72_6": "buddhānaṁ ñāṇaṁ pavattati, tena te ‘sabbavidū’ti vuccanti, evañca katvā ‘caraṁ samāhito",
  "anya-e0103n7:72_7": "nāgo, tiṭṭhantopi samāhito’ti idampi vacanaṁ suvuttaṁ hotī”ti vadanti, tesampi vuttadosānātivatti,",
  "anya-e0103n7:72_8": "ṭhitalakkhaṇārammaṇatāya ca atītānāgatasammutidhammānaṁ tadabhāvato ekadesavisayameva",
  "anya-e0103n7:72_9": "bhagavato ñāṇaṁ siyā. Tasmā sakiṁyeva ñāṇaṁ pavattatīti na yujjati.",
  "anya-e0103n7:73_0": "Atha kamena sabbasmiṁ visaye ñāṇaṁ pavattati? Evampi na yujjati. Na hi jātibhūmisabhāvādivasena,",
  "anya-e0103n7:73_1": "disādesakālādivasena ca anekabhedabhinne ñeyye kamena gayhamāne tassa anavasesapaṭivedho",
  "anya-e0103n7:73_2": "sambhavati, apariyantabhāvato ñeyyassa. Ye pana “atthassa avisaṁvādanato ñeyyassa",
  "anya-e0103n7:73_3": "ekadesaṁ paccakkhaṁ katvā ‘sesepi eva’nti adhimuccitvā vavatthāpanena sabbaññū bhagavā,",
  "anya-e0103n7:73_4": "tañca ñāṇaṁ na anumānikaṁ saṁsayābhāvato. Saṁsayānubaddhaṁ hi loke anumānañāṇa”nti",
  "anya-e0103n7:73_5": "vadanti, tesampi taṁ na yuttaṁ. Sabbassa hi appaccakkhabhāve atthāvisaṁvādanena ñeyyassa",
  "anya-e0103n7:73_6": "ekadesaṁ paccakkhaṁ katvā “sesepi eva”nti adhimuccitvā vavatthāpanassa asambhavato.",
  "anya-e0103n7:73_7": "Yañhi taṁ sesaṁ, taṁ appaccakkhanti.",
  "anya-e0103n7:74_0": "Atha tampi paccakkhaṁ, tassa sesabhāvo eva na siyāti? Sabbametaṁ akāraṇaṁ. Kasmā",
  "anya-e0103n7:74_1": "? Avisayavicāraṇabhāvato. Vuttaṁ hetaṁ bhagavatā “buddhavisayo, bhikkhave, acinteyyo",
  "anya-e0103n7:74_2": "na cintetabbo. Yo cinteyya, ummādassa vighātassa bhāgī assā”ti. Idaṁ panettha sanniṭṭhānaṁ",
  "anya-e0103n7:74_3": "– yaṁkiñci bhagavatā ñātuṁ icchitaṁ sakalaṁ, ekadeso vā, tattha appaṭihatavuttitāya",
  "anya-e0103n7:74_4": "paccakkhato ñāṇaṁ pavattati, niccasamādhānañca vikkhepābhāvato. Ñātuṁ icchitassa",
  "anya-e0103n7:74_5": "ca sakalassa avisayabhāve tassa ākaṅkhappaṭibaddhavuttitā na siyā, ekanteneva sā",
  "anya-e0103n7:74_6": "icchitabbā “sabbe dhammā buddhassa bhagavato āvajjanappaṭibaddhā ākaṅkhappaṭibaddhā",
  "anya-e0103n7:74_7": "manasikārappaṭibaddhā cittuppādappaṭibaddhā”ti vacanato. Atītānāgatavisayampi bhagavato",
  "anya-e0103n7:74_8": "ñāṇaṁ anumānāgamatakkaggahaṇavirahitattā paccakkhameva.",
  "anya-e0103n7:75_0": "Nanu ca etasmiṁ pakkhe yadā sakalaṁ ñātuṁ icchitaṁ, tadā sakiṁyeva sakalavisayatāya",
  "anya-e0103n7:75_1": "anirūpitarūpena bhagavato ñāṇaṁ pavatteyyāti vuttadosānātivattiyevāti? Na, tassa",
  "anya-e0103n7:75_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "anya-e0103n7:75_3": "buddhānaṁ bhagavantānaṁ ñāṇassa acinteyyatā na siyā. Tasmā sakaladhammārammaṇampi",
  "anya-e0103n7:75_4": "taṁ ekadhammārammaṇaṁ viya suvavatthāpiteyeva te dhamme katvā pavattatīti idamettha",
  "anya-e0103n7:75_5": "acinteyyaṁ. Vuttañhetaṁ “yāvatakaṁ ñeyyaṁ, tāvatakaṁ ñāṇaṁ. Yāvatakaṁ ñāṇaṁ, tāvatakaṁ",
  "anya-e0103n7:75_6": "ñeyyaṁ. Ñeyyapariyantikaṁ ñāṇaṁ, ñāṇapariyantikaṁ ñeyya”nti. Evamekajjhaṁ, visuṁ,",
  "anya-e0103n7:75_7": "sakiṁ, kamena vā icchānurūpaṁ sammā sāmañca sabbadhammānaṁ buddhattā sammāsambuddho.",
  "anya-e0103n7:76_0": "133.Vijjāhīti ettha vindiyaṁ vindatīti vijjā, yāthāvato upalabbhatīti attho. Attano",
  "anya-e0103n7:76_1": "vā paṭipakkhassa vijjhanaṭṭhena vijjā, tamokkhandhādikassa padālanaṭṭhenāti attho.",
  "anya-e0103n7:76_2": "Tato eva attano visayassa viditakaraṇaṭṭhenapi vijjā. Sampannattāti samannāgatattā,",
  "anya-e0103n7:76_3": "paripuṇṇattā vā, avikalattāti attho. Tissannaṁ, aṭṭhannaṁ ca vijjānaṁ tattha tattha",
  "anya-e0103n7:76_4": "sutte gahaṇaṁ vineyyajjhāsayavasenāti daṭṭhabbaṁ. Satta saddhammā nāma saddhā hirī",
  "anya-e0103n7:76_5": "ottappaṁ bāhusaccaṁ vīriyaṁ sati paññā ca. Ye sandhāya vuttaṁ “idha bhikkhu saddho",
  "anya-e0103n7:76_6": "hotī”tiādi. Cattāri jhānānīti yāni kānici cattāri rūpāvacarajjhānāni.",
  "anya-e0103n7:77_0": "Kasmā panettha sīlādayo pannaraseva “caraṇa”nti vuttāti codanaṁ sandhāyāha “imeyeva",
  "anya-e0103n7:77_1": "hī”tiādi. Tena tesaṁ sikkhattayasaṅgahato nibbānupagamane ekaṁsato sādhanabhāvamāha.",
  "anya-e0103n7:77_2": "Idāni tadatthasādhanāya āgamaṁ dassento “yathāhā”tiādimāha. Bhagavātiādi vuttassevatthassa",
  "anya-e0103n7:77_3": "nigamanavasena vuttaṁ.",
  "anya-e0103n7:78_0": "Nanu cāyaṁ vijjācaraṇasampadā sāvakesupi labbhatīti? Kiñcāpi labbhati, na pana tathā,",
  "anya-e0103n7:78_1": "yathā bhagavatoti dassetuṁ “tattha vijjāsampadā”tiādi vuttaṁ. Caraṇadhammapariyāpannattā",
  "anya-e0103n7:78_2": "karuṇābrahmavihārassa, so cettha mahaggatabhāvappattā sādhāraṇabhāvoti āha “caraṇasampadā",
  "anya-e0103n7:78_3": "mahākāruṇikataṁ pūretvā ṭhitā”ti. Yathā sattānaṁ anatthaṁ parivajjetvā atthe niyojanaṁ",
  "anya-e0103n7:78_4": "paññāya vinā na hoti, evaṁ nesaṁ atthānatthajānanaṁ satthu karuṇāya vinā na hotīti",
  "anya-e0103n7:78_5": "ubhayampi ubhayattha sakiccakameva siyā. Yattha pana yassā padhānabhāvo, taṁ dassetuṁ",
  "anya-e0103n7:78_6": "“so sabbaññutāyā”tiādi vuttaṁ. Tattha yathā taṁ vijjācaraṇasampannoti yathā aññopi",
  "anya-e0103n7:78_7": "vijjācaraṇasampanno, tena vijjācaraṇasampannassevāyaṁ āveṇikā paṭipattīti dasseti.",
  "anya-e0103n7:78_8": "Sā panāyaṁ satthu vijjācaraṇasampadā sāsanassa niyyānikatāya sāvakānaṁ sammāpaṭipattiyā",
  "anya-e0103n7:78_9": "ekantakāraṇanti dassetuṁ “tenassā”tiādi vuttaṁ. Taṁ suviññeyyameva.",
  "anya-e0103n7:79_0": "Ettha ca vijjāsampadāya satthu paññāmahattaṁ pakāsitaṁ hoti, caraṇasampadāya karuṇāmahattaṁ.",
  "anya-e0103n7:79_1": "Tesu paññāya bhagavato dhammarajjappatti, karuṇāya dhammasaṁvibhāgo. Paññāya saṁsāradukkhanibbidā,",
  "anya-e0103n7:79_2": "karuṇāya saṁsāradukkhasahanaṁ. Paññāya paradukkhaparijānanaṁ, karuṇāya paradukkhapatikārārambho.",
  "anya-e0103n7:79_3": "Paññāya parinibbānābhimukhabhāvo, karuṇāya tadadhigamo. Paññāya sayaṁ taraṇaṁ, karuṇāya",
  "anya-e0103n7:79_4": "paresaṁ tāraṇaṁ. Paññāya buddhabhāvasiddhi, karuṇāya buddhakiccasiddhi. Karuṇāya",
  "anya-e0103n7:79_5": "vā bodhisattabhūmiyaṁ saṁsārābhimukhabhāvo, paññāya tattha anabhirati. Tathā karuṇāya",
  "anya-e0103n7:79_6": "paresaṁ abhiṁsāpanaṁ, paññāya sayaṁ parehi abhāyanaṁ. Karuṇāya paraṁ rakkhanto attānaṁ",
  "anya-e0103n7:79_7": "rakkhati, paññāya attānaṁ rakkhanto paraṁ rakkhati. Tathā karuṇāya aparantapo, paññāya",
  "anya-e0103n7:79_8": "anattantapo. Tena attahitāya paṭipannādīsu catūsu puggalesu catutthapuggalabhāvo",
  "anya-e0103n7:79_9": "siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo,",
  "anya-e0103n7:79_10": "paññāya unnamābhāvo. Tathā karuṇāya sabbasattesu janitānuggaho paññānugatattā na",
  "anya-e0103n7:79_11": "ca na sabbattha virattacitto, paññāya sabbadhammesu virattacitto karuṇānugatattā",
  "anya-e0103n7:79_12": "na ca na sabbasattānuggahāya pavatto. Yathā hi karuṇā bhagavato sinehasokavirahitā,",
  "anya-e0103n7:79_13": "evaṁ paññā ahaṁkāramamaṁkāravinimuttāti aññamaññavisodhitā paramavisuddhā guṇavisesā",
  "anya-e0103n7:79_14": "vijjācaraṇasampadāhi pakāsitāti daṭṭhabbaṁ.",
  "anya-e0103n7:80_0": "134.Gamanampi hi gatanti vuccati “gate ṭhite”tiādīsu. Sobhananti subhaṁ. Subhabhāvo",
  "anya-e0103n7:80_1": "visuddhatāya, visuddhatā dosavigamenāti āha “parisuddhamanavajja”nti. Gamanañca nāma",
  "anya-e0103n7:80_2": "bahuvidhanti idhādhippetaṁ gamanaṁ dassento “ariyamaggo”ti āha. So hi nibbānassa",
  "anya-e0103n7:80_3": "gati adhigamoti katvā “gataṁ, gamana”nti ca vuccati. Idāni tasseva gahaṇe kāraṇaṁ",
  "anya-e0103n7:80_4": "dassetuṁ “tena hesā”tiādi vuttaṁ. Khemaṁ disanti nibbānaṁ. Asajjamānoti paripanthābhāvena",
  "anya-e0103n7:80_5": "sugatigamanepi asajjanto saṅgaṁ akaronto, pageva itarattha. Atha vā ekāsane nisīditvā",
  "anya-e0103n7:80_6": "khippabhiññāvaseneva catunnampi maggānaṁ paṭiladdhabhāvato asajjamāno asajjanto gato.",
  "anya-e0103n7:80_7": "Yaṁ gamanaṁ gacchanto sabbamanatthaṁ apaharati, sabbañca anuttaraṁ sampattiṁ āvahati,",
  "anya-e0103n7:80_8": "tadeva sobhanaṁ nāma. Tena ca bhagavā gatoti āha “iti sobhanagamanattā sugato”ti",
  "anya-e0103n7:80_9": "sobhanattho su-saddoti katvā.",
  "anya-e0103n7:81_0": "Asundarānaṁ dukkhānaṁ saṅkhārappavattīnaṁ abhāvato accantasukhattā ekantato sundaraṁ",
  "anya-e0103n7:81_1": "nāma asaṅkhatā dhātūti āha “sundarañcesa ṭhānaṁ gato amataṁ nibbāna”nti. Tenāha bhagavā",
  "anya-e0103n7:81_2": "“nibbānaṁ paramaṁ sukha”nti. Sammāti suṭṭhu. Suṭṭhu gamanañca nāma paṭipakkhena anabhibhūtassa",
  "anya-e0103n7:81_3": "gamananti āha “pahīne kilese puna apaccāgacchanto”ti. Idañca sikhāppattaṁ sammāgamanaṁ,",
  "anya-e0103n7:81_4": "yāya āgamanīyapaṭipadāya siddhaṁ, sāpi sammāgamanamevāti evampi bhagavā sugatoti",
  "anya-e0103n7:81_5": "dassetuṁ “sammā vā gato”tiādi vuttaṁ. Sammāpaṭipattiyāti sammāsambodhiyā sampāpane",
  "anya-e0103n7:81_6": "aviparītapaṭipattiyā. “Sabbalokassa hitasukhameva karonto”ti etena mahābodhiyā paṭipadā",
  "anya-e0103n7:81_7": "avibhāgena sabbasattānaṁ sabbadā hitasukhāvahabhāveneva pavattatīti dasseti. “Sassataṁ",
  "anya-e0103n7:81_8": "ucchedanti ime ante anupagacchanto gato”ti etena paṭiccasamuppādagatiṁ dasseti. “Kāmasukhaṁ",
  "anya-e0103n7:81_9": "attakilamathanti ime anupagacchanto gato”ti etena ariyamaggagatiṁ dasseti.",
  "anya-e0103n7:82_0": "Tatrāti yuttaṭṭhāne yuttasseva bhāsane nipphādetabbe, sādhetabbe cetaṁ bhummaṁ. Abhūtanti",
  "anya-e0103n7:82_1": "abhūtatthaṁ. Atthamukhena hi vācāya abhūtatā, bhūtatā vā. Atacchanti tasseva vevacanaṁ.",
  "anya-e0103n7:82_2": "Abhūtanti vā asantaṁ avijjamānaṁ. Atacchanti atathākāraṁ aññathāsantaṁ. Anatthasañhitanti",
  "anya-e0103n7:82_3": "diṭṭhadhammikena, samparāyikena vā anatthena sañhitaṁ, anatthāvahaṁ. Na atthoti anattho,",
  "anya-e0103n7:82_4": "atthassa paṭipakkho, abhāvo ca, tena sañhitaṁ, pisuṇavācaṁ, samphappalāpañcāti attho.",
  "anya-e0103n7:82_5": "Evamettha catubbidhassāpi vacīduccaritassa saṅgaho daṭṭhabbo. Ettha ca paṭhamā vācā",
  "anya-e0103n7:82_6": "sīlavantaṁ “dussīlo”ti, acaṇḍālādimeva “caṇḍālo”tiādinā bhāsamānassa daṭṭhabbā. Dutiyā",
  "anya-e0103n7:82_7": "dussīlaṁ “dussīlo”ti, caṇḍālādimeva “caṇḍālo”tiādinā avinayena bhāsamānassa. Tatiyā",
  "anya-e0103n7:82_8": "nerayikādikassa nerayikādibhāvavibhāvanīkathā yathā “āpāyiko devadatto nerayiko”tiādikā.",
  "anya-e0103n7:82_9": "Catutthī “vedavihitena yaññavidhinā pāṇātipātādikataṁ sugatiṁ āvahatī”ti lokassa",
  "anya-e0103n7:82_10": "byāmohanakathā. Pañcamī bhūtena pesuññūpasaṁhārādikathā. Chaṭṭhā yuttappattaṭṭhāne",
  "anya-e0103n7:82_11": "pavattitā dānasīlādikathā veditabbā. Evaṁ sammā gadattāti yathāvuttaṁ abhūtādiṁ vajjetvā",
  "anya-e0103n7:82_12": "bhūtaṁ tacchaṁ atthasañhitaṁ piyaṁ manāpaṁ tato eva sammā suṭṭhu gadanato sugato",
  "anya-e0103n7:82_13": "da-kārassa ta-kāraṁ katvā. Āpāthagamanamattena kassaci appiyampi hi bhagavato vacanaṁ",
  "anya-e0103n7:82_14": "piyaṁ manāpameva atthasiddhiyā lokassa hitasukhāvahattā.",
  "anya-e0103n7:83_0": "Apica sobhanaṁ gataṁ gamanaṁ etassāti sugato. Bhagavato hi veneyyajanupasaṅkamanaṁ",
  "anya-e0103n7:83_1": "ekantena tesaṁ hitasukhanipphādanato sobhanaṁ bhaddakaṁ. Tathā lakkhaṇānubyañjanapaṭimaṇḍitarūpakāyatāya",
  "anya-e0103n7:83_2": "dutavilambitakhalitānukaḍḍhananippīḷanukkuṭikakuṭilākulatādidosarahitavilāsitarājahaṁsavasabhavāraṇamigarājagamanaṁ",
  "anya-e0103n7:83_3": "kāyagamanaṁ, ñāṇagamanañca vipulanimmalakaruṇāsativīriyādiguṇavisesasahitaṁ abhinīhārato",
  "anya-e0103n7:83_4": "yāva mahābodhi anavajjatāya, sattānaṁ hitasukhāvahatāya ca sobhanameva. Atha vā sayambhūñāṇena",
  "anya-e0103n7:83_5": "sakalampi lokaṁ pariññābhisamayavasena parijānanto sammā gato avagatoti sugato. Tathā",
  "anya-e0103n7:83_6": "lokasamudayaṁ pahānābhisamayavasena pajahanto anuppattidhammataṁ āpādento sammā gato",
  "anya-e0103n7:83_7": "atītoti sugato. Lokanirodhaṁ nibbānaṁ sacchikiriyābhisamayavasena sammā gato adhigatoti",
  "anya-e0103n7:83_8": "sugato. Lokanirodhagāminiṁ paṭipadaṁ bhāvanābhisamayavasena sammā gato paṭipannoti",
  "anya-e0103n7:83_9": "sugato. Tathā yaṁ imassa sadevakassa lokassa diṭṭhaṁ sutaṁ mutaṁ viññātaṁ pattaṁ",
  "anya-e0103n7:83_10": "pariyesitaṁ anuvicaritaṁ manasā, sabbaṁ taṁ hatthatale āmalakaṁ viya sammā paccakkhato",
  "anya-e0103n7:83_11": "gato abbhaññāsīti sugato.",
  "anya-e0103n7:84_0": "135.Sabbathāti sabbappakārena. Yo yo loko yathā yathā veditabbo, tathā tathā. Te",
  "anya-e0103n7:84_1": "pana pakāre dassetuṁ “sabhāvato”tiādi vuttaṁ. Tattha sabhāvatoti dukkhasabhāvato.",
  "anya-e0103n7:84_2": "Sabbo hi loko dukkhasabhāvo. Yathāha “saṁkhittena pañcupādānakkhandhā dukkhā”ti.",
  "anya-e0103n7:84_3": "Samudayatoti yato so samudeti, tato taṇhādito. Nirodhatoti yattha so nirujjhati,",
  "anya-e0103n7:84_4": "tato visaṅkhārato. Nirodhūpāyatoti yena vidhinā so nirodho pattabbo, tato ariyamaggato,",
  "anya-e0103n7:84_5": "ito aññassa pakārassa abhāvā.",
  "anya-e0103n7:85_0": "Iti “sabbathā lokaṁ avedī”ti vatvā tadatthasādhakaṁ suttaṁ dassento “yattha kho āvuso”tiādimāha.",
  "anya-e0103n7:85_1": "Tattha “na jāyatī”tiādinā ujukaṁ jātiādīni paṭikkhipitvā “na cavati na upapajjatī”ti",
  "anya-e0103n7:85_2": "padadvayena aparāparaṁ cavanupapajjanāni paṭikkhipati. Keci pana “na jāyatītiādi",
  "anya-e0103n7:85_3": "gabbhaseyyakavasena vuttaṁ, itaraṁ opapātikavasenā”ti vadanti. Tanti jātiādirahitaṁ.",
  "anya-e0103n7:85_4": "Gamanenāti padasā gamanena. Ñāteyyanti jānitabbaṁ. “Ñātāya”nti vā pāṭho, ñātā ayaṁ",
  "anya-e0103n7:85_5": "nibbānatthikoti adhippāyo.",
  "anya-e0103n7:86_0": "Kāmaṁ pādagamanena gantvā lokassantaṁ ñātuṁ, daṭṭhuṁ, pattuṁ vā na sakkā, apica parimitaparicchinnaṭṭhāne",
  "anya-e0103n7:86_1": "taṁ paññāpetvā dassemīti dassento “apicā”tiādimāha. Tattha sasaññimhīti saññāsahite.",
  "anya-e0103n7:86_2": "Tato eva samanake saviññāṇake. Aviññāṇake pana utusamuṭṭhānarūpasamudāyamatte paññāpetuṁ",
  "anya-e0103n7:86_3": "na sakkāti adhippāyo. Lokanti khandhādilokaṁ. Lokanirodhanti tassa lokassa nirujjhanaṁ,",
  "anya-e0103n7:86_4": "nibbānameva vā. Adesampi hi taṁ yesaṁ nirodho, tesaṁ vasena upacārato, desatopi niddisīyati",
  "anya-e0103n7:86_5": "yathā “cakkhuṁ loke piyarūpaṁ sātarūpaṁ, etthesā taṇhā pahīyamānā pahīyati, ettha",
  "anya-e0103n7:86_6": "nirujjhamānā nirujjhatī”ti.",
  "anya-e0103n7:87_0": "Gamanenāti pākatikagamanena. Lokassantoti saṅkhāralokassa anto antakiriyāhetubhūtaṁ",
  "anya-e0103n7:87_1": "nibbānaṁ. Kudācananti kadācipi. Apatvāti aggamaggena anadhigantvā. Pamocananti pamutti",
  "anya-e0103n7:87_2": "nissaraṇaṁ. Tasmāti yasmā lokassantaṁ apatvā vaṭṭadukkhato mutti natthi, tasmā. Haveti",
  "anya-e0103n7:87_3": "nipātamattaṁ. Lokavidūti sabhāvādito sabbaṁ lokaṁ jānanto. Sumedhoti sundarapañño.",
  "anya-e0103n7:87_4": "Lokantagūti pariññābhisamayena lokaṁ viditvā pahānābhisamayena lokantagū. Maggabrahmacariyavāsassa",
  "anya-e0103n7:87_5": "pariniṭṭhitattā vusitabrahmacariyo. Sabbesaṁ kilesānaṁ samitattā, catusaccadhammānaṁ",
  "anya-e0103n7:87_6": "vā abhisamitattā samitāvī. Nāsīsati na pattheti. Yathā imaṁ lokaṁ, evaṁ parañca lokaṁ appaṭisandhikattā.",
  "anya-e0103n7:88_0": "136. Evaṁ yadipi lokavidutā anavasesato dassitā sabhāvato dassitattā, loko pana ekadeseneva",
  "anya-e0103n7:88_1": "vuttoti taṁ anavasesato dassetuṁ “apica tayo lokā”tiādi vuttaṁ. Tattha indriyabaddhānaṁ",
  "anya-e0103n7:88_2": "khandhānaṁ samūho, santāno ca sattaloko. Rūpādīsu sattavisattatāya satto, lokīyanti",
  "anya-e0103n7:88_3": "ettha kusalākusalaṁ, tabbipāko cāti lokoti. Anindriyabaddhānaṁ rūpādīnaṁ samūho,",
  "anya-e0103n7:88_4": "santāno ca okāsaloko lokiyanti ettha tasā, thāvarā ca, tesañca okāsabhūtoti. Tadādhāratāya",
  "anya-e0103n7:88_5": "hesa “bhājanaloko”tipi vuccati. Ubhayepi khandhā saṅkhāraloko paccayehi saṅkharīyanti,",
  "anya-e0103n7:88_6": "lujjanti palujjanti cāti. Āhāraṭṭhitikāti paccayaṭṭhitikā, paccayāyattavuttikāti",
  "anya-e0103n7:88_7": "attho. Paccayattho hettha āhāra-saddo “ayamāhāro anuppannassa vā kāmacchandassa uppādāyā”tiādīsu",
  "anya-e0103n7:88_8": "viya. Evaṁ hi “sabbe sattā”ti iminā asaññasattāpi pariggahitā honti. Sā panāyaṁ āhāraṭṭhitikatā",
  "anya-e0103n7:88_9": "nippariyāyato saṅkhāradhammo, na sattadhammoti āha “āhāraṭṭhitikāti āgataṭṭhāne saṅkhāraloko veditabbo”ti.",
  "anya-e0103n7:89_0": "Yadi evaṁ “sabbe sattā”ti idaṁ kathanti? Puggalādhiṭṭhānā desanāti nāyaṁ doso. Yathā",
  "anya-e0103n7:89_1": "aññatthāpi “ekadhamme, bhikkhave, bhikkhu sammā nibbindamāno sammā virajjamāno sammā",
  "anya-e0103n7:89_2": "vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro",
  "anya-e0103n7:89_3": "hoti. Katamasmiṁ ekadhamme? Sabbe sattā āhāraṭṭhitikā”ti. Diṭṭhigatikānaṁ sassatādivasena",
  "anya-e0103n7:89_4": "“attā, loko”ti ca parikappanā yebhuyyena sattavisayā, na saṅkhāravisayāti āha “sassato",
  "anya-e0103n7:89_5": "lokoti vā asassato lokoti vā āgataṭṭhāne sattaloko veditabbo”ti.",
  "anya-e0103n7:90_0": "Yāvatā candimasūriyā pariharantīti yattake ṭhāne candimasūriyā parivattanti paribbhamanti.",
  "anya-e0103n7:90_1": "Disā bhanti virocamānāti tesaṁ paribbhamaneneva tā disā pabhassarā hutvā virocanti.",
  "anya-e0103n7:90_2": "Tāva sahassadhā lokoti tattakaṁ sahassappakāro okāsaloko, sahassalokadhātuyoti attho.",
  "anya-e0103n7:90_3": "“Tāva sahassavā”ti vā pāṭho.",
  "anya-e0103n7:91_0": "Tampīti taṁ tividhampi lokaṁ. Tathā hissa sabbathāpi viditoti sambandho. Eko lokoti",
  "anya-e0103n7:91_1": "“sabbe sattā āhāraṭṭhitikā”ti yāya puggalādhiṭṭhānāya kathāya sabbesaṁ saṅkhārānaṁ",
  "anya-e0103n7:91_2": "paccayāyattavuttitā vuttā, tāya sabbo saṅkhāraloko eko ekavidho pakārantarassa abhāvato.",
  "anya-e0103n7:91_3": "Dve lokātiādīsupi iminā nayena attho veditabbo. Nāma-ggahaṇena cettha nibbānassa",
  "anya-e0103n7:91_4": "aggahaṇaṁ, tassa alokasabhāvattā. Nanu ca “āhāraṭṭhitikā”ti ettha paccayāyattavuttitāya",
  "anya-e0103n7:91_5": "maggaphaladhammānampi lokatā āpajjatīti? Nāpajjati, pariññeyyānaṁ dukkhasaccadhammānaṁ",
  "anya-e0103n7:91_6": "idha “loko”ti adhippetattā. Atha vā “na lujjati na palujjatī”ti yo gahito tathā na",
  "anya-e0103n7:91_7": "hoti, so lokoti taṁgahaṇarahitānaṁ lokuttarānaṁ natthi lokatā. Upādānānaṁ ārammaṇabhūtā",
  "anya-e0103n7:91_8": "khandhā upādānakkhandhā. Dasāyatanānīti dasa rūpāyatanāni.",
  "anya-e0103n7:92_0": "Ettha ca “āhāraṭṭhitikā”ti paccayāyattavuttitāvacanena saṅkhārānaṁ aniccatā. Tāya",
  "anya-e0103n7:92_1": "ca “yadaniccaṁ, taṁ dukkhaṁ. Yaṁ dukkhaṁ, tadanattā”ti vacanato dukkhānattatā ca",
  "anya-e0103n7:92_2": "pakāsitā hontīti tīṇipi sāmaññalakkhaṇāni gahitāni. Nāmanti cattāro arūpino khandhā,",
  "anya-e0103n7:92_3": "te ca atthato phassādayo. Rūpanti bhūtupādāyarūpāni, tāni ca atthato pathavīādayoti",
  "anya-e0103n7:92_4": "aviseseneva salakkhaṇato saṅkhārā gahitā. Taggahaṇeneva ye tesaṁ visesā kusalādayo,",
  "anya-e0103n7:92_5": "hetuādayo ca, tepi gahitā eva hontīti āha “iti ayaṁ saṅkhāralokopi sabbathā vidito”ti.",
  "anya-e0103n7:93_0": "Āgamma cittaṁ seti etthāti āsayo migāsayo viya. Yathā migo gocarāya gantvā paccāgantvā",
  "anya-e0103n7:93_1": "tattheva vanagahane sayatīti so tassa āsayo, evaṁ aññathā pavattitvāpi cittaṁ āgamma",
  "anya-e0103n7:93_2": "yattha seti, so tassa āsayoti vuccati. So pana sassatadiṭṭhiādivasena catubbidho. Vuttañca –",
  "anya-e0103n7:94": "“Sassatucchedadiṭṭhi ca, khanti cevānulomikā;",
  "anya-e0103n7:95": "Yathābhūtañca yaṁ ñāṇaṁ, etaṁ āsayasaddita”nti.",
  "anya-e0103n7:96_0": "Tattha sabbadiṭṭhīnaṁ sassatucchedadiṭṭhīhi saṅgahitattā sabbepi diṭṭhigatikā sattā",
  "anya-e0103n7:96_1": "imā eva dve diṭṭhiyo sannissitā. Yathāha “dvayanissito khvāyaṁ, kaccāna, loko yebhuyyena",
  "anya-e0103n7:96_2": "atthitañca natthitañcā”ti. Atthitāti hi sassataggāho adhippeto, natthitāti ucchedaggāho.",
  "anya-e0103n7:96_3": "Ayaṁ tāva vaṭṭanissitānaṁ puthujjanānaṁ āsayo. Vivaṭṭanissitānaṁ pana suddhasattānaṁ",
  "anya-e0103n7:96_4": "anulomikā khanti, yathābhūtañāṇanti duvidho āsayo.",
  "anya-e0103n7:97": "Āsayaṁ jānātīti catubbidhampi sattānaṁ āsayaṁ jānāti. Jānanto ca tesaṁ diṭṭhigatānaṁ, tesañca ñāṇānaṁ appavattikkhaṇepi jānāti. Vuttañhetaṁ –",
  "anya-e0103n7:98": "“Kāmaṁ sevantaññeva jānāti ‘ayaṁ puggalo kāmagaruko kāmāsayo kāmādhimutto’ti, kāmaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’ti”ādi.",
  "anya-e0103n7:99_0": "Appahīnabhāvena santāne anu anu sayantīti anusayā, anurūpaṁ kāraṇaṁ labhitvā uppajjantīti",
  "anya-e0103n7:99_1": "attho. Etena nesaṁ kāraṇalābhe uppajjanārahataṁ dasseti. Appahīnā hi kilesā kāraṇalābhe",
  "anya-e0103n7:99_2": "sati uppajjanti. Ke pana te? Rāgādayo satta anāgatā kilesā, atītā, paccuppannā ca",
  "anya-e0103n7:99_3": "taṁsabhāvattā tathā vuccanti. Na hi dhammānaṁ kālabhedena sabhāvabhedo atthi. Taṁ",
  "anya-e0103n7:99_4": "sattavidhaṁ anusayaṁ tassa tassa sattassa santāne paroparabhāvena pavattamānaṁ jānāti.",
  "anya-e0103n7:100_0": "Caritanti sucaritaduccaritaṁ. Taṁ hi vibhaṅge caritaniddese niddiṭṭhaṁ. Atha vā caritanti",
  "anya-e0103n7:100_1": "cariyā veditabbā. Tā pana rāgadosamohasaddhābuddhivitakkavasena cha mūlacariyā, tāsaṁ",
  "anya-e0103n7:100_2": "apariyanto antarabhedo, saṁsaggabhedo pana tesaṭṭhividho. Taṁ caritaṁ sabhāvato saṁkilesavodānato",
  "anya-e0103n7:100_3": "samuṭṭhānato phalato nissandatoti evamādinā pakārena jānāti.",
  "anya-e0103n7:101_0": "Adhimutti ajjhāsayadhātu. Sā duvidhā hīnādhimutti paṇītādhimuttīti. Yāya hīnādhimuttikā",
  "anya-e0103n7:101_1": "sattā hīnādhimuttikeyeva sevanti, paṇītādhimuttikā ca paṇītādhimuttikeyeva. Sā ajjhāsayadhātu",
  "anya-e0103n7:101_2": "ajjhāsayasabhāvo adhimutti. Taṁ adhimuttiṁ jānāti “imassa adhimutti hīnā, imassa",
  "anya-e0103n7:101_3": "paṇītā”ti, tatthāpi “imassa mudu, imassa mudutarā, imassa mudutamā”tiādinā. Indriyānaṁ",
  "anya-e0103n7:101_4": "hi tikkhamudubhāvādinā yathārahaṁ adhimuttiyā tikkhamudubhāvādiko veditabbo. Tathā",
  "anya-e0103n7:101_5": "hi vuttaṁ sammohavinodanīyaṁ “heṭṭhā gahitāpi adhimutti idha sattānaṁ tikkhindriyamudindriyabhāvadassanatthaṁ puna gahitā”ti.",
  "anya-e0103n7:102_0": "Apparajaṁ akkhaṁ etesanti apparajakkhā, appaṁ vā rajaṁ paññāmaye akkhimhi etesanti",
  "anya-e0103n7:102_1": "apparajakkhā, anussadarāgādirajā sattā, te apparajakkhe. Mahārajakkheti etthāpi eseva",
  "anya-e0103n7:102_2": "nayo. Ussadarāgādirajā mahārajakkhā.",
  "anya-e0103n7:103_0": "Tikkhindriyeti tikhiṇehi saddhādīhi indriyehi samannāgate. Mudindriyeti mudukehi",
  "anya-e0103n7:103_1": "saddhādīhi indriyehi samannāgate. Upanissayaindriyāni nāma idhādhippetāni. Svākāreti",
  "anya-e0103n7:103_2": "sundarākāre kalyāṇapakatike, vivaṭṭajjhāsayeti attho. Suviññāpayeti sammattaniyāmaṁ",
  "anya-e0103n7:103_3": "viññāpetuṁ sukare saddhe, paññavante ca. Bhabbe abhabbeti ettha bhabbeti kammāvaraṇakilesāvaraṇavipākāvaraṇarahite.",
  "anya-e0103n7:103_4": "Vuttavipariyāyena dvākāraduviññāpayābhabbā veditabbā. Ettha ca “imassa rāgarajo appo,",
  "anya-e0103n7:103_5": "imassa dosarajo appo”tiādinā apparajakkhesu jānanaṁ veditabbaṁ. Sesesupi eseva nayo.",
  "anya-e0103n7:103_6": "Tasmāti yasmā bhagavā aparimāṇe satte āsayādito anavasesetvā jānāti, tasmā assa bhagavato",
  "anya-e0103n7:103_7": "sattalokopi sabbathā vidito.",
  "anya-e0103n7:104_0": "Nanu ca sattesu pamāṇādipi jānitabbo atthīti? Atthi. Tassa pana jānanaṁ na nibbidāya",
  "anya-e0103n7:104_1": "virāgāya nirodhāyāti idha na gahitaṁ, bhagavato pana tampi suviditaṁ suvavatthāpitameva,",
  "anya-e0103n7:104_2": "payojanābhāvā desanaṁ nāruḷhaṁ. Tena vuttaṁ –",
  "anya-e0103n7:105_0": "“Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi ‘taṁ kiṁ",
  "anya-e0103n7:105_1": "maññatha, bhikkhave, katamaṁ nu kho bahutaraṁ – yo vāyaṁ mayā paritto nakhasikhāyaṁ",
  "anya-e0103n7:105_2": "paṁsu āropito, ayaṁ vā mahāpathavī”’tiādi.",
  "anya-e0103n7:106_0": "137. Okāsalokopi sabbathā viditoti sambandho. Cakkavāḷanti lokadhātu. Sā hi nemimaṇḍalasadisena",
  "anya-e0103n7:106_1": "cakkavāḷapabbatena samantato parikkhittattā “cakkavāḷa”nti vuccati. Catutiṁsasatāni",
  "anya-e0103n7:106_2": "cāti catuadhikāni tiṁsasatāni, tīṇisahassāni, cattārisatāni cāti attho. Aḍḍhuḍḍhānīti",
  "anya-e0103n7:106_3": "upaḍḍhacatutthāni, tīṇisatāni, paññāsañcāti attho. Nahutānīti dasasahassāni. Saṅkhātāti",
  "anya-e0103n7:106_4": "kathitā. Saṇṭhitīti heṭṭhā, uparito cāti sabbaso ṭhiti.",
  "anya-e0103n7:107_0": "Evaṁ saṇṭhiteti evamavaṭṭhite. Etthāti cakkavāḷe. Accuggato tāvadevāti tattakameva",
  "anya-e0103n7:107_1": "caturāsīti yojanasahassāniyeva ubbedho. Na kevalaṁ cettha ubbedhova, atha kho āyāmavitthārāpissa",
  "anya-e0103n7:107_2": "tattakāyeva. Vuttañhetaṁ –",
  "anya-e0103n7:108": "“Sineru, bhikkhave, pabbatarājā caturāsīti yojanasahassāni āyāmena, caturāsīti yojanasahassāni vitthārenā”ti.",
  "anya-e0103n7:109_0": "Tatoti sinerussa heṭṭhā, upari ca vuttappamāṇato. Upaḍḍhupaḍḍhenāti upaḍḍhena upaḍḍhena.",
  "anya-e0103n7:109_1": "Idaṁ vuttaṁ hoti – dvācattālīsa yojanasahassāni samudde ajjhogāḷho tattakameva ca",
  "anya-e0103n7:109_2": "upari uggato yugandharapabbato, ekavīsa yojanasahassāni samudde ajjhogāḷho tattakameva",
  "anya-e0103n7:109_3": "ca upari uggato īsadharo pabbatoti iminā nayena sesesupi upaḍḍhupaḍḍhapamāṇatā veditabbā.",
  "anya-e0103n7:109_4": "Yathā mahāsamuddo yāva cakkavāḷapādamūlā anupubbaninno, evaṁ yāva sinerupādamūlāti",
  "anya-e0103n7:109_5": "heṭṭhā sinerupamāṇato upaḍḍhapamāṇopi yugandharapabbato pathaviyaṁ suppatiṭṭhito,",
  "anya-e0103n7:109_6": "evaṁ īsadharādayopīti daṭṭhabbaṁ. Vuttaṁ hetaṁ “mahāsamuddo, bhikkhave, anupubbaninno",
  "anya-e0103n7:109_7": "anupubbapoṇo anupubbapabbhāro”ti. Sineruyugandharādīnaṁ antare sīdantarasamuddā nāma.",
  "anya-e0103n7:109_8": "Te vitthārato yathākkamaṁ sineruādīnaṁ accuggatasamānaparimāṇāti vadanti. Brahāti mahanto.",
  "anya-e0103n7:110_0": "Sinerussa samantatoti parikkhipanavasena sinerussa samantato ṭhitā. Sineruṁ tāva",
  "anya-e0103n7:110_1": "parikkhipitvā ṭhito yugandharo, taṁ parikkhipitvā īsadharo. Evaṁ taṁ taṁ parikkhipitvā",
  "anya-e0103n7:110_2": "ṭhitā “sinerussa samantato”ti vuttā.",
  "anya-e0103n7:111_0": "Yojanānaṁ satānucco, himavā pañca pabbatoti himavā pabbato pañca yojanānaṁ satāni",
  "anya-e0103n7:111_1": "ucco ubbedho. Nagavhayāti naga-saddena avhātabbā rukkhābhidhānā. Paññāsayojanakkhandhasākhāyāmāti’",
  "anya-e0103n7:111_2": "ubbedhato paññāsayojanakkhandhāyāmā, ubbedhato, samantato ca paññāsayojanasākhāyāmā",
  "anya-e0103n7:111_3": "ca. Tato eva satayojanavitthiṇṇā, tāvadeva ca uggatā. Yassānubhāvenāti yassā mahantatā",
  "anya-e0103n7:111_4": "kappaṭṭhāyitādippakārena pabhāvena.",
  "anya-e0103n7:112": "Garuḷānaṁ simbalirukkho sinerussa dutiyaparibhaṇḍe patiṭṭhito.",
  "anya-e0103n7:113": "Sirīsenāti paccatte karaṇavacanaṁ. Sattamanti liṅgavipallāsena vuttaṁ, sirīso bhavati sattamoti attho.",
  "anya-e0103n7:114_0": "Tattha caṇḍamaṇḍalaṁ heṭṭhā, sūriyamaṇḍalaṁ upari. Tassa āsannabhāvena candamaṇḍalaṁ",
  "anya-e0103n7:114_1": "attano chāyāya vikalabhāvena upaṭṭhāti. Tāni yojanantarikāni yugandharaggapamāṇe",
  "anya-e0103n7:114_2": "ākāse vicaranti. Asurabhavanaṁ sinerussa heṭṭhā. Avīci jambudīpassa. Jambudīpo sakaṭasaṇṭhāno.",
  "anya-e0103n7:114_3": "Aparagoyānaṁ ādāsasaṇṭhāno. Pubbavideho addhacandasaṇṭhāno. Uttarakuru pīṭhasaṇṭhāno.",
  "anya-e0103n7:114_4": "Taṁtaṁnivāsīnaṁ, taṁtaṁparivāradīpavāsīnañca manussānaṁ mukhampi taṁtaṁsaṇṭhānanti",
  "anya-e0103n7:114_5": "vadanti. Tadantaresūti tesaṁ cakkavāḷānaṁ antaresu. Tiṇṇaṁ hi pattānaṁ aññamaññaāsannabhāvena",
  "anya-e0103n7:114_6": "ṭhapitānaṁ antarasadise tiṇṇaṁ tiṇṇaṁ cakkavāḷānaṁ antare ekeko lokantaranirayo.",
  "anya-e0103n7:115_0": "Anantānīti aparimāṇāni, “ettakānī”ti aññehi minituṁ asakkuṇeyyāni. Bhagavā anantena",
  "anya-e0103n7:115_1": "buddhañāṇena avedi “ananto ākāso, ananto sattanikāyo, anantāni cakkavāḷānī”ti tividhampi",
  "anya-e0103n7:115_2": "anantaṁ buddhañāṇaṁ paricchindati sayampi anantattā. Yāvatakaṁ hi ñeyyaṁ, tāvatakaṁ",
  "anya-e0103n7:115_3": "ñāṇaṁ. Yāvatakaṁ ñāṇaṁ, tāvatakaṁ ñeyyaṁ. Ñeyyapariyantikaṁ ñāṇaṁ, ñāṇapariyantikaṁ",
  "anya-e0103n7:115_4": "ñeyyanti. Tena vuttaṁ “anantena buddhañāṇena avedī”ti. Anantatā cassa anantañeyyapaṭivijjhaneneva",
  "anya-e0103n7:115_5": "veditabbā tattha appaṭihatacārattā. Nanu cettha vivaṭṭādīnampi viditatā vattabbāti?",
  "anya-e0103n7:115_6": "Saccaṁ vattabbaṁ, sā pana parato abhiññākathāyaṁ āgamissatīti idha na gahitā.",
  "anya-e0103n7:116_0": "138.Attanāti nissakkavacanametaṁ. Guṇehi attanā visiṭṭhatarassāti sambandho. Tara-ggahaṇaṁ",
  "anya-e0103n7:116_1": "cettha “anuttaro”ti padassa atthaniddesatāya kataṁ, na visiṭṭhassa kassaci atthitāya.",
  "anya-e0103n7:116_2": "Sadevake hi loke sadisakappopi nāma koci tathāgatassa natthi, kuto sadiso. Visiṭṭhe",
  "anya-e0103n7:116_3": "pana kā kathā. Kassacīti kassacipi. Abhibhavatīti sīlasampadāya upanissayabhūtānaṁ",
  "anya-e0103n7:116_4": "hirottappamettākaruṇānaṁ, visesapaccayānaṁ saddhāsativīriyapaññānañca ukkaṁsappattiyā",
  "anya-e0103n7:116_5": "samudāgamato paṭṭhāya anaññasādhāraṇo savāsanapaṭipakkhassa pahīnattā ukkaṁsapāramippatto",
  "anya-e0103n7:116_6": "satthu sīlaguṇo. Tena bhagavā sadevakaṁ lokaṁ aññadatthu abhibhuyya pavattati, na",
  "anya-e0103n7:116_7": "sayaṁ kenaci abhibhuyyatīti adhippāyo. Evaṁ samādhiguṇādīsupi yathārahaṁ vattabbaṁ.",
  "anya-e0103n7:116_8": "Sīlādayo cete lokiyalokuttaramissakā veditabbā. Vimuttiñāṇadassanaṁ pana lokiyaṁ kāmāvacarameva.",
  "anya-e0103n7:117_0": "Yadi evaṁ, kathaṁ tena sadevakaṁ lokaṁ abhibhavatīti? Tassāpi ānubhāvato asadisattā.",
  "anya-e0103n7:117_1": "Tampi hi visayato, pavattito, pavatti ākārato ca uttaritarameva. Taṁ hi anaññasādhāraṇaṁ",
  "anya-e0103n7:117_2": "satthu vimuttiguṇaṁ ārabbha pavattati, pavattamānañca atakkāvacaraṁ paramagambhīraṁ",
  "anya-e0103n7:117_3": "saṇhasukhumaṁ savisayaṁ paṭipakkhadhammānaṁ suppahīnattā suṭṭhu pākaṭaṁ vibhūtataraṁ",
  "anya-e0103n7:117_4": "katvā pavattati, sammadeva ca vasībhāvassa pāpitattā, bhavaṅgaparivāsassa ca atiparittakattā",
  "anya-e0103n7:117_5": "lahuṁ lahuṁ pavattatīti.",
  "anya-e0103n7:118_0": "Evaṁ sīlādiguṇehi bhagavato uttaritarassa abhāvaṁ dassetvā idāni sadisassāpi abhāvaṁ",
  "anya-e0103n7:118_1": "dassetuṁ “asamo”tiādi vuttaṁ. Tattha asamoti ekasmiṁ kāle natthi etassa sīlādiguṇena",
  "anya-e0103n7:118_2": "samā sadisāti asamo. Tathā asamehi atītānāgatabuddhehi samo, asamā vā samā etassāti",
  "anya-e0103n7:118_3": "asamasamo. Sīlādiguṇena natthi etassa paṭimāti appaṭimo. Sesapadadvayepi eseva nayo.",
  "anya-e0103n7:118_4": "Tattha upamāmattaṁ paṭimā, sadisūpamā paṭibhāgo, yugaggāhavasena ṭhito paṭipuggalo veditabbo.",
  "anya-e0103n7:119_0": "Na kho panāhaṁ samanupassāmīti mama samantacakkhunā hatthatale āmalakaṁ viya sabbalokaṁ",
  "anya-e0103n7:119_1": "passantopi tattha sadevake…pe… pajāya attanā attato sīlasampannataraṁ sampannatarasīlaṁ",
  "anya-e0103n7:119_2": "kañci puggalaṁ na kho pana passāmi, tādisassa abhāvatoti adhippāyo. Aggappasādasuttādīnīti ettha –",
  "anya-e0103n7:120_0": "“Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā",
  "anya-e0103n7:120_1": "arūpino vā saññino vā asaññino vā nevasaññināsaññino vā, tathāgato tesaṁ aggamakkhāyati",
  "anya-e0103n7:120_2": "arahaṁ sammāsambuddho. Ye, bhikkhave, buddhe pasannā, agge te pasannā. Agge kho pana",
  "anya-e0103n7:120_3": "pasannānaṁ aggo vipāko hotī”ti –",
  "anya-e0103n7:121": "Idaṁ aggappasādasuttaṁ. Ādi-saddena –",
  "anya-e0103n7:122": "“Sadevake…pe… sadevamanussāya tathāgato abhibhū anabhibhūto aññadatthudaso vasavattī, tasmā ‘tathāgato’ti vuccatī”ti –",
  "anya-e0103n7:123": "Evamādīni suttapadāni veditabbāni. Ādikā gāthāyoti ettha –",
  "anya-e0103n7:124": "“Ahaṁ hi arahā loke, ahaṁ satthā anuttaro;",
  "anya-e0103n7:125": "Ekomhi sammāsambuddho, sītibhūtosmi nibbuto. ;",
  "anya-e0103n7:126": "“Danto damayataṁ seṭṭho, santo samayataṁ isi;",
  "anya-e0103n7:127": "Mutto mocayataṁ aggo, tiṇṇo tārayataṁ varo. ;",
  "anya-e0103n7:128": "“Nayimasmiṁ loke parasmiṁ vā pana,",
  "anya-e0103n7:129": "Buddhena seṭṭho sadiso ca vijjati;",
  "anya-e0103n7:130": "Yamāhu dakkhiṇeyyānaṁ aggataṁ gato,",
  "anya-e0103n7:131": "Puññatthikānaṁ vipulaphalesina”nti. –",
  "anya-e0103n7:132": "Evamādikā gāthā vitthāretabbā.",
  "anya-e0103n7:133_0": "139.Dametīti sameti, kāyasamādīhi yojetīti attho. Taṁ pana kāyasamādīhi yojanaṁ yathārahaṁ",
  "anya-e0103n7:133_1": "tadaṅgavinayādīsu patiṭṭhāpanaṁ hotīti āha “vinetīti vuttaṁ hotī”ti. Dametuṁ yuttāti",
  "anya-e0103n7:133_2": "damanārahā. Amanussapurisāti ettha na manussāti amanussā. Taṁsadisatā ettha jotīyati,",
  "anya-e0103n7:133_3": "tena manussattamattaṁ natthi, aññaṁ samānanti yakkhādayo “amanussā”ti adhippetā,",
  "anya-e0103n7:133_4": "na ye keci manussehi aññe. Tathā hi tiracchānapurisānaṁ visuṁ gahaṇaṁ kataṁ, yakkhādayo",
  "anya-e0103n7:133_5": "eva ca niddiṭṭhā. Apalālo himavantavāsī. Cūḷodaramahodarā nāgadīpavāsino. Aggisikhadhūmasikhā",
  "anya-e0103n7:133_6": "sīhaḷadīpavāsino. Nibbisā katā dosavisassa vinodanena. Tenāha “saraṇesu ca sīlesu",
  "anya-e0103n7:133_7": "ca patiṭṭhāpitā”ti. Kūṭadantādayoti ādi-saddena ghoṭamukhaupāligahapatiādīnaṁ saṅgaho",
  "anya-e0103n7:133_8": "daṭṭhabbo. Sakkadevarājādayoti ādi-saddena ajakalāpayakkhabakabrahmādīnaṁ saṅgaho",
  "anya-e0103n7:133_9": "daṭṭhabbo. Idaṁ cettha suttanti idaṁ kesisuttaṁ. Vinītā vicitrehi vinayanūpāyehīti",
  "anya-e0103n7:133_10": "etasmiṁ atthe vitthāretabbaṁ yathārahaṁ saṇhādīhi upāyehi vinayassa dīpanato.",
  "anya-e0103n7:134_0": "Visuddhasīlādīnaṁ paṭhamajjhānādīnīti “visuddhasīlassa paṭhamajjhānaṁ, paṭhamajjhānalābhino",
  "anya-e0103n7:134_1": "dutiyajjhāna”ntiādinā tassa tassa uparūpari visesaṁ ācikkhantoti sambandho. Sotāpannādīnanti",
  "anya-e0103n7:134_2": "etthāpi eseva nayo. “Dantepi dametiyevā”ti idaṁ pubbe “sabbena sabbaṁ damathaṁ anupagatā",
  "anya-e0103n7:134_3": "purisadammā”ti vuttāti katvā vuttaṁ. Ye pana vippakatadammabhāvā sabbathā dametabbataṁ",
  "anya-e0103n7:134_4": "nātivattā, te satte sandhāya “dantepi dametiyevā”ti vuttaṁ. Tepi hi purisadammā evāti,",
  "anya-e0103n7:134_5": "yato ne satthā dameti.",
  "anya-e0103n7:135_0": "Atthapadanti atthābhibyañjakapadaṁ, vākyanti attho. Vākyena hi atthābhibyatti, na",
  "anya-e0103n7:135_1": "nāmādipadamattena. Ekapadabhāvena ca anaññasādhāraṇo satthu purisadammasārathibhāvo",
  "anya-e0103n7:135_2": "dassito hoti. Tenāha “bhagavā hī”tiādi. Aṭṭha disāti aṭṭha samāpattiyo. Tā hi aññamaññasambandhāpi",
  "anya-e0103n7:135_3": "asaṁkiṇṇabhāvena dissanti apadissantīti disā, disā viyāti vā disā. Asajjamānāti na",
  "anya-e0103n7:135_4": "sajjamānā vasībhāvappattiyā nissaṅgacārā. Dhāvanti javanavuttiyogato. Ekaṁyeva disaṁ",
  "anya-e0103n7:135_5": "dhāvati, attano kāyaṁ aparivattentoti adhippāyo. Satthārā pana damitā purisadammā",
  "anya-e0103n7:135_6": "ekiriyāpatheneva aṭṭha disā dhāvanti. Tenāha “ekapallaṅkeneva nisinnā”ti. Aṭṭha disāti",
  "anya-e0103n7:135_7": "ca nidassanamattametaṁ, lokiyehi agatapubbaṁ nirodhasamāpattidisaṁ, amatadisañca pakkhandanato.",
  "anya-e0103n7:136_0": "140. Diṭṭhadhammo vuccati paccakkho attabhāvo, tattha niyuttoti diṭṭhadhammiko, idhalokattho.",
  "anya-e0103n7:136_1": "Kammakilesavasena samparetabbato sammā gantabbato samparāyo, paraloko, tattha niyuttoti",
  "anya-e0103n7:136_2": "samparāyiko, paralokattho. Paramo uttamo attho paramattho, nibbānaṁ. Tehi diṭṭhadhammikasamparāyikaparamatthehi.",
  "anya-e0103n7:136_3": "Yathārahanti yathānurūpaṁ. Tesu atthesu yo yo puggalo yaṁ yaṁ arahati, tadanurūpaṁ.",
  "anya-e0103n7:136_4": "Anusāsatīti vineti tasmiṁ atthe patiṭṭhapeti, saha atthena vattatīti sattho, bhaṇḍamūlena",
  "anya-e0103n7:136_5": "vāṇijjāya desantaraṁ gacchanto janasamūho. Hitupadesādivasena paripāletabbo sāsitabbo",
  "anya-e0103n7:136_6": "so etassa atthīti satthā, satthavāho. So viya bhagavāti āha “satthā viyāti satthā,",
  "anya-e0103n7:136_7": "bhagavā satthavāho”ti.",
  "anya-e0103n7:137_0": "Idāni tamatthaṁ niddesapāḷinayena dassetuṁ “yathā satthavāho”tiādi vuttaṁ. Tattha",
  "anya-e0103n7:137_1": "sattheti satthike jane. Kaṁ tārenti etthāti kantāro, nirudako araññappadeso. Ruḷhīvasena",
  "anya-e0103n7:137_2": "pana itaropi araññappadeso tathā vuccati. Corakantāranti corehi adhiṭṭhitakantāraṁ.",
  "anya-e0103n7:137_3": "Tathā vāḷakantāraṁ. Dubbhikkhakantāranti dullabhabhikkhaṁ kantāraṁ. Tāretīti akhemantaṭṭhānaṁ",
  "anya-e0103n7:137_4": "atikkāmeti. Uttāretītiādi upasaggena padaṁ vaḍḍhetvā vuttaṁ. Atha vā uttāretīti khemantabhūmiṁ",
  "anya-e0103n7:137_5": "upanento tāreti. Nittāretīti akhemantaṭṭhānato nikkhāmento tāreti. Patāretīti pariggahetvā",
  "anya-e0103n7:137_6": "tāreti, hatthena pariggahetvā viya tāretīti attho. Sabbampetaṁ tāraṇuttāraṇādikhemaṭṭhāne",
  "anya-e0103n7:137_7": "ṭhapanamevāti āha “khemantabhūmiṁ sampāpetī”ti. Satteti veneyyasatte. Mahāgahanatāya,",
  "anya-e0103n7:137_8": "mahānatthatāya, dunnittharaṇatāya ca jātiyeva kantāro jātikantāro, taṁ jātikantāraṁ.",
  "anya-e0103n7:138_0": "Ukkaṭṭhaparicchedavasenāti ukkaṭṭhasattaparicchedavasena. Devamanussā eva hi ukkaṭṭhasattā,",
  "anya-e0103n7:138_1": "na tiracchānādayo. Bhabbapuggalaparicchedavasenāti sammattaniyāmokkamanassa yogyapuggalassa",
  "anya-e0103n7:138_2": "paricchindanavasena. Etanti “devamanussāna”nti etaṁ vacanaṁ. Bhagavatoti nissakkavacanaṁ",
  "anya-e0103n7:138_3": "yathā “upajjhāyato ajjhetī”ti, bhagavato santiketi vā attho. Upanissayasampattinti",
  "anya-e0103n7:138_4": "tihetukapaṭisandhiādikaṁ maggaphalādhigamassa balavakāraṇaṁ.",
  "anya-e0103n7:139_0": "Gaggarāyāti gaggarāya nāma rañño deviyā, tāya vā kāritattā “gaggarā”ti laddhanāmāya.",
  "anya-e0103n7:139_1": "Sare nimittaṁ aggahesīti “dhammo eso vuccatī”ti dhammasaññāya sare nimittaṁ gaṇhi,",
  "anya-e0103n7:139_2": "gaṇhanto ca pasannacitto parisapariyante nipajji. Sannirumbhitvā aṭṭhāsīti tassa",
  "anya-e0103n7:139_3": "sīse daṇḍassa ṭhapitabhāvaṁ apassanto tattha daṇḍaṁ uppīḷetvā aṭṭhāsi. Maṇḍūkopi",
  "anya-e0103n7:139_4": "daṇḍe ṭhapitepi uppīḷitepi dhammagatena pasādena vissaramakarontova kālamakāsi. Devaloke",
  "anya-e0103n7:139_5": "nibbattasattānaṁ ayaṁ dhammatā, yā “kutohaṁ idha nibbatto, tattha kiṁ nu kho kammamakāsi”nti",
  "anya-e0103n7:139_6": "āvajjanā. Tasmā attano purimabhavassa diṭṭhattā āha “are ahampi nāma idhanibbatto”ti.",
  "anya-e0103n7:139_7": "Bhagavato pāde vandi kataññutāsaṁvaḍḍhitena pemagāravabahumānena.",
  "anya-e0103n7:140_0": "Bhagavā jānantova mahājanassa kammaphalaṁ, buddhānubhāvañca paccakkhaṁ kātukāmo “ko",
  "anya-e0103n7:140_1": "me vandatī”ti gāthāya pucchi. Tattha koti devanāgayakkhagandhabbādīsu ko, katamoti",
  "anya-e0103n7:140_2": "attho. Meti mama. Pādānīti pāde. Iddhiyāti imāya evarūpāya deviddhiyā. “Yasasā”ti",
  "anya-e0103n7:140_3": "iminā edisena parivārena, paricchedena ca. Jalanti vijjotamāno. Abhikkantenāti ativiya",
  "anya-e0103n7:140_4": "kantena kamanīyena sundarena. Vaṇṇenāti chavivaṇṇena sarīravaṇṇanibhāya. Sabbā obhāsayaṁ",
  "anya-e0103n7:140_5": "disāti sabbā dasapi disā pabhāsento, cando viya, sūriyo viya ca ekobhāsaṁ ekālokaṁ karontoti attho.",
  "anya-e0103n7:141_0": "Evaṁ pana bhagavatā pucchito devaputto attānaṁ pavedento “maṇḍūkohaṁ pure āsi”nti",
  "anya-e0103n7:141_1": "gāthamāha. Tattha pureti purimajātiyaṁ. “Udake”ti idaṁ tadā attano uppattiṭṭhānadassanaṁ.",
  "anya-e0103n7:141_2": "“Udake maṇḍūko”ti etena uddhamāyikādikassa thale maṇḍūkassa nivattanaṁ kataṁ hoti.",
  "anya-e0103n7:141_3": "Gāvo caranti etthāti gocaro, gunnaṁ ghāsesanaṭṭhānaṁ. Idha pana gocaro viyāti gocaro,",
  "anya-e0103n7:141_4": "vāri udakaṁ gocaro etassāti vārigocaro. Udakacārīpi hi koci kacchapādi avārigocaropi",
  "anya-e0103n7:141_5": "hotīti “vārigocaro”ti visesetvā vuttaṁ. Tava dhammaṁ suṇantassāti brahmassarena karavīkarutamañjunā",
  "anya-e0103n7:141_6": "desentassa tava dhammaṁ “dhammo eso vuccatī”ti sare nimittaggāhavasena suṇantassa.",
  "anya-e0103n7:141_7": "Anādare cetaṁ sāmivacanaṁ. Avadhi vacchapālakoti vacche rakkhanto gopāladārako mama",
  "anya-e0103n7:141_8": "samīpaṁ āgantvā daṇḍamolubbha tiṭṭhanto mama sīse daṇḍaṁ sannirumbhitvā maṁ māresīti attho.",
  "anya-e0103n7:142_0": "Sitaṁ katvāti “tathā parittatarenāpi puññānubhāvena evaṁ ativiya uḷārā lokiyalokuttarā",
  "anya-e0103n7:142_1": "sampattiyo labbhantī”ti pītisomanassajāto bhāsurataradhavalavipphurantadassanakiraṇāvalīhi",
  "anya-e0103n7:142_2": "bhiyyoso mattāya taṁ padesaṁ obhāsento sitaṁ katvā. Pītisomanassavasena hi so –",
  "anya-e0103n7:143": "“Muhuttaṁ cittapasādassa, iddhiṁ passa yasañca me;",
  "anya-e0103n7:144": "Ānubhāvañca me passa, vaṇṇaṁ passa jutiñca me.",
  "anya-e0103n7:145": "“Ye ca te dīghamaddhānaṁ, dhammaṁ assosuṁ gotama;",
  "anya-e0103n7:146": "Pattā te acalaṭṭhānaṁ, yattha gantvā na socare”ti. ;",
  "anya-e0103n7:147": "Imā dve gāthā vatvā pakkāmi.",
  "anya-e0103n7:148_0": "141.Yaṁ pana kiñcīti ettha yanti aniyamitavacanaṁ. Tathā kiñcīti. Panāti vacanālaṅkāramattaṁ.",
  "anya-e0103n7:148_1": "Tasmā yaṁ kiñcīti ñeyyassa anavasesapariyādānaṁ kataṁ hoti. Panāti vā visesatthadīpako",
  "anya-e0103n7:148_2": "nipāto. Tena “sammāsambuddho”ti iminā saṅkhepato, vitthārato ca satthu catusaccābhisambodho",
  "anya-e0103n7:148_3": "vutto. “Buddho”ti pana iminā tadaññassapi ñeyyassāvabodho. Purimena vā satthu paṭivedhañāṇānubhāvo,",
  "anya-e0103n7:148_4": "pacchimena desanāñāṇānubhāvo. Pīti upari vuccamāno viseso jotīyati. Sabbaso paṭipakkhehi",
  "anya-e0103n7:148_5": "vimuccatīti vimokkho, aggamaggo. Tassa anto aggaphalaṁ, tattha bhavaṁ tasmiṁ laddhe",
  "anya-e0103n7:148_6": "laddhabbato vimokkhantikañāṇaṁ, sabbaññutaññāṇena saddhiṁ sabbampi buddhañāṇaṁ. Evaṁ pavattoti ettha –",
  "anya-e0103n7:149_0": "“Sabbaññutāya buddho, sabbadassāvitāya buddho, anaññaneyyatāya buddho, visavitāya",
  "anya-e0103n7:149_1": "buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti",
  "anya-e0103n7:149_2": "buddho, ekantavītadosoti buddho, ekantavītamohoti buddho, ekantanikkilesoti buddho,",
  "anya-e0103n7:149_3": "ekāyanamaggaṁ gatoti buddho, eko anuttaraṁ sammāsambodhiṁ abhisambuddhoti buddho,",
  "anya-e0103n7:149_4": "abuddhivihatattā buddhipaṭilābhā buddho. Buddhoti netaṁ nāmaṁ mātarā kataṁ, na pitarā",
  "anya-e0103n7:149_5": "kataṁ, na bhātarā kataṁ, na bhaginiyā kataṁ, na mittāmaccehikataṁ, na ñātisālohitehi",
  "anya-e0103n7:149_6": "kataṁ, na samaṇabrāhmaṇehi kataṁ, na devatāhi kataṁ. Vimokkhantikametaṁ buddhānaṁ",
  "anya-e0103n7:149_7": "bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ buddho”ti –",
  "anya-e0103n7:150": "Ayaṁ niddesapāḷinayo. Yasmā cettha tassā paṭisambhidāpāḷiyā bhedo natthi, tasmā dvīsu ekenāpi atthasiddhīti dassanatthaṁ “paṭisambhidānayo vā”ti aniyamattho vā-saddo vutto.",
  "anya-e0103n7:151_0": "Tattha yathā loke avagantā “avagato”ti vuccati, evaṁ bujjhitā saccānīti buddho suddhakattuvasena.",
  "anya-e0103n7:151_1": "Yathā paṇṇasosā vātā “paṇṇasusā”ti vuccanti, evaṁ bodhetā pajāyāti buddho hetukattuvasena,",
  "anya-e0103n7:151_2": "hetuattho cettha antonīto.",
  "anya-e0103n7:152_0": "Sabbaññutāya buddhoti sabbadhammabujjhanasamatthāya buddhiyā buddhoti attho. Sabbadassāvitāya",
  "anya-e0103n7:152_1": "buddhoti sabbadhammānaṁ ñāṇacakkhunā diṭṭhattā buddhoti attho. Anaññaneyyatāya buddhoti",
  "anya-e0103n7:152_2": "aññena abodhanīto sayameva buddhattā buddhoti attho. Visavitāya buddhoti nānāguṇavisavanato",
  "anya-e0103n7:152_3": "padumamiva vikasanaṭṭhena buddhoti attho. Khīṇāsavasaṅkhātena buddhoti evamādīhi",
  "anya-e0103n7:152_4": "chahi pariyāyehi niddakkhayavibuddho puriso viya sabbakilesaniddakkhayavibuddhattā",
  "anya-e0103n7:152_5": "buddhoti vuttaṁ hoti. Ekāyanamaggaṁ gatoti buddhoti gamanatthānaṁ buddhiatthatāya",
  "anya-e0103n7:152_6": "buddhiatthānampi gamanatthatā labbhatīti ekāyanamaggaṁ gatattā buddhoti vuccatīti",
  "anya-e0103n7:152_7": "attho. Eko anuttaraṁ sammāsambodhiṁ abhisambuddhoti buddhoti na parehi buddhattā",
  "anya-e0103n7:152_8": "buddho, atha kho sayameva anuttaraṁ sammāsambodhiṁ abhisambuddhattā buddhoti attho.",
  "anya-e0103n7:152_9": "Abuddhivihatattā buddhipaṭilābhā buddhoti buddhi buddhaṁ bodhoti anatthantaraṁ. Tattha",
  "anya-e0103n7:152_10": "yathā rattaguṇayogato ratto paṭo, evaṁ buddhaguṇayogato buddhoti ñāpanatthaṁ vuttaṁ.",
  "anya-e0103n7:152_11": "Tato paraṁ buddhoti netaṁ nāmantiādi atthānugatāyaṁ paññattīti bodhanatthaṁ vuttanti",
  "anya-e0103n7:152_12": "evamettha imināpi kāraṇena bhagavā buddhoti veditabbaṁ.",
  "anya-e0103n7:153_0": "142.Assāti bhagavato. Guṇavisiṭṭhasabbasattuttamagarugāravādhivacananti sabbehi sīlādiguṇehi",
  "anya-e0103n7:153_1": "visiṭṭhassa tato eva sabbasattehi uttamassa garuno gāravavasena vuttavacanamidaṁ",
  "anya-e0103n7:153_2": "bhagavāti. Tathā hi lokanātho aparimitanirupamappabhāvasīlādiguṇavisesasamaṅgitāya",
  "anya-e0103n7:153_3": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "anya-e0103n7:153_4": "payogasampattiyā sadevamanussāya pajāya, accantupakāritāya ca aparimāṇāsu lokadhātūsu",
  "anya-e0103n7:153_5": "aparimāṇānaṁ sattānaṁ uttamagāravaṭṭhānanti.",
  "anya-e0103n7:154_0": "Bhagavāti vacanaṁ seṭṭhanti seṭṭhavācakaṁ vacanaṁ seṭṭhaguṇasahacaraṇato “seṭṭha”nti",
  "anya-e0103n7:154_1": "vuttaṁ. Atha vā vuccatīti vacanaṁ, attho. Tasmā yo “bhagavā”ti vacanena vacanīyo",
  "anya-e0103n7:154_2": "attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti",
  "anya-e0103n7:154_3": "garubhāvayutto garuguṇayogato, garukaraṇaṁ vā sātisayaṁ arahatīti gāravayutto, gāravārahoti attho.",
  "anya-e0103n7:155_0": "Guṇavisesahetukaṁ “bhagavā”ti idaṁ bhagavato nāmanti saṅkhepato vuttamatthaṁ vitthārato",
  "anya-e0103n7:155_1": "vibhajitukāmo nāmaṁyeva tāva atthuddhāravasena dassento “catubbidhaṁ vā nāma”ntiādimāha.",
  "anya-e0103n7:155_2": "Tattha āvatthikanti avatthāya viditaṁ taṁ taṁ avatthaṁ upādāya paññattaṁ voharitaṁ.",
  "anya-e0103n7:155_3": "Tathā liṅgikaṁ tena tena liṅgena voharitaṁ. Nemittikanti nimittato āgataṁ. Adhiccasamuppannanti",
  "anya-e0103n7:155_4": "yadicchāya pavattaṁ, yadicchāya āgataṁ yadicchakaṁ. Paṭhamena ādi-saddena bālo, yuvā,",
  "anya-e0103n7:155_5": "vuḍḍhoti evamādiṁ saṅgaṇhāti, dutiyena muṇḍī, jaṭīti evamādiṁ, tatiyena bahussuto,",
  "anya-e0103n7:155_6": "dhammakathiko, jhāyīti evamādiṁ, catutthena aghamarisanaṁ pāvacananti evamādiṁ saṅgaṇhāti.",
  "anya-e0103n7:155_7": "“Nemittika”nti vuttamatthaṁ byatirekavasena patiṭṭhāpetuṁ “na mahāmāyāyā”tiādi vuttaṁ.",
  "anya-e0103n7:155_8": "“Vimokkhantika”nti iminā idaṁ nāmaṁ ariyāya jātiyā jātakkhaṇeyeva jātanti dasseti.",
  "anya-e0103n7:155_9": "Yadi vimokkhantikaṁ, atha kasmā aññehi khīṇāsavehi asādhāraṇanti āha “saha sabbaññutaññāṇassa",
  "anya-e0103n7:155_10": "paṭilābhā”ti. Buddhānañhi arahattaphalaṁ nipphajjamānaṁ sabbaññutaññāṇādīhi sabbehi",
  "anya-e0103n7:155_11": "buddhaguṇehi saddhiṁyeva nipphajjati. Tena vuttaṁ “vimokkhantika”nti. Sacchikā paññattīti",
  "anya-e0103n7:155_12": "sabbadhammānaṁ sacchikiriyānimittā paññatti. Atha vā sacchikā paññattīti paccakkhasiddhā",
  "anya-e0103n7:155_13": "paññatti. Yaṁguṇanimittā hi sā, te satthu paccakkhabhūtāti guṇā viya sāpi sacchikatā",
  "anya-e0103n7:155_14": "eva nāma hoti, na paresaṁ vohāramattenāti adhippāyo.",
  "anya-e0103n7:156_0": "143.Vadantīti mahātherassa garubhāvato bahuvacanenāha, saṅgītikārehi vā katamanuvādaṁ",
  "anya-e0103n7:156_1": "sandhāya. Issariyādibhedo bhago assa atthīti bhagī. Akāsi bhagganti rāgādipāpadhammaṁ",
  "anya-e0103n7:156_2": "bhaggaṁ akāsi, bhaggavāti attho. Bahūhi ñāyehīti kāyabhāvanādikehi anekehi bhāvanākkamehi.",
  "anya-e0103n7:156_3": "Subhāvitattanoti sammadeva bhāvitasabhāvassa. Paccatte cetaṁ sāmivacanaṁ.",
  "anya-e0103n7:157": "Niddese vuttanayenāti etthāyaṁ niddesanayo –",
  "anya-e0103n7:158_0": "“Bhagavāti gāravādhivacanametaṁ. Apica bhaggarāgoti bhagavā, bhaggadosoti bhagavā,",
  "anya-e0103n7:158_1": "bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti",
  "anya-e0103n7:158_2": "bhagavā, bhaggakilesoti bhagavā, bhaji vibhaji pavibhaji dhammaratananti bhagavā,",
  "anya-e0103n7:158_3": "bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti",
  "anya-e0103n7:158_4": "bhagavā, bhaji vā bhagavā araññavanapatthāni pantāni senāsanāni appasaddāni appanigghosāni",
  "anya-e0103n7:158_5": "vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā",
  "anya-e0103n7:158_6": "cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā",
  "anya-e0103n7:158_7": "attharasassa dhammarasassa vimuttirasassa adhisīlassa adhicittassa adhipaññāyāti",
  "anya-e0103n7:158_8": "bhagavā, bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti",
  "anya-e0103n7:158_9": "bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ",
  "anya-e0103n7:158_10": "anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ",
  "anya-e0103n7:158_11": "kasiṇasamāpattīnaṁ ānāpānassatisamādhissa asubhasamāpattiyāti bhagavā, bhāgī vā bhagavā",
  "anya-e0103n7:158_12": "catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ",
  "anya-e0103n7:158_13": "indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti",
  "anya-e0103n7:158_14": "bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ",
  "anya-e0103n7:158_15": "paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ",
  "anya-e0103n7:158_16": "nāmaṁ…pe… sacchikā paññatti yadidaṁ bhagavā”ti.",
  "anya-e0103n7:159_0": "Ettha ca “gāravādhivacana”ntiādīni yadipi gāthāyaṁ āgatapadānukkamena na niddiṭṭhāni,",
  "anya-e0103n7:159_1": "yathārahaṁ pana tesaṁ sabbesampi niddesabhāvena veditabbāni. Tattha gāravādhivacananti",
  "anya-e0103n7:159_2": "garūnaṁ garubhāvavācakaṁ vacanaṁ. Bhajīti bhāgaso kathesi. Tenāha “vibhajī”ti. Dhammaratananti",
  "anya-e0103n7:159_3": "maggaphalādiariyadhammaratanaṁ. Puna bhajīti sevi. Bhāgīti bhāgadheyyavā. Puna bhāgīti",
  "anya-e0103n7:159_4": "bhajanasīlo. Attharasassāti atthasannissayassa rasassa. Vimuttāyatanasīse hi ṭhatvā",
  "anya-e0103n7:159_5": "dhammaṁ kathentassa, suṇantassa ca tadatthaṁ ārabbha uppajjanakapītisomanassaṁ attharaso.",
  "anya-e0103n7:159_6": "Dhammaṁ ārabbha dhammaraso. Yaṁ sandhāya vuttaṁ “labhati atthavedaṁ, labhati dhammaveda”nti.",
  "anya-e0103n7:159_7": "Vimuttirasassāti vimuttibhūtassa, vimuttisannissayassa vā rasassa. Saññābhāvanānanti",
  "anya-e0103n7:159_8": "aniccasaññādīnaṁ dasannaṁ saññābhāvanānaṁ. Channaṁ buddhadhammānanti cha asādhāraṇañāṇāni",
  "anya-e0103n7:159_9": "sandhāya vuttaṁ. Tattha tattha “bhagavā”ti saddasiddhi niruttinayena veditabbā.",
  "anya-e0103n7:160_0": "144. Yadipi “bhāgyavā”tiādīhi padehi vuccamāno attho “bhagī bhajī”ti niddesagāthāya",
  "anya-e0103n7:160_1": "saṅgahito eva, tathāpi padasiddhi atthavibhāgaatthayojanādisahito saṁvaṇṇanānayo",
  "anya-e0103n7:160_2": "tato aññākāroti vuttaṁ “ayaṁ pana aparo nayo”ti. Ādikanti ādi-saddena vaṇṇavikāro,",
  "anya-e0103n7:160_3": "vaṇṇalopo, dhātuatthena niyojanañcāti imaṁ tividhaṁ lakkhaṇaṁ saṅgaṇhāti. Saddanayenāti",
  "anya-e0103n7:160_4": "byākaraṇanayena. Pisodarādīnaṁ saddānaṁ ākatigaṇabhāvato vuttaṁ “pisodarādipakkhepalakkhaṇaṁ",
  "anya-e0103n7:160_5": "gahetvā”ti. Pakkhipanameva lakkhaṇaṁ. Tappariyāpannatākaraṇaṁ hi pakkhipanaṁ. Pārappattanti",
  "anya-e0103n7:160_6": "paramukkaṁsagataṁ pāramibhāvappattaṁ. Bhāgyanti kusalaṁ. Tattha maggakusalaṁ lokuttarasukhanibbattakaṁ,",
  "anya-e0103n7:160_7": "itaraṁ lokiyasukhanibbattakaṁ, itarampi vā vivaṭṭūpanissayaṁ pariyāyato lokuttarasukhanibbattakaṁ siyā.",
  "anya-e0103n7:161_0": "Lobhādayo ekakavasena gahitā. Tathā viparītamanasikāro vipallāsabhāvasāmaññena, ahirikādayo",
  "anya-e0103n7:161_1": "dukavasena. Lobhādayo ca puna “tividhākusalamūla”nti tikavasena gahitā. Kāyaduccaritādi-taṇhāsaṁkilesādirāgamalādirāgavisamādikāmasaññādikāmavitakkāditaṇhāpapañcādayo",
  "anya-e0103n7:161_2": "tividhaduccaritādayo. Subhasaññādikā catubbidhavipariyesā. “Cīvarahetu vā bhikkhuno",
  "anya-e0103n7:161_3": "taṇhā uppajjamānā uppajjati, piṇḍapāta, senāsana, itibhavābhavahetu vā”ti evamāgatā",
  "anya-e0103n7:161_4": "cattāro taṇhuppādā. “Buddhe kaṅkhati, dhamme, saṅghe, sikkhāya, sabrahmacārīsu kupito",
  "anya-e0103n7:161_5": "hoti anattamano āhatacitto khīlajāto”ti evamāgatāni pañca cetokhīlāni. “Kāme avītarāgo",
  "anya-e0103n7:161_6": "hoti, kāye avītarāgo, rūpe avītarāgo, yāvadatthaṁ udarāvadehakaṁ bhuñjitvā seyyasukhaṁ",
  "anya-e0103n7:161_7": "passasukhaṁ middhasukhaṁ anuyutto viharati, aññataraṁ devanikāyaṁ paṇidhāya brahmacariyaṁ",
  "anya-e0103n7:161_8": "caratī”ti āgatā pañca vinibandhā. Rūpābhinandanādayo pañcābhinandanā. Kodho, makkho,",
  "anya-e0103n7:161_9": "issā, sāṭheyyaṁ, pāpicchatā, sandiṭṭhiparāmāsoti imāni cha vivādamūlāni. Rūpataṇhādayo cha taṇhākāyā.",
  "anya-e0103n7:162_0": "Kāmarāgapaṭighadiṭṭhivicikicchābhavarāgamānāvijjā sattānusayā. Micchādiṭṭhiādayo",
  "anya-e0103n7:162_1": "aṭṭha micchattā. “Taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca",
  "anya-e0103n7:162_2": "vinicchayo, vinicchayaṁ paṭicca chandarāgo, chandarāgaṁ paṭicca ajjhosānaṁ, ajjhosānaṁ",
  "anya-e0103n7:162_3": "paṭicca pariggaho, pariggahaṁ paṭicca macchariyaṁ, macchariyaṁ paṭicca ārakkhā, ārakkhādhikaraṇaṁ",
  "anya-e0103n7:162_4": "daṇḍādānādayo”ti ete nava taṇhāmūlakā. Cattāro sassatavādā, cattāro ekaccasassatavādā,",
  "anya-e0103n7:162_5": "cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā,",
  "anya-e0103n7:162_6": "aṭṭha asaññīvādā, aṭṭha nevasaññīnāsaññīvādā, satta ucchedavādā, pañca paramadiṭṭhadhammanibbānavādāti",
  "anya-e0103n7:162_7": "etāni dvāsaṭṭhi diṭṭhigatāni. Ajjhattikassa upādāya “asmī”ti hoti, “itthasmī”ti,",
  "anya-e0103n7:162_8": "“evasmī”ti, “aññathāsmī”ti, “bhavissa”nti, “itthaṁ bhavissa”nti, “evaṁ bhavissa”nti,",
  "anya-e0103n7:162_9": "“aññathā bhavissa”nti, “asasmī”ti, “sātasmī”ti, “siya”nti, “itthaṁ siya”nti, “evaṁ",
  "anya-e0103n7:162_10": "siya”nti, “aññathā siya”nti, “apāhaṁ siya”nti, “apāhaṁ itthaṁ siya”nti, “apāhaṁ evaṁ",
  "anya-e0103n7:162_11": "siya”nti, “apāhaṁ aññathā siya”nti hotīti aṭṭhārasa, bāhirassupādāya “iminā asmī”ti",
  "anya-e0103n7:162_12": "hoti, “iminā itthasmī”ti, “iminā evasmī”ti, “iminā aññathāsmī”tiādikā vuttanayā aṭṭhārasāti",
  "anya-e0103n7:162_13": "chattiṁsa, atītā chattiṁsa, anāgatā chattiṁsa, paccuppannā chattiṁsāti aṭṭhasatataṇhāvicaritāni.",
  "anya-e0103n7:163_0": "Pabheda-saddo paccekaṁ sambandhitabbo. Tatthāyaṁ yojanā – lobhappabhedā dosappabhedā",
  "anya-e0103n7:163_1": "yāva aṭṭhasatataṇhāvicaritappabhedāti. Sabbāni sattānaṁ darathapariḷāhakarāni kilesānaṁ",
  "anya-e0103n7:163_2": "anekāni satasahassāni abhañjīti yojanā. Ārammaṇādivibhāgato hi pavattiākāravibhāgato",
  "anya-e0103n7:163_3": "ca anantappabhedā kilesāti. Saṅkhepatoti ettha samucchedappahānavasena sabbaso appavattikaraṇena",
  "anya-e0103n7:163_4": "kilesamāraṁ, samudayappahānapariññāvasena khandhamāraṁ, sahāyavekallakaraṇavasena",
  "anya-e0103n7:163_5": "sabbathā appavattikaraṇena abhisaṅkhāramāraṁ, balavidhamanavisayātikkamanavasena",
  "anya-e0103n7:163_6": "devaputtamaccumārañca abhañji bhagge akāsi. Parissayānanti upaddavānaṁ. Sampati,",
  "anya-e0103n7:163_7": "āyatiñca sattānaṁ anatthāvahattā māraṇaṭṭhena vibādhanaṭṭhena kilesāva māroti kilesamāro.",
  "anya-e0103n7:163_8": "Vadhakaṭṭhena khandhāva māroti khandhamāro. Tathā hi vuttaṁ “vadhakaṁ rūpaṁ ‘vadhakaṁ",
  "anya-e0103n7:163_9": "rūpa’nti yathābhūtaṁ nappajānātī”tiādi. Jātijarādimahābyasananibbattanena abhisaṅkhārova",
  "anya-e0103n7:163_10": "māroti abhisaṅkhāramāro. Saṁkilesanimittaṁ hutvā guṇamāraṇaṭṭhena devaputtova māroti",
  "anya-e0103n7:163_11": "devaputtamāro. Sattānaṁ jīvitassa, jīvitaparikkhārānañca jānikaraṇena mahābādharūpattā",
  "anya-e0103n7:163_12": "maccu eva māroti maccumāro.",
  "anya-e0103n7:164_0": "Satapuññalakkhaṇadharassāti anekasatapuññanibbattamahāpurisalakkhaṇavahato rūpakāyasampatti",
  "anya-e0103n7:164_1": "dīpitā hoti, itarāsaṁ phalasampadānaṁ mūlabhāvato, adhiṭṭhānabhāvato ca. Dhammakāyasampatti",
  "anya-e0103n7:164_2": "dīpitā hoti, pahānasampadāpubbakattā ñāṇasampadādīnaṁ. Bhāgyavatāya lokiyānaṁ bahumatabhāvo.",
  "anya-e0103n7:164_3": "Bhaggadosatāya parikkhakānaṁ bahumatabhāvoti yojanā. Evaṁ ito paresupi yathāsaṅkhyaṁ",
  "anya-e0103n7:164_4": "yojetabbaṁ. Puññavantaṁ hi gahaṭṭhā khattiyādayo abhigacchanti, pahīnadosaṁ pabbajitatāpasaparibbājakādayo",
  "anya-e0103n7:164_5": "“dosavinayāya dhammaṁ desetī”ti. Abhigatānañca nesaṁ kāyacittadukkhāpanayane paṭibalabhāvo,",
  "anya-e0103n7:164_6": "āmisadānadhammadānehi upakārasabbhāvato. Rūpakāyaṁ tassa pasādacakkhunā, dhammakāyaṁ",
  "anya-e0103n7:164_7": "paññācakkhunā disvā dukkhadvayassa paṭippassambhanato upagatānañca tesaṁ āmisadānadhammadānehi",
  "anya-e0103n7:164_8": "upakāritā, “pubbe āmisadānadhammadānehi mayā ayaṁ lokaggabhāvo adhigato, tasmā tumhehipi",
  "anya-e0103n7:164_9": "evameva paṭipajjitabba”nti evaṁ sammāpaṭipattiyaṁ niyojanena abhigatānaṁ lokiyalokuttarasukhehi",
  "anya-e0103n7:164_10": "saṁyojanasamatthatā ca dīpitā hoti.",
  "anya-e0103n7:165_0": "Sakacitte issariyaṁ attano cittassa vasībhāvāpādanaṁ, yena paṭikkūlādīsu appaṭikkūlasaññitādivihārasiddhi,",
  "anya-e0103n7:165_1": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā",
  "anya-e0103n7:165_2": "ijjhanato. Aṇimālaghimādikanti ādi-saddena mahimā patti pākammaṁ īsitā vasitā yatthakāmāvasāyitāti",
  "anya-e0103n7:165_3": "ime chapi saṅgahitā. Tattha kāyassa aṇubhāvakaraṇaṁ aṇimā. Lahubhāvo laghimā ākāse",
  "anya-e0103n7:165_4": "padasā gamanādinā. Mahattaṁ mahimā kāyassa mahantatāpādanaṁ. Iṭṭhadesappatti patti.",
  "anya-e0103n7:165_5": "Adhiṭṭhānādivasena icchitanipphādanaṁ pākammaṁ. Sayaṁvasitā issarabhāvo īsitā. Iddhividhe",
  "anya-e0103n7:165_6": "vasībhāvo vasitā. Ākāsena vā gacchato, aññaṁ vā kiñci karoto yattha katthaci vosānappatti",
  "anya-e0103n7:165_7": "yatthakāmāvasāyitā. “Kumārakarūpādidassana”ntipi vadanti. Evamidaṁ aṭṭhavidhaṁ lokiyasammataṁ",
  "anya-e0103n7:165_8": "issariyaṁ. Taṁ pana bhagavato iddhividhantogadhaṁ, anaññasādhāraṇañcāti āha “sabbākāraparipūraṁ atthī”ti.",
  "anya-e0103n7:166_0": "Kesañci padesavutti, ayathābhūtaguṇasannissayattā aparisuddho ca yaso hoti, na evaṁ",
  "anya-e0103n7:166_1": "tathāgatassāti dassetuṁ “lokattayabyāpako”tiādi vuttaṁ. Tattha idha adhigatasatthuguṇānaṁ",
  "anya-e0103n7:166_2": "āruppe uppannānaṁ “itipi so bhagavā”tiādinā bhagavato guṇe anussarantānaṁ yaso pākaṭo",
  "anya-e0103n7:166_3": "hotīti āha “lokattayabyāpako”ti. Yathābhuccaguṇādhigatattā eva ativiya parisuddho.",
  "anya-e0103n7:166_4": "Anavasesalakkhaṇānubyañjanādisampattiyā sabbākāraparipūrā. Sabbaṅgapaccaṅgasirī sabbesaṁ",
  "anya-e0103n7:166_5": "aṅgapaccaṅgānaṁ sobhā. “Tiṇṇo tāreyya”ntiādinā yaṁ yaṁ etena lokanāthena icchitaṁ",
  "anya-e0103n7:166_6": "manovacīpaṇidhānavasena, patthitaṁ kāyapaṇidhānavasena. Tathevāti paṇidhānānurūpameva.",
  "anya-e0103n7:166_7": "Vīriyapāramibhāvappatto, ariyamaggapariyāpanno ca sammāvāyāmasaṅkhāto payatto.",
  "anya-e0103n7:167_0": "Bhedehīti sabbattikadukapadasaṁhitehi pabhedehi. Paṭiccasamuppādādīhīti ādi-saddena",
  "anya-e0103n7:167_1": "na kevalaṁ vibhaṅgapāḷiyaṁ āgatā satipaṭṭhānādayova saṅgahitā, atha kho saṅgahādayo,",
  "anya-e0103n7:167_2": "samayavimuttādayo, ṭhapanādayo, tikapaṭṭhānādayo ca saṅgahitāti veditabbaṁ. Dukkhasaccassa",
  "anya-e0103n7:167_3": "pīḷanaṭṭho taṁsamaṅgino sattassa hiṁsanaṁ avipphārikatākaraṇaṁ. Saṅkhataṭṭho sameccasambhūyapaccayehi",
  "anya-e0103n7:167_4": "katabhāvo. Santāpaṭṭho dukkhadukkhatādīhi santappanaṁ paridahanaṁ. Vipariṇāmaṭṭho",
  "anya-e0103n7:167_5": "jarāya, maraṇena cāti dvidhā vipariṇāmetabbatā. Samudayassa āyūhanaṭṭho dukkhassa",
  "anya-e0103n7:167_6": "nibbattanavasena sampiṇḍanaṁ. Nidānaṭṭho “idaṁ taṁ dukkha”nti nidadantassa viya samuṭṭhāpanaṁ.",
  "anya-e0103n7:167_7": "Saṁyogaṭṭho saṁsāradukkhena saṁyojanaṁ. Palibodhaṭṭho maggādhigamassa nivāraṇaṁ.",
  "anya-e0103n7:167_8": "Nirodhassa nissaraṇaṭṭho sabbūpadhīnaṁ paṭinissaggasabhāvattā tato vinissaṭatā, tannissaraṇanimittatā",
  "anya-e0103n7:167_9": "vā. Vivekaṭṭho sabbasaṅkhāravisaṁyuttatā. Asaṅkhataṭṭho kenacipi paccayena anabhisaṅkhatatā.",
  "anya-e0103n7:167_10": "Amataṭṭho niccasabhāvattā maraṇābhāvo, sattānaṁ maraṇābhāvahetutā vā. Maggassa niyyānaṭṭho",
  "anya-e0103n7:167_11": "vaṭṭadukkhato niggamanaṭṭho. Hetuattho nibbānassa sampāpakabhāvo. Dassanaṭṭho accantasukhumassa",
  "anya-e0103n7:167_12": "nibbānassa sacchikaraṇaṁ. Ādhipateyyaṭṭho catusaccadassane sampayuttānaṁ ādhipaccakaraṇaṁ,",
  "anya-e0103n7:167_13": "ārammaṇādhipatibhāvo vā visesato maggādhipativacanato. Satipi hi jhānādīnaṁ ārammaṇādhipatibhāve",
  "anya-e0103n7:167_14": "“jhānādhipatino dhammā”ti evamādiṁ avatvā “maggādhipatino dhammā” icceva vuttaṁ,",
  "anya-e0103n7:167_15": "tasmā viññāyati “atthi maggassa ārammaṇādhipatibhāve viseso”ti. Ete ca pīḷanādayo",
  "anya-e0103n7:167_16": "soḷasākārā nāma. Kasmā panettha aññesu rogagaṇṭhādiākāresu vijjamānesu eteva pariggayhantīti?",
  "anya-e0103n7:167_17": "Salakkhaṇato ca saccantaradassanato ca āvibhāvato. Svāyamattho parato saccakathāyameva āvi bhavissati.",
  "anya-e0103n7:168_0": "Dibbavihāro kasiṇādiārammaṇāni rūpāvacarajjhānāni. Mettādijjhānāni brahmavihāro.",
  "anya-e0103n7:168_1": "Phalasamāpatti ariyavihāro. Kāmehi vivekaṭṭhakāyatāvasena ekībhāvo kāyaviveko. Paṭhamajjhānādinā",
  "anya-e0103n7:168_2": "nīvaraṇādīhi vivittacittatā cittaviveko. Upadhiviveko nibbānaṁ. Aññeti lokiyābhiññādike.",
  "anya-e0103n7:169_0": "Kilesābhisaṅkhāravasena bhavesu paribbhamanaṁ, so ca taṇhāppadhānoti vuttaṁ “taṇhāsaṅkhātaṁ",
  "anya-e0103n7:169_1": "gamana”nti. Vantanti ariyamaggamukhena uggiritaṁ puna apaccāvamanavasena chaḍḍitaṁ.",
  "anya-e0103n7:169_2": "Bhagavāti vuccati niruttinayenāti dassento āha “yathā…pe… mekhalā”ti.",
  "anya-e0103n7:170": "Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā. Bhāge vamīti bhagavā.",
  "anya-e0103n7:171": "Bhāgavā bhatavā bhāge, bhage ca vani bhattavā;",
  "anya-e0103n7:172": "Bhage vami tathā bhāge, vamīti bhagavā jino.",
  "anya-e0103n7:173_0": "Tattha kathaṁ bhāgavāti bhagavā? Ye te sīlādayo dhammakkhandhā guṇakoṭṭhāsā, te anaññasādhāraṇā",
  "anya-e0103n7:173_1": "niratisayā tathāgatassa atthi upalabbhanti. Tathā hissa sīlaṁ samādhi paññā vimutti",
  "anya-e0103n7:173_2": "vimuttiñāṇadassanaṁ, hirī ottappaṁ, saddhā vīriyaṁ, sati sampajaññaṁ, sīlavisuddhi",
  "anya-e0103n7:173_3": "diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā,",
  "anya-e0103n7:173_4": "tisso anavajjasaññā, tisso dhātuyo, cattāro satipaṭṭhānā, cattāro sammappadhānā,",
  "anya-e0103n7:173_5": "cattāro iddhipādā, cattāro ariyamaggā, cattāri ariyaphalāni, catasso paṭisambhidā,",
  "anya-e0103n7:173_6": "catuyoniparicchedakañāṇāni, cattāro ariyavaṁsā, cattāri vesārajjañāṇāni, pañca padhāniyaṅgāni,",
  "anya-e0103n7:173_7": "pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca",
  "anya-e0103n7:173_8": "nissāraṇīyā dhātuyo, pañca vimuttāyatanañāṇāni, pañca vimuttiparipācanīyā saññā,",
  "anya-e0103n7:173_9": "cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha",
  "anya-e0103n7:173_10": "anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta",
  "anya-e0103n7:173_11": "aparihāniyā dhammā, satta ariyadhammā, satta ariyadhanāni, satta bojjhaṅgā, satta",
  "anya-e0103n7:173_12": "sappurisadhammā, satta nijjaravatthūni, satta saññā, sattadakkhiṇeyyapuggaladesanā,",
  "anya-e0103n7:173_13": "sattaviññāṇaṭṭhitidesanā, sattakhīṇāsavabaladesanā, aṭṭhapaññāpaṭilābhahetudesanā,",
  "anya-e0103n7:173_14": "aṭṭha sammattāni, aṭṭhalokadhammātikkamā, aṭṭha ārambhavatthūni, aṭṭhaakkhaṇadesanā,",
  "anya-e0103n7:173_15": "aṭṭha mahāpurisavitakkā, aṭṭhaabhibhāyatanadesanā, aṭṭha vimokkhā, nava yonisomanasikāramūlakā",
  "anya-e0103n7:173_16": "dhammā, nava pārisuddhipadhāniyaṅgāni, navasattāvāsadesanā, nava āghātapaṭivinayā,",
  "anya-e0103n7:173_17": "nava saññā, nava nānattā, nava anupubbavihārā, dasa nāthakāraṇā dhammā, dasa kasiṇāyatanāni,",
  "anya-e0103n7:173_18": "dasa kusalakammapathā, dasa sammattāni, dasa ariyavāsā, dasa asekkhadhammā, dasa",
  "anya-e0103n7:173_19": "tathāgatabalāni, ekādasa mettānisaṁsā, dvādasa dhammacakkākārā, terasa dhutaguṇā,",
  "anya-e0103n7:173_20": "cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati,",
  "anya-e0103n7:173_21": "soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "anya-e0103n7:173_22": "catucattālīsa ñāṇavatthūni, paññāsa udayabbayañāṇāni, paropaññāsa kusaladhammā, sattasattatiñāṇavatthūni,",
  "anya-e0103n7:173_23": "catuvīsatikoṭisatasahassasamāpattisañcārimahāvajirañāṇaṁ, anantanayasamantapaṭṭhānapavicayapaccavekkhaṇadesanāñāṇāni,",
  "anya-e0103n7:173_24": "tathā anantāsu lokadhātūsu anantānaṁ sattānaṁ āsayādivibhāvanañāṇāni cāti evamādayo",
  "anya-e0103n7:173_25": "anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṁvijjanti",
  "anya-e0103n7:173_26": "upalabbhanti. Tasmā yathāvuttavibhāgā guṇabhāgā assa atthīti bhāgavāti vattabbe ā-kārassa",
  "anya-e0103n7:173_27": "rassattaṁ katvā “bhagavā”ti vutto. Evaṁ tāva bhāgavāti bhagavā.",
  "anya-e0103n7:174": "Yasmā sīlādayo sabbe, guṇabhāgā asesato;",
  "anya-e0103n7:175": "Vijjanti sugate tasmā, “bhagavā”ti pavuccati.",
  "anya-e0103n7:176_0": "Kathaṁ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "anya-e0103n7:176_1": "dhamme samodhānetvā sammāsambodhiyā katamahābhinīhārehi mahābodhisattehi paripūretabbā",
  "anya-e0103n7:176_2": "dānapāramī, sīlanekkhammapaññāvīriyakhantisaccaadhiṭṭhānamettāupekkhāpāramīti dasa",
  "anya-e0103n7:176_3": "pāramiyo, dasa upapāramiyo, dasa paramatthapāramiyoti samatiṁsa pāramiyo, dānādīni",
  "anya-e0103n7:176_4": "cattāri saṅgahavatthūni, saccādīni cattāri adhiṭṭhānāni, attapariccāgo, nayana, dhana,",
  "anya-e0103n7:176_5": "rajja, puttadārapariccāgoti pañca mahāpariccāgā, pubbayogo, pubbacariyā, dhammakkhānaṁ,",
  "anya-e0103n7:176_6": "ñātatthacariyā, lokatthacariyā, buddhatthacariyāti evamādayo, saṅkhepato vā sabbe",
  "anya-e0103n7:176_7": "puññasambhārañāṇasambhārabuddhakārakadhammā, te mahābhinīhārato paṭṭhāya kappānaṁ",
  "anya-e0103n7:176_8": "satasahassādhikāni cattāri asaṅkhyeyāni yathā hānabhāgiyā, saṁkilesabhāgiyā, ṭhitibhāgiyā",
  "anya-e0103n7:176_9": "vā na honti, atha kho uttaruttari visesabhāgiyāva honti, evaṁ sakkaccaṁ nirantaraṁ",
  "anya-e0103n7:176_10": "anavasesato bhatā sambhatā assa atthīti bhatavāti vattabbe “bhagavā”ti vutto niruttinayena",
  "anya-e0103n7:176_11": "ta-kārassa ga-kāraṁ katvā. Atha vā bhatavāti teyeva yathāvutte buddhakārakadhamme",
  "anya-e0103n7:176_12": "vuttanayena bhari sambhari, paripūresīti attho. Evampi bhatavāti bhagavā.",
  "anya-e0103n7:177": "Sammāsambodhiyā sabbe, dānapāramiādike;",
  "anya-e0103n7:178": "Sambhāre bhatavā nātho, tasmāpi bhagavā mato.",
  "anya-e0103n7:179_0": "Kathaṁ bhāge vanīti bhagavā? Ye te catuvīsatikoṭisatasahassasaṅkhā devasikaṁ vaḷañjanakasamāpattibhāgā,",
  "anya-e0103n7:179_1": "te anavasesato lokahitatthaṁ, attano ca diṭṭhadhammasukhavihāratthaṁ niccakappaṁ",
  "anya-e0103n7:179_2": "niccakappaṁ vani bhaji sevi bahulamakāsīti bhāge vanīti bhagavā. Atha vā abhiññeyyadhammesu,",
  "anya-e0103n7:179_3": "kusalādīsu, khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "anya-e0103n7:179_4": "vitthārato pana “cakkhuṁ pariññeyyaṁ…pe… jarāmaraṇaṁ pariññeyya”ntiādinā anekapariññeyyabhāgā,",
  "anya-e0103n7:179_5": "“cakkhussa samudayo pahātabbo…pe… jarāmaraṇassa samudayo pahātabbo”tiādinā pahātabbabhāgā,",
  "anya-e0103n7:179_6": "“cakkhussa nirodho…pe… jarāmaraṇassa nirodho sacchikātabbo”tiādinā sacchikātabbabhāgā,",
  "anya-e0103n7:179_7": "“cakkhussa nirodhagāminī paṭipadā”tiādinā, “cattāro satipaṭṭhānā”tiādinā ca anekabhedā",
  "anya-e0103n7:179_8": "bhāvetabbabhāgā ca dhammā, te sabbe vani bhaji yathārahaṁ gocarabhāvanāsevanānaṁ",
  "anya-e0103n7:179_9": "vasena sevi. Evampi bhāge vanīti bhagavā. Atha vā ye ime sīlādayo dhammakkhandhā",
  "anya-e0103n7:179_10": "sāvakehi sādhāraṇā guṇakoṭṭhāsā guṇabhāgā, “kinti nu kho te veneyyasantānesu patiṭṭhapeyya”nti",
  "anya-e0103n7:179_11": "mahākaruṇāya vani abhipatthayi, sā cassa abhipatthanā yathādhippetaphalāvahā ahosi.",
  "anya-e0103n7:179_12": "Evampi bhāge vanīti bhagavā.",
  "anya-e0103n7:180": "Yasmā ñeyyasamāpatti-guṇabhāge tathāgato;",
  "anya-e0103n7:181": "Bhaji patthayi sattānaṁ, hitāya bhagavā tato.",
  "anya-e0103n7:182_0": "Kathaṁ bhage vanīti bhagavā? Samāsato tāva katapuññehi payogasampannehi yathāvibhavaṁ",
  "anya-e0103n7:182_1": "bhajīyantīti bhagā, lokiyalokuttarasampattiyo. Tattha lokiye tāva tathāgato sambodhito",
  "anya-e0103n7:182_2": "pubbe bodhisattabhūto paramukkaṁsagate vani bhaji sevi, yattha patiṭṭhāya niravasesato",
  "anya-e0103n7:182_3": "buddhakārakadhamme samannānento buddhadhamme paripācesi. Buddhabhūto pana te niravajjasukhūpasaṁhite",
  "anya-e0103n7:182_4": "anaññasādhāraṇe lokuttarepi vani bhaji sevi. Vitthārato pana padesarajjaissariyacakkavattisampattidevarajjasampattiādivasena,",
  "anya-e0103n7:182_5": "jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena",
  "anya-e0103n7:182_6": "ca anekavihite anaññasādhāraṇe bhage vani bhaji sevi. Evampi bhage vanīti bhagavā.",
  "anya-e0103n7:183": "Yā tā sampattiyo loke, yā ca lokuttarā puthū;",
  "anya-e0103n7:184": "Sabbā tā bhaji sambuddho, tasmāpi bhagavā mato.",
  "anya-e0103n7:185_0": "Kathaṁ bhattavāti bhagavā? Bhattā daḷhabhattikā assa bahū atthīti bhattavā. Tathāgato",
  "anya-e0103n7:185_1": "hi mahākaruṇāsabbaññutaññāṇādiaparimitanirupamappabhāvaguṇavisesasamaṅgi bhāvato",
  "anya-e0103n7:185_2": "sabbasattuttamo sabbānatthaparihārapubbaṅgamāya niravasesahitasukhavidhānatapparāya",
  "anya-e0103n7:185_3": "niratisayāya payogasampattiyā sadevamanussāya pajāya accantupakāritāya dvattiṁsamahāpurisalakkhaṇaasītianubyañjanabyāmappabhādianaññasādhāraṇaguṇavisesapaṭimaṇḍitarūpakāyatāya",
  "anya-e0103n7:185_4": "yathābhuccaguṇādhigatena “itipi so bhagavā”tiādinayappavattena lokattayabyāpināsuvipulena,",
  "anya-e0103n7:185_5": "suvisuddhena ca thutighosena samannāgatattā, ukkaṁsapāramippattāsu appicchatāsantuṭṭhiādīsu",
  "anya-e0103n7:185_6": "supatiṭṭhitabhāvato, dasabalacatuvesārajjādiniratisayaguṇavisesasamaṅgibhāvato ca",
  "anya-e0103n7:185_7": "“rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,",
  "anya-e0103n7:185_8": "dhammappamāṇo dhammappasanno”ti evaṁ catuppamāṇike lokasannivāse sabbathāpi pasādāvahabhāvena",
  "anya-e0103n7:185_9": "samantapāsādikattā aparimāṇānaṁ sattānaṁ sadevamanussānaṁ ādarabahumānagāravāyatanatāya",
  "anya-e0103n7:185_10": "paramapemasambhattiṭṭhānaṁ. Ye tassa ovāde patiṭṭhitā aveccappasādena samannāgatā",
  "anya-e0103n7:185_11": "honti, kenaci asaṁhāriyā tesaṁ sambhatti samaṇena vā brāhmaṇena vā devena vā mārena",
  "anya-e0103n7:185_12": "vā brahmunā vāti. Tathā hi te attano jīvitapariccāgepi tattha pasādaṁ na pariccajanti,",
  "anya-e0103n7:185_13": "tassa vā āṇaṁ daḷhabhattibhāvato. Tenevāha –",
  "anya-e0103n7:186": "“Yo ve kataññū katavedi dhīro,",
  "anya-e0103n7:187": "Kalyāṇamitto daḷhabhatti ca hotī”ti. ;",
  "anya-e0103n7:188_0": "“Seyyathāpi, bhikkhave, mahāsamuddo ṭhitadhammo velaṁ nātivattati, evameva kho, bhikkhave,",
  "anya-e0103n7:188_1": "yaṁ mayā sāvakānaṁ sikkhāpadaṁ paññattaṁ, taṁ mama sāvakā jīvitahetupi nātikkamantī”ti ca.",
  "anya-e0103n7:189": "Evaṁ bhattavāti bhagavā niruttinayena ekassa ta-kārassa lopaṁ katvā itarassa ga-kāraṁ katvā.",
  "anya-e0103n7:190": "Guṇātisayayuttassa, yasmā lokahitesino;",
  "anya-e0103n7:191": "Sambhattā bahavo satthu, bhagavā tena vuccati.",
  "anya-e0103n7:192_0": "Kathaṁ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "anya-e0103n7:192_1": "pūrento bhagasaṅkhātaṁ siriṁ, issariyaṁ, yasañca vami uggiri kheḷapiṇḍaṁ viya anapekkho",
  "anya-e0103n7:192_2": "chaḍḍayi. Tathā hissa somanassakumārakāle hatthipālakumārakāle ayogharapaṇḍitakāle",
  "anya-e0103n7:192_3": "mūgapakkhapaṇḍitakāle cūḷasutasomakāleti evamādīsu nekkhammapāramipūraṇavasena devarajjasadisāya",
  "anya-e0103n7:192_4": "rajjasiriyā pariccattaattabhāvānaṁ parimāṇaṁ natthi. Carimattabhāvepi hatthagataṁ",
  "anya-e0103n7:192_5": "cakkavattisiriṁ devalokādhipaccasadisaṁ catudīpissariyaṁ, cakkavattisampattisannissayaṁ",
  "anya-e0103n7:192_6": "sattaratanasamujjalaṁ yasañca tiṇāyapi amaññamāno nirapekkho pahāya abhinikkhamitvā",
  "anya-e0103n7:192_7": "sammāsambodhiṁ abhisambuddho, tasmā ime siriādike bhage vamīti bhagavā. Atha vā bhāni",
  "anya-e0103n7:192_8": "nāma nakkhattāni, tehi samaṁ gacchanti pavattantīti bhagā, sineruyugandharauttarakuruhimavantādibhājanalokavisesasannissayā",
  "anya-e0103n7:192_9": "sobhā kappaṭṭhiyabhāvato. Tepi bhagavā vami tannivāsasattāvāsasamatikkamanato tappaṭibaddhachandarāgappahānena",
  "anya-e0103n7:192_10": "pajahīti. Evampi bhage vamīti bhagavā.",
  "anya-e0103n7:193": "Cakkavattisiriṁ yasmā, yasaṁ issariyaṁ sukhaṁ;",
  "anya-e0103n7:194": "Pahāsi lokacittañca, sugato bhagavā tato.",
  "anya-e0103n7:195_0": "Kathaṁ bhāge vamīti bhagavā? Bhāgā nāma sabhāvadhammakoṭṭhāsā, te khandhāyatanadhātādivasena,",
  "anya-e0103n7:195_1": "tatthāpi rūpavedanādivasena, atītādivasena ca anekavidhā, te ca bhagavā “sabbaṁ papañcaṁ,",
  "anya-e0103n7:195_2": "sabbaṁ yogaṁ, sabbaṁ ganthaṁ, sabbaṁ saṁyojanaṁ samucchinditvā amataṁ dhātuṁ samadhigacchanto",
  "anya-e0103n7:195_3": "vami uggiri anapekkho chaḍḍayi na paccāvami. Tathā hesa sabbatthakameva pathaviṁ",
  "anya-e0103n7:195_4": "āpaṁ tejaṁ vāyaṁ, cakkhuṁ sotaṁ ghānaṁ jivhaṁ kāyaṁ manaṁ, rūpe sadde gandhe rase",
  "anya-e0103n7:195_5": "phoṭṭhabbe dhamme, cakkhuviññāṇaṁ…pe… manoviññāṇaṁ, cakkhusamphassaṁ…pe… manosamphassaṁ,",
  "anya-e0103n7:195_6": "cakkhusamphassajaṁ vedanaṁ…pe… manosamphassajaṁ vedanaṁ, cakkhusamphassajaṁ saññaṁ…pe…",
  "anya-e0103n7:195_7": "manosamphassajaṁ saññaṁ, cakkhusamphassajaṁ cetanaṁ…pe… manosamphassajaṁ cetanaṁ,",
  "anya-e0103n7:195_8": "rūpataṇhaṁ …pe… dhammataṇhaṁ, rūpavitakkaṁ…pe… dhammavitakkaṁ, rūpavicāraṁ…pe… dhammavicāra”ntiādinā",
  "anya-e0103n7:195_9": "anupadadhammavibhāgavasenapi sabbeva dhammakoṭṭhāse anavasesato vami uggiri anapekkhapariccāgena",
  "anya-e0103n7:195_10": "chaḍḍayi. Vuttaṁ hetaṁ –",
  "anya-e0103n7:196": "“Yaṁ taṁ, ānanda, cattaṁ vantaṁ muttaṁ pahīnaṁ paṭinissaṭṭhaṁ, taṁ tathāgato puna paccāvamissatīti netaṁ ṭhānaṁ vijjatī”ti.",
  "anya-e0103n7:197_0": "Evampi bhāge vamīti bhagavā. Atha vā bhāge vamīti sabbepi kusalākusale sāvajjānavajje",
  "anya-e0103n7:197_1": "hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho",
  "anya-e0103n7:197_2": "pariccaji pajahi, paresañca tathattāya dhammaṁ desesi. Vuttampi cetaṁ –",
  "anya-e0103n7:198": "“Dhammāpi vo, bhikkhave, pahātabbā, pageva adhammā. Kullūpamaṁ vo, bhikkhave, dhammaṁ desessāmi nittharaṇatthāya, no gahaṇatthāyā”tiādi.",
  "anya-e0103n7:199": "Evampi bhāge vamīti bhagavā.",
  "anya-e0103n7:200": "Khandhāyatanadhātādi-dhammabhedā mahesinā;",
  "anya-e0103n7:201": "Kaṇhā sukkā yato vantā, tatopi bhagavā mato.",
  "anya-e0103n7:202": "Tena vuttaṁ –",
  "anya-e0103n7:203": "“Bhāgavā bhatavā bhāge, bhage ca vani bhattavā;",
  "anya-e0103n7:204": "Bhage vami tathā bhāge, vamīti bhagavā jino”ti.",
  "anya-e0103n7:205_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "anya-e0103n7:205_1": "tāsu attahitasampatti pahānasampadāñāṇasampadābhedato duvidhā, ānubhāvasampadādīnaṁ",
  "anya-e0103n7:205_2": "tadavinābhāvena tadantogadhattā. Parahitapaṭipatti payogāsayabhedato duvidhā. Tattha",
  "anya-e0103n7:205_3": "payogato lābhasakkārādinirapekkhacittassa sabbadukkhaniyyānikadhammūpadeso, āsayato",
  "anya-e0103n7:205_4": "paṭiviruddhesupi niccaṁ hitesitā, ñāṇaparipākakālāgamanādiparahitapaṭipatti ca, āmisapaṭiggahaṇādināpi",
  "anya-e0103n7:205_5": "atthacariyā parahitapaṭipatti hotiyeva. Tasmā tesaṁ vibhāvanavasena pāḷiyaṁ “araha”ntiādīnaṁ",
  "anya-e0103n7:205_6": "padānaṁ gahaṇaṁ veditabbaṁ.",
  "anya-e0103n7:206_0": "Tattha “araha”nti iminā padena pahānasampadāvasena bhagavato attahitasampatti vibhāvitā.",
  "anya-e0103n7:206_1": "“Sammāsambuddho, lokavidū”ti ca imehi padehi ñāṇasampadāvasena. Nanu ca “lokavidū”ti",
  "anya-e0103n7:206_2": "imināpi sammāsambuddhatā vibhāvīyatīti? Saccaṁ vibhāvīyati, atthi pana viseso, “sammāsambuddho”ti",
  "anya-e0103n7:206_3": "iminā sabbaññutaññāṇānubhāvo vibhāvito, “lokavidū”ti pana iminā āsayānusayañāṇādīnampi",
  "anya-e0103n7:206_4": "ānubhāvo vibhāvitoti. “Vijjācaraṇasampanno”ti iminā sabbāpi bhagavato attahitasampatti",
  "anya-e0103n7:206_5": "vibhāvitā. “Sugato”ti pana iminā samudāgamato paṭṭhāya bhagavato attahitasampatti,",
  "anya-e0103n7:206_6": "parahitapaṭipatti ca vibhāvitā. “Anuttaro purisadammasārathi satthā devamanussāna”nti",
  "anya-e0103n7:206_7": "imehi padehi bhagavato parahitapaṭipatti vibhāvitā. “Buddho”ti iminā bhagavato attahitasampatti,",
  "anya-e0103n7:206_8": "parahitapaṭipatti ca vibhāvitā. Evañca katvā “sammāsambuddho”ti vatvā “buddho”ti",
  "anya-e0103n7:206_9": "vacanaṁ samatthitaṁ hoti. Tenevāha “attanāpi bujjhi aññepi satte bodhesī”tiādi. “Bhagavā”ti",
  "anya-e0103n7:206_10": "ca imināpi samudāgamato paṭṭhāya bhagavato sabbā attahitasampatti, parahitapaṭipatti ca vibhāvitā.",
  "anya-e0103n7:207_0": "Aparo nayo – hetuphalasattūpakāravasena saṅkhepato tividhā buddhaguṇā. Tattha “arahaṁ",
  "anya-e0103n7:207_1": "sammāsambuddho vijjācaraṇasampanno lokavidū”ti imehi padehi phalasampattivasena buddhaguṇā",
  "anya-e0103n7:207_2": "vibhāvitā. “Anuttaro purisadammasārathi satthā devamanussāna”nti imehi sattūpakāravasena",
  "anya-e0103n7:207_3": "buddhaguṇā pakāsitā. “Buddho”ti iminā phalavasena, sattūpakāravasena ca buddhaguṇā",
  "anya-e0103n7:207_4": "vibhāvitā. “Sugato bhagavā”ti pana imehi padehi hetuphalasattūpakāravasena buddhaguṇā",
  "anya-e0103n7:207_5": "vibhāvitāti veditabbaṁ.",
  "anya-e0103n7:208_0": "145.Tassāti buddhānussatikammaṭṭhānikassa yogino. Evanti “tatrāyaṁ nayo”tiādinā vuttappakārena.",
  "anya-e0103n7:208_1": "Tasmiṁ samayeti buddhaguṇānussaraṇasamaye. Rāgapariyuṭṭhitanti rāgena pariyuṭṭhitaṁ,",
  "anya-e0103n7:208_2": "pariyuṭṭhānappattehi rāgehi sahitaṁ cittaṁ araññamiva corehi tena pariyuṭṭhitanti",
  "anya-e0103n7:208_3": "vuttaṁ, tassa pariyuṭṭhānaṭṭhānabhāvato, pariyuṭṭhitarāganti attho. Yaṁ vā rāgassa",
  "anya-e0103n7:208_4": "pariyuṭṭhānaṁ, taṁ taṁsahite citte upacaritanti daṭṭhabbaṁ. Etasmiṁ pakkhe rāgenāti",
  "anya-e0103n7:208_5": "rāgena hetunāti attho. Ujugatamevāti pageva kāyavaṅkādīnaṁ apanītattā, cittassa ca",
  "anya-e0103n7:208_6": "anujubhāvakarānaṁ māyādīnaṁ abhāvato, rāgādipariyuṭṭhānābhāvena vā onatiunnativirahato",
  "anya-e0103n7:208_7": "ujubhāvameva kataṁ. Atha vā ujugatamevāti kammaṭṭhānassa vīthiṁ otiṇṇatāya līnuddhaccavigamanato",
  "anya-e0103n7:208_8": "majjhimasamathanimittapaṭipattiyā ujubhāvameva gataṁ. Tathāgataṁ ārabbhāti tathāgataguṇe ārammaṇaṁ katvā.",
  "anya-e0103n7:209_0": "Iccassāti iti assa. “So bhagavā itipi araha”ntiādinā pubbe vuttappakārena buddhaguṇe",
  "anya-e0103n7:209_1": "anuvitakkayatoti sambandho. Evanti “neva tasmiṁ samaye”tiādinā vuttanayena. Buddhaguṇapoṇāti",
  "anya-e0103n7:209_2": "buddhaguṇaninnā. “Vitakkavicārā pavattantī”ti etena buddhaguṇasaṅkhātaṁ kammaṭṭhānaṁ",
  "anya-e0103n7:209_3": "vitakkāhataṁ, vitakkapariyāhataṁ, punappunaṁ anumajjanañca karotīti dasseti. Pīti",
  "anya-e0103n7:209_4": "uppajjatīti bhāvanāvasena upacārajjhānanipphādikā balavatī pīti uppajjati. Pītimanassa",
  "anya-e0103n7:209_5": "vuttappakārapītisahitacittassa. Kāyacittadarathāti kāyacittapassaddhīnaṁ paṭipakkhabhūtā",
  "anya-e0103n7:209_6": "sukhumāvatthā uddhaccasahagatā kilesā. Paṭippassambhantīti sannisīdanti. Anukkamena",
  "anya-e0103n7:209_7": "ekakkhaṇeti yadā buddhaguṇārammaṇā bhāvanā uparūpari visesaṁ āvahantī pavattati,",
  "anya-e0103n7:209_8": "tadā nīvaraṇāni vikkhambhitāneva honti, kilesā sannisinnāva honti, suvisadāni saddhādīni",
  "anya-e0103n7:209_9": "indriyāni honti, bhāvanāya paguṇatāya vitakkavicārā sātisayaṁ paṭukiccāva honti,",
  "anya-e0103n7:209_10": "balavatī pīti uppajjati, pītipadaṭṭhānā passaddhi savisesā jāyati, passaddhakāyassa",
  "anya-e0103n7:209_11": "samādhipadaṭṭhānaṁ sukhaṁ thirataraṁ hutvā pavattati, sukhena anubrūhitaṁ cittaṁ",
  "anya-e0103n7:209_12": "kammaṭṭhāne sammadeva samādhiyati. Evaṁ anukkamena pubbabhāge vitakkādayo uparūpari",
  "anya-e0103n7:209_13": "paṭupaṭutarabhāvena pavattitvā bhāvanāya majjhimasamathapaṭipattiyā indriyānañca",
  "anya-e0103n7:209_14": "ekarasabhāvena paṭutamāni hutvā ekakkhaṇe jhānaṅgāni uppajjanti. Yaṁ sandhāya vuttaṁ bhagavatā –",
  "anya-e0103n7:210": "“Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye rāgapariyuṭṭhitaṁ cittaṁ hoti…pe… sukhino cittaṁ samādhiyatī”ti.",
  "anya-e0103n7:211_0": "Kasmā panettha jhānaṁ appanāpattaṁ na hotīti āha “buddhaguṇānaṁ pana gambhīratāyā”tiādi.",
  "anya-e0103n7:211_1": "Gambhīre hi ārammaṇe gambhīre udake patitanāvā viya samathabhāvanā patiṭṭhaṁ na labhati,",
  "anya-e0103n7:211_2": "“gambhīratāyā”ti ca iminā sabhāvadhammatāpi saṅgahitā. Sabhāvadhammo hi gambhīro",
  "anya-e0103n7:211_3": "na paññatti. Nanu ca tajjāpaññattivasena sabhāvadhammo gayhatīti? Saccaṁ gayhati",
  "anya-e0103n7:211_4": "pubbabhāge, bhāvanāya pana vaḍḍhamānāya paññattiṁ samatikkamitvā sabhāveyeva cittaṁ",
  "anya-e0103n7:211_5": "tiṭṭhati. Nanu ca sabhāvadhammepi katthaci appanā samijjhati dutiyāruppajjhānādīti?",
  "anya-e0103n7:211_6": "Saccaṁ samijjhati, tañca kho ekappakāre ārammaṇe, idaṁ pana nānappakāranti dassento",
  "anya-e0103n7:211_7": "“nānappakāraguṇānussaraṇādhimuttatāyā”ti āha. Evampi yathā nānappakāresu kesādikoṭṭhāsesu",
  "anya-e0103n7:211_8": "manasikāraṁ pavattentassa ekasmiṁyeva koṭṭhāse appanāvasena bhāvanā avatiṭṭhati,",
  "anya-e0103n7:211_9": "evamidha kasmā na hotīti? Visamoyaṁ upaññāso. Tattha hi satipi koṭṭhāsabahubhāve",
  "anya-e0103n7:211_10": "ekappakāreneva bhāvanā vattati paṭikkūlākārasseva gahaṇato, idha pana nānappakārena",
  "anya-e0103n7:211_11": "guṇānaṁ nānappakārattā, na ayamekasmiṁyeva guṇe ṭhātuṁ sakkoti bhāvanābalena paccakkhato",
  "anya-e0103n7:211_12": "buddhaguṇesu upaṭṭhahantesu saddhāya balavabhāvato. Teneva hi “adhimuttatāyā”ti vuttaṁ.",
  "anya-e0103n7:211_13": "Yadi upacārappattaṁ jhānaṁ hoti, kathaṁ buddhānussatīti vuttanti āha “tadeta”ntiādi.",
  "anya-e0103n7:212_0": "Sagāravo hoti sappatisso, satthu guṇasarīrassa paccakkhato upaṭṭhahanato. Tatoyeva",
  "anya-e0103n7:212_1": "saddhāvepullaṁ aveccappasādasadisaṁ saddhāmahattaṁ. Buddhaguṇānaṁ anussaraṇavasena",
  "anya-e0103n7:212_2": "bhāvanāya pavattattā sativepullaṁ. Tesaṁ paramagambhīratāya, nānappakāratāya ca paññāvepullaṁ.",
  "anya-e0103n7:212_3": "Tesaṁ uḷārapuññakkhettatāya puññavepullañca adhigacchati. Pītipāmojjabahulo hoti",
  "anya-e0103n7:212_4": "pītisambojjhaṅgaṭṭhānīyattā buddhānussatiyā. Bhayabheravasaho buddhaguṇārammaṇāya",
  "anya-e0103n7:212_5": "satiyā bhayabheravābhibhavanato. Tenāha bhagavā “anussaretha sambuddhaṁ, bhayaṁ tumhāka",
  "anya-e0103n7:212_6": "no siyā”ti. Dukkhādhivāsanasamattho buddhānussatiyā sarīradukkhassa padumapalāse",
  "anya-e0103n7:212_7": "udakassa viya vinivaṭṭanato. Saṁvāsasaññanti sahavāsasaññaṁ. Buddhabhūmiyaṁ cittaṁ",
  "anya-e0103n7:212_8": "namati buddhaguṇānaṁ mahantabhāvassa paccakkhato upaṭṭhānato. Buddhānussatibhāvanāya",
  "anya-e0103n7:212_9": "sabbadā buddhaguṇānaṁ citte viparivattanato vuttaṁ “sammukhā satthāraṁ passato viyā”ti.",
  "anya-e0103n7:212_10": "Uttari appaṭivijjhantoti imāya bhāvanāya upari taṁ adhiṭṭhānaṁ katvā saccāni appaṭivijjhanto.",
  "anya-e0103n7:212_11": "Sugatiparāyaṇoti sugatisamparāyo.",
  "anya-e0103n7:213_0": "Appamādanti appamajjanaṁ sakkaccaṁ anuyogaṁ. Kayirāthāti kareyya. Sumedhasoti sundarapañño.",
  "anya-e0103n7:213_1": "Evaṁ mahānubhāvāyāti vuttappakārena nīvaraṇavikkhambhanādisamatthena satthari sagāravabhāvādihetubhūtena",
  "anya-e0103n7:213_2": "mahatā sāmatthiyena samannāgatāya.",
  "anya-e0103n7:214": "2. Dhammānussatikathāvaṇṇanā",
  "anya-e0103n7:215_0": "146.Dhammānussatinti ettha padattho, sabhāvattho ca ādito vuttoyevāti taṁ anāmasitvā",
  "anya-e0103n7:215_1": "bhāvanāvidhānameva dassetuṁ “dhammānussatiṁ bhāvetukāmenāpī”tiādi āraddhaṁ. Kasmā",
  "anya-e0103n7:215_2": "panettha buddhānussatiyaṁ viya “aveccappasādasamannāgatenā”ti na vuttaṁ. Nanu etā",
  "anya-e0103n7:215_3": "paṭipāṭiyā cha anussatiyo ariyasāvakānaṁ vasena desanaṁ āruḷhāti? Saccametaṁ, evaṁ",
  "anya-e0103n7:215_4": "santepi “parisuddhasīlādiguṇānaṁ puthujjanānampi ijjhantī”ti dassanatthaṁ “aveccappasādasamannāgatenā”ti",
  "anya-e0103n7:215_5": "idha na vuttaṁ, ariyasāvakānaṁ pana sukhena ijjhantīti. Tathāpi pāḷiyaṁ āgatattā",
  "anya-e0103n7:215_6": "ca buddhānussatiniddese vuttanti daṭṭhabbaṁ, ayañca vicāro parato āgamissateva.",
  "anya-e0103n7:216_0": "147.Pariyattidhammopīti pi-saddena lokuttaradhammaṁ sampiṇḍeti. Itaresūti sandiṭṭhikādipadesu.",
  "anya-e0103n7:216_1": "Lokuttaradhammovāti avadhāraṇaṁ nippariyāyena sandiṭṭhikādiatthaṁ sandhāya vuttaṁ,",
  "anya-e0103n7:216_2": "pariyāyato panete pariyattidhammepi sambhavanteva. Tathā hi pariyattidhammo bahussutena",
  "anya-e0103n7:216_3": "āgatāgamena paramena satinepakkena samannāgatena paññavatā ādikalyāṇatādivisesato",
  "anya-e0103n7:216_4": "sayaṁ daṭṭhabboti sandiṭṭhiko. Ācariyapayirupāsanāya vinā na labbhāti ce? Lokuttaradhammepi",
  "anya-e0103n7:216_5": "samāne kalyāṇamittasannissayeneva sijjhanato, tathā satthusandassanepi. “Sandiṭṭhiyā",
  "anya-e0103n7:216_6": "jayatī”ti ayaṁ panattho titthiyanimmaddane nippariyāyatova labbhati, kilesajaye pariyāyato",
  "anya-e0103n7:216_7": "paramparāhetubhāvato. “Sandiṭṭhaṁ arahatī”ti ayampi attho labbhateva, sabbaso saṁkilesadhammānaṁ",
  "anya-e0103n7:216_8": "pahānaṁ, vodānadhammānaṁ paribrūhanañca uddissa pavattattā. Ayañca attho “ye kho",
  "anya-e0103n7:216_9": "tvaṁ, gotami, dhamme jāneyyāsi, ime dhammā sarāgāya saṁvattanti no virāgāya, saññogāya",
  "anya-e0103n7:216_10": "saṁvattanti no visaññogāya, saupādānāya saṁvattanti no anupādānāya. Ekaṁsena, gotami,",
  "anya-e0103n7:216_11": "dhāreyyāsi ‘neso dhammo, neso vinayo, netaṁ satthusāsana”’nti, “dhammāpi vo, bhikkhave,",
  "anya-e0103n7:216_12": "pahātabbā, pageva adhammā”ti ca evamādīhi suttapadehi vibhāvetabbo. Akālikādhigamupāyatāya",
  "anya-e0103n7:216_13": "akāliko. Vijjamānatāparisuddhatāhi ehipassavidhiṁ arahatīti ehipassiko. Tato eva",
  "anya-e0103n7:216_14": "vaṭṭadukkhanittharaṇatthikehi attano citte upanayanaṁ, cittassa vā tattha upanayanaṁ",
  "anya-e0103n7:216_15": "arahatīti opaneyyiko. Vimuttāyatanasīse ṭhatvā paricayena sammadeva atthavedaṁ, dhammavedañca",
  "anya-e0103n7:216_16": "labhantehi paccattaṁ veditabbo viññūhīti. Evaṁ sandiṭṭhikādipadesu pariyattidhammampi",
  "anya-e0103n7:216_17": "pakkhipitvā manasikāro yujjateva.",
  "anya-e0103n7:217_0": "Sāti gāthā. Samantabhadrakattāti sabbabhāgehi sundarattā. Dhammassāti sāsanadhammassa.",
  "anya-e0103n7:217_1": "Kiñcāpi avayavavinimutto samudāyo nāma paramatthato koci natthi, yesu pana avayavesu",
  "anya-e0103n7:217_2": "samudāyarūpena avekkhitesu “gāthā”ti samaññā, taṁ tato bhinnaṁ viya katvā saṁsāmivohāraṁ",
  "anya-e0103n7:217_3": "āropetvā dassento “paṭhamena pādena ādikalyāṇā”tiādimāha. “Ekānusandhika”nti idaṁ",
  "anya-e0103n7:217_4": "nātibahuvibhāgaṁ yathānusandhinā ekānusandhikaṁ sandhāya vuttaṁ, itarassa pana teneva",
  "anya-e0103n7:217_5": "desetabbadhammavibhāgena ādimajjhapariyosānabhāgā labbhantīti. Nidānenāti kāladesadesakaparisādiapadisanalakkhaṇena",
  "anya-e0103n7:217_6": "nidānaganthena. Nigamanenāti “idamavocā”tiādikena, “iti yaṁ taṁ vuttaṁ, idametaṁ",
  "anya-e0103n7:217_7": "paṭicca vutta”nti vā yathāvuttatthanigamanena.",
  "anya-e0103n7:218_0": "Ayaṁ kathā visesato suttapiṭakasaṁvaṇṇanāti katvā suttapiṭakavasena dhammassa ādikalyāṇādikaṁ",
  "anya-e0103n7:218_1": "dassetvā idāni suttapiṭakavinayapiṭakānaṁ vasena taṁ dassetuṁ “sanidānasauppattikattā”tiādi",
  "anya-e0103n7:218_2": "vuttaṁ. Tattha sanidānasauppattikattāti yathāvuttanidānena sanidānatāya, saaṭṭhuppattikatāya",
  "anya-e0103n7:218_3": "ca. Veneyyānaṁ anurūpatoti sikkhāpadapaññattiyā, dhammadesanāya ca taṁtaṁsikkhāpadabhāvena",
  "anya-e0103n7:218_4": "paññāpiyamānassa veneyyajjhāsayānurūpaṁ pavattiyamānassa anurūpato. Atthassāti desiyamānassa",
  "anya-e0103n7:218_5": "ca sīlādiatthassa. “Taṁ kissa hetu ? Seyyathāpi, bhikkhave”tiādinā tattha tattha",
  "anya-e0103n7:218_6": "hetūpamāgahaṇena hetudāharaṇayuttato.",
  "anya-e0103n7:219": "Evaṁ suttavinayavasena pariyattidhammassa ādimajjhapariyosānakalyāṇataṁ dassetvā idāni tīṇi piṭakāni ekajjhaṁ gahetvā taṁ dassetuṁ “sakalopī”tiādi vuttaṁ. Tattha sāsanadhammoti –",
  "anya-e0103n7:220": "“Sabbapāpassa akaraṇaṁ, kusalassa upasampadā;",
  "anya-e0103n7:221": "Sacittapariyodapanaṁ, etaṁ buddhāna sāsana”nti. –",
  "anya-e0103n7:222_0": "Evaṁ vuttassa satthusāsanassa pakāsako pariyattidhammo. Sīlena ādikalyāṇo sīlamūlakattā",
  "anya-e0103n7:222_1": "sāsanassa. Samathādīhi majjhekalyāṇo tesaṁ sāsanasampattiyā vemajjhabhāvato. Nibbānena",
  "anya-e0103n7:222_2": "pariyosānakalyāṇo tadadhigamato uttarikaraṇīyābhāvato. Sāsane sammāpaṭipatti nāma",
  "anya-e0103n7:222_3": "paññāya hoti, tassā ca sīlaṁ, samādhi ca mūlanti āha “sīlasamādhīhi ādikalyāṇo”ti.",
  "anya-e0103n7:222_4": "Paññā pana anubodhapaṭivedhavasena duvidhāti tadubhayampi gaṇhanto “vipassanāmaggehi",
  "anya-e0103n7:222_5": "majjhekalyāṇo”ti āha. Tassa nipphatti phalaṁ, kiccaṁ nibbānasacchikiriyā, tato paraṁ",
  "anya-e0103n7:222_6": "kattabbaṁ natthīti dassento āha “phalanibbānehi pariyosānakalyāṇo”ti. Phalaggahaṇena",
  "anya-e0103n7:222_7": "vā saupādisesanibbānamāha, itarena itaraṁ, tadubhayañca sāsanasampattiyā osānanti",
  "anya-e0103n7:222_8": "āha “phalanibbānehi pariyosānakalyāṇo”ti.",
  "anya-e0103n7:223_0": "Buddhassa subodhitā sammāsambuddhatā, tāya ādikalyāṇo tappabhavattā. Sabbaso saṁkilesappahānaṁ",
  "anya-e0103n7:223_1": "vodānaṁ, pāripūrī ca dhammasudhammatā, tāya majjhekalyāṇo taṁsarīrattā. Satthārā",
  "anya-e0103n7:223_2": "yathānusiṭṭhaṁ tathā paṭipatti saṅghasuppaṭipatti, tāya pariyosānakalyāṇo, tāya sāsanassa",
  "anya-e0103n7:223_3": "loke suppatiṭṭhitabhāvato. Tanti sāsanadhammaṁ. Tathattāyāti yathattāya bhagavatā",
  "anya-e0103n7:223_4": "dhammo desito, tathattāya tathabhāvāya. So pana abhisambodhi paccekabodhi sāvakabodhīti",
  "anya-e0103n7:223_5": "tividho, ito aññathā nibbānādhigamassa abhāvato. Tattha sabbaguṇehi aggabhāvato,",
  "anya-e0103n7:223_6": "itarabodhidvayamūlatāya ca paṭhamāya bodhiyā ādikalyāṇatā, guṇehi vemajjhabhāvato",
  "anya-e0103n7:223_7": "dutiyāya majjhekalyāṇatā, tadubhayāvaratāya, tadosānatāya ca sāsanadhammassa tatiyāya",
  "anya-e0103n7:223_8": "pariyosānakalyāṇatā vuttā.",
  "anya-e0103n7:224": "Esoti sāsanadhammo. Nīvaraṇavikkhambhanatoti vimuttāyatanasīse ṭhatvā saddhammaṁ suṇantassa nīvaraṇānaṁ vikkhambhanasambhavato. Vuttaṁ hetaṁ –",
  "anya-e0103n7:225": "“Yathā yathāvuso, bhikkhuno satthā vā dhammaṁ deseti, aññataro vā garuṭṭhāniyo sabrahmacārī, tathā tathā so tattha labhati atthavedaṁ labhati dhammaveda”nti.",
  "anya-e0103n7:226": "“Yasmiṁ, bhikkhave, samaye ariyasāvako ohitasoto dhammaṁ suṇāti, pañcassa nīvaraṇāni tasmiṁ samaye pahīnāni hontī”ti –",
  "anya-e0103n7:227": "Ca ādi. Samathavipassanāsukhāvahanatoti samathasukhassa ca vipassanāsukhassa ca sampādanato. Vuttampi cetaṁ –",
  "anya-e0103n7:228": "“So vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukha”ntiādi.",
  "anya-e0103n7:229": "Tathā –",
  "anya-e0103n7:230": "“Yato yato sammasati, khandhānaṁ udayabbayaṁ;",
  "anya-e0103n7:231": "Labhatī pītipāmojjaṁ, amataṁ taṁ vijānataṁ;",
  "anya-e0103n7:232": "Amānusī ratī hoti, sammā dhammaṁ vipassato”ti ca. ;",
  "anya-e0103n7:233_0": "Tathāpaṭipannoti yathā samathavipassanāsukhaṁ āvahati, yathā vā satthārā anusiṭṭhaṁ,",
  "anya-e0103n7:233_1": "tathā paṭipanno sāsanadhammo. Tādibhāvāvahanatoti chaḷaṅgupekkhāvasena iṭṭhādīsu",
  "anya-e0103n7:233_2": "tādibhāvassa lokadhammehi anupalepassa āvahanato. Esa bhagavā vuttanayena tividhakalyāṇaṁ",
  "anya-e0103n7:233_3": "dhammaṁ desento yaṁ sāsanabrahmacariyaṁ, maggabrahmacariyañca pakāseti, taṁ yathānurūpaṁ",
  "anya-e0103n7:233_4": "atthasampattiyā sātthaṁ, byañjanasampattiyā sabyañjananti yojanā.",
  "anya-e0103n7:234_0": "Tattha avisesena tisso sikkhā, sakalo ca tantidhammo sāsanabrahmacariyaṁ. Yaṁ sandhāya",
  "anya-e0103n7:234_1": "vuttaṁ “katamesānaṁ kho, bhante, buddhānaṁ bhagavantānaṁ brahmacariyaṁ naciraṭṭhitikaṁ",
  "anya-e0103n7:234_2": "ahosī”tiādi. Sabbasikkhānaṁ maṇḍabhūtasikkhattayasaṅgahito ariyamaggo maggabrahmacariyaṁ.",
  "anya-e0103n7:234_3": "Yaṁ sandhāya vuttaṁ “khīṇā jāti, vusitaṁ brahmacariyaṁ, kataṁ karaṇīya”nti. Yathānurūpanti",
  "anya-e0103n7:234_4": "yathārahaṁ. Sikkhattayasaṅgahaṁ hi sāsanabrahmacariyaṁ atthasampattiyā sātthaṁ. Maggabrahmacariye",
  "anya-e0103n7:234_5": "vattabbameva natthi. Atthasampattiyāti sampannatthatāya. Sampattiattho hi idha saha-saddo.",
  "anya-e0103n7:234_6": "Itaraṁ pana yathāvuttenatthena sātthaṁ, sabyañjanañca. Ye panettha “vacanasabhāvaṁ",
  "anya-e0103n7:234_7": "sātthaṁ, atthasabhāvaṁ sabyañjana”nti vibhajitvā vadanti, taṁ na sundaraṁ, tathā",
  "anya-e0103n7:234_8": "vibhattassa pariyattidhammassa abhāvato. Saddatthā hi abhinnarūpā viya hutvā viniyogaṁ",
  "anya-e0103n7:234_9": "gacchanti. Tathā hi nesaṁ lokiyāmissībhāvaṁ paṭijānanti. Satipi vā bhede “sabyañjana”nti",
  "anya-e0103n7:234_10": "ettha yadi tulyayogo adhippeto “saputto āgato”tiādīsu viya, evaṁ sati “atthapaṭisaraṇā,",
  "anya-e0103n7:234_11": "bhikkhave, hotha, mā byañjanapaṭisaraṇā”ti atthappadhānavādo bādhito siyā, atha vijjamānatāmattaṁ",
  "anya-e0103n7:234_12": "“salomako sapakkhako”tiādīsu viya byañjanasampatti aggahitā siyā. Tasmā aṭṭhakathāyaṁ",
  "anya-e0103n7:234_13": "vuttanayeneva attho gahetabbo.",
  "anya-e0103n7:235_0": "Sātthaṁ sabyañjananti ettha nettinayenāpi atthaṁ dassetuṁ “saṅkāsana…pe… sabyañjana”nti",
  "anya-e0103n7:235_1": "vuttaṁ. Tattha yadipi nettiyaṁ byañjanamukhena byañjanatthaggahaṇaṁ hotīti “akkharaṁ",
  "anya-e0103n7:235_2": "pada”ntiādinā byañjanapadāni paṭhamaṁ uddiṭṭhāni, idha pana pāḷiyaṁ “sātthaṁ sabyañjana”nti",
  "anya-e0103n7:235_3": "āgatattā atthapadāniyeva paṭhamaṁ dassetuṁ “saṅkāsanapakāsanā”tiādi vuttaṁ. Tattha",
  "anya-e0103n7:235_4": "saṅkhepato kāsanaṁ dīpanaṁ saṅkāsanaṁ “maññamāno bhikkhu baddho mārassa, amaññamāno",
  "anya-e0103n7:235_5": "mutto”tiādīsu viya. Tattakena hi tena bhikkhunā paṭividdhaṁ. Tenāha “aññātaṁ bhagavā”tiādi.",
  "anya-e0103n7:235_6": "Paṭhamaṁ kāsanaṁ pakāsanaṁ. Ādikammasmiṁ hi ayaṁ pasaddo “paññapeti paṭṭhapetī”tiādīsu",
  "anya-e0103n7:235_7": "viya. Tikkhindriyāpekkhaṁ cetaṁ padadvayaṁ uddesabhāvato. Tikkhindriyo hi saṅkhepato",
  "anya-e0103n7:235_8": "paṭhamañca vuttamatthaṁ paṭipajjati. Saṁkhittassa vitthāravacanaṁ, sakiṁ vuttassa",
  "anya-e0103n7:235_9": "puna vacanañca vivaraṇavibhajanāni. Yathā “kusalā dhammā”ti saṅkhepato sakiṁyeva",
  "anya-e0103n7:235_10": "ca vuttassa atthassa “katame dhammā kusalā? Yasmiṁ samaye kāmāvacaraṁ kusalaṁ citta”ntiādinā",
  "anya-e0103n7:235_11": "vitthārato vivaraṇavasena, vibhajanavasena ca puna vacanaṁ. Majjhimindriyāpekkhametaṁ",
  "anya-e0103n7:235_12": "padadvayaṁ niddesabhāvato. Vivaṭassa vitthāratarābhidhānaṁ, vibhattassa ca pakārehi",
  "anya-e0103n7:235_13": "ñāpanaṁ veneyyānaṁ cittaparitosanaṁ uttānīkaraṇapaññāpanāni. Yathā “phasso hotī”tiādinā",
  "anya-e0103n7:235_14": "vivaṭavibhattassa atthassa “katamo tasmiṁ samaye phasso? Yo tasmiṁ samaye phasso",
  "anya-e0103n7:235_15": "phusanā samphusanā”tiādinā uttānīkiriyā, paññāpanā ca. Mudindriyāpekkhametaṁ padadvayaṁ",
  "anya-e0103n7:235_16": "paṭiniddesabhāvato. “Paññāpanapaṭṭhapanavivaraṇavibhajanauttānīkaraṇapakāsanaatthapadasamāyogato”tipi pāṭho.",
  "anya-e0103n7:236": "Kathaṁ panāyaṁ pāṭhavikappo jātoti? Vuccate – nettipāḷiyaṁ āgatanayena purimapāṭho. Tattha hi –",
  "anya-e0103n7:237": "“Saṅkāsanā pakāsanā,",
  "anya-e0103n7:238": "Vivaraṇā vibhajanuttānīkammapaññatti;",
  "anya-e0103n7:239": "Etehi chahi padehi,",
  "anya-e0103n7:240": "Attho kammañca niddiṭṭha”nti. –",
  "anya-e0103n7:241_0": "Desanāhārayojanāya ca etassevatthassa “saṅkāsanā pakāsanā”tiādinā āgataṁ. Pacchimo",
  "anya-e0103n7:241_1": "pana “paññapeti paṭṭhapeti vivarati vibhajati uttānīkaroti ‘passathā’ti cāhā”ti sutte",
  "anya-e0103n7:241_2": "āgatanayena byañjanamattakato. Evañca nesaṁ dvinnaṁ pāṭhānaṁ viseso, na atthato.",
  "anya-e0103n7:241_3": "Tathā hi saṅkhepato “paṭhamaṁ ñāpanaṁ paññāpanaṁ, paṭhamameva ṭhapanaṁ paṭṭhapana”nti",
  "anya-e0103n7:241_4": "imāni padāni saṅkāsanapakāsanapadehi atthato avisiṭṭhāni. Yañca purimapāṭhe chaṭṭhaṁ",
  "anya-e0103n7:241_5": "padaṁ “pakārato ñāpana”nti paññāpanaṁ vuttaṁ, taṁ dutiyapāṭhe pakāsanapadena “nibbisesaṁ",
  "anya-e0103n7:241_6": "pakārato kāsana”nti katvā. Yasmā ñāpanakāsanāni atthāvabhāsanasabhāvatāya abhinnāni,",
  "anya-e0103n7:241_7": "sabbesañca veneyyānaṁ cittassa tosanaṁ, buddhiyā ca nisānaṁ yāthāvato vatthusabhāvāvabhāsane",
  "anya-e0103n7:241_8": "jāyatīti. Evaṁ atthapadarūpattā pariyattiatthassa yathāvuttachaatthapadasamāyogato sātthaṁ sāsanaṁ.",
  "anya-e0103n7:242_0": "Akkharapadabyañjanākāraniruttiniddesasampattiyāti ettha uccāraṇavelāyaṁ apariyosite",
  "anya-e0103n7:242_1": "pade vaṇṇo akkharaṁ. “Ekakkharaṁ padaṁ akkhara”nti eke “ā evaṁ kira ta”ntiādīsu ā-kārādayo",
  "anya-e0103n7:242_2": "viya. “Visuddhakaraṇānaṁ manasā desanāvācāya akkharaṇato akkhara”nti aññe. Vibhattiyantaṁ",
  "anya-e0103n7:242_3": "atthañāpanato padaṁ. Saṅkhepato vuttaṁ padābhihitaṁ atthaṁ byañjetīti byañjanaṁ,",
  "anya-e0103n7:242_4": "vākyaṁ. “Kiriyāpadaṁ abyayakārakavisesanayuttaṁ vākya”nti hi vadanti. Pakārato vākyavibhāgo",
  "anya-e0103n7:242_5": "ākāro. Ākārābhihitaṁ nibbacanaṁ nirutti. Nibbacanavitthāro nissesupadesato niddeso.",
  "anya-e0103n7:242_6": "Etesaṁ akkharādīnaṁ byañjanapadānaṁ sampattiyā sampannatāya sabyañjanaṁ.",
  "anya-e0103n7:243_0": "Tatrāyamassa atthapadasamāyogo, byañjanasampatti ca – akkharehi saṅkāseti, padehi",
  "anya-e0103n7:243_1": "pakāseti, byañjanehi vivarati, ākārehi vibhajati, niruttīhi uttānīkaroti, niddesehi",
  "anya-e0103n7:243_2": "paññapeti, tathā akkharehi ugghāṭetvā padehi vineti ugghaṭitaññuṁ, byañjanehi vipañcetvā",
  "anya-e0103n7:243_3": "ākārehi vineti vipañcitaññuṁ, niruttīhi netvā niddesehi vineti neyyaṁ. Evañcāyaṁ",
  "anya-e0103n7:243_4": "dhammo ugghaṭiyamāno ugghaṭitaññuṁ vineti, vipañciyamāno vipañcitaññuṁ, niyyamāno",
  "anya-e0103n7:243_5": "neyyaṁ. Tattha ugghaṭanā ādi, vipañcanā majjhe, nayanamante. Evaṁ tīsu kālesu tidhā",
  "anya-e0103n7:243_6": "desito dosattayavidhamano guṇattayāvaho tividhaveneyyavinayanoti. Evampi tividhakalyāṇoyaṁ",
  "anya-e0103n7:243_7": "dhammo atthabyañjanapāripūriyā “sāttho sabyañjano”ti veditabbo “paripuṇṇo, parisuddho”ti ca.",
  "anya-e0103n7:244_0": "Atthagambhīratātiādīsu attho nāma tantiattho. Dhammo tanti. Paṭivedho tantiyā, tantiatthassa",
  "anya-e0103n7:244_1": "ca yathābhūtāvabodho. Desanā manasā vavatthāpitāya tantiyā desanā. Te panete atthādayo",
  "anya-e0103n7:244_2": "yasmā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca,",
  "anya-e0103n7:244_3": "tasmā gambhīrā. Atha vā attho nāma hetuphalaṁ. Dhammo hetu. Desanā paññatti, yathādhammaṁ",
  "anya-e0103n7:244_4": "dhammābhilāpo, anulomapaṭilomasaṅkhepavitthārādivasena vā kathanaṁ. Paṭivedho abhisamayo,",
  "anya-e0103n7:244_5": "atthānurūpaṁ dhammesu, dhammānurūpaṁ atthesu, paññattipathānurūpaṁ paññattīsu avabodho,",
  "anya-e0103n7:244_6": "tesaṁ tesaṁ vā dhammānaṁ paṭivijjhitabbo salakkhaṇasaṅkhāto aviparītasabhāvo. Tepi",
  "anya-e0103n7:244_7": "cete atthādayo yasmā anupacitakusalasambhārehi duppaññehi sasādīhi viya mahāsamuddo",
  "anya-e0103n7:244_8": "dukkhogāhā, alabbhaneyyapatiṭṭhā ca, tasmā gambhīrā. Tesu paṭivedhassāpi atthasannissitattā",
  "anya-e0103n7:244_9": "vuttaṁ “atthagambhīratāpaṭivedhagambhīratāhi sāttha”nti atthaguṇadīpanato. Tāsaṁ",
  "anya-e0103n7:244_10": "dhammadesanānaṁ byañjanasannissitattā vuttaṁ “dhammagambhīratādesanāgambhīratāhi",
  "anya-e0103n7:244_11": "sabyañjana”nti tāsaṁ byañjanasampattidīpanato.",
  "anya-e0103n7:245_0": "Atthesu pabhedagataṁ ñāṇaṁ atthapaṭisambhidā. Atthadhammaniruttipaṭisambhidāsu pabhedagataṁ",
  "anya-e0103n7:245_1": "ñāṇaṁ paṭibhānapaṭisambhidāti imissāpi paṭisambhidāya atthavisayattā āha “atthapaṭibhānapaṭisambhidāvisayato",
  "anya-e0103n7:245_2": "sāttha”nti, atthasampattiyā asati tadabhāvato. Dhammoti tanti. Niruttīti tantipadānaṁ",
  "anya-e0103n7:245_3": "niddhāretvā vacanaṁ. Tattha pabhedagatāni ñāṇāni dhammaniruttipaṭisambhidāti āha",
  "anya-e0103n7:245_4": "“dhammaniruttipaṭisambhidāvisayato sabyañjananti, asati byañjanasampattiyā tadabhāvato.",
  "anya-e0103n7:245_5": "Parikkhakajanappasādakanti ettha iti-saddo hetuattho. Yasmā parikkhakajanānaṁ kiṁkusalagavesīnaṁ",
  "anya-e0103n7:245_6": "pasādāvahaṁ, tasmā sātthaṁ. Atthasampannanti phalena hetuno anumānaṁ nadīpūrena viya",
  "anya-e0103n7:245_7": "upari vuṭṭhippavattiyā. Sātthakatā panassa paṇḍitavedanīyatāya, sā paramagambhīrasaṇhasukhumabhāvato",
  "anya-e0103n7:245_8": "veditabbā. Vuttañhetaṁ “gambhīro duddaso”tiādi. Lokiyajanappasādakanti sabyañjananti",
  "anya-e0103n7:245_9": "yasmā lokiyajanassa pasādāvahaṁ, tasmā sabyañjanaṁ. Lokiyajano hi byañjanasampattiyā",
  "anya-e0103n7:245_10": "tussati, idhāpi phalena hetuno anumānaṁ. Sabyañjanatā panassa saddheyyatāya, sā ādikalyāṇādibhāvato veditabbā.",
  "anya-e0103n7:246_0": "Atha vā paṇḍitavedanīyato sāttha”nti paññāpadaṭṭhānatāya atthasampannataṁ āha, tato",
  "anya-e0103n7:246_1": "parikkhakajanappasādakaṁ. Saddheyyato sabyañjananti saddhāpadaṭṭhānatāya byañjanasampannataṁ,",
  "anya-e0103n7:246_2": "tato lokiyajanappasādakanti evamettha attho daṭṭhabbo. Gambhīrādhippāyato sātthanti",
  "anya-e0103n7:246_3": "adhippāyato agādhāpāratāya atthasampannaṁ aññathā tadabhāvato. Uttānapadato sabyañjananti",
  "anya-e0103n7:246_4": "subodhasaddatāya byañjanasampannaṁ, paramagambhīrassapi atthassa veneyyānaṁ suviññeyyabhāvāpādanato.",
  "anya-e0103n7:246_5": "Sabbopesa paṭhamassa atthadvayassa pabhedo daṭṭhabbo, tathā ceva tattha tattha saṁvaṇṇitaṁ.",
  "anya-e0103n7:246_6": "Tathā hettha vikappassa, samuccayassa vā aggahaṇaṁ. Upanetabbassāti pakkhipitabbassa",
  "anya-e0103n7:246_7": "vodānatthassa avuttassa abhāvato. Sakalaparipuṇṇabhāvenāti sabbabhāgehi paripuṇṇatāya.",
  "anya-e0103n7:246_8": "Apanetabbassāti saṁkilesadhammassa.",
  "anya-e0103n7:247_0": "Paṭipattiyāti sīlavisuddhiyādisammāpaṭipattiyā, tannimittaṁ. Adhigamabyattitoti saccapaṭivedhena",
  "anya-e0103n7:247_1": "adhigamaveyyattiyasabbhāvato sātthaṁ kapilavatādi viya tucchaṁ niratthakaṁ ahutvā",
  "anya-e0103n7:247_2": "atthasampannanti katvā. Pariyattiyāti pariyattidhammaparicayena. Āgamabyattitoti",
  "anya-e0103n7:247_3": "durakkhātadhammesu paricayaṁ karontassa viya sammohaṁ ajanetvā bāhusaccaveyyattiyasabbhāvato",
  "anya-e0103n7:247_4": "sabyañcanaṁ. Byañjanasampattiyā hi sati āgamabyattīti. Sīlādipañcadhammakkhandhayuttatoti",
  "anya-e0103n7:247_5": "sīlādīhi pañcahi dhammakoṭṭhāsehi avirahitattā. Kevalaparipuṇṇaṁ anavasesena samantato",
  "anya-e0103n7:247_6": "puṇṇaṁ pūritaṁ. Nirupakkilesatoti diṭṭhimānādiupakkilesābhāvato. Nittharaṇatthāyāti",
  "anya-e0103n7:247_7": "vaṭṭadukkhato nissaraṇāya. Lokāmisanirapekkhatoti kathañcipi taṇhāsannissayassa anissayanato.",
  "anya-e0103n7:248_0": "Evaṁ ādikalyāṇatādiapadesena satthu purimavesārajjadvayavasena dhammassa svākkhātataṁ",
  "anya-e0103n7:248_1": "vibhāvetvā idāni pacchimavesārajjadvayavasenāpi taṁ dassetuṁ “atthavipallāsābhāvato",
  "anya-e0103n7:248_2": "vā suṭṭhu akkhātoti svākkhāto”ti vatvā tamatthaṁ byatirekamukhena vibhāvento “yathā",
  "anya-e0103n7:248_3": "hī”tiādimāha. Tattha vipallāsamāpajjatīti tesaṁ dhamme “antarāyikā”ti vuttadhammānaṁ",
  "anya-e0103n7:248_4": "vipākādīnaṁ antarāyikattābhāvato ekaṁsena apāyūpapattihetutāya abhāvato. Niyyānikattābhāvatoti",
  "anya-e0103n7:248_5": "atammayatābhāvato, saṁsārato ca niyyānikāti vuttadhammānaṁ ekaccayaññakiriyāpakatipurisantaraññāṇādīnaṁ",
  "anya-e0103n7:248_6": "tato niyyānikattābhāvato viparīto eva hoti. Tenāti atthassa vipallāsāpajjanena. Te",
  "anya-e0103n7:248_7": "aññatitthiyā. Tathābhāvānatikkamanatoti kammantarāyādīnaṁ pañcannaṁ antarāyikabhāvassa",
  "anya-e0103n7:248_8": "ariyamaggadhammānaṁ niyyānikabhāvassa kadācipi anativattanato.",
  "anya-e0103n7:249_0": "Nibbānānurūpāya paṭipattiyāti adhigantabbassa sabbasaṅkhatavinissaṭassa nibbānassa",
  "anya-e0103n7:249_1": "anurūpāya sabbasaṅkhāranissaraṇūpāyabhūtāya sapubbabhāgāya sammāpaṭipattiyā akkhātattāti",
  "anya-e0103n7:249_2": "yojanā. Paṭipadānurūpassāti sabbadukkhaniyyānikabhūtā ārammaṇakaraṇamattenāpi kilesehi",
  "anya-e0103n7:249_3": "anāmasanīyā yādisī paṭipadā, tadanurūpassa. Supaññattāti sīlādikkhandhattayasaṅgahitā",
  "anya-e0103n7:249_4": "sammādiṭṭhiādippabhedā micchādiṭṭhiādīnaṁ pahāyikabhāvena suṭṭhu sammadeva vihitā.",
  "anya-e0103n7:249_5": "Saṁsandati kilesamalavisuddhitāya sameti. Evaṁ magganibbānānaṁ paṭipadāpaṭipajjanīyabhāvehi",
  "anya-e0103n7:249_6": "aññamaññānurūpatāya svākkhātataṁ dassetvā idāni tividhassāpi lokuttaradhammassa paccekaṁ",
  "anya-e0103n7:249_7": "svākkhātataṁ dassetuṁ “ariyamaggo cetthā”tiādi vuttaṁ. Tattha antadvayanti sassatucchedaṁ,",
  "anya-e0103n7:249_8": "kāmasukhaattakilamathānuyogaṁ, līnuddhaccaṁ, patiṭṭhānāyūhananti evaṁ pabhedaṁ antadvayaṁ.",
  "anya-e0103n7:249_9": "Anupagammāti anupagantvā, anupagamanahetu vā. Paṭipassaddhakilesānīti suṭṭhu vūpasantakilesāni,",
  "anya-e0103n7:249_10": "paṭipassaddhippahānavasena sammadeva pahīnadosāni. Sassatādisabhāvavasenāti “sassatañca",
  "anya-e0103n7:249_11": "vo, bhikkhave, dhammaṁ desessāmi amatañca tāṇañca leṇañcā”tiādinā tesu tesu suttesu",
  "anya-e0103n7:249_12": "sassatādibhāvakittanavasena.",
  "anya-e0103n7:250_0": "148.“Rāgādīnaṁ abhāvaṁ karontena ariyapuggalena sāmaṁ daṭṭhabbo”ti iminā “ariyamaggena",
  "anya-e0103n7:250_1": "mama rāgādayo pahīnā”ti sayaṁ attanā anaññaneyyena daṭṭhabboti sandiṭṭhi, sandiṭṭhi eva sandiṭṭhiko.",
  "anya-e0103n7:251_0": "Tenatena ariyasāvakena parasaddhāya parassa saddahanena paraneyyena gantabbataṁ hitvā",
  "anya-e0103n7:251_1": "ñāpetabbataṁ pahāya paccavekkhaṇañāṇena karaṇabhūtena. Pasatthā diṭṭhi sandiṭṭhi",
  "anya-e0103n7:251_2": "yathā sambojjhaṅgo. Ariyamaggo attanā sampayuttāya sandiṭṭhiyā kilese jayati, ariyaphalaṁ",
  "anya-e0103n7:251_3": "tāya eva attano kāraṇabhūtāya, nibbānaṁ ārammaṇakaraṇena attano visayībhūtāya sandiṭṭhiyā",
  "anya-e0103n7:251_4": "kilese jayatīti yojanā.",
  "anya-e0103n7:252_0": "Bhāvanābhisamayavasena maggadhammo. Sacchikiriyābhisamayavasena nibbānadhammo. Phalampi",
  "anya-e0103n7:252_1": "heṭṭhimaṁ sakadāgāmivipassanādīnaṁ paccayabhāvena upari maggādhigamassa upanissayabhāvato",
  "anya-e0103n7:252_2": "pariyāyato “dissamāno vaṭṭabhayaṁ nivattetī”ti vattabbataṁ labhati.",
  "anya-e0103n7:253_0": "149.Nāssakāloti nāssa āgametabbo kālo atthi. Yathā hi lokiyakusalassa “upapajje,",
  "anya-e0103n7:253_1": "aparapariyāye”tiādinā phaladānaṁ pati āgametabbo kālo atthi, na evametassāti attho.",
  "anya-e0103n7:253_2": "Tenāha “na pañcāhā”tiādi. Pakaṭṭhoti dūro. Phaladānaṁ pati kālo pakaṭṭho assāti kāliko,",
  "anya-e0103n7:253_3": "kālantaraphaladāyī. Tenāha “attano phaladāne”ti. Pattoti upanīto. Idanti “akāliko”ti padaṁ.",
  "anya-e0103n7:254_0": "150.Vidhinti vidhānaṁ, “ehi passā”ti evaṁpavattavidhivacanaṁ. Vijjamānattāti paramatthato",
  "anya-e0103n7:254_1": "upalabbhamānattā. Parisuddhattāti kilesamalavirahena sabbathā visuddhattā. Amanuññampi",
  "anya-e0103n7:254_2": "kadāci payojanavasena yathāsabhāvappakāsanena dassetabbaṁ bhaveyyāti tadabhāvaṁ dassento",
  "anya-e0103n7:254_3": "āha “manuññabhāvappakāsanenā”ti.",
  "anya-e0103n7:255_0": "151. Upanetabboti upaneyyo, upaneyyova opaneyyikoti imassa atthassa adhippetattā",
  "anya-e0103n7:255_1": "āha “upanetabboti opaneyyiko”ti. Citte upanayanaṁ uppādananti āha “idaṁ saṅkhate",
  "anya-e0103n7:255_2": "lokuttaradhamme yujjatī”ti. Citte upanayananti pana ārammaṇabhūtassa dhammassa ārammaṇabhāvūpanayane",
  "anya-e0103n7:255_3": "adhippete asaṅkhatepi yujjeyya “ārammaṇakaraṇasaṅkhātaṁ upanayanaṁ arahatīti opaneyyiko”ti.",
  "anya-e0103n7:255_4": "Allīyananti phusanaṁ. Nibbānaṁ upaneti ariyapuggalanti adhippāyo.",
  "anya-e0103n7:256_0": "152.Viññūhīti vidūhi, paṭividdhasaccehīti attho. Te pana ekaṁsato ugghaṭitaññūādayo",
  "anya-e0103n7:256_1": "hontīti āha “ugghaṭitaññūādīhī”ti. “Paccatta”nti etassa “pati attanī”ti bhummavasena",
  "anya-e0103n7:256_2": "attho gahetabboti āha “attani attanī”ti. Veditabboti vuttaṁ, kathaṁ veditabboti āha",
  "anya-e0103n7:256_3": "“bhāvito me”tiādi. Tattha “me”ti iminā “paccatta”nti padena vuttamatthaṁ anvayato",
  "anya-e0103n7:256_4": "dassetvā puna byatirekena dassetuṁ “na hī”tiādi vuttaṁ, taṁ suviññeyyameva. “Viññūhī”ti",
  "anya-e0103n7:256_5": "idaṁ antogadhāvadhāraṇanti dassento “bālānaṁ pana avisayo cesā”ti āha.",
  "anya-e0103n7:257_0": "Evaṁ ādikalyāṇatādinā aññamaññassa anurūpadesanāya dhammassa svākkhātataṁ dassetvā",
  "anya-e0103n7:257_1": "idāni purimassa purimassa pacchimaṁ pacchimaṁ padaṁ kāraṇavacananti dassento “apicā”tiādimāha.",
  "anya-e0103n7:257_2": "Tattha sandiṭṭhikattāti yasmā ayaṁ dhammo vuttanayena sāmaṁ daṭṭhabbo, sandiṭṭhiyā",
  "anya-e0103n7:257_3": "kilese viddhaṁseti, sandassanañca arahati, tasmā svākkhāto durakkhāte titthiyadhamme",
  "anya-e0103n7:257_4": "tadabhāvato. Iminā nayena sesapadesupi yathārahaṁ attho daṭṭhabbo.",
  "anya-e0103n7:258": "153.Tassevantiādīsu yaṁ vattabbaṁ, taṁ buddhānussatiyaṁ vuttanayena veditabbaṁ.",
  "anya-e0103n7:259": "3. Saṅghānussatikathāvaṇṇanā",
  "anya-e0103n7:260_0": "154.Ariyasaṅghaguṇāti ārakattā kilesehi, anaye na iriyanato, aye ca iriyanato, sadevakena",
  "anya-e0103n7:260_1": "ca lokena “saraṇa”nti araṇīyato ariyo ca so saṅgho ca, ariyānaṁ vā saṅgho ariyasaṅgho, tassa guṇā.",
  "anya-e0103n7:261_0": "155. Yaṁ sammāpaṭipadaṁ paṭipanno “suṭṭhu paṭipanno”ti vuccati. Sā ariyamaggapaṭipadā",
  "anya-e0103n7:261_1": "paṭipakkhadhamme anivattidhamme katvā pajahanato payojanābhāvā sayampi anivattidhammā,",
  "anya-e0103n7:261_2": "adhigantabbassa ca nibbānassa ekaṁsato anulomīti. Tato eva apaccanīkā, anudhammabhūtā",
  "anya-e0103n7:261_3": "ca, tassā ca paṭipannattā ariyasaṅgho “suppaṭipanno”ti vuttoti dassetuṁ “suṭṭhu paṭipanno”tiādi",
  "anya-e0103n7:261_4": "vuttaṁ. Tattha “anivattipaṭipada”nti iminā ujuppaṭipattiṁ dasseti. Punappunaṁ nivattane",
  "anya-e0103n7:261_5": "hi sati ujuppaṭipatti na hoti. “Anulomapaṭipadaṁ apaccanīkapaṭipada”nti iminā ñāyappaṭipattiṁ.",
  "anya-e0103n7:261_6": "Paṭipajjitabbassa hi nibbānassa anulomanena, apaccanīkatāya cassā ñāyato. “Dhammānudhammapaṭipada”nti",
  "anya-e0103n7:261_7": "iminā sāmīcippaṭipattiṁ anucchavikabhāvadīpanato. Etena paṭhamapadassa papañcaniddeso,",
  "anya-e0103n7:261_8": "itarāni tīṇi padānīti dasseti. Tenāha “yasmā panā”tiādi.",
  "anya-e0103n7:262_0": "Yathānusiṭṭhaṁ paṭipajjanena kiccasiddhito ariyabhāvāvahaṁ savanaṁ sakkaccasavanaṁ",
  "anya-e0103n7:262_1": "nāmāti vuttaṁ “sakkaccaṁ suṇantīti sāvakā”ti, tena ariyā eva nippariyāyato satthu",
  "anya-e0103n7:262_2": "sāvakā nāmāti dasseti. Sīladiṭṭhisāmaññatāyāti ariyena sīlena, ariyāya ca diṭṭhiyā",
  "anya-e0103n7:262_3": "samānabhāvena. Ariyānañhi sīladiṭṭhiyo majjhe bhinnasuvaṇṇaṁ viya ninnānākaraṇaṁ",
  "anya-e0103n7:262_4": "maggenāgatattā. Tena te yattha katthaci ṭhitāpi saṁhatāva. Tenāha “saṅghātabhāvamāpanno”ti.",
  "anya-e0103n7:262_5": "Māyāsāṭheyyādipāpadhammasamucchedena uju. Tato eva gomuttavaṅkābhāvena avaṅkā. Candalekhāvaṅkābhāvena",
  "anya-e0103n7:262_6": "akuṭilā. Naṅgalakoṭivaṅkābhāvena ajimhā. Avaṅkādibhāvena vā uju. Parisuddhaṭṭhena",
  "anya-e0103n7:262_7": "ariyā. Apaṇṇakabhāvena ñāyati kamati nibbānaṁ, taṁ vā ñāyati paṭivijjhīyati etenāti",
  "anya-e0103n7:262_8": "ñāyo. Vaṭṭadukkhaniyyānāya anucchavikattā. Anurūpattā sāmīci opāyikātipi saṅkhaṁ",
  "anya-e0103n7:262_9": "samaññaṁ gatā sammāpaṭipatti, tāya samaṅgitāya suppaṭipannā “sammā paṭipajjantī”ti",
  "anya-e0103n7:262_10": "katvā. Vattamānattho hi ayaṁ paṭipanna-saddo yathā “sotāpattiphalasacchikiriyāya",
  "anya-e0103n7:262_11": "paṭipanno”ti. Atītaṁ paṭipadanti yathāvuttamaggasammāpaṭipattiṁ vadati. Ubhayena",
  "anya-e0103n7:262_12": "ca sāmaññaniddesena, “suppaṭipannā ca suppaṭipannā ca suppaṭipannā”ti ekasesanayena",
  "anya-e0103n7:262_13": "vā gahitānaṁ samūho “suppaṭipanno”ti vuttoti dasseti.",
  "anya-e0103n7:263_0": "Evaṁ ādipadatthaniddesabhāvena itarapadānaṁ atthaṁ vatvā idāni catunnampi padānaṁ",
  "anya-e0103n7:263_1": "avomissakaṁ atthaṁ dassetuṁ “apicā”tiādi vuttaṁ. Tattha yathānusiṭṭhanti satthārā",
  "anya-e0103n7:263_2": "yathā anusiṭṭhaṁ, tathā anusāsanīanurūpanti attho. Apaṇṇakapaṭipadanti avirajjhanakapaṭipadaṁ,",
  "anya-e0103n7:263_3": "anavajjapaṭipattinti attho. Ettha ca svākkhāte dhammavinaye apaṇṇakapaṭipadaṁ paṭipannattāti",
  "anya-e0103n7:263_4": "evaṁ sambandhitabbaṁ. Purimapadena sambandhe dutiyapadaṁ na vattabbaṁ siyā, nanu",
  "anya-e0103n7:263_5": "ca dutiyapadena sambandhepi paṭhamaṁ padaṁ na vattabbaṁ siyāti? Na tassa paṭhamaṁ",
  "anya-e0103n7:263_6": "apekkhitattā. Sā pana sāvakānaṁ apaṇṇakapaṭipadā yathānusiṭṭhaṁ paṭipadāti dassanatthaṁ",
  "anya-e0103n7:263_7": "“yathānusiṭṭhaṁ paṭipannattā”ti vattabbaṁ. Ubhayassāpi vā suppaṭipannabhāvasādhanattā",
  "anya-e0103n7:263_8": "ubhayaṁ vuttaṁ. Tathā hi pi-saddena ubhayaṁ samuccinoti.",
  "anya-e0103n7:264": "Kilesajimhavasena antadvayagāhoti sabbaso taṁ pahāya sammāpaṭipadā kāyādivaṅkappahāyinī ujuppaṭipatti hotīti āha “majjhimāya paṭipadāya…pe… ujuppaṭipanno”ti.",
  "anya-e0103n7:265_0": "Ñāyo nāma yuttappattapaṭipatti, nibbānañca, sabbasaṅkhārasamathatāya ādittaṁ celaṁ,",
  "anya-e0103n7:265_1": "sīsaṁ vā ajjhupekkhitvāpi paṭipajjitabbamevāti āha “ñāyo vuccati nibbāna”nti. Nibbāyanakiriyāmukhena",
  "anya-e0103n7:265_2": "cettha nibbānaṁ vuttanti daṭṭhabbaṁ, maggañāṇādīhi vā ñāyati paṭivijjhīyati sacchikarīyati",
  "anya-e0103n7:265_3": "cāti ñāyo nibbānanti evamettha attho daṭṭhabbo.",
  "anya-e0103n7:266": "Guṇasambhāvanāya parehi kayiramānaṁ paccupaṭṭhānādisāmīcikammaṁ arahantīti sāmīcikammārahā.",
  "anya-e0103n7:267_0": "156.Yadidanti antogadhaliṅgavacanabhedo nipātoti tassa vacanabhedena atthamāha “yā",
  "anya-e0103n7:267_1": "imānī”ti. Evanti pakāratthe nipāto, iminā pakārenāti attho. Tena itarāni tīṇi yugaḷāni",
  "anya-e0103n7:267_2": "dassitāni hontīti āha “evaṁ cattāri purisayugaḷāni hontī”ti. Etanti etaṁ “purisapuggalā”ti",
  "anya-e0103n7:267_3": "bahuvacanavasena vuttaṁ padaṁ. Purisā ca te puggalā ca purisapuggalā. Tattha “purisā”ti",
  "anya-e0103n7:267_4": "iminā paṭhamāya pakatiyā gahaṇaṁ, “puggalā”ti pana dutiyāyapi sattasāmaññenāti evaṁ",
  "anya-e0103n7:267_5": "vā ettha attho daṭṭhabbo. Catunnaṁ paccayānaṁ kīdisānaṁ? Ānetvā hunitabbānanti adhikārato",
  "anya-e0103n7:267_6": "pākaṭoyamattho. Dātabbanti vā paccattavacanaṁ “catunnaṁ paccayāna”nti padaṁ apekkhitvā",
  "anya-e0103n7:267_7": "sāmivasena pariṇāmetabbaṁ, aññathā yesaṁ kesañci catunnaṁ paccayānaṁ “āhuna”nti samaññā",
  "anya-e0103n7:267_8": "siyā. Āhunaṁ arahatīti vā āhuneyyo. Sakkādīnampi vā āhavananti sakkādīhipi diyyamānaṁ",
  "anya-e0103n7:267_9": "dānaṁ. Yattha hutaṁ mahapphalanti yasmiṁ āvahanīyaggimhi hutaṁ dadhiādi āhuneyyaggigahapataggidakkhiṇeyyaggīsu",
  "anya-e0103n7:267_10": "hutato uḷāraphalanti tesaṁ brāhmaṇānaṁ laddhi. Hutanti dinnaṁ. Nikāyantareti sabbatthikavādinikāye.",
  "anya-e0103n7:268_0": "Ṭhapetvā 165 teti te piyamanāpe ñātimitte apanetvā, tesaṁ adatvāti adhippāyo. Esa",
  "anya-e0103n7:268_1": "eso. Ekabuddhantare ca dissatīti ekasmiṁ buddhantare vītivatte dissati. Ca-saddena",
  "anya-e0103n7:268_2": "kadāci asaṅkhyeyyepi kappe vītivatteti dasseti. Abbokiṇṇanti paṭipakkhehi avomissaṁ,",
  "anya-e0103n7:268_3": "kiriyāvisesakañcetaṁ. Piyamanāpattakaradhammā nāma sīlādayo, te ariyasaṅghe suppatiṭṭhitā.",
  "anya-e0103n7:268_4": "Ayaṁ hettha adhippāyo – ñātimittā vippayuttā na cirasseva samāgacchanti, anavaṭṭhitā",
  "anya-e0103n7:268_5": "ca tesu piyamanāpatā, na evamariyasaṅgho. Tasmā saṅghova pāhuneyyoti. Pubbakāranti",
  "anya-e0103n7:268_6": "aggakiriyaṁ. Sabbappakārenāti ādaragāravabahumānādinā, deyyadhammassa sakkaccakaraṇādinā",
  "anya-e0103n7:268_7": "ca sabbena pakārena. Svāyaṁ pāhavanīya-saddo “pāhuneyyo”ti vuccati pariyāyabhāvena.",
  "anya-e0103n7:269_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā. Tathābhāvakaraṇena",
  "anya-e0103n7:269_1": "dakkhiṇaṁ arahati. Yathā uḷārātivipuludrayalābhena visodhitaṁ nāma hoti, evaṁ dakkhiṇā",
  "anya-e0103n7:269_2": "vipulaphalatāyāti vuttaṁ “mahapphalakaraṇatāya visodhetī”ti.",
  "anya-e0103n7:270": "Puññatthikehi añjali karaṇīyā etthāti añjalikaraṇīyo.",
  "anya-e0103n7:271_0": "Yadipi pāḷiyaṁ “anuttara”nti vuttaṁ. Natthi ito uttaraṁ visiṭṭhanti hi anuttaraṁ.",
  "anya-e0103n7:271_1": "Samampissa pana natthīti dassento “asadisa”nti āha. Khittaṁ vuttaṁ bījaṁ mahapphalabhāvakaraṇena",
  "anya-e0103n7:271_2": "tāyati rakkhati, khipanti vapanti ettha bījānīti vā khettaṁ, kedārādi, khettaṁ viya",
  "anya-e0103n7:271_3": "khettaṁ, puññānaṁ khettaṁ puññakkhettaṁ. Sesaṁ buddhānussatiyaṁ vuttanayānusārena veditabbaṁ.",
  "anya-e0103n7:272": "4. Sīlānussatikathāvaṇṇanā",
  "anya-e0103n7:273_0": "158. Aho vata sīlāni akhaṇḍāni, aho vata acchiddānīti evaṁ sabbattha yojetabbaṁ.",
  "anya-e0103n7:273_1": "Aho vatāti ca sambhāvane nipāto. Tenāha “akhaṇḍatādiguṇavasenā”ti. Akhaṇḍabhāvādisampattivasenāti",
  "anya-e0103n7:273_2": "attho. Parassa sīlāni anussariyamānāni piyamanāpabhāvāvahanena kevalaṁ mettāya padaṭṭhānaṁ",
  "anya-e0103n7:273_3": "honti, na visuṁ kammaṭṭhānanti āha “attano sīlāni anussaritabbānī”ti. Cāgādīsupi eseva nayo.",
  "anya-e0103n7:274_0": "Yesanti sīlādīnaṁ. Paṭipāṭiyā samādāne samādānakkamena, ekajjhaṁ samādāne uddesakkamena",
  "anya-e0103n7:274_1": "sīlānaṁ ādiantaṁ veditabbaṁ. Pariyante chinnasāṭako viyāti vatthante, dasante vā",
  "anya-e0103n7:274_2": "chinnavatthaṁ viya, visadisūdāharaṇaṁ cetaṁ. Evaṁ sesānipi udāharaṇāni. Vinivedhavasena",
  "anya-e0103n7:274_3": "chinnasāṭako vinividdhasāṭako. Visabhāgavaṇṇena gāvī viyāti sambandho. Sabalarahitāni",
  "anya-e0103n7:274_4": "vā asabalāni. Tathā akammāsāni. Sattavidhamethunasaṁyogo heṭṭhā sīlakathāyaṁ vutto",
  "anya-e0103n7:274_5": "eva. Kodhūpanāhādīhīti ādi-saddena makkhapaḷāsaissāmacchariyamāyāsāṭheyyamānātimānādayo",
  "anya-e0103n7:274_6": "gahitā. Tāniyeva akhaṇḍādiguṇāni sīlāni. Sīlassa taṇhādāsabyato mocanaṁ vivaṭṭūpanissayabhāvāpādanaṁ.",
  "anya-e0103n7:274_7": "Tato eva taṁsamaṅgīpuggalo serī sayaṁvasī bhujisso nāma hoti. Tenāha “bhujissabhāvakaraṇena",
  "anya-e0103n7:274_8": "bhujissānī”ti. “Imināhaṁ sīlena devo vā bhaveyyaṁ devaññataro vā, tattha nicco dhuvo",
  "anya-e0103n7:274_9": "sassato”ti, “sīlena suddhī”ti ca evamādinā taṇhādiṭṭhīhi aparāmaṭṭhattā ayaṁ te sīlesu",
  "anya-e0103n7:274_10": "dosoti catūsu vipattīsu yāya kāyaci vipattiyā dassanena parāmaṭṭhuṁ anuddhaṁsetuṁ.",
  "anya-e0103n7:274_11": "Samādhisaṁvattanappayojanāni samādhisaṁvattanikāni.",
  "anya-e0103n7:275_0": "159.Sikkhāya sagāravoti sīladhanaṁ nissāya paṭiladdhasamādānattā sātisayaṁ sikkhāya",
  "anya-e0103n7:275_1": "sagāravo sappatisso hoti. Sabhāgavuttīti sampannasīlehi sabhāgavuttiko, tāya eva",
  "anya-e0103n7:275_2": "vā sikkhāya sabhāgavutti. Yo hi sikkhāgāravarahito, so tāya visabhāgavutti nāma hoti",
  "anya-e0103n7:275_3": "vilomanato. Yathā parehi saddhiṁ attano chiddaṁ na hoti, evaṁ dhammāmisehi paṭisantharaṇaṁ",
  "anya-e0103n7:275_4": "paṭisanthāro. Sikkhāya sagāravattā eva tattha appamatto hoti. Attānuvādabhayaṁ parānuvādabhayaṁ",
  "anya-e0103n7:275_5": "daṇḍabhayaṁ duggatibhayanti evamādīni bhayāni imassa dūrasamussāritānīti āha “attānuvādādibhayavirahito”ti.",
  "anya-e0103n7:275_6": "Sesaṁ suviññeyyameva.",
  "anya-e0103n7:276": "5. Cāgānussatikathāvaṇṇanā",
  "anya-e0103n7:277_0": "160.Pakatiyāti sabhāvena. Cāgādhimuttenāti deyyadhammapariccāge yuttappayuttena tanninnena",
  "anya-e0103n7:277_1": "tappoṇena. Niccaṁ sadā pavattā dānasaṁvibhāgā yassa so niccapavattadānasaṁvibhāgo,",
  "anya-e0103n7:277_2": "tena. Idhāpi “pakatiyā”ti ānetvā sambandhitabbaṁ. Yaṁ parassa paṭiyattaṁ diyyati,",
  "anya-e0103n7:277_3": "taṁ dānaṁ. Yaṁ attanā paribhuñjitabbato saṁvibhajati, so saṁvibhāgo. Ito dāni pabhutīti",
  "anya-e0103n7:277_4": "ito paṭṭhāya dāni ajjatagge ajjadivasaṁ ādiṁ katvā. Adatvā na bhuñjissāmīti dānasamādānaṁ",
  "anya-e0103n7:277_5": "katvā. Taṁdivasanti tasmiṁ bhāvanārambhadivase. Tattha nimittaṁ gaṇhitvāti tasmiṁ",
  "anya-e0103n7:277_6": "dāne pariccāgacetanāya pavattiākārassa sallakkhaṇavasena nimittaṁ gahetvā. Vigatamalamaccheratādiguṇavasenāti",
  "anya-e0103n7:277_7": "vigatāni malamaccherāni etasmāti vigatamalamacchero, cāgo, tassa bhāvo vigatamalamaccheratā.",
  "anya-e0103n7:277_8": "Tadādīnaṁ guṇānaṁ, sampattīnaṁ, ānisaṁsānaṁ vā vasena.",
  "anya-e0103n7:278_0": "Sataṁdhammaṁ anukkamanti sādhūnaṁ bodhisattānaṁ dhammaṁ paveṇiṁ anu anu kamanto okkamanto,",
  "anya-e0103n7:278_1": "avokkamanto vā. Ye ime dāyakassa lābhā āyuvaṇṇasukhabalapaṭibhānādayo, piyabhāvādayo",
  "anya-e0103n7:278_2": "ca bhagavatā saṁvaṇṇitā pakittitā. Manussattaṁ vāti vā-saddo avuttavikappattho, tena",
  "anya-e0103n7:278_3": "indriyapāṭavabhāvakammassakatāñāṇādīnaṁ saṅgaho daṭṭhabbo.",
  "anya-e0103n7:279_0": "Maccheramalenāti maccherasaṅkhātena malena. Atha vā maccherañca malañca maccheramalaṁ,",
  "anya-e0103n7:279_1": "tena maccherena ceva lobhādimalena cāti attho. Pajāyanavasenāti yathāsakaṁ kammanibbattanavasena.",
  "anya-e0103n7:279_2": "Kaṇhadhammānanti lobhādiekantakāḷakānaṁ pāpadhammānaṁ. Vigatattāti pahīnattā. Vigatamalamaccherena",
  "anya-e0103n7:279_3": "cetasāti itthambhūtalakkhaṇe karaṇavacanaṁ. Sotāpannassa satoti gehaṁ āvasantassa",
  "anya-e0103n7:279_4": "sotāpannassa samānassa. Nissayavihāranti nissāya viharitabbavihāraṁ, devasikaṁ vaḷañjanakakammaṭṭhānanti",
  "anya-e0103n7:279_5": "attho. Abhibhavitvāti agāraṁ āvasantānaṁ aññesaṁ uppajjanakarāgādiupakkilese abhibhuyya.",
  "anya-e0103n7:280_0": "Yo kiñci dentopi sāpekkhova deti, so muttacāgo na hoti, ayaṁ pana na evanti “muttacāgo”ti",
  "anya-e0103n7:280_1": "vuttaṁ. Vissaṭṭhacāgoti nirapekkhapariccāgoti attho. Yathā pāṇātipātabahulo puggalo",
  "anya-e0103n7:280_2": "“lohitapāṇī”ti vuccati, evaṁ dānabahulo puggalo “payatapāṇī”ti vuttoti dassento “dātuṁ",
  "anya-e0103n7:280_3": "sadā dhotahatthoyevā”ti āha. Tattha sadāti niccaṁ, abhiṇhanti attho. Pariccāgoti",
  "anya-e0103n7:280_4": "deyyadhammapariccāgoti adhikārato viññāyati. Yaṁ yaṁ deyyadhammaṁ pare yācanakā.",
  "anya-e0103n7:280_5": "Yācane yogo yācanayogo, parehi yācituṁ yuttoti attho. Yājena yuttoti dānena yutto",
  "anya-e0103n7:280_6": "sadā pariccajanato. Ubhayeti yathāvutte dāne, saṁvibhāge ca rato abhirato.",
  "anya-e0103n7:281_0": "161. Yathā parisuddhasīlassa puggalassa akhaṇḍatādiguṇavasena attano sīlassa anussarantassa",
  "anya-e0103n7:281_1": "sīlānussatibhāvanā ijjhati, evaṁ parisuddhauḷārapariccāgassa puggalassa anupakkiliṭṭhameva",
  "anya-e0103n7:281_2": "attano pariccāgaṁ anussarantassa bhāvanā ijjhatīti dassetuṁ “vigatamalamaccheratādiguṇavasenā”tiādi",
  "anya-e0103n7:281_3": "vuttaṁ, taṁ vuttatthameva.",
  "anya-e0103n7:282_0": "Bhiyyosoti uparipi. Mattāya pamāṇassa mahatiyā mattāya, vipulena pamāṇenāti attho.",
  "anya-e0103n7:282_1": "Cāgādhimuttoti pariccāge adhimutto ninnapoṇapabbhāro. Tato eva alobhajjhāsayo katthacipi",
  "anya-e0103n7:282_2": "anabhisaṅgacitto. Paṭiggāhakesu mettāyanavasena pariccāgo hotīti mettāya mettābhāvanāya",
  "anya-e0103n7:282_3": "anulomakārī anurūpapaṭipatti. Visāradoti visado attanova guṇena katthacipi amaṅkubhūto",
  "anya-e0103n7:282_4": "abhibhuyya vihārī. Sesaṁ suviññeyyameva.",
  "anya-e0103n7:283": "6. Devatānussatikathāvaṇṇanā",
  "anya-e0103n7:284_0": "162.Ariyamaggavasenāti ariyamaggassa adhigamavasena. Samudāgatehīti sammadeva taduppattito",
  "anya-e0103n7:284_1": "uddhaṁ āgatehi. Yādisā hi ariyānaṁ santāne lokiyāpi saddhādayo, na tādisā kadācipi",
  "anya-e0103n7:284_2": "pothujjanikā saddhādayo. Dibbantīti devā. Cattāro mahārājāno etesanti catumahārājā,",
  "anya-e0103n7:284_3": "te eva cātumahārājikā. Tettiṁsa sahapuññakārino tatthūpapannāti taṁsahacaritaṁ ṭhānaṁ",
  "anya-e0103n7:284_4": "tāvatiṁsaṁ, tannivāsinopi devā taṁsahacaraṇato eva tāvatiṁsā. Dukkhato yātā apayātāti",
  "anya-e0103n7:284_5": "yāmā. Tusāya pītiyā itā upagatāti tusitā. Bhogānaṁ nimmāne rati etesanti nimmānaratino.",
  "anya-e0103n7:284_6": "Paranimmitesu bhogesu vasaṁ vattentīti paranimmitavasavattino. Brahmānaṁ kāyo samūho",
  "anya-e0103n7:284_7": "brahmakāyo, tappariyāpannatāya tattha bhavāti brahmakāyikā. Tatuttarīti tato brahmakāyikehi",
  "anya-e0103n7:284_8": "uttari, upari parittābhādike sandhāya vadati. Devatā sakkhiṭṭhāne ṭhapetvāti “yathārūpāya",
  "anya-e0103n7:284_9": "maggenāgatāya saddhāya samannāgatā, sīlena sutena cāgena paññāya samannāgatā ito",
  "anya-e0103n7:284_10": "cutā tattha upapannā tā devatā, mayhampi tathārūpā saddhā sīlaṁ sutaṁ cāgo paññā",
  "anya-e0103n7:284_11": "ca saṁvijjatī”ti devatā sakkhiṭṭhāne ṭhapetvā sakkhiṁ otārentena viya attano saddhādiguṇā anussaritabbā.",
  "anya-e0103n7:285_0": "Yadi evaṁ sutte ubhayaguṇānussaraṇaṁ vuttaṁ, taṁ kathanti anuyogaṁ manasi katvā āha",
  "anya-e0103n7:285_1": "“sutte panā”tiādi. Tattha kiñcāpi vuttanti “attano ca, tāsañca devatāna”nti ubhayaṁ",
  "anya-e0103n7:285_2": "samadhuraṁ viya sutte kiñcāpi vuttaṁ. Atha kho taṁ “devatānaṁ saddhañca sīlañcā”tiādivacanaṁ.",
  "anya-e0103n7:285_3": "Sakkhiṭṭhāne ṭhapetabbanti “vutta”nti parato padaṁ ānetvā sambandhitabbaṁ. Kimatthaṁ",
  "anya-e0103n7:285_4": "pana sakkhiṭṭhāne ṭhapananti āha “devatānaṁ attano saddhādīhi samānaguṇadīpanatthanti",
  "anya-e0103n7:285_5": "veditabba”nti. Kasmā pana sutte yathārutavasena atthaṁ aggahetvā evaṁ attho gayhatīti",
  "anya-e0103n7:285_6": "āha “aṭṭhakathāyañhī”tiādi.",
  "anya-e0103n7:286_0": "163.Tasmāti yasmā aṭṭhakathāyaṁ devatā sakkhiṭṭhāne ṭhapetvā attano guṇānussaraṇaṁ",
  "anya-e0103n7:286_1": "daḷhaṁ katvā vuttaṁ, sīlacāgānussatīsu viya idhāpi attano guṇānussaraṇaṁ jhānuppattinimittaṁ",
  "anya-e0103n7:286_2": "yuttaṁ, tasmā. Pubbabhāge bhāvanārambhe. Aparabhāgeti yathā bhāventassa upacārajjhānaṁ",
  "anya-e0103n7:286_3": "ijjhati, tathā bhāvanākāle. Yadi attano eva idha guṇā anussaritabbā, kathamayaṁ devatānussatīti",
  "anya-e0103n7:286_4": "āha “devatānaṁ guṇasadisasaddhādiguṇānussaraṇavasenā”ti. Tena sadisakappanāya ayaṁ",
  "anya-e0103n7:286_5": "bhāvanā “devatānussatī”ti vuttā, na devatānaṁ, tāsaṁ guṇānaṁ vā anussaraṇenāti dasseti.",
  "anya-e0103n7:286_6": "Pubbabhāge vā pavattaṁ devatāguṇānussaraṇaṁ upādāya “devatānussatī”ti imissā samaññā",
  "anya-e0103n7:286_7": "veditabbā. Tathā hi vakkhati “pubbabhāge devatā ārabbha pavattacittavasenā”ti. Sesaṁ suviññeyyameva.",
  "anya-e0103n7:287": "Pakiṇṇakakathāvaṇṇanā",
  "anya-e0103n7:288_0": "164.Etāsanti etāsaṁ buddhānussatiādīnaṁ channaṁ anussatīnaṁ. Vitthāradesanāyanti",
  "anya-e0103n7:288_1": "vitthāravasena pavattadesanāyaṁ, mahānāmasuttaṁ sandhāya vadati. Bhagavātiādīnaṁ",
  "anya-e0103n7:288_2": "atthanti bhagavātiādīnaṁ padānaṁ atthaṁ. Atthavedanti vā hetuphalaṁ paṭicca uppannaṁ",
  "anya-e0103n7:288_3": "tuṭṭhimāha. Dhammavedanti hetuṁ paṭicca uppannaṁ tuṭṭhiṁ. “Ārakattā araha”nti anussarantassa",
  "anya-e0103n7:288_4": "hi yaṁ taṁ bhagavato kilesehi ārakattaṁ, so hetu. Ñāpako cettha hetu adhippeto, na",
  "anya-e0103n7:288_5": "kārako, sampāpako vā. Yonena ñāyamāno arahattattho, taṁ phalaṁ. Iminā nayena sesapadesupi",
  "anya-e0103n7:288_6": "hetuphalavibhāgo veditabbo. Dhammānussatiādīsupi “ādimajjhapariyosānakalyāṇattā”tiādinā,",
  "anya-e0103n7:288_7": "“yasmā pana sā sammāpaṭipadā”tiādinā ca tattha tattha hetuapadeso katoyevāti. Dhammūpasaṁhitanti",
  "anya-e0103n7:288_8": "yathāvuttahetuhetuphalasaṅkhātaguṇūpasaṁhitaṁ. Guṇeti attano guṇe.",
  "anya-e0103n7:289_0": "165.Ariyasāvakānaññevaijjhantīti ariyasāvakānaṁ ijjhantiyevāti uttarapadāvadhāraṇaṁ",
  "anya-e0103n7:289_1": "daṭṭhabbaṁ, avadhāraṇañca tesaṁ sukhasiddhidassanatthaṁ. Tenāha “tesaṁ hī”tiādi.",
  "anya-e0103n7:289_2": "Na puthujjanānaṁ sabbena sabbaṁ ijjhantīti. Tathā hi vakkhati “evaṁ santepī”tiādi.",
  "anya-e0103n7:289_3": "Yadi evaṁ, kasmā mahānāmasuttādīsu bahūsu suttesu ariyasāvakaggahaṇaṁ katanti? Tesaṁ",
  "anya-e0103n7:289_4": "bahulavihāratāyāti ācariyā.",
  "anya-e0103n7:290_0": "Nikkhantanti niggataṁ nissaṭaṁ. Muttanti vissaṭṭhaṁ. Vuṭṭhitanti apetaṁ. Sabbametaṁ",
  "anya-e0103n7:290_1": "vikkhambhanameva sandhāya vadati. Gedhamhāti palibodhato. Idampīti buddhānussativasena",
  "anya-e0103n7:290_2": "laddhaṁ upacārajjhānamāha. Ārammaṇaṁ karitvāti paccayaṁ katvā, pādakaṁ katvāti attho.",
  "anya-e0103n7:290_3": "Visujjhantīti paramatthavisuddhiṁ pāpuṇanti.",
  "anya-e0103n7:291_0": "Sambādheti taṇhāsaṁkilesādinā sampīḷe saṁkaṭe gharāvāse. Okāsādhigamo lokuttaradhammassa",
  "anya-e0103n7:291_1": "adhigamāya adhigantabbaokāso. Anussatiyo eva anussatiṭṭhānāni. Visuddhidhammāti visujjhanasabhāvā,",
  "anya-e0103n7:291_2": "visujjhituṁ vā bhabbā. Paramatthavisuddhidhammatāyāti paramatthavisuddhiyā nibbānassa",
  "anya-e0103n7:291_3": "bhabbabhāvena. Upakkamenāti payogena. Pariyodapanāti visodhanā.",
  "anya-e0103n7:292_0": "166.Evaṁ santepīti evaṁ mahānāmasuttādīsu anekesu suttesu ariyasāvakasseva vasena",
  "anya-e0103n7:292_1": "chasu anussatīsu desitāsupi. Yassānubhāvenāti yassa cittappasādassa balena. Pītiṁ",
  "anya-e0103n7:292_2": "paṭilabhitvāti anussavavasena buddhārammaṇaṁ pītiṁ uppādetvā.",
  "anya-e0103n7:293": "Chaanussatiniddesavaṇṇanā niṭṭhitā.",
  "anya-e0103n7:294": "Iti sattamaparicchedavaṇṇanā."
}