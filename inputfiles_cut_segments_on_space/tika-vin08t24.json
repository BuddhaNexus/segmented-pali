{
  "tika-vin08t24:0": "24. Sīmāvinicchayakathā",
  "tika-vin08t24:1_0": "156. Evaṁ nissayavinicchayaṁ kathetvā idāni sīmāvinicchayaṁ kathetuṁ ‘‘sīmāti ettha’’tyādimāha.",
  "tika-vin08t24:1_1": "Tattha sīmāti sinīyate samaggena saṅghena kammavācāya bandhīyateti sīmā. Si bandhaneti",
  "tika-vin08t24:1_2": "dhātu, ma-paccayo, kiyādigaṇoyaṁ. Vibhāgavantānaṁ sabhāvavibhāvanaṁ vibhāgena vinā",
  "tika-vin08t24:1_3": "na hotīti āha ‘‘sīmā nāmesā…pe… hotī’’ti. Tattha baddhasīmaṁ tāva dassetuṁ ‘‘tattha ekādasa’’tyādimāha.",
  "tika-vin08t24:2_0": "Vīsativaggakaraṇīyaparamattā saṅghakammassa heṭṭhimantato yattha kammārahena saddhiṁ",
  "tika-vin08t24:2_1": "ekavīsati bhikkhū nisīdituṁ sakkonti, tattake padese sīmaṁ bandhituṁ vaṭṭati, na",
  "tika-vin08t24:2_2": "tato oranti āha ‘‘atikhuddakā nāma yattha ekavīsati bhikkhū nisīdituṁ na sakkontī’’ti.",
  "tika-vin08t24:2_3": "Puratthimāya disāyāti idaṁ nidassanamattaṁ, tassaṁ pana disāyaṁ nimitte asati yattha",
  "tika-vin08t24:2_4": "atthi, tato paṭṭhāya paṭhamaṁ ‘‘puratthimāya anudisāya, dakkhiṇāya disāyā’’tiādinā",
  "tika-vin08t24:2_5": "samantā vijjamānaṭṭhānesu nimittāni kittetvā puna ‘‘puratthimāya anudisāyā’’ti paṭhamakittitaṁ",
  "tika-vin08t24:2_6": "paṭikittetuṁ vaṭṭati tīhi nimittehi siṅghāṭakasaṇṭhānāyapi sīmāya sammannitabbato.",
  "tika-vin08t24:2_7": "Tikkhattuṁ sīmamaṇḍalaṁ sambandhantenāti vinayadharena sayaṁ ekasmiṁyeva ṭhāne ṭhatvā",
  "tika-vin08t24:2_8": "kevalaṁ nimittakittanavacaneneva sīmamaṇḍalaṁ samantā nimittena nimittaṁ bandhantenāti",
  "tika-vin08t24:2_9": "attho. Taṁtaṁnimittaṭṭhānaṁ agantvāpi hi kittetuṁ vaṭṭati. Tiyojanaparamāyapi sīmāya",
  "tika-vin08t24:2_10": "samantato tikkhattuṁ anuparigamanassa ekadivasena dukkarattā vinayadharena sayaṁ",
  "tika-vin08t24:2_11": "adiṭṭhampi pubbe bhikkhūhi yathāvavatthitaṁ nimittaṁ ‘‘pāsāṇo bhante’’tiādinā kenaci",
  "tika-vin08t24:2_12": "vuttānusārena sallakkhetvā ‘‘eso pāsāṇo nimitta’’ntiādinā kittetumpi vaṭṭati eva.",
  "tika-vin08t24:3_0": "Saṁsaṭṭhaviṭapāti iminā aññamaññassa āsannataṁ dīpeti. Baddhā hotīti pacchimadisābhāge",
  "tika-vin08t24:3_1": "sīmaṁ sandhāya vuttaṁ. Ekaratanamattā suviññeyyatarā hotīti katvā vuttaṁ ‘‘pacchimakoṭiyā",
  "tika-vin08t24:3_2": "hatthamattā sīmantarikā ṭhapetabbā’’ti. Ekaṅgulimattāpi sīmantarikā vaṭṭatiyeva.",
  "tika-vin08t24:3_3": "Tattakenapi hi sīmā asambhinnāva hoti. Dvinnaṁ sīmānaṁ nimittaṁ hotīti nimittassa",
  "tika-vin08t24:3_4": "sīmato bāhirattā sīmasambhedo na hotīti vuttaṁ. Sīmasaṅkaraṁ karotīti vaḍḍhitvā sīmappadesaṁ",
  "tika-vin08t24:3_5": "paviṭṭhe dvinnaṁ sīmānaṁ gataṭṭhānassa duviññeyyattā vuttaṁ, na, pana tattha kammaṁ",
  "tika-vin08t24:3_6": "kātuṁ na vaṭṭatīti dassanatthaṁ. Na hi sīmā tattakena asīmā hoti, dve pana sīmā pacchā",
  "tika-vin08t24:3_7": "vaḍḍhitarukkhena ajjhotthaṭattā ekābaddhā honti, tasmā ekattha ṭhatvā kammaṁ karontehi",
  "tika-vin08t24:3_8": "itaraṁ sodhetvā kātabbaṁ. Tassā padesanti yattha ṭhatvā bhikkhūhi kammaṁ kātuṁ sakkā",
  "tika-vin08t24:3_9": "hoti, tādisaṁ padesaṁ, yattha pana ṭhitehi kammaṁ kātuṁ na sakkā hoti, tādisaṁ padesaṁ",
  "tika-vin08t24:3_10": "antokaritvā bandhantā sīmāya sīmaṁ saṁbhindanti nāma. Na kammavācaṁ vaggaṁ karontīti",
  "tika-vin08t24:3_11": "kammavācaṁ na bhindanti, kammaṁ na kopentīti adhippāyo.",
  "tika-vin08t24:4_0": "158.Suddhapaṁsupabbatoti na kenaci kato sayaṁjātova vutto. Tathā sesāpi. Itaropīti",
  "tika-vin08t24:4_1": "suddhapaṁsupabbatādiko pabbatopi. Hatthippamāṇoti ettha bhūmito uggatapadesena hatthippamāṇaṁ",
  "tika-vin08t24:4_2": "gahetabbaṁ. Sāratthadīpaniyaṁ (sārattha. ṭī. mahāvagga 3.138) pana vajirabuddhiṭīkāyañca",
  "tika-vin08t24:4_3": "(vajira. ṭī. mahāvagga 138) ‘‘hatthippamāṇo nāma pabbato heṭṭhimakoṭiyā aḍḍhaṭṭhamaratanubbedho’’ti",
  "tika-vin08t24:4_4": "vuttaṁ. Catūhi vā tīhi vāti sīmabhūmiyaṁ catūsu, tīsu vā disāsu ṭhitehi, ekissā eva",
  "tika-vin08t24:4_5": "pana disāya ṭhitehi tato bahūhipi sammannituṁ na vaṭṭati, dvīhi pana dvīsu disāsu",
  "tika-vin08t24:4_6": "ṭhitehipi na vaṭṭati. Tasmāti yasmā ekena na vaṭṭati, tasmā. Taṁ bahiddhā katvāti",
  "tika-vin08t24:4_7": "kittitanimittassa asīmattā antosīmāya karaṇaṁ ayuttanti vuttaṁ. Tenāha ‘‘sace’’tiādi.",
  "tika-vin08t24:5_0": "Dvattiṁsapalaguḷapiṇḍappamāṇatā saṇṭhānato gahetabbā, na tulagaṇanāvasena, bhārato",
  "tika-vin08t24:5_1": "palaparimāṇañca magadhatulāya gahetabbaṁ, sā ca lokiyatulāya dviguṇāti vadanti. Sāratthadīpaniyaṁ",
  "tika-vin08t24:5_2": "(sārattha. ṭī. mahāvagga 3.138) pana ‘‘dvattiṁsapalaguḷapiṇḍappamāṇatā tulatāya gahetabbā,",
  "tika-vin08t24:5_3": "na tulagaṇanāyā’’ti vuttaṁ. Atimahantopīti bhūmito hatthippamāṇaṁ anugantvā heṭṭhābhūmiyaṁ",
  "tika-vin08t24:5_4": "otiṇṇaghanato anekayojanappamāṇopi. Sace hi tato hatthippamāṇaṁ kūṭaṁ uggacchati,",
  "tika-vin08t24:5_5": "pabbatasaṅkhameva gacchati. Vajirabuddhiṭīkāyaṁ (vajira. ṭī. mahāvagga 138) – sace",
  "tika-vin08t24:5_6": "ekābaddho hoti, na kātabboti ettha catūsu disāsu catunnaṁ pabbatakūṭānaṁ heṭṭhā piṭṭhipāsāṇasadise",
  "tika-vin08t24:5_7": "pāsāṇe ṭhitattā ekābaddhabhāve satipi pathavito uddhaṁ tesaṁ sambandhe asati heṭṭhā",
  "tika-vin08t24:5_8": "pathavīgatasambandhamatte abbohārikaṁ katvā kittetuṁ vaṭṭati. Teneva ‘‘piṭṭhipāsāṇo",
  "tika-vin08t24:5_9": "atimahantopi pāsāṇasaṅkhyameva gacchatī’’ti vuttaṁ. Pathavito heṭṭhā tassa mahantabhāve",
  "tika-vin08t24:5_10": "gayhamāne pabbatameva hotīti anugaṇṭhipade vuttaṁ. Cinitvā katapaṁsupuñje tiṇagumbarukkhā",
  "tika-vin08t24:5_11": "ce jāyanti, pabbato hotīti dhammasiritthero, nevāti upatissattheroti vuttaṁ. Pāsāṇoti",
  "tika-vin08t24:5_12": "sudhāmayapāsāṇopi vaṭṭatīti vadanti, vīmaṁsitabbaṁ iṭṭhakāya paṭikkhittattā. Sopīti",
  "tika-vin08t24:5_13": "khāṇuko viya uṭṭhitapāsāṇopi. Catupañcarukkhanimittamattampīti ekaccesu nimittasaddo natthīti vuttaṁ.",
  "tika-vin08t24:6_0": "Antosārānanti tasmiṁ khaṇe taruṇatāya sāre avijjamānepi pariṇāmena bhavissamānasārepi",
  "tika-vin08t24:6_1": "sandhāya vuttaṁ . Tādisānañhi sūcidaṇḍakappamāṇapariṇāhānaṁ catupañcamattānampi vanaṁ",
  "tika-vin08t24:6_2": "vaṭṭati. Antosāramissakānanti antosārehi rukkhehi sammissānaṁ. Etena tacasārarukkhamissakānampi",
  "tika-vin08t24:6_3": "vanaṁ vaṭṭatīti dasseti. Catupañcarukkhamattampīti sārarukkhe sandhāya vuttaṁ. Vajirabuddhiṭīkāyaṁ",
  "tika-vin08t24:6_4": "(vajira. ṭī. mahāvagga 138) pana ‘‘ettha tayo ce sārarukkhā honti, dve asārā, sārarukkhānaṁ",
  "tika-vin08t24:6_5": "bahuttaṁ icchitabbaṁ. Susānampi idha vanamevāti saṅkhyaṁ gacchati sayaṁjātattāti",
  "tika-vin08t24:6_6": "vuttaṁ. Keci pana ‘catūsu dve antosārā ce, vaṭṭati, antosārā adhikā, samā vā, vaṭṭati,",
  "tika-vin08t24:6_7": "tasmā bahūsupi dve ce antosārā atthi, vaṭṭatī’ti vadantī’’ti vuttaṁ. Vanamajjhe vihāraṁ",
  "tika-vin08t24:6_8": "karontīti rukkhaghaṭāya antare rukkhe acchinditvā vatiādīhi vihāraparicchedaṁ katvāva",
  "tika-vin08t24:6_9": "antorukkhantaresu eva pariveṇapaṇṇasālādīnaṁ karaṇavasena yathā antovihārampi vanameva",
  "tika-vin08t24:6_10": "hoti, evaṁ vihāraṁ karontīti attho. Yadi hi sabbaṁ rukkhaṁ chinditvā vihāraṁ kareyyuṁ,",
  "tika-vin08t24:6_11": "vihārassa avanattā taṁ parikkhipitvā ṭhitavanaṁ ekattha kittetabbaṁ siyā, idha pana",
  "tika-vin08t24:6_12": "antopi vanattā ‘‘vanaṁ na kittetabba’’nti vuttaṁ. Sace hi taṁ kittenti, ‘‘nimittassa",
  "tika-vin08t24:6_13": "upari vihāro hotī’’tiādinā anantare vuttadoso āpajjati . Ekadesanti vanekadesaṁ,",
  "tika-vin08t24:6_14": "rukkhavirahitaṭṭhāne katavihārassa ekapasse ṭhitavanassa ekadesanti attho.",
  "tika-vin08t24:7_0": "Sūcidaṇḍakappamāṇoti vaṁsadaṇḍappamāṇo. ‘‘Lekhanidaṇḍappamāṇo’’ti keci. Mātikāṭṭhakathāyaṁ",
  "tika-vin08t24:7_1": "(kaṅkhā. aṭṭha. dubbalasikkhāpadavaṇṇanā) pana avebhaṅgiyavinicchaye ‘‘yo koci aṭṭhaṅgulasūcidaṇḍamattopi",
  "tika-vin08t24:7_2": "veḷu…pe… garubhaṇḍa’’nti vuttattā tanutaro veḷudaṇḍoti ca sūcidaṇḍoti ca gahetabbaṁ.",
  "tika-vin08t24:7_3": "Vaṁsanaḷakasarāvādīsūti veḷupabbe vā naḷapabbe vā kapallakādimattikabhājanesu vāti",
  "tika-vin08t24:7_4": "attho. Taṅkhaṇampīti taruṇapotake amilāyitvā viruhanajātike sandhāya vuttaṁ. Ye pana",
  "tika-vin08t24:7_5": "pariṇatā samūlaṁ uddharitvā ropitāpi chinnasākhā viya milāyitvā cirena navamūlaṅkuruppattiyā",
  "tika-vin08t24:7_6": "jīvanti, miyantiyeva vā, tādise kittetuṁ na vaṭṭati. Etanti navamūlasākhāniggamanaṁ.",
  "tika-vin08t24:7_7": "Sāratthadīpaniyaṁ (sārattha. ṭī. mahāvagga 3.138) pana ‘‘sūcidaṇḍakappamāṇoti sīhaḷadīpe",
  "tika-vin08t24:7_8": "lekhanidaṇḍappamāṇoti vadanti, so ca kaniṭṭhaṅguliparimāṇoti daṭṭhabba’’nti vuttaṁ.",
  "tika-vin08t24:8_0": "Majjheti sīmāya mahādisānaṁ anto. Koṇanti sīmāya catūsu koṇesu dvinnaṁ dvinnaṁ maggānaṁ",
  "tika-vin08t24:8_1": "sambandhaṭṭhānaṁ. Parabhāge kittetuṁ vaṭṭatīti tesaṁ catunnaṁ koṇānaṁ bahi nikkhamitvā",
  "tika-vin08t24:8_2": "ṭhitesu aṭṭhasu maggesu ekissā disāya ekaṁ, aññissā disāya cāparanti evaṁ cattāropi",
  "tika-vin08t24:8_3": "maggā catūsu disāsu kittetuṁ vaṭṭatīti adhippāyo. Evaṁ pana kittitamattena kathaṁ",
  "tika-vin08t24:8_4": "ekābaddhatā vigacchatīti viññāyati. Parato gataṭṭhānepi ete eva te cattāro maggā.",
  "tika-vin08t24:8_5": "‘‘Cattāro maggā catūsu disāsu gacchantī’’ti hi vuttaṁ, tasmā ettha kāraṇaṁ vicinitabbanti",
  "tika-vin08t24:8_6": "vimativinodaniyaṁ (vi. vi. ṭī. mahāvagga 2.138) vuttaṁ. Vicinanto pana evaṁ kāraṇaṁ",
  "tika-vin08t24:8_7": "paññāyati – pubbavākyepi ‘‘vihāraṁ parikkhipitvā cattāro maggā’’ti, paravākyepi ‘‘vihāramajjhena",
  "tika-vin08t24:8_8": "nibbijjhitvā gatamaggopī’’ti vihārameva sandhāya vutto, tasmā idhāpi ‘‘koṇaṁ nibbijjhitvā",
  "tika-vin08t24:8_9": "gataṁ panā’’ti (mahāva. aṭṭha. 138) aṭṭhakathāyaṁ vuttattā ete maggā vihārassa koṇameva",
  "tika-vin08t24:8_10": "nibbijjhiṁsu, na aññamaññaṁ missiṁsu, tasmā ekābaddhabhāvābhāvā catunnaṁ maggānaṁ",
  "tika-vin08t24:8_11": "catūsu ṭhānesu kittetuṁ vaṭṭatīti. Sāratthadīpaniyaṁ pana ‘‘parabhāge kittetuṁ vaṭṭatīti",
  "tika-vin08t24:8_12": "bahi nikkhamitvā ṭhitesu aṭṭhasu maggesu ekissā disāya ekaṁ, aparāya ekanti evaṁ",
  "tika-vin08t24:8_13": "catūsu ṭhānesu kittetuṁ vaṭṭatī’’ti ettakameva vuttaṁ. Vajirabuddhiṭīkāyaṁ (vajira.",
  "tika-vin08t24:8_14": "ṭī. mahāvagga 138) pana ‘‘parabhāgeti ettha etehi baddhaṭṭhānato gatattā vaṭṭati,",
  "tika-vin08t24:8_15": "tathā dīghamaggepi gahitaṭṭhānato gataṭṭhānassa aññattāti vadantī’’ti vuttaṁ. Tampi",
  "tika-vin08t24:8_16": "ekābaddhanimittattā vicāretabbaṁ.",
  "tika-vin08t24:9_0": "Uttarantiyā bhikkhuniyāti idañca pāḷiyaṁ bhikkhunīnaṁ nadīpāragamane nadīlakkhaṇassa",
  "tika-vin08t24:9_1": "āgatattā vuttaṁ, bhikkhūnaṁ antaravāsakatemanamattampi vaṭṭatiyeva. Sāratthadīpaniyampi",
  "tika-vin08t24:9_2": "(sārattha. ṭī. mahāvagga 3.138) ‘‘bhikkhuniyā eva gahaṇañcettha bhikkhunīvibhaṅge",
  "tika-vin08t24:9_3": "bhikkhunīvasena nadīlakkhaṇassa pāḷiyaṁ āgatattā teneva nayena dassanatthaṁ kataṁ.",
  "tika-vin08t24:9_4": "Sīmaṁ bandhantānaṁ nimittaṁ hotīti ayaṁ vuttalakkhaṇā nadī samuddaṁ vā pavisatu taḷākaṁ",
  "tika-vin08t24:9_5": "vā, pabhavato paṭṭhāya nimittaṁ hotī’’ti vuttaṁ. Vajirabuddhiṭīkāyaṁ (vajira. ṭī.",
  "tika-vin08t24:9_6": "mahāvagga 138) pana ‘‘antaravāsako temiyatīti vuttattā tattakappamāṇaudakeyeva kātuṁ",
  "tika-vin08t24:9_7": "vaṭṭatīti keci. ‘Temiyatī’ti iminā heṭṭhimakoṭiyā nadīlakkhaṇaṁ vuttaṁ, evarūpāya",
  "tika-vin08t24:9_8": "nadiyā yasmiṁ ṭhāne cattāro māse appaṁ vā bahuṁ vā udakaṁ ajjhottharitvā pavattati,",
  "tika-vin08t24:9_9": "tasmiṁ ṭhāne appodakepi ṭhatvā kātuṁ vaṭṭatīti eke’’ti vuttaṁ.",
  "tika-vin08t24:10_0": "Nadīcatukkepi eseva nayoti iminā ekattha kittetvā aññattha parato gataṭṭhānepi kittetuṁ",
  "tika-vin08t24:10_1": "na vaṭṭatīti dasseti. Teneva ca ‘‘asammissā nadiyo pana catassopi kittetuṁ vaṭṭatī’’ti",
  "tika-vin08t24:10_2": "asammissaggahaṇaṁ kataṁ. Ajjhottharitvā āvaraṇaṁ pavattatiyevāti āvaraṇaṁ ajjhottharitvā",
  "tika-vin08t24:10_3": "sandatiyeva. Apavattamānāti asandamānudakā. Āvaraṇañhi patvā nadiyā yattake padese",
  "tika-vin08t24:10_4": "udakaṁ asandamānaṁ santiṭṭhati, tattha nadīnimittaṁ kātuṁ na vaṭṭati, upari sandamānaṭṭhāneyeva",
  "tika-vin08t24:10_5": "vaṭṭati. Asandamānaṭṭhāne pana udakanimittaṁ kātuṁ vaṭṭati. Ṭhitameva hi udakaṁ udakanimitte",
  "tika-vin08t24:10_6": "vaṭṭati, na sandamānaṁ. Tenevāha ‘‘pavattanaṭṭhāne nadīnimittaṁ, apavattanaṭṭhāne",
  "tika-vin08t24:10_7": "udakanimittaṁ kātuṁ vaṭṭatī’’ti. ‘‘Pavattanaṭṭhāne nadīnimittanti vuttattā setuto",
  "tika-vin08t24:10_8": "parato tattakaṁ udakaṁ yadi pavattati, nadī evāti vadanti. Jātassarādīsu ṭhitodakaṁ",
  "tika-vin08t24:10_9": "jātassarādipadesena antarikampi nimittaṁ kātuṁ vaṭṭati nadīpārasīmāya nimittaṁ viya.",
  "tika-vin08t24:10_10": "Sace so padeso kālantarena gāmakhettabhāvaṁ pāpuṇāti, tattha aññaṁ sīmaṁ sammannituṁ",
  "tika-vin08t24:10_11": "vaṭṭatī’’ti vajirabuddhiṭīkāyaṁ (vajira. ṭī. mahāvagga 138) vuttaṁ. Mūleti ādikāle.",
  "tika-vin08t24:10_12": "Nadiṁ bhinditvāti yathā udakaṁ anicchantehi kassakehi mahoghe nivaṭṭetuṁ na sakkā,",
  "tika-vin08t24:10_13": "evaṁ kūlaṁ bhinditvā. Nadiṁ bhinditvāti vā mātikāmukhadvārena nadīkūlaṁ bhinditvā.",
  "tika-vin08t24:11": "Ukkhepimanti dīgharajjunā kūṭehi ussiñcanīyaṁ. Ukkhepimanti vā kūpato viya ukkhipitvā gahetabbaṁ. Ukkhepimanti vā uddharitvā gahetabbakaṁ.",
  "tika-vin08t24:12_0": "Asammissehīti sabbadisāsu ṭhitapabbatehi eva vā pāsāṇādīsu aññatarehi vā nimittantarābyavahitehi.",
  "tika-vin08t24:12_1": "Sammissehīti ekattha pabbato, aññattha pāsāṇoti evaṁ ṭhitehi aṭṭhahi. Nimittānaṁ",
  "tika-vin08t24:12_2": "satenāpīti iminā ekissāyeva disāya bahūnipi nimittāni ‘‘puratthimāya disāya kiṁ nimittaṁ,",
  "tika-vin08t24:12_3": "pabbato, bhante. Puna puratthimāya disāya kiṁ nimittaṁ, pāsāṇo, bhante’’tiādinā (mahāva.",
  "tika-vin08t24:12_4": "aṭṭha. 138) kittetuṁ vaṭṭatīti dasseti. Siṅghāṭakasaṇṭhānāti tikoṇā. Siṅghāṭakasaṇṭhānāti",
  "tika-vin08t24:12_5": "vā tikoṇaracchāsaṇṭhānā. Caturassāti samacaturassā. Mudiṅgasaṇṭhānā pana āyatacaturassā,",
  "tika-vin08t24:12_6": "ekakoṭiyaṁ saṅkocitā, tadaññāya vitthiṇṇā vā hoti. Mudiṅgasaṇṭhānāti vā mudiṅgabherī",
  "tika-vin08t24:12_7": "viya majjhe vitthatā ubhosu koṭīsu saṅkocitā hoti.",
  "tika-vin08t24:13_0": "159. Evaṁ baddhasīmāya nimittasampattiyuttataṁ dassetvā idāni parisasampattiyuttataṁ",
  "tika-vin08t24:13_1": "dassetuṁ ‘‘parisasampattiyuttā nāmā’’tiādimāha . Tattha sabbantimena paricchedenāti",
  "tika-vin08t24:13_2": "sabbaheṭṭhimena gaṇanaparicchedena, appataro ce gaṇo hotīti adhippāyo. Imassa pana",
  "tika-vin08t24:13_3": "sīmāsammutikammassa catuvaggakaraṇīyattā ‘‘catūhi bhikkhūhī’’ti vuttaṁ. Sannipatitāti",
  "tika-vin08t24:13_4": "samaggā hutvā aññamaññassa hatthapāsaṁ avijahitvā sannipatitā. Iminā ‘‘catuvaggakaraṇīye",
  "tika-vin08t24:13_5": "kamme cattāro bhikkhū pakatattā kammappattā, te āgatā hontī’’ti vuttaṁ paṭhamasampattilakkhaṇaṁ",
  "tika-vin08t24:13_6": "dasseti. Yāvatikā tasmiṁ gāmakkhetteti yasmiṁ padese sīmaṁ bandhitukāmā, tasmiṁ ekassa",
  "tika-vin08t24:13_7": "gāmabhojakassa āyuppattiṭṭhānabhūte gāmakkhette ṭhitā bhikkhūti sambandho. Baddhasīmaṁ",
  "tika-vin08t24:13_8": "vā nadīsamuddajātassare vā anokkamitvāti etena etā baddhasīmādayo gāmasīmato sīmantarabhūtā,",
  "tika-vin08t24:13_9": "na tāsu ṭhitā gāmasīmāya kammaṁ karontānaṁ vaggaṁ karonti, tasmā na tesaṁ chando",
  "tika-vin08t24:13_10": "āharitabboti dasseti. Te sabbe hatthapāse vā katvāti vaggakammapariharaṇatthaṁ sannipatituṁ",
  "tika-vin08t24:13_11": "samatthe te gāmakkhettaṭṭhe sabbe bhikkhū saṅghassa hatthapāse katvāti attho. Chandaṁ",
  "tika-vin08t24:13_12": "vā āharitvāti sannipatituṁ asamatthānaṁ chandaṁ āharitvā. Tasmiṁ gāmakkhette yadipi",
  "tika-vin08t24:13_13": "sahassabhikkhū honti, tesu cattāroyeva kammappattā, avasesā chandārahā, tasmā anāgatānaṁ",
  "tika-vin08t24:13_14": "chando āharitabboti attho, iminā ‘‘chandārahānaṁ chando āhaṭo hotī’’ti vuttaṁ dutiyasampattilakkhaṇamāha.",
  "tika-vin08t24:13_15": "‘‘Sammukhībhūtā na paṭikkosantī’’ti vuttaṁ tatiyasampattilakkhaṇaṁ pana imesaṁ sāmatthiyena vuttaṁ hoti.",
  "tika-vin08t24:14_0": "160. Evaṁ baddhasīmāya parisasampattiyuttataṁ dassetvā idāni kammavācāsampattiyuttataṁ",
  "tika-vin08t24:14_1": "dassetuṁ ‘‘kammavācāsampattiyuttā nāmā’’tiādimāha. Tattha ‘‘suṇātu me’’tiādīnaṁ attho",
  "tika-vin08t24:14_2": "heṭṭhā upasampadakammavācāvaṇṇanāyaṁ vuttova . Evaṁ vuttāyāti evaṁ iminā anukkamena",
  "tika-vin08t24:14_3": "uposathakkhandhake (mahāva. 138-139) bhagavatā vuttāya. Parisuddhāyāti ñattidosaanaussāvanadosehi",
  "tika-vin08t24:14_4": "parisamantato suddhāya. Ñattidutiyakammavācāyāti ekāya ñattiyā ekāya anussāvanāya",
  "tika-vin08t24:14_5": "kariyamānattā ñatti eva dutiyā imissā kammavācāyāti ñattidutiyakammavācā, tāya. Nimittānaṁ",
  "tika-vin08t24:14_6": "anto sīmā hoti, nimittāni sīmato bahi honti nimittāni bahi katvā heṭṭhā pathavīsandhāraudakaṁ",
  "tika-vin08t24:14_7": "pariyantaṁ katvā sīmāya gatattā.",
  "tika-vin08t24:15_0": "161. Evaṁ samānasaṁvāsakasīmāsammutiyā kammavācāsampattiṁ dassetvā idāni adhiṭṭhitatecīvarikānaṁ",
  "tika-vin08t24:15_1": "bhikkhūnaṁ cīvare sukhaparibhogatthaṁ bhagavatā paññattaṁ avippavāsasīmāsammutikammavācāsampattiṁ",
  "tika-vin08t24:15_2": "dassento ‘‘evaṁ baddhāya ca’’tyādimāha. Tattha ticīvarena avippavāsaṁ sammanneyyāti",
  "tika-vin08t24:15_3": "yathā adhiṭṭhitatecīvariko bhikkhu antosīmāyaṁ ticīvarena vippavasantopi avippavāsoyeva",
  "tika-vin08t24:15_4": "hoti, dutiyakathinasikkhāpadena (pārā. 471 ādayo) āpatti na hoti, evaṁ taṁ samānasaṁvāsakasīmaṁ",
  "tika-vin08t24:15_5": "ticīvarena avippavāsaṁ sammanneyyāti attho. Ṭhapetvā gāmañca gāmūpacārañcāti yadi",
  "tika-vin08t24:15_6": "tissā samānasaṁvāsakasīmāya anto gāmo atthi, taṁ gāmañca gāmūpacārañca ṭhapetvā tato",
  "tika-vin08t24:15_7": "vinimuttaṁ taṁ samānasaṁvāsakasīmaṁ ticīvarena avippavāsaṁ sammanneyyāti attho.",
  "tika-vin08t24:16_0": "Sīmasaṅkhyaṁyeva gacchatīti avippavāsasīmasaṅkhyaṁyeva gacchati. Ekampi kulaṁ paviṭṭhaṁ",
  "tika-vin08t24:16_1": "vāti abhinavakatagehesu sabbapaṭhamaṁ ekampi kulaṁ paviṭṭhaṁ atthi. Agataṁ vāti porāṇakagāme",
  "tika-vin08t24:16_2": "aññesu kulesu gehāni chaḍḍetvā gatesupi ekampi kulaṁ agataṁ atthīti attho.",
  "tika-vin08t24:17_0": "162. Evaṁ saṅkhepena sīmāsammutiṁ dassetvā puna vitthārena dassento ‘‘ayamettha saṅkhepo,",
  "tika-vin08t24:17_1": "ayaṁ pana vitthāro’’tiādimāha. Sīmāya upacāraṁ ṭhapetvāti āyatiṁ bandhitabbāya sīmāya",
  "tika-vin08t24:17_2": "nesaṁ vihārānaṁ paricchedato bahi sīmantarikappahonakaṁ upacāraṁ ṭhapetvā. Baddhā",
  "tika-vin08t24:17_3": "sīmāyesu vihāresu, te baddhasīmā. Pāṭiyekkanti paccekaṁ. Baddhasīmāsadisānīti yathā",
  "tika-vin08t24:17_4": "baddhasīmāsu ṭhitā aññamaññaṁ chandādiṁ anapekkhitvā paccekaṁ kammaṁ kātuṁ labhanti,",
  "tika-vin08t24:17_5": "evaṁ gāmasīmāsu ṭhitāpīti dasseti. Antonimittagatehi panāti ekassa gāmassa upaḍḍhaṁ",
  "tika-vin08t24:17_6": "antokattukāmatāya sati sabbesaṁ āgamane payojanaṁ natthīti katvā vuttaṁ. Āgantabbanti",
  "tika-vin08t24:17_7": "ca sāmīcivasena vuttaṁ, nāyaṁ niyamo ‘‘āgantabbamevā’’ti. Tenevāha ‘‘āgamanampi anāgamanampi",
  "tika-vin08t24:17_8": "vaṭṭatī’’ti. Abaddhāya hi sīmāya nānāgāmakkhettānaṁ nānāsīmasabhāvattā tesaṁ anāgamanepi",
  "tika-vin08t24:17_9": "vaggakammaṁ na hoti, tasmā anāgamanampi vaṭṭati. Baddhāya pana sīmāya ekasīmabhāvato",
  "tika-vin08t24:17_10": "puna aññasmiṁ kamme kariyamāne antosīmagatehi āgantabbamevāti āha ‘‘avippavāsasīmā…pe…",
  "tika-vin08t24:17_11": "āgantabba’’nti. Nimittakittanakāle asodhitāyapi sīmāya nevatthi doso nimittakittanassa",
  "tika-vin08t24:17_12": "apalokanādīsu aññatarābhāvato.",
  "tika-vin08t24:18_0": "Bherisaññaṁ vāti sammannanapariyosānaṁ karomāti vatvāti likhitaṁ. Tena tādise kāle",
  "tika-vin08t24:18_1": "taṁ kappatīti siddhaṁ hoti. Bherisaññaṁ vā saṅkhasaññaṁ vāti pana tesaṁ saddaṁ sutvā",
  "tika-vin08t24:18_2": "idāni saṅgho sīmaṁ bandhatīti ñatvā āgantukabhikkhūnaṁ taṁ gāmakkhettaṁ appavesanatthaṁ,",
  "tika-vin08t24:18_3": "ārāmikādīnañca tesaṁ nivāraṇatthaṁ kammavācāraddhakāleyeva saññā karīyati, evaṁ sati",
  "tika-vin08t24:18_4": "taṁ karaṇaṁ sappayojanaṁ hoti. Teneva ‘‘bherisaṅkhasaddaṁ katvā’’ti avatvā ‘‘bherisaṅkhasaññaṁ",
  "tika-vin08t24:18_5": "katvā’’ti saññāggahaṇaṁ kataṁ. ‘‘Saññaṁ katvā’’ti ca pubbakālakiriyaṁ vatvā ‘‘kammavācāya",
  "tika-vin08t24:18_6": "sīmā bandhitabbā’’ti aparakālakiriyaṁ vadati, pariyosānakāle pana sabbatūriyātālikasaṅghuṭṭhaṁ",
  "tika-vin08t24:18_7": "katvā devamanussānaṁ anumodanaṁ kāretabbaṁ hotīti veditabbaṁ.",
  "tika-vin08t24:19_0": "163. Bhaṇḍukammāpucchanaṁ sandhāya pabbajjāggahaṇaṁ. Sukhakaraṇatthanti sabbesaṁ",
  "tika-vin08t24:19_1": "sannipātanaparissamaṁ pahāya appatarehi sukhakaraṇatthaṁ. Ekavīsati bhikkhū gaṇhātīti",
  "tika-vin08t24:19_2": "vīsativaggakaraṇīyaparamattā saṅghakammassa kammārahena saddhiṁ ekavīsati bhikkhū",
  "tika-vin08t24:19_3": "gaṇhāti. Idañca nisinnānaṁ vasena vuttaṁ. Heṭṭhimantato hi yattha ekavīsati bhikkhū",
  "tika-vin08t24:19_4": "nisīdituṁ sakkonti, tattake padese sīmaṁ bandhituṁ vaṭṭati. Idañca kammārahena saha",
  "tika-vin08t24:19_5": "abbhānakārakānampi pahonakatthaṁ vuttaṁ. Nimittupagā pāsāṇā ṭhapetabbāti idaṁ yathārucitaṭṭhāne",
  "tika-vin08t24:19_6": "rukkhanimittādīnaṁ dullabhatāya vaḍḍhitvā ubhinnaṁ baddhasīmānaṁ saṅkarakaraṇato",
  "tika-vin08t24:19_7": "ca pāsāṇanimittassa ca tadabhāvato yattha katthaci ānetvā ṭhapetuṁ sukaratāya ca",
  "tika-vin08t24:19_8": "vuttaṁ. Tathā sīmantarikapāsāṇā ṭhapetabbāti etthāpi. Caturaṅgulappamāṇāpīti yathā",
  "tika-vin08t24:19_9": "khaṇḍasīmaparicchedato bahi nimittapāsāṇaṁ caturaṅgulamattaṁ ṭhānaṁ samantā nigacchati,",
  "tika-vin08t24:19_10": "avasesaṁ ṭhānaṁ antokhaṇḍasīmāyaṁ hotiyeva, evaṁ tesu ṭhapitesu caturaṅgulamattā",
  "tika-vin08t24:19_11": "sīmantarikā hotīti daṭṭhabbaṁ.",
  "tika-vin08t24:20_0": "Sīmantarikapāsāṇāti sīmantarikāya ṭhapitanimittapāsāṇā. Te pana kittentena dakkhiṇato",
  "tika-vin08t24:20_1": "anupariyāyanteneva kittetabbā. Kathaṁ? Khaṇḍasīmato hi pacchimāya disāya puratthimābhimukhena",
  "tika-vin08t24:20_2": "ṭhatvā ‘‘puratthimāya disāya kiṁ nimitta’’nti tattha sabbāni nimittāni anukkamena",
  "tika-vin08t24:20_3": "kittetvā, tathā uttarāya disāya dakkhiṇābhimukhena ṭhatvā ‘‘dakkhiṇāya disāya kiṁ",
  "tika-vin08t24:20_4": "nimitta’’nti anukkamena kittetvā, tathā puratthimāya disāya pacchimābhimukhena ṭhatvā",
  "tika-vin08t24:20_5": "‘‘pacchimāya disāya kiṁ nimitta’’nti anukkamena kittetvā, tathā dakkhiṇāya disāya",
  "tika-vin08t24:20_6": "uttarābhimukhena ṭhatvā ‘‘uttarāya disāya kiṁ nimitta’’nti tattha sabbāni nimittāni",
  "tika-vin08t24:20_7": "anukkamena kittetvā puna pacchimāya disāya puratthimābhimukhena ṭhatvā purimakittitaṁ",
  "tika-vin08t24:20_8": "vuttanayena puna kittetabbaṁ. Evaṁ bahūnampi khaṇḍasīmānaṁ sīmantarikapāsāṇā paccekaṁ",
  "tika-vin08t24:20_9": "kittetabbā. Tatoti pacchā. Avasesanimittānīti mahāsīmāya bāhirantaresu avasesanimittāni.",
  "tika-vin08t24:20_10": "Na sakkhissantīti avippavāsasīmāya baddhabhāvaṁ asallakkhetvā ‘‘samānasaṁvāsakasīmameva",
  "tika-vin08t24:20_11": "samūhanissāmā’’ti vāyamantā na sakkhissanti. Baddhāya hi avippavāsasīmāya taṁ samūhanitvā",
  "tika-vin08t24:20_12": "‘‘samānasaṁvāsakasīmaṁ samūhanissāmā’’ti katāyapi kammavācāya asamūhatāva hoti sīmā.",
  "tika-vin08t24:20_13": "Paṭhamañhi avippavāsaṁ samūhanitvā pacchā sīmā samūhanitabbā. Khaṇḍasīmato paṭṭhāya",
  "tika-vin08t24:20_14": "bandhanaṁ āciṇṇaṁ, āciṇṇakaraṇeneva ca sammoho na hotīti āha ‘‘khaṇḍasīmatova paṭṭhāya",
  "tika-vin08t24:20_15": "bandhitabbā’’ti. Ubhinnampi na kopentīti ubhinnampi kammaṁ na kopenti. Evaṁ baddhāsu",
  "tika-vin08t24:20_16": "pana…pe… sīmantarikā hi gāmakkhettaṁ bhajatīti na āvāsavasena sāmaggiparicchedo,",
  "tika-vin08t24:20_17": "kintu sīmāvasenevāti dassanatthaṁ vuttaṁ.",
  "tika-vin08t24:21_0": "Kuṭigeheti bhūmiyaṁ katatiṇakuṭiyaṁ. Udukkhalanti udukkhalāvāṭasadisakhuddakāvāṭaṁ.",
  "tika-vin08t24:21_1": "Nimittaṁ na kātabbanti rāji vā udukkhalaṁ vā nimittaṁ na kātabbaṁ. Idañca yathāvuttesu",
  "tika-vin08t24:21_2": "aṭṭhasu nimittesu anāgatattena na vaṭṭatīti siddhampi ‘‘avinassakasaññāṇamida’’nti",
  "tika-vin08t24:21_3": "saññāya koci mohena nimittaṁ kareyyāti dūrato vipattiparihāratthaṁ vuttaṁ. Nimittupagapāsāṇe",
  "tika-vin08t24:21_4": "ṭhapetvāti sañcārimanimittassa kampanatāya vuttaṁ. Evaṁ upari ‘‘bhittiṁ akittetvā’’tiādīsupi",
  "tika-vin08t24:21_5": "siddhamevatthaṁ punappunaṁ kathane kāraṇaṁ veditabbaṁ. Sīmāvipatti hi upasampadādisabbakammavipattimūlanti",
  "tika-vin08t24:21_6": "tassa dvāraṁ sabbathāpi pidahanavasena vattabbaṁ. Sabbaṁ vatvāva idha ācariyā vinicchayaṁ",
  "tika-vin08t24:21_7": "kathesunti daṭṭhabbaṁ.",
  "tika-vin08t24:22_0": "Bhittinti iṭṭhakadārumattikāmayaṁ. Silāmayāya pana bhittiyā nimittupagaṁ ekaṁ pāsāṇaṁ",
  "tika-vin08t24:22_1": "taṁtaṁdisāya kittetuṁ vaṭṭati. Anekasilāhi cinitaṁ sakalaṁ bhittiṁ kittetuṁ na vaṭṭati",
  "tika-vin08t24:22_2": "‘‘eso pāsāṇo nimitta’’nti ekavacanena vattabbato. Antokuṭṭamevāti ettha antokuṭṭepi",
  "tika-vin08t24:22_3": "nimittānaṁ ṭhitokāsato anto eva sīmāti gahetabbaṁ. Pamukhe nimittapāsāṇe ṭhapetvāti",
  "tika-vin08t24:22_4": "gabbhābhimukhepi bahipamukhe gabbhavitthārappamāṇe ṭhāne pāsāṇe ṭhapetvā sammannitabbā.",
  "tika-vin08t24:22_5": "Evañhi gabbhapamukhānaṁ antare ṭhitakuṭṭampi upādāya anto ca bahi ca caturassasaṇṭhānāva",
  "tika-vin08t24:22_6": "sīmā hoti. Bahīti sakalassa kuṭileṇassa samantato bahi.",
  "tika-vin08t24:23_0": "Anto ca bahi ca sīmā hotīti majjhe ṭhitabhittiyā saha caturassasīmā hoti. Uparipāsādeyeva",
  "tika-vin08t24:23_1": "hotī’’ti iminā gabbhassa ca pamukhassa ca antarā ṭhitabhittiyā ekattā tattha ca ekavīsatiyā",
  "tika-vin08t24:23_2": "bhikkhūnaṁ okāsābhāvena heṭṭhā na otarati, uparibhitti pana sīmaṭṭhāva hotīti dasseti.",
  "tika-vin08t24:23_3": "Heṭṭhā na otaratīti bhittito oraṁ nimittāni ṭhapetvā kittitattā heṭṭhā ākāsappadesaṁ",
  "tika-vin08t24:23_4": "na otarati, upari kate pāsādeti attho. Heṭṭhimatale kuṭṭoti heṭṭhimatale catūsu disāsu",
  "tika-vin08t24:23_5": "ṭhitakuṭṭo. Sace hi dvīsu, tīsu eva vā disāsu kuṭṭo tiṭṭheyya, heṭṭhā na otarati.",
  "tika-vin08t24:23_6": "Heṭṭhāpi otaratīti sace heṭṭhā antobhittiyaṁ ekavīsatiyā bhikkhūnaṁ okāso hoti, otarati.",
  "tika-vin08t24:23_7": "Otaramānā ca na uparisīmappamāṇena otarati, samantā bhittippamāṇena otarati. Catunnaṁ",
  "tika-vin08t24:23_8": "pana bhittīnaṁ bāhirantaparicchedena heṭṭhābhūmibhāge udakapariyantaṁ katvā otarati,",
  "tika-vin08t24:23_9": "na pana bhittīnaṁ bahi kesaggamattampi ṭhānaṁ. Pāsādabhittitoti uparimatale bhittito.",
  "tika-vin08t24:23_10": "Otaraṇānotaraṇaṁ vuttanayeneva veditabbanti sace heṭṭhā ekavīsatiyā bhikkhūnaṁ okāso",
  "tika-vin08t24:23_11": "hoti, otarati, no ce, na otaratīti adhippāyoti sāratthadīpaniyaṁ (sārattha. ṭī. mahāvagga",
  "tika-vin08t24:23_12": "3.138) vuttaṁ. Vimativinodaniyaṁ (vi. vi. ṭī. mahāvagga 2.138) pana ‘‘uparisīmappamāṇassa",
  "tika-vin08t24:23_13": "antogadhānaṁ heṭṭhimatale catūsu disāsu kuṭṭānaṁ tulārukkhehi ekasambandhataṁ, tadanto",
  "tika-vin08t24:23_14": "pacchimasīmappamāṇatādiñca sandhāya vutta’’nti vuttaṁ . Kiñcāpettha niyyūhakādayo",
  "tika-vin08t24:23_15": "nimittānaṁ ṭhitokāsatāya bajjhamānakkhaṇe sīmā na honti, baddhāya pana sīmāya sīmaṭṭhāva hontīti daṭṭhabbā.",
  "tika-vin08t24:24_0": "Pariyantathambhānanti nimittagatapāsāṇatthambhe sandhāya vuttaṁ. Uparimatalena sambaddho",
  "tika-vin08t24:24_1": "hotīti idaṁ kuṭṭānaṁ antarā sīmaṭṭhānaṁ thambhānaṁ abhāvato vuttaṁ. Yadi hi bhaveyyuṁ,",
  "tika-vin08t24:24_2": "kuṭṭe uparimatalena asambandhepi sīmaṭṭhathambhānaṁ upari ṭhito pāsādo sīmaṭṭhova",
  "tika-vin08t24:24_3": "hoti. Sace pana bahūnaṁ thambhapantīnaṁ upari katapāsādassa heṭṭhāpathaviyaṁ sabbabāhirāya",
  "tika-vin08t24:24_4": "thambhapantiyā anto nimittapāsāṇe ṭhapetvā sīmā baddhā hoti, ettha kathanti? Etthāpi",
  "tika-vin08t24:24_5": "‘‘yaṁ tāva sīmaṭṭhathambheheva dhāriyamānānaṁ tulānaṁ uparimatalaṁ, sabbaṁ taṁ sīmaṭṭhameva,",
  "tika-vin08t24:24_6": "ettha vivādo natthi, yaṁ pana sīmaṭṭhathambhapantiyā, asīmaṭṭhāya bāhirathambhapantiyā",
  "tika-vin08t24:24_7": "ca samadhuraṁ dhārayamānānaṁ tulānaṁ uparimatalaṁ, tattha upaḍḍhaṁ sīmā’’ti keci",
  "tika-vin08t24:24_8": "vadanti. ‘‘Sakalampi gāmasīmā’’ti apare. ‘‘Baddhasīmā evā’’ti aññe. Tasmā kammaṁ",
  "tika-vin08t24:24_9": "karontehi garūhi nirāsaṅkaṭṭhāne ṭhatvā sabbaṁ taṁ āsaṅkaṭṭhānaṁ sodhetvāva kammaṁ",
  "tika-vin08t24:24_10": "kātabbaṁ, sanniṭṭhānakāraṇaṁ vā gavesitvā tadanuguṇaṁ kātabbaṁ.",
  "tika-vin08t24:25_0": "Tālamūlakapabbateti tālakkhandhamūlasadise heṭṭhā thūlo hutvā kamena kiso hutvā uggato",
  "tika-vin08t24:25_1": "hintālamūlasadiso nāma hoti. Vitānasaṇṭhānoti ahicchattakasaṇṭhāno. Paṇavasaṇṭhānoti",
  "tika-vin08t24:25_2": "majjhe tanuko, heṭṭhā ca upari ca vitthiṇṇo. Heṭṭhā vā majjhe vāti mudiṅgasaṇṭhānassa",
  "tika-vin08t24:25_3": "heṭṭhā, paṇavasaṇṭhānassa majjhe. Sappaphaṇasadiso pabbatoti sappaphaṇo viya khujjo,",
  "tika-vin08t24:25_4": "mūlaṭṭhānato aññattha avanatasīso. Ākāsapabbhāranti bhittiyā aparikkhittapabbhāraṁ.",
  "tika-vin08t24:25_5": "Sīmappamāṇoti anto ākāsena saddhiṁ pacchimasīmappamāṇo. So ca pāsāṇo sīmaṭṭhoti iminā",
  "tika-vin08t24:25_6": "īdisehi susirapāsāṇaleṇakuṭṭādīhi paricchinne bhūmibhāge eva sīmā patiṭṭhāti, na",
  "tika-vin08t24:25_7": "aparicchinne. Te pana sīmaṭṭhattā sīmā honti, na sarūpena sīmaṭṭhamañcādi viyāti",
  "tika-vin08t24:25_8": "dasseti. Sace pana so susirapāsāṇo bhūmiṁ anāhacca ākāsagato olambati, sīmā na otarati.",
  "tika-vin08t24:25_9": "Susirapāsāṇo pana sayaṁ sīmāpaṭibaddhattā sīmā hoti, kathaṁ pana pacchimappamāṇarahitehi",
  "tika-vin08t24:25_10": "etehi susirapāsāṇādīhi sīmā na otaratīti idaṁ saddhātabbanti? Aṭṭhakathāpamāṇato.",
  "tika-vin08t24:26_0": "Apicettha susirapāsāṇabhittianusārena mūsikādīnaṁ viya sīmāya heṭṭhimatale otaraṇakiccaṁ",
  "tika-vin08t24:26_1": "natthi, heṭṭhā pana pacchimasīmappamāṇe ākāse dvaṅgulamattabahalehi pāsāṇabhittiādīhipi",
  "tika-vin08t24:26_2": "uparimatalaṁ āhacca ṭhitehi sabbaso, yebhuyyena vā paricchinne sati upari bajjhamānā",
  "tika-vin08t24:26_3": "sīmā tehi pāsāṇādīhi antaritāya tapparicchinnāya heṭṭhābhūmiyāpi uparimatalena saddhiṁ",
  "tika-vin08t24:26_4": "ekakkhaṇe patiṭṭhāti, nadīpārasīmā viya nadīantaritesu ubhosu tīresu leṇādīsu apanītesupi",
  "tika-vin08t24:26_5": "heṭṭhā otiṇṇasīmā yāva sāsanantaradhānā na vigacchati, paṭhamaṁ pana upari sīmāya",
  "tika-vin08t24:26_6": "baddhāya pacchā leṇādikatesupi heṭṭhābhūmiyaṁ sīmā otarati eva, keci taṁ na icchanti,",
  "tika-vin08t24:26_7": "evaṁ ubhayattha patiṭṭhitā ca sā sīmā ekāva hoti gottādijāti viya byattibhedesūti",
  "tika-vin08t24:26_8": "gahetabbaṁ. Sabbā eva hi baddhasīmā abaddhasīmā ca attano attano pakatinissayake",
  "tika-vin08t24:26_9": "gāmāraññādike khette yathāparicchedaṁ sabbattha sākalyena ekasmiṁ khaṇe byāpinī paramatthato",
  "tika-vin08t24:26_10": "avijjamānampi te te nissayabhūte paramatthadhamme, taṁ taṁ kiriyāvisesampi vā upādāya",
  "tika-vin08t24:26_11": "lokiyehi sāsanikehi ca yathārahaṁ ekattena paññattattā sanissayekarūpā eva. Tathā",
  "tika-vin08t24:26_12": "hi eko gāmo araññaṁ nadī jātassaro samuddoti evaṁ loke, ‘‘sammatā sā sīmā saṅghena,",
  "tika-vin08t24:26_13": "agāmake ce, bhikkhave, araññe samantā sattabbhantarā, ayaṁ tattha samānasaṁvāsā ekūposathā’’tiādinā",
  "tika-vin08t24:26_14": "sāsane ca ekavohāro dissati, na paramatthato. Ekassa anekadhammesu byāpanamatthi",
  "tika-vin08t24:26_15": "kasiṇekadesādivikappāsamānatāya ekattahānitoti ayaṁ no mati.",
  "tika-vin08t24:27_0": "Assa heṭṭhāti sappaphaṇapabbatassa heṭṭhā ākāsapabbhāre. Leṇassāti leṇaṁ ce kataṁ,",
  "tika-vin08t24:27_1": "tassa leṇassāti attho. Tameva puna leṇaṁ pañcahi pakārehi vikappetvā otaraṇānotaraṇavinicchayaṁ",
  "tika-vin08t24:27_2": "dassetuṁ āha ‘‘sace pana heṭṭhā’’tiādi. Tattha ‘‘heṭṭhā’’ti imassa ‘‘leṇaṁ hotī’’ti",
  "tika-vin08t24:27_3": "iminā sambandho. Heṭṭhā leṇañca ekasmiṁ padeseti āha ‘‘anto’’ti, pabbatassa anto,",
  "tika-vin08t24:27_4": "pabbatamūleti attho. Tameva antosaddaṁ sīmāparicchedena visesetuṁ ‘‘uparimassa sīmāparicchedassa",
  "tika-vin08t24:27_5": "pārato’’ti vuttaṁ. Pabbatapādaṁ pana apekkhitvā ‘‘orato’’ti vattabbepi sīmānissayaṁ",
  "tika-vin08t24:27_6": "pabbataggaṁ sandhāya ‘‘pārato’’ti vuttanti daṭṭhabbaṁ. Teneva ‘‘bahi leṇa’’nti ettha",
  "tika-vin08t24:27_7": "bahisaddaṁ visesento ‘‘uparimassasīmāparicchedassa orato’’ti āha. Bahisīmā na otaratīti",
  "tika-vin08t24:27_8": "ettha bahīti pabbatapāde leṇaṁ sandhāya vuttaṁ. Leṇassa ca bahibhūte uparisīmāparicchedassa",
  "tika-vin08t24:27_9": "heṭṭhābhāge sīmā na otaratīti attho. Anto sīmāti leṇassa ca pabbatapādassa ca anto",
  "tika-vin08t24:27_10": "attano otaraṇārahaṭṭhāne na otaratīti attho. ‘‘Bahi sīmā na otarati, anto sīmā na",
  "tika-vin08t24:27_11": "otaratī’’ti cettha attano otaraṇārahaṭṭhāne leṇābhāvena sīmāya sabbathā anotaraṇameva",
  "tika-vin08t24:27_12": "dassitanti gahetabbaṁ. Tattha hi anotarantī upari eva hotīti ayaṁ vimativinodaniyaṁ",
  "tika-vin08t24:27_13": "(vi. vi. ṭī. mahāvagga 2.138) āgato vinicchayo.",
  "tika-vin08t24:28_0": "Sāratthadīpaniyaṁ (sārattha. ṭī. mahāvagga 3.138) pana ‘‘antoleṇaṁ hotīti pabbatassa",
  "tika-vin08t24:28_1": "antoleṇaṁ hotī’’ti ettakameva āgato. Vajirabuddhiṭīkāyaṁ (vajira. ṭī. mahāvagga 138)",
  "tika-vin08t24:28_2": "na ‘‘antoleṇanti pabbatassa antoleṇaṁ. Dvāraṁ pana sandhāya ‘pārato orato’ti vuttaṁ,",
  "tika-vin08t24:28_3": "sabbathāpi sīmato bahileṇena otaratīti adhippāyo’’ti āgato. Ayaṁ pana antoleṇabahileṇavinicchayo",
  "tika-vin08t24:28_4": "gambhīro duddaso duranubodhoti ācariyā vadanti, tathāpi vimativinodaniyaṁ (vi. vi.",
  "tika-vin08t24:28_5": "ṭī. mahāvagga 2.138) āgataṁ nayaṁ nissāya suṭṭhu vinicchitabbo viññūhīti. Bahi patitaṁ",
  "tika-vin08t24:28_6": "asīmātiādinā uparipāsādādīsu athiranissayesu ṭhitā sīmāpi tesaṁ vināsena vinassatīti",
  "tika-vin08t24:28_7": "dassitanti daṭṭhabbaṁ.",
  "tika-vin08t24:29_0": "Pokkharaṇiṁ khaṇanti, sīmāyevāti ettha sace heṭṭhā umaṅganadī sīmappamāṇato anūnā",
  "tika-vin08t24:29_1": "paṭhamameva pavattā hoti, sīmā ca pacchā baddhā nadito upari eva hoti, nadiṁ āhacca",
  "tika-vin08t24:29_2": "pokkharaṇiyā ca khatāya sīmā vinassatīti daṭṭhabbaṁ. Heṭṭhāpathavītaleti anantarā bhūmivivare.",
  "tika-vin08t24:30_0": "Sīmamāḷaketi khaṇḍasīmaṅgaṇe. Vaṭarukkhoti idaṁ pārohopatthambhena atidūrampi gantuṁ",
  "tika-vin08t24:30_1": "samatthasākhāsamaṅgitāya vuttaṁ. Sabbarukkhalatādīnampi sambandho na vaṭṭati eva.",
  "tika-vin08t24:30_2": "Teneva nāvārajjusetusambandhopi paṭikkhitto. Tatoti tato sākhato. Mahāsīmāya pathavītalanti",
  "tika-vin08t24:30_3": "ettha āsannatarampi gāmasīmaṁ aggahetvā baddhasīmāya eva gahitattā gāmasīmabaddhasīmānaṁ",
  "tika-vin08t24:30_4": "aññamaññaṁ rukkhādisambandhepi sambhedadoso natthi aññamaññaṁ nissayanissitabhāvena",
  "tika-vin08t24:30_5": "pavattitoti gahetabbaṁ. Yadi hi tāsampi sambandhadoso bhaveyya, kathaṁ gāmasīmāya",
  "tika-vin08t24:30_6": "baddhasīmā sammannitabbā bhaveyya? Yassā hi sīmāya yāya sīmāya saddhiṁ sambandhe",
  "tika-vin08t24:30_7": "doso bhaveyya, sā tattha bandhitumeva na vaṭṭati baddhasīmaudakukkhepasīmāsu baddhasīmā",
  "tika-vin08t24:30_8": "viya, attano anissayabhūtagāmasīmādīsu udakukkhepasīmā viya ca, teneva ‘‘sace pana",
  "tika-vin08t24:30_9": "rukkhassa sākhā vātato nikkhantapāroho vā bahinadītīre vihārasīmāya vā gāmasīmāya",
  "tika-vin08t24:30_10": "vā patiṭṭhito’’tiādinā udakukkhepasīmāya attano anissayabhūtagāmasīmādīhi eva sambandhadoso",
  "tika-vin08t24:30_11": "dassito, na nadīsīmāya , evamidhāpīti daṭṭhabbaṁ. Ayañcattho upari pākaṭo bhavissati. Āhaccāti phusitvā.",
  "tika-vin08t24:31_0": "Mahāsīmaṁ vā sodhetvāti mahāsīmagatānaṁ sabbesaṁ bhikkhūnaṁ hatthapāsānayanachandāharaṇādivasena",
  "tika-vin08t24:31_1": "sakalaṁ mahāsīmaṁ sodhetvā. Etena sabbavipattiyo mocetvā pubbe suṭṭhu baddhānampi",
  "tika-vin08t24:31_2": "dvinnaṁ baddhasīmānaṁ pacchā rukkhādisambandhena uppajjanato īdiso pāḷimuttako sambandhadoso",
  "tika-vin08t24:31_3": "atthīti dasseti, so ca ‘‘na, bhikkhave, sīmāya sīmā sambhinditabbā’’tiādinā baddhasīmānaṁ",
  "tika-vin08t24:31_4": "aññamaññaṁ sambhedajjhottharaṇaṁ paṭikkhipitvā ‘‘anujānāmi bhikkhave sīmaṁ sammannantena",
  "tika-vin08t24:31_5": "sīmantarikaṁ ṭhapetvā sīmaṁ sammannitu’’nti (mahāva. 148) ubhinnaṁ baddhasīmānaṁ",
  "tika-vin08t24:31_6": "antarā sīmantarikaṁ ṭhapetvā bandhituṁ anujānanena sambhedajjhottharaṇe viya tāsaṁ",
  "tika-vin08t24:31_7": "aññamaññaṁ phusitvā tiṭṭhanavasena bandhanampi na vaṭṭatīti siddhattā baddhānampi",
  "tika-vin08t24:31_8": "tāsaṁ pacchā aññamaññaṁ ekarukkhādīhi phusitvā ṭhānampi na vaṭṭatīti bhagavato adhippāyaññūhi",
  "tika-vin08t24:31_9": "saṅgītikārakehi niddhārito bandhanakāle paṭikkhittassa sambandhadosassa anulomena",
  "tika-vin08t24:31_10": "akappiyānulomattā. Ayaṁ pana sambandhadoso pubbe suṭṭhu baddhānaṁ pacchā sañjātattā",
  "tika-vin08t24:31_11": "bajjhamānakkhaṇe viya asīmattaṁ kātuṁ na sakkoti, tasmā rukkhādisambandhe apanītamatte",
  "tika-vin08t24:31_12": "tā sīmā pākatikā honti. Yathā cāyaṁ pacchā na vaṭṭati, evaṁ bajjhamānakkhaṇepi tāsaṁ",
  "tika-vin08t24:31_13": "rukkhādisambandhe sati tā bandhituṁ na vaṭṭatīti daṭṭhabbaṁ.",
  "tika-vin08t24:32_0": "Keci pana mahāsīmaṁ vā sodhetvāti ettha ‘‘mahāsīmagatā bhikkhū yathā taṁ sākhaṁ vā",
  "tika-vin08t24:32_1": "pārohaṁ vā kāyakāyapaṭibaddhehi na phusanti, evaṁ sodhanameva idhādhippetaṁ, na sakalasīmāsodhana’’nti",
  "tika-vin08t24:32_2": "vadanti, taṁ na yuttaṁ aṭṭhakathāya virujjhanato. Tathā hi ‘‘mahāsīmāya pathavītalaṁ",
  "tika-vin08t24:32_3": "vā tatthajātakarukkhādīni vā āhacca tiṭṭhatī’’ti evaṁ sākhāpārohānaṁ mahāsīmaṁ phusitvā",
  "tika-vin08t24:32_4": "ṭhānameva sambandhadose kāraṇattena vuttaṁ, na pana tattha ṭhitabhikkhūhi sākhādīnaṁ",
  "tika-vin08t24:32_5": "phusanaṁ. Yadi hi bhikkhūnaṁ sākhādiṁ phusitvā ṭhānameva kāraṇaṁ siyā, ‘‘tassa sākhaṁ",
  "tika-vin08t24:32_6": "vā tato niggatapārohaṁ vā mahāsīmāya paviṭṭhaṁ tatraṭṭho koci bhikkhu phusitvā tiṭṭhatī’’ti",
  "tika-vin08t24:32_7": "bhikkhuphusanameva vattabbaṁ siyā. Yañhi tattha mahāsīmāsodhane kāraṇaṁ, tadeva tasmiṁ",
  "tika-vin08t24:32_8": "vākye padhānato dassetabbaṁ. Na hi āhaccaṭṭhitameva sākhādiṁ phusitvā ṭhito bhikkhu",
  "tika-vin08t24:32_9": "sodhetabbo ākāsaṭṭhasākhādiṁ phusitvā ṭhitabhikkhussapi sodhetabbato, kiṁ niratthakena",
  "tika-vin08t24:32_10": "āhaccaṭṭhānavacanena, ākāsaṭṭhasākhāsu ca bhikkhuphusanameva kāraṇattena vuttaṁ ,",
  "tika-vin08t24:32_11": "sodhanañca tasseva bhikkhussa hatthapāsānayanādivasena sodhanaṁ vuttaṁ. Idha pana",
  "tika-vin08t24:32_12": "‘‘mahāsīmaṁ sodhetvā’’ti sakalasīmāsādhāraṇavacanena sodhanaṁ vuttaṁ, api ca sākhādiṁ",
  "tika-vin08t24:32_13": "phusitvā ṭhitabhikkhumattasodhane abhimate ‘‘mahāsīmāya pathavītala’’nti visesasīmopādānaṁ",
  "tika-vin08t24:32_14": "niratthakaṁ siyā yattha katthaci antamaso ākāsepi ṭhatvā sākhādiṁ phusitvā ṭhitassa sodhetabbato.",
  "tika-vin08t24:33_0": "Chinditvā bahiṭṭhakā kātabbāti tattha patiṭṭhitabhāvaviyojanavacanato ca visabhāgasīmānaṁ",
  "tika-vin08t24:33_1": "phusaneneva sakalasīmāsodhanahetuko aṭṭhakathāsiddhoyaṁ eko sambandhadoso atthevāti",
  "tika-vin08t24:33_2": "gahetabbo. Teneva udakukkhepasīmākathāyampi (mahāva. aṭṭha. 147) ‘‘vihārasīmāya vā",
  "tika-vin08t24:33_3": "gāmasīmāya vā patiṭṭhito’’ti ca ‘‘nadītīre pana khāṇukaṁ koṭṭetvā tattha baddhanāvāya",
  "tika-vin08t24:33_4": "vā na vaṭṭatī’’ti ca ‘‘sace pana setu vā setupādā vā bahitīre patiṭṭhitā, kammaṁ",
  "tika-vin08t24:33_5": "kātuṁ na vaṭṭatī’’ti ca evaṁ visabhāgāsu gāmasīmāsu sākhādīnaṁ phusanameva saṅkaradosakāraṇattena",
  "tika-vin08t24:33_6": "vuttaṁ, na bhikkhuphusanaṁ. Tathā hi ‘‘antonadiyaṁ jātarukkhe bandhitvā kammaṁ kātabba’’nti",
  "tika-vin08t24:33_7": "nadiyaṁ nāvābandhanaṁ anuññātaṁ udakukkhepanissayattena nadīsīmāya sabhāgattā. Yadi",
  "tika-vin08t24:33_8": "hi bhikkhūnaṁ phusanameva paṭicca sabbattha sambandhadoso vutto siyā, nadiyampi bandhanaṁ",
  "tika-vin08t24:33_9": "paṭikkhipitabbaṁ bhaveyya. Tatthāpi hi bhikkhuphusanaṁ kammakopakāraṇaṁ hoti, tasmā",
  "tika-vin08t24:33_10": "sabhāgasīmāsu pavisitvā bhūmiādiṁ phusitvā, aphusitvā vā sākhādimhi ṭhite taṁ sākhādiṁ",
  "tika-vin08t24:33_11": "phusantova bhikkhu sodhetabbo. Visabhāgasīmāsu pana sākhādimhi phusitvā ṭhite taṁ",
  "tika-vin08t24:33_12": "sākhādiṁ aphusantāpi sabbe bhikkhū sodhetabbā, aphusitvā ṭhite pana taṁ sākhādiṁ",
  "tika-vin08t24:33_13": "phusantāva bhikkhū sodhetabbāti niṭṭhamettha gantabbaṁ.",
  "tika-vin08t24:34_0": "Yaṁ panettha keci ‘‘baddhasīmānaṁ dvinnaṁ aññamaññaṁ viya baddhasīmagāmasīmānampi",
  "tika-vin08t24:34_1": "tadaññāsampi sabbāsaṁ samānasaṁvāsakasīmānaṁ aññamaññaṁ rukkhādisambandhe sati tadubhayampi",
  "tika-vin08t24:34_2": "ekasīmaṁ viya sodhetvā ekattheva kammaṁ kātabbaṁ, aññathā kataṁ kammaṁ vipajjati,",
  "tika-vin08t24:34_3": "natthettha sabhāgavisabhāgabhedo’’ti vadanti, taṁ tesaṁ matimattaṁ sabhāgasīmānaṁ",
  "tika-vin08t24:34_4": "aññamaññaṁ sambandhadosābhāvassa visabhāgasīmānameva tabbhāvassa suttasuttānulomādivinayanayehi",
  "tika-vin08t24:34_5": "siddhattā. Tathā hi ‘‘anujānāmi, bhikkhave, sīmaṁ sammannitu’’nti (mahāva. 138) gāmasīmāyameva",
  "tika-vin08t24:34_6": "baddhasīmaṁ sammannituṁ anuññātattā tāsaṁ nissayanissitabhāvena sabhāgatā, sambhedajjhottharaṇadosābhāvo",
  "tika-vin08t24:34_7": "ca suttatova siddho. Bandhanakāle pana anuññātassa sambandhassa anulomato pacchā",
  "tika-vin08t24:34_8": "sañjātarukkhādisambandhopi tāsaṁ vaṭṭati eva. ‘‘Yaṁ, bhikkhave…pe… kappiyaṁ anulometi,",
  "tika-vin08t24:34_9": "akappiyaṁ paṭibāhati, taṁ vo kappatī’’ti (mahāva. 305) vuttattā evaṁ tāva gāmabaddhasīmānaṁ",
  "tika-vin08t24:34_10": "aññamaññaṁ sabhāgatā, sambhedādidosābhāvo ca suttasuttānulomato siddho, iminā eva",
  "tika-vin08t24:34_11": "nayena araññasīmasattabbhantarasīmānaṁ nadīādisīmaudakukkhepasīmānañca suttasuttānulomato",
  "tika-vin08t24:34_12": "aññamaññaṁ sabhāgatā, sambhedādidosābhāvo ca siddhoti veditabbo.",
  "tika-vin08t24:35_0": "Baddhasīmāya pana aññāya baddhasīmāya nadīādisīmāsu ca bandhituṁ paṭikkhepasiddhito",
  "tika-vin08t24:35_1": "ceva udakukkhepasattabbhantarasīmānaṁ nadīādīsu eva kātuṁ niyamanasuttasāmatthiyena",
  "tika-vin08t24:35_2": "baddhasīmagāmasīmāsu karaṇapaṭikkhepasiddho ca tāsaṁ aññamaññasabhāgatā uppattikkhaṇe",
  "tika-vin08t24:35_3": "pacchā ca rukkhādīhi sambhedādidosasambhavo ca vuttanayena suttasuttānulomatova sijjhanti.",
  "tika-vin08t24:35_4": "Teneva aṭṭhakathāyaṁ visabhāgasīmānameva vaṭarukkhādivacanehi sambandhadosaṁ dassetvā",
  "tika-vin08t24:35_5": "sabhāgānaṁ baddhasīmagāmasīmādīnaṁ sambandhadoso na dassito. Na kevalañca na dassito,",
  "tika-vin08t24:35_6": "atha kho tāsaṁ sabhāgasīmānaṁ rukkhādisambandhepi dosābhāvopi pāḷiaṭṭhakathāsu ñāpito",
  "tika-vin08t24:35_7": "eva. Tathā hi pāḷiyaṁ (mahāva. 138) ‘‘pabbatanimittaṁ pāsāṇanimittaṁ vananimittaṁ",
  "tika-vin08t24:35_8": "rukkhanimitta’’ntiādinā vaḍḍhanakanimittāni anuññātāni, tena nesaṁ rukkhādinimittānaṁ",
  "tika-vin08t24:35_9": "vaḍḍhane baddhasīmagāmasīmānaṁ saṅkaradosābhāvo ñāpitova hoti, dvinnaṁ pana baddhasīmānaṁ",
  "tika-vin08t24:35_10": "īdiso sambandho na vaṭṭati. Vuttañhi ‘‘ekarukkhopi dvinnaṁ sīmānaṁ nimittaṁ hoti,",
  "tika-vin08t24:35_11": "so pana vaḍḍhanto sīmasaṅkaraṁ karoti, tasmā na kātabbo’’ti. ‘‘Anujānāmi, bhikkhave,",
  "tika-vin08t24:35_12": "tiyojanaparamaṁ sīmaṁ bandhitu’’nti (mahāva. 140) vacanatopi cāyaṁ ñāpito. Tiyojanaparamāya",
  "tika-vin08t24:35_13": "hi sīmāya samantā pariyantesu rukkhalatāgumbādīhi baddhagāmasīmānaṁ niyamena aññamaññaṁ",
  "tika-vin08t24:35_14": "sambandhassa sambhavato ‘‘īdisaṁ sambandhaṁ vināsetvāva sīmā sammannitabbā’’ti aṭṭhakathāyampi na vuttaṁ.",
  "tika-vin08t24:36_0": "Yadi cettha rukkhādisambandhena kammavipatti bhaveyya, avassameva vattabbaṁ siyā.",
  "tika-vin08t24:36_1": "Vipattiparihāratthañhi ācariyā nirāsaṅkaṭṭhānesupi ‘‘bhittiṁ akittetvā’’tiādinā siddhamevatthaṁ",
  "tika-vin08t24:36_2": "punappunaṁ avocuṁ, idha pana ‘‘vanamajjhe vihāraṁ karonti, vanaṁ na kittetabba’’ntiādinā",
  "tika-vin08t24:36_3": "rukkhalatādīhi nirantare vanamajjhepi sīmābandhanamavocuṁ. Tathā thambhānaṁ upari",
  "tika-vin08t24:36_4": "katapāsādādīsu heṭṭhā thambhādīhi ekābaddhesu uparimatalādīsu sīmābandhanaṁ bahudhā",
  "tika-vin08t24:36_5": "vuttaṁ, tasmā baddhasīmagāmasīmānaṁ rukkhādisambandho tehi mukhatova vihito, apica",
  "tika-vin08t24:36_6": "gāmasīmānampi pāṭekkaṁ baddhasīmāsadisatāya ekāya gāmasīmāya kammaṁ karontehi dabbatiṇamattenapi",
  "tika-vin08t24:36_7": "sambandhā gāmantaraparamparā araññanadīsamuddā ca sodhetabbāti sakalaṁ dīpaṁ sodhetvāva",
  "tika-vin08t24:36_8": "kātabbaṁ siyā. Evaṁ pana asodhetvā paṭhamamahāsaṅgītikālato pabhuti katānaṁ upasampadādikammānaṁ",
  "tika-vin08t24:36_9": "sīmāsammutīnañca vipajjanato sabbesampi bhikkhūnaṁ anupasampannasaṅkāpasaṅgo ca dunnivāro",
  "tika-vin08t24:36_10": "hoti, na cetaṁ yuttaṁ, tasmā vuttanayena visabhāgasīmānameva rukkhādisambandhadoso,",
  "tika-vin08t24:36_11": "na baddhasīmagāmasīmādīnaṁ sabhāgasīmānanti gahetabbaṁ.",
  "tika-vin08t24:37_0": "Mahāsīmāsodhanassa dukkaratāya khaṇḍasīmāyameva yebhuyyena saṅghakammakaraṇanti āha",
  "tika-vin08t24:37_1": "‘‘sīmamāḷake’’tiādi. Mahāsaṅghasannipātesu pana khaṇḍasīmāya appahonakatāya mahāsīmāya",
  "tika-vin08t24:37_2": "kamme kariyamānepi ayaṁ nayo gahetabbova. Ukkhipāpetvāti iminā kāyapaṭibaddhena sīmaṁ",
  "tika-vin08t24:37_3": "phusantopi sīmaṭṭhova hotīti dasseti. Purimanayepīti khaṇḍasīmato mahāsīmaṁ paviṭṭhasākhānayepi.",
  "tika-vin08t24:37_4": "Sīmaṭṭharukkhasākhāya nisinno sīmaṭṭhova hotīti āha ‘hatthapāsameva ānetabbo’’ti.",
  "tika-vin08t24:37_5": "Ettha ca ‘‘rukkhasākhādīhi aññamaññasambandhāsu etāsu khaṇḍasīmāya tayo bhikkhū,",
  "tika-vin08t24:37_6": "mahāsīmāya dveti evaṁ dvīsu sīmāsu sīmantarikaṁ aphusitvā, hatthapāsañca avijahitvā",
  "tika-vin08t24:37_7": "ṭhitehi pañcahi bhikkhūhi upasampadādi kammaṁ kātuṁ vaṭṭatī’’ti keci vadanti, taṁ",
  "tika-vin08t24:37_8": "na yuttaṁ ‘‘nānāsīmāyaṁ ṭhitacatuttho kammaṁ kareyya, akammaṁ na ca karaṇīya’’ntiādivacanato",
  "tika-vin08t24:37_9": "(mahāva. 389). Tenevetthāpi mahāsīmaṁ sodhetvā māḷakasīmāyameva kammakaraṇaṁ vihitaṁ.",
  "tika-vin08t24:37_10": "Aññathā bhinnasīmaṭṭhatāya tatraṭṭhassa gaṇapūrakattābhāvā kammakopova hotīti.",
  "tika-vin08t24:38_0": "Yadi evaṁ kathaṁ chandapārisuddhiāharaṇavasena mahāsīmāsodhananti? Tampi vinayaññū",
  "tika-vin08t24:38_1": "na icchanti, hatthapāsānayanabahisīmakaraṇavasena panettha sodhanaṁ icchanti, dinnassapi",
  "tika-vin08t24:38_2": "chandassa anāgamanena mahāsīmaṭṭho kammaṁ kopetīti. Yadi cassa chandādi nāgacchati,",
  "tika-vin08t24:38_3": "kathaṁ so kammaṁ kopessatīti? Dvinnaṁ visabhāgasīmānaṁ sambandhadosato, so ca sambandhadoso",
  "tika-vin08t24:38_4": "aṭṭhakathāvacanappamāṇato. Na hi vinaye sabbattha yutti sakkā ñātuṁ buddhagocarattāti",
  "tika-vin08t24:38_5": "veditabbaṁ. Keci pana ‘‘sace dvepi sīmāyo pūretvā nirantaraṁ ṭhitesu bhikkhūsu kammaṁ",
  "tika-vin08t24:38_6": "karontesu ekāya eva sīmāya gaṇo ca upasampadāpekkho ca anussāvako ca ekato tiṭṭhati",
  "tika-vin08t24:38_7": ", kammaṁ sukatameva hoti. Sace pana kammāraho vā anussāvako vā sīmantaraṭṭho hoti,",
  "tika-vin08t24:38_8": "kammaṁ vipajjatī’’ti vadanti, tañca baddhasīmagāmasīmādisabhāgasīmāsu eva yujjati.",
  "tika-vin08t24:38_9": "Yāsu aññamaññaṁ rukkhādisambandhesupi doso natthi, yāsu pana atthi, na tāsu, visabhāgasīmāsu",
  "tika-vin08t24:38_10": "rukkhādisambandhe sati ekattha ṭhito itaraṭṭhānaṁ kammaṁ kopeti eva aṭṭhakathāya",
  "tika-vin08t24:38_11": "sāmaññato sodhanassa vuttattāti amhākaṁ khanti, vīmaṁsitvā gahetabbaṁ.",
  "tika-vin08t24:39_0": "Sāratthadīpaniyaṁ (sārattha. ṭī. mahāvagga 3.138) ‘‘ukkhipāpetvā kātuṁ na vaṭṭatīti",
  "tika-vin08t24:39_1": "khaṇḍasīmāya anto ṭhitattā rukkhassa tattha ṭhito hatthapāsameva ānetabboti ukkhipāpetvā",
  "tika-vin08t24:39_2": "kātuṁ na vaṭṭatī’’ti vuttaṁ. Vajirabuddhiṭīkāyaṁ (vajira. ṭī. mahāvagga 138) pana",
  "tika-vin08t24:39_3": "‘‘ukkhipāpetvā kātuṁ na vaṭṭati, kasmā? Anto ṭhitattā. Rukkhassa hi heṭṭhā pathavīgataṁ",
  "tika-vin08t24:39_4": "mūlaṁ khaṇḍasīmāyeva hoti. Abbohārikaṁ vāti apare. ‘Majjhe pana chinne mahāsīmāya",
  "tika-vin08t24:39_5": "ṭhitaṁ mūlaṁ mahāsīmameva bhajati, khaṇḍasīmāya ṭhitaṁ khaṇḍasīmameva bhajati tadāyattapathavīādīhi",
  "tika-vin08t24:39_6": "anuggahitattā’ti ca vuttaṁ. ‘Sīmāya pacchā uṭṭhitarukkhe nisīditvā kammaṁ kātuṁ vaṭṭati",
  "tika-vin08t24:39_7": "pacchā sīmāyaṁ katagehe viyā’ti vatvā ‘bandhanakāle ṭhite rukkhe nisīditvā kātuṁ",
  "tika-vin08t24:39_8": "na vaṭṭati uparisīmāya agamanato’ti kāraṇaṁ vadanti. Evaṁ sati bandhanakāle puna",
  "tika-vin08t24:39_9": "ārohaṇaṁ nāma natthi, bandhitakāle eva ārohatīti āpajjati pacchā uṭṭhitarukkho pana",
  "tika-vin08t24:39_10": "tappaṭibaddhattā sīmāsaṅkhameva gato. Evaṁ pubbe uṭṭhitarukkhopīti gahetabbaṁ. ‘‘Yaṁ",
  "tika-vin08t24:39_11": "kiñcī’’ti vacanato tiṇādipi saṅgahitaṁ, mahātherāpi tiṇaṁ sodhetvāva karontī’’ti vuttaṁ.",
  "tika-vin08t24:40_0": "Na otaratīti paṇavasaṇṭhānapabbatādīsu heṭṭhā pamāṇarahitaṁ ṭhānaṁ na otarati. Kiñcāpi",
  "tika-vin08t24:40_1": "panettha bajjhamānakkhaṇe uddhampi pamāṇarahitapabbatādi nārohati, tathāpi taṁ pacchā",
  "tika-vin08t24:40_2": "sīmaṭṭhatāya sīmā hoti. Heṭṭhā paṇavasaṇṭhānādi pana upari baddhāyapi sīmāya sīmasaṅkhaṁ",
  "tika-vin08t24:40_3": "na gacchati, tasseva vasena ‘‘na otaratī’’ti vuttaṁ, itarathā orohaṇārohaṇānaṁ sādhāraṇavasena",
  "tika-vin08t24:40_4": "‘‘na otaratī’’tiādinā vattabbato. Jātaṁ yaṁ kiñcīti niṭṭhitasīmāya upari jātaṁ vijjamānaṁ",
  "tika-vin08t24:40_5": "pubbe ṭhitaṁ pacchā sañjātaṁ paviṭṭhañca yaṁ kiñci saviññāṇakāviññāṇakaṁ sabbampīti",
  "tika-vin08t24:40_6": "attho. Antosīmāya hi hatthikkhandhādisaviññāṇakesu nisinnopi bhikkhu sīmaṭṭhova hoti.",
  "tika-vin08t24:40_7": "Baddhāya sīmāyāti idañca pakaraṇavasena upalakkhaṇato vuttaṁ. Abaddhasīmāsupi sabbāsu",
  "tika-vin08t24:40_8": "ṭhitaṁ taṁ sīmāsaṅkhameva gacchati. Ekasambandhena gatanti rukkhalatāditatrajātamevasandhāya",
  "tika-vin08t24:40_9": "vuttaṁ. Tādisañhi ‘‘ito gata’’nti vattabbataṁ arahati.",
  "tika-vin08t24:41_0": "Yaṁ pana ‘‘ito gata’’nti vā ‘‘tato āgata’’nti vā vattuṁ asakkuṇeyyaṁ ubhosu baddhasīmagāmasīmāsu",
  "tika-vin08t24:41_1": "udakukkhepanadīādīsu ca tiriyaṁ patitarajjudaṇḍādi, tattha kiṁ kātabbanti? Ettha",
  "tika-vin08t24:41_2": "pana ‘‘baddhasīmāya patiṭṭhitabhāgo baddhasīmā, gāmasīmāya patiṭṭhitabhāgo gāmasīmā",
  "tika-vin08t24:41_3": "tadubhayasīmaṭṭhapabbatādi viya, baddhasīmato uṭṭhitavaṭarukkhassa pārohe, gāmasīmāya",
  "tika-vin08t24:41_4": "gāmasīmato uṭṭhitavaṭarukkhassa pārohe ca baddhasīmāya patiṭṭhitepi eseva nayo. Mūle",
  "tika-vin08t24:41_5": "patiṭṭhitakālato paṭṭhāya hi ‘ito gataṁ, tato āgata’nti vattuṁ asakkuṇeyyato so bhāgo",
  "tika-vin08t24:41_6": "yathāpaviṭṭhasīmaṭṭhasaṅkhameva gacchati. Tesaṁ rukkhapārohānaṁ antarā pana ākāsaṭṭhasākhā",
  "tika-vin08t24:41_7": "bhūmiyaṁ sīmāparicchedappamāṇena tadubhayasīmā hotī’’ti keci vadanti. Yasmā panassā",
  "tika-vin08t24:41_8": "sākhāya pāroho paviṭṭhasīmāya pathaviyaṁ mūlehi patiṭṭhahitvāpi yāva sākhaṁ vinā",
  "tika-vin08t24:41_9": "ṭhātuṁ na sakkoti, tāva mūlasīmaṭṭhataṁ na vijahati. Yadā pana saṇṭhātuṁ sakkoti,",
  "tika-vin08t24:41_10": "tadāpi pārohamattameva paviṭṭhasīmataṁ samupeti, tasmā sabbopi ākāsaṭṭhasākhābhāgo",
  "tika-vin08t24:41_11": "purimasīmaṭṭhataṁ na vijahati tato āgatabhāgassa avijahitattāti amhākaṁ khanti. Udakukkhepanadīādīsupi",
  "tika-vin08t24:41_12": "eseva nayo. Tattha ca visabhāgasīmāya eva paviṭṭhe sakalasīmāsodhanaṁ, sabhāgāya",
  "tika-vin08t24:41_13": "paviṭṭhe phusitvā ṭhitamattabhikkhusodhanañca sabbaṁ pubbe vuttanayameva.",
  "tika-vin08t24:42_0": "164. Ettha ca nadīpārasīmākathāya pārayatīti ajjhottharati. Nadiyā ubhosu tīresu",
  "tika-vin08t24:42_1": "patiṭṭhahamānā sīmā nadīajjhottharā nāma hotīti āha ‘‘nadiṁ ajjhottharamāna’’nti.",
  "tika-vin08t24:42_2": "Antonadiyañhi sīmā na otarati. Nadīlakkhaṇe pana asati otarati. Sā ca tadā nadīpārasīmā",
  "tika-vin08t24:42_3": "na hotīti āha ‘‘nadiyā lakkhaṇaṁ nadīnimitte vuttanayamevā’’ti. Assāti bhaveyya.",
  "tika-vin08t24:42_4": "Avassaṁ labbhaneyyā pana dhuvanāvāva hotīti sambandho. Na nāvāyāti iminā nāvaṁ vināpi",
  "tika-vin08t24:42_5": "sīmā baddhā subaddhā eva hoti, āpattiparihāratthā nāvāti dasseti.",
  "tika-vin08t24:43_0": "Rukkhasaṅghāṭamayoti anekarukkhe ekato ghaṭetvā katasetu. Rukkhaṁ chinditvā katoti",
  "tika-vin08t24:43_1": "pāṭhaseso. ‘‘Sabbanimittānaṁ anto ṭhitabhikkhū hatthapāse katvāti idaṁ ubhinnaṁ tīrānaṁ",
  "tika-vin08t24:43_2": "ekagāmakhettabhāvaṁ sandhāya vuttaṁ. Pabbatasaṇṭhānāti ekato uggatadīpasikharattā",
  "tika-vin08t24:43_3": "samantapāsādikāyaṁ vuttaṁ.",
  "tika-vin08t24:44_0": "165. Sīmāsamūhanakathāyaṁ soti bhikkhunisaṅgho. Dvepīti dve samānasaṁvāsaavippavāsasīmāyo.",
  "tika-vin08t24:44_1": "Avippavāsasīmāti mahāsīmaṁ sandhāya vadati. Tattheva yebhuyyena avippavāsāti. Avippavāsaṁ",
  "tika-vin08t24:44_2": "ajānantāpīti idaṁ mahāsīmāya vijjamānāvijjamānattaṁ, tassā bāhiraparicchedañca ajānantānaṁ",
  "tika-vin08t24:44_3": "vasena vuttaṁ. Evaṁ ajānantehipi antosīmāya ṭhatvā kammavācāya katāya sā sīmā samūhatāva",
  "tika-vin08t24:44_4": "hotīti āha ‘‘samūhanituñceva bandhituñca sakkhissantī’’ti. Nirāsaṅkaṭṭhāneti khaṇḍasīmārahitaṭṭhāne.",
  "tika-vin08t24:44_5": "Idañca mahāsīmāya vijjamānāyapi kammakaraṇasukhatthaṁ khaṇḍasīmā icchitāti taṁ cetiyaṅgaṇādibahusannipātaṭṭhāne",
  "tika-vin08t24:44_6": "na bandhatīti vuttaṁ. Tatthāpi sā baddhā subaddhā eva mahāsīmā viya. Paṭibandhituṁ",
  "tika-vin08t24:44_7": "pana na sakkhissantevāti idaṁ khaṇḍasīmāya asamūhatattā, tassā avijjamānattassa ajānanato",
  "tika-vin08t24:44_8": "ca mahāsīmābandhanaṁ sandhāya vuttaṁ. Khaṇḍasīmā pana nirāsaṅkaṭṭhāne bandhituṁ sakkhissanteva.",
  "tika-vin08t24:44_9": "Sīmāsambhedaṁ katvāti khaṇḍasīmāya vijjamānapakkhe sīmāya sīmaṁ ajjhottharaṇasambhedaṁ",
  "tika-vin08t24:44_10": "katvā avijjamānapakkhepi sambhedasaṅkāya anivattanena sambhedasaṅkaṁ katvā. Avihāraṁ",
  "tika-vin08t24:44_11": "kareyyunti saṅghakammānārahaṁ kareyyuṁ. Pubbe hi cetiyaṅgaṇādinirāsaṅkaṭṭhāne kammaṁ",
  "tika-vin08t24:44_12": "kātuṁ sakkā, idāni tampi vināsitanti adhippāyo. Na samūhanitabbāti khaṇḍasīmaṁ ajānantehi",
  "tika-vin08t24:44_13": "na samūhanitabbā. Ubhopi na jānantīti ubhinnaṁ padesaniyamaṁ vā tāsaṁ dvinnampi vā",
  "tika-vin08t24:44_14": "aññatarāya vā vijjamānataṁ vā avijjamānataṁ vā na jānanti, sabbattha saṅkā eva hoti.",
  "tika-vin08t24:44_15": "Neva samūhanituṁ, na bandhituṁ sakkhissantīti idaṁ nirāsaṅkaṭṭhāne ṭhatvā samūhanituṁ",
  "tika-vin08t24:44_16": "sakkontāpi mahāsīmaṁ paṭibandhituṁ na sakkhissantīti imamatthaṁ sandhāya vuttaṁ.",
  "tika-vin08t24:44_17": "Na ca sakkā…pe… kammavācā kātunti idaṁ sīmābandhanakammavācaṁ sandhāya vuttaṁ. Tasmāti",
  "tika-vin08t24:44_18": "yasmā bandhituṁ na sakkā, tasmā na samūhanitabbāti attho.",
  "tika-vin08t24:45_0": "Keci pana ‘‘īdisesupi vihāresu chapañcamatte bhikkhū gahetvā vihārakoṭito paṭṭhāya",
  "tika-vin08t24:45_1": "vihāraparikkhepassa anto ca bahi ca samantā leḍḍupāte sabbattha mañcappamāṇe okāse",
  "tika-vin08t24:45_2": "nirantaraṁ ṭhatvā paṭhamaṁ avippavāsasīmaṁ, tato samānasaṁvāsakasīmañca samūhananavasena",
  "tika-vin08t24:45_3": "sīmāya samugghāte kate tasmiṁ vihāre khaṇḍasīmāya, mahāsīmāya vā ṭhitavijjamānatte",
  "tika-vin08t24:45_4": "sati avassaṁ ekasmiṁ mañcaṭṭhāne tāsaṁ majjhagatā te bhikkhū tā samūhaneyyuṁ, tato",
  "tika-vin08t24:45_5": "gāmasīmā eva avasisseyya. Na hettha sīmāya, tapparicchedassa vā jānanaṁ aṅgaṁ. Sīmāya",
  "tika-vin08t24:45_6": "pana antoṭhānaṁ ‘samūhanissāmā’ti kammavācākaraṇañcettha aṅgaṁ. Aṭṭhakathāyaṁ ‘khaṇḍasīmaṁ",
  "tika-vin08t24:45_7": "pana jānantā avippavāsaṁ ajānantāpi samūhanituñceva bandhituñca sakkhissantī’ti evaṁ",
  "tika-vin08t24:45_8": "mahāsīmāya paricchedassa ajānanepi samūhananassa vuttattā gāmasīmāya eva ca avasiṭṭhāya",
  "tika-vin08t24:45_9": "tattha yathāruci duvidhampi sīmaṁ bandhituñceva upasampadādikammaṁ kātuñca vaṭṭatī’’ti",
  "tika-vin08t24:45_10": "vadanti, taṁ yuttaṁ viya dissati, vīmaṁsitvā gahetabbanti vimativinodaniyaṁ (vi.",
  "tika-vin08t24:45_11": "vi. ṭī. mahāvagga 2.144) āgato vinicchayo. Sāratthadīpaniyaṁ (sārattha. ṭī. mahāvagga",
  "tika-vin08t24:45_12": "3.144) pana ‘‘avippavāsasīmā na samūhantabbāti mahāsīmaṁ sandhāya vadati. Nirāsaṅkaṭṭhānesu",
  "tika-vin08t24:45_13": "ṭhatvāti cetiyaṅgaṇādīnaṁ khaṇḍasīmāya anokāsattā vuttaṁ. Khaṇḍasīmañhi bandhantā",
  "tika-vin08t24:45_14": "tādisaṁ ṭhānaṁ pahāya aññasmiṁ vivitte okāse bandhanti. Appeva nāma samūhanituṁ sakkhissantīti",
  "tika-vin08t24:45_15": "avippavāsasīmaṁyeva samūhanituṁ sakkhissanti, na khaṇḍasīmaṁ. Paṭibandhituṁ pana",
  "tika-vin08t24:45_16": "na sakkhissantevāti khaṇḍasīmāyaṁ aññātattā na sakkhissanti. Na samūhanitabbāti khaṇḍasīmaṁ",
  "tika-vin08t24:45_17": "ajānantehi na samūhanitabbā’’ti vuttaṁ.",
  "tika-vin08t24:46_0": "166. Evaṁ baddhasīmāvinicchayaṁ kathetvā idāni abaddhasīmāvinicchayaṁ dassetuṁ ‘‘abaddhasīmā",
  "tika-vin08t24:46_1": "panā’’ti āha. Sā katividhāti āha ‘‘gāmasīmā sattabbhantarasīmā udakukkhepasīmāti",
  "tika-vin08t24:46_2": "tividhā’’ti. Pāḷiyaṁ (mahāva. 147) ‘‘asammatāya, bhikkhave, sīmāyā’’tiādinā gāmasīmā",
  "tika-vin08t24:46_3": "eva baddhasīmāya khettaṁ araññanadīādayo viya sattabbhantaraudakukkhepādīnaṁ, sā",
  "tika-vin08t24:46_4": "ca gāmasīmā baddhasīmāya rahitaṭṭhāne sayameva samānasaṁvāsā hotīti dasseti. ‘‘Yā",
  "tika-vin08t24:46_5": "tassa gāmassa gāmasīmā’’ti ettha gāmaparikkhepassa anto ca bahi ca khettavatthuaraññapabbatādikaṁ",
  "tika-vin08t24:46_6": "sabbaṁ gāmakkhettaṁ sandhāya ‘‘gāmassā’’ti vuttaṁ, na antaragharameva, tasmā tassa",
  "tika-vin08t24:46_7": "sakalassa gāmakkhettassa sambandhanīyā gāmasīmāti evamattho gahetabbo. Yo hi so antaragharakhettādīsu",
  "tika-vin08t24:46_8": "anekesu bhūmibhāgesu ‘‘gāmo’’ti ekattena lokajanehi paññatto gāmavohāro, sova idha",
  "tika-vin08t24:46_9": "‘‘gāmasīmā’’tipi vuccatīti adhippāyo. Gāmo eva hi gāmasīmā. Imināva nayena upari",
  "tika-vin08t24:46_10": "araññaṁ nadī samuddo jātassaroti, evaṁ tesu tesu bhūmippadesesu ekattena lokajanapaññattānameva",
  "tika-vin08t24:46_11": "araññādīnaṁ araññasīmādibhāvo veditabbo, loke pana gāmasīmādivohāro gāmādīnaṁ mariyādāyameva",
  "tika-vin08t24:46_12": "vattuṁ vaṭṭati, na gāmakkhettādīsu sabbattha. Sāsane pana te gāmādayo itaranivattiatthena",
  "tika-vin08t24:46_13": "sayameva attano mariyādāti katvā gāmo eva gāmasīmā, araññameva araññasīmā, samuddo",
  "tika-vin08t24:46_14": "eva samuddasīmāti sīmāvohārena vuttāti veditabbo. Pāḷiyaṁ nigamassa vāti idaṁ gāmasīmappabhedaṁ",
  "tika-vin08t24:46_15": "upalakkhaṇavasena dassetuṁ vuttaṁ. Tenāha ‘‘nagarampi gahitamevā’’ti.",
  "tika-vin08t24:47_0": "Baliṁ labhantīti idaṁ yebhuyyavasena vuttaṁ. ‘‘Ayaṁ gāmo ettako karīsabhāgo’’tiādinā",
  "tika-vin08t24:47_1": "pana rājapaṇṇesu āropitesu bhūmibhāgesu yasmiṁ yasmiṁ taḷākamātikāsusānapabbatādike",
  "tika-vin08t24:47_2": "padese baliṁ na gaṇhanti, sopi gāmasīmā eva. Rājādīhi paricchinnabhūmibhāgo hi sabbova",
  "tika-vin08t24:47_3": "ṭhapetvā nadīloṇijātassare gāmasīmāti veditabbā. Tenāha ‘‘paricchinditvā rājā kassaci",
  "tika-vin08t24:47_4": "detī’’ti. Sace pana tattha rājā kañci padesaṁ gāmantarena yojeti, so paviṭṭhagāmasīmataṁ",
  "tika-vin08t24:47_5": "eva bhajati. Nadījātassare vināsetvā taḷākādibhāvaṁ vā pūretvā khettādibhāvaṁ vā",
  "tika-vin08t24:47_6": "pāpitesupi eseva nayo.",
  "tika-vin08t24:48_0": "Ye pana gāmā rājacorādibhayapīḷitehi manussehi chaḍḍitā cirampi nimmanussā tiṭṭhanti,",
  "tika-vin08t24:48_1": "samantā pana gāmā santi, tepi pāṭekkaṁ gāmasīmāva. Tesu hi rājāno samantagāmavāsīhi",
  "tika-vin08t24:48_2": "kasāpetvā vā yehi kehici kasitaṭṭhānaṁ likhitvā vā baliṁ gaṇhanti, aññena vā gāmena",
  "tika-vin08t24:48_3": "ekībhāvaṁ upanenti, ye pana gāmā rājūhipi pariccattā gāmakhettānantarikā mahāaraññena",
  "tika-vin08t24:48_4": "ekībhūtā, te agāmakāraññasīmataṁ pāpuṇanti, purimā gāmasīmā vinassati, rājāno pana",
  "tika-vin08t24:48_5": "ekasmiṁ araññādipadese mahantaṁ gāmaṁ katvā anekasahassāni kulāni vāsāpetvā tattha",
  "tika-vin08t24:48_6": "vāsīnaṁ bhogagāmāti samantā bhūtagāme paricchinditvā denti, purāṇanāmaṁ pana paricchedañca",
  "tika-vin08t24:48_7": "na vināsenti, tepi paccekaṁ gāmasīmā eva, ettāvatā purimagāmasīmataṁ na vijahanti.",
  "tika-vin08t24:48_8": "Sā ca itarā cātiādi ‘‘samānasaṁvāsā ekūposathā’’ti pāḷipadassa (mahāva. 143) adhippāyavivaraṇaṁ.",
  "tika-vin08t24:48_9": "Tattha hi sā ca rājicchāvasena parivattetvā samuppannā abhinavā, itarā ca aparivattā",
  "tika-vin08t24:48_10": "pakatigāmasīmā yathā baddhasīmāya sabbaṁ saṅghakammaṁ kātuṁ vaṭṭati, evametāpi sabbakammārahatāsadisena",
  "tika-vin08t24:48_11": "baddhasīmāsadisā samānasaṁvāsā ekūposathāti adhippāyo . Sāmaññato ‘‘baddhasīmāsadisā’’ti",
  "tika-vin08t24:48_12": "vutte ticīvarāvippavāsasīmaṁ baddhasīmaṁ eva maññantīti taṁsadisatānivattanamukhena",
  "tika-vin08t24:48_13": "uparisattabbhantarasīmāya taṁsadisatāpi atthīti dassananayassa idheva pasaṅgaṁ dassetuṁ",
  "tika-vin08t24:48_14": "‘‘kevala’’ntiādi vuttaṁ.",
  "tika-vin08t24:49_0": "Viñjhāṭavisadise araññeti yattha ‘‘asukagāmassa idaṁ khetta’’nti gāmavohāro natthi,",
  "tika-vin08t24:49_1": "yattha ca neva kasanti na vapanti, tādise araññe. Macchabandhānaṁ agamanapathā nimmanussāvāsā",
  "tika-vin08t24:49_2": "samuddantaradīpakāpi ettheva saṅgayhanti. Yaṁ yañhi agāmakkhettabhūtaṁ nadīsamuddajātassaravirahitapadesaṁ,",
  "tika-vin08t24:49_3": "taṁ sabbaṁ araññasīmāti veditabbaṁ. Sā ca sattabbhantarasīmaṁ vinā sayameva samānasaṁvāsā",
  "tika-vin08t24:49_4": "baddhasīmāsadisā, nadīādisīmāsu viya sabbamettha saṅghakammaṁ kātuṁ vaṭṭati. Nadīsamuddajātassarānaṁ",
  "tika-vin08t24:49_5": "tāva aṭṭhakathāyaṁ ‘‘attano sabhāveneva baddhasīmāsadisā’’tiādinā vuttattā sīmatā",
  "tika-vin08t24:49_6": "siddhā. Araññassa pana sīmatā kathanti? Sattabbhantarasīmānujānanasuttādisāmatthiyato.",
  "tika-vin08t24:49_7": "Yathā hi gāmasīmāya vaggakammaparihāratthaṁ bahū baddhasīmāyo anuññātā, tāsañca dvinnaṁ",
  "tika-vin08t24:49_8": "antarā aññamaññaṁ asambhedatthaṁ sīmantarikā anuññātā, evamidha araññepi sattabbhantarasīmā.",
  "tika-vin08t24:49_9": "Tāsañca dvinnaṁ antarāpi sīmantarikāya pāḷiaṭṭhakathāsu vidhānasāmatthiyato araññassapi",
  "tika-vin08t24:49_10": "sabhāveneva nadīādīnaṁ viya sīmabhāvo tattha vaggakammaparihāratthameva sattabbhantarasīmāya",
  "tika-vin08t24:49_11": "anuññātattāva siddhoti veditabbaṁ. Tattha sīmāyameva hi ṭhitā sīmaṭṭhānaṁ vaggakammaṁ",
  "tika-vin08t24:49_12": "karonti, na asīmāyaṁ ākāse ṭhitā viya ākāsaṭṭhānaṁ. Evameva hi sāmatthiyaṁ gahetvā",
  "tika-vin08t24:49_13": "‘‘sabbā, bhikkhave, nadī asīmā’’tiādinā (mahāva. 147) paṭikkhittabaddhasīmānampi",
  "tika-vin08t24:49_14": "nadīsamuddajātassarānaṁ attano sabhāveneva sīmabhāvo aṭṭhakathāyaṁ (mahāva. aṭṭha.",
  "tika-vin08t24:49_15": "147) vuttoti gahetabbo.",
  "tika-vin08t24:50_0": "Athassaṭhitokāsatoti tassa bhikkhussa ṭhitokāsato. Sacepi hi bhikkhusahassaṁ tiṭṭhati,",
  "tika-vin08t24:50_1": "tassa ṭhitokāsassa bāhirantato paṭṭhāya bhikkhūnaṁ vaggakammaparihāratthaṁ sīmāpekkhāya",
  "tika-vin08t24:50_2": "uppannāya tāya saha sayameva uppannā sattabbhantarasīmā samānasaṁvāsakāti adhippāyo.",
  "tika-vin08t24:50_3": "Yattha pana khuddake araññe mahantehi bhikkhūhi paripuṇṇatāya vaggakammasaṅkābhāvena",
  "tika-vin08t24:50_4": "sattabbhantarasīmāpekkhā natthi, tattha sattabbhantarasīmā na uppajjati. Kevalāraññasīmāyameva,",
  "tika-vin08t24:50_5": "tattha saṅghena kammaṁ kātabbaṁ. Nadīādīsupi eseva nayo. Vakkhati hi ‘‘sace nadī",
  "tika-vin08t24:50_6": "nātidīghā hoti, pabhavato paṭṭhāya yāva mukhadvārā sabbattha saṅgho nisīdati, udakukkhepasīmāya",
  "tika-vin08t24:50_7": "kammaṁ natthī’’tiādi (vi. saṅga. aṭṭha. 167), iminā eva ca vacanena vaggakammaparihāratthaṁ",
  "tika-vin08t24:50_8": "sīmāpekkhāya sati eva udakukkhepasattabbhantarasīmā uppajjanti, nāsatīti daṭṭhabbaṁ.",
  "tika-vin08t24:51_0": "Keci pana ‘‘samantā abbhantaraṁ minitvā paricchedakaraṇeneva sīmā sañjāyati, na sayamevā’’ti",
  "tika-vin08t24:51_1": "vadanti, taṁ na gahetabbaṁ. Yadi hi abbhantaraparicchedakaraṇappakārena sīmā uppajjeyya,",
  "tika-vin08t24:51_2": "abaddhasīmāva na siyā bhikkhūnaṁ kiriyāpakārasiddhito. Apica vaḍḍhakihatthānaṁ pakatihatthānañca",
  "tika-vin08t24:51_3": "loke anekavidhattā, vinaye ‘‘īdisaṁ hatthapamāṇa’’nti avuttattā ca ‘‘yena kenaci",
  "tika-vin08t24:51_4": "minite bhagavatā anuññātena nu kho hatthena minitaṁ, na nu kho’’ti sīmāya vipattisaṅkā",
  "tika-vin08t24:51_5": "bhaveyya, minantehi ca anumattampi ūnamadhikamakatvā minituṁ asakkuṇeyyatāya vipatti",
  "tika-vin08t24:51_6": "eva siyā, parisavasena cāyaṁ vaḍḍhamānā tesaṁ minanena vaḍḍhati, hāyati vā. Saṅghe",
  "tika-vin08t24:51_7": "ca kammaṁ katvā gate ayaṁ bhikkhūnaṁ payogena samuppannā sīmā tesaṁ payogena vigacchati",
  "tika-vin08t24:51_8": "na vigacchati ca, kathaṁ baddhasīmā viya yāva sāsanantaradhānā na tiṭṭheyya, ṭhitiyā",
  "tika-vin08t24:51_9": "ca purāṇavihāresu viya sakalepi visuṁ araññe katasīmā sambhedasaṅkā na bhaveyya,",
  "tika-vin08t24:51_10": "tasmā sīmāpekkhāya eva samuppajjati, tabbigamena vigacchatīti gahetabbaṁ. Yathā cettha,",
  "tika-vin08t24:51_11": "evaṁ udakukkhepasīmāyampi nadīādīsupi.",
  "tika-vin08t24:52_0": "Tatthāpi hi majjhimapuriso na paññāyati, tathā sabbathāmena khipanaṁ, ubhayatthapi",
  "tika-vin08t24:52_1": "ca yassaṁ disāyaṁ sattabbhantarassa, udakukkhepassa vā okāso nappahoti, tattha kathaṁ",
  "tika-vin08t24:52_2": "minanaṁ, khipanaṁ vā bhaveyya, gāmakkhettādīsu pavisanato akhette sīmā paviṭṭhā kinnāma",
  "tika-vin08t24:52_3": "sīmā na vipajjeyya. Apekkhāya sīmuppattiyaṁ pana yato pahoti, tattha sattabbhantaraudakukkhepasīmā",
  "tika-vin08t24:52_4": "sayameva paripuṇṇā jāyanti. Yato pana nappahoti, tattha attano khettappamāṇeneva",
  "tika-vin08t24:52_5": "jāyanti, na bahi. Yaṁ panettha abbhantaraminanappamāṇassa vālukādikhipanakammassa",
  "tika-vin08t24:52_6": "ca dassanaṁ, taṁ sayaṁjātasīmānaṁ ṭhitaṭṭhānassa paricchedanatthaṁ kataṁ gāmūpacāragharūpacārajānanatthaṁ",
  "tika-vin08t24:52_7": "leḍḍusuppādikhipanavidhānadassanaṁ viya. Teneva mātikāṭṭhakathāyaṁ (kaṅkhā. aṭṭha.",
  "tika-vin08t24:52_8": "ūnavīsativassasikkhāpadavaṇṇanā) ‘‘sīmaṁ vā sammannati, udakukkhepaṁ vā paricchindatī’’ti",
  "tika-vin08t24:52_9": "vuttaṁ. Evaṁ katepi tassa paricchedassa yāthāvato ñātuṁ asakkuṇeyyattena puthulato",
  "tika-vin08t24:52_10": "ñatvā anto tiṭṭhantehi nirāsaṅkaṭṭhāne ṭhātabbaṁ, aññaṁ bahi karontehi atidūre nirāsaṅkaṭṭhāne pesetabbaṁ.",
  "tika-vin08t24:53_0": "Apare pana ‘‘sīmāpekkhāya kiccaṁ natthi, maggagamananahānādiatthehi ekabhikkhusmimpi",
  "tika-vin08t24:53_1": "araññe vā nadīādīsu vā paviṭṭhe taṁ parikkhipitvā sattabbhantaraudakukkhepasīmā sayameva",
  "tika-vin08t24:53_2": "pabhā viya padīpassa samuppajjati. Gāmakkhettādīsu tasmiṁ otiṇṇamatte vigacchati.",
  "tika-vin08t24:53_3": "Tenevettha dvinnaṁ saṅghānaṁ visuṁ kammaṁ karontānaṁ sīmādvayassa antarā sīmantarikaṁ",
  "tika-vin08t24:53_4": "aññaṁ sattabbhantaraṁ udakukkhepañca ṭhapetuṁ anuññātaṁ. Sīmāpariyante hi kenaci",
  "tika-vin08t24:53_5": "kammena pesitassa bhikkhuno samantā sañjātā sīmā itaresaṁ sīmāya phusitvā sīmāsambhedaṁ",
  "tika-vin08t24:53_6": "kareyya, so mā hotūti vā, itarathā hatthacaturaṅgulamattāyapettha sīmantarikāya anujānitabbato.",
  "tika-vin08t24:53_7": "Apica sīmantarikāya ṭhitassa ubhayattha kammakopavacanatopi cetaṁ sijjhati tampi",
  "tika-vin08t24:53_8": "parikkhipitvā sayameva sañjātāya sīmāya ubhinnampi sīmānaṁ, ekāya eva vā saṅkarato.",
  "tika-vin08t24:53_9": "Itarathā tassa kammakopavacanaṁ na yujjeyya. Vuttañhi mātikāṭṭhakathāyaṁ (kaṅkhā.",
  "tika-vin08t24:53_10": "aṭṭha. nidānavaṇṇanā) ‘paricchedabbhantare hatthapāsaṁ vijahitvā ṭhitopi paricchedato",
  "tika-vin08t24:53_11": "bahi aññaṁ tattakaṁyeva paricchedaṁ anatikkamitvā ṭhitopi kammaṁ kopetī’ti. Kiñca",
  "tika-vin08t24:53_12": "agāmakāraññe ṭhitassa kammakaraṇicchāvirahitassapi bhikkhuno sattabbhantaraparicchinne",
  "tika-vin08t24:53_13": "abbhokāse cīvaravippavāso bhagavatā anuññāto, so ca paricchedo sīmā, evaṁ apekkhaṁ",
  "tika-vin08t24:53_14": "vinā samuppannā. Tenevettha ‘ayaṁ sīmā cīvaravippavāsaparihārampi labhatī’ti (mahāva.",
  "tika-vin08t24:53_15": "aṭṭha. 147) vuttaṁ, tasmā kammakaraṇicchaṁ vināpi vuttanayena samuppatti gahetabbā’’ti",
  "tika-vin08t24:53_16": "vadanti. Taṁ na yuttaṁ padīpapabhā viya sabbapuggalānampi paccekaṁ sīmāsambhavena",
  "tika-vin08t24:53_17": "saṅghe, gaṇe vā kammaṁ karonte tattha ṭhitānaṁ bhikkhūnaṁ samantā paccekaṁ samuppannānaṁ",
  "tika-vin08t24:53_18": "anekasīmānaṁ aññamaññaṁ saṅkaradosappasaṅgato. Parisavasena cassā vaḍḍhi hāni ca",
  "tika-vin08t24:53_19": "sambhavati, pacchā āgatānaṁ abhinavasīmantaruppatti eva, gatānaṁ samantā ṭhitasīmāvināso ca bhaveyya.",
  "tika-vin08t24:54_0": "Pāḷiyaṁ (mahāva. 147) pana ‘‘samantā sattabbhantarā, ayaṁ tattha samānasaṁvāsā’’tiādinā",
  "tika-vin08t24:54_1": "ekā eva sattabbhantarā udakukkhepā ca anuññātā, na cesā sīmā sabhāvena, kāraṇasāmatthiyena",
  "tika-vin08t24:54_2": "vā pabhā viya padīpassa uppajjati, kintu bhagavato anujānaneneva. Bhagavā ca imā",
  "tika-vin08t24:54_3": "anujānanto bhikkhūnaṁ vaggakammaparihārena kammakaraṇasukhatthameva anuññāsīti kathaṁ",
  "tika-vin08t24:54_4": "nahānādikiccena paviṭṭhānampi samantā tāsaṁ sīmānaṁ samuppatti payojanābhāvā, payojane",
  "tika-vin08t24:54_5": "ca ekaṁ eva payojananti kathaṁ paccekaṁ bhikkhugaṇanāya anekasīmāsamuppatti. ‘‘Ekasīmāya",
  "tika-vin08t24:54_6": "hatthapāsaṁ avijahitvā ṭhitā’’ti (kaṅkhā. aṭṭha. nidānavaṇṇanā) hi vuttaṁ. Yaṁ pana",
  "tika-vin08t24:54_7": "dvinnaṁ sīmānaṁ antarā tattakaparicchedeneva sīmantarikāṭhapanavacanaṁ, tattha ṭhitānaṁ",
  "tika-vin08t24:54_8": "kammakopavacanañca, tampi imāsaṁ sīmānaṁ paricchedassa dubbodhatāya sīmāya sambhedasaṅkaṁ",
  "tika-vin08t24:54_9": "kammakopasaṅkañca dūrato pariharituṁ vuttaṁ.",
  "tika-vin08t24:55_0": "Yo ca cīvaravippavāsatthaṁ bhagavatā abbhokāse dassito sattabbhantaraparicchedo,",
  "tika-vin08t24:55_1": "so sīmā eva na hoti, khettataḷākādiparicchedo viya ayamettha eko paricchedova. Tattha",
  "tika-vin08t24:55_2": "ca bahūsu bhikkhūsu ekato ṭhitesu tesaṁ visuṁ visuṁ attano ṭhitaṭṭhānato paṭṭhāya",
  "tika-vin08t24:55_3": "samantā sattabbhantaraparicchedabbhantare eva cīvaraṁ ṭhapetabbaṁ, na parisapariyantato.",
  "tika-vin08t24:55_4": "Parisapariyantato paṭṭhāya hi abbhantare gayhamāne sattabbhantarapariyosāne ṭhapitacīvaraṁ",
  "tika-vin08t24:55_5": "majjhe ṭhitassa sattabbhantarato bahi hotīti taṁ aruṇuggamane nissaggiyaṁ siyā. Sīmā",
  "tika-vin08t24:55_6": "pana parisapariyantatova gahetabbā. Cīvaravippavāsaparihāropettha ajjhokāsaparicchedassa",
  "tika-vin08t24:55_7": "vijjamānattā vutto, na pana yāva sīmāparicchedaṁ labbhamānattā mahāsīmāya avippavāsasīmāvohāro",
  "tika-vin08t24:55_8": "viya. Mahāsīmāyampi hi gāmagāmūpacāresu cīvaraṁ nissaggiyaṁ hoti, idhāpi majjhe ṭhitassa",
  "tika-vin08t24:55_9": "sīmāpariyante nissaggiyaṁ hoti, tasmā yathāvuttasīmāpekkhāvaseneva tāsaṁ sattabbhantaraudakukkhepasīmānaṁ",
  "tika-vin08t24:55_10": "uppatti, tabbigamena vināso ca gahetabboti amhākaṁ khanti, vīmaṁsitvā gahetabbaṁ.",
  "tika-vin08t24:55_11": "Añño vā pakāro ito yuttataro gavesitabbo.",
  "tika-vin08t24:56_0": "Idha pana ‘‘araññe samantā sattabbhantarā’’ti evaṁ pāḷiyaṁ (mahāva. 147), ‘‘viñjhāṭavisadise",
  "tika-vin08t24:56_1": "araññe samantā sattabbhantarā’’ti aṭṭhakathāyañca (mahāva. aṭṭha. 147) rukkhādinirantarepi",
  "tika-vin08t24:56_2": "araññe sattabbhantarasīmāya vihitattā attano nissayabhūtāya araññasīmāya saha etissā",
  "tika-vin08t24:56_3": "rukkhādisambandhe dosābhāvo, pageva agāmake rukkheti nissitepi padese cīvaravippavāsassa",
  "tika-vin08t24:56_4": "rukkhaparihāraṁ vināva ajjhokāsaparihāro ca anumatoti siddhoti veditabbaṁ.",
  "tika-vin08t24:57_0": "Upacāratthāyāti sīmantarikatthāya. Sattabbhantarato adhikaṁ vaṭṭati, ūnakaṁ pana",
  "tika-vin08t24:57_1": "na vaṭṭati eva sattabbhantaraparicchedassa dubbijānattā. Tasmā saṅghaṁ vinā ekenapi",
  "tika-vin08t24:57_2": "bhikkhunā bahi tiṭṭhantena aññaṁ sattabbhantaraṁ atikkamitvā dūre eva ṭhātabbaṁ.",
  "tika-vin08t24:57_3": "Itarathā kammakopasaṅkarato. Udakukkhepepi eseva nayo. Teneva vakkhati ‘‘ūnakaṁ pana",
  "tika-vin08t24:57_4": "na vaṭṭatī’’ti (vi. saṅga.aṭṭha. 167). Idañcettha sīmantarikāvidhānaṁ dvinnaṁ baddhasīmānaṁ",
  "tika-vin08t24:57_5": "sīmantarikānujānanasuttānulomato siddhanti daṭṭhabbaṁ. Kiñcāpi hi bhagavatā nidānavasena",
  "tika-vin08t24:57_6": "ekagāmanissitānaṁ ekasabhāgānañca dvinnaṁ baddhasīmānameva aññamaññaṁ sambhedaajjhottharaṇadosaparihārāya",
  "tika-vin08t24:57_7": "sīmantarikā anuññātā, tathāpi tadanulomato ekaṁ araññasīmaṁ nadīādisīmañca nissitānaṁ",
  "tika-vin08t24:57_8": "ekasabhāgānaṁ dvinnaṁ sattabbhantarasīmānampi udakukkhepasīmānampi aññamaññaṁ sambhedajjhottharaṇaṁ,",
  "tika-vin08t24:57_9": "sīmantarikaṁ vinā abyavadhānena ṭhānañca bhagavatā anabhimatamevāti ñatvā aṭṭhakathācariyā",
  "tika-vin08t24:57_10": "idhāpi sīmantarikāvidhānamakaṁsu. Visabhāgasīmānampi hi ekasīmānissitattaṁ ekasabhāgattañcāti",
  "tika-vin08t24:57_11": "dvīhaṅgehi samannāgame sati eva sīmantarikaṁ vinā ṭhānaṁ sambhedāya hoti, nāsatīti",
  "tika-vin08t24:57_12": "daṭṭhabbaṁ. Sīmantarikavidhānasāmatthiyeneva cetāsaṁ rukkhādisambandhopi baddhasīmā",
  "tika-vin08t24:57_13": "viya aññamaññaṁ na vaṭṭatīti ayampi nayato dassitovāti gahetabbaṁ.",
  "tika-vin08t24:58_0": "167.Sabhāvenevāti iminā gāmasīmā viya abaddhasīmāti dasseti. Sabbamettha saṅghakammaṁ",
  "tika-vin08t24:58_1": "kātuṁ vaṭṭatīti samānasaṁvāsā ekūposathāti dasseti. Yena kenacīti antamaso sūkarādinā",
  "tika-vin08t24:58_2": "sattena. Mahoghena pana uṇṇataṭṭhānato ninnaṭṭhāne patantena khato khuddako vā mahanto",
  "tika-vin08t24:58_3": "vā lakkhaṇayutto ‘‘jātassaro’’tveva vuccati. Etthapi khuddake udakukkhepakiccaṁ natthi.",
  "tika-vin08t24:58_4": "Samudde pana sabbattha udakukkhepasīmāyameva kammaṁ kātabbaṁ sodhetuṁ dukkarattā.",
  "tika-vin08t24:58_5": "Puna tatthāti lokavohārasiddhīsu eva tāsu nadīādīsu tīsu abaddhasīmāsu puna vaggakammaparihāratthaṁ",
  "tika-vin08t24:58_6": "sāsanavohārasiddhāya abaddhasīmāya paricchedaṁ dassentoti adhippāyo. Pāḷiyaṁ (mahāva.",
  "tika-vin08t24:58_7": "147) ‘‘yaṁ majjhimassa purisassā’’tiādīsu udakaṁ ukkhipitvā khipīyati etthāti udakukkhepo,",
  "tika-vin08t24:58_8": "udakassa patanokāso, tasmā udakukkhepā, ayañhettha padasambandhavasena attho – parisapariyantato",
  "tika-vin08t24:58_9": "paṭṭhāya samantā yāva majjhimassa purisassa udakukkhepo udakassa patanaṭṭhānaṁ, tāva",
  "tika-vin08t24:58_10": "yaṁ taṁ paricchinnaṭṭhānaṁ, ayaṁ tattha nadīādīsu aparā samānasaṁvāsā udakukkhepasīmāti.",
  "tika-vin08t24:59_0": "Tassa antoti tassa udakukkhepaparicchinnassa ṭhānassa anto. Na kevalañca tasseva",
  "tika-vin08t24:59_1": "anto, tato bahipi, ‘‘ekassa udakukkhepassa anto ṭhātuṁ na vaṭṭatī’’ti vacanaṁ udakukkhepaparicchedassa",
  "tika-vin08t24:59_2": "dubbijānato kammakopasaṅkā hotīti . Teneva mātikāṭṭhakathāyaṁ (kaṅkhā. aṭṭha. nidānavaṇṇanā)",
  "tika-vin08t24:59_3": "‘‘paricchedabbhantare hatthapāsaṁ vijahitvā ṭhitopi paricchedato bahi aññaṁ tattakaṁyeva",
  "tika-vin08t24:59_4": "paricchedaṁ anatikkamitvā ṭhitopi kammaṁ kopeti, idaṁ sabbaaṭṭhakathāsu sanniṭṭhāna’’nti",
  "tika-vin08t24:59_5": "vuttaṁ. Yaṁ panettha sāratthadīpaniyaṁ (sārattha. ṭī. mahāvagga 3.147) ‘‘tassa antohatthapāsaṁ",
  "tika-vin08t24:59_6": "vijahitvā ṭhito kammaṁ kopetīti iminā paricchedato bahi yattha katthaci ṭhito kammaṁ",
  "tika-vin08t24:59_7": "na kopetī’’ti vatvā mātikāṭṭhakathāvacanampi paṭikkhipitvā ‘‘neva pāḷiyaṁ na aṭṭhakathāyaṁ",
  "tika-vin08t24:59_8": "upalabbhatī’’tiādi bahu papañcitaṁ, taṁ na sundaraṁ idha aṭṭhakathāvacanena mātikāṭṭhakathāvacanassa",
  "tika-vin08t24:59_9": "nayato saṁsandanato saṅghaṭanato. Tathā hi dvinnaṁ udakukkhepapaacchedānamantarā",
  "tika-vin08t24:59_10": "vidatthicaturaṅgulamattampi sīmantarikaṁ aṭhapetvā ‘‘añño udakukkhepo sīmantarikāya",
  "tika-vin08t24:59_11": "ṭhapetabbo, ‘‘tato adhikaṁ vaṭṭati eva, ūnakaṁ pana na vaṭṭatī’’ti evaṁ idheva vuttena",
  "tika-vin08t24:59_12": "iminā aṭṭhakathāvacanena sīmantarikopacāre udakukkhepato ūnake ṭhapite sīmāya sīmāsambhedato",
  "tika-vin08t24:59_13": "kammakopopi vutto eva. Yadaggena ca evaṁ vutto, tadaggena ca tattha ekabhikkhuno",
  "tika-vin08t24:59_14": "pavesepi sati tassa sīmaṭṭhabhāvato kammakopo vutto eva hoti. Aṭṭhakathāyaṁ ‘‘ūnakaṁ",
  "tika-vin08t24:59_15": "pana na vaṭṭatī’’ti kathanañcetaṁ udakukkhepaparicchedassa dubbijānantenapi sīmāsambhedasaṅkāparihāratthaṁ",
  "tika-vin08t24:59_16": "vuttaṁ. Sattabbhantarasīmānamantarā tattakaparicchedeneva sīmantarikavidhānavacanatopi",
  "tika-vin08t24:59_17": "etāsaṁ dubbijānaparicchedatā, tattha ca ṭhitānaṁ kammakopasaṅkā sijjhati. Kammakopasaṅkaṭṭhānampi",
  "tika-vin08t24:59_18": "ācariyā dūrato parihāratthaṁ ‘‘kammakopaṭṭhāna’’nti vatvāva ṭhapesunti gahetabbaṁ.",
  "tika-vin08t24:60_0": "Sāratthadīpaniyaṁ (sārattha. ṭī. mahāvagga 3.147) pana – aparicchinnāyāti baddhasīmāvasena",
  "tika-vin08t24:60_1": "akataparicchedāya. Yena kenaci khaṇitvā akatoti antamaso tiracchānenapi khaṇitvā",
  "tika-vin08t24:60_2": "akato. Tassa antohatthapāsaṁ vijahitvā ṭhito kammaṁ kopetīti iminā paricchedato bahi",
  "tika-vin08t24:60_3": "yattha katthaci ṭhito kammaṁ na kopetīti dīpeti. Yaṁ pana vuttaṁ mātikāṭṭhakathāyaṁ",
  "tika-vin08t24:60_4": "(kaṅkhā. aṭṭha. nidānavaṇṇanā) ‘‘paricchedabbhantare hatthapāsaṁ vijahitvā ṭhitopi",
  "tika-vin08t24:60_5": "paricchedato bahi aññaṁ tattakaṁyeva paricchedaṁ anatikkamitvā ṭhitopi kammaṁ kopeti,",
  "tika-vin08t24:60_6": "idaṁ sabbaaṭṭhakathāsu sanniṭṭhāna’’nti. Tattha aññaṁ tattakaṁyeva paricchedaṁ anatikkamitvā",
  "tika-vin08t24:60_7": "ṭhitopi kammaṁ kopetīti idaṁ neva pāḷiyaṁ, na aṭṭhakathāyaṁ upalabbhati, yadi cetaṁ",
  "tika-vin08t24:60_8": "dvinnaṁ saṅghānaṁ visuṁ uposathādikammakaraṇādhikāre vuttattā udakukkhepato bahi",
  "tika-vin08t24:60_9": "aññaṁ udakukkhepaṁ anatikkamitvā uposathādikaraṇatthaṁ ṭhito saṅgho sīmāsambhedasambhavato",
  "tika-vin08t24:60_10": "kammaṁ kopetīti iminā adhippāyena vuttaṁ siyā, evampi yujjeyya. Teneva mātikāṭṭhakathāya",
  "tika-vin08t24:60_11": "līnatthappakāsaniyaṁ (kaṅkhā. ṭī. nidānavaṇṇanā) vuttaṁ ‘‘aññaṁ tattakaṁyeva paricchedanti",
  "tika-vin08t24:60_12": "dutiyaṁ udakukkhepaṁ anatikkantopi kopeti. Kasmā? Attano udakukkhepasīmāya paresaṁ",
  "tika-vin08t24:60_13": "udakukkhepasīmāya ajjhotthaṭattā sīmāsambhedo hoti, tasmā kopetī’’ti. ‘‘Idaṁ sabbaaṭṭhakathāsu",
  "tika-vin08t24:60_14": "sanniṭṭhāna’’nti ca imināva adhippāyena vuttanti gahetabbaṁ sabbāsupi aṭṭhakathāsu",
  "tika-vin08t24:60_15": "sīmāsambhedassa anicchitattā. Teneva hi ‘‘attano ca aññesañca udakukkhepaparicchedassa",
  "tika-vin08t24:60_16": "antarā añño udakukkhepo sīmantarikatthāya ṭhapetabbo’’ti vuttaṁ. Aññe panettha aññathāpi",
  "tika-vin08t24:60_17": "papañcenti, taṁ na gahetabbaṁ.",
  "tika-vin08t24:61_0": "Sabbattha saṅgho nisīdatīti hatthapāsaṁ avijahitvā nisīdati. Udakukkhepasīmāya kammaṁ",
  "tika-vin08t24:61_1": "natthīti yasmā sabbopi nadīpadeso bhikkhūhi ajjhotthaṭo, tasmā samantato nadiyā abhāvā",
  "tika-vin08t24:61_2": "udakukkhepappayojanaṁ natthi. Udakukkhepappamāṇā sīmantarikā suviññeyyatarā hoti,",
  "tika-vin08t24:61_3": "sīmāsambhedasaṅkā ca na siyāti sāmīcidassanatthaṁ ‘‘añño udakukkhepo sīmantarikatthāya",
  "tika-vin08t24:61_4": "ṭhapetabbo’’ti vuttaṁ. Yattakena pana sīmāsambhedo na hoti, tattakaṁ ṭhapetuṁ vaṭṭatiyeva.",
  "tika-vin08t24:61_5": "Tenevāhu porāṇā ‘‘yattakena sīmāsambhedo na hoti, tattakampi ṭhapetuṁ vaṭṭatī’’ti.",
  "tika-vin08t24:61_6": "Ūnakaṁ pana na vaṭṭatīti idampi udakukkhepasīmāya parisavasena vaḍḍhanato sīmāsambhedasaṅkā",
  "tika-vin08t24:61_7": "siyāti tannivāraṇatthameva vuttanti vuttaṁ.",
  "tika-vin08t24:62_0": "Vajirabuddhiṭīkāyampi (vajira. ṭī. mahāvagga 147) – yaṁ majjhimassa purisassa samantā",
  "tika-vin08t24:62_1": "udakukkhepāti pana etissā nadiyā catuvaggādīnaṁ saṅghānaṁ visuṁ catuvaggakaraṇīyādikammakaraṇakāle",
  "tika-vin08t24:62_2": "sīmāparicchedadassanatthaṁ vuttaṁ ticīvarena vippavāsāvippavāsaparicchedadassanatthampi",
  "tika-vin08t24:62_3": "sattabbhantarasīmāya paricchedadassanaṁ viyāti ācariyā, tasmā udakukkhepaparicchedābhāvepi",
  "tika-vin08t24:62_4": "antonadiyaṁ kammaṁ kātuṁ vaṭṭatīti siddhaṁ. Ayaṁ pana viseso – tattha nāvāgato ce,",
  "tika-vin08t24:62_5": "nāvāyaṁ vuttanayena, satthagato ce, satthe vuttanayena. So ce atirekacātumāsanivuttho",
  "tika-vin08t24:62_6": "ce, gāme vuttanayena ticīvarāvippavāso veditabbo. Tatthāpi ayaṁ viseso – sace sattho",
  "tika-vin08t24:62_7": "udakukkhepassa anto hoti, udakukkhepasīmā pamāṇanti eke. Satthova pamāṇanti ācariyā.",
  "tika-vin08t24:62_8": "Sace panettha bahū bhikkhūtiādimhi keci adhiṭṭhānuposathaṁ, keci gaṇuposathaṁ, keci",
  "tika-vin08t24:62_9": "saṅghuposathanti vattukāmatāya ‘‘bahū saṅghā’’ti avatvā ‘‘bhikkhū’’ti vuttaṁ. Ūnakaṁ",
  "tika-vin08t24:62_10": "pana na vaṭṭatīti ettha sīmāsambhedasambhavatoti upatissatthero. Ṭhapente hi ūnakaṁ",
  "tika-vin08t24:62_11": "na ṭhapetabbaṁ, ‘‘aṭṭhapetumpi vaṭṭati evā’’ti vuttanti vuttaṁ.",
  "tika-vin08t24:63_0": "Tanti sīmaṁ. Sīghameva atikkamatīti iminā taṁ anatikkamitvā anto eva parivattamānāya",
  "tika-vin08t24:63_1": "kātuṁ vaṭṭatīti dasseti. Etadatthameva hi vālikādīhi sīmāparicchindanaṁ, itarathā",
  "tika-vin08t24:63_2": "bahi parivattā nu kho, no vāti kammakopasaṅkā bhaveyyāti. Aññissā anussāvanāti kevalāya",
  "tika-vin08t24:63_3": "nadīsīmāya anussāvanā. Antonadiyaṁ jātarukkhe vāti udakukkhepaparicchedassa bahi",
  "tika-vin08t24:63_4": "ṭhite rukkhe vā. Bahinadītīrameva hi visabhāgasīmattā abandhitabbaṭṭhānaṁ, na antonadī",
  "tika-vin08t24:63_5": "nissayattena sabhāgattā. Teneva ‘‘bahinadītīre vihārasīmāya vā’’tiādinā tīrameva",
  "tika-vin08t24:63_6": "abandhitabbaṭṭhānattena dassitaṁ, na pana nadī. Jātarukkhepi ṭhitehīti idaṁ antoudakukkhepaṭṭhaṁ",
  "tika-vin08t24:63_7": "sandhāya vuttaṁ. Na hi bahiudakukkhepe bhikkhūnaṁ ṭhātuṁ vaṭṭati.",
  "tika-vin08t24:64_0": "Rukkhassāti tasseva antoudakukkhepaṭṭhassa rukkhassa. Sīmaṁ vā sodhetvāti yathāvuttaṁ",
  "tika-vin08t24:64_1": "vihāre baddhasīmaṁ gāmasīmañca tattha ṭhitabhikkhūnaṁ hatthapāsānayanabahisīmakaraṇavaseneva",
  "tika-vin08t24:64_2": "sodhetvā. Yathā ca udakukkhepasīmāyaṁ kammaṁ karontehi, evaṁ baddhasīmāyaṁ vā gāmasīmāyaṁ",
  "tika-vin08t24:64_3": "vā kammaṁ karontehipi udakukkhepasīmaṭṭhe sodhetvāva kātabbaṁ. Eteneva sattabbhantaraaraññasīmāhipi",
  "tika-vin08t24:64_4": "saddhiṁ udakukkhepasīmāya, imāya ca saddhiṁ tāsaṁ rukkhādisambandhadosopi nayato",
  "tika-vin08t24:64_5": "dassitova hoti. Imināva nayena sattabbhantarasīmāya baddhasīmagāmasīmāhipi saddhiṁ,",
  "tika-vin08t24:64_6": "etāsañca sattabbhantarasīmāya saddhiṁ sambandhadoso ñātabbo. Aṭṭhakathāyaṁ panetaṁ",
  "tika-vin08t24:64_7": "sabbaṁ vuttanayatova sakkā viññātunti aññamaññāsannānamevettha dassitaṁ.",
  "tika-vin08t24:65_0": "Tatridaṁ suttānulomato nayaggahaṇamukhaṁ – yathā hi baddhasīmāyaṁ sammatā baddhasīmā",
  "tika-vin08t24:65_1": "vipattisīmā hotīti tāsaṁ aññamaññaṁ rukkhādisambandho na vaṭṭati, evaṁ nadīādīsu",
  "tika-vin08t24:65_2": "sammatāpi baddhasīmā vipattisīmāva hotīti tāhipi saddhiṁ tassā rukkhādisambandho",
  "tika-vin08t24:65_3": "na vaṭṭatīti sijjhati. Iminā nayena sattabbhantarasīmāya gāmanadīādīhi saddhiṁ, udakukkhepasīmāya",
  "tika-vin08t24:65_4": "ca araññādīhi saddhiṁ rukkhādisambandhassanavaṭṭanakabhāvo ñātabbo, evametā bhagavatā",
  "tika-vin08t24:65_5": "anuññātā baddhasīmasattabbhantaraudakukkhepasīmā aññamaññañceva attano nissayavirahitāhi",
  "tika-vin08t24:65_6": "itarītarāsaṁ nissayasīmāhi ca rukkhādisambandhe sati sambhedadosamāpajjatīti suttānulomanayo ñātabbova.",
  "tika-vin08t24:66_0": "Attano attano pana nissayabhūtagāmādīhi saddhiṁ baddhasīmādīnaṁ tissannaṁ uppattikāle",
  "tika-vin08t24:66_1": "bhagavatā anuññātassa sambhedajjhottharaṇassa anulomanato rukkhādisambandhopi anuññātova",
  "tika-vin08t24:66_2": "hotīti daṭṭhabbaṁ. Yadi evaṁ udakukkhepabaddhasīmādīnaṁ antarā kasmā sīmantarikā",
  "tika-vin08t24:66_3": "na vihitāti? Nissayabhedasabhāvabhedehi sayameva bhinnattā. Ekanissayaekasabhāvānameva",
  "tika-vin08t24:66_4": "hi sīmantarikāya vināsaṁ karotīti vuttovāyamattho. Eteneva nadīnimittaṁ katvā baddhāya",
  "tika-vin08t24:66_5": "sīmāya saṅghe kammaṁ karonte nadiyampi yāva gāmakkhettaṁ āhacca ṭhitāya udakukkhepasīmāya",
  "tika-vin08t24:66_6": "aññesaṁ kammaṁ kātuṁ vaṭṭatīti siddhaṁ hoti. Yā panetā lokavohārasiddhā gāmāraññanadīsamuddajātassarasīmā",
  "tika-vin08t24:66_7": "pañca, tā aññamaññaṁ rukkhādisambandhepi sambhedadosaṁ nāpajjati tathā lokavohārābhāvato.",
  "tika-vin08t24:66_8": "Na hi gāmādayo gāmantarādīhi nadīādīhi ca rukkhādisambandhamattena sambhinnāti loke",
  "tika-vin08t24:66_9": "voharanti. Lokavohārasiddhānañca lokavohāratova sambhedo vā asambhedo vā gahetabbo,",
  "tika-vin08t24:66_10": "na aññathā. Teneva aṭṭhakathāyaṁ tāsaṁ aññamaññaṁ katthacipi sambhedanayo na dassito,",
  "tika-vin08t24:66_11": "sāsanavohārasiddho eva dassitoti.",
  "tika-vin08t24:67_0": "Ettha pana baddhasīmāya tāva ‘‘heṭṭhā pathavīsandhārakaṁ udakaṁ pariyantaṁ katvā",
  "tika-vin08t24:67_1": "sīmā gatā hotī’’tiādinā adhobhāgaparicchedo aṭṭhakathāyaṁ sabbathā dassito, gāmasīmādīnaṁ",
  "tika-vin08t24:67_2": "pana na dassito. Kathamayaṁ jānitabboti? Keci tāvettha ‘‘gāmasīmādayopi baddhasīmā",
  "tika-vin08t24:67_3": "viya pathavīsandhārakaṁ udakaṁ āhacca tiṭṭhatī’’ti vadanti.",
  "tika-vin08t24:68_0": "Keci pana taṁ paṭikkhipitvā ‘‘nadīsamuddajātassarasīmā, tāva tannissitaudakukkhepasīmā",
  "tika-vin08t24:68_1": "ca pathaviyā uparitale heṭṭhā ca udakena ajjhottharaṇappadese eva tiṭṭhanti, na tato",
  "tika-vin08t24:68_2": "heṭṭhā udakassa ajjhottharaṇābhāvā. Sace pana udakoghādinā yojanappamāṇampi ninnaṭṭhānaṁ",
  "tika-vin08t24:68_3": "hoti, nadīsīmādayova honti, na tato heṭṭhā. Tasmā nadīādīnaṁ heṭṭhā bahitīramukhena",
  "tika-vin08t24:68_4": "umaṅgena, iddhiyā vā paviṭṭho bhikkhu nadiyaṁ ṭhitānaṁ kammaṁ na kopeti, so pana",
  "tika-vin08t24:68_5": "āsannagāme bhikkhūnaṁ kammaṁ kopeti. Sace pana so ubhinnaṁ tīragāmānaṁ majjhe nisinno",
  "tika-vin08t24:68_6": "hoti, ubhayagāmaṭṭhānaṁ kammaṁ kopeti. Sace pana tīraṁ gāmakkhettaṁ na hoti, agāmakāraññameva.",
  "tika-vin08t24:68_7": "Tattha pana tīradvayepi sattabbhantarasīmaṁ vinā kevalāya khuddakāraññasīmāyameva",
  "tika-vin08t24:68_8": "kammaṁ kopeti. Sace sattabbhantarasīmāya karonti, tadā yadi tesaṁ sattabbhantarasīmāya",
  "tika-vin08t24:68_9": "paricchedo etassa nisinnokāsassa parato ekaṁ sattabbhantaraṁ atikkamitvā ṭhito na",
  "tika-vin08t24:68_10": "kammakopo. No ce, kammakopo. Gāmasīmāyaṁ pana antoumaṅge vā bile vā khaṇitvā vā yattha",
  "tika-vin08t24:68_11": "pavisituṁ sakkā, yattha vā suvaṇṇamaṇiādiṁ khaṇitvā gaṇhanti, gahetuṁ sakkāti vā",
  "tika-vin08t24:68_12": "sambhāvanā hoti, tattakaṁ heṭṭhāpi gāmasīmā, tattha iddhiyā anto nisinnopi kammaṁ",
  "tika-vin08t24:68_13": "kopeti. Yattha pana pakatimanussānaṁ pavesasambhāvanāpi natthi, taṁ sabbaṁ yāva pathavīsandhārakaudakā",
  "tika-vin08t24:68_14": "araññasīmāva, na gāmasīmā. Araññasīmāyampi eseva nayo. Tatthapi hi yattake padese",
  "tika-vin08t24:68_15": "pavesasambhāvanā, tattakameva uparitale araññasīmā pavattati. Tato pana heṭṭhā na",
  "tika-vin08t24:68_16": "araññasīmā tattha uparitalena saha ekāraññavohārābhāvato. Na hi tattha paviṭṭhaṁ",
  "tika-vin08t24:68_17": "araññaṁ paviṭṭhoti voharanti, tasmā tatraṭṭho upari araññaṭṭhānaṁ kammaṁ na kopeti",
  "tika-vin08t24:68_18": "umaṅganadiyaṁ ṭhito viya uparinadiyaṁ ṭhitānaṁ. Ekasmiñhi cakkavāḷe gāmanadīsamuddajātassare",
  "tika-vin08t24:68_19": "muñcitvā tadavasesaṁ amanussāvāsaṁ devabrahmalokaṁ upādāya sabbaṁ araññameva. ‘Gāmā",
  "tika-vin08t24:68_20": "vā araññā vā’ti vuttattā hi nadīsamuddajātassarādipi araññameva. Idha pana nadīādīnaṁ",
  "tika-vin08t24:68_21": "visuṁ sīmābhāvena gahitattā tadavasesameva araññaṁ gahetabbaṁ. Tattha ca yattake",
  "tika-vin08t24:68_22": "padese ekaṁ araññanti voharanti, ayamekā araññasīmā. Indapurañhi sabbaṁ ekāraññasīmā,",
  "tika-vin08t24:68_23": "tathā asurayakkhapurādi. Ākāsaṭṭhadevabrahmavimānāni pana samantā ākāsaparicchinnāni",
  "tika-vin08t24:68_24": "paccekaṁ araññasīmā samuddamajjhe pabbatadīpakā viya. Tattha sabbattha sattabbhantarasīmāyaṁ,",
  "tika-vin08t24:68_25": "araññasīmāyameva vā kammaṁ kātabbaṁ, tasmā idhāpi upariaraññatalena saddhiṁ heṭṭhāpathaviyā",
  "tika-vin08t24:68_26": "ekāraññavohārābhāvā visuṁ araññasīmāti gahetabbaṁ. Tenevettha gāmanadīādisīmākathāya",
  "tika-vin08t24:68_27": "aṭṭhakathāyaṁ (mahāva. aṭṭha. 138) ‘iddhimā bhikkhu heṭṭhāpathavitale ṭhito kammaṁ",
  "tika-vin08t24:68_28": "kopetī’ti baddhasīmāyaṁ dassitanayo na dassito’’ti vadanti.",
  "tika-vin08t24:69_0": "Idañcetāsaṁ gāmasīmādīnaṁ heṭṭhāpamāṇadassanaṁ suttādivirodhābhāvā yuttaṁ viya dissati,",
  "tika-vin08t24:69_1": "vīmaṁsitvā gahetabbaṁ. Evaṁ gahaṇe ca gāmasīmāyaṁ sammatā baddhasīmā uparigāmasīmaṁ,",
  "tika-vin08t24:69_2": "heṭṭhā udakapariyantaṁ araññasīmañca avattharatīti tassā araññasīmāpi khettanti sijjhati.",
  "tika-vin08t24:69_3": "Bhagavatā ca ‘‘sabbā, bhikkhave, nadī asīmā’’tiādinā (mahāva. 147) nadīsamuddajātassarā",
  "tika-vin08t24:69_4": "baddhasīmāya akhettabhāvena vuttā, na pana araññaṁ, tasmā araññampi baddhasīmāya",
  "tika-vin08t24:69_5": "khettamevāti gahetabbaṁ. Yadi evaṁ kasmā tattha sā na bajjhatīti? Payojanābhāvā.",
  "tika-vin08t24:69_6": "Sīmāpekkhānantarameva hi sattabbhantarasīmāya sambhavato, tassā ca upari sammatāya",
  "tika-vin08t24:69_7": "baddhasīmāya sambhedajjhottharaṇānulomato vipattisīmā eva siyā. Gāmakkhette pana",
  "tika-vin08t24:69_8": "ṭhatvā agāmakāraññekadesampi antokaritvā sammatā kiñcāpi susammatā agāmakāraññe bhagavatā",
  "tika-vin08t24:69_9": "vihitāya sattabbhantarasīmāyapi anivattanato, tattha pana kammaṁ kātuṁ paviṭṭhānampi",
  "tika-vin08t24:69_10": "tato bahi kevalāraññe karontānampi antarā tīṇi sattabbhantarāni ṭhapetabbāni. Aññathā",
  "tika-vin08t24:69_11": "vipatti eva siyāti sabbathā niratthakameva agāmake araññe baddhasīmākaraṇanti veditabbaṁ.",
  "tika-vin08t24:70_0": "Antonadiyaṁ paviṭṭhasākhāyāti nadiyā pathavītalaṁ āhacca ṭhitāya sākhāyapi, pageva",
  "tika-vin08t24:70_1": "anāhacca ṭhitāya. Pārohepi eseva nayo. Etena sabhāganadīsīmaṁ phusitvā ṭhitena visabhāgasīmāsambandhasākhādinā",
  "tika-vin08t24:70_2": "udakukkhepasīmāya sambandho na vaṭṭatīti dasseti. Eteneva mahāsīmaṁ gāmasīmañca phusitvā",
  "tika-vin08t24:70_3": "ṭhitena sākhādinā māḷakasīmāya sambandho na vaṭṭatīti ñāpitoti daṭṭhabbo. Antonadiyaṁyevāti",
  "tika-vin08t24:70_4": "setupādānaṁ tīraṭṭhitattaṁ nivatteti. Tena udakukkhepaparicchedato bahinadiyaṁ patiṭṭhitattepi",
  "tika-vin08t24:70_5": "sambhedābhāvaṁ dasseti. Tenāha ‘‘bahitīre patiṭṭhitā’’tiādi. Yadi hi udakukkhepato",
  "tika-vin08t24:70_6": "bahi antonadiyampi patiṭṭhitatte sambhedo bhaveyya, tampi paṭikkhipitabbaṁ bhaveyya",
  "tika-vin08t24:70_7": "kammakopassa samānattā, na ca paṭikkhittaṁ, tasmā sabbattha attano nissayasīmāya",
  "tika-vin08t24:70_8": "sambhedadoso natthevāti gahetabbaṁ.",
  "tika-vin08t24:71_0": "Āvaraṇena vāti dāruādīni khaṇitvā udakanivāraṇena. Koṭṭakabandhanena vāti mattikādīhi",
  "tika-vin08t24:71_1": "pūretvā katasetubandhanena vā, ubhayenāpi āvaraṇameva dasseti. ‘‘Nadiṁ vināsetvā’’ti",
  "tika-vin08t24:71_2": "vuttamevatthaṁ vibhāveti ‘‘heṭṭhā pāḷibaddhā’’ti, heṭṭhā nadiṁ āvaritvā pāḷi baddhāti",
  "tika-vin08t24:71_3": "attho. Chaḍḍitodakanti atirittodakaṁ. Nadiṁ otaritvā sandanaṭṭhānatoti iminā taḷākanadīnaṁ",
  "tika-vin08t24:71_4": "antarā pavattanaṭṭhāne na vaṭṭatīti dasseti. Uppatitvāti tīrādibhindanavasena vipulā",
  "tika-vin08t24:71_5": "hutvā. Vihārasīmanti baddhasīmaṁ.",
  "tika-vin08t24:72_0": "Agamanapatheti tadaheva gantvā nivattituṁ asakkuṇeyye. Araññasīmāsaṅkhyameva gacchatīti",
  "tika-vin08t24:72_1": "lokavohārasiddhaṁ agāmakāraññasīmaṁ sandhāya vadati. Tatthāti pakatiyā macchabandhānaṁ",
  "tika-vin08t24:72_2": "gamanapathesu dīpakesu.",
  "tika-vin08t24:73": "Taṁ ṭhānanti tesaṁ āvāṭādīnaṁ kataṭṭhānameva, na akatanti attho. Loṇīti samuddodakassa uppattiveganinno mātikākārena pavattanako.",
  "tika-vin08t24:74_0": "Sāratthadīpaniyaṁ (sārattha. ṭī. mahāvagga 3.147) pana – gacchantiyā pana nāvāya",
  "tika-vin08t24:74_1": "kātuṁ na vaṭṭatīti ettha udakukkhepamanatikkamitvā parivattamānāya kātuṁ vaṭṭatīti",
  "tika-vin08t24:74_2": "veditabbaṁ. Sīmaṁ vā sodhetvāti ettha sīmāsodhanaṁ nāma gāmasīmādīsu ṭhitānaṁ hatthapāsānayanādi.",
  "tika-vin08t24:74_3": "‘‘Nadiṁ vināsetvā taḷākaṁ karontī’’ti vuttamevatthaṁ vibhāveti ‘‘heṭṭhā pāḷi baddhā’’ti,",
  "tika-vin08t24:74_4": "heṭṭhā nadiṁ āvaritvā pāḷi baddhāti attho. Chaḍḍitodakanti taḷākarakkhaṇatthaṁ ekamantena",
  "tika-vin08t24:74_5": "chaḍḍitamudakaṁ. Deve avassanteti dubbuṭṭhikāle vassānepi deve avassante. Uppatitvāti",
  "tika-vin08t24:74_6": "uttaritvā. Gāmanigamasīmaṁ ottharitvā pavattatīti vuttappakāre vassakāle cattāro",
  "tika-vin08t24:74_7": "māse abbocchinnā pavattati. Vihārasīmanti baddhasīmaṁ sandhāya vadati.",
  "tika-vin08t24:75_0": "Agamanapatheti yattha tadaheva gantvā paccāgantuṁ na sakkoti, tādise padese. Araññasīmāsaṅkhyameva",
  "tika-vin08t24:75_1": "gacchatīti sattabbhantarasīmaṁ sandhāya vadati. Tesanti macchabandhānaṁ. Gamanapariyantassaoratoti",
  "tika-vin08t24:75_2": "gamanapariyantassa orimabhāge dīpakaṁ pabbatañca sandhāya vuttaṁ, na samuddappadesanti vuttaṁ.",
  "tika-vin08t24:76_0": "Sambhindantīti yattha catūhi bhikkhūhi nisīdituṁ na sakkā, tattha tato paṭṭhāya yāva",
  "tika-vin08t24:76_1": "kesaggamattampi attano sīmāya karontā sambhindanti, catunnampi bhikkhūnaṁ pahonakato",
  "tika-vin08t24:76_2": "paṭṭhāya yāva sakalampi antokarontā ajjhottharantīti veditabbaṁ. Saṁsaṭṭhaviṭapāti",
  "tika-vin08t24:76_3": "aññamaññaṁ sibbitvā ṭhitamahāsākhamūlā, etena aññamaññassa atiāsannataṁ dīpeti. Sākhāya",
  "tika-vin08t24:76_4": "sākhaṁ phusantāpi hi dūraṭṭhāpi siyuṁ, tato ekaṁsato sambhedalakkhaṇaṁ na dassitaṁ",
  "tika-vin08t24:76_5": "siyāti taṁ dassetuṁ viṭapaggahaṇaṁ kataṁ. Evañhi bhikkhūnaṁ nisīdituṁ appahonakaṭṭhānaṁ",
  "tika-vin08t24:76_6": "attano sīmāya antosīmaṭṭhaṁ karitvā purāṇavihāraṁ karontā sīmāya sīmaṁ sambhindanti",
  "tika-vin08t24:76_7": "nāma, na tato paranti dassitameva hoti. Baddhā hotīti porāṇakavihārasīmaṁ sandhāya",
  "tika-vin08t24:76_8": "vuttaṁ. Taṁ ambanti aparena samayena purāṇavihāraparikkhepādīnaṁ vinaṭṭhattā ajānantānaṁ",
  "tika-vin08t24:76_9": "taṁ purāṇavihārasīmāya nimittabhūtaṁ ambaṁ. Attano sīmāya antosīmaṭṭhaṁ karitvā purāṇavihārasīmaṭṭhaṁ",
  "tika-vin08t24:76_10": "jambuṁ kittetvā ambajambūnaṁ antare yaṁ ṭhānaṁ, taṁ attano sīmāya pavesetvā baddhāti",
  "tika-vin08t24:76_11": "attho. Ettha ca purāṇasīmāya nimittabhūtassa gāmaṭṭhassa ambarukkhassa antosīmaṭṭhāya",
  "tika-vin08t24:76_12": "jambuyā saha saṁsaṭṭhaviṭapattepi sīmāya bandhanakāle vipatti vā pacchā gāmasīmāya",
  "tika-vin08t24:76_13": "saha sambhedo vā kammavipatti vā nāhosīti mukhatova vuttanti veditabbaṁ.",
  "tika-vin08t24:77_0": "Padesanti saṅghassa nisīdanappahonakaṁ padesaṁ. Sīmantarikaṁ ṭhapetvātiādinā sambhedajjhottharaṇaṁ",
  "tika-vin08t24:77_1": "katvā baddhasīmāpi aññamaññaṁ phusāpetvā abyavadhānena baddhasīmāpi asīmā evāti dasseti,",
  "tika-vin08t24:77_2": "tasmā ekadvaṅgulamattāpi sīmantarikā vaṭṭati eva. Sā pana dubbodhāti aṭṭhakathāsu",
  "tika-vin08t24:77_3": "caturaṅgulādikā vuttāti daṭṭhabbaṁ. Dvinnaṁ sīmānanti dvinnaṁ baddhasīmānaṁ. Nimittaṁ",
  "tika-vin08t24:77_4": "hotīti nimittassa sīmato bāhirattā bandhanakāle tāva sambhedadoso natthīti adhippāyo.",
  "tika-vin08t24:77_5": "Na kevalañca nimittakato eva saṅkaraṁ karoti, atha kho sīmantarikāya ṭhito aññopi",
  "tika-vin08t24:77_6": "rukkho karoti eva, tasmā appamattikāya sīmantarikāya vaḍḍhanakarukkhādayo na vaṭṭanti",
  "tika-vin08t24:77_7": "eva. Ettha ca upari dissamānakhandhasākhādipavesesu eva saṅkaradosassa sabbattha",
  "tika-vin08t24:77_8": "dassitattā adissamānānaṁ mūlānaṁ pavesepi bhūmigatikattā doso natthīti sijjhati.",
  "tika-vin08t24:77_9": "Sace pana mūlānipi dissamānāni neva pavisanti, saṅkarova, pabbatapāsāṇā pana dissamānāpi",
  "tika-vin08t24:77_10": "bhūmigatikāyeva. Yadi pana bandhanakāle eva eko thūlarukkho ubhayampi sīmaṁ āhacca",
  "tika-vin08t24:77_11": "tiṭṭhati, pacchā baddhā asīmā hotīti daṭṭhabbaṁ.",
  "tika-vin08t24:78_0": "Sīmasaṅkaranti sīmasambhedaṁ. Yaṁ panettha sāratthadīpaniyaṁ (sārattha. ṭī. mahāvagga",
  "tika-vin08t24:78_1": "3.148) vuttaṁ ‘‘sīmasaṅkaraṁ karotīti vaḍḍhitvā sīmappadesaṁ paviṭṭhe dvinnaṁ sīmānaṁ",
  "tika-vin08t24:78_2": "gataṭṭhānassa dubbiññeyyattā vutta’’nti, taṁ na yuttaṁ gāmasīmāyapi saha saṅkaraṁ",
  "tika-vin08t24:78_3": "karotīti vattabbato. Tatthāpi hi nimitte vaḍḍhite gāmasīmabaddhasīmānaṁ gataṭṭhānaṁ",
  "tika-vin08t24:78_4": "dubbiññeyyameva hoti. Tattha pana avatvā dvinnaṁ baddhasīmānameva saṅkarassa vuttattā",
  "tika-vin08t24:78_5": "yathāvuttasambandhadosova saṅkarasaddena vuttoti gahetabbaṁ. Pāḷiyaṁ (mahāva. 148)",
  "tika-vin08t24:78_6": "pana nidānavasena ‘‘yesaṁ, bhikkhave, sīmā pacchā sammatā, tesaṁ taṁ kammaṁ adhammika’’ntiādinā",
  "tika-vin08t24:78_7": "pacchā sammatāya asīmatte vuttepi dvīsu gāmasīmāsu ṭhatvā dvīhi saṅghehi sambhedaṁ",
  "tika-vin08t24:78_8": "vā ajjhottharaṇaṁ vā katvā sīmantarikaṁ aṭṭhapetvā vā rukkhapārohādisambandhaṁ aviyojetvā",
  "tika-vin08t24:78_9": "vā ekasmiṁ khaṇe kammavācāniṭṭhāpanavasena ekato sammatānaṁ dvinnampi sīmānaṁ asīmatā",
  "tika-vin08t24:78_10": "pakāsitāti veditabbaṁ.",
  "tika-vin08t24:79_0": "Sāratthadīpaniyaṁ (sārattha. ṭī. mahāvagga 3.148) ‘‘saṁsaṭṭhaviṭapāti iminā aññamaññassa",
  "tika-vin08t24:79_1": "āsannataṁ dīpeti. Baddhā hotīti pacchimadisābhāge sīmaṁ sandhāya vuttaṁ. Tassā padesanti",
  "tika-vin08t24:79_2": "yattha ṭhatvā bhikkhūhi kammaṁ kātuṁ sakkā hoti, tādisaṁ padesaṁ. Yattha pana ṭhitehi",
  "tika-vin08t24:79_3": "kammaṁ kātuṁ na sakkā hoti, tādisaṁ padesaṁ anto karitvā bandhantā sīmāya sīmaṁ sambhindanti",
  "tika-vin08t24:79_4": "nāma. Dvinnaṁ sīmānaṁ nimittaṁ hotīti nimittassa sīmato bāhirattā sīmasambhedo na",
  "tika-vin08t24:79_5": "hotīti vuttaṁ. Sīmasaṅkaraṁ karotīti vaḍḍhitvā sīmappadesaṁ paviṭṭhe dvinnaṁ sīmānaṁ",
  "tika-vin08t24:79_6": "gataṭṭhānassa duviññeyyattā vuttaṁ, na ca pana tattha kammaṁ kātuṁ na vaṭṭatīti dassanatthaṁ.",
  "tika-vin08t24:79_7": "Na hi sīmā tattakena asīmā hoti, dve pana sīmā pacchā vaḍḍhitena rukkhena ajjhotthaṭā",
  "tika-vin08t24:79_8": "ekābaddhā honti, tasmā ekattha ṭhatvā kammaṁ karontehi itaraṁ sodhetvā kātabba’’nti vuttaṁ.",
  "tika-vin08t24:80": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t24:81": "Sīmāvinicchayakathālaṅkāro nāma",
  "tika-vin08t24:82": "Catuvīsatimo paricchedo.",
  "tika-vin08t24:83": "Sīmābandhanavinicchayakathā",
  "tika-vin08t24:84_0": "Evaṁ sīmāvinicchayaṁ kathetvā pāḷiyaṁ sīmakathāya uposathakkhandhakapariyāpannattā",
  "tika-vin08t24:84_1": "uposathakkhandhakānantarañca pavāraṇakkhandhakassa āgatattā tadanukkamena sīmāvinicchayato",
  "tika-vin08t24:84_2": "uposathapavāraṇavinicchayaṁ kathetumāraddhepi sāsanavuddhikaraṇatthaṁ upasampadādivinayakammakaraṇaṭṭhānabhūtaṁ",
  "tika-vin08t24:84_3": "sīmaṁ bandhitukāmānaṁ lajjipesalabahussutasikkhākāmabhikkhūnaṁ paññāsativīriyajananatthaṁ",
  "tika-vin08t24:84_4": "sīmābandhanakathā amhehi ārabhīyate . Tattha apalokanādicatubbidhakammakaraṇaṭṭhānabhūtā",
  "tika-vin08t24:84_5": "sīmā nāma baddhaabaddhavasena duvidhā hoti. Tatthāpi baddhasīmā khaṇḍasīmā, samānasaṁvāsakasīmā,",
  "tika-vin08t24:84_6": "avippavāsasīmāti tibbidhā hoti, tathā abaddhasīmāpi gāmasīmā, udakukkhepasīmā, sattabbhantarasīmāti.",
  "tika-vin08t24:84_7": "Vuttañhetaṁ ācariyabuddhadattattherena vinayavinicchaye –",
  "tika-vin08t24:85": "‘‘Khaṇḍasamānasaṁvāsā-vippavāsāti bhedato;",
  "tika-vin08t24:86": "Iti baddhā tidhā vuttā, abaddhāpi tidhā matā.",
  "tika-vin08t24:87": "‘‘Gāmato udakukkhepā, sattabbhantaratopi ca;",
  "tika-vin08t24:88": "Tattha gāmaparicchedo, gāmasīmāti vuccatī’’ti.",
  "tika-vin08t24:89_0": "Tattha baddhasīmaṁ bandhitukāmena atikhuddikā, atimahatī, khaṇḍanimittā, chāyānimittā,",
  "tika-vin08t24:89_1": "animittā, bahisīme ṭhitasammatā, nadiyā sammatā, samudde sammatā, jātassare sammatā,",
  "tika-vin08t24:89_2": "sīmāya sīmaṁ sambhindantena sammatā, sīmāya sīmaṁ ajjhottharantena sammatāti vuttā",
  "tika-vin08t24:89_3": "imā ekādasa vipattisīmāyo atikkamitvā nimittasampatti, parisasampatti, kammavācāsampattīti",
  "tika-vin08t24:89_4": "vuttāya tividhasampattiyā yuttaṁ katvā paṭhamaṁ kittitanimittena sabbapacchimakittitanimittaṁ",
  "tika-vin08t24:89_5": "sambandhaṁ katvā bandhitabbā. Vuttañhetaṁ aṭṭhakathācariyena kaṅkhāvitaraṇiyaṁ (kaṅkhā.",
  "tika-vin08t24:89_6": "aṭṭha. nidānavaṇṇanā) ‘‘tattha ekādasa vipattisīmāyo atikkamitvā tividhasampattiyuttā",
  "tika-vin08t24:89_7": "nimittena nimittaṁ sambandhitvā sammatā sīmā baddhasīmā nāmā’’ti. Etena etesu ekādasasu",
  "tika-vin08t24:89_8": "vipattīsu ekāyapi yuttāya, tividhasampattīsu ekāyapi ayuttāya, nimittena nimittaṁ",
  "tika-vin08t24:89_9": "asambandhaṁ katvā sammatāya ca sati sīmā na hotīti dasseti.",
  "tika-vin08t24:90_0": "Evaṁ sīmaṁ bandhitukāmena bhikkhunā sabbalakkhaṇaparipūratthaṁ mahanto ussāho karaṇīyo",
  "tika-vin08t24:90_1": "hoti, tasmā sīmābandhanakāle tīsu sampattīsu parisasampattisiddhiyā paṭhamaṁ tāva",
  "tika-vin08t24:90_2": "gāmasīmā upaparikkhitabbā. Etthāha ‘‘nanu baddhasīmā vā bandhitabbā, atha kasmā gāmasīmā",
  "tika-vin08t24:90_3": "upaparikkhitabbā’’ti? Gāmasīmāyaṁ ṭhatvā baddhasīmāya bandhitabbato. Vuttañhetaṁ",
  "tika-vin08t24:90_4": "bhagavatā ‘‘asammatāya, bhikkhave, sīmāya aṭṭhapitāya yaṁ gāmaṁ vā nigamaṁ vā upanissāya",
  "tika-vin08t24:90_5": "viharati, yā tassa vā gāmassa gāmasīmā, nigamassa vā nigamasīmā, ayaṁ tattha samānasaṁvāsā",
  "tika-vin08t24:90_6": "ekūposathā’’ti (mahāva. 147). Idha pāḷiyaṁ sarūpena anāgatampi aṭṭhakathāyaṁ (mahāva.",
  "tika-vin08t24:90_7": "aṭṭha. 147) ‘‘gāmaggahaṇena cettha nagarampi gahitameva hotī’’ti vuttattā nagarasīmāpi",
  "tika-vin08t24:90_8": "gahitā hoti, tasmā yasmiṁ abaddhasīmavihāre bhikkhū yaṁ gāmaṁ upanissāya viharanti,",
  "tika-vin08t24:90_9": "tassa gāmassa paricchedo gāmasīmā nāma. Yaṁ nigamaṁ upanissāya viharanti, tassa nigamassa",
  "tika-vin08t24:90_10": "paricchedo nigamasīmā nāma. Yaṁ nagaraṁ upanissāya viharanti, tassa nagarassa paricchedo",
  "tika-vin08t24:90_11": "nagarasīmā nāma. Tā sabbāpi gāmasīmāti vuccanti. Tesaṁ bhikkhūnaṁ samānasaṁvāsā ekūposathabaddhasīmā",
  "tika-vin08t24:90_12": "viya ekato uposathādisaṅghakammakaraṇārahā honti, īdiseyeva ca padese sīmaṁ bandhitumarahati,",
  "tika-vin08t24:90_13": "na uposathādisaṅghakammānarahe padeseti vuttaṁ hoti.",
  "tika-vin08t24:91_0": "Tattha ‘‘yattake padese tassa tassa gāmassa gāmabhojakā baliṁ labhanti, so padeso",
  "tika-vin08t24:91_1": "appo vā hotu mahanto vā, gāmasīmātveva saṅkhyaṁ gacchatī’’ti aṭṭhakathāyaṁ vacanato",
  "tika-vin08t24:91_2": "gāmādibhojakānaṁ balilabhanaṭṭhānaṁ gāmasīmā hoti, idañca yebhuyyavasena vuttaṁ.",
  "tika-vin08t24:91_3": "Baliṁ alabhantopi rājapaṇṇe āropitapadese tassa gāmassa gāmasīmāyeva. Vuttañhi vimativinodaniyaṁ",
  "tika-vin08t24:91_4": "(vi. vi. ṭī. mahāvagga 2.147) ‘‘baliṁ labhantīti idaṁ yebhuyyavasena vuttaṁ. ‘Ayaṁ",
  "tika-vin08t24:91_5": "gāmo ettako karīsabhāgo’tiādinā pana rājapaṇṇesu āropitesu bhūmibhāgesu yasmiṁ yasmiṁ",
  "tika-vin08t24:91_6": "taḷākamātikāsusānapabbatādike padese baliṁ na gaṇhanti, sopi gāmasīmā eva. Rājādīhi",
  "tika-vin08t24:91_7": "paricchinnabhūmibhāgo hi sabbova ṭhapetvā nadīloṇijātassare gāmasīmāti veditabbo’’ti.",
  "tika-vin08t24:91_8": "Ayaṁ pakatigāmasīmā nāma. ‘‘Yampi ekasmiṁyeva gāmakkhette ekaṁ padesaṁ, ‘ayaṁ visuṁgāmo",
  "tika-vin08t24:91_9": "hotū’ti paricchinditvā rājā kassaci deti, sopi visuṁgāmasīmā hotiyevā’’ti aṭṭhakathāyaṁ",
  "tika-vin08t24:91_10": "(mahāva. aṭṭha. 147) vacanato rājā ‘‘pakatigāmakkhetteyeva pakatigāmato visuṁ pakatigāmena",
  "tika-vin08t24:91_11": "asammisso gāmo hotū’’ti yaṁ padesaṁ deti, so padeso visuṁgāmasīmā nāma. Iti pakatigāmasīmā",
  "tika-vin08t24:91_12": "ca rājūnaṁ icchāvasena pavattā visuṁgāmasīmā ca baddhasīmā viya sabbakammārahā, tasmā",
  "tika-vin08t24:91_13": "abhinavabaddhasīmaṁ bandhitukāmehi pakatigāmasīmaṁ vā visuṁgāmasīmaṁ vā sodhetvā",
  "tika-vin08t24:91_14": "kattabbaṁ hoti. Tathā hi vuttaṁ aṭṭhakathāyaṁ ‘‘tasmā sā ca itarā ca pakatigāmanagaranigamasīmā",
  "tika-vin08t24:91_15": "baddhasīmāsadisāyeva hontī’’ti. Vimativinodaniyañca (vi. vi. ṭī. mahāvagga 2.147)",
  "tika-vin08t24:91_16": "‘‘tattha hi sā ca rājicchāvasena parivattitvā samuppannā abhinavā ca itarā ca aparivattā",
  "tika-vin08t24:91_17": "pakatigāmasīmā, yathā baddhasīmāyaṁ sabbaṁ saṅghakammaṁ kātuṁ vaṭṭati, evametāpi",
  "tika-vin08t24:91_18": "sabbakammārahatāsadisena baddhasīmāsadisā, sā samānasaṁvāsā ekūposathāti adhippāyo’’ti vuttaṁ.",
  "tika-vin08t24:92_0": "Keci pana ācariyā ‘‘mayaṁ sīmaṁ bandhitukāmā, tasmā ettako bhūmiparicchedo visuṁ",
  "tika-vin08t24:92_1": "khettaṁ hotū’’ti rājānaṁ āpucchitvā tena okāse kate ‘‘idaṁ ṭhānaṁ visuṁgāmakkhettaṁ",
  "tika-vin08t24:92_2": "hotī’’ti manasi katvā tatraṭṭheyeva bhikkhū ca hatthapāsānayanādinā sodhetvā sīmāsamūhanasīmābandhanādīni",
  "tika-vin08t24:92_3": "karonti, taṁ karaṇaṁ ‘‘ayaṁ visuṁgāmo hotūti paricchinditvā rājā kassaci detī’’ti",
  "tika-vin08t24:92_4": "aṭṭhakathāvacanena, ‘‘sā ca rājicchāvasena parivattitvā samuppannā abhinavā cā’’ti",
  "tika-vin08t24:92_5": "āgatena vimativinodanīṭīkāvacanena ca samentaṁ viya na dissati. Kathaṁ? Aṭṭhakathāvacane",
  "tika-vin08t24:92_6": "tāva ‘‘ayaṁ visuṁgāmo hotū’’ti iminā na kevalaṁ purimagāmoyeva gāmo hotu, atha kho",
  "tika-vin08t24:92_7": "idāni paricchinnapadesopi visuṁyeva gāmo hotūti ekaṁyeva gāmakkhettaṁ dve gāme karotīti",
  "tika-vin08t24:92_8": "dasseti. ‘‘Rājā kassaci detī’’ti iminā gāmabhojakassa dinnabhāvaṁ pakāseti, idha",
  "tika-vin08t24:92_9": "pana neva dve gāme karoti, na ca gāmabhojakassa deti, kevalaṁ bhikkhūnaṁ anumatiyā",
  "tika-vin08t24:92_10": "yāvakālikavaseneva okāsaṁ karoti, evaṁ aṭṭhakathāvacanenapi samentaṁ viya na dissati.",
  "tika-vin08t24:92_11": "Vimativinodanīṭīkāvacanenapi ‘‘rājicchāvasena parivattitvā’’ti iminā agāmabhūtaṁ",
  "tika-vin08t24:92_12": "khettaṁ rājicchāvasena parivattitvā gāmo hotīti dasseti. ‘‘Abhinavā cā’’ti iminā",
  "tika-vin08t24:92_13": "purāṇagāmasīmā ca abhinavagāmasīmā cāti purimagāmena amissaṁ visuṁgāmalakkhaṇaṁ dasseti.",
  "tika-vin08t24:92_14": "Idha pana rājicchāvasena parivattitvā khettassa visuṁgāmabhūtabhāvo ca abhinavabhāvena",
  "tika-vin08t24:92_15": "visuṁgāmalakkhaṇañca na dissati, evaṁ ṭīkāvacanenapi samentaṁ viya na dissati.",
  "tika-vin08t24:93_0": "Vinayavinicchayaṭīkāyañca ‘‘gāmaparicchedoti sabbadisāsu sammā paricchinditvā ‘imassa",
  "tika-vin08t24:93_1": "padesassa ettako karo’ti evaṁ karena niyamito gāmappadeso’’ti evaṁ āyavaseneva paricchindanaṁ",
  "tika-vin08t24:93_2": "vuttaṁ, na anumatikaraṇamattena, tasmā visuṁgāmalakkhaṇaṁ appattatāya pakatigāmena",
  "tika-vin08t24:93_3": "saṅkaro hoti, na tattha uposathādisaṅghakammaṁ kātumarahati, uposathādisaṅghakammakaraṇārahapadeseyeva",
  "tika-vin08t24:93_4": "sīmāsamūhananasīmābandhanakammampi karaṇārahaṁ hoti ñattidutiyakammattā tesaṁ kammānaṁ,",
  "tika-vin08t24:93_5": "tasmā tesaṁ ācariyānaṁ taṁ karaṇaṁ aññe ācariyā na icchanti. Aññe pana ācariyā ‘‘taṁ",
  "tika-vin08t24:93_6": "paricchinnappadesaṁ ‘visuṁgāmo hotū’ti rājā kassaci deti, gāmabhojako ca tato baliṁ",
  "tika-vin08t24:93_7": "paṭiggaṇhāti, tadā visuṁgāmo hoti, na tato pubbe’’ti vadanti. Tesaṁ taṁ vacanaṁ ‘‘evaṁ",
  "tika-vin08t24:93_8": "karena niyamito padeso’’ti vinicchayaṭīkāvacanañca ‘‘gāmādīnaṁ karaggāhaparicchinno",
  "tika-vin08t24:93_9": "samantato padeso gāmasīmā’’ti sīmālaṅkāragaṇṭhivacanañca sandhāya vuttaṁ siyā, tesu",
  "tika-vin08t24:93_10": "pana ‘‘imassa padesassa ettako karo’’ti evaṁ karaparicchindanaṁ vuttaṁ, na gāmabhojakassa",
  "tika-vin08t24:93_11": "baliggahaṇaṁ. Aṭṭhakathāyañca ‘‘rājā kassaci detī’’ti dānameva vadati, na ‘‘gāmabhojako",
  "tika-vin08t24:93_12": "ca baliṁ gaṇhātī’’ti paṭiggahaṇaṁ, tasmā tampi vacanaṁ aññe paṇḍitā na sampaṭicchanti,",
  "tika-vin08t24:93_13": "tasmā pathavissaro rājā ‘‘imasmiṁ gāmakkhette ettakakarīsamatto padeso purimagāmato",
  "tika-vin08t24:93_14": "visuṁgāmo hotū’’ti paricchinditvā deti, ettāvatā so padeso baliṁ paṭiggahito vā hotu",
  "tika-vin08t24:93_15": "appaṭiggahito vā, visuṁgāmo nāma hotīti daṭṭhabbo.",
  "tika-vin08t24:94_0": "Evaṁ pakatigāmalakkhaṇañca visuṁgāmalakkhaṇañca tathato ñatvā baddhasīmaṁ bandhitukāmo",
  "tika-vin08t24:94_1": "yadi pakatigāmasīmā nātivitthārā hoti sukharakkhitā, tameva pakatigāmasīmaṁ suṭṭhu",
  "tika-vin08t24:94_2": "rakkhāpetvā suṭṭhu sodhetvā sīmāsamūhananasīmāsammutikammāni kātabbāni. Yadi pana",
  "tika-vin08t24:94_3": "pakatigāmasīmā ativitthārā hoti, nigamasīmā, nagarasīmā vā honti, bahūnaṁ bhikkhūnaṁ",
  "tika-vin08t24:94_4": "nisinnaṭṭhānasañcaraṇaṭṭhānattā sodhetuṁ vā rakkhituṁ vā na sakkonti, evañca sati",
  "tika-vin08t24:94_5": "pathavissararājūhi paricchinnāya visuṁgāmasīmāya suṭṭhu sodhetvā surakkhitaṁ katvā",
  "tika-vin08t24:94_6": "sīmāsamūhananasīmāsammutikammaṁ kātabbaṁ. Kathaṁ pana suṭṭhu sodhanañca suṭṭhu rakkhaṇañca",
  "tika-vin08t24:94_7": "kātabbaṁ? Sīmaṁ bandhitukāmena hi sāmantavihāresu bhikkhū tassa tassa vihārassa sīmāparicchedaṁ",
  "tika-vin08t24:94_8": "pucchitvā baddhasīmavihārānaṁ sīmāya sīmantarikaṁ, abaddhasīmavihārānaṁ sīmāya upacāraṁ",
  "tika-vin08t24:94_9": "ṭhapetvā disācārikabhikkhūnaṁ nissañcārasamaye sace ekasmiṁ gāmakkhette sīmaṁ bandhitukāmā,",
  "tika-vin08t24:94_10": "ye tattha baddhasīmavihārā, tesu bhikkhūnaṁ ‘‘mayaṁ ajja sīmaṁ bandhissāma, tumhe",
  "tika-vin08t24:94_11": "sakasakasīmāya paricchedato mā nikkhamathā’’ti pesetabbaṁ. Ye abaddhasīmavihārā,",
  "tika-vin08t24:94_12": "tesu bhikkhū ekajjhaṁ sannipātetabbā, chandārahānaṁ chando āharāpetabbo. Evaṁ sannipatitesu",
  "tika-vin08t24:94_13": "pana bhikkhūsu chandārahānaṁ chande āhaṭe tesu tesu maggesu ca nadītitthagāmadvārādīsu",
  "tika-vin08t24:94_14": "ca āgantukabhikkhūnaṁ sīghaṁ sīghaṁ hatthapāsānayanatthañca bahisīmakaraṇatthañca",
  "tika-vin08t24:94_15": "ārāmike ceva samaṇuddese ca ṭhapetvā bherisaññaṁ vā saṅkhasaññaṁ vā katvā sīmā samūhanitabbāti.",
  "tika-vin08t24:95_0": "Nanu ca idaṁ sodhanaṁ rakkhaṇañca sīmāsammutikāleyeva aṭṭhakathāyaṁ vuttaṁ, atha",
  "tika-vin08t24:95_1": "kasmā idha sīmāsamūhanane vuttanti? Imassapi sīmāsamūhananakammassa ñattidutiyakammattā",
  "tika-vin08t24:95_2": "parisasampattijananatthaṁ vuttanti daṭṭhabbaṁ. Evaṁ santepi idaṁ sīmāsamūhananakammaṁ",
  "tika-vin08t24:95_3": "nāma yadi porāṇā baddhasīmā atthi, tadaṭṭhakasaṅghe hatthapāsagate aññesu bhikkhūsu",
  "tika-vin08t24:95_4": "gāmasīmaṁ paviṭṭhesupi kammabhedo natthi. Yadi porāṇā baddhasīmā natthi, evampi sati",
  "tika-vin08t24:95_5": "kevalaṁ gāmasīmābhūtattā sīmāsamūhananakamme asampajjantepi doso natthi, atha kasmā",
  "tika-vin08t24:95_6": "sodhanā vuttāti? Saccaṁ, tathāpi samūhanitabbā porāṇasīmāparicchedassa duviññeyyattā.",
  "tika-vin08t24:95_7": "Sace hi mahatiyā porāṇabaddhasīmāya ekasmiṁ padese sīmaṁ samūhanissāmāti saṅghe sannipatite",
  "tika-vin08t24:95_8": "tassāyeva sīmāya aññasmiṁ padese bhikkhumhi paviṭṭhe ajānantassapi kammaṁ vipajjati,",
  "tika-vin08t24:95_9": "tasmā mahussāhena sodhetabbāvāti daṭṭhabbaṁ. Evaṁ gāmasīmasodhanaṁ ‘‘parisasampattiyā",
  "tika-vin08t24:95_10": "yuttā nāma sabbantimena paricchedena catūhi bhikkhūhi sannipatitvā yāvatikā tasmiṁ",
  "tika-vin08t24:95_11": "gāmakkhette baddhasīmaṁ vā nadīsamuddajātassare vā anokkamitvā ṭhitā bhikkhū, te",
  "tika-vin08t24:95_12": "sabbe hatthapāse vā katvā chandaṁ vā āharitvā sammatā’’ti kaṅkhāvitaraṇiyaṁ (kaṅkhā.",
  "tika-vin08t24:95_13": "aṭṭha. nidānavaṇṇanā) āgatattā parisasampattikāraṇaṁ hotīti viññāyati. Tato ‘‘sīmāya",
  "tika-vin08t24:95_14": "sīmaṁ sambhindantena sammatā, sīmāya sīmaṁ ajjhottharantena sammatā’’ti vuttehi dvīhi",
  "tika-vin08t24:95_15": "vipattidosehi muccanatthaṁ sīmasamūhananakammaṁ kātabbaṁ.",
  "tika-vin08t24:96_0": "Sīmāya asamūhatāya sati kathaṁ vipattidvayaṁ āpajjeyyāti, tathā sodhitāyapi gāmasīmāya.",
  "tika-vin08t24:96_1": "Yadi porāṇabaddhasīmā vijjamānā bhaveyya, tassā vijjamānabhāvaṁ ajānantā navaṁ baddhasīmaṁ",
  "tika-vin08t24:96_2": "bandheyyuṁ. Porāṇasīmāya hi nimittaṁ anto katvā tassa samīpe porāṇasīmāya anto ṭhitaṁ",
  "tika-vin08t24:96_3": "aññaṁ nimittaṁ katvā navaṁ baddhasīmaṁ bandheyyuṁ, sīmāya sīmaṁ sambhindantena sammatā",
  "tika-vin08t24:96_4": "nāma hoti. Tena vuttaṁ kaṅkhāvitaraṇiyaṁ (kaṅkhā. aṭṭha. nidānavaṇṇanā) ‘‘sīmāya",
  "tika-vin08t24:96_5": "sīmaṁ sambhindantena sammatā nāma attano sīmāya paresaṁ sīmaṁ sambhindantena sammatā.",
  "tika-vin08t24:96_6": "Sace hi porāṇakassa vihārassa puratthimāya disāya ambo ceva jambū cāti dve rukkhā",
  "tika-vin08t24:96_7": "aññamaññaṁ saṁsaṭṭhaviṭapā honti, tesu ambassa pacchimadisābhāge jambū. Vihārasīmā",
  "tika-vin08t24:96_8": "ca jambuṁ anto katvā ambaṁ kittetvā baddhā hoti, atha pacchā tassa vihārassa puratthimadisāyaṁ",
  "tika-vin08t24:96_9": "vihāre kate sīmaṁ bandhantā bhikkhū ambaṁ anto katvā jambuṁ kittetvā bandhanti, sīmāya",
  "tika-vin08t24:96_10": "sīmā sambhinnā nāma hotī’’ti. Porāṇasīmāya ca ekadesaṁ vā sakalaporāṇasīmaṁ vā anto",
  "tika-vin08t24:96_11": "karitvā navaṁ sīmaṁ bandheyyuṁ, sīmāya sīmaṁ ajjhottharantena sammatā nāma . Vuttañhetaṁ",
  "tika-vin08t24:96_12": "kaṅkhāvitaraṇiyaṁ (kaṅkhā. aṭṭha. nidānavaṇṇanā) ‘‘sīmāya sīmaṁ ajjhottharantena",
  "tika-vin08t24:96_13": "sammatā nāma attano sīmāya paresaṁ sīmaṁ ajjhottharantena sammatā. Sace hi paresaṁ",
  "tika-vin08t24:96_14": "baddhasīmaṁ sakalaṁ vā tassā padesaṁ vā anto katvā attano sīmaṁ sammannanti, sīmāya",
  "tika-vin08t24:96_15": "sīmaṁ ajjhottharitā nāma hotī’’ti.",
  "tika-vin08t24:97_0": "Yasmiṁ padese cattāro bhikkhū nisīditvā kammaṁ kātuṁ na sakkonti, tattha tato paṭṭhāya",
  "tika-vin08t24:97_1": "yāva kesaggamattampi aññesaṁ porāṇabaddhasīmappadesaṁ attano sīmāya anto karonto",
  "tika-vin08t24:97_2": "sīmāya sīmaṁ sambhindati nāma. Catunnaṁ bhikkhūnaṁ nisīdituṁ pahonakaṭṭhānato paṭṭhāya",
  "tika-vin08t24:97_3": "yāva sakalampi aññesaṁ porāṇabaddhasīmāpadesaṁ attano sīmāya anto karonto sīmāya",
  "tika-vin08t24:97_4": "sīmaṁ ajjhottharati nāma. Vuttañhetaṁ kaṅkhāvitaraṇiyā līnatthapakāsaniyaṁ (kaṅkhā.",
  "tika-vin08t24:97_5": "abhi. ṭī. nidānavaṇṇanā) ‘‘tassā padesanti tassā ekadesaṁ, yattha ṭhatvā catūhi bhikkhūhi",
  "tika-vin08t24:97_6": "kammaṁ kātuṁ sakkā hoti, tādisaṁ ekadesanti vuttaṁ hoti. Yattha pana ṭhitehi kammaṁ",
  "tika-vin08t24:97_7": "kātuṁ na sakkā, tādisaṁ padesaṁ anto karitvā sīmāya sīmaṁ sambhindanti nāma, na tu",
  "tika-vin08t24:97_8": "ajjhottharanti nāmāti gahetabba’’nti. Vimativinodaniyampi (vi. vi. ṭī. mahāvagga",
  "tika-vin08t24:97_9": "2.148) ‘‘yattha catūhi bhikkhūhi nisīdituṁ na sakkā, tattakato paṭṭhāya yāva kesaggamattampi",
  "tika-vin08t24:97_10": "attano sīmāya karontā sambhindanti, catunnampi bhikkhūnaṁ pahonakato paṭṭhāya yāva",
  "tika-vin08t24:97_11": "sakalampi anto karontā ajjhottharantīti veditabba’’nti vuttaṁ.",
  "tika-vin08t24:98_0": "Evaṁ hotu, tasmiṁ gāmasīmaparicchede porāṇakasīmāya vijjamānāya vipattidvayamocanatthaṁ",
  "tika-vin08t24:98_1": "sīmāsamūhananakammaṁ sātthakaṁ, avijjamānāya kathaṁ sātthakaṁ bhaveyyāti saṅkānivattanatthaṁ",
  "tika-vin08t24:98_2": "sīmāsamūhananakammaṁ akatvā abhinavasīmāya bajjhamānāya saṅkā uppajjeyya, bhagavato",
  "tika-vin08t24:98_3": "dharamānakālato paṭṭhāya yāvajjatanā gaṇanapathaṁ vītikkantā bhikkhū upasampadādikammakaraṇatthaṁ",
  "tika-vin08t24:98_4": "tasmiṁ tasmiṁ padese sīmaṁ bandhanti. Sā sīmā ettha atthi, ettha natthīti na sakkā",
  "tika-vin08t24:98_5": "jānituṁ, tasmā ‘‘amhākaṁ sīmābandhanaṭṭhāne porāṇakasīmā bhaveyya nu kho’’ti saṅkā",
  "tika-vin08t24:98_6": "bhaveyya, evaṁ sati sā abhinavasīmā ca āsaṅkanīyā hotīti sīmāyaṁ kataṁ upasampadādikammampi",
  "tika-vin08t24:98_7": "āsaṅkanīyaṁ hoti, tasmā saṅkānivattanatthaṁ abhinavasīmaṁ bandhitukāmehi yatipuṅgavehi",
  "tika-vin08t24:98_8": "avassaṁ sīmāsamūhananakammaṁ kātabbaṁ hoti. Samūhanantehi pana ‘‘sīmaṁ, bhikkhave,",
  "tika-vin08t24:98_9": "samūhanantena paṭhamaṁ ticīvarena avippavāso samūhantabbo, pacchā sīmā samūhantabbā’’ti",
  "tika-vin08t24:98_10": "(mahāva. 144) vacanato paṭhamaṁ avippavāsasīmā samūhanitabbā, tato samānasaṁvāsakasīmā",
  "tika-vin08t24:98_11": "samūhanitabbā. Tasmiṁ samūhananakāle ca ‘‘khaṇḍasīmāyaṁ ṭhatvā avippavāsasīmā na",
  "tika-vin08t24:98_12": "samūhantabbā, tathā avippavāsasīmāya ṭhatvā khaṇḍasīmāpi. Khaṇḍasīmāya pana ṭhitena",
  "tika-vin08t24:98_13": "khaṇḍasīmāva samūhanitabbā, tathā itarāya ṭhitena itarā’’ti aṭṭhakathāyaṁ (mahāva.",
  "tika-vin08t24:98_14": "aṭṭha. 144) vacanato khaṇḍasīmāyaṁ ṭhatvāva khaṇḍasīmā samūhanitabbā, mahāsīmāyameva",
  "tika-vin08t24:98_15": "ṭhatvā mahāsīmā samūhanitabbā, aññissā sīmāya ṭhatvā aññā sīmā na samūhanitabbā.",
  "tika-vin08t24:98_16": "Aṭṭhakathāyaṁ avippavāsasīmāti mahāsīmaṁ vadati tattheva yebhuyyena cīvarena vippavasanato.",
  "tika-vin08t24:99_0": "‘‘Tattha sace khaṇḍasīmañca avippavāsasīmañca jānanti, samūhanituñceva bandhituñca",
  "tika-vin08t24:99_1": "sakkhissanti. Khaṇḍasīmaṁ pana jānantā avippavāsaṁ ajānantāpi samūhanituñceva bandhituñca",
  "tika-vin08t24:99_2": "sakkhissanti. Khaṇḍasīmaṁ pana ajānantā avippavāsaṁyeva jānantā cetiyaṅgaṇabodhiyaṅgaṇauposathāgārādīsu",
  "tika-vin08t24:99_3": "nirāsaṅkaṭṭhānesu ṭhatvā appeva nāma samūhanituṁ sakkhissanti, paṭibandhituṁ pana",
  "tika-vin08t24:99_4": "na sakkhissanteva. Sace bandheyyuṁ, sīmāsambhedaṁ katvā vihāraṁ avihāraṁ kareyyuṁ,",
  "tika-vin08t24:99_5": "tasmā na samūhanitabbā. Ye pana ubhopi na jānanti, teneva samūhanituṁ na bandhituṁ",
  "tika-vin08t24:99_6": "sakkhissanti. Ayañhi sīmā nāma kammavācāya vā asīmā hoti sāsanantaradhānena vā, na",
  "tika-vin08t24:99_7": "ca sakkā sīmaṁ ajānantehi kammavācā kātuṁ, tasmā na samūhanitabbā, sādhukaṁ pana",
  "tika-vin08t24:99_8": "ñatvāyeva samūhanitabbā ca bandhitabbā cā’’ti aṭṭhakathāyaṁ (mahāva. aṭṭha. 144)",
  "tika-vin08t24:99_9": "vacanato ‘‘idāni sīmaṁ samūhanissāmā’’ti paricchinnāya gāmasīmāya anto khaṇḍasīmamahāsīmānaṁ",
  "tika-vin08t24:99_10": "atthibhāvaṁ vā natthibhāvaṁ vā tāsaṁ sīmānaṁ paricchedañca na jānanti, evaṁ ajānantā",
  "tika-vin08t24:99_11": "bhikkhū tā porāṇasīmāyo samūhanituṁ na sakkuṇeyyuṁ, porāṇasīmaṁ samūhanituṁ asakkontā",
  "tika-vin08t24:99_12": "ca kathaṁ abhinavasīmaṁ bandhituṁ sakkuṇissantīti paramparehi ācariyehi sammā vinicchitaṁ",
  "tika-vin08t24:99_13": "anulomanayaṁ nissāya mahantaṁ ussāhaṁ karitvā aṅgaṁ aparihāpetvā sammā vihitanayena",
  "tika-vin08t24:99_14": "porāṇasīmaṁ samūhanituṁ sakkhissanti.",
  "tika-vin08t24:100_0": "Kathaṁ? Tasmiṁ sīmāsamūhananakāle yadi pakatigāmasīmāyaṁ āraddhaṁ, taṁ pakatigāmaparicchedaṁ,",
  "tika-vin08t24:100_1": "yadi visuṁgāmasīmāyaṁ āraddhaṁ, taṁ visuṁgāmaparicchedaṁ aññesaṁ bhikkhūnaṁ appavisanatthāya",
  "tika-vin08t24:100_2": "samantato susaṁvihitārakkhaṁ kārāpetvā kammavācaṁ sāvetuṁ samatthena byattibalasampannena",
  "tika-vin08t24:100_3": "vinayadharena saha samānasaṁvāsake lajjipesale imassa kammassa catuvaggakaraṇīyattā",
  "tika-vin08t24:100_4": "cattāro bhikkhū kammappatte bhikkhūnaṁ pakatattabhāvassa dubbiññeyyattā vā tato adhikappamāṇe",
  "tika-vin08t24:100_5": "bhikkhū gahetvā idāni bandhitabbāya sīmāya nimittānaṁ vihāraparikkhepassa ca anto",
  "tika-vin08t24:100_6": "ca sabbattha bahi ca samantā leḍḍupātamatte padese sabbattha mañcappamāṇe mañcappamāṇe",
  "tika-vin08t24:100_7": "ṭhāne hatthapāsaṁ avijahitvā tiṭṭhantā, nisīdantā vā hutvā paṭhamaṁ avippavāsasīmāsamūhananakammavācaṁ,",
  "tika-vin08t24:100_8": "tato samānasaṁvāsakasīmāsamūhananakammavācaṁ sāvetvā sīmāya samugghāte kate porāṇasīmāsu",
  "tika-vin08t24:100_9": "vijjamānāsupi pacchimantena ekavīsatiyā bhikkhūnaṁ nisīdanārahattā sīmāya mañcappamāṇe",
  "tika-vin08t24:100_10": "mañcappamāṇe ṭhāne tiṭṭhantā bhikkhū avassaṁ tāsu sīmāsu tiṭṭhantā bhaveyyuṁ, tasmā",
  "tika-vin08t24:100_11": "sīmaṭṭhā hutvā sīmāsamūhananakammavācaṁ vatvā tā sīmā samūhaneyyuṁ. Tato porāṇabaddhasīmānaṁ",
  "tika-vin08t24:100_12": "samūhatattā gāmasīmāyeva avasiṭṭhā bhaveyyāti. Vuttañhetaṁ vimativinodaniyaṁ (vi.",
  "tika-vin08t24:100_13": "vi. ṭī. mahāvagga 2.144) ‘‘keci pana īdisesu vihāresu chapañcamatte bhikkhū gahetvā",
  "tika-vin08t24:100_14": "vihārakoṭito paṭṭhāya vihāraparikkhepassa anto ca bahi ca samantā leḍḍupāte sabbattha",
  "tika-vin08t24:100_15": "mañcappamāṇe mañcappamāṇe okāse nirantaraṁ ṭhatvā paṭhamaṁ avippavāsasīmaṁ , tato",
  "tika-vin08t24:100_16": "samānasaṁvāsakasīmañca samūhananavasena sīmāya samugghāte kate tasmiṁ vihāre khaṇḍasīmāya",
  "tika-vin08t24:100_17": "mahāsīmāya ca vijjamānatte satipi avassaṁ ekasmiṁ mañcaṭṭhāne tāsaṁ majjhagatā te",
  "tika-vin08t24:100_18": "bhikkhū tā samūhaneyyuṁ, tato gāmasīmā eva avasisseyyā’’ti.",
  "tika-vin08t24:101_0": "‘‘Sādhukaṁ pana ñatvāyeva samūhanitabbā ceva bandhitabbā cā’’ti aṭṭhakathāyaṁ (mahāva.",
  "tika-vin08t24:101_1": "aṭṭha. 144) vacanato sīmaṁ jānantāyeva samūhanituṁ sakkhissanti, kathaṁ ajānantāti.",
  "tika-vin08t24:101_2": "Imasmiṁ sīmāsamūhananādhikāre sīmaṁ vā sīmāparicchedaṁ vā jānanabhāvo aṅgaṁ na hoti,",
  "tika-vin08t24:101_3": "antosīmāyaṁ ṭhitabhāvo, ‘‘sīmaṁ samūhanissāmā’’ti kammavācākaraṇanti idameva dvayaṁ",
  "tika-vin08t24:101_4": "aṅgaṁ hoti, tasmā iminā aṅgadvayena sampanne sati imaṁ ajānantāpi samūhanituṁ sakkontīti.",
  "tika-vin08t24:101_5": "Iminā aṅgadvayena sampanne sati sīmaṁ ajānantānaṁ samūhanituṁ samatthabhāvo kathaṁ",
  "tika-vin08t24:101_6": "viññātabboti? Aṭṭhakathāyaṁ ‘‘khaṇḍasīmaṁ pana jānantā avippavāsaṁ ajānantāpi samūhanituñceva",
  "tika-vin08t24:101_7": "bandhituñca sakkhissantī’’ti evaṁ mahāsīmāya paricchedaṁ ajānanaṭṭhānepi samūhananassa",
  "tika-vin08t24:101_8": "vuttattā vimativinodaniyampi (vi. vi. ṭī. mahāvagga 2.144) ‘‘na hettha sīmāya, tapparicchedassa",
  "tika-vin08t24:101_9": "vā jānanaṁ aṅgaṁ, sīmāya pana antoṭhānaṁ, ‘samūhanissāmā’ti kammavācākaraṇañca aṅgaṁ.",
  "tika-vin08t24:101_10": "Aṭṭhakathāyaṁ (mahāva. aṭṭha. 144) ‘khaṇḍasīmaṁ pana jānantā avippavāsaṁ ajānantāpi",
  "tika-vin08t24:101_11": "samūhanituñceva bandhituñca sakkhissantī’ti evaṁ mahāsīmāya paricchedassa ajānanepi",
  "tika-vin08t24:101_12": "samūhananassa vuttattā’’ti vuttaṁ. Tato porāṇabaddhasīmānaṁ samūhatattā gāmasīmāyeva",
  "tika-vin08t24:101_13": "avasiṭṭhā bhaveyyāti tasmiṁ avasiṭṭhāya tato paraṁ kiṁ kātabbanti. Gāmasīmāya avasiṭṭhāya",
  "tika-vin08t24:101_14": "sati taṁ gāmasīmaṁ pubbe vuttanayena sodhanaṁ rakkhaṇañca katvā tissaṁ gāmasīmāyaṁ",
  "tika-vin08t24:101_15": "khaṇḍasīmaṁ mahāsīmañca yathāruci bandhituṁ labhati, sīmaṁ abandhitvāva kevalāya",
  "tika-vin08t24:101_16": "gāmasīmāya upasampadādisaṅghakammañca kātumpi labhati.",
  "tika-vin08t24:102_0": "Vuttañhi vimativinodaniyaṁ (vi. vi. ṭī. mahāvagga 2.144) – ‘‘gāmasīmāya eva ca avasiṭṭhāya",
  "tika-vin08t24:102_1": "tattha yathāruci duvidhampi sīmaṁ bandhituñceva upasampadādikammaṁ kātuñca vaṭṭatīti",
  "tika-vin08t24:102_2": "vadanti, taṁ yuttaṁ viya dissati, vīmaṁsitvā gahetabba’’nti. Tasmā yadi saṭṭhihatthāyāmaṁ",
  "tika-vin08t24:102_3": "cattālīsahatthavitthāraṁ khaṇḍasīmameva kattukāmā honti, ettake padese mañcaṭṭhānaṁ",
  "tika-vin08t24:102_4": "gaṇhanto pamāṇayuttako mañcoti sabbapacchimappamāṇayutto mañco. So hi pakatividatthiyā",
  "tika-vin08t24:102_5": "navavidatthiko, aṭṭhavidatthiko vā hoti. Tato khuddako mañco sīsupadhānaṁ ṭhapetvā",
  "tika-vin08t24:102_6": "pādaṁ pasāretvā nipajjituṁ nappahotīti sabbapacchimamañcassa āyāmappamāṇassa samantapāsādikāyaṁ",
  "tika-vin08t24:102_7": "vuttattā tato adhikāyāmopi hotiyeva. Mañcassa vitthāro pana āyāmassa upaḍḍho hoti,",
  "tika-vin08t24:102_8": "tasmā mañcappamāṇaṭṭhānaṁ āyāmato pañcahatthaṁ, vitthārato pañcavidatthikanti gahetvā",
  "tika-vin08t24:102_9": "tena pamāṇena gaṇhanto saṭṭhihatthāyāmaṁ sīmaṭṭhānaṁ catuvīsatimañcakaṁ hoti, cattālīsahatthavitthāraṁ",
  "tika-vin08t24:102_10": "aṭṭhamañcakaṁ hoti. Evaṁ gaṇhanto dakkhiṇuttarāyāmo mañco hoti, saṭṭhihatthāyāmaṁ",
  "tika-vin08t24:102_11": "sīmaṭṭhānaṁ dvādasamañcakaṁ hoti, cattālīsahatthavitthāraṁ soḷasamañcakaṁ hoti. Evaṁ",
  "tika-vin08t24:102_12": "gaṇhanto pācīnapacchimāyāmo mañco hoti. Duvidhepi āyāmaṁ vitthārena guṇitaṁ karonto",
  "tika-vin08t24:102_13": "sakalaṁ antosīmaṭṭhānaṁ dvānahuttarasatamañcakaṁ hoti, bahisīmaṭṭhānampi samantato",
  "tika-vin08t24:102_14": "ekamañcakaṁ vā dvitimañcakaṁ vā gahetabbaṁ. Tena saha gaṇanaṁ vaḍḍhetabbaṁ. Vimativinodaniyaṁ",
  "tika-vin08t24:102_15": "(vi. vi. ṭī. mahāvagga 2.144) pana ‘‘samantā leḍḍupāto’’ti vuttaṁ, taṁ pana mahāsīmābandhanakāle",
  "tika-vin08t24:102_16": "vihāraparikkhepassa bahiupacāraṁ sandhāya vuttaṁ siyā. Khaṇḍasīmāyapi dūrato samūhanane",
  "tika-vin08t24:102_17": "doso natthi, dukkarattā pana kārakānaṁ pamāṇaṁ jānitabbaṁ. Kalyāṇiyaṁ nāma sīmāyaṁ",
  "tika-vin08t24:102_18": "pana āyāmato ca vitthārato ca pañcahatthappamāṇaṁ ṭhānaṁ ekakoṭṭhāsaṁ katvā samūhanati.",
  "tika-vin08t24:102_19": "Tampi pacchimamañcappamāṇato adhikamevāti katvā kataṁ. Idāni amheti vuttaṭṭhānaṁ",
  "tika-vin08t24:102_20": "pana pakaraṇanayena saṁsandanattā yuttataranti daṭṭhabbaṁ.",
  "tika-vin08t24:103_0": "Samūhananākāro pana evaṁ veditabbo – idāni bandhitabbāya sīmāya nimittānaṁ anto ca",
  "tika-vin08t24:103_1": "bahi ca yathāvuttanayena samūhanitabbasīmaṭṭhānaṁ ādāsatalaṁ viya samaṁ suddhaṁ vimalaṁ",
  "tika-vin08t24:103_2": "katvā yathāvuttamañcappamāṇaṁ mañcappamāṇaṁ ṭhānaṁ aṭṭhapadakalekhaṁ viya rajjunā",
  "tika-vin08t24:103_3": "vā daṇḍena vā lekhaṁ kārāpetvā lekhānusārena tambamattikacuṇṇena vā setamattikacuṇṇena",
  "tika-vin08t24:103_4": "vā vaṇṇavisesaṁ kārāpetvā panti panti koṭṭhāsaṁ koṭṭhāsaṁ kārāpetvā pubbe vuttanayena",
  "tika-vin08t24:103_5": "ārakkhaṁ sodhanañca kārāpetvā ‘‘idāni sīmaṁ samūhanissāmā’’ti cattāro vā taduttari",
  "tika-vin08t24:103_6": "vā samānasaṁvāsakabhikkhū gahetvā paṭhamapantiyaṁ paṭhamakoṭṭhāse mañcaṭṭhāne ṭhatvā",
  "tika-vin08t24:103_7": "paṭhamaṁ avippavāsasīmāsamūhananakammavācaṁ, tato samānasaṁvāsakasīmāsamūhananakammavācaṁ",
  "tika-vin08t24:103_8": "sāvetvā tasmiṁ koṭṭhāseyeva aññamaññassa ṭhitaṭṭhānaṁ parivattetvā parivattetvā tikkhattuṁ",
  "tika-vin08t24:103_9": "vā sattakkhattuṁ vā samūhanitvā tato nikkhamitvā paṭhamapantiyaṁyeva dutiyakoṭṭhāse",
  "tika-vin08t24:103_10": "ṭhatvā tatheva katvā tato paṭhamapantiyaṁyeva anulomanayena yāva antimakoṭṭhāsā ekekasmiṁ",
  "tika-vin08t24:103_11": "koṭṭhāse tatheva katvā paṭhamapantiyā parikkhīṇāya dutiyapantiyā antimakoṭṭhāse ṭhatvā",
  "tika-vin08t24:103_12": "tatheva katvā tato paṭṭhāya dutiyapantiyaṁyeva paṭilomanayena yāva ādikoṭṭhāsā tatheva",
  "tika-vin08t24:103_13": "katvā evaṁ tatiyapantiādīsupi ekadā anulomato ekadā paṭilomato gantvā sabbāsu pantīsu",
  "tika-vin08t24:103_14": "sabbasmiṁ koṭṭhāse parikkhīṇe idaṁ sīmāsamūhananakammaṁ niṭṭhitaṁ nāma hoti. ‘‘Cattāro",
  "tika-vin08t24:103_15": "taduttari vā’’ti idaṁ pana imassa kammassa catuvaggakaraṇīyattā vuttaṁ. Vimativinodaniyaṁ",
  "tika-vin08t24:103_16": "(vi. vi. ṭī. mahāvagga 2.144) pana bhikkhūnaṁ pakatattabhāvassa duviññeyyattā lajjīpesalabhikkhūnañca",
  "tika-vin08t24:103_17": "dullabhattā ‘‘chapañcamatte’’ti vuttaṁ.",
  "tika-vin08t24:104_0": "Kalyāṇīsīmāyaṁ pana sīhaḷadīpato abhinavasikkhaṁ gahetvā nivattantehi garahavivādamattampi",
  "tika-vin08t24:104_1": "alabhantehi dhammacetiyaraññā vicinitvā gahitehi cuddasahi bhikkhūhi katanti pāsāṇalekhāyaṁ",
  "tika-vin08t24:104_2": "āgataṁ. Ratanapūranagare pana sirīsudhammarājādhipatināmakassa cūḷaaggarājino kāle",
  "tika-vin08t24:104_3": "mahāsīhaḷappattoti vissuto sirīsaddhammakittināmako mahātheravaro attano vasanaṭṭhānassa",
  "tika-vin08t24:104_4": "avidūre pabbatamatthake sīmaṁ bandhanto attano nissitake aggahetvā attanā abhirucite",
  "tika-vin08t24:104_5": "lajjipesalabahussutasikkhākāmabhūte aññe mahāthere gahetvā attacatutthova hutvā kammaṁ",
  "tika-vin08t24:104_6": "karotīti vadanti. Taṁ imassa kammassa catuvaggakaraṇīyattā tesañca therānaṁ pakatattabhāve",
  "tika-vin08t24:104_7": "nirāsaṅkattā kataṁ bhaveyya, evaṁ santepi bhikkhūnaṁ pakatattabhāvassa dubbiññeyyattā",
  "tika-vin08t24:104_8": "catuvaggakaraṇīyakammassa atirekacatuvaggena karaṇe dosābhāvato atirekabhikkhūhi",
  "tika-vin08t24:104_9": "katabhāvo pasatthataro hoti. Teneva ca kāraṇena vimativinodanīnāmikāyaṁ vinayaṭīkāyaṁ",
  "tika-vin08t24:104_10": "(vi. vi. ṭī. mahāvagga 2.144) ‘‘chapañcamatte bhikkhū gahetvā’’ti vuttaṁ, kalyāṇīsīmāyañca",
  "tika-vin08t24:104_11": "cuddasahi bhikkhūhi katanti daṭṭhabbaṁ. Evaṁ niṭṭhitepi pana sīmāsamūhananakamme",
  "tika-vin08t24:104_12": "nānāvādānaṁ nānācariyānaṁ nānānikāyānaṁ nānādesavāsikānaṁ bhikkhūnaṁ cittārādhanatthaṁ",
  "tika-vin08t24:104_13": "garahavivādamocanatthañca punappunaṁ tehipi bhikkhūhi tatheva kārāpetabbaṁ. Vuttañhi",
  "tika-vin08t24:104_14": "aṭṭhakathāyaṁ (pari. aṭṭha. 482-483; vi. saṅga. aṭṭha. 251) ‘‘punappunaṁ pana kātabbaṁ.",
  "tika-vin08t24:104_15": "Tañhi kuppassa kammassa kammaṁ hutvā tiṭṭhati, akuppassa thirakammabhāvāya hotī’’ti.",
  "tika-vin08t24:104_16": "Teneva ca kāraṇena haṁsāvatīnagare anekapaṇḍarahatthisāmimahādhammarājā sahapuññakammabhūtato",
  "tika-vin08t24:104_17": "mahācetiyato catūsu disāsu sīmāsamūhananakāle rāmaññadesavāsīhi mahātherehi ca marammadesavāsīhi",
  "tika-vin08t24:104_18": "mahātherehi ca visuṁ visuṁ kārāpesīti daṭṭhabbaṁ.",
  "tika-vin08t24:105_0": "Yadi pana mahāsīmaṁ bandhitukāmo hoti, tadā usabhamattaṁ vā dviusabhamattaṁ vā taduttari",
  "tika-vin08t24:105_1": "vā padesaṁ sallakkhetvā ‘‘ettake ṭhāne vihāraṁ karissāmā’’ti parikkhepaṁ kārāpetvā",
  "tika-vin08t24:105_2": "tassa vihāraparikkhepassa anto ca sabbattha bahi ca samantā leḍḍupātaṭṭhāne mañcappamāṇe",
  "tika-vin08t24:105_3": "mañcappamāṇe okāse heṭṭhā vuttanayena pantikoṭṭhāse katvā kammappattehi bhikkhūhi",
  "tika-vin08t24:105_4": "saddhiṁ nirantaraṁ ṭhatvā paṭhamaṁ avippavāsasīmā tato samānasaṁvāsakasīmā ca samūhanitabbā.",
  "tika-vin08t24:105_5": "Evaṁ sīmāya samugghāte kate tasmiṁ vihāre khaṇḍasīmāya mahāsīmāya ca vijjamānatte",
  "tika-vin08t24:105_6": "sati avassaṁ ekasmiṁ mañcaṭṭhāne tāsaṁ majjhagatā te bhikkhū tā samūhaneyyuṁ, tato",
  "tika-vin08t24:105_7": "gāmasīmā eva avasisseyya, tassaṁ gāmasīmāyaṁ khaṇḍasīmāmahāsīmāvasena duvidhā sīmā",
  "tika-vin08t24:105_8": "yathāruci bandhitabbā. Bandhanākāraṁ pana upari vakkhāma.",
  "tika-vin08t24:106_0": "Kasmā pana nimittānaṁ bahipi sīmāsamūhananaṁ kataṁ, nanu nimittānaṁ antoyeva abhinavasīmā",
  "tika-vin08t24:106_1": "icchitabbāti tattheva sambhedajjhottharaṇavimocanatthaṁ porāṇakasīmāya samūhananaṁ",
  "tika-vin08t24:106_2": "kātabbanti? Saccaṁ, duviññeyyattā pana evaṁ katanti daṭṭhabbaṁ. Duviññeyyo hi porāṇakasīmāya",
  "tika-vin08t24:106_3": "vijjamānāvijjamānabhāvo, tasmā yadi nimittānaṁ antoyeva sīmāsamūhananaṁ kareyya,",
  "tika-vin08t24:106_4": "tato bahi porāṇakasīmā tiṭṭheyya, tato appamattakaṁ ṭhānaṁ anto paviseyya, taṁ ṭhānaṁ",
  "tika-vin08t24:106_5": "kammavācāpāṭhakena saha sīmāsamūhananakārakasaṅghassa patiṭṭhahanappahonakaṁ na bhaveyya,",
  "tika-vin08t24:106_6": "evaṁ sante sā porāṇakasīmā asamūhatāva bhaveyya. Taṁ samūhatasaññāya sīmāsammannanakāle",
  "tika-vin08t24:106_7": "antonimittaṭṭhānaṁ sammanneyyuṁ, taṁ asamūhataporāṇasīmākoṭipaviṭṭhattā sīmāya sīmaṁ",
  "tika-vin08t24:106_8": "sambhedadoso, yadi pana taṁ ṭhānaṁ catunnaṁ nisinnappahonakaṁ bhaveyya, sīmāya sīmaṁ",
  "tika-vin08t24:106_9": "ajjhottharaṇadoso, yadipi anto na pavisati, nirantaraṁ phuṭṭhamattaṁ hoti, evampi",
  "tika-vin08t24:106_10": "sīmāsaṅkaradosoti imasmā dosattayā vimocanatthaṁ nimittānaṁ bahipi sīmāsamūhananaṁ",
  "tika-vin08t24:106_11": "kataṁ. Teneva vimativinodaniyaṁ (vi. vi. ṭī. mahāvagga 2.144) ‘‘bahi ca samantā leḍḍupāte’’tiādi",
  "tika-vin08t24:106_12": "vuttanti daṭṭhabbaṁ.",
  "tika-vin08t24:107_0": "Keci pana ācariyā samantā nimittānaṁ anto rajjupasāraṇaṁ katvā anto ṭhatvā rajjuyā",
  "tika-vin08t24:107_1": "heṭṭhā pāde pavesetvā rajjuto bahi kiñcimattaṁ ṭhānaṁ atikkamitvā sīmāsamūhananaṁ",
  "tika-vin08t24:107_2": "karonti, tadetaṁ vicāretabbaṁ. Pādaggaṭṭhapanamattena porāṇasīmāsamugghāto na hoti,",
  "tika-vin08t24:107_3": "atha kho kammavācāpāṭhakena saha kammapattasaṅghassa patiṭṭhānena kammavācāya pāṭhanena",
  "tika-vin08t24:107_4": "ca samugghāto hoti. Vuttañhi vimativinodanippakaraṇe (vi. vi. ṭī. mahāvagga 2.144)",
  "tika-vin08t24:107_5": "‘‘sīmāya pana antoṭhānaṁ, ‘samūhanissāmā’ti kammavācāya karaṇañcettha aṅga’’nti,",
  "tika-vin08t24:107_6": "tasmā ekadesena antopaviṭṭhāya ca ekasambandhena ṭhitāya porāṇakabaddhasīmāya samugghāte",
  "tika-vin08t24:107_7": "akate vuttanayena dosattayato na mucceyya, tasmā nimittato bahipi ṭhatvā samūhananakaraṇabhāvova",
  "tika-vin08t24:107_8": "pāsaṁsataro hoti. Aññe pana ācariyā kammakārakabhikkhūnaṁ padavalañjasambandhaṁ katvā",
  "tika-vin08t24:107_9": "samūhananti, taṁ garukaraṇavasena katanti gayhamāne doso natthi. Ekacce pana therā",
  "tika-vin08t24:107_10": "‘‘kārakasaṅghassa akkantaṭṭhāneyeva sīmā samūhatā, na anakkantaṭṭhāneti saññāya paṭhamataraṁ",
  "tika-vin08t24:107_11": "sālaṁ karitvā pacchā sīmāya samūhatāya thambhaṭṭhāne akkamituṁ na labhati, tasmā",
  "tika-vin08t24:107_12": "asamūhatā sīmā’’ti vadanti.",
  "tika-vin08t24:108_0": "Pubbepi sirīkhettanagare mahāsattadhammarājassa kāle tena raññā katassa nandanavihārassa",
  "tika-vin08t24:108_1": "purato tassa rañño aggamahesiyā sīmāya patiṭṭhāpitāya paṭhamaṁ jetavanasālaṁ katvā",
  "tika-vin08t24:108_2": "pacchā sīmaṁ samūhaniṁsu, tadā tasmiṁ nagare mahārukkhamūliko nāma eko gaṇapāmokkhatthero",
  "tika-vin08t24:108_3": "‘‘sace thambhaṁ vijjhitvā pāde ṭhapetuṁ sakkhissāmi, evaṁ sante ahaṁ āgacchissāmī’’ti",
  "tika-vin08t24:108_4": "vatvā nāgacchati. Sabbe therā ‘‘na thambhamattena porāṇasīmā tiṭṭhati, thambhassa",
  "tika-vin08t24:108_5": "samantato ṭhatvā kammavācāya katāya sīmā samūhatā hotī’’ti vatvā tassa vacanaṁ aggahetvā",
  "tika-vin08t24:108_6": "samūhaniṁsu ceva bandhiṁsu ca. Haṁsāvatīnagare dhammacetiyarañño kalyāṇiyasīmābandhanakālepi",
  "tika-vin08t24:108_7": "paṭhamaṁ sālaṁ karitvāva pacchā samūhaniṁsu, na ca pāḷiaṭṭhakathāṭīkādīsu ‘‘padavalañjasambandhaṁ",
  "tika-vin08t24:108_8": "katvā sīmā samūhanitabbā’’ti pāṭho atthi, ‘‘mañcappamāṇe mañcappamāṇe ṭhāne’’ti (vi.",
  "tika-vin08t24:108_9": "vi. ṭī. mahāvagga 2.144) pana atthi. Porāṇasīmāya anto ṭhatvā ekasmiṁ ṭhāne sīmāsamūhananakammavācāya",
  "tika-vin08t24:108_10": "katāya sakalāpi sīmā samūhatāva hoti, tasmā ‘‘padavalañjasambandhaṁ katvā samūhanitabba’’nti",
  "tika-vin08t24:108_11": "vacanaṁ paṇḍitā na sampaṭicchanti. Īdisaṁ pana vacanaṁ garukaraṇavasena vuttanti",
  "tika-vin08t24:108_12": "gayhamāne kiñcāpi doso natthi, tathāpi sissānusissānaṁ diṭṭhānugatiāpajjanakāraṇaṁ",
  "tika-vin08t24:108_13": "hoti. Te hi ‘‘amhākaṁ ācariyā evaṁ kathenti, evaṁ karontī’’ti daḷhīkammavasena gahetvā",
  "tika-vin08t24:108_14": "tathā akate sīmā samūhatā na hotīti maññanti, tasmā pakaraṇāgatanayavaseneva karaṇaṁ",
  "tika-vin08t24:108_15": "varaṁ pasatthaṁ hotīti daṭṭhabbaṁ.",
  "tika-vin08t24:109_0": "Aparampi imasmiṁ sīmāsamūhananādhikāre dhammagāravehi vinayadharehi cintetabbaṁ gambhīraṁ",
  "tika-vin08t24:109_1": "duddasaṁ ṭhānaṁ atthi, taṁ katamanti ce? ‘‘Anujānāmi, bhikkhave, tiyojanaparamaṁ",
  "tika-vin08t24:109_2": "sīmaṁ sammannitu’’nti (mahāva. 140) vacanato nānāgāmakkhettāni avattharitvā sammatā",
  "tika-vin08t24:109_3": "tiyojanikādikāyo mahāsīmāyo bhagavatā anuññātā atthi, atha ekaṁ gāmakkhettaṁ sodhetvā",
  "tika-vin08t24:109_4": "ārakkhaṁ datvā sīmāya samūhatāya yadi tato aññesu gāmakkhettesu bhikkhū santi, na",
  "tika-vin08t24:109_5": "gāmasīmā baddhasīmaṁ paricchindituṁ sakkoti, tasmā te bhikkhū tasmiṁ kamme vaggaṁ",
  "tika-vin08t24:109_6": "kareyyuṁ, evaṁ sati sīmā samūhatā na bhaveyya, tāya asamūhatāya sati abhinavasīmā",
  "tika-vin08t24:109_7": "sammannitabbā na bhaveyya, iti idaṁ ṭhānaṁ dujjānaṁ duddasaṁ, tasmā pāsāṇacchattaṁ",
  "tika-vin08t24:109_8": "viya bhagavato āṇaṁ garuṁ karontehi lajjipesalabahussutasikkhākāmabhūtehi vinayavidūhi",
  "tika-vin08t24:109_9": "suṭṭhu cintetabbanti.",
  "tika-vin08t24:110_0": "Imasmiṁ adhikāre cintento gavesanto vicinanto idaṁ kāraṇaṁ dissati – tiyojanikādimahāsīmāyo",
  "tika-vin08t24:110_1": "iddhimantānaṁ bhikkhūnaṁ dharamānakāle sannipatituṁ vā visodhetuṁ vā sakkuṇeyyabhāvato",
  "tika-vin08t24:110_2": "tamārabbha bhagavatā anujānitā bhaveyyuṁ. Sabbasmiṁ kāle sabbasmiṁ padese sabbe bhikkhū",
  "tika-vin08t24:110_3": "tādisaṁ mahāsīmaṁ sodhetuṁ vā sannipatituṁ vā na sakkā, na ca bhagavā asakkuṇeyyaṁ",
  "tika-vin08t24:110_4": "alabbhaneyyaṁ kāraṇaṁ vadeyya. Bhagavato dharamānakāle rājagahanagare aṭṭhārasa mahāvihārā",
  "tika-vin08t24:110_5": "ekasīmāva dhammasenāpatisāriputtattherena sammatāti. Sīhaḷadīpe mahāvihārasīmā anurādhapuraṁ",
  "tika-vin08t24:110_6": "antokatvā pavattā mahāmahindattherena sammatāti ca pakaraṇesu dissati, na tathā imasmiṁ",
  "tika-vin08t24:110_7": "nāma dese dviyojanikā vā tiyojanikā vā sīmā asukena bhikkhunā sammatāti dissati.",
  "tika-vin08t24:110_8": "Imasmiñca marammadese tādisānaṁ sīmānaṁ natthibhāvo upaparikkhitvā jānitabbo. Tathā",
  "tika-vin08t24:110_9": "hi anekasataanekasahassavassakālato uppannā baddhasīmā pāsāṇathambhanimittena saha",
  "tika-vin08t24:110_10": "tasmiṁ tasmiṁ padese dissanti. Arimaddanapure ca anuruddhamahārājena sammannāpitā",
  "tika-vin08t24:110_11": "dvāsaṭṭhayādhikasatahatthāyāmā sattacattālīsādhikasatahatthavitthārā mahāsīmā nimittena",
  "tika-vin08t24:110_12": "saha dissati. Ratanapūranagare ca narapatijeyyasūramahārājakāle aṭṭhasattatādhikacatusatakaliyuge",
  "tika-vin08t24:110_13": "sammannitā sīmā pāsāṇalekhāya saddhiṁ dissati. Yadi tiyojanaparamādimahāsīmāyo atthi,",
  "tika-vin08t24:110_14": "porāṇācariyā navaṁ navaṁ baddhasīmaṁ na bandheyyuṁ, atha ca pana bandhanti, tāsu",
  "tika-vin08t24:110_15": "ca navasīmāsu upasampadādisaṅghakammaṁ karonti, tato eva ca gaṇanapathamatikkantā",
  "tika-vin08t24:110_16": "bhikkhū paramparato vaḍḍhentā yāvajjatanā sāsanaṁ patiṭṭhapenti. Iminā ca kāraṇena",
  "tika-vin08t24:110_17": "imasmiṁ padese tiyojanā sīmāyo natthīti viññāyati.",
  "tika-vin08t24:111_0": "Atha vā ‘‘vihāraparikkhepassa anto ca bahi ca samantā leḍḍupāte’’ti vihāraparikkhepassa",
  "tika-vin08t24:111_1": "anto ca vihārūpacārabhūte bahi leḍḍupāte ca ṭhāneyeva sīmāsamūhananassa vimativinodaniyaṁ",
  "tika-vin08t24:111_2": "(vi. vi. ṭī. mahāvagga 2.144) vuttattāpi tādisā mahāsīmāyo natthīti viññāyati. Yadi",
  "tika-vin08t24:111_3": "atthi, sīmāsamūhananaṁ pakaraṇācariyā na katheyyuṁ. Kathentāpi samantā tiyojanaṁ",
  "tika-vin08t24:111_4": "ṭhānaṁ sodhetvā sīmāsamūhananaṁ kareyyuṁ, tathā pana akathetvā vihāravihārūpacāresuyeva",
  "tika-vin08t24:111_5": "sīmāsamūhananassa kathitattā tiyojanikādayo mahāsīmāyo natthīti viññāyati.",
  "tika-vin08t24:112_0": "Atha vā ‘‘khaṇḍasīmaṁ pana jānantā avippavāsaṁ ajānantāpi samūhanituñceva bandhituñca",
  "tika-vin08t24:112_1": "sakkhissantī’’ti aṭṭhakathāyaṁ (mahāva. aṭṭha. 144) vacanatopi tesu tesu janapadesu",
  "tika-vin08t24:112_2": "tiyojanikādikāyo mahāsīmāyo natthīti viññāyati. Kathaṁ? Yadi tādisā sīmāyo atthi,",
  "tika-vin08t24:112_3": "sakalampi taṁ sīmaṁ asodhetvā sīmāsamūhananaṁ aṭṭhakathācariyā na katheyyuṁ, atha",
  "tika-vin08t24:112_4": "ca pana khaṇḍasīmaṁ jānantā avippavāsaṁ ajānantāpi sīmaṁ samūhanituṁ bandhituñca",
  "tika-vin08t24:112_5": "samatthabhāvaṁ kathenti, sā kathā khandhasīmāya sīmantarikantaritamattā hutvā tasmiṁ",
  "tika-vin08t24:112_6": "gāmakkhette avippavāsasīmā bhaveyya, tasmā tasmiṁ ṭhāne ṭhatvā samūhanituṁ samatthabhāvena",
  "tika-vin08t24:112_7": "aṭṭhakathācariyehi kathīyati, na nānāgāmakkhettāni avattharitvā sammatāya tiyojanikādibhedāya",
  "tika-vin08t24:112_8": "sīmāya aññesu gāmakkhettesu aññesu bhikkhūsu santesupi samūhanituṁ samatthabhāvena,",
  "tika-vin08t24:112_9": "tena ñāyati ‘‘na sabbesu ṭhānesu tiyojanikādibhedāyo mahāsīmāyo na santī’’ti. Īdisāni",
  "tika-vin08t24:112_10": "kāraṇāni bhagavato āṇaṁ garuṁ karontehi vinayatthavidūhi vinayadharehi punappunaṁ",
  "tika-vin08t24:112_11": "cintetabbāni upaparikkhitabbāni, ito aññānipi kāraṇāni gavesitabbānīti.",
  "tika-vin08t24:113_0": "Ito parampi ‘‘sace aññānipi gāmakkhettāni antokātukāmā, tesu gāmesu ye bhikkhū vasanti,",
  "tika-vin08t24:113_1": "tehipi āgantabba’’ntiādivacanato (mahāva. aṭṭha. 138) ekasmiṁyeva gāmakkhette sīmaṁ",
  "tika-vin08t24:113_2": "na bandhanti, atha kho aññānipi gāmakkhettāni antokaritvāpi bandhanti, tasmā idāni",
  "tika-vin08t24:113_3": "sammannitabbāya sīmāya nissayabhūtaṁ pakatigāmakkhettaṁ vā visuṁgāmakkhettaṁ vā sodhitanti",
  "tika-vin08t24:113_4": "manasi na kātabbaṁ. Kaṅkhacchedanatthaṁ sīmāsamūhananakammavācābhaṇanasamaye tena",
  "tika-vin08t24:113_5": "gāmakkhettena sambandhesu aññesu gāmakkhettesu vasante bhikkhūpi yācitvā tato gāmakkhettato",
  "tika-vin08t24:113_6": "bahi dūre vāsāpetabbā. Evañhi karonte aññāni gāmakkhettāni antokaritvā porāṇasīmāya",
  "tika-vin08t24:113_7": "vijjamānāyapi te vaggaṁ kātuṁ na sakkonti. Tato sīmāsamūhananakammavācā sampajjati,",
  "tika-vin08t24:113_8": "tasmā evarūpo sukhumo nipuṇo attho vinayadharehi cintetabbo. Evaṁ sīmāsamūhananavidhānena",
  "tika-vin08t24:113_9": "sīmāya sīmaṁ sambhindantena sammatā, sīmāya sīmaṁ ajjhottharantena sammatāti vuttehi",
  "tika-vin08t24:113_10": "dvīhi vipattidosehi muttā hoti.",
  "tika-vin08t24:114_0": "Tato ‘‘atikhuddikā atimahantī’’ti (pari. 486) vuttehi vipattidosehi vimuccanatthaṁ",
  "tika-vin08t24:114_1": "sīmāya pamāṇaṁ jānitabbaṁ. Kathaṁ? Sīmā nāma ekavīsatiyā bhikkhūnaṁ nisīdituṁ appahonte",
  "tika-vin08t24:114_2": "sati atikhuddikā nāma hoti, sammatāpi sīmā na hoti. Tiyojanato paraṁ kesaggamattampi",
  "tika-vin08t24:114_3": "ṭhānaṁ anto karonte sati atimahatī nāma hoti, sammatāpi sīmā na hoti , tasmā ekavīsatiyā",
  "tika-vin08t24:114_4": "bhikkhūnaṁ nisīdanappahonakato paṭṭhāya tiyojanaṁ anatikkamitvā yattha yaṁ pamāṇaṁ",
  "tika-vin08t24:114_5": "saṅgho icchati, tattha taṁ pamāṇaṁ katvā sīmā sammannitabbā. Kathaṁ viññāyatīti ce?",
  "tika-vin08t24:114_6": "‘‘Tattha atikhuddikā nāma yattha ekavīsati bhikkhū nisīdituṁ na sakkonti. Atimahantī",
  "tika-vin08t24:114_7": "nāma antamaso kesaggamattenapi tiyojanaṁ atikkamitvā sammatā’’ti kaṅkhāvitaraṇiyaṁ",
  "tika-vin08t24:114_8": "(kaṅkhā. aṭṭha. nidānavaṇṇanā) vacanato viññāyati. Evaṁ sīmāya pamāṇaggahaṇena ‘‘atikhuddikā",
  "tika-vin08t24:114_9": "atimahantī’’ti vuttehi dvīhi dosehi muttā hoti.",
  "tika-vin08t24:115_0": "Tato ‘‘khaṇḍanimittā chāyānimittā animittā’’ti (pari. 486) vuttehi tīhi vipattidosehi",
  "tika-vin08t24:115_1": "vimuccanatthaṁ nimittakittanaṁ kātabbaṁ, tattha asambandhakittanena nimittā sīmā",
  "tika-vin08t24:115_2": "khaṇḍanimittā nāma. Kathaṁ? Sīmāya catūsu disāsu ṭhapitanimittesu puratthimadisāya",
  "tika-vin08t24:115_3": "nimittaṁ kittetvā anukkamena dakkhiṇapacchimauttaradisāsu nimittāni kittetvā puna",
  "tika-vin08t24:115_4": "puratthimadisāya nimittaṁ kittetabbaṁ, evaṁ kate akhaṇḍanimittā nāma hoti. Yadi pana",
  "tika-vin08t24:115_5": "puratthimadisāya nimittaṁ kittetvā anukkamena dakkhiṇapacchimauttaradisāsu nimittāni",
  "tika-vin08t24:115_6": "kittetvā ṭhapeti, puna puratthimadisāya nimittaṁ na kitteti, evaṁ khaṇḍanimittā nāma",
  "tika-vin08t24:115_7": "hoti. Aparāpi khaṇḍanimittā nāma yā animittupagapāsāṇaṁ vā bahisārarukkhaṁ vā khāṇukaṁ",
  "tika-vin08t24:115_8": "vā paṁsupuñjaṁ vā antarā ekaṁ nimittaṁ katvā sammatā. Pabbatacchāyādīsu yaṁ kiñci",
  "tika-vin08t24:115_9": "chāyaṁ nimittaṁ katvā sammatā chāyānimittā nāma. Sabbaso nimittaṁ akittetvā sammatā",
  "tika-vin08t24:115_10": "animittā nāma. Imehi tīhi dosehi vimuccanatthāya nimittakittanaṁ kātabbaṁ.",
  "tika-vin08t24:116_0": "Kathaṁ? Kammavācāya porāṇasīmāsamūhananaṁ katvā parisuddhāya kevalāya gāmasīmāya",
  "tika-vin08t24:116_1": "saṅghena yathājjhāsayaṁ gahitappamāṇassa sīmamaṇḍalassa catūsu vā disāsu aṭṭhasu",
  "tika-vin08t24:116_2": "vā disāsu nimittupage heṭṭhimaparicchedena dvattiṁsapalaguḷapiṇḍappamāṇe, ukkaṭṭhaparicchedena",
  "tika-vin08t24:116_3": "hatthippamāṇato ūnappamāṇe pāsāṇe ṭhapetvā nimittānaṁ anto ṭhitena kammavācāpāṭhakena",
  "tika-vin08t24:116_4": "vinayadharena ‘‘puratthimāya disāya kiṁ nimitta’’nti pucchitabbaṁ. Aññena ‘‘pāsāṇo,",
  "tika-vin08t24:116_5": "bhante’’ti vattabbaṁ. Puna vinayadharena ‘‘eso pāsāṇo nimitta’’nti vatvā kittetabbaṁ.",
  "tika-vin08t24:116_6": "Iminā nayena sīmamaṇḍalaṁ padakkhiṇaṁ karontena ‘‘puratthimāya anudisāya, dakkhiṇāya",
  "tika-vin08t24:116_7": "disāya, dakkhiṇāya anudisāya, pacchimāya disāya, pacchimāya anudisāya, uttarāya disāya,",
  "tika-vin08t24:116_8": "uttarāya anudisāya kiṁ nimittaṁ? Pāsāṇo, bhante. Eso pāsāṇo nimitta’’nti kittetvā",
  "tika-vin08t24:116_9": "puna ‘‘puratthimāya disāya kiṁ nimittaṁ? Pāsāṇo, bhante. Eso pāsāṇo nimitta’’nti",
  "tika-vin08t24:116_10": "kittetvā niṭṭhapetabbaṁ. Vuttañhi kaṅkhāvitaraṇiyaṁ (kaṅkhā. aṭṭha. nidānavaṇṇanā)",
  "tika-vin08t24:116_11": "‘‘khaṇḍanimittā nāma aghaṭitanimittā vuccatī’’tiādi. Evaṁ nimittakittanena ‘‘khaṇḍanimittā",
  "tika-vin08t24:116_12": "chāyānimittā animittā’’ti vuttehi tīhi vipattidosehi vimuttā hoti.",
  "tika-vin08t24:117_0": "Tato paraṁ ‘‘bahisīme ṭhitasammatā’’ti (pari. 486) vuttavipattidosato vimuccanatthaṁ",
  "tika-vin08t24:117_1": "sīmāsammutikammavācāpāṭhakāle saṅghassa ṭhitaṭṭhānaṁ jānitabbaṁ. Kathaṁ? Yadi nimittāni",
  "tika-vin08t24:117_2": "kittetvā saṅgho nimittānaṁ bahi ṭhatvā kammavācāya sīmaṁ sammannati, bahisīme ṭhitasammatā",
  "tika-vin08t24:117_3": "nāma hoti, sīmā na hoti, tasmā nimittāni kittetvā saṅghena nimittānaṁ anto ṭhatvā",
  "tika-vin08t24:117_4": "kammavācāya sīmā sammannitabbā. Vuttañhetaṁ kaṅkhāvitaraṇiyaṁ ‘‘bahisīme ṭhitasammatā",
  "tika-vin08t24:117_5": "nāma nimittāni kittetvā nimittānaṁ bahi ṭhitena sammatā’’ti. Evaṁ sīmāsammannanaṭṭhānaniyamena",
  "tika-vin08t24:117_6": "‘‘bahisīme ṭhitasammatā’’ti (pari. 486) vuttavipattidosato muttā hoti.",
  "tika-vin08t24:118_0": "Tato paraṁ ‘‘nadiyaṁ sammatā, samudde sammatā, jātassare sammatā’’ti (pari. 486)",
  "tika-vin08t24:118_1": "vuttehi tīhi vipattidosehi ca vimuccanatthaṁ evaṁ manasi kātabbaṁ – ‘‘sabbā, bhikkhave,",
  "tika-vin08t24:118_2": "nadī asīmā, sabbo samuddo asīmo, sabbo jātassaro asīmo’’ti (mahāva. 147) bhagavatā",
  "tika-vin08t24:118_3": "vacanato nadīsamuddajātassaresu sammatā sīmā na hoti, porāṇasīmavigatāya suddhāya",
  "tika-vin08t24:118_4": "gāmasīmāya sammatā eva sīmā hoti, tasmā gāmasīmāyameva baddhasīmā sammannitabbā,",
  "tika-vin08t24:118_5": "na nadīādīsūti. Vuttañhi kaṅkhāvitaraṇiyaṁ (kaṅkhā. aṭṭha. nidānavaṇṇanā) ‘‘nadiyā",
  "tika-vin08t24:118_6": "samudde jātassare sammatā nāma etesu nadīādīsu sammatā’’tiādi. Ettāvatā ‘‘ayaṁ sīmā",
  "tika-vin08t24:118_7": "atikhuddikā , atimahantī, khaṇḍanimittā, chāyānimittā, animittā, bahisīme ṭhitasammatā,",
  "tika-vin08t24:118_8": "nadiyaṁ sammatā, samudde sammatā, jātassare sammatā, sīmāya sīmaṁ sambhindantena",
  "tika-vin08t24:118_9": "sammatā, sīmāya sīmaṁ ajjhottharantena sammatā’’ti (pari. 486) vuttehi ekādasahi",
  "tika-vin08t24:118_10": "dosehi vimuttā hutvā ‘‘abbhā mahikā dhūmo rajo rāhū’’ti vuttehi pañcahi upakkilesehi",
  "tika-vin08t24:118_11": "muttaṁ candamaṇḍalaṁ viya, sūriyamaṇḍalaṁ viya ca suparisuddhā hoti.",
  "tika-vin08t24:119_0": "Tividhasampatti nāma nimittasampattiparisasampattikammavācāsampattiyo. Tāsu ‘‘pabbatanimittaṁ",
  "tika-vin08t24:119_1": "pāsāṇanimittaṁ vananimittaṁ rukkhanimittaṁ magganimittaṁ vammikanimittaṁ nadīnimittaṁ",
  "tika-vin08t24:119_2": "udakanimitta’’nti (mahāva. 138) vuttesu aṭṭhasu nimittesu tassaṁ tassaṁ disāyaṁ yathāladdhāni",
  "tika-vin08t24:119_3": "nimittāni kittetvā sammannitabbā. Vuttañhi kaṅkhāvitaraṇiyaṁ (kaṅkhā. aṭṭha. nidānavaṇṇanā)",
  "tika-vin08t24:119_4": "‘‘puratthimāya disāya kiṁnimittaṁ? Pāsāṇo, bhante. Eso pāsāṇo nimittantiādinā nayena",
  "tika-vin08t24:119_5": "kittetvā sammatā’’ti. Tesu ca aṭṭhasu nimittesu rukkhanimittādīnaṁ yathājjhāsayaṭṭhānesu",
  "tika-vin08t24:119_6": "dullabhabhāvato vaḍḍhitvā dvinnaṁ baddhasīmānaṁ saṅkarakaraṇato ca pāsāṇanimittassa",
  "tika-vin08t24:119_7": "pana tathā saṅkarakaraṇābhāvato yathicchitaṭṭhānaṁ āharitvā ṭhapetuṁ sukarabhāvato",
  "tika-vin08t24:119_8": "ca sīmaṁ bandhantehi bhikkhūhi sīmamaṇḍalassa samantā nimittūpagā pāsāṇā ṭhapetabbā.",
  "tika-vin08t24:119_9": "Tena vuttaṁ mahāvaggaṭṭhakathāyaṁ (mahāva. aṭṭha. 138) ‘‘taṁ bandhantehi samantā",
  "tika-vin08t24:119_10": "nimittūpagā pāsāṇā ṭhapetabbā’’ti. Vimativinodaniyañca (vi. vi. ṭī. mahāvagga 2.138)",
  "tika-vin08t24:119_11": "‘‘nimittūpagā pāsāṇā ṭhapetabbāti idaṁ yathārucitaṭṭhāne rukkhanimittādīnaṁ dullabhatāyā’’tiādi.",
  "tika-vin08t24:119_12": "Ettāvatā nimittasampattisaṅkhātaṁ paṭhamaṅgaṁ sūpapannaṁ hoti.",
  "tika-vin08t24:120_0": "Tato sīmāsammutikaraṇatthaṁ sabbantimena paricchedena cattāro bhikkhū sannipatitvā",
  "tika-vin08t24:120_1": "yāvatā tasmiṁ gāme baddhasīmaṁ vā nadīsamuddajātassare vā anokkamitvā ṭhitā bhikkhū",
  "tika-vin08t24:120_2": "santi, sabbe te hatthapāse vā katvā chandaṁ vā āharitvā yā sīmā sammatā, sā parisasampattiyuttā",
  "tika-vin08t24:120_3": "nāma hoti. Tena vuttaṁ kaṅkhāvitaraṇiyaṁ (kaṅkhā. aṭṭha. nidānavaṇṇanā) ‘‘parisasampattiyuttā",
  "tika-vin08t24:120_4": "nāma sabbantimena paricchedena catūhi bhikkhūhi sannipatitvā’’tiādi. Atha taṁ sīmaṁ",
  "tika-vin08t24:120_5": "bandhantā bhikkhū sāmantavihāresu vasante bhikkhū tassa tassa vihārassa sīmāparicchedaṁ",
  "tika-vin08t24:120_6": "pucchitvā ye baddhasīmavihārā, tesaṁ sīmāya sīmantarikaṁ ṭhapetvā, ye abaddhasīmavihārā,",
  "tika-vin08t24:120_7": "tesaṁ sīmāya upacāraṁ ṭhapetvā disācārikabhikkhūnaṁ nissañcārasamaye yadi ekasmiṁyeva",
  "tika-vin08t24:120_8": "gāmakkhette sīmaṁ bandhitukāmā , tasmiṁ ye bhikkhū baddhasīmavihārā, tesaṁ pesetabbaṁ",
  "tika-vin08t24:120_9": "‘‘ajja mayaṁ sīmaṁ bandhissāma, tumhe sakasakasīmāparicchedato mā nikkhamathā’’ti.",
  "tika-vin08t24:120_10": "Ye abaddhasīmavihārā, te sabbe ekajjhaṁ sannipātāpetabbā, chandārahānaṁ chando āharitabbo.",
  "tika-vin08t24:121_0": "Yadi aññaṁ gāmakkhettampi antokattukāmā, tattha nivāsino bhikkhū samānasaṁvāsakasīmāsammannanakāle",
  "tika-vin08t24:121_1": "āgantumpi anāgantumpi vaṭṭanti. Avippavāsasīmāsammannanakāle pana antonimittagatehi",
  "tika-vin08t24:121_2": "bhikkhūhi āgantabbaṁ, anāgacchantānaṁ chando āharitabbo. Vuttañhetaṁ samantapāsādikāyaṁ",
  "tika-vin08t24:121_3": "(mahāva. aṭṭha. 138) ‘‘taṁ bandhitukāmehi sāmantavihāresu bhikkhū’’tiādi. Evaṁ bhikkhūsu",
  "tika-vin08t24:121_4": "sannipatitesu chandārahānaṁ chande āhaṭe tesu tesu maggesu nadītitthagāmadvārādīsu",
  "tika-vin08t24:121_5": "ca āgantukabhikkhūnaṁ sīghaṁ sīghaṁ hatthapāsānayanatthañca bahisīmakaraṇatthañca",
  "tika-vin08t24:121_6": "ārāmikasāmaṇere ṭhapetvā bherisaññaṁ vā saṅkhasaññaṁ vā kārāpetvā nimittakittanānantaraṁ",
  "tika-vin08t24:121_7": "vuttāya ‘‘suṇātu me, bhante saṅgho’’tiādikāya (mahāva. 139) kammavācāya sīmā bandhitabbā.",
  "tika-vin08t24:121_8": "Vuttañhi aṭṭhakathāyaṁ (mahāva. aṭṭha. 138) ‘‘evaṁ sannipatitesu pana bhikkhūsū’’tiādi.",
  "tika-vin08t24:121_9": "Ettāvatā parisasampattisaṅkhātaṁ dutiyaṅgaṁ sūpapannaṁ hoti.",
  "tika-vin08t24:122_0": "Tato paraṁ kammavācāpāṭhasamaye ‘‘sīmaṁ, bhikkhave, sammannantena paṭhamaṁ samānasaṁvāsakasīmā",
  "tika-vin08t24:122_1": "sammannitabbā, pacchā ticīvarena avippavāso sammannitabbo’’ti (mahāva. 144) vacanato",
  "tika-vin08t24:122_2": "paṭhamaṁ samānasaṁvāsakasīmā sammannitabbā, pacchā avippavāsasīmā sammannitabbā,",
  "tika-vin08t24:122_3": "samānasaṁvāsakakammavācāpariyosāneyeva nimittāni bahi katvā nimittānaṁ antopamāṇeneva",
  "tika-vin08t24:122_4": "samānasaṁvāsakasīmā catunahutādhikadvilakkhayojanaputhulaṁ mahāpathaviṁ vinivijjhitvā",
  "tika-vin08t24:122_5": "pathavīsandhārakaudakaṁ pariyantaṁ katvā gatā. Tena vuttaṁ samantapāsādikāyaṁ ‘‘kammavācāpariyosāneyeva…pe…",
  "tika-vin08t24:122_6": "gatā hotī’’ti. Avippavāsakammavācāpariyosāne avippavāsasīmā yadi antosīmāya gāmo",
  "tika-vin08t24:122_7": "atthi, gāmañca gāmūpacārañca muñcitvā samānasaṁvāsakasīmāya gataparicchedeneva gatā.",
  "tika-vin08t24:122_8": "Iti ticīvarena avippavāsasīmā gāmañca gāmūpacārañca na avattharati, samānasaṁvāsakasīmāva",
  "tika-vin08t24:122_9": "avattharati, samānasaṁvāsakasīmā attano dhammatāya gacchati. Avippavāsasīmā pana",
  "tika-vin08t24:122_10": "yattha samānasaṁvāsakasīmā, tattheva gacchati. Tena vuttaṁ samantapāsādikāyaṁ ‘‘iti",
  "tika-vin08t24:122_11": "bhikkhūnaṁ avippavāsasīmā…pe… gacchatī’’ti. Tasmā –",
  "tika-vin08t24:123": "‘‘Suṇātu me, bhante saṅgho, yāvatā samantā nimittā kittitā. Yadi saṅghassa pattakallaṁ, saṅgho etehi nimittehi sīmaṁ sammanneyya samānasaṁvāsaṁ ekūposathaṁ, esā ñatti.",
  "tika-vin08t24:124_0": "‘‘Suṇātu me, bhante saṅgho, yāvatā samantā nimittā kittitā, saṅgho etehi nimittehi",
  "tika-vin08t24:124_1": "sīmaṁ sammannati samānasaṁvāsaṁ ekūposathaṁ. Yassāyasmato khamati etehi nimittehi",
  "tika-vin08t24:124_2": "sīmāya sammuti samānasaṁvāsāya ekūposathāya, so tuṇhassa. Yassa nakkhamati, so bhāseyya.",
  "tika-vin08t24:124_3": "Sammatā sā sīmā saṅghena etehi nimittehi samānasaṁvāsā ekūposathā, khamati saṅghassa,",
  "tika-vin08t24:124_4": "tasmā tuṇhī. Evametaṁ dhārayāmī’’ti (mahāva. 139).",
  "tika-vin08t24:125": "Esā samānasaṁvāsakakammavācā,",
  "tika-vin08t24:126_0": "‘‘Suṇātu me, bhante saṅgho, yā sā saṅghena sīmā sammatā samānasaṁvāsā ekūposathā.",
  "tika-vin08t24:126_1": "Yadi saṅghassa pattakallaṁ, saṅgho taṁ sīmaṁ ticīvarena avippavāsaṁ sammanneyya ṭhapetvā",
  "tika-vin08t24:126_2": "gāmañca gāmūpacārañca, esā ñatti.",
  "tika-vin08t24:127_0": "‘‘Suṇātu me, bhante saṅgho, yā sā saṅghena sīmā sammatā samānasaṁvāsā ekūposathā.",
  "tika-vin08t24:127_1": "Saṅgho taṁ sīmaṁ ticīvarena avippavāsaṁ sammannati ṭhapetvā gāmañca gāmūpacārañca.",
  "tika-vin08t24:127_2": "Yassāyasmato khamati etissā sīmāya ticīvarena avippavāsasammuti ṭhapetvā gāmañca",
  "tika-vin08t24:127_3": "gāmūpacārañca, so tuṇhassa. Yassa nakkhamati, so bhāseyya. Sammatā sā sīmā saṅghena",
  "tika-vin08t24:127_4": "ticīvarena avippavāsā ṭhapetvā gāmañca gāmūpacārañca, khamati saṅghassa, tasmā tuṇhī.",
  "tika-vin08t24:127_5": "Evametaṁ dhārayāmī’’ti (mahāva. 144).",
  "tika-vin08t24:128": "Esā avippavāsakammavācā ñattidosaanussāvanādose anuṭṭhapetvā suṭṭhu bhaṇitabbā. Ettāvatā kammavācāsampattisaṅkhātaṁ tatiyaṅgaṁ sūpapannaṁ hoti.",
  "tika-vin08t24:129_0": "Evamayaṁ sīmā anto maṇivimānaṁ bahi rajataparikkhittaṁ vimānasāmikadevaputtoti imehi",
  "tika-vin08t24:129_1": "tīhi aṅgehi sampannaṁ candamaṇḍalaṁ viya, anto kanakavimānaṁ bahi phalikaparikkhittaṁ",
  "tika-vin08t24:129_2": "vimānasāmikadevaputtoti imehi tīhi aṅgehi sampannaṁ sūriyamaṇḍalaṁ viya ca nimittasampattiparisasampattikammavācāsampattisaṅkhātehi",
  "tika-vin08t24:129_3": "tīhi aṅgehi sampannā hutvā ativiya sobhati virocati, jinasāsanassa ciraṭṭhitikāraṇabhūtā",
  "tika-vin08t24:129_4": "hutvā tiṭṭhatīti daṭṭhabbaṁ. Vuttañhetaṁ uposathakkhandhakapāḷiyaṁ ‘‘sīmaṁ, bhikkhave,",
  "tika-vin08t24:129_5": "sammannantena paṭhamaṁ samānasaṁvāsakasīmā sammannitabbā’’tiādi.",
  "tika-vin08t24:130_0": "‘‘Nimittena nimittaṁ sambandhitvā’’ti ettha pana pubbe vuttanayeneva puratthimadisato",
  "tika-vin08t24:130_1": "paṭṭhāya padakkhiṇaṁ katvā sabbanimittāni kittetvā uttarānudisaṁ patvā tattheva aṭṭhapetvā",
  "tika-vin08t24:130_2": "pubbe kittitaṁ puratthimadisāya nimittaṁ puna kittetvā sammatāti attho. Evaṁ sammatā",
  "tika-vin08t24:130_3": "ayaṁ sīmā ekādasahi vipattīhi muttā, tīhi sampattīhi samannāgatā hutvā sabbākārasampannā",
  "tika-vin08t24:130_4": "pañcavassasahassaparimāṇakālaṁ aparimāṇaṁ bhikkhūnaṁ apalokanādicatubbidhakammakaraṇaṭṭhānabhūtā",
  "tika-vin08t24:130_5": "baddhasīmā hotīti daṭṭhabbā.",
  "tika-vin08t24:131_0": "Yadi pana sakhaṇḍasīmaṁ mahāsīmaṁ bandhitukāmā, pubbe vuttanayena suṭṭhu sodhetvā",
  "tika-vin08t24:131_1": "samūhanitaporāṇasīmāya kevalāya pakatigāmasīmāya vā visuṁgāmasīmāya vā bandhitabbā,",
  "tika-vin08t24:131_2": "tāsu ca dvīsu sīmāsupabbajjupasampadādīnaṁ saṅghakammānaṁ sukhakaraṇatthaṁ sīmā paṭhamaṁ",
  "tika-vin08t24:131_3": "bandhitabbā, taṁ pana bandhantehi vattaṁ jānitabbaṁ. Sace hi bodhicetiyabhattasālādīni",
  "tika-vin08t24:131_4": "sabbavatthūni patiṭṭhāpetvā katavihāre bandhanti, vihāramajjhe bahūnaṁ samosaraṇaṭṭhāne",
  "tika-vin08t24:131_5": "abandhitvā vihārapaccante vivittokāse bandhitabbā. Akatavihāre bandhantehi bodhicetiyādīnaṁ",
  "tika-vin08t24:131_6": "sabbavatthūnaṁ patiṭṭhānaṁ sallakkhetvā yathā patiṭṭhitesu vatthūsu vihārapaccante",
  "tika-vin08t24:131_7": "vivittokāse hoti, evaṁ bandhitabbā. Tathā hi vuttaṁ samantapāsādikāyaṁ (mahāva. aṭṭha.",
  "tika-vin08t24:131_8": "138) ‘‘imaṁ pana samānasaṁvāsakasīmaṁ sammannantehī’’tiādi.",
  "tika-vin08t24:132_0": "Kittakappamāṇā pana khaṇḍasīmā bandhitabbāti? Heṭṭhimaparicchedena sace ekavīsati",
  "tika-vin08t24:132_1": "bhikkhū gaṇhāti, vaṭṭati, tato oraṁ na vaṭṭati. Paraṁ bhikkhusahassaṁ gaṇhantīpi",
  "tika-vin08t24:132_2": "vaṭṭati. Vuttañhi aṭṭhakathāyaṁ (mahāva. 138) ‘‘sā heṭṭhimaparicchedenā’’tiādi. Ekavīsati",
  "tika-vin08t24:132_3": "bhikkhūti ca nisinne sandhāya vuttaṁ, idañca abbhānakaraṇakāle kammārahabhikkhunā",
  "tika-vin08t24:132_4": "saddhiṁ vīsatigaṇassa saṅghassa nisīdanappahonakatthaṁ vuttaṁ. Vuttañhi vimativinodaniyaṁ",
  "tika-vin08t24:132_5": "(vi. vi. ṭī. mahāvagga 2.138) ‘‘ekavīsati bhikkhū’’tiādi. Taṁ khaṇḍasīmaṁ bandhantehi",
  "tika-vin08t24:132_6": "bhikkhūhi sīmamāḷakassa samantā nimittūpagā pāsāṇā ṭhapetabbā. Antokhaṇḍasīmāyameva",
  "tika-vin08t24:132_7": "ṭhatvā khaṇḍasīmā bandhitabbā. ‘‘Eso pāsāṇo nimitta’’nti evaṁ nimittāni kittetvā",
  "tika-vin08t24:132_8": "kammavācāya sīmā bandhitabbā, tassāyeva sīmāya daḷhīkammatthaṁ avippavāsakammavācā",
  "tika-vin08t24:132_9": "kātabbā. Vuttañhi aṭṭhakathāyaṁ (mahāva. aṭṭha. 138) ‘‘taṁ bandhantehī’’tiādi. Evaṁ",
  "tika-vin08t24:132_10": "khaṇḍasīmaṁ sammannitvā bahi sīmantarikapāsāṇā ṭhapetabbā. Sīmantarikā pacchimakoṭiyā",
  "tika-vin08t24:132_11": "ekaratanappamāṇā vaṭṭati, vidatthippamāṇāpi caturaṅgulappamāṇāpi vaṭṭati. Sace pana",
  "tika-vin08t24:132_12": "vihāro mahā hoti, dvepi tissopi tatuttaripi khaṇḍasīmāyo bandhitabbā. Vuttañhi aṭṭhakathāyaṁ",
  "tika-vin08t24:132_13": "‘‘sīmaṁ sammannitvā’’tiādi.",
  "tika-vin08t24:133_0": "Evaṁ khaṇḍasīmaṁ sammannitvā mahāsīmāsammutikāle khaṇḍasīmato nikkhamitvā mahāsīmāya",
  "tika-vin08t24:133_1": "ṭhatvā samantā anupariyāyantehi sīmantarikapāsāṇā kittetabbā, tato avasesanimittāni",
  "tika-vin08t24:133_2": "kittetvā hatthapāsaṁ avijahantehi kammavācāya samānasaṁvāsakasīmaṁ sammannitvā tassa",
  "tika-vin08t24:133_3": "daḷhīkammatthaṁ avippavāsakammavācāpi kātabbā. Tathā hi vuttaṁ aṭṭhakathāyaṁ (mahāva.",
  "tika-vin08t24:133_4": "aṭṭha. 138) ‘‘evaṁ khaṇḍasīmaṁ sammannitvā’’tiādi.",
  "tika-vin08t24:134_0": "‘‘Samantā anupariyāyantehi sīmantarikapāsāṇā kittetabbā’’ti vuttaṁ. Kathaṁ kittetabbāti?",
  "tika-vin08t24:134_1": "Dakkhiṇato anupariyāyanteneva kittetabbā. Tathā hi khaṇḍasīmato pacchimāya disāya",
  "tika-vin08t24:134_2": "puratthābhimukhena ṭhatvā ‘‘puratthimāya disāya kiṁ nimitta’’nti tattha sabbāni nimittāni",
  "tika-vin08t24:134_3": "anukkamena kittetvā tathā uttarāya disāya dakkhiṇābhimukhena ṭhatvā ‘‘dakkhiṇāya",
  "tika-vin08t24:134_4": "disāya kiṁ nimitta’’nti anukkamena kittetvā tathā puratthimāya disāya pacchimābhimukhena",
  "tika-vin08t24:134_5": "ṭhatvā ‘‘pacchimāya disāya kiṁ nimitta’’nti anukkamena kittetvā tathā dakkhiṇāya",
  "tika-vin08t24:134_6": "disāya uttarābhimukhena ṭhatvā ‘‘uttarāya disāya kiṁ nimitta’’nti tattha sabbāni",
  "tika-vin08t24:134_7": "nimittāni anukkamena kittetvā puna pacchimāya disāya puratthābhimukhena ṭhatvā purimaṁ",
  "tika-vin08t24:134_8": "kittitaṁ vuttanayeneva puna kittetabbaṁ. Evaṁ bahūnampi khaṇḍasīmānaṁ sīmantarikapāsāṇā",
  "tika-vin08t24:134_9": "paccekaṁ kittetabbā, tato pacchā avasesanimittānīti mahāsīmāya bāhirabandhanesu nimittāni.",
  "tika-vin08t24:134_10": "Evaṁ sīmantarikapāsāṇā mahāsīmāya anto nimittāni honti dvinnaṁ sīmānaṁ saṅkaradosāpagamanatthaṁ",
  "tika-vin08t24:134_11": "sīmantarikapāsāṇānaṁ ṭhapetabbattā. Evaṁ samantā anupariyāyantena sīmantarikapāsāṇā",
  "tika-vin08t24:134_12": "kittetabbā. Tathāhi vuttaṁ vimativinodaniyaṁ (vi. vi. ṭī. mahāvagga 2.138) ‘‘sīmantarikapāsāṇāti",
  "tika-vin08t24:134_13": "sīmantarikāya ṭhapitanimittapāsāṇā, te pana kittentena padakkhiṇato anupariyāyanteneva kittetabbā’’tiādi.",
  "tika-vin08t24:135_0": "Kiṁ iminā anukkameneva sīmā sammannitabbā, udāhu aññenapi anukkamena sammannitabbāti?",
  "tika-vin08t24:135_1": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya",
  "tika-vin08t24:135_2": "nimittāni kittenti, evaṁ tīsu ṭhānesu nimittāni kittetvā yaṁ sīmaṁ icchanti, taṁ",
  "tika-vin08t24:135_3": "paṭhamaṁ bandhituṁ vaṭṭati. Evaṁ santepi yathāvuttanayena khaṇḍasīmatova paṭṭhāya",
  "tika-vin08t24:135_4": "bandhitabbā. Tathā hi vuttaṁ aṭṭhakathāyaṁ (mahāva. aṭṭha. 138) ‘‘sace pana khaṇḍasīmāya",
  "tika-vin08t24:135_5": "nimittānī’’tiādi. Evaṁ khaṇḍasīmamahāsīmabandhanena bhikkhūnaṁ ko guṇoti ce? Evaṁ",
  "tika-vin08t24:135_6": "baddhāsu pana sīmāsu khaṇḍasīmāya ṭhitā bhikkhū mahāsīmāyaṁ kammaṁ karontānaṁ bhikkhūnaṁ",
  "tika-vin08t24:135_7": "kammaṁ na kopenti, mahāsīmāya vā ṭhitā khaṇḍasīmāya kammaṁ karontānaṁ, sīmantarikāya",
  "tika-vin08t24:135_8": "pana ṭhitā ubhinnampi na kopenti. Gāmakkhette ṭhatvā kammaṁ karontānaṁ pana sīmantarikāya",
  "tika-vin08t24:135_9": "ṭhitā kopenti. Sīmantarikā hi gāmakkhettaṁ bhajati. Tathā hi vuttaṁ aṭṭhakathāyaṁ",
  "tika-vin08t24:135_10": "‘‘evaṁ baddhāsu pana sīmāsū’’tiādi, evaṁ baddhasīmavihāresu vasantā bhikkhū ticīvarādhiṭṭhānena",
  "tika-vin08t24:135_11": "adhiṭṭhitehi ticīvarehi vinā yathāruci vasituṁ labhanti. Sace pana gāmo atthi, gāmagāmūpacāresu",
  "tika-vin08t24:135_12": "na labhatīti daṭṭhabbaṁ.",
  "tika-vin08t24:136": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t24:137": "Sīmābandhanavinicchayakathālaṅkāro."
}