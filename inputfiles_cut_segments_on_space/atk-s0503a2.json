{
  "atk-s0503a2:0": "2. Mucalindavaggo",
  "atk-s0503a2:1": "1. Mucalindasuttavaṇṇanā",
  "atk-s0503a2:2_0": "11. Mucalindavaggassa paṭhame mucalindamūleti ettha mucalindo vuccati nīparukkho.",
  "atk-s0503a2:2_1": "So “niculo”tipi vuccati, tassa samīpe. Keci pana “mucaloti tassa rukkhassa nāmaṁ,",
  "atk-s0503a2:2_2": "taṁ vanajeṭṭhakatāya pana mucalindoti vutta”nti vadanti. Mahā akālameghoti asampatte",
  "atk-s0503a2:2_3": "vassakāle uppannamahāmegho. So hi gimhānaṁ pacchime māse sakalacakkavāḷagabbhaṁ pūrento",
  "atk-s0503a2:2_4": "udapādi. Sattāhavaddalikāti tasmiṁ uppanne sattāhaṁ avicchinnavuṭṭhikā ahosi. Sītavātaduddinīti",
  "atk-s0503a2:2_5": "sā ca sattāhavaddalikā udakaphusitasammissena sītavātena samantato paribbhamantena",
  "atk-s0503a2:2_6": "dusitadivasattā duddinī nāma ahosi. Mucalindo nāma nāgarājāti tasseva mucalindarukkhassa",
  "atk-s0503a2:2_7": "samīpe pokkharaṇiyā heṭṭhā nāgabhavanaṁ atthi, tattha nibbatto mahānubhāvo nāgarājā.",
  "atk-s0503a2:2_8": "Sakabhavanāti attano nāgabhavanato. Sattakkhattuṁ bhogehi parikkhipitvāti sattavāre",
  "atk-s0503a2:2_9": "attano sarīrabhogehi bhagavato kāyaṁ parivāretvā. Uparimuddhani mahantaṁ phaṇaṁ vihaccāti",
  "atk-s0503a2:2_10": "bhagavato muddhappadesassa upari attano mahantaṁ phaṇaṁ pasāretvā. “Phaṇaṁ karitvā”tipi pāṭho, so evattho.",
  "atk-s0503a2:3_0": "Tassa kira nāgarājassa etadahosi “bhagavā ca mayhaṁ bhavanasamīpe rukkhamūle nisinno,",
  "atk-s0503a2:3_1": "ayañca sattāhavaddalikā vattati, vāsāgāramassa laddhuṁ vaṭṭatī”ti. So sattaratanamayaṁ",
  "atk-s0503a2:3_2": "pāsādaṁ nimminituṁ sakkontopi “evaṁ kate kāyasāro gahito na bhavissati, dasabalassa",
  "atk-s0503a2:3_3": "kāyaveyyāvaccaṁ karissāmī”ti mahantaṁ attabhāvaṁ katvā satthāraṁ sattakkhattuṁ bhogehi",
  "atk-s0503a2:3_4": "parikkhipitvā upari phaṇaṁ katvā dhāresi. “Parikkhepabbhantaraṁ lohapāsāde bhaṇḍāgāragabbhappamāṇaṁ",
  "atk-s0503a2:3_5": "ahosī”ti khandhakaṭṭhakathāyaṁ vuttaṁ. Majjhimaṭṭhakathāyaṁ pana “heṭṭhālohapāsādappamāṇa”nti.",
  "atk-s0503a2:3_6": "“Icchiticchitena iriyāpathena satthā viharissatī”ti kira nāgarājassa ajjhāsayo. Bhagavā",
  "atk-s0503a2:3_7": "pana yathānisinnova sattāhaṁ vītināmesi. Tañca ṭhānaṁ supihitavātapānaṁ suphusitaaggaḷadvāraṁ",
  "atk-s0503a2:3_8": "kūṭāgāraṁ viya ahosi. Mābhagavantaṁ sītantiādi tassa tathā karitvā ṭhānakāraṇaparidīpanaṁ.",
  "atk-s0503a2:3_9": "So hi “mā bhagavantaṁ sītaṁ bādhayittha, mā uṇhaṁ, mā ḍaṁsādisamphasso bādhayitthā”ti",
  "atk-s0503a2:3_10": "tathā karitvā aṭṭhāsi.",
  "atk-s0503a2:4_0": "Tattha kiñcāpi sattāhavaddalikāya uṇhameva natthi, sace pana antarantarā megho vigaccheyya,",
  "atk-s0503a2:4_1": "uṇhaṁ bhaveyya, tampi mā bādhayitthāti evaṁ tassa cintetuṁ yuttaṁ. Keci panettha",
  "atk-s0503a2:4_2": "vadanti “uṇhaggahaṇaṁ bhogaparikkhepassa vipulabhāvakaraṇe kāraṇakittanaṁ. Khuddake",
  "atk-s0503a2:4_3": "hi tasmiṁ bhagavantaṁ nāgassa sarīrasambhūtā usmā bādheyya, vipulabhāvakaraṇena pana",
  "atk-s0503a2:4_4": "tādisaṁ ‘mā uṇhaṁ bādhayitthā’ti tathā karitvā aṭṭhāsī”ti.",
  "atk-s0503a2:5_0": "Viddhanti ubbiddhaṁ, meghavigamena dūrībhūtanti attho. Vigatavalāhakanti apagatameghaṁ.",
  "atk-s0503a2:5_1": "Devanti ākāsaṁ. Viditvāti “idāni vigatavalāhako ākāso, natthi bhagavato sītādiupaddavo”ti",
  "atk-s0503a2:5_2": "ñatvā. Viniveṭhetvāti apanetvā. Sakavaṇṇanti attano nāgarūpaṁ. Paṭisaṁharitvāti antaradhāpetvā.",
  "atk-s0503a2:5_3": "Māṇavakavaṇṇanti kumārakarūpaṁ.",
  "atk-s0503a2:6": "Etamatthanti vivekasukhappaṭisaṁvedino yattha katthaci sukhameva hotīti etamatthaṁ sabbākārena jānitvā. Imaṁ udānanti imaṁ vivekasukhānubhāvadīpakaṁ udānaṁ udānesi.",
  "atk-s0503a2:7_0": "Tattha sukho vivekoti nibbānasaṅkhāto upadhiviveko sukho. Tuṭṭhassāti catumaggañāṇasantosena",
  "atk-s0503a2:7_1": "tuṭṭhassa. Sutadhammassāti pakāsitadhammassa vissutadhammassa. Passatoti taṁ vivekaṁ,",
  "atk-s0503a2:7_2": "yaṁ vā kiñci passitabbaṁ nāma, taṁ sabbaṁ attano vīriyabalādhigatena ñāṇacakkhunā",
  "atk-s0503a2:7_3": "passantassa. Abyāpajjanti akuppanabhāvo, etena mettāpubbabhāgo dassito. Pāṇabhūtesu",
  "atk-s0503a2:7_4": "saṁyamoti sattesu ca saṁyamo avihiṁsanabhāvo sukhoti attho. Etena karuṇāpubbabhāgo dassito.",
  "atk-s0503a2:8_0": "Sukhā virāgatā loketi vigatarāgatāpi loke sukhā. Kīdisī? Kāmānaṁ samatikkamoti, yā",
  "atk-s0503a2:8_1": "kāmānaṁ samatikkamoti vuccati, sā vigatarāgatāpi sukhāti attho, etena anāgāmimaggo",
  "atk-s0503a2:8_2": "kathito. Asmimānassa yo vinayoti iminā pana arahattaṁ kathitaṁ. Arahattañhi asmimānassa",
  "atk-s0503a2:8_3": "paṭippassaddhivinayoti vuccati, ito parañca sukhaṁ nāma natthi, tenāha “etaṁ ve paramaṁ",
  "atk-s0503a2:8_4": "sukha”nti. Evaṁ arahattena desanāya kūṭaṁ gaṇhīti.",
  "atk-s0503a2:9": "Paṭhamasuttavaṇṇanā niṭṭhitā.",
  "atk-s0503a2:10": "2. Rājasuttavaṇṇanā",
  "atk-s0503a2:11_0": "12. Dutiye sambahulānanti vinayapariyāyena tayo janā “sambahulā”ti vuccanti, tato",
  "atk-s0503a2:11_1": "paraṁ saṅgho. Suttantapariyāyena pana tayo tayo eva, tato uddhaṁ sambahulā. Tasmā",
  "atk-s0503a2:11_2": "idhāpi suttantapariyāyena sambahulāti veditabbā. Upaṭṭhānasālāyanti dhammasabhāmaṇḍape.",
  "atk-s0503a2:11_3": "Sā hi dhammaṁ desetuṁ āgatassa tathāgatassa bhikkhūnaṁ upaṭṭhānakaraṇaṭṭhānanti “upaṭṭhānasālā”ti",
  "atk-s0503a2:11_4": "vuccati. Atha vā yattha bhikkhū vinayaṁ vinicchinanti, dhammaṁ kathenti, sākacchaṁ",
  "atk-s0503a2:11_5": "samāpajjanti, sannipatanavasena pakatiyā upatiṭṭhanti, sā sālāpi maṇḍapopi “upaṭṭhānasālā”tveva",
  "atk-s0503a2:11_6": "vuccati. Tatthāpi hi buddhāsanaṁ niccaṁ paññattameva hoti. Idañhi buddhānaṁ dharamānakāle",
  "atk-s0503a2:11_7": "bhikkhūnaṁ cārittaṁ. Sannisinnānanti nisajjanavasena saṅgamma nisinnānaṁ. Sannipatitānanti",
  "atk-s0503a2:11_8": "tato tato āgantvā sannipatanavasena sannipatitānaṁ. Atha vā buddhāsanaṁ purato katvā",
  "atk-s0503a2:11_9": "satthu sammukhe viya ādaruppattiyā sakkaccaṁ nisīdanavasena sannisinnānaṁ, samānajjhāsayattā",
  "atk-s0503a2:11_10": "aññamaññasmiṁ ajjhāsayena suṭṭhu sammā ca nipatanavasena sannipatitānaṁ. Ayanti idāni",
  "atk-s0503a2:11_11": "vuccamānaṁ niddisati. Antarākathāti kammaṭṭhānamanasikārauddesaparipucchādīnaṁ antarā",
  "atk-s0503a2:11_12": "aññā ekā kathā, atha vā majjhanhike laddhassa sugatovādassa, sāyaṁ labhitabbassa",
  "atk-s0503a2:11_13": "dhammassavanassa ca antarā pavattattā antarākathā, samaṇasamācārasseva vā antarā",
  "atk-s0503a2:11_14": "pavattā aññā ekā kathāti antarākathā. Udapādīti uppannā.",
  "atk-s0503a2:12_0": "Imesaṁ dvinnaṁ rājūnanti niddhāraṇe sāmivacanaṁ. Mahaddhanataro vātiādīsu pathaviyaṁ",
  "atk-s0503a2:12_1": "nikhaṇitvā ṭhapitaṁ sattaratananicayasaṅkhātaṁ mahantaṁ dhanaṁ etassāti mahaddhano,",
  "atk-s0503a2:12_2": "dvīsu ayaṁ atisayena mahaddhanoti mahaddhanataro. Vāsaddo vikappattho. Sesapadesupi",
  "atk-s0503a2:12_3": "eseva nayo. Ayaṁ pana viseso – niccaparibbayavasena mahanto bhogo etassāti mahābhogo.",
  "atk-s0503a2:12_4": "Devasikaṁ pavisanaāyabhūto mahanto koso etassāti mahākoso. Apare pana “devasikaṁ",
  "atk-s0503a2:12_5": "pavisanaāyabhūtaṁ maṇisārapheggugumbādibhedabhinnaṁ pariggahavatthu dhanaṁ, tadeva",
  "atk-s0503a2:12_6": "sāragabbhādīsu nihitaṁ koso”ti vadanti. Vajiro, mahānīlo, indanīlo, marakato, veḷuriyo,",
  "atk-s0503a2:12_7": "padumarāgo, phussarāgo, kakketano, pulāko, vimalo, lohitaṅko, phaliko, pavāḷo, jotiraso,",
  "atk-s0503a2:12_8": "gomuttako, gomedako, sogandhiko, muttā, saṅkho, añjanamūlo, rājapaṭṭo, amataṁsako,",
  "atk-s0503a2:12_9": "piyako, brāhmaṇī cāti catubbīsati maṇi nāma. Satta lohāni kahāpaṇo ca sāro nāma.",
  "atk-s0503a2:12_10": "Sayanacchādanapāvuraṇagajadantasilādīni pheggu nāma. Candanāgarukuṅkumatagarakappūrādi",
  "atk-s0503a2:12_11": "gumbā nāma. Tattha purimena ādisaddena sālivīhiādimuggamāsādipubbaṇṇāparaṇṇabhedaṁ",
  "atk-s0503a2:12_12": "dhaññavikatiṁ ādiṁ katvā yaṁ sattānaṁ upabhogaparibhogabhūtaṁ vatthu, taṁ sabbaṁ",
  "atk-s0503a2:12_13": "saṅgayhati. Mahantaṁ vijitaṁ raṭṭhaṁ etassāti mahāvijito. Mahanto hatthiassādivāhano",
  "atk-s0503a2:12_14": "etassāti mahāvāhano. Mahantaṁ senābalañceva thāmabalañca etassāti mahabbalo. Icchitanibbattisaṅkhātā",
  "atk-s0503a2:12_15": "puññakammanipphannā mahatī iddhi etassāti mahiddhiko. Tejasaṅkhāto ussāhamantapabhusattisaṅkhāto",
  "atk-s0503a2:12_16": "vā mahanto ānubhāvo etassāti mahānubhāvo.",
  "atk-s0503a2:13_0": "Ettha ca paṭhamena āyasampadā, dutiyena vittūpakaraṇasampadā, tatiyena vibhavasampadā,",
  "atk-s0503a2:13_1": "catutthena janapadasampadā, pañcamena yānasampadā, chaṭṭhena parivārasampadāya saddhiṁ",
  "atk-s0503a2:13_2": "attasampadā, sattamena puññakammasampadā, aṭṭhamena pabhāvasampadā tesaṁ rājūnaṁ",
  "atk-s0503a2:13_3": "pakāsitā hoti. Tena yā sā sāmisampatti, amaccasampatti, senāsampatti, raṭṭhasampatti,",
  "atk-s0503a2:13_4": "vibhavasampatti, mittasampatti, duggasampattīti satta pakatisampadā rājūnaṁ icchitabbā.",
  "atk-s0503a2:13_5": "Tā sabbā yathārahaṁ paridīpitāti veditabbā.",
  "atk-s0503a2:14_0": "Dānādīhi catūhi saṅgahavatthūhi parisaṁ rañjetīti rājā. Magadhānaṁ issaroti māgadho.",
  "atk-s0503a2:14_1": "Mahatiyā senāya samannāgatattā seniyagottattā vā seniyo. Bimbi vuccati suvaṇṇaṁ,",
  "atk-s0503a2:14_2": "tasmā sārabimbivaṇṇatāya bimbisāro. Keci pana “nāmamevetaṁ tassa rañño”ti vadanti.",
  "atk-s0503a2:14_3": "Paccāmittaṁ parasenaṁ jinātīti pasenadi. Kosalaraṭṭhassa adhipatīti kosalo. Ayañcarahīti",
  "atk-s0503a2:14_4": "ettha carahīti nipātamattaṁ. Vippakatāti apariyositā. Ayaṁ tesaṁ bhikkhūnaṁ antarākathā aniṭṭhitāti attho.",
  "atk-s0503a2:15_0": "Sāyanhasamayanti sāyanhe ekaṁ samayaṁ. Paṭisallānā vuṭṭhitoti tato tato rūpādiārammaṇato",
  "atk-s0503a2:15_1": "cittassa paṭisaṁharaṇato paṭisallānasaṅkhātāya phalasamāpattito yathākālaparicchedaṁ",
  "atk-s0503a2:15_2": "vuṭṭhito. Bhagavā hi pubbaṇhasamayaṁ bhikkhusaṅghaparivuto sāvatthiṁ pavisitvā bhikkhūnaṁ",
  "atk-s0503a2:15_3": "sulabhapiṇḍapātaṁ katvā katabhattakicco bhikkhūhi saddhiṁ sāvatthito nikkhamitvā",
  "atk-s0503a2:15_4": "vihāraṁ pavisitvā gandhakuṭippamukhe ṭhatvā vattaṁ dassetvā ṭhitānaṁ bhikkhūnaṁ yathāsamuṭṭhitaṁ",
  "atk-s0503a2:15_5": "sugatovādaṁ datvā tesu araññarukkhamūlādidivāṭṭhānaṁ uddissa gatesu gandhakuṭiṁ pavisitvā",
  "atk-s0503a2:15_6": "phalasamāpattisukhena divasabhāgaṁ vītināmetvā yathākālaparicchede samāpattito vuṭṭhāya,",
  "atk-s0503a2:15_7": "“mayhaṁ upagamanaṁ āgamayamānā catasso parisā sakalavihāraṁ paripūrentiyo nisinnā,",
  "atk-s0503a2:15_8": "idāni me dhammadesanatthaṁ dhammasabhāmaṇḍalaṁ upagantuṁ kālo”ti āsanato vuṭṭhāya,",
  "atk-s0503a2:15_9": "kesarasīho viya kañcanaguhāya surabhigandhakuṭito nikkhamitvā yūthaṁ upasaṅkamanto",
  "atk-s0503a2:15_10": "mattavaravāraṇo viya akāyacāpallena cāruvikkantagamano asītianubyañjanappaṭimaṇḍitabāttiṁsamahāpurisalakkhaṇasamujjalāya",
  "atk-s0503a2:15_11": "byāmappabhāya parikkhepavilāsasampannāya pabhassaraketumālālaṅkatāya nīlapītalohitodātamañjiṭṭhapabhassarānaṁ",
  "atk-s0503a2:15_12": "vasena chabbaṇṇabuddharaṁsiyo vissajjentiyā acinteyyānubhāvāya anupamāya buddhalīlāya",
  "atk-s0503a2:15_13": "samannāgatāya rūpakāyasampattiyā sakalavihāraṁ ekālokaṁ kurumāno upaṭṭhānasālaṁ upasaṅkami.",
  "atk-s0503a2:15_14": "Tena vuttaṁ – “atha kho bhagavā…pe… tenupasaṅkamī”ti.",
  "atk-s0503a2:16_0": "Evaṁ upasaṅkamitvā vattaṁ dassetvā nisinne te bhikkhū tuṇhībhūte disvā “mayi akathente",
  "atk-s0503a2:16_1": "ime bhikkhū buddhagāravena kappampi na kathessantī”ti kathāsamuṭṭhāpanatthaṁ “kāya",
  "atk-s0503a2:16_2": "nuttha, bhikkhave”tiādimāha. Tattha kāya nutthāti katamāya nu bhavatha. “Kāya notthā”tipi",
  "atk-s0503a2:16_3": "pāḷi, so evattho, “kāya nvetthā”tipi paṭhanti, tassa katamāya nu etthāti attho. Tatrāyaṁ",
  "atk-s0503a2:16_4": "saṅkhepattho – bhikkhave, katamāya nāma kathāya idha sannisinnā bhavatha, katamā",
  "atk-s0503a2:16_5": "ca tumhākaṁ kathā mamāgamanapaccayā aniṭṭhitā, taṁ niṭṭhāpessāmīti evaṁ sabbaññupavāraṇāya pavāresi.",
  "atk-s0503a2:17_0": "Na khvetanti na kho etaṁ, ayameva vā pāṭho. “Na khota”ntipi paṭhanti, na kho etaṁ",
  "atk-s0503a2:17_1": "icceva padavibhāgo. Kulaputtānanti jātiācārakulaputtānaṁ. Saddhāti saddhāya, kammaphalasaddhāya",
  "atk-s0503a2:17_2": "ratanattayasaddhāya ca. Agārasmāti gharato, gahaṭṭhabhāvāti attho. Anagāriyanti pabbajjaṁ.",
  "atk-s0503a2:17_3": "Pabbajitānanti upagatānaṁ. Yanti kiriyāparāmasanaṁ. Tatthāyaṁ padayojanā – “bhikkhave,",
  "atk-s0503a2:17_4": "tumhe neva rājābhinītā na corābhinītā na iṇaṭṭā na jīvitapakatā pabbajitā, atha kho",
  "atk-s0503a2:17_5": "saddhāya agārato nikkhamitvā mama sāsane pabbajitā, tumhe etarahi evarūpiṁ rājappaṭisaṁyuttaṁ",
  "atk-s0503a2:17_6": "tiracchānakathaṁ katheyyātha, yaṁ evarūpāya kathāya kathanaṁ, etaṁ tumhākaṁ na kho",
  "atk-s0503a2:17_7": "patirūpaṁ na yuttamevā”ti.",
  "atk-s0503a2:18_0": "Evaṁ sannipatitānaṁ pabbajitānaṁ appatirūpaṁ paṭikkhipitvā idāni nesaṁ patirūpaṁ",
  "atk-s0503a2:18_1": "paṭipattiṁ anujānanto “sannipatitānaṁ vo, bhikkhave, dvayaṁ karaṇīyaṁ dhammī vā kathā",
  "atk-s0503a2:18_2": "ariyo vā tuṇhībhāvo”ti āha. Tattha voti tumhākaṁ. Karaṇīyanti hi padaṁ apekkhitvā",
  "atk-s0503a2:18_3": "kattari sāmivacanametaṁ, tasmā tumhehīti attho. Dvayaṁ karaṇīyanti dve kātabbā. Dhammī",
  "atk-s0503a2:18_4": "kathāti catusaccadhammato anapetā kathā, pavattinivattiparidīpinī dhammadesanāti",
  "atk-s0503a2:18_5": "attho. Dasakathāvatthusaṅkhātāpi hi dhammakathā tadekadesā evāti. Ariyoti ekantahitāvahattā",
  "atk-s0503a2:18_6": "ariyo, visuddho uttamoti vā ariyo. Tuṇhībhāvoti samathavipassanābhāvanābhūtaṁ akathanaṁ.",
  "atk-s0503a2:18_7": "Keci pana “vacīsaṅkhārapaṭipakkhabhāvato dutiyajjhānaṁ ariyo tuṇhībhāvo”ti vadanti.",
  "atk-s0503a2:18_8": "Apare “catutthajjhānaṁ ariyo tuṇhībhāvo”ti vadanti. Ayaṁ panettha attho – “bhikkhave,",
  "atk-s0503a2:18_9": "cittavivekassa paribrūhanatthaṁ vivekaṭṭhakāyā suññāgāre viharantā sace kadāci sannipatatha,",
  "atk-s0503a2:18_10": "evaṁ sannipatitehi tumhehi ‘assutaṁ sāveti sutaṁ vā pariyodapetī’ti vuttanayena aññamaññassūpakārāya",
  "atk-s0503a2:18_11": "khandhādīnaṁ aniccatādipaṭisaṁyuttā dhammakathā vā pavattetabbā, aññamaññaṁ abyābādhanatthaṁ",
  "atk-s0503a2:18_12": "jhānasamāpattiyā vā viharitabba”nti.",
  "atk-s0503a2:19_0": "Tattha purimena karaṇīyavacanena anotiṇṇānaṁ sāsane otaraṇūpāyaṁ dasseti, pacchimena",
  "atk-s0503a2:19_1": "otiṇṇānaṁ saṁsārato nissaraṇūpāyaṁ. Purimena vā āgamaveyyattiye niyojeti, pacchimena",
  "atk-s0503a2:19_2": "adhigamaveyyattiye. Atha vā purimena sammādiṭṭhiyā paṭhamaṁ uppattihetuṁ dīpeti,",
  "atk-s0503a2:19_3": "dutiyena dutiyaṁ. Vuttañhetaṁ –",
  "atk-s0503a2:20": "“Dveme, bhikkhave, hetū dve paccayā sammādiṭṭhiyā uppādāya parato ca ghoso, paccattañca yoniso manasikāro”ti.",
  "atk-s0503a2:21": "Purimena vā lokiyasammādiṭṭhiyā mūlakāraṇaṁ vibhāveti, pacchimena lokuttarasammādiṭṭhiyā mūlakāraṇanti evamādinā ettha yojanā veditabbā.",
  "atk-s0503a2:22_0": "Etamatthaṁ viditvāti tehi bhikkhūhi kittitakāmasampattito jhānādisampatti santatarā",
  "atk-s0503a2:22_1": "ceva paṇītatarā cāti etamatthaṁ sabbākārato viditvā. Imaṁ udānanti imaṁ ariyavihārasukhānubhāvadīpakaṁ udānaṁ udānesi.",
  "atk-s0503a2:23": "Tattha yañca kāmasukhaṁ loketi lokasaddo “khandhaloko āyatanaloko dhātuloko”tiādīsu saṅkhāresu āgato.",
  "atk-s0503a2:24": "“Yāvatā candimasūriyā pariharanti,",
  "atk-s0503a2:25": "Disā bhanti virocanā;",
  "atk-s0503a2:26": "Tāva sahassadhā loko,",
  "atk-s0503a2:27": "Ettha te vattatī vaso”ti. –",
  "atk-s0503a2:28_0": "Ādīsu okāse āgato. “Addasā kho bhagavā buddhacakkhunā lokaṁ volokento”tiādīsu sattesu.",
  "atk-s0503a2:28_1": "Idha pana sattaloke okāsaloke ca veditabbo. Tasmā avīcito paṭṭhāya upari brahmalokato",
  "atk-s0503a2:28_2": "heṭṭhā etasmiṁ loke yaṁ vatthukāme paṭicca kilesakāmavasena uppajjanato kāmasahagataṁ",
  "atk-s0503a2:28_3": "sukhaṁ. Yañcidaṁ diviyaṁ sukhanti yañca idaṁ divi bhavaṁ dibbavihāravasena ca laddhabbaṁ",
  "atk-s0503a2:28_4": "brahmānaṁ manussānañca rūpasamāpattisukhaṁ. Taṇhakkhayasukhassāti yaṁ āgamma taṇhā",
  "atk-s0503a2:28_5": "khīyati, taṁ nibbānaṁ ārammaṇaṁ katvā taṇhāya ca paṭipassambhanavasena pavattaphalasamāpattisukhaṁ",
  "atk-s0503a2:28_6": "taṇhakkhayasukhaṁ nāma, tassa taṇhakkhayasukhassa. Eteti liṅgavipallāsena niddeso,",
  "atk-s0503a2:28_7": "etāni sukhānīti attho. Keci ubhayampi sukhasāmaññena gahetvā “eta”nti paṭhanti, tesaṁ",
  "atk-s0503a2:28_8": "“kalaṁ nāgghatī”ti pāṭhena bhavitabbaṁ.",
  "atk-s0503a2:29_0": "Soḷasinti soḷasannaṁ pūraṇiṁ. Ayañhettha saṅkhepattho – cakkavattisukhaṁ ādiṁ katvā",
  "atk-s0503a2:29_1": "sabbasmiṁ manussaloke manussasukhaṁ, nāgasupaṇṇādiloke nāgādīhi anubhavitabbaṁ sukhaṁ,",
  "atk-s0503a2:29_2": "cātumahārājikādidevaloke chabbidhaṁ kāmasukhanti yaṁ ekādasavidhe kāmaloke uppajjantaṁ",
  "atk-s0503a2:29_3": "kāmasukhaṁ, yañca idaṁ rūpārūpadevesu dibbavihārabhūtesu rūpārūpajjhānesu ca uppannattā",
  "atk-s0503a2:29_4": "“diviya”nti laddhanāmaṁ lokiyajjhānasukhaṁ, sakalampi tadubhayaṁ taṇhakkhayasukhasaṅkhātaṁ",
  "atk-s0503a2:29_5": "phalasamāpattisukhaṁ soḷasa bhāge katvā tato ekabhāgaṁ soḷasabhāgaguṇe laddhaṁ ekabhāgasaṅkhātaṁ kalaṁ na agghatīti.",
  "atk-s0503a2:30": "Ayañca atthavaṇṇanā phalasamāpattisāmaññena vuttā. Pāḷiyaṁ avisesena taṇhakkhayassa āgatattā paṭhamaphalasamāpattisukhassāpi kalaṁ lokiyaṁ na agghati eva. Tathā hi vuttaṁ –",
  "atk-s0503a2:31": "“Pathabyā ekarajjena, saggassa gamanena vā;",
  "atk-s0503a2:32": "Sabbalokādhipaccena, sotāpattiphalaṁ vara”nti. ;",
  "atk-s0503a2:33": "Sotāpattisaṁyuttepi vuttaṁ –",
  "atk-s0503a2:34_0": "“Kiñcāpi, bhikkhave, rājā cakkavattī catunnaṁ dīpānaṁ issariyādhipaccaṁ rajjaṁ kāretvā",
  "atk-s0503a2:34_1": "kāyassa bhedā paraṁ maraṇā sugatiṁ saggaṁ lokaṁ upapajjati devānaṁ tāvatiṁsānaṁ sahabyataṁ,",
  "atk-s0503a2:34_2": "so tattha nandane vane accharāsaṅghaparivuto dibbehi ca pañcahi kāmaguṇehi samappito",
  "atk-s0503a2:34_3": "samaṅgībhūto paricāreti, so catūhi dhammehi asamannāgato. Atha kho so aparimuttova",
  "atk-s0503a2:34_4": "nirayā, aparimutto tiracchānayoniyā, aparimutto pettivisayā, aparimutto apāyaduggativinipātā.",
  "atk-s0503a2:34_5": "Kiñcāpi, bhikkhave, ariyasāvako piṇḍiyālopena yāpeti, nantakāni ca dhāreti, so catūhi",
  "atk-s0503a2:34_6": "dhammehi samannāgato, atha kho so parimutto nirayā, parimutto tiracchānayoniyā, parimutto",
  "atk-s0503a2:34_7": "pettivisayā, parimutto apāyaduggativinipātā.",
  "atk-s0503a2:35_0": "“Katamehi catūhi? Idha, bhikkhave, ariyasāvako buddhe aveccappasādena samannāgato",
  "atk-s0503a2:35_1": "hoti ‘itipi so bhagavā arahaṁ…pe... buddho bhagavā’ti. Dhamme aveccappasādena…pe…",
  "atk-s0503a2:35_2": "viññūhī’ti. Saṅghe aveccappasādena…pe… puññakkhettaṁ lokassā’ti. Ariyakantehi sīlehi",
  "atk-s0503a2:35_3": "samannāgato hoti akhaṇḍehi…pe… samādhisaṁvattanikehi. Imehi catūhi dhammehi samannāgato",
  "atk-s0503a2:35_4": "hoti. Yo ca, bhikkhave, catunnaṁ dīpānaṁ paṭilābho, yo catunnaṁ dhammānaṁ paṭilābho,",
  "atk-s0503a2:35_5": "catunnaṁ dīpānaṁ paṭilābho catunnaṁ dhammānaṁ paṭilābhassa kalaṁ nāgghati soḷasi”nti.",
  "atk-s0503a2:36": "Evaṁ bhagavā sabbattha lokiyasukhaṁ sauttaraṁ sātisayaṁ, lokuttarasukhameva anuttaranti atisayanti bhājesīti.",
  "atk-s0503a2:37": "Dutiyasuttavaṇṇanā niṭṭhitā.",
  "atk-s0503a2:38": "3. Daṇḍasuttavaṇṇanā",
  "atk-s0503a2:39_0": "13. Tatiye kumārakāti dārakā. Antarā ca sāvatthiṁ antarā ca jetavananti antarāsaddo",
  "atk-s0503a2:39_1": "“tadantaraṁ ko jāneyya, aññatra tathāgatā”ti, “janā saṅgamma mantenti, mañca tvañca",
  "atk-s0503a2:39_2": "kimantara”ntiādīsu kāraṇe āgato. “Addasā maṁ, bhante, aññatarā itthī vijjantarikāya",
  "atk-s0503a2:39_3": "bhājanaṁ dhovantī”tiādīsu khaṇe. “Yassantarato na santi kopā”tiādīsu citte. “Antarā",
  "atk-s0503a2:39_4": "vosānamāpādī”tiādīsu vemajjhe. “Apicāyaṁ, bhikkhave, tapodā dvinnaṁ mahānirayānaṁ",
  "atk-s0503a2:39_5": "antarikāya āgacchatī”tiādīsu vivare. Svāyamidhāpi vivare veditabbo. Tasmā sāvatthiyā",
  "atk-s0503a2:39_6": "ca jetavanassa ca vivareti, evamettha attho veditabbo. Antarāsaddayogato cettha upayogavacanaṁ",
  "atk-s0503a2:39_7": "“antarā ca sāvatthiṁ antarā ca jetavana”nti. Īdisesu ṭhānesu akkharacintakā “antarā",
  "atk-s0503a2:39_8": "gāmañca nadiñca gacchatī”ti ekameva antarāsaddaṁ payujjanti, so dutiyapadenapi yojetabbo",
  "atk-s0503a2:39_9": "hoti. Idha pana yojetvā vutto.",
  "atk-s0503a2:40_0": "Ahiṁ daṇḍena hanantīti bilato nikkhamitvā gocarāya gacchantaṁ kaṇhasappaṁ chātajjhattaṁ",
  "atk-s0503a2:40_1": "anubandhitvā yaṭṭhīhi pothenti. Tena ca samayena bhagavā sāvatthiṁ piṇḍāya gacchanto",
  "atk-s0503a2:40_2": "antarāmagge te dārake ahiṁ daṇḍena hanante disvā “kasmā kumārakā imaṁ ahiṁ daṇḍena",
  "atk-s0503a2:40_3": "hanathā”ti pucchitvā “ḍaṁsanabhayena, bhante”ti ca vutte “ime attano sukhaṁ karissāmāti",
  "atk-s0503a2:40_4": "imaṁ paharantā nibbattaṭṭhāne dukkhaṁ anubhavissanti, aho avijjāya nikatikosalla”nti",
  "atk-s0503a2:40_5": "dhammasaṁvegaṁ uppādesi. Teneva ca dhammasaṁvegena udānaṁ udānesi. Tena vuttaṁ “atha kho bhagavā”tiādi.",
  "atk-s0503a2:41_0": "Tattha etamatthaṁ viditvāti “ime dārakā attasukhāya paradukkhaṁ karontā sayaṁ parattha",
  "atk-s0503a2:41_1": "sukhaṁ na labhissantī”ti etamatthaṁ jānitvāti evameke vaṇṇenti. Aññesaṁ duppaṭipannānaṁ",
  "atk-s0503a2:41_2": "sukhapariyesanaṁ āyatiṁ dukkhāya saṁvattati, suppaṭipannānaṁ ekantena sukhāya saṁvattati.",
  "atk-s0503a2:41_3": "Tasmā “paravihesāvinimuttā accantameva sukhabhāgino vata mayhaṁ ovādappaṭikarā”ti",
  "atk-s0503a2:41_4": "somanassavasenevetampi satthā udānaṁ udānesīti vadanti. Apare pana bhaṇanti “evaṁ",
  "atk-s0503a2:41_5": "tehi kumārakehi pavattitaṁ paraviheṭhanaṁ sabbākārena ādīnavato viditvā paravihesāya",
  "atk-s0503a2:41_6": "parānukampāya ca yathākkamaṁ ādīnavānisaṁsavibhāvanaṁ imaṁ udānaṁ udānesī”ti.",
  "atk-s0503a2:42_0": "Tattha sukhakāmānīti ekanteneva attano sukhassa icchanato sukhānugiddhāni. Bhūtānīti",
  "atk-s0503a2:42_1": "pāṇino. Yo daṇḍena vihiṁsatīti ettha daṇḍenāti desanāmattaṁ, daṇḍena vā leḍḍusatthapāṇippahārādīhi",
  "atk-s0503a2:42_2": "vāti attho. Atha vā daṇḍenāti daṇḍanena. Idaṁ vuttaṁ hoti – yo sukhakāmāni sabbabhūtāni",
  "atk-s0503a2:42_3": "jātiādinā ghaṭṭanavasena vacīdaṇḍena vā pāṇimuggarasatthādīhi pothanatāḷanacchedanādivasena",
  "atk-s0503a2:42_4": "sarīradaṇḍena vā sataṁ vā sahassaṁ vā ṭhāpanavasena dhanadaṇḍena vāti imesu daṇḍesu",
  "atk-s0503a2:42_5": "yena kenaci daṇḍena vihiṁsati viheṭheti dukkhaṁ pāpeti, attano sukhamesāno, pecca",
  "atk-s0503a2:42_6": "so na labhate sukhanti so puggalo attano sukhaṁ esanto gavesanto patthento pecca",
  "atk-s0503a2:42_7": "paraloke manussasukhaṁ dibbasukhaṁ nibbānasukhanti tividhampi sukhaṁ na labhati,",
  "atk-s0503a2:42_8": "aññadatthu tena daṇḍena dukkhameva labhatīti attho.",
  "atk-s0503a2:43_0": "Pecca so labhate sukhanti yo khantimettānuddayasampanno “yathāhaṁ sukhakāmo dukkhappaṭikūlo,",
  "atk-s0503a2:43_1": "evaṁ sabbepī”ti cintetvā sampattaviratiādīsu ṭhito vuttanayena kenaci daṇḍena sabbānipi",
  "atk-s0503a2:43_2": "bhūtāni na hiṁsati na bādhati, so puggalo paraloke manussabhūto manussasukhaṁ, devabhūto",
  "atk-s0503a2:43_3": "dibbasukhaṁ, ubhayaṁ atikkamanto nibbānasukhaṁ labhatīti. Ettha ca tādisassa puggalassa",
  "atk-s0503a2:43_4": "avassaṁbhāvitāya taṁ sukhaṁ paccuppannaṁ viya hotīti dassanatthaṁ “labhate”ti vuttaṁ.",
  "atk-s0503a2:43_5": "Purimagāthāyapi eseva nayo.",
  "atk-s0503a2:44": "Tatiyasuttavaṇṇanā niṭṭhitā.",
  "atk-s0503a2:45": "4. Sakkārasuttavaṇṇanā",
  "atk-s0503a2:46_0": "14. Catutthe tena kho pana samayena bhagavā sakkato hotīti kappānaṁ satasahassādhikesu",
  "atk-s0503a2:46_1": "catūsu asaṅkhyeyyesu paripūritassa puññasambhāravisesassa phalabhūtena “ito paraṁ",
  "atk-s0503a2:46_2": "mayhaṁ okāso natthī”ti ussahajātena viya uparūpari vaḍḍhamānena sakkārādinā bhagavā",
  "atk-s0503a2:46_3": "sakkato hoti. Sabbadisāsu hi yamakamahāmegho vuṭṭhahitvā mahoghaṁ viya sabbapāramiyo",
  "atk-s0503a2:46_4": "“ekasmiṁ attabhāve vipākaṁ dassāmā”ti sampiṇḍitā viya bhagavato lābhasakkāramahoghaṁ",
  "atk-s0503a2:46_5": "nibbattayiṁsu. Tato annapānavatthayānamālāgandhavilepanādihatthā khattiyabrāhmaṇādayo",
  "atk-s0503a2:46_6": "āgantvā “kahaṁ buddho, kahaṁ bhagavā, kahaṁ devadevo, kahaṁ narāsabho, kahaṁ purisasīho”ti",
  "atk-s0503a2:46_7": "bhagavantaṁ pariyesanti. Sakaṭasatehi paccaye āharitvā okāsaṁ alabhamānā samantā",
  "atk-s0503a2:46_8": "gāvutappamāṇepi sakaṭadhurena sakaṭadhuraṁ āhacca tiṭṭhanti ceva anubandhanti ca",
  "atk-s0503a2:46_9": "andhakavindabrāhmaṇādayo viya. Sabbaṁ taṁ khandhake tesu tesu ca suttesu āgatanayena",
  "atk-s0503a2:46_10": "veditabbaṁ. Yathā ca bhagavato, evaṁ bhikkhusaṅghassāti. Vuttañhetaṁ –",
  "atk-s0503a2:47": "“Yāvatā kho, cunda, etarahi saṅghā vā gaṇā vā loke uppannā, nāhaṁ, cunda, aññaṁ ekasaṅghampi samanupassāmi evaṁ lābhaggayasaggappattaṁ, yatharivāyaṁ, cunda, bhikkhusaṅgho”ti.",
  "atk-s0503a2:48_0": "Svāyaṁ bhagavato ca bhikkhusaṅghassa ca uppanno lābhasakkāro ekato hutvā dvinnaṁ",
  "atk-s0503a2:48_1": "mahānadīnaṁ udakogho viya appameyyo ahosi. Tena vuttaṁ – “tena kho pana samayena",
  "atk-s0503a2:48_2": "bhagavā sakkato hoti…pe… parikkhārānaṁ, bhikkhusaṅghopi sakkato…pe… parikkhārāna”nti.",
  "atk-s0503a2:49_0": "Titthiyā pana pubbe akatapuññatāya ca duppaṭipannatāya ca asakkatā agarukatā, buddhuppādena",
  "atk-s0503a2:49_1": "pana visesato vipannasobhā sūriyuggamane khajjopanakā viya nippabhā nittejā hatalābhasakkārā",
  "atk-s0503a2:49_2": "ahesuṁ. Te tādisaṁ bhagavato saṅghassa ca lābhasakkāraṁ asahamānā issāpakatā “evaṁ",
  "atk-s0503a2:49_3": "ime pharusāhi vācāhi ghaṭṭetvāva palāpessāmā”ti usūyā visuggāraṁ uggirantā tattha",
  "atk-s0503a2:49_4": "tattha bhikkhū akkosantā paribhāsantā vicariṁsu. Tena vuttaṁ – “aññatitthiyā pana",
  "atk-s0503a2:49_5": "paribbājakā asakkatā honti…pe… parikkhārānaṁ. Atha kho te aññatitthiyā paribbājakā",
  "atk-s0503a2:49_6": "bhagavato sakkāraṁ asahamānā bhikkhusaṅghassa ca gāme ca araññe ca bhikkhū disvā",
  "atk-s0503a2:49_7": "asabbhāhi pharusāhi vācāhi akkosanti paribhāsanti rosenti vihesentī”ti.",
  "atk-s0503a2:50_0": "Tattha asabbhāhīti asabhāyoggāhi sabhāyaṁ sādhujanasamūhe vattuṁ ayuttāhi, duṭṭhullāhīti",
  "atk-s0503a2:50_1": "attho. Pharusāhīti kakkhaḷāhi mammacchedikāhi. Akkosantīti jātiādīhi akkosavatthūhi",
  "atk-s0503a2:50_2": "khuṁsenti. Paribhāsantīti bhaṇḍanavasena bhayaṁ uppādentā tajjenti. Rosentīti yathā",
  "atk-s0503a2:50_3": "parassa roso hoti, evaṁ anuddhaṁsanavasena rosaṁ uppādenti. Vihesentīti viheṭhenti,",
  "atk-s0503a2:50_4": "vividhehi ākārehi aphāsuṁ karonti.",
  "atk-s0503a2:51_0": "Kathaṁ panete samantapāsādike bhagavati bhikkhusaṅghe ca akkosādīni pavattesunti?",
  "atk-s0503a2:51_1": "Bhagavato uppādato pahīnalābhasakkāratāya upahatacittā pathaviṁ khaṇitvā pakkhalantā",
  "atk-s0503a2:51_2": "viya avaṇe veḷuriyamaṇimhi vaṇaṁ uppādentā viya ca sundarikaṁ nāma paribbājikaṁ saññāpetvā",
  "atk-s0503a2:51_3": "tāya satthu bhikkhūnañca avaṇṇaṁ vuṭṭhāpetvā akkosādīni pavattesuṁ. Taṁ panetaṁ sundarīvatthu",
  "atk-s0503a2:51_4": "parato sundarīsutte pāḷiyaṁyeva āgamissati, tasmā yamettha vattabbaṁ, taṁ tattheva vaṇṇayissāma.",
  "atk-s0503a2:52": "Bhikkhū bhagavato santikaṁ upasaṅkamitvā taṁ pavattimārocesuṁ. Tena vuttaṁ – “atha kho sambahulā bhikkhū yena bhagavā tenupasaṅkamiṁsu…pe… vihesentī”ti. Taṁ vuttatthameva.",
  "atk-s0503a2:53_0": "Etamatthaṁviditvāti etaṁ issāpakatānaṁ titthiyānaṁ vippaṭipattiṁ sabbākārato viditvā.",
  "atk-s0503a2:53_1": "Imaṁ udānanti imaṁ tehi kate vippakāre pasannacittehi ca parehi kate upakāre tādibhāvānubhāvadīpakaṁ udānaṁ udānesi.",
  "atk-s0503a2:54_0": "Tattha gāme araññe sukhadukkhaphuṭṭhoti gāme vā araññe vā yattha katthaci sukhena",
  "atk-s0503a2:54_1": "dukkhena ca phuṭṭho sukhadukkhāni anubhavanto, tesaṁ vā paccayehi samaṅgībhūto. Nevattato",
  "atk-s0503a2:54_2": "no parato dahethāti “ahaṁ sukhito, ahaṁ dukkhito, mama sukhaṁ, mama dukkhaṁ, parenidaṁ",
  "atk-s0503a2:54_3": "mayhaṁ sukhadukkhaṁ uppādita”nti ca neva attato na parato taṁ sukhadukkhaṁ ṭhapetha.",
  "atk-s0503a2:54_4": "Kasmā? Na hettha khandhapañcake ahanti vā mamanti vā paroti vā parassāti vā passitabbayuttakaṁ",
  "atk-s0503a2:54_5": "kiñci atthi, kevalaṁ saṅkhārā eva pana yathāpaccayaṁ uppajjitvā khaṇe khaṇe bhijjantīti.",
  "atk-s0503a2:54_6": "Sukhadukkhaggahaṇañcettha desanāsīsaṁ, sabbassāpi lokadhammassa vasena attho veditabbo.",
  "atk-s0503a2:54_7": "Iti bhagavā “nāhaṁ kvacani, kassaci kiñcanatasmiṁ, na ca mama kvacani, katthaci kiñcanatatthī”ti",
  "atk-s0503a2:54_8": "catukoṭikaṁ suññataṁ vibhāvesi.",
  "atk-s0503a2:55_0": "Idāni tassa attato parato ca adahanassa kāraṇaṁ dasseti “phusanti phassā upadhiṁ",
  "atk-s0503a2:55_1": "paṭiccā”ti. Ete sukhavedanīyā dukkhavedanīyā ca phassā nāma khandhapañcakasaṅkhātaṁ",
  "atk-s0503a2:55_2": "upadhiṁ paṭicca tasmiṁ sati yathāsakaṁ visayaṁ phusanti, tattha pavattantiyeva. Adukkhamasukhā",
  "atk-s0503a2:55_3": "hi vedanā santasabhāvatāya sukhe eva saṅgahaṁ gacchatīti duvidhasamphassavasenevāyaṁ atthavaṇṇanā katā.",
  "atk-s0503a2:56_0": "Yathā pana te phassā na phusanti, taṁ dassetuṁ “nirupadhiṁ kena phuseyyuṁ phassā”ti",
  "atk-s0503a2:56_1": "vuttaṁ. Sabbaso hi khandhūpadhiyā asati kena kāraṇena te phassā phuseyyuṁ, na taṁ",
  "atk-s0503a2:56_2": "kāraṇaṁ atthi. Yadi hi tumhe akkosādivasena uppajjanasukhadukkhaṁ na icchatha, sabbaso",
  "atk-s0503a2:56_3": "nirupadhibhāveyeva yogaṁ kareyyāthāti anupādisesanibbānadhātuyā gāthaṁ niṭṭhapesi.",
  "atk-s0503a2:56_4": "Evaṁ iminā udānena vaṭṭavivaṭṭaṁ kathitaṁ.",
  "atk-s0503a2:57": "Catutthasuttavaṇṇanā niṭṭhitā.",
  "atk-s0503a2:58": "5. Upāsakasuttavaṇṇanā",
  "atk-s0503a2:59_0": "15. Pañcame icchānaṅgalakoti icchānaṅgalanāmako kosalesu eko brāhmaṇagāmo, taṁnivāsitāya",
  "atk-s0503a2:59_1": "tattha vā jāto bhavoti vā icchānaṅgalako. Upāsakoti tīhi saraṇagamanehi bhagavato",
  "atk-s0503a2:59_2": "santike upāsakabhāvassa paveditattā upāsako pañcasikkhāpadiko buddhamāmako, dhammamāmako,",
  "atk-s0503a2:59_3": "saṅghamāmako. Kenacideva karaṇīyenāti uddhārasodhāpanādinā kenacideva kattabbena.",
  "atk-s0503a2:59_4": "Tīretvāti niṭṭhāpetvā. Ayaṁ kira upāsako pubbe abhiṇhaṁ bhagavantaṁ upasaṅkamitvā",
  "atk-s0503a2:59_5": "payirupāsati, so katipayaṁ kālaṁ bahukaraṇīyatāya satthu dassanaṁ nābhisambhosi.",
  "atk-s0503a2:59_6": "Tenāha bhagavā – “cirassaṁ kho tvaṁ, upāsaka, imaṁ pariyāyamakāsi, yadidaṁ idhāgamanāyā”ti.",
  "atk-s0503a2:60_0": "Tattha cirassanti cirena. Pariyāyanti vāraṁ. Yadidanti nipāto, yo ayanti attho. Idaṁ",
  "atk-s0503a2:60_1": "vuttaṁ hoti – idha mama santike āgamanāya yo ayaṁ ajja kato vāro, taṁ imaṁ cirena",
  "atk-s0503a2:60_2": "papañcaṁ katvā akāsīti. Cirapaṭikāhanti cirapaṭiko ahaṁ, cirakālato paṭṭhāya ahaṁ",
  "atk-s0503a2:60_3": "upasaṅkamitukāmoti sambandho. Kehici kehicīti ekaccehi ekaccehi. Atha vā kehici kehicīti",
  "atk-s0503a2:60_4": "yehi vā tehi vā. Tattha gāravaṁ dasseti. Satthari abhippasannassa hi satthudassanadhammassavanesu",
  "atk-s0503a2:60_5": "viya na aññattha ādaro hoti. Kiccakaraṇīyehīti ettha avassaṁ kātabbaṁ kiccaṁ, itaraṁ",
  "atk-s0503a2:60_6": "karaṇīyaṁ. Paṭhamaṁ vā kātabbaṁ kiccaṁ, pacchā kātabbaṁ karaṇīyaṁ. Khuddakaṁ vā kiccaṁ,",
  "atk-s0503a2:60_7": "mahantaṁ karaṇīyaṁ. Byāvaṭoti ussukko. Evāhanti evaṁ iminā pakārena ahaṁ nāsakkhiṁ",
  "atk-s0503a2:60_8": "upasaṅkamituṁ, na agāravādināti adhippāyo.",
  "atk-s0503a2:61_0": "Etamatthaṁ viditvāti dullabhe buddhuppāde manussattalābhe ca sattānaṁ sakiñcanabhāvena",
  "atk-s0503a2:61_1": "kiccapasutatāya kusalantarāyo hoti, na akiñcanassāti etamatthaṁ sabbākārato viditvā.",
  "atk-s0503a2:61_2": "Imaṁ udānanti tadatthaparidīpanameva imaṁ udānaṁ udānesi.",
  "atk-s0503a2:62_0": "Tattha sukhaṁ vata tassa na hoti kiñcīti yassa puggalassa kiñci rūpādīsu ekavatthumpi",
  "atk-s0503a2:62_1": "“mameta”nti taṇhāya pariggahitabhāvena na hoti natthi na vijjati, sukhaṁ vata tassa",
  "atk-s0503a2:62_2": "puggalassa, aho sukhamevāti attho. “Na hosī”tipi pāṭho, tassa atītakālavasena attho",
  "atk-s0503a2:62_3": "veditabbo. Keci pana na hoti kiñcīti padassa “rāgādikiñcanaṁ yassa na hotī”ti atthaṁ",
  "atk-s0503a2:62_4": "vaṇṇenti, taṁ na sundaraṁ pariggahadhammavasena desanāya āgatattā. Rāgādikiñcananti",
  "atk-s0503a2:62_5": "pariggahetabbassāpi saṅgahe sati yuttameva vuttaṁ siyā atha vā yassa puggalassa kiñci",
  "atk-s0503a2:62_6": "appampi kiñcanaṁ palibodhajātaṁ rāgādikiñcanābhāvato eva na hoti, taṁ tassa akiñcanattaṁ",
  "atk-s0503a2:62_7": "sukhassa paccayabhāvato sukhaṁ vataṁ, aho sukhanti attho. Kassa pana na hoti kiñcananti",
  "atk-s0503a2:62_8": "ce, āha “saṅkhātadhammassa bahussutassā”ti. Yo catūhipi maggasaṅkhāhi soḷasakiccanipphattiyā",
  "atk-s0503a2:62_9": "saṅkhātadhammo katakicco, tato eva paṭivedhabāhusaccena bahussuto, tassa.",
  "atk-s0503a2:63_0": "Iti bhagavā akiñcanabhāve ānisaṁsaṁ dassetvā sakiñcanabhāve ādīnavaṁ dassetuṁ “sakiñcanaṁ",
  "atk-s0503a2:63_1": "passā”tiādimāha. Tassattho – rāgādikiñcanānaṁ āmisakiñcanānañca atthitāya sakiñcanaṁ,",
  "atk-s0503a2:63_2": "sakiñcanattā eva aladdhānañca laddhānañca kāmānaṁ pariyesanārakkhaṇahetu kiccakaraṇīyavasena",
  "atk-s0503a2:63_3": "“ahaṁ mamā”ti gahaṇavasena ca vihaññamānaṁ vighātaṁ āpajjamānaṁ passāti dhammasaṁvegappatto",
  "atk-s0503a2:63_4": "satthā attano cittaṁ vadati. Jano janasmiṁ paṭibandharūpoti sayaṁ añño jano samāno",
  "atk-s0503a2:63_5": "aññasmiṁ jane “ahaṁ imassa, mama aya”nti taṇhāvasena paṭibandhasabhāvo hutvā vihaññati",
  "atk-s0503a2:63_6": "vighātaṁ āpajjati. “Paṭibaddhacitto”tipi pāṭho. Ayañca attho –",
  "atk-s0503a2:64": "“Puttā matthi dhanammatthi, iti bālo vihaññati;",
  "atk-s0503a2:65": "Attā hi attano natthi, kuto puttā kuto dhana”nti. –",
  "atk-s0503a2:66": "Ādīhi suttapadehi dīpetabboti.",
  "atk-s0503a2:67": "Pañcamasuttavaṇṇanā niṭṭhitā.",
  "atk-s0503a2:68": "6. Gabbhinīsuttavaṇṇanā",
  "atk-s0503a2:69_0": "16. Chaṭṭhe aññatarassa paribbājakassāti ekassa kuṭumbikassa paribbājakassa. Daharāti",
  "atk-s0503a2:69_1": "taruṇī. Māṇavikāti brāhmaṇadhītāya vohāro. Pajāpatīti bhariyā. Gabbhinīti āpannasattā.",
  "atk-s0503a2:69_2": "Upavijaññāti ajja suveti paccupaṭṭhitavijāyanakālā hotīti sambandho. So kira brāhmaṇajātiko",
  "atk-s0503a2:69_3": "sabhariyo vādapatthassame ṭhito, tena naṁ sapajāpatikaṁ paribbājakavohārena samudācaranti.",
  "atk-s0503a2:69_4": "Bhariyā panassa brāhmaṇajātikattā brāhmaṇāti ālapati. Telanti tilatelaṁ. Telasīsena",
  "atk-s0503a2:69_5": "cettha yaṁ yaṁ vijātāya pasavadukkhappaṭikāratthaṁ icchitabbaṁ, taṁ sabbaṁ sappiloṇādiṁ",
  "atk-s0503a2:69_6": "āharāti āṇāpeti. Yaṁ me vijātāya bhavissatīti yaṁ telādi mayhaṁ vijātāya bahinikkhantagabbhāya",
  "atk-s0503a2:69_7": "upakārāya bhavissati. “Paribbājikāyā”tipi pāṭho. Kutoti kasmā ṭhānā, yato ñātikulā",
  "atk-s0503a2:69_8": "vā mittakulā vā telādiṁ āhareyyaṁ, taṁ ṭhānaṁ me natthīti adhippāyo. Telaṁāharāmīti",
  "atk-s0503a2:69_9": "vattamānasamīpatāya vattamānaṁ katvā vuttaṁ, telaṁ āharissāmīti attho. Samaṇassa",
  "atk-s0503a2:69_10": "vā brāhmaṇassa vā sappissa vā telassa vāti ca samuccayattho vā-saddo “aggito vā udakato",
  "atk-s0503a2:69_11": "vā mithubhedā vā”tiādīsu viya. Sappissa vā telassa vāti paccatte sāmivacanaṁ, sappi",
  "atk-s0503a2:69_12": "ca telañca yāvadatthaṁ pātuṁ pivituṁ dīyatīti attho. Apare pana “sappissa vā telassa",
  "atk-s0503a2:69_13": "vāti avayavasambandhe sāmivacanaṁ. Sappitelasamudāyassa hi avayavo idha yāvadatthasaddena",
  "atk-s0503a2:69_14": "vuccatī”ti vadanti. No nīharitunti bhājanena vā hatthena vā bahi netuṁ no dīyati,",
  "atk-s0503a2:69_15": "ucchadditvānāti vamitvā, yaṁnūna dadeyyanti sambandho. Evaṁ kirassa ahosi “ahaṁ rañño",
  "atk-s0503a2:69_16": "koṭṭhāgāraṁ gantvā telaṁ kaṇṭhamattaṁ pivitvā tāvadeva gharaṁ āgantvā ekasmiṁ bhājane",
  "atk-s0503a2:69_17": "yathāpītaṁ vamitvā uddhanaṁ āropetvā pacissāmi, yaṁ pittasemhādimissitaṁ, taṁ agginā",
  "atk-s0503a2:69_18": "jhāyissati, telaṁ pana gahetvā imissā paribbājikāya kamme upanessāmī”ti.",
  "atk-s0503a2:70_0": "Uddhaṁ kātunti vamanavasena uddhaṁ nīharituṁ. Na pana adhoti viriñcanavasena heṭṭhā",
  "atk-s0503a2:70_1": "nīharituṁ na pana sakkoti. So hi “adhikaṁ pītaṁ sayameva mukhato niggamissatī”ti",
  "atk-s0503a2:70_2": "pivitvā āsayassa arittatāya aniggate vamanavirecanayogaṁ ajānanto alabhanto vā kevalaṁ",
  "atk-s0503a2:70_3": "dukkhāhi vedanāhi phuṭṭho āvaṭṭati ca parivaṭṭati ca. Dukkhāhīti dukkhamāhi. Tibbāhīti",
  "atk-s0503a2:70_4": "bahalāhi tikhiṇāhi vā. Kharāhīti kakkhaḷāhi. Kaṭukāhīti ativiya aniṭṭhabhāvena dāruṇāhi.",
  "atk-s0503a2:70_5": "Āvaṭṭatīti ekasmiṁyeva ṭhāne anipajjitvā attano sarīraṁ ito cito ākaḍḍhanto āvaṭṭati.",
  "atk-s0503a2:70_6": "Parivaṭṭatīti ekasmiṁ padese nipannopi aṅgapaccaṅgāni parito khipanto vaṭṭati, abhimukhaṁ",
  "atk-s0503a2:70_7": "vā vaṭṭanto āvaṭṭati, samantato vaṭṭanto parivaṭṭati.",
  "atk-s0503a2:71_0": "Etamatthaṁ viditvāti “sakiñcanassa appaṭisaṅkhāparibhogahetukā ayaṁ dukkhuppatti,",
  "atk-s0503a2:71_1": "akiñcanassa pana sabbaso ayaṁ natthī”ti etamatthaṁ sabbākārato jānitvā tadatthappakāsanaṁ",
  "atk-s0503a2:71_2": "imaṁ udānaṁ udānesi.",
  "atk-s0503a2:72_0": "Tattha sukhino vatāti sukhino vata sappurisā. Ke pana teti? Ye akiñcanā, ye rāgādikiñcanassa",
  "atk-s0503a2:72_1": "pariggahakiñcanassa ca abhāvena akiñcanā, kesaṁ panidaṁ kiñcanaṁ natthīti āha – “vedaguno",
  "atk-s0503a2:72_2": "hi janā akiñcanā”ti, ye ariyamaggañāṇasaṅkhātaṁ vedaṁ gatā adhigatā, tena vā vedena",
  "atk-s0503a2:72_3": "nibbānaṁ gatāti vedaguno, te ariyajanā khīṇāsavapuggalā anavasesarāgādikiñcanānaṁ",
  "atk-s0503a2:72_4": "aggamaggena samucchinnattā akiñcanā nāma. Asati hi rāgādikiñcane kuto pariggahakiñcanassa",
  "atk-s0503a2:72_5": "sambhavo. Evaṁ gāthāya purimabhāgena arahante pasaṁsitvā aparabhāgena andhaputhujjane",
  "atk-s0503a2:72_6": "garahanto “sakiñcanaṁ passā”tiādimāha. Taṁ purimasutte vuttatthameva. Evaṁ imāyapi",
  "atk-s0503a2:72_7": "gāthāya vaṭṭavivaṭṭaṁ kathitaṁ.",
  "atk-s0503a2:73": "Chaṭṭhasuttavaṇṇanā niṭṭhitā.",
  "atk-s0503a2:74": "7. Ekaputtakasuttavaṇṇanā",
  "atk-s0503a2:75_0": "17. Sattame ekaputtakoti eko putto, so ca anukampitabbaṭṭhena ekaputtako, piyāyitabbaṭṭhena",
  "atk-s0503a2:75_1": "piyo, manassa vaḍḍhanaṭṭhena manāpo. Sarīrasobhāsampattiyā vā dassanīyaṭṭhena piyo,",
  "atk-s0503a2:75_2": "sīlācārasampattiyā kalyāṇadhammatāya manāpo. Kaleti satte khepetīti kālo, maraṇaṁ.",
  "atk-s0503a2:75_3": "Taṁ kato pattoti kālaṅkato, kālena vā maccunā kato naṭṭho adassanaṁ gatoti kālaṅkato, matoti attho.",
  "atk-s0503a2:76_0": "Sambahulā upāsakāti sāvatthivāsino bahū upāsakā mataputtaupāsakassa sahasokībhāvena",
  "atk-s0503a2:76_1": "yāva āḷāhanā pacchato gantvā matasarīrassa kattabbaṁ kāretvā paṭinivattā yathānivatthāva",
  "atk-s0503a2:76_2": "udakaṁ otaritvā sīsaṁnhātā vatthāni pīḷetvā anotāpetvāva ekaṁ nivāsetvā ekaṁ uttarāsaṅgaṁ",
  "atk-s0503a2:76_3": "katvā upāsakaṁ purato katvā “sokavinodanaṁ dhammaṁ satthu santike sossāmā”ti bhagavantaṁ",
  "atk-s0503a2:76_4": "upasaṅkamiṁsu. Tena vuttaṁ “allakesā”tiādi.",
  "atk-s0503a2:77_0": "Tattha allavatthāti udakena tintavatthā. Divā divassāti divasassapi divā, majjhanhike",
  "atk-s0503a2:77_1": "kāleti attho. Yasmā jānantāpi tathāgatā pucchanti, jānantāpi na pucchanti. Kālaṁ",
  "atk-s0503a2:77_2": "viditvā pucchanti, kālaṁ viditvā na pucchanti, tasmā jānantoyeva bhagavā kathāsamuṭṭhāpanatthaṁ",
  "atk-s0503a2:77_3": "pucchanto “kiṁ nu kho tumhe upāsakā”tiādimāha. Tassattho – tumhe upāsakā aññesu divasesu",
  "atk-s0503a2:77_4": "mama santikaṁ āgacchantā otāpitasuddhavatthā sāyanhe āgacchatha, ajja pana allavatthā",
  "atk-s0503a2:77_5": "allakesā ṭhitamajjhanhike kāle idhāgatā, taṁ kiṁ kāraṇanti. Tena mayanti tena puttaviyogajanitacittasantāpena",
  "atk-s0503a2:77_6": "balavasokābhibhūtatāya evaṁbhūtā mayaṁ idhūpasaṅkamantāti.",
  "atk-s0503a2:78": "Etamatthaṁ viditvāti piyavatthusambhavā sokadukkhadomanassādayo, asati piyavatthusmiṁ sabbaso ete na santīti etamatthaṁ sabbākārato jānitvā tadatthappakāsanaṁ imaṁ udānaṁ udānesi.",
  "atk-s0503a2:79_0": "Tattha piyarūpassādagadhitāseti piyasabhāvesu rūpakkhandhādīsu sukhavedanassādena",
  "atk-s0503a2:79_1": "gadhitā paṭibaddhacittā. Gadhitāseti hi gadhitāiccevattho. Seti vā nipātamattaṁ.",
  "atk-s0503a2:79_2": "Piyarūpā nāma cakkhādayo puttadārādayo ca. Vuttañhetaṁ – “kiñca loke piyarūpaṁ sātarūpaṁ",
  "atk-s0503a2:79_3": "cakkhu loke …pe… dhammataṇhā loke piyarūpaṁ sātarūpa”nti.",
  "atk-s0503a2:80": "“Khettaṁ vatthuṁ hiraññaṁ vā, gavassaṁ dāsaporisaṁ;",
  "atk-s0503a2:81": "Thiyo bandhū puthu kāme, yo naro anugijjhatī”ti ca. ;",
  "atk-s0503a2:82_0": "Tasmā tesu piyarūpesu assādena giddhā mucchitā ajjhāpannāti attho. Ke pana te piyarūpassādagadhitāti",
  "atk-s0503a2:82_1": "te dasseti “devakāyāputhumanussā cā”ti, cātumahārājikādayo bahudevasamūhā ceva jambudīpakādikā",
  "atk-s0503a2:82_2": "bahumanussā ca. Aghāvinoti kāyikacetasikadukkhena dukkhitā. Parijunnāti jarārogādivipattiyā",
  "atk-s0503a2:82_3": "yobbanārogyādisampattito parihīnā. Yathālābhavasena vāyamattho devamanussesu veditabbo.",
  "atk-s0503a2:82_4": "Atha vā kāmañcekantasukhasamappitānaṁ devānaṁ dukkhajarārogā na sambhavanti, tadanativattasabhāvatāya",
  "atk-s0503a2:82_5": "pana tepi “aghāvino”ti “parijunnā”ti ca vuttā. Tesampi vā pubbanimittuppattiyā paṭicchannajarāya",
  "atk-s0503a2:82_6": "cetasikarogassa ca vasena dukkhādīnaṁ sambhavo veditabbo. Maccurājassa vasaṁ gacchantīti",
  "atk-s0503a2:82_7": "piyavatthuvisayāya taṇhāya appahīnattā punappunaṁ gabbhūpagamanato dhātuttayissaratāya",
  "atk-s0503a2:82_8": "maccurājasaṅkhātassa maraṇassa vasaṁ hatthameva gacchanti.",
  "atk-s0503a2:83_0": "Ettāvatā vaṭṭaṁ dassetvā idāni “ye ve divā”tiādinā vivaṭṭaṁ dasseti. Tattha ye ve",
  "atk-s0503a2:83_1": "divā ca ratto ca appamattāti “divasaṁ caṅkamena nisajjāya āvaraṇīyehi dhammehi cittaṁ",
  "atk-s0503a2:83_2": "parisodhetī”tiādinā vuttanayena divasabhāge rattibhāge ca daḷhaṁ appamattā appamādappaṭipadaṁ",
  "atk-s0503a2:83_3": "pūrenti. Jahanti piyarūpanti catusaccakammaṭṭhānabhāvanaṁ ussukkāpetvā ariyamaggādhigamena",
  "atk-s0503a2:83_4": "piyarūpaṁ piyajātikaṁ cakkhādipiyavatthuṁ tappaṭibaddhachandarāgajahanena jahanti.",
  "atk-s0503a2:83_5": "Te ve khaṇanti aghamūlaṁ, maccuno āmisaṁ durativattanti te ariyapuggalā aghassa vaṭṭadukkhassa",
  "atk-s0503a2:83_6": "mūlabhūtaṁ, maccunā maraṇena āmasitabbato āmisaṁ, ito bahiddhā kehicipi samaṇabrāhmaṇehi",
  "atk-s0503a2:83_7": "nivattituṁ asakkuṇeyyatāya durativattaṁ, saha avijjāya taṇhaṁ ariyamaggañāṇakudālena",
  "atk-s0503a2:83_8": "khaṇanti, lesamattampi anavasesantā ummūlayantīti. Svāyamattho –",
  "atk-s0503a2:84": "“Appamādo amatapadaṁ, pamādo maccuno padaṁ;",
  "atk-s0503a2:85": "Appamattā na mīyanti, ye pamattā yathā matā”ti. –",
  "atk-s0503a2:86": "Ādīhi suttapadehi vitthāretabboti.",
  "atk-s0503a2:87": "Sattamasuttavaṇṇanā niṭṭhitā.",
  "atk-s0503a2:88": "8. Suppavāsāsuttavaṇṇanā",
  "atk-s0503a2:89": "18. Aṭṭhame kuṇḍikāyanti evaṁnāmake koliyānaṁ nagare. Kuṇḍadhānavaneti tassa nagarassa avidūre kuṇḍadhānasaṅkhāte vane.",
  "atk-s0503a2:90_0": "Pubbe kira kuṇḍo nāma eko yakkho tasmiṁ vanasaṇḍe vāsaṁ kappesi, kuṇḍadhānamissakena",
  "atk-s0503a2:90_1": "ca balikammena tussatīti tassa tathā tattha baliṁ upaharanti, tenetaṁ vanasaṇḍaṁ",
  "atk-s0503a2:90_2": "kuṇḍadhānavanantveva paññāyittha. Tassa avidūre ekā gāmapatikā ahosi, sāpi tassa",
  "atk-s0503a2:90_3": "yakkhassa āṇāpavattiṭṭhāne niviṭṭhattā teneva paripālitattā kuṇḍikāti voharīyittha.",
  "atk-s0503a2:90_4": "Aparabhāge tattha koliyarājāno nagaraṁ kāresuṁ, tampi purimavohārena kuṇḍikātveva",
  "atk-s0503a2:90_5": "vuccati. Tasmiñca vanasaṇḍe koliyarājāno bhagavato bhikkhusaṅghassa ca vasanatthāya",
  "atk-s0503a2:90_6": "vihāraṁ patiṭṭhāpesuṁ, tampi kuṇḍadhānavanantveva paññāyittha. Atha bhagavā janapadacārikaṁ",
  "atk-s0503a2:90_7": "caranto anukkamena taṁ vihāraṁ patvā tattha vihāsi. Tena vuttaṁ – “ekaṁ samayaṁ bhagavā",
  "atk-s0503a2:90_8": "kuṇḍikāyaṁ viharati kuṇḍadhānavane”ti.",
  "atk-s0503a2:91_0": "Suppavāsāti tassā upāsikāya nāmaṁ. Koliyadhītāti koliyarājaputtī. Sā hi bhagavato",
  "atk-s0503a2:91_1": "aggupaṭṭhāyikā paṇītadāyikānaṁ sāvikānaṁ etadagge ṭhapitā sotāpannā ariyasāvikā.",
  "atk-s0503a2:91_2": "Yañhi kiñci bhagavato yuttarūpaṁ khādanīyaṁ bhojanīyaṁ bhesajjaṁ vā na tattha aññāhi",
  "atk-s0503a2:91_3": "saṁvidhātabbaṁ atthi, sabbaṁ taṁ sayameva attano paññāya vicāretvā sakkaccaṁ sampādetvā",
  "atk-s0503a2:91_4": "upaneti. Devasikañca aṭṭhasataṁ saṅghabhattapāṭipuggalikabhattāni deti. Yo koci bhikkhu",
  "atk-s0503a2:91_5": "vā bhikkhunī vā taṁ kulaṁ piṇḍāya paviṭṭho rittahattho na gacchati. Evaṁ muttacāgā",
  "atk-s0503a2:91_6": "payatapāṇī vossaggaratā yācayogā dānasaṁvibhāgaratā. Assā kucchiyaṁ purimabuddhesu",
  "atk-s0503a2:91_7": "katādhikāro pacchimabhaviko sāvakabodhisatto paṭisandhiṁ gaṇhi. Sā taṁ gabbhaṁ kenacideva",
  "atk-s0503a2:91_8": "pāpakammena satta vassāni kucchinā parihari, sattāhañca mūḷhagabbhā ahosi. Tena vuttaṁ",
  "atk-s0503a2:91_9": "– “satta vassāni gabbhaṁ dhāreti sattāhaṁ mūḷhagabbhā”ti.",
  "atk-s0503a2:92_0": "Tattha satta vassānīti satta saṁvaccharāni, accantasaṁyoge ca idaṁ upayogavacanaṁ.",
  "atk-s0503a2:92_1": "Gabbhaṁ dhāretīti gabbhaṁ vahati, gabbhinī hotīti attho. Sattāhaṁ mūḷhagabbhāti satta",
  "atk-s0503a2:92_2": "ahāni byākulagabbhā. Gabbho hi paripakko sampajjamāno vijāyanakāle kammajavātehi",
  "atk-s0503a2:92_3": "sañcāletvā parivattito uddhaṁpādo adhosiro hutvā yonimukhābhimukho hoti, evaṁ so",
  "atk-s0503a2:92_4": "katthaci alaggo bahi nikkhamati. Vipajjamāno pana viparivattanavasena yonimaggaṁ",
  "atk-s0503a2:92_5": "pidahitvā tiriyaṁ nipajjati, sayameva vā yonimaggo pidahati, so tattha kammajavātehi",
  "atk-s0503a2:92_6": "aparāparaṁ parivattamāno byākulo mūḷhagabbhoti vuccati. Tassāpi satta divase evaṁ",
  "atk-s0503a2:92_7": "ahosi, tena vuttaṁ “sattāhaṁ mūḷhagabbhā”ti.",
  "atk-s0503a2:93_0": "Ayañca gabbho sīvalitthero. Tassa kathaṁ satta vassāni gabbhavāsadukkhaṁ, sattāhaṁ",
  "atk-s0503a2:93_1": "mūḷhagabbhabhāvappatti, mātu cassāpi sotāpannāya ariyasāvikāya tathā dukkhānubhavanaṁ",
  "atk-s0503a2:93_2": "jātanti? Vuccate – atīte kāsikarāje bārāṇasiyaṁ rajjaṁ kārente eko kosalarājā mahantena",
  "atk-s0503a2:93_3": "balenāgantvā bārāṇasiṁ gahetvā taṁ rājānaṁ māretvā tassa aggamahesiṁ attano aggamahesiṁ",
  "atk-s0503a2:93_4": "akāsi. Bārāṇasirañño pana putto pitu maraṇakāle niddhamanadvārena palāyitvā attano",
  "atk-s0503a2:93_5": "ñātimittabandhave ekajjhaṁ katvā anukkamena balaṁ saṁharitvā bārāṇasiṁ āgantvā avidūre",
  "atk-s0503a2:93_6": "mahantaṁ khandhāvāraṁ bandhitvā tassa rañño paṇṇaṁ pesesi “rajjaṁ vā detu, yuddhaṁ",
  "atk-s0503a2:93_7": "vā”ti. Rājakumārassa mātā sāsanaṁ sutvā “yuddhena kammaṁ natthi, sabbadisāsu sañcāraṁ",
  "atk-s0503a2:93_8": "pacchinditvā bārāṇasinagaraṁ parivāretu, tato dārūdakabhattaparikkhayena kilantā",
  "atk-s0503a2:93_9": "nagare manussā vināva yuddhena rājānaṁ gahetvā dassantī”ti paṇṇaṁ pesesi. So mātu",
  "atk-s0503a2:93_10": "sāsanaṁ sutvā cattāri mahādvārāni rakkhanto satta vassāni nagaraṁ uparundhi, nagare",
  "atk-s0503a2:93_11": "manussā cūḷadvārena nikkhamitvā dārūdakāni āharanti, sabbakiccāni karonti.",
  "atk-s0503a2:94_0": "Atha rājakumārassa mātā taṁ pavattiṁ sutvā “bālo mama putto upāyaṁ na jānāti, gacchatha,",
  "atk-s0503a2:94_1": "assa cūḷadvārāni pidhāya nagaraṁ uparundhatūti vadethā”ti puttassa gūḷhasāsanaṁ pahiṇi.",
  "atk-s0503a2:94_2": "So mātu sāsanaṁ sutvā satta divase tathā akāsi. Nāgarā bahi nikkhamituṁ alabhantā",
  "atk-s0503a2:94_3": "sattame divase tassa rañño sīsaṁ gahetvā kumārassa adaṁsu. Kumāro nagaraṁ pavisitvā",
  "atk-s0503a2:94_4": "rajjaṁ aggahesi. So tadā satta vassāni nagararundhanakammanissandena etarahi satta",
  "atk-s0503a2:94_5": "vassāni mātukucchisaṅkhātāya lohitakumbhiyā vasi, avasesato pana sattāhaṁ nagarūparundhanena",
  "atk-s0503a2:94_6": "sattāhaṁ mūḷhagabbhabhāvaṁ āpajji. Jātakaṭṭhakathāyaṁ pana “satta divasāni nagaraṁ",
  "atk-s0503a2:94_7": "rundhitvā gahitakammanissandena sattavassāni lohitakumbhiyaṁ vasitvā sattāhaṁ mūḷhagabbhabhāvaṁ",
  "atk-s0503a2:94_8": "āpajjī”ti vuttaṁ. Yaṁ pana so padumuttarasammāsambuddhapādamūle “lābhīnaṁ aggo bhaveyya”nti",
  "atk-s0503a2:94_9": "mahādānaṁ datvā patthanaṁ akāsi, yañca vipassissa bhagavato kāle nāgarehi saddhiṁ",
  "atk-s0503a2:94_10": "sahassagghanikaṁ guḷadadhiṁ datvā patthanaṁ akāsi, tassānubhāvena lābhīnaṁ aggo jāto.",
  "atk-s0503a2:94_11": "Suppavāsāpi “nagaraṁ rundhitvā gaṇha, tātā”ti pesitabhāvena satta vassāni kucchinā",
  "atk-s0503a2:94_12": "gabbhaṁ pariharitvā sattāhaṁ mūḷhagabbhājātā. Evaṁ te mātāputtā attano kammassa anurūpaṁ",
  "atk-s0503a2:94_13": "īdisaṁ dukkhaṁ paṭisaṁvediṁsu.",
  "atk-s0503a2:95_0": "Tīhivitakkehīti ratanattayaguṇānussatipaṭisaṁyuttehi tīhi sammāvitakkehi. Adhivāsetīti",
  "atk-s0503a2:95_1": "mūḷhagabbhatāya uppannadukkhaṁ sahati. Sā hi bhagavato sambuddhabhāvaṁ, ariyasaṅghassa",
  "atk-s0503a2:95_2": "suppaṭipattiṁ, nibbānassa ca dukkhanissaraṇabhāvaṁ anussarantī attano uppajjamānadukkhaṁ",
  "atk-s0503a2:95_3": "amanasikaraṇeneva abhibhavitvā khamati. Tena vuttaṁ “tīhi vitakkehi adhivāsetī”ti.",
  "atk-s0503a2:96_0": "Sammāsambuddho vatātiādi tesaṁ vitakkānaṁ pavattiākāradassanaṁ. Tassattho – yo bhagyavantatādīhi",
  "atk-s0503a2:96_1": "kāraṇehi bhagavā lokanātho sammā aviparītaṁ sāmaṁ sayameva sabbadhamme aho vata buddho,",
  "atk-s0503a2:96_2": "so bhagavā evarūpassa etarahi mayā anubhaviyamānassa aññassa ca evaṁjātikassa sakalassa",
  "atk-s0503a2:96_3": "vaṭṭadukkhassa pahānāya accantaṁ anuppādanirodhāya dhammaṁ katheti, aviparītadhammaṁ",
  "atk-s0503a2:96_4": "katheti. Aviparītadhammadesanatāya hi satthu sammāsambodhisiddhi. Tassa yathāvuttaguṇassa",
  "atk-s0503a2:96_5": "bhagavato dhammassavanante jātattā sīladiṭṭhisāmaññena saṁhatattā ca sāvakasaṅghoti",
  "atk-s0503a2:96_6": "laddhanāmo aṭṭhaariyapuggalasamūho suppaṭipanno vata aho vata sammā paṭipanno, yo",
  "atk-s0503a2:96_7": "ariyasaṅgho evarūpassa īdisassa vaṭṭadukkhassa pahānāya anuppādanirodhāya anivattipaṭipadaṁ",
  "atk-s0503a2:96_8": "paṭipanno. Susukhaṁ vata aho vata suṭṭhu sukhaṁ sabbasaṅkhatanissaṭaṁ nibbānaṁ, yasmiṁ",
  "atk-s0503a2:96_9": "nibbāne īdisaṁ vaṭṭadukkhaṁ na upalabbhatīti. Ettha ca paṭipajjamānāpi paṭipannā",
  "atk-s0503a2:96_10": "icceva vuttā paṭipattiyā anivattibhāvato. Atha vā uppannasaddo viya paṭipannasaddo",
  "atk-s0503a2:96_11": "vattamānatthopi veditabbo. Tenevāha “sotāpattiphalasacchikiriyāya paṭipanno”ti.",
  "atk-s0503a2:97_0": "Sāmikanti attano patiṁ koliyarājaputtaṁ. Āmantesīti abhāsi. Mama vacanena bhagavato",
  "atk-s0503a2:97_1": "pāde sirasā vandāhīti mayhaṁ vacanena cakkalakkhaṇappaṭimaṇḍitāni vikasitapadumasassirīkāni",
  "atk-s0503a2:97_2": "bhagavato caraṇāni tava sirasā vandāhi, uttamaṅgena abhivādanaṁ karohīti attho. Appābādhantiādīsu",
  "atk-s0503a2:97_3": "ābādhoti visabhāgavedanā vuccati, yā ekadese uppajjitvāpi sakalasarīraṁ ayapaṭṭena",
  "atk-s0503a2:97_4": "ābandhitvā viya gaṇhati. Ātaṅkoti kicchajīvitakaro rogo. Atha vā yāpetabbarogo ātaṅko,",
  "atk-s0503a2:97_5": "itaro ābādho. Khuddako vā rogo ātaṅko, balavā ābādho. Keci pana “ajjhattasamuṭṭhāno",
  "atk-s0503a2:97_6": "ābādho, bahiddhāsamuṭṭhāno ātaṅko”ti vadanti. Tadubhayassāpi abhāvaṁ pucchāti vadati.",
  "atk-s0503a2:97_7": "Gilānasseva ca uṭṭhānaṁ nāma garukaṁ hoti, kāye balaṁ na hoti, tasmā niggelaññatāya",
  "atk-s0503a2:97_8": "lahuparivattisaṅkhātaṁ kāyassa lahuṭṭhānaṁ sarīrabalañca pucchāti vadati. Phāsuvihāranti",
  "atk-s0503a2:97_9": "ṭhānanisinnagamanasayanasaṅkhātesu catūsu iriyāpathesu sukhavihārañca pucchāti vadati.",
  "atk-s0503a2:97_10": "Athassa pucchitabbākāraṁ dassentī “suppavāsā, bhante”tiādimāha. Evañca vadehīti idāni",
  "atk-s0503a2:97_11": "vattabbākāraṁ nidasseti.",
  "atk-s0503a2:98_0": "Paramanti vacanasampaṭicchanaṁ. Tena sādhu, bhadde, yathā vuttaṁ, tathā paṭipajjāmīti",
  "atk-s0503a2:98_1": "dasseti. Koliyaputtoti suppavāsāya sāmiko koliyarājaputto. Sukhinī hotūti sadevake",
  "atk-s0503a2:98_2": "loke aggadakkhiṇeyyo satthā suppavāsāya pesitavandanaṁ sampaṭicchitvā tadanantaraṁ",
  "atk-s0503a2:98_3": "attano mettāvihārasaṁsūcakaṁ buddhāciṇṇaṁ sukhūpasaṁhāraṁ tassā sāmaññato pakāsetvā",
  "atk-s0503a2:98_4": "puna tassā puttassa ca gabbhavipattimūlakadukkhuppattipaṭikkhepamukhena sukhūpasaṁhāraṁ",
  "atk-s0503a2:98_5": "nidassento “sukhinī…pe… arogā, arogaṁ puttaṁ vijāyatū”ti āha.",
  "atk-s0503a2:99_0": "Sahavacanāti bhagavato vacanena saheva. Yasmiṁ kāle bhagavā tathā avoca, tasmiṁyeva",
  "atk-s0503a2:99_1": "kāle tampi kammaṁ parikkhayaṁ agamāsi. Tassa parikkhīṇabhāvaṁ oloketvā satthā tathā",
  "atk-s0503a2:99_2": "abhāsi. Apare pana vadanti – sace tathā satthā nācikkhissā, tato parampi kiñci kālaṁ",
  "atk-s0503a2:99_3": "tassā taṁ dukkhaṁ anubandhissā. Yasmā pana bhagavatā “sukhinī arogā arogañca puttaṁ",
  "atk-s0503a2:99_4": "vijāyatū”ti vuttaṁ, tasmā tassa vacanasamakālameva so gabbho byākulabhāvaṁ vijahitvā",
  "atk-s0503a2:99_5": "sukheneva bahi nikkhami, evaṁ tesaṁ mātāputtānaṁ sotthi ahosi. Acinteyyo hi buddhānaṁ",
  "atk-s0503a2:99_6": "buddhānubhāvo. Yathā hi paṭācārāya piyavippayogasambhūtena sokena ummādaṁ patvā –",
  "atk-s0503a2:100": "“Ubho puttā kālakatā, panthe mayhaṁ patī mato;",
  "atk-s0503a2:101": "Mātā pitā ca bhātā ca, ekacitakamhi jhāyare”ti. –",
  "atk-s0503a2:102_0": "Vatvā jātarūpeneva carantiyā “satiṁ paṭilabhāhi bhaginī”ti bhagavato vacanasamanantarameva",
  "atk-s0503a2:102_1": "ummādo vūpasami, tathā suppiyāpi upāsikā attanāva attano ūruyaṁ katena mahāvaṇena",
  "atk-s0503a2:102_2": "vuṭṭhātuṁ asakkontī sayanapiṭṭhe nipannā “āgantvā maṁ vandatū”ti vacanasamanantarameva",
  "atk-s0503a2:102_3": "vaṇe pākatike jāte sayameva gantvā bhagavantaṁ vandīti evamādīni vatthūni idha udāharitabbānīti.",
  "atk-s0503a2:103_0": "Evaṁ, bhanteti, bhante, yathā bhagavā saputtāya mātuyā arogabhāvaṁ āsīsanto āha –",
  "atk-s0503a2:103_1": "“sukhinī arogā arogaṁ puttaṁ vijāyatū”ti, taṁ evameva. Na hi kadāci buddhānaṁ bhagavantānaṁ",
  "atk-s0503a2:103_2": "vacanassa aññathābhāvoti adhippāyo. Keci pana “evamatthū”ti vadanti, apare “hotū”ti",
  "atk-s0503a2:103_3": "padassa atthaṁ ānetvā vaṇṇayanti. Abhinanditvāti karavīkarutamañjunā brahmassarena",
  "atk-s0503a2:103_4": "bhagavatā vuccamāne tasmiṁ vacane pītisomanassapaṭilābhato abhimukhabhāvena nanditvā.",
  "atk-s0503a2:103_5": "Anumoditvāti tato pacchāpi sammodanaṁ uppādetvā, cittena vā abhinanditvā vācāya anumoditvā,",
  "atk-s0503a2:103_6": "vacanasampattiyā vā abhinanditvā atthasampattiyā anumoditvā. Sakaṁ gharaṁ paccāyāsīti",
  "atk-s0503a2:103_7": "attano gharaṁ paṭigacchi. Ye pana “yena sakaṁ ghara”nti paṭhanti, tesaṁ yadipi ya-ta-saddānaṁ",
  "atk-s0503a2:103_8": "sambandhabhāvato “tenā”ti padaṁ vuttameva hoti, tathāpi “paṭiyāyitvā”ti pāṭhaseso yojetabbo hoti.",
  "atk-s0503a2:104_0": "Vijātanti pajātaṁ, pasutanti attho. Acchariyanti andhassa pabbatārohanaṁ viya niccaṁ",
  "atk-s0503a2:104_1": "na hotīti acchariyaṁ, ayaṁ tāva saddanayo. Aṭṭhakathāsu pana “accharāyoggaṁ acchariya”nti",
  "atk-s0503a2:104_2": "vuttaṁ, accharaṁ paharituṁ yuttanti attho. Vatāti sambhāvane, aho acchariyanti attho.",
  "atk-s0503a2:104_3": "Bhoti dhammālapanaṁ. Abhūtapubbaṁ bhūtanti abbhutaṁ.",
  "atk-s0503a2:105_0": "Tathāgatassāti aṭṭhahi kāraṇehi bhagavā tathāgato – tathā āgatoti tathāgato, tathā",
  "atk-s0503a2:105_1": "gatoti tathāgato, tathalakkhaṇaṁ āgatoti tathāgato, tathadhamme yāthāvato abhisambuddhoti",
  "atk-s0503a2:105_2": "tathāgato, tathadassitāya tathāgato, tathavāditāya tathāgato, tathākāritāya tathāgato,",
  "atk-s0503a2:105_3": "abhibhavanaṭṭhena tathāgato.",
  "atk-s0503a2:106_0": "Kathaṁ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0503a2:106_1": "sammāsambuddhā āgatāti. Kiṁ vuttaṁ hoti? Yena abhinīhārena te bhagavanto āgatā, tena",
  "atk-s0503a2:106_2": "aṭṭhaguṇasamannāgatena ayampi bhagavā āgato. Yathā ca te bhagavanto dānapāramiṁ pūretvā",
  "atk-s0503a2:106_3": "sīlanekkhammapaññāvīriyakhantisaccaadhiṭṭhānamettāupekkhāpāramīti imā dasa pāramiyo,",
  "atk-s0503a2:106_4": "dasa upapāramiyo, dasa paramatthapāramiyoti samatiṁsa pāramiyo pūretvā pañca mahāpariccāge",
  "atk-s0503a2:106_5": "pariccajitvā pubbayogapubbacariyadhammakkhānañātatthacariyādayo pūretvā buddhicariyāya",
  "atk-s0503a2:106_6": "koṭiṁ patvā āgatā, tathā ayampi bhagavā āgato. Yathā ca te bhagavanto cattāro satipaṭṭhāne…pe…",
  "atk-s0503a2:106_7": "ariyaṁ aṭṭhaṅgikaṁ maggaṁ bhāvetvā brūhetvā āgatā, tathā ayampi bhagavā āgato. Evaṁ",
  "atk-s0503a2:106_8": "tathā āgatoti tathāgato.",
  "atk-s0503a2:107_0": "Kathaṁ tathā gatoti tathāgato? Yathā sampatijātā te bhagavanto samehi pādehi pathaviyaṁ",
  "atk-s0503a2:107_1": "patiṭṭhāya uttarābhimukhā sattapadavītihārena gatā, setacchatte dhāriyamāne sabbāva",
  "atk-s0503a2:107_2": "disā anuvilokesuṁ, āsabhiñca vācaṁ bhāsiṁsu loke attano jeṭṭhaseṭṭhabhāvaṁ pakāsentā,",
  "atk-s0503a2:107_3": "tañca nesaṁ gamanaṁ tathaṁ ahosi avitathaṁ anekesaṁ visesādhigamānaṁ pubbanimittabhāvena,",
  "atk-s0503a2:107_4": "tathā ayampi bhagavā gato, tañcassa gamanaṁ kathaṁ ahosi avitathaṁ tesaññeva visesādhigamānaṁ",
  "atk-s0503a2:107_5": "pubbanimittabhāvena. Evaṁ tathā gatoti tathāgato.",
  "atk-s0503a2:108_0": "Yathā vā te bhagavanto nekkhammena kāmacchandaṁ pahāya gatā, abyāpādena byāpādaṁ,",
  "atk-s0503a2:108_1": "ālokasaññāya thinamiddhaṁ, avikkhepena uddhaccakukkuccaṁ, dhammavavatthānena vicikicchaṁ",
  "atk-s0503a2:108_2": "pahāya gatā, ñāṇena avijjaṁ padāletvā, pāmojjena aratiṁ vinodetvā, aṭṭhasamāpattīhi",
  "atk-s0503a2:108_3": "aṭṭhārasahi mahāvipassanāhi catūhi ca ariyamaggehi taṁ taṁ paṭipakkhaṁ pahāya gatā,",
  "atk-s0503a2:108_4": "evaṁ ayampi bhagavā gato. Evampi tathā gatoti tathāgato.",
  "atk-s0503a2:109_0": "Kathaṁ tathalakkhaṇaṁ āgatoti tathāgato? Pathavīdhātuyā kakkhaḷalakkhaṇaṁ, āpodhātuyā",
  "atk-s0503a2:109_1": "paggharaṇalakkhaṇaṁ, tejodhātuyā uṇhattalakkhaṇaṁ, vāyodhātuyā vitthambhanalakkhaṇaṁ,",
  "atk-s0503a2:109_2": "ākāsadhātuyā asamphuṭṭhalakkhaṇaṁ, rūpassa ruppanalakkhaṇaṁ, vedanāya vedayitalakkhaṇaṁ,",
  "atk-s0503a2:109_3": "saññāya sañjānanalakkhaṇaṁ, saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇanti",
  "atk-s0503a2:109_4": "evaṁ pañcannaṁ khandhānaṁ, dvādasannaṁ āyatanānaṁ, aṭṭhārasannaṁ dhātūnaṁ, bāvīsatiyā",
  "atk-s0503a2:109_5": "indriyānaṁ, catunnaṁ saccānaṁ, dvādasapadikassa paccayākārassa, catunnaṁ satipaṭṭhānānaṁ,",
  "atk-s0503a2:109_6": "catunnaṁ sammappadhānānaṁ, catunnaṁ iddhipādānaṁ, pañcannaṁ indriyānaṁ, pañcannaṁ",
  "atk-s0503a2:109_7": "balānaṁ, sattannaṁ bojjhaṅgānaṁ, ariyassa aṭṭhaṅgikassa maggassa, sattannaṁ visuddhīnaṁ,",
  "atk-s0503a2:109_8": "amatogadhassa nibbānassāti evaṁ tassa tassa dhammassa yaṁ sabhāvasarasalakkhaṇaṁ,",
  "atk-s0503a2:109_9": "taṁ tathaṁ avitathaṁ anaññathaṁ lakkhaṇaṁ ñāṇagatiyā āgato avirajjhitvā patto adhigatoti",
  "atk-s0503a2:109_10": "tathāgato. Evaṁ tathalakkhaṇaṁ āgatoti tathāgato.",
  "atk-s0503a2:110_0": "Kathaṁ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0503a2:110_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0503a2:110_2": "Katamāni cattāri? Idaṁ dukkhanti, bhikkhave, tathametaṁ avitathametaṁ anaññathameta”nti",
  "atk-s0503a2:110_3": "vitthāro. Tāni ca bhagavā abhisambuddho, tasmā tathānaṁ abhisambuddhattā tathāgato.",
  "atk-s0503a2:111_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0503a2:111_1": "saṅkhārānaṁ avijjāpaccayasambhūtasamudāgataṭṭho tatho avitatho anaññatho, tathā avijjāya",
  "atk-s0503a2:111_2": "saṅkhārānaṁ paccayaṭṭho…pe... jātiyā jarāmaraṇassa paccayaṭṭho tatho avitatho anaññatho,",
  "atk-s0503a2:111_3": "taṁ sabbaṁ bhagavā abhisambuddho, tasmāpi tathānaṁ abhisambuddhattā tathāgato. Abhisambuddhattho",
  "atk-s0503a2:111_4": "hi ettha gatasaddoti. Evaṁ tathadhamme yāthāvato abhisambuddhoti tathāgato.",
  "atk-s0503a2:112_0": "Kathaṁ tathadassitāya tathāgato? Yaṁ sadevake…pe… sadevamanussāya pajāya aparimāṇāsu",
  "atk-s0503a2:112_1": "lokadhātūsu aparimāṇānaṁ sattānaṁ cakkhudvāre āpāthamāgacchantaṁ rūpārammaṇaṁ nāma",
  "atk-s0503a2:112_2": "atthi, taṁ bhagavā sabbākārato jānāti passati. Evaṁ jānatā passatā ca tena taṁ iṭṭhāniṭṭhādivasena",
  "atk-s0503a2:112_3": "vā diṭṭhasutamutaviññātesu labbhamānakapadavasena vā “katamaṁ taṁ rūpaṁ rūpāyatanaṁ,",
  "atk-s0503a2:112_4": "yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ",
  "atk-s0503a2:112_5": "pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṁ",
  "atk-s0503a2:112_6": "tathameva hoti, vitathaṁ natthi. Esa nayo sotadvārādīsu āpāthamāgacchantesu saddādīsu.",
  "atk-s0503a2:112_7": "Vuttañhetaṁ bhagavatā –",
  "atk-s0503a2:113_0": "“Yaṁ, bhikkhave, sadevakassa lokassa…pe… sadevamanussāya diṭṭhaṁ sutaṁ mutaṁ viññātaṁ",
  "atk-s0503a2:113_1": "pattaṁ pariyesitaṁ anuvicaritaṁ manasā, tamahaṁ jānāmi, tamahaṁ abbhaññāsiṁ, taṁ",
  "atk-s0503a2:113_2": "tathāgatassa viditaṁ, taṁ tathāgato na upaṭṭhāsī”ti.",
  "atk-s0503a2:114": "Evaṁ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0503a2:115_0": "Kathaṁ tathavāditāya tathāgato? Yaṁ rattiṁ bhagavā anuttaraṁ sammāsambodhiṁ abhisambuddho,",
  "atk-s0503a2:115_1": "yañca rattiṁ anupādisesāya nibbānadhātuyā parinibbāyi, etthantare pañcacattālīsavassaparimāṇakālaṁ",
  "atk-s0503a2:115_2": "yaṁ bhagavatā bhāsitaṁ lapitaṁ suttageyyādi, sabbaṁ taṁ parisuddhaṁ paripuṇṇaṁ rāgamadādinimmathanaṁ",
  "atk-s0503a2:115_3": "ekasadisaṁ tathaṁ avitathaṁ. Tenāha –",
  "atk-s0503a2:116_0": "“Yañca, cunda, rattiṁ tathāgato anuttaraṁ sammāsambodhiṁ abhisambujjhati, yañca rattiṁ",
  "atk-s0503a2:116_1": "anupādisesāya nibbānadhātuyā parinibbāyati, yaṁ etasmiṁ antare bhāsati lapati niddisati,",
  "atk-s0503a2:116_2": "sabbaṁ taṁ tatheva hoti, no aññathā, tasmā ‘tathāgato’ti vuccatī”ti.",
  "atk-s0503a2:117": "Gadaattho ettha gatasaddo. Evaṁ tathavāditāya tathāgato.",
  "atk-s0503a2:118": "Apica āgadanaṁ āgado, vacananti attho. Tatho avitatho aviparīto āgado assāti dakārassa takāraṁ katvā tathāgatoti evamettha padasiddhi veditabbā.",
  "atk-s0503a2:119_0": "Kathaṁ tathākāritāya tathāgato? Bhagavato hi vācāya kāyo anulometi, kāyassapi vācā,",
  "atk-s0503a2:119_1": "tasmā yathāvādī tathākārī, yathākārī tathāvādī ca hoti. Evaṁbhūtassa cassa yathāvācā,",
  "atk-s0503a2:119_2": "kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato. Tenāha –",
  "atk-s0503a2:120": "“Yathāvādī, bhikkhave, tathāgato tathākārī, yathākārī tathāvādī. Iti yathāvādī tathākārī, yathākārī tathāvādī. Tasmā ‘tathāgato’ti vuccatī”ti.",
  "atk-s0503a2:121": "Evaṁ tathākāritāya tathāgato.",
  "atk-s0503a2:122_0": "Kathaṁ abhibhavanaṭṭhena tathāgato? Yasmā upari bhavaggaṁ heṭṭhā avīciṁ pariyantaṁ",
  "atk-s0503a2:122_1": "karitvā tiriyaṁ aparimāṇāsu lokadhātūsu sabbasatte abhibhavati sīlenapi samādhināpi",
  "atk-s0503a2:122_2": "paññāyapi vimuttiyāpi vimuttiñāṇadassanenapi, na tassa tulā vā pamāṇaṁ vā atthi,",
  "atk-s0503a2:122_3": "atha kho atulo appameyyo anuttaro devadevo sakkānaṁ atisakko, brahmānaṁ atibrahmā",
  "atk-s0503a2:122_4": "sabbasattuttamo, tasmā tathāgato. Tenāha –",
  "atk-s0503a2:123": "“Sadevake, bhikkhave, loke…pe… sadevamanussāya tathāgato abhibhū anabhibhūto aññadatthudaso vasavatti, tasmā ‘tathāgato’ti vuccatī”ti.",
  "atk-s0503a2:124_0": "Tatrāyaṁ padasiddhi – agado viya agado, desanāvilāso ceva puññussayo ca. Tena so",
  "atk-s0503a2:124_1": "mahānubhāvo bhisakko viya dibbāgadena sappe sabbaparappavādino sadevakañca lokaṁ",
  "atk-s0503a2:124_2": "abhibhavati. Iti sabbalokābhibhavane tatho avitatho aviparīto yathāvuttova agado",
  "atk-s0503a2:124_3": "etassāti dakārassa takāraṁ katvā tathāgatoti veditabbo. Evaṁ abhibhavanaṭṭhena tathāgato.",
  "atk-s0503a2:125_0": "Apica tathāya gatoti tathāgato, tathaṁ gatoti tathāgato. Tattha sakalalokaṁ tīraṇapariññāya",
  "atk-s0503a2:125_1": "tathāya gato avagatoti tathāgato. Lokasamudayaṁ pahānapariññāya tathāya gato atītoti",
  "atk-s0503a2:125_2": "tathāgato. Lokanirodhaṁ sacchikiriyāya tathāya gato adhigatoti tathāgato. Lokanirodhagāminiṁ",
  "atk-s0503a2:125_3": "paṭipadaṁ tathaṁ gato paṭipannoti tathāgato. Vuttañhetaṁ bhagavatā –",
  "atk-s0503a2:126_0": "“Loko, bhikkhave, tathāgatena abhisambuddho, lokasmā tathāgato visaṁyutto. Lokasamudayo,",
  "atk-s0503a2:126_1": "bhikkhave, tathāgatena abhisambuddho, lokasamudayo tathāgatassa pahīno, lokanirodho,",
  "atk-s0503a2:126_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0503a2:126_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0503a2:126_4": "bhāvitā. Yaṁ, bhikkhave, sadevakassa lokassa…pe… sabbaṁ taṁ tathāgatena abhisambuddhaṁ.",
  "atk-s0503a2:126_5": "Tasmā ‘tathāgato’ti vuccatī”ti.",
  "atk-s0503a2:127_0": "Aparehipi aṭṭhahi kāraṇehi bhagavā tathāgato – tathāya āgatoti tathāgato, tathāya",
  "atk-s0503a2:127_1": "gatoti tathāgato, tathāni āgatoti tathāgato, tathā gatoti tathāgato, tathāvidhoti",
  "atk-s0503a2:127_2": "tathāgato, tathā pavattitoti tathāgato, tathehi agatoti tathāgato, tathā gatabhāvena tathāgato.",
  "atk-s0503a2:128": "Kathaṁ tathāya āgatoti tathāgato? Yā sā bhagavatā sumedhabhūtena dīpaṅkaradasabalassa pādamūle –",
  "atk-s0503a2:129": "“Manussattaṁ liṅgasampatti, hetu satthāradassanaṁ,",
  "atk-s0503a2:130": "Pabbajjā guṇasampatti, adhikāro ca chandatā;",
  "atk-s0503a2:131": "Aṭṭhadhammasamodhānā, abhinīhāro samijjhatī”ti. –",
  "atk-s0503a2:132_0": "Evaṁ vuttaṁ aṭṭhaṅgasamannāgataṁ abhinīhāraṁ sampādentena “ahaṁ sadevakaṁ lokaṁ tiṇṇo",
  "atk-s0503a2:132_1": "tāressāmi, mutto mocessāmi, danto damessāmi, santo samessāmi, assattho assāsessāmi,",
  "atk-s0503a2:132_2": "parinibbuto parinibbāpessāmi, buddho bodhessāmī”ti mahāpaṭiññā pavattitā. Vuttañhetaṁ –",
  "atk-s0503a2:133": "“Kiṁ me ekena tiṇṇena, purisena thāmadassinā;",
  "atk-s0503a2:134": "Sabbaññutaṁ pāpuṇitvā, santāressaṁ sadevakaṁ.",
  "atk-s0503a2:135": "“Iminā me adhikārena, katena purisuttame;",
  "atk-s0503a2:136": "Sabbaññutaṁ pāpuṇitvā, tāremi janataṁ bahuṁ.",
  "atk-s0503a2:137": "“Saṁsārasotaṁ chinditvā, viddhaṁsetvā tayo bhave;",
  "atk-s0503a2:138": "Dhammanāvaṁ samāruyha, santāressaṁ sadevakaṁ.",
  "atk-s0503a2:139": "“Kiṁ me aññātavesena, dhammaṁ sacchikatenidha;",
  "atk-s0503a2:140": "Sabbaññutaṁ pāpuṇitvā, buddho hessaṁ sadevake”ti. ;",
  "atk-s0503a2:141_0": "Taṁ panetaṁ mahāpaṭiññaṁ sakalassāpi buddhakaradhammasamudāyassa pavicaya paccavekkhaṇasamādānānaṁ",
  "atk-s0503a2:141_1": "kāraṇabhūtaṁ avisaṁvādetvā lokanāyako yasmā mahākappānaṁ satasahassādhikāni cattāri",
  "atk-s0503a2:141_2": "asaṅkhyeyyāni sakkaccaṁ nirantaraṁ niravasesato dānapāramiādayo samatiṁsapāramiyo",
  "atk-s0503a2:141_3": "pūretvā, aṅgapariccāgādayo pañca mahāpariccāge pariccajitvā, saccādhiṭṭhānādīni cattāri",
  "atk-s0503a2:141_4": "adhiṭṭhānāni paribrūhetvā, puññañāṇasambhāre sambharitvā, pubbayogapubbacariyadhammakkhānañātatthacariyādayo",
  "atk-s0503a2:141_5": "ukkaṁsāpetvā, buddhicariyaṁ paramakoṭiṁ pāpetvā, anuttaraṁ sammāsambodhiṁ abhisambujjhi,",
  "atk-s0503a2:141_6": "tasmā tasseva sā mahāpaṭiññā tathā avitathā anaññathā, na tassa vālaggamattampi vitathaṁ",
  "atk-s0503a2:141_7": "atthi. Tathā hi dīpaṅkaradasabalo koṇḍañño maṅgalo…pe… kassapo bhagavāti ime catuvīsati",
  "atk-s0503a2:141_8": "sammāsambuddhā paṭipāṭiyā uppannā “buddho bhavissatī”ti byākariṁsu. Evaṁ catuvīsatiyā",
  "atk-s0503a2:141_9": "buddhānaṁ santike laddhabyākaraṇo ye te katābhinīhārehi bodhisattehi laddhabbā ānisaṁsā,",
  "atk-s0503a2:141_10": "te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṁ",
  "atk-s0503a2:141_11": "āgato adhigatoti tathāgato. Evaṁ tathāya āgatoti tathāgato.",
  "atk-s0503a2:142_0": "Kathaṁ tathāya gatoti tathāgato? Yāya mahākaruṇāya lokanātho mahādukkhasambādhappaṭipannaṁ",
  "atk-s0503a2:142_1": "sattanikāyaṁ disvā “tassa natthañño koci paṭissaraṇaṁ, ahameva namito saṁsāradukkhato",
  "atk-s0503a2:142_2": "mutto mocessāmī”ti samussāhitamānaso mahābhinīhāramakāsi. Katvā ca yathāpaṇidhānaṁ",
  "atk-s0503a2:142_3": "sakalalokahitasampādanāya ussukkamāpanno attano kāyajīvitanirapekkho paresaṁ sotapathāgamanamattenapi",
  "atk-s0503a2:142_4": "cittutrāsasamuppādikā atidukkarā dukkaracariyā samācaranto yathā mahābodhiyā paṭipatti",
  "atk-s0503a2:142_5": "hānabhāgiyā saṁkilesabhāgiyā ṭhitibhāgiyā vā na hoti, atha kho uttaruttari visesabhāgiyāva",
  "atk-s0503a2:142_6": "hoti, tathā paṭipajjamāno anupubbena niravasese bodhisambhāre sampādetvā abhisambodhiṁ",
  "atk-s0503a2:142_7": "pāpuṇi. Tato parañca tāyeva mahākaruṇāya sañcoditamānaso pavivekaratiṁ paramañca",
  "atk-s0503a2:142_8": "santaṁ vimokkhasukhaṁ pahāya bālajanabahule loke tehi samuppāditaṁ sammānāvamānavippakāraṁ",
  "atk-s0503a2:142_9": "agaṇetvā vineyyajanassa vinayanena niravasesaṁ buddhakiccaṁ niṭṭhapesi. Tattha yo",
  "atk-s0503a2:142_10": "bhagavato sattesu mahākaruṇāya samokkamanākāro, so parato āvibhavissati. Yathā ca",
  "atk-s0503a2:142_11": "buddhabhūtassa lokanāthassa sattesu mahākaruṇā, evaṁ bodhisattabhūtassapi mahābhinīhārakālādīsūti",
  "atk-s0503a2:142_12": "sabbattha sabbadā ca ekasadisatāya tathā avitathā anaññathā, tasmā tīsupi avatthāsu",
  "atk-s0503a2:142_13": "sabbasattesu samānarasāya tathāya mahākaruṇāya sakalalokahitāya gato paṭipannoti",
  "atk-s0503a2:142_14": "tathāgato. Evaṁ tathāya gatoti tathāgato.",
  "atk-s0503a2:143_0": "Kathaṁ tathāni āgatoti tathāgato? Tathāni nāma cattāri ariyamaggañāṇāni. Tāni hi",
  "atk-s0503a2:143_1": "idaṁ dukkhaṁ, ayaṁ dukkhasamudayo, ayaṁ dukkhanirodho, ayaṁ dukkhanirodhagāminī paṭipadāti",
  "atk-s0503a2:143_2": "evaṁ sabbañeyyadhammasaṅgāhakānaṁ pavattinivattitadubhayahetubhūtānaṁ catunnaṁ ariyasaccānaṁ",
  "atk-s0503a2:143_3": "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, samudayassa āyūhanaṭṭho",
  "atk-s0503a2:143_4": "nidānaṭṭho saṁyogaṭṭho palibodhaṭṭho, nirodhassa nissaraṇaṭṭho vivekaṭṭho asaṅkhataṭṭho",
  "atk-s0503a2:143_5": "amataṭṭho, maggassa niyyānaṭṭho hetvaṭṭho dassanaṭṭho ādhipateyyaṭṭhotiādīnaṁ tabbibhāgānañca",
  "atk-s0503a2:143_6": "yathābhūtasabhāvāvabodhavibandhakassa saṁkilesapakkhassa samucchindanena paṭiladdhāya",
  "atk-s0503a2:143_7": "tattha asammohābhisamayasaṅkhātāya aviparītākārappavattiyā dhammānaṁ sabhāvasarasalakkhaṇassa",
  "atk-s0503a2:143_8": "avisaṁvādanato tathāni avitathāni anaññathāni, tāni bhagavā anaññaneyyo sayameva",
  "atk-s0503a2:143_9": "āgato adhigato, tasmā tathāni āgatoti tathāgato.",
  "atk-s0503a2:144_0": "Yathā ca maggañāṇāni, evaṁ bhagavato tīsu kālesu appaṭihatañāṇāni catupaṭisambhidāñāṇāni",
  "atk-s0503a2:144_1": "catuvesārajjañāṇāni pañcagatiparicchedañāṇāni chaasādhāraṇañāṇāni sattabojjhaṅgavibhāvanañāṇāni",
  "atk-s0503a2:144_2": "aṭṭhamaggaṅgavibhāvanañāṇāni navānupubbavihārasamāpattiñāṇāni dasabalañāṇāni ca tathabhāve veditabbāni.",
  "atk-s0503a2:145_0": "Tatrāyaṁ vibhāvanā – yañhi kiñci aparimāṇāsu lokadhātūsu aparimāṇānaṁ sattānaṁ hīnādibhedabhinnāsu",
  "atk-s0503a2:145_1": "atītāsu khandhāyatanadhātūsu sabhāvakiccādi avatthāvisesādi khandhappaṭibaddhanāmagottādi",
  "atk-s0503a2:145_2": "ca jānitabbaṁ. Anindriyabaddhesu ca atisukhumatirohitavidūradesesupi rūpadhammesu",
  "atk-s0503a2:145_3": "yo taṁtaṁpaccayavisesehi saddhiṁ paccayuppannānaṁ vaṇṇasaṇṭhānagandharasaphassādiviseso,",
  "atk-s0503a2:145_4": "tattha sabbattheva hatthatale ṭhapitaāmalake viya paccakkhato appaṭihataṁ bhagavato",
  "atk-s0503a2:145_5": "ñāṇaṁ pavattati, tathā anāgatāsu paccuppannāsu cāti imāni tīsu kālesu appaṭihatañāṇāni nāma. Yathāha –",
  "atk-s0503a2:146": "“Atītaṁse buddhassa bhagavato appaṭihataṁ ñāṇaṁ, anāgataṁse buddhassa bhagavato appaṭihataṁ ñāṇaṁ, paccuppannaṁse buddhassa bhagavato appaṭihataṁ ñāṇa”nti.",
  "atk-s0503a2:147_0": "Tāni panetāni tattha tattha dhammānaṁ sabhāvasarasalakkhaṇassa avisaṁvādanato tathāni",
  "atk-s0503a2:147_1": "avitathāni anaññathāni, tāni bhagavā sayambhūñāṇena adhigañchīti. Evampi tathāni āgatoti tathāgato.",
  "atk-s0503a2:148_0": "Tathā atthappaṭisambhidā dhammappaṭisambhidā niruttippaṭisambhidā paṭibhānappaṭisambhidāti",
  "atk-s0503a2:148_1": "catasso paṭisambhidā. Tattha atthappabhedassa sallakkhaṇavibhāvanavavatthānakaraṇasamatthaṁ",
  "atk-s0503a2:148_2": "atthappabhedagataṁ ñāṇaṁ atthappaṭisambhidā. Dhammappabhedassa sallakkhaṇavibhāvanavavatthānakaraṇasamatthaṁ",
  "atk-s0503a2:148_3": "dhammappabhedagataṁ ñāṇaṁ dhammappaṭisambhidā. Niruttippabhedassa sallakkhaṇavibhāvanavavatthānakaraṇasamatthaṁ",
  "atk-s0503a2:148_4": "niruttābhilāpe pabhedagataṁ ñāṇaṁ niruttippaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṁ",
  "atk-s0503a2:148_5": "paṭibhānappabhedagataṁ ñāṇaṁ paṭibhānappaṭisambhidā. Vuttañhetaṁ –",
  "atk-s0503a2:149": "“Atthe ñāṇaṁ atthappaṭisambhidā, dhamme ñāṇaṁ dhammappaṭisambhidā, tatra dhammaniruttābhilāpe ñāṇaṁ niruttippaṭisambhidā, ñāṇesu ñāṇaṁ paṭibhānappaṭisambhidā”ti.",
  "atk-s0503a2:150_0": "Ettha ca hetuanusārena araṇīyato adhigantabbato ca saṅkhepato hetuphalaṁ attho nāma.",
  "atk-s0503a2:150_1": "Pabhedato pana yaṁ kiñci paccayuppannaṁ, nibbānaṁ, bhāsitattho, vipāko, kiriyāti",
  "atk-s0503a2:150_2": "ime pañca dhammā attho. Taṁ atthaṁ paccavekkhantassa tasmiṁ atthe pabhedagataṁ ñāṇaṁ",
  "atk-s0503a2:150_3": "atthappaṭisambhidā. Dhammoti saṅkhepato paccayo. So hi yasmā taṁ taṁ atthaṁ vidahati",
  "atk-s0503a2:150_4": "pavatteti ceva pāpeti ca, tasmā dhammoti vuccati, pabhedato pana yo koci phalanibbattanako",
  "atk-s0503a2:150_5": "hetu ariyamaggo bhāsitaṁ kusalaṁ akusalanti ime pañca dhammā dhammo, taṁ dhammaṁ",
  "atk-s0503a2:150_6": "paccavekkhantassa tasmiṁ dhamme pabhedagataṁ ñāṇaṁ dhammappaṭisambhidā. Vuttampi cetaṁ –",
  "atk-s0503a2:151": "“Dukkhe ñāṇaṁ atthappaṭisambhidā, dukkhasamudaye ñāṇaṁ dhammappaṭisambhidā, dukkhanirodhe ñāṇaṁ atthappaṭisambhidā, dukkhanirodhagāminiyā paṭipadāya ñāṇaṁ dhammappaṭisambhidā”ti.",
  "atk-s0503a2:152_0": "Atha vā hetumhi ñāṇaṁ dhammappaṭisambhidā, hetuphale ñāṇaṁ atthappaṭisambhidā. Ye",
  "atk-s0503a2:152_1": "dhammā jātā bhūtā sañjātā nibbattā abhinibbattā pātubhūtā, imesu dhammesu ñāṇaṁ atthappaṭisambhidā.",
  "atk-s0503a2:152_2": "Yamhā dhammā te dhammā jātā bhūtā sañjātā nibbattā abhinibbattā pātubhūtā, tesu dhammesu",
  "atk-s0503a2:152_3": "ñāṇaṁ dhammappaṭisambhidā. Jarāmaraṇe ñāṇaṁ atthappaṭisambhidā, jarāmaraṇasamudaye",
  "atk-s0503a2:152_4": "ñāṇaṁ dhammappaṭisambhidā. Jarāmaraṇanirodhe ñāṇaṁ atthappaṭisambhidā, jarāmaraṇanirodhagāminiyā",
  "atk-s0503a2:152_5": "paṭipadāya ñāṇaṁ dhammappaṭisambhidā. Jātiyā, bhave, upādāne, taṇhāya, vedanāya,",
  "atk-s0503a2:152_6": "phasse, saḷāyatane, nāmarūpe, viññāṇe, saṅkhāresu ñāṇaṁ atthappaṭisambhidā, saṅkhārasamudaye",
  "atk-s0503a2:152_7": "ñāṇaṁ dhammappaṭisambhidā. Saṅkhāranirodhe ñāṇaṁ atthappaṭisambhidā, saṅkhāranirodhagāminiyā",
  "atk-s0503a2:152_8": "paṭipadāya ñāṇaṁ dhammappaṭisambhidā.",
  "atk-s0503a2:153_0": "“Idha bhikkhu dhammaṁ jānāti suttaṁ geyyaṁ…pe… vedallaṁ, ayaṁ vuccati dhammappaṭisambhidā.",
  "atk-s0503a2:153_1": "So tassa tasseva bhāsitassa atthaṁ jānāti ‘ayaṁ imassa bhāsitassa attho, ayaṁ imassa",
  "atk-s0503a2:153_2": "bhāsitassa attho’ti, ayaṁ vuccati atthappaṭisambhidā.",
  "atk-s0503a2:154_0": "“Katame dhammā kusalā? Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ",
  "atk-s0503a2:154_1": "ñāṇasampayuttaṁ rūpārammaṇaṁ vā…pe… dhammārammaṇaṁ vā yaṁ yaṁ vā panārabbha, tasmiṁ",
  "atk-s0503a2:154_2": "samaye phasso hoti…pe… avikkhepo hoti…pe… ime dhammā kusalā. Imesu dhammesu ñāṇaṁ",
  "atk-s0503a2:154_3": "dhammappaṭisambhidā, tesaṁ vipāke ñāṇaṁ atthappaṭisambhidā”tiādi vitthāro.",
  "atk-s0503a2:155_0": "Yā panetasmiṁ atthe ca dhamme ca sabhāvanirutti abyabhicāravohāro abhilāpo, tasmiṁ",
  "atk-s0503a2:155_1": "sabhāvaniruttābhilāpe māgadhikāya sabbasattānaṁ mūlabhāsāya “ayaṁ sabhāvanirutti,",
  "atk-s0503a2:155_2": "ayaṁ asabhāvaniruttī”ti pabhedagataṁ ñāṇaṁ niruttippaṭisambhidā. Yathāvuttesu tesu",
  "atk-s0503a2:155_3": "ñāṇesu gocarakiccato vitthārato pavattaṁ sabbampi taṁ ñāṇaṁ ārammaṇaṁ katvā paccavekkhantassa",
  "atk-s0503a2:155_4": "tasmiṁ ñāṇe pabhedagataṁ ñāṇaṁ paṭibhānappaṭisambhidā. Iti imāni cattāri paṭisambhidāñāṇāni",
  "atk-s0503a2:155_5": "sayameva bhagavatā adhigatāni atthadhammādike tasmiṁ tasmiṁ attano visaye avisaṁvādanavasena",
  "atk-s0503a2:155_6": "aviparītākārappavattiyā tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a2:156_0": "Tathā yaṁkiñci ñeyyaṁ nāma, sabbaṁ taṁ bhagavatā sabbākārena ñātaṁ diṭṭhaṁ adhigataṁ",
  "atk-s0503a2:156_1": "abhisambuddhaṁ. Tathā hissa abhiññeyyā dhammā abhiññeyyato buddhā, pariññeyyā dhammā",
  "atk-s0503a2:156_2": "pariññeyyato, pahātabbā dhammā pahātabbato, sacchikātabbā dhammā sacchikātabbato,",
  "atk-s0503a2:156_3": "bhāvetabbā dhammā bhāvetabbato, yato naṁ koci samaṇo vā brāhmaṇo vā devo vā māro",
  "atk-s0503a2:156_4": "vā brahmā vā “ime nāma te dhammā anabhisambuddhā”ti saha dhammena anuyuñjituṁ samattho natthi.",
  "atk-s0503a2:157_0": "Yaṁkiñci pahātabbaṁ nāma, sabbaṁ taṁ bhagavato anavasesato bodhimūleyeva pahīnaṁ",
  "atk-s0503a2:157_1": "anuppattidhammaṁ, na tassa pahānāya uttari karaṇīyaṁ atthi. Tathā hissa lobhadosamohaviparītamanasikāraahirikānottappathinamiddhakodhūpanāha-",
  "atk-s0503a2:157_2": "makkhapalāsaissāmacchariyamāyāsāṭheyyathambhasārambhamānātimānamadappamādatividhā-",
  "atk-s0503a2:157_3": "kusalamūladuccaritavisamaviparītasaññā- malavitakkapapañcaesanātaṇhācatubbidhavipariyesaāsavagantha-",
  "atk-s0503a2:157_4": "oghayogāgatitaṇhupādānapañcābhinandananīvaraṇacetokhilacetasovinibandha- chavivādamūlasattānusayaaṭṭhamicchattanavaāghātavatthutaṇhā-",
  "atk-s0503a2:157_5": "mūlakadasaakusalakammapathaekavīsati anesanadvāsaṭṭhidiṭṭhigataaṭṭhasatataṇhāvicaritādippabhedaṁ",
  "atk-s0503a2:157_6": "diyaḍḍhakilesasahassaṁ saha vāsanāya pahīnaṁ samucchinnaṁ samūhataṁ, yato naṁ koci",
  "atk-s0503a2:157_7": "samaṇo vā…pe… brahmā vā “ime nāma te kilesā appahīnā”ti saha dhammena anuyuñjituṁ samattho natthi.",
  "atk-s0503a2:158_0": "Ye cime bhagavatā kammavipākakilesūpavādaāṇāvītikkamappabhedā antarāyikā vuttā, alameva",
  "atk-s0503a2:158_1": "te paṭisevato ekantena antarāyāya. Yato naṁ koci samaṇo vā…pe… brahmā vā “nālaṁ te",
  "atk-s0503a2:158_2": "paṭisevato antarāyāyā”ti saha dhammena anuyuñjituṁ samattho natthi.",
  "atk-s0503a2:159_0": "Yo ca bhagavatā niravasesavaṭṭadukkhanissaraṇāya sīlasamādhipaññāya saṅgaho sattakoṭṭhāsiko",
  "atk-s0503a2:159_1": "sattatiṁsappabhedo ariyamaggapubbaṅgamo anuttaro niyyāniko dhammo desito, so ekanteneva",
  "atk-s0503a2:159_2": "niyyāti, paṭipannassa vaṭṭadukkhato mokkhāya hoti, yato naṁ koci samaṇo vā…pe… brahmā",
  "atk-s0503a2:159_3": "vā “niyyāniko dhammoti tayā desito na niyyātī”ti saha dhammena anuyuñjituṁ samattho",
  "atk-s0503a2:159_4": "natthīti. Vuttañhetaṁ – “sammāsambuddhassa te paṭijānato ime dhammā anabhisambuddhā”ti",
  "atk-s0503a2:159_5": "vitthāro. Evametāni attano ñāṇappahānadesanāvisesānaṁ avitathabhāvāvabodhanato aviparītākārappavattitāni",
  "atk-s0503a2:159_6": "bhagavato catuvesārajjañāṇāni tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a2:160_0": "Tathā nirayagati, tiracchānagati, petagati, manussagati, devagatīti pañca gatiyo,",
  "atk-s0503a2:160_1": "tāsu sañjīvādayo aṭṭha mahānirayā, kukkuḷādayo soḷasa ussadanirayā, lokantarikanirayoti",
  "atk-s0503a2:160_2": "sabbepime ekantadukkhatāya nirassādaṭṭhena nirayā, yathākammunā gantabbato gati cāti",
  "atk-s0503a2:160_3": "nirayagati, tibbandhakārasītanarakāpi etesveva antogadhā. Kimikīṭasarīsapapakkhisoṇasiṅgālādayo",
  "atk-s0503a2:160_4": "tiriyaṁ añchitabhāvena tiracchānā, te eva gatīti tiracchānagati. Khuppipāsitattā",
  "atk-s0503a2:160_5": "paradattūpajīvinijjhāmataṇhikādayo dukkhabahulatāya pākaṭasukhato itā vigatāti petā,",
  "atk-s0503a2:160_6": "te eva gatīti petagati, kālakañcikādiasurāpi etesvevantogadhā. Parittadīpavāsīhi",
  "atk-s0503a2:160_7": "saddhiṁ jambudīpādicatumahādīpavāsino manaso ussannatāya manussā, te eva gatīti manussagati.",
  "atk-s0503a2:160_8": "Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā",
  "atk-s0503a2:160_9": "dibbanti attano iddhānubhāvena kīḷanti jotanti cāti devā, te eva gatīti devagati.",
  "atk-s0503a2:161_0": "Tā panetā gatiyo yasmā taṁtaṁkammanibbatto upapattibhavaviseso, tasmā atthato vipākakkhandhā",
  "atk-s0503a2:161_1": "kaṭattā ca rūpaṁ. Tattha “ayaṁ nāma gati iminā nāma kammunā jāyati, tassa ca kammassa",
  "atk-s0503a2:161_2": "paccayavisesehi evaṁ vibhāgabhinnattā visuṁ ete sattanikāyā evaṁ vibhāgabhinnā”ti",
  "atk-s0503a2:161_3": "yathāsakaṁ hetuphalavibhāgaparicchindanavasena ṭhānaso hetuso bhagavato ñāṇaṁ pavattati. Tenāha bhagavā –",
  "atk-s0503a2:162_0": "“Pañca kho imā, sāriputta, gatiyo. Katamā pañca? Nirayo, tiracchānayoni, pettivisayo,",
  "atk-s0503a2:162_1": "manussā, devā. Nirayañcāhaṁ, sāriputta, pajānāmi nirayagāmiñca maggaṁ nirayagāminiñca",
  "atk-s0503a2:162_2": "paṭipadaṁ, yathā paṭipanno ca kāyassa bhedā parammaraṇā apāyaṁ duggatiṁ vinipātaṁ",
  "atk-s0503a2:162_3": "nirayaṁ upapajjati, tañca pajānāmī”tiādi.",
  "atk-s0503a2:163": "Tāni panetāni bhagavato ñāṇāni tasmiṁ tasmiṁ visaye aviparītākārappavattiyā avisaṁvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a2:164_0": "Tathā yaṁ sattānaṁ saddhādiyogavikalāvikalabhāvāvabodhanena apparajakkhamahārajakkhatādivisesavibhāvanaṁ",
  "atk-s0503a2:164_1": "paññāsāya ākārehi pavattaṁ bhagavato indriyaparopariyattañāṇaṁ. Vuttañhetaṁ – “saddho",
  "atk-s0503a2:164_2": "puggalo apparajakkho, assaddho puggalo mahārajakkho”ti vitthāro.",
  "atk-s0503a2:165_0": "Yañca “ayaṁ puggalo apparajakkho, ayaṁ sassatadiṭṭhiko, ayaṁ ucchedadiṭṭhiko, ayaṁ",
  "atk-s0503a2:165_1": "anulomikāyaṁ khantiyaṁ ṭhito, ayaṁ yathābhūtañāṇe ṭhito, ayaṁ kāmāsayo, na nekkhammādiāsayo,",
  "atk-s0503a2:165_2": "ayaṁ nekkhammāsayo, na kāmādiāsayo”tiādinā “imassa kāmarāgo ativiya thāmagato, na",
  "atk-s0503a2:165_3": "paṭighādiko, imassa paṭigho ativiya thāmagato, na kāmarāgādiko”tiādinā “imassa puññābhisaṅkhāro",
  "atk-s0503a2:165_4": "adhiko, na apuññābhisaṅkhāro na āneñjābhisaṅkhāro, imassa apuññābhisaṅkhāro adhiko,",
  "atk-s0503a2:165_5": "na puññābhisaṅkhāro na āneñjābhisaṅkhāro, imassa āneñjābhisaṅkhāro adhiko, na puññābhisaṅkhāro",
  "atk-s0503a2:165_6": "na apuññābhisaṅkhāro. Imassa kāyasucaritaṁ adhikaṁ, imassa vacīsucaritaṁ, imassa",
  "atk-s0503a2:165_7": "manosucaritaṁ, ayaṁ hīnādhimuttiko, ayaṁ paṇītādhimuttiko, ayaṁ kammāvaraṇena samannāgato,",
  "atk-s0503a2:165_8": "ayaṁ kilesāvaraṇena samannāgato, ayaṁ vipākāvaraṇena samannāgato, ayaṁ na kammāvaraṇena",
  "atk-s0503a2:165_9": "samannāgato, na kilesāvaraṇena samannāgato, na vipākāvaraṇena samannāgato”tiādinā",
  "atk-s0503a2:165_10": "ca sattānaṁ āsayādīnaṁ yathābhūtaṁ vibhāvanākārappavattaṁ bhagavato āsayānusayañāṇaṁ.",
  "atk-s0503a2:165_11": "Yaṁ sandhāya vuttaṁ –",
  "atk-s0503a2:166": "“Idha tathāgato sattānaṁ āsayaṁ jānāti, anusayaṁ jānāti, caritaṁ jānāti, adhimuttiṁ jānāti, bhabbābhabbe satte jānātī”tiādi.",
  "atk-s0503a2:167_0": "Yañca uparimaheṭṭhimapurimapacchimakāyehi dakkhiṇavāmaakkhikaṇṇasotanāsikasotaaṁsakūṭahatthapādehi",
  "atk-s0503a2:167_1": "aṅguliaṅgulantarehi lomakūpehi ca aggikkhandhūdakadhārāpavattanaṁ anaññasādhāraṇaṁ",
  "atk-s0503a2:167_2": "vividhavikubbaniddhinimmāpanakaṁ bhagavato yamakapāṭihāriyañāṇaṁ. Yaṁ sandhāya vuttaṁ –",
  "atk-s0503a2:168_0": "“Idha tathāgato yamakapāṭihāriyaṁ karoti asādhāraṇaṁ sāvakehi, uparimakāyato aggikkhandho",
  "atk-s0503a2:168_1": "pavattati, heṭṭhimakāyato udakadhārā pavattati. Heṭṭhimakāyato aggikkhandho pavattati,",
  "atk-s0503a2:168_2": "uparimakāyato udakadhārā pavattatī”tiādi.",
  "atk-s0503a2:169_0": "Yañca rāgādīhi jātiādīhi ca anekehi dukkhadhammehi upaddutaṁ sattanikāyaṁ tato nīharitukāmatāvasena",
  "atk-s0503a2:169_1": "nānānayehi pavattassa bhagavato mahākaruṇokkamanassa paccayabhūtaṁ mahākaruṇāsamāpattiñāṇaṁ. Yathāha –",
  "atk-s0503a2:170_0": "“Katamaṁ tathāgatassa mahākaruṇāsamāpattiyā ñāṇaṁ? Bahukehi ākārehi passantānaṁ buddhānaṁ",
  "atk-s0503a2:170_1": "bhagavantānaṁ sattesu mahākaruṇā okkamati, āditto lokasannivāsoti passantānaṁ buddhānaṁ",
  "atk-s0503a2:170_2": "bhagavantānaṁ sattesu mahākaruṇā okkamati. Uyyutto, payāto, kummaggappaṭipanno, upanīyati",
  "atk-s0503a2:170_3": "loko addhuvo, atāṇo loko anabhissaro, assako loko, sabbaṁ pahāya gamanīyaṁ, ūno loko",
  "atk-s0503a2:170_4": "atitto taṇhādāsoti passantānaṁ buddhānaṁ bhagavantānaṁ sattesu mahākaruṇā okkamati.",
  "atk-s0503a2:171_0": "“Atāyano lokasannivāso, aleṇo, asaraṇo, asaraṇībhūto. Uddhato loko avūpasanto, sasallo",
  "atk-s0503a2:171_1": "lokasannivāso viddho puthusallehi, avijjandhakārāvaraṇo kilesapañjarapakkhitto, avijjāgato",
  "atk-s0503a2:171_2": "lokasannivāso aṇḍabhūto pariyonaddho tantākulakajāto kulaguṇḍikajāto muñjapabbajabhūto",
  "atk-s0503a2:171_3": "apāyaṁ duggatiṁ vinipātaṁ saṁsāraṁ nātivattati, avijjāvisadosasaṁlitto, kilesakalalībhūto,",
  "atk-s0503a2:171_4": "rāgadosamohajaṭājaṭito.",
  "atk-s0503a2:172": "“Taṇhāsaṅghāṭapaṭimukko, taṇhājālena otthaṭo, taṇhāsotena vuyhati, taṇhāsaññojanena saṁyutto, taṇhānusayena anusaṭo, taṇhāsantāpena santappati, taṇhāpariḷāhena pariḍayhati.",
  "atk-s0503a2:173": "“Diṭṭhisaṅghāṭapaṭimukko, diṭṭhijālena otthaṭo, diṭṭhisotena vuyhati, diṭṭhisaññojanena saṁyutto, diṭṭhānusayena anusaṭo, diṭṭhisantāpena santappati, diṭṭhipariḷāhena pariḍayhati.",
  "atk-s0503a2:174": "“Jātiyā anugato, jarāya anusaṭo, byādhinā abhibhūto, maraṇena abbhāhato, dukkhe patiṭṭhito.",
  "atk-s0503a2:175_0": "“Taṇhāya uḍḍito, jarāpākāraparikkhitto, maccupāsena parikkhitto, mahābandhanabaddho,",
  "atk-s0503a2:175_1": "rāgabandhanena dosamohamānadiṭṭhikilesaduccaritabandhanena baddho, mahāsambādhappaṭipanno,",
  "atk-s0503a2:175_2": "mahāpalibodhena palibuddho, mahāpapāte patito, mahākantārappaṭipanno, mahāsaṁsārappaṭipanno,",
  "atk-s0503a2:175_3": "mahāvidugge samparivattati, mahāpalipe palipanno.",
  "atk-s0503a2:176_0": "“Abbhāhato lokasannivāso, āditto lokasannivāso rāgagginā dosagginā mohagginā jātiyā",
  "atk-s0503a2:176_1": "jarāya maraṇena sokehi paridevehi dukkhehi domanassehi upāyāsehi, unnītako lokasannivāso",
  "atk-s0503a2:176_2": "haññati niccamatāṇo pattadaṇḍo takkaro, vajjabandhanabaddho āghātanapaccupaṭṭhito,",
  "atk-s0503a2:176_3": "anātho lokasannivāso paramakāruññappatto, dukkhābhitunno cirarattaṁ pīḷito, gadhito niccaṁ pipāsito.",
  "atk-s0503a2:177": "“Andho acakkhuko, hatanetto apariṇāyako, vipathapakkhando añjasāparaddho, mahoghapakkhando.",
  "atk-s0503a2:178_0": "“Dvīhi diṭṭhigatehi pariyuṭṭhito, tīhi duccaritehi vippaṭipanno, catūhi yogehi yojito,",
  "atk-s0503a2:178_1": "catūhi ganthehi ganthito, catūhi upādānehi upādiyati, pañcagatisamāruḷho, pañcahi",
  "atk-s0503a2:178_2": "kāmaguṇehi rajjati, pañcahi nīvaraṇehi otthaṭo, chahi vivādamūlehi vivadati, chahi",
  "atk-s0503a2:178_3": "taṇhākāyehi rajjati, chahi diṭṭhigatehi pariyuṭṭhito, sattahi anusayehi anusaṭo,",
  "atk-s0503a2:178_4": "sattahi saññojanehi saṁyutto, sattahi mānehi unnato, aṭṭhahi lokadhammehi samparivattati,",
  "atk-s0503a2:178_5": "aṭṭhahi micchattehi niyyāto, aṭṭhahi purisadosehi dussati, navahi āghātavatthūhi",
  "atk-s0503a2:178_6": "āghātito, navavidhamānehi unnato, navahi taṇhāmūlakehi dhammehi rajjati, dasahi kilesavatthūhi",
  "atk-s0503a2:178_7": "kilissati, dasahi āghātavatthūhi āghātito, dasahi akusalakammapathehi samannāgato,",
  "atk-s0503a2:178_8": "dasahi saṁyojanehi saṁyutto, dasahi micchattehi niyyāto, dasavatthukāya micchādiṭṭhiyā",
  "atk-s0503a2:178_9": "samannāgato, dasavatthukāya antaggāhikāya diṭṭhiyā samannāgato, aṭṭhasatataṇhāpapañcehi",
  "atk-s0503a2:178_10": "papañcito, dvāsaṭṭhiyā diṭṭhigatehi pariyuṭṭhito, lokasannivāsoti passantānaṁ buddhānaṁ",
  "atk-s0503a2:178_11": "bhagavantānaṁ sattesu mahākaruṇā okkamati.",
  "atk-s0503a2:179_0": "“Ahañcamhi tiṇṇo, loko ca atiṇṇo. Ahañcamhi mutto, loko ca amutto. Ahañcamhi danto,",
  "atk-s0503a2:179_1": "loko ca adanto. Ahañcamhi santo, loko ca asanto. Ahañcamhi assattho, loko ca anassattho.",
  "atk-s0503a2:179_2": "Ahañcamhi parinibbuto, loko ca aparinibbuto. Pahomi khvāhaṁ tiṇṇo tāretuṁ, mutto",
  "atk-s0503a2:179_3": "mocetuṁ, danto dametuṁ, santo sametuṁ, assattho assāsetuṁ, parinibbuto parinibbāpetunti",
  "atk-s0503a2:179_4": "passantānaṁ buddhānaṁ bhagavantānaṁ sattesu mahākaruṇā okkamatī”ti.",
  "atk-s0503a2:180": "Evaṁ ekūnanavutiyā ākārehi vibhajanaṁ kataṁ.",
  "atk-s0503a2:181_0": "Yaṁ pana yāvatā dhammadhātuyā yattakaṁ ñātabbaṁ saṅkhatāsaṅkhatādikassa sabbassa",
  "atk-s0503a2:181_1": "paropadesanirapekkhaṁ sabbākārena paṭivijjhanasamatthaṁ ākaṅkhamattappaṭibaddhavuttianaññasādhāraṇaṁ",
  "atk-s0503a2:181_2": "bhagavato ñāṇaṁ sabbathā anavasesasaṅkhatāsaṅkhatasammutisaccāvabodhato sabbaññutaññāṇaṁ",
  "atk-s0503a2:181_3": "tatthāvaraṇābhāvato nissaṅgappavattimupādāya anāvaraṇañāṇanti vuccati. Ekameva hi",
  "atk-s0503a2:181_4": "taṁ ñāṇaṁ visayappavattimukhena aññehi asādhāraṇabhāvadassanatthaṁ duvidhena uddiṭṭhaṁ.",
  "atk-s0503a2:181_5": "Aññathā sabbaññutānāvaraṇañāṇānaṁ sādhāraṇatā sabbavisayatā āpajjeyyuṁ, na ca taṁ",
  "atk-s0503a2:181_6": "yuttaṁ kiñcāpi imāya yuttiyā. Ayañhettha pāḷi –",
  "atk-s0503a2:182_0": "“Sabbaṁ saṅkhatamasaṅkhataṁ anavasesaṁ jānātīti sabbaññutaññāṇaṁ, tattha āvaraṇaṁ",
  "atk-s0503a2:182_1": "natthīti anāvaraṇañāṇaṁ. Atītaṁ sabbaṁ jānātīti sabbaññutaññāṇaṁ, tattha āvaraṇaṁ",
  "atk-s0503a2:182_2": "natthīti anāvaraṇañāṇaṁ. Anāgataṁ sabbaṁ jānātīti sabbaññutaññāṇaṁ, tattha āvaraṇaṁ",
  "atk-s0503a2:182_3": "natthīti anāvaraṇañāṇaṁ. Paccuppannaṁ sabbaṁ jānātīti sabbaññutaññāṇaṁ, tattha āvaraṇaṁ",
  "atk-s0503a2:182_4": "natthīti anāvaraṇañāṇa”nti vitthāro.",
  "atk-s0503a2:183": "Evametāni bhagavato chaasādhāraṇañāṇāni aviparītākārappavattiyā yathāsakavisayassa avisaṁvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a2:184": "Tathā –",
  "atk-s0503a2:185_0": "“Sattime, bhikkhave, bojjhaṅgā – satisambojjhaṅgo, dhammavicayasambojjhaṅgo, vīriyasambojjhaṅgo,",
  "atk-s0503a2:185_1": "pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo”ti",
  "atk-s0503a2:185_2": "evaṁ sarūpato, “yāyaṁ lokuttaramaggakkhaṇe uppajjamānā līnuddhaccapatiṭṭhānāyūhanakāmasukhallikattakilamathānuyogaucchedasassatābhinivesādīnaṁ",
  "atk-s0503a2:185_3": "anekesaṁ upaddavānaṁ paṭipakkhabhūtā satiādibhedā dhammasāmaggī, yāya ariyasāvako",
  "atk-s0503a2:185_4": "bujjhati kilesaniddāya uṭṭhahati, cattāri vā ariyasaccāni paṭivijjhati, nibbānameva",
  "atk-s0503a2:185_5": "vā sacchikarotīti, sā dhammasāmaggī bodhīti vuccati. Tassā ‘bodhiyā aṅgāti bojjhaṅgā,",
  "atk-s0503a2:185_6": "ariyasāvako vā yathāvuttāya dhammasāmaggiyā bujjhatīti katvā bodhīti vuccati, tassa",
  "atk-s0503a2:185_7": "bodhissa aṅgātipi bojjhaṅgā”ti evaṁ sāmaññalakkhaṇato. “Upaṭṭhānalakkhaṇo satisambojjhaṅgo,",
  "atk-s0503a2:185_8": "pavicayalakkhaṇo dhammavicayasambojjhaṅgo, paggahalakkhaṇo vīriyasambojjhaṅgo, pharaṇalakkhaṇo",
  "atk-s0503a2:185_9": "pītisambojjhaṅgo, upasamalakkhaṇo passaddhisambojjhaṅgo, avikkhepalakkhaṇo samādhisambojjhaṅgo,",
  "atk-s0503a2:185_10": "paṭisaṅkhānalakkhaṇo upekkhāsambojjhaṅgo”ti evaṁ visesalakkhaṇato.",
  "atk-s0503a2:186_0": "“Tattha katamo satisambojjhaṅgo? Idha, bhikkhu, satimā hoti paramena satinepakkena",
  "atk-s0503a2:186_1": "samannāgato, cirakatampi cirabhāsitampi saritā hoti anussaritā”tiādinā sattannaṁ",
  "atk-s0503a2:186_2": "bojjhaṅgānaṁ aññamaññopakāravasena ekakkhaṇe pavattidassanato, “tattha katamo satisambojjhaṅgo?",
  "atk-s0503a2:186_3": "Atthi ajjhattaṁ, bhikkhave, dhammesu sati, atthi bahiddhā dhammesu satī”tiādinā tesaṁ",
  "atk-s0503a2:186_4": "visayavibhāgena pavattidassanato. “Tattha katamo satisambojjhaṅgo? Idha, bhikkhave,",
  "atk-s0503a2:186_5": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmi”ntiādinā",
  "atk-s0503a2:186_6": "bhāvanāvidhidassanato. “Tattha katame satta bojjhaṅgā? Idha bhikkhu yasmiṁ samaye",
  "atk-s0503a2:186_7": "lokuttaraṁ jhānaṁ bhāveti…pe… tasmiṁ samaye satta bojjhaṅgā honti satisambojjhaṅgo…pe…",
  "atk-s0503a2:186_8": "upekkhāsambojjhaṅgo. Tattha katamo satisambojjhaṅgo? Yā sati…pe… anussatī”tiādinā",
  "atk-s0503a2:186_9": "channavutiyā nayasahassavibhāgehīti evaṁ nānākārato pavattāni bhagavato sambojjhaṅgavibhāvanañāṇāni",
  "atk-s0503a2:186_10": "tassa tassa atthassa avisaṁvādanato tathāni avitathāni anaññathāni. Evampi bhagavā",
  "atk-s0503a2:186_11": "tathāni āgatoti tathāgato.",
  "atk-s0503a2:187": "Tathā –",
  "atk-s0503a2:188_0": "“Tattha katamaṁ dukkhanirodhagāminī paṭipadā ariyasaccaṁ? Ayameva ariyo aṭṭhaṅgiko",
  "atk-s0503a2:188_1": "maggo. Seyyathidaṁ, sammādiṭṭhi…pe… sammāsamādhī”ti evaṁ sarūpato. Sabbakilesehi",
  "atk-s0503a2:188_2": "ārakattā ariyabhāvakarattā ariyaphalappaṭilābhakarattā ca ariyo, aṭṭhavidhattā nibbānādhigamāya",
  "atk-s0503a2:188_3": "ekantakāraṇattā ca aṭṭhaṅgiko. Kilese mārento gacchati, nibbānatthikehi maggīyati,",
  "atk-s0503a2:188_4": "sayaṁ vā nibbānaṁ maggatīti maggoti evaṁ sāmaññalakkhaṇato. “Sammā dassanalakkhaṇā",
  "atk-s0503a2:188_5": "sammādiṭṭhi, sammā abhiniropanalakkhaṇo sammāsaṅkappo, sammā pariggahaṇalakkhaṇā",
  "atk-s0503a2:188_6": "sammāvācā, sammā samuṭṭhānalakkhaṇo sammākammanto, sammā vodānalakkhaṇo sammāājīvo,",
  "atk-s0503a2:188_7": "sammā paggahalakkhaṇo sammāvāyāmo, sammā upaṭṭhānalakkhaṇā sammāsati, sammā avikkhepalakkhaṇo",
  "atk-s0503a2:188_8": "sammāsamādhī”ti evaṁ visesalakkhaṇato. Sammādiṭṭhi aññehipi attano paccanīkakilesehi",
  "atk-s0503a2:188_9": "saddhiṁ micchādiṭṭhiṁ pajahati, nibbānaṁ ārammaṇaṁ karoti, tappaṭicchādakamohavidhamanena",
  "atk-s0503a2:188_10": "asammohato sampayuttadhamme ca passati. Tathā sammāsaṅkappādayopi micchāsaṅkappādīni",
  "atk-s0503a2:188_11": "pajahanti, nibbānañca ārammaṇaṁ karonti, sahajātadhammānaṁ sammāabhiniropanapariggahaṇasamuṭṭhānavodānapaggahaupaṭṭhānasamādahanāni",
  "atk-s0503a2:188_12": "ca karontīti evaṁ kiccavibhāgato. Sammādiṭṭhi pubbabhāge nānakkhaṇā visuṁ visuṁ dukkhādiārammaṇā",
  "atk-s0503a2:188_13": "hutvā maggakāle ekakkhaṇā nibbānameva ārammaṇaṁ katvā kiccato “dukkhe ñāṇa”ntiādīni",
  "atk-s0503a2:188_14": "cattāri nāmāni labhati, sammāsaṅkappādayopi pubbabhāge nānakkhaṇā nānārammaṇā maggakāle",
  "atk-s0503a2:188_15": "ekakkhaṇā ekārammaṇā.",
  "atk-s0503a2:189_0": "Tesu sammāsaṅkappo kiccato nekkhammasaṅkappotiādīni tīṇi nāmāni labhati, sammāvācādayo",
  "atk-s0503a2:189_1": "tayo pubbabhāge musāvādāveramaṇītiādivibhāgā viratiyopi cetanāyopi hutvā maggakkhaṇe",
  "atk-s0503a2:189_2": "viratiyova, sammāvāyāmasatiyo kiccato sammappadhānasatipaṭṭhānavasena cattāri nāmāni",
  "atk-s0503a2:189_3": "labhanti. Sammāsamādhi pana maggakkhaṇepi paṭhamajjhānādivasena nānā evāti evaṁ pubbabhāgaparabhāgesu",
  "atk-s0503a2:189_4": "pavattivibhāgato, “idha, bhikkhave, bhikkhu sammādiṭṭhiṁ bhāveti vivekanissita”ntiādinā",
  "atk-s0503a2:189_5": "bhāvanāvidhito, “tattha katamo aṭṭhaṅgiko maggo? Idha, bhikkhu, yasmiṁ samaye lokuttaraṁ",
  "atk-s0503a2:189_6": "jhānaṁ bhāveti…pe… dukkhāpaṭipadaṁ dandhābhiññaṁ, tasmiṁ samaye aṭṭhaṅgiko maggo",
  "atk-s0503a2:189_7": "hoti sammādiṭṭhi sammāsaṅkappo”tiādinā caturāsītiyā nayasahassavibhāgehīti evaṁ anekākārato",
  "atk-s0503a2:189_8": "pavattāni bhagavato ariyamaggavibhāvanañāṇāni atthassa avisaṁvādanato sabbānipi tathāni",
  "atk-s0503a2:189_9": "avitathāni anaññathāni. Evampi bhagavā tathāni āgatoti tathāgato.",
  "atk-s0503a2:190_0": "Tathā paṭhamajjhānasamāpatti yā ca nirodhasamāpattīti etāsu anupaṭipāṭiyā viharitabbaṭṭhena",
  "atk-s0503a2:190_1": "samāpajjitabbaṭṭhena ca anupubbavihārasamāpattīsu sampādanapaccavekkhaṇādivasena",
  "atk-s0503a2:190_2": "yathārahaṁ sampayogavasena ca pavattāni bhagavato ñāṇāni tadatthasiddhiyā tathāni",
  "atk-s0503a2:190_3": "avitathāni anaññathāni. Tathā “idaṁ imassa ṭhānaṁ, idaṁ aṭṭhāna”nti aviparītaṁ tassa",
  "atk-s0503a2:190_4": "tassa phalassa kāraṇākāraṇajānanaṁ, tesaṁ tesaṁ sattānaṁ atītādibhedabhinnassa kammasamādānassa",
  "atk-s0503a2:190_5": "anavasesato yathābhūtaṁ vipākantarajānanaṁ, āyūhanakkhaṇeyeva tassa tassa sattassa",
  "atk-s0503a2:190_6": "“ayaṁ nirayagāminī paṭipadā…pe… ayaṁ nibbānagāminī paṭipadā”ti yāthāvato sāsavānāsavakammavibhāgajānanaṁ,",
  "atk-s0503a2:190_7": "0.khandhāyatanādīnaṁ upādinnānupādinnādianekasabhāvaṁ nānāsabhāvañca tassa lokassa",
  "atk-s0503a2:190_8": "“imāya nāma dhātuyā ussannattā imasmiṁ dhammappabandhe ayaṁ viseso jāyatī”tiādinā",
  "atk-s0503a2:190_9": "nayena yathābhūtaṁ dhātunānattajānanaṁ, anavasesato sattānaṁ hīnādiajjhāsayādhimuttijānanaṁ,",
  "atk-s0503a2:190_10": "saddhādiindriyānaṁ tikkhamudutājānanaṁ, saṁkilesādīhi saddhiṁ jhānavimokkhādivisesajānanaṁ,",
  "atk-s0503a2:190_11": "sattānaṁ aparimāṇāsu jātīsu tappaṭibandhena saddhiṁ anavasesato pubbenivutthakkhandhasantatijānanaṁ,",
  "atk-s0503a2:190_12": "hīnādivibhāgehi saddhiṁ cutipaṭisandhijānanaṁ, “idaṁ dukkha”ntiādinā heṭṭhā vuttanayeneva",
  "atk-s0503a2:190_13": "catusaccajānananti imāni bhagavato dasabalañāṇāni avirajjhitvā yathāsakaṁ visayāvagāhanato",
  "atk-s0503a2:190_14": "yathādhippetatthasādhanato ca yathābhūtavuttiyā tathāni avitathāni anaññathāni. Vuttañhetaṁ –",
  "atk-s0503a2:191": "“Idha tathāgato ṭhānañca ṭhānato aṭṭhānañca aṭṭhānato yathābhūtaṁ pajānātī”tiādi.",
  "atk-s0503a2:192": "Evampi bhagavā tathāni āgatoti tathāgato.",
  "atk-s0503a2:193_0": "Yathā cetesaṁ ñāṇānaṁ vasena, evaṁ yathāvuttānaṁ satipaṭṭhānasammappadhānavibhāvanañāṇādīnaṁ",
  "atk-s0503a2:193_1": "anantāparimeyyabhedānaṁ anaññasādhāraṇānaṁ paññāvisesānaṁ vasena bhagavā tathāni",
  "atk-s0503a2:193_2": "ñāṇāni āgato adhigatoti tathāgato. Evampi tathāni āgatoti tathāgato.",
  "atk-s0503a2:194_0": "Kathaṁ tathā gatoti tathāgato? Yā sā bhagavato abhijāti abhisambodhi dhammavinayapaññāpanā",
  "atk-s0503a2:194_1": "anupādisesanibbānadhātu, sā tathā. Kiṁ vuttaṁ hoti? Yadatthaṁ lokanāthena abhisambodhi",
  "atk-s0503a2:194_2": "patthitā pavattitā ca, tadatthassa ekantasiddhiyā avisaṁvādanato aviparītatthavuttiyā",
  "atk-s0503a2:194_3": "tathā avitathā anaññathā. Tathā hi ayaṁ bhagavā bodhisattabhūto samatiṁsapāramiparipūraṇādikaṁ",
  "atk-s0503a2:194_4": "vuttappabhedaṁ sabbaṁ buddhattahetuṁ sampādetvā tusitapure ṭhitova buddhakolāhalaṁ",
  "atk-s0503a2:194_5": "sutvā dasasahassacakkavāḷadevatāhi ekato sannipatitāhi upasaṅkamitvā –",
  "atk-s0503a2:195": "“Kālo deva mahāvīra, uppajja mātukucchiyaṁ;",
  "atk-s0503a2:196": "Sadevakaṁ tārayanto, bujjhassu amataṁ pada”nti. –",
  "atk-s0503a2:197_0": "Āyācito uppannapubbanimitto pañca mahāvilokanāni viloketvā “idānāhaṁ manussayoniyaṁ",
  "atk-s0503a2:197_1": "uppajjitvā abhisambujjhissāmī”ti āsāḷhipuṇṇamāya sakyarājakule mahāmāyāya deviyā",
  "atk-s0503a2:197_2": "kucchimhi paṭisandhiṁ gahetvā dasa māse devamanussehi mahatā parihārena parihariyamāno",
  "atk-s0503a2:197_3": "visākhapuṇṇamāya paccūsasamaye abhijātiṁ pāpuṇi.",
  "atk-s0503a2:198_0": "Abhijātikkhaṇe panassa paṭisandhiggahaṇakkhaṇe viya dvattiṁsapubbanimittāni pāturahesuṁ.",
  "atk-s0503a2:198_1": "Ayañhi dasasahassī lokadhātu kampi saṅkampi sampakampi sampavedhi, dasasu cakkavāḷasahassesu",
  "atk-s0503a2:198_2": "appamāṇo obhāso phari, tassa taṁ siriṁ daṭṭhukāmā viya jaccandhā cakkhūni paṭilabhiṁsu,",
  "atk-s0503a2:198_3": "badhirā saddaṁ suṇiṁsu. Mūgā samālapiṁsu, khujjā ujugattā ahesuṁ, paṅgulā padasā",
  "atk-s0503a2:198_4": "gamanaṁ paṭilabhiṁsu, bandhanagatā sabbasattā andubandhanādīhi mucciṁsu, sabbanirayesu",
  "atk-s0503a2:198_5": "aggi nibbāyi, pettivisaye khuppipāsā vūpasami, tiracchānānaṁ bhayaṁ nāhosi, sabbasattānaṁ",
  "atk-s0503a2:198_6": "rogo vūpasami, sabbasattā piyaṁvadā ahesuṁ, madhurenākārena assā hasiṁsu, vāraṇā",
  "atk-s0503a2:198_7": "gajjiṁsu, sabbatūriyāni sakaṁ sakaṁ ninnādaṁ muñciṁsu, aghaṭṭitāni eva manussānaṁ",
  "atk-s0503a2:198_8": "hatthūpagādīni ābharaṇāni madhurenākārena raviṁsu, sabbadisā vippasannā ahesuṁ, sattānaṁ",
  "atk-s0503a2:198_9": "sukhaṁ uppādayamāno mudusītalavāto vāyi, akālamegho vassi, pathavitopi udakaṁ ubbhijjitvā",
  "atk-s0503a2:198_10": "vissandi, pakkhino ākāsagamanaṁ vijahiṁsu, nadiyo asandamānā aṭṭhaṁsu, mahāsamudde",
  "atk-s0503a2:198_11": "madhuraṁ udakaṁ ahosi, upakkilesavimutte sūriye dissamāne eva ākāsagatā sabbā jotiyo",
  "atk-s0503a2:198_12": "jaliṁsu, ṭhapetvā arūpāvacare deve avasesā sabbe devā sabbepi nerayikā dissamānarūpā",
  "atk-s0503a2:198_13": "ahesuṁ, tarukuṭṭakavāṭaselādayo anāvaraṇabhūtā ahesuṁ, sattānaṁ cutūpapātā nāhesuṁ,",
  "atk-s0503a2:198_14": "sabbaṁ aniṭṭhagandhaṁ abhibhavitvā dibbagandho vāyi, sabbe phalūpagā rukkhā phaladharā",
  "atk-s0503a2:198_15": "sampajjiṁsu, mahāsamuddo sabbatthakameva pañcavaṇṇehi padumehi sañchannatalo ahosi,",
  "atk-s0503a2:198_16": "thalajajalajādīni sabbapupphāni pupphiṁsu, rukkhānaṁ khandhesu khandhapadumāni, sākhāsu",
  "atk-s0503a2:198_17": "sākhapadumāni, latāsu latāpadumāni pupphiṁsu, mahītale silātalāni bhinditvā uparūpari",
  "atk-s0503a2:198_18": "satta satta hutvā daṇḍapadumāni nāma nikkhamiṁsu, ākāse olambakapadumāni nibbattiṁsu,",
  "atk-s0503a2:198_19": "samantato pupphavassaṁ vassi, ākāse dibbatūriyāni vajjiṁsu, sakaladasasahassī lokadhātu",
  "atk-s0503a2:198_20": "vaṭṭetvā vissaṭṭhamālāguḷaṁ viya uppīḷetvā baddhamālākalāpo viya alaṅkatappaṭiyattaṁ",
  "atk-s0503a2:198_21": "mālāsanaṁ viya ca ekamālāmālinī vipphurantavāḷabījanī pupphadhūpagandhaparivāsitā",
  "atk-s0503a2:198_22": "paramasobhaggappattā ahosi, tāni ca pubbanimittāni upari adhigatānaṁ anekesaṁ visesādhigamānaṁ",
  "atk-s0503a2:198_23": "nimittabhūtāni eva ahesuṁ. Evaṁ anekacchariyapātubhāvappaṭimaṇḍitā cāyaṁ abhijāti",
  "atk-s0503a2:198_24": "yadatthaṁ anena abhisambodhi patthitā, tassā abhisambodhiyā ekantasiddhiyā tathāva",
  "atk-s0503a2:198_25": "ahosi avitathā anaññathā.",
  "atk-s0503a2:199_0": "Tathā ye buddhaveneyyā bodhaneyyabandhavā, te sabbepi anavasesato sayameva bhagavatā",
  "atk-s0503a2:199_1": "vinītā. Ye ca sāvakaveneyyā dhammaveneyyā ca, tepi sāvakādīhi vinītā vinayaṁ gacchanti",
  "atk-s0503a2:199_2": "gamissanti cāti yadatthaṁ bhagavatā abhisambodhi abhipatthitā, tadatthassa ekantasiddhiyā",
  "atk-s0503a2:199_3": "abhisambodhi tathā avitathā anaññathā.",
  "atk-s0503a2:200_0": "Apica yassa yassa ñeyyadhammassa yo yo sabhāvo bujjhitabbo, so so hatthatale ṭhapitaāmalakaṁ",
  "atk-s0503a2:200_1": "viya āvajjanamattappaṭibaddhena attano ñāṇena aviparītaṁ anavasesato bhagavatā abhisambuddhoti",
  "atk-s0503a2:200_2": "evampi abhisambodhi tathā avitathā anaññathā.",
  "atk-s0503a2:201_0": "Tathā tesaṁ tesaṁ dhammānaṁ tathā tathā desetabbappakāraṁ tesaṁ tesañca sattānaṁ",
  "atk-s0503a2:201_1": "āsayānusayacaritādhimuttiṁ sammadeva oloketvā dhammataṁ avijahanteneva paññattinayavohāramaggaṁ",
  "atk-s0503a2:201_2": "anatidhāvanteneva ca dhammataṁ vibhāvantena yathāparādhaṁ yathājjhāsayaṁ yathādhammañca",
  "atk-s0503a2:201_3": "anusāsantena bhagavatā veneyyā vinītā ariyabhūmiṁ sampāpitāti dhammavinayapaññāpanāpissa",
  "atk-s0503a2:201_4": "tadatthasiddhiyā yathābhūtavuttiyā ca tathā avitathā anaññathā.",
  "atk-s0503a2:202_0": "Tathā yā sā bhagavatā anuppattā pathaviyādiphassavedanādirūpārūpasabhāvavinimuttā",
  "atk-s0503a2:202_1": "lujjanabhāvābhāvato lokasabhāvātītā tamasā visaṁsaṭṭhattā kenaci anobhāsanīyā lokasabhāvābhāvato",
  "atk-s0503a2:202_2": "eva gatiādibhāvarahitā appatiṭṭhā anārammaṇā amatamahānibbānadhātu khandhasaṅkhātānaṁ",
  "atk-s0503a2:202_3": "upādīnaṁ lesamattassapi abhāvato anupādisesāti vuccati, yaṁ sandhāya vuttaṁ –",
  "atk-s0503a2:203_0": "“Atthi, bhikkhave, tadāyatanaṁ, yattha neva pathavī na āpo na tejo na vāyo na ākāsānañcāyatanaṁ",
  "atk-s0503a2:203_1": "na viññāṇañcāyatanaṁ na ākiñcaññāyatanaṁ na nevasaññānāsaññāyatanaṁ nāyaṁ loko na",
  "atk-s0503a2:203_2": "paro loko na ca ubho candimasūriyā, tatrāpāhaṁ, bhikkhave, neva āgatiṁ vadāmi na",
  "atk-s0503a2:203_3": "gatiṁ na ṭhitiṁ na cutiṁ na upapattiṁ, appatiṭṭhaṁ appavattaṁ anārammaṇamevetaṁ,",
  "atk-s0503a2:203_4": "esevanto dukkhassā”ti.",
  "atk-s0503a2:204_0": "Sā sabbesampi upādānakkhandhānaṁ atthaṅgamo, sabbasaṅkhārānaṁ samatho, sabbūpadhīnaṁ",
  "atk-s0503a2:204_1": "paṭinissaggo, sabbadukkhānaṁ vūpasamo, sabbālayānaṁ samugghāto, sabbavaṭṭānaṁ upacchedo,",
  "atk-s0503a2:204_2": "accantasantilakkhaṇoti yathāvuttasabhāvassa kadācipi avisaṁvādanato tathā avitathā",
  "atk-s0503a2:204_3": "anaññathā. Evametā abhijātiādikā tathā gato upagato adhigato paṭipanno pattoti tathāgato.",
  "atk-s0503a2:204_4": "Evaṁ bhagavā tathā gatoti tathāgato.",
  "atk-s0503a2:205_0": "Kathaṁ tathāvidhoti tathāgato? Yathāvidhā purimakā sammāsambuddhā, ayampi bhagavā",
  "atk-s0503a2:205_1": "tathāvidho. Kiṁ vuttaṁ hoti? Yathāvidhā te bhagavanto maggasīlena phalasīlena sabbenapi",
  "atk-s0503a2:205_2": "lokiyalokuttarasīlena, maggasamādhinā phalasamādhinā sabbenapi lokiyalokuttarasamādhinā,",
  "atk-s0503a2:205_3": "maggapaññāya phalapaññāya sabbāyapi lokiyalokuttarapaññāya, devasikaṁ valañjitabbehi",
  "atk-s0503a2:205_4": "catuvīsatikoṭisatasahassasamāpattivihārehi, tadaṅgavimuttiyā, vikkhambhanavimuttiyā,",
  "atk-s0503a2:205_5": "samucchedavimuttiyā, paṭippassaddhivimuttiyā, nissaraṇavimuttiyāti saṅkhepato. Vitthārato",
  "atk-s0503a2:205_6": "pana anantāparimāṇabhedehi acinteyyānubhāvehi sakalasabbaññuguṇehi, ayampi amhākaṁ",
  "atk-s0503a2:205_7": "bhagavā tathāvidho. Sabbesañhi sammāsambuddhānaṁ āyuvemattaṁ, sarīrappamāṇavemattaṁ,",
  "atk-s0503a2:205_8": "kulavemattaṁ, dukkaracariyāvemattaṁ, rasmivemattanti, imehi pañcahi vemattehi siyā",
  "atk-s0503a2:205_9": "vemattaṁ, na pana sīlavisuddhiyādīsu visuddhīsu samathavipassanāpaṭipattiyaṁ attanā",
  "atk-s0503a2:205_10": "paṭiladdhaguṇesu ca kiñci nānākaraṇaṁ atthi. Atha kho majjhe bhinnasuvaṇṇaṁ viya",
  "atk-s0503a2:205_11": "aññamaññaṁ nibbisesā te buddhā bhagavanto. Tasmā yathāvidhā purimakā sammāsambuddhā,",
  "atk-s0503a2:205_12": "ayampi bhagavā tathāvidho. Evaṁ tathāvidhoti tathāgato. Vidhattho cettha gatasaddo,",
  "atk-s0503a2:205_13": "tathā hi lokiyā vidhayuttagatasadde pakāratthe vadanti.",
  "atk-s0503a2:206_0": "Kathaṁ tathā pavattitoti tathāgato? Anaññasādhāraṇena iddhānubhāvena samannāgatattā",
  "atk-s0503a2:206_1": "atthappaṭisambhidādīnaṁ ukkaṁsapāramippattiyā anāvaraṇañāṇappaṭilābhena ca bhagavato",
  "atk-s0503a2:206_2": "kāyappavattiyādīnaṁ katthaci paṭighātābhāvato yathā ruci tathā gataṁ gati gamanaṁ",
  "atk-s0503a2:206_3": "kāyavacīcittappavatti etassāti tathāgato. Evaṁ tathā pavattitoti tathāgato.",
  "atk-s0503a2:207_0": "Kathaṁ tathehi agatoti tathāgato? Bodhisambhārasambharaṇe tappaṭipakkhappavattisaṅkhātaṁ",
  "atk-s0503a2:207_1": "natthi etassa gatanti agato. So panassa agatabhāvo maccheradānapāramiādīsu aviparītaṁ",
  "atk-s0503a2:207_2": "ādīnavānisaṁsapaccavekkhaṇādinayappavattehi ñāṇehīti tathehi ñāṇehi agatoti tathāgato.",
  "atk-s0503a2:208_0": "Atha vā kilesābhisaṅkhārappavattisaṅkhātaṁ khandhappavattisaṅkhātameva vā pañcasupi",
  "atk-s0503a2:208_1": "gatīsu gataṁ gamanaṁ etassa natthīti agato. Saupādisesaanupādisesanibbānappattiyā",
  "atk-s0503a2:208_2": "svāyamassa agatabhāvo tathehi ariyamaggañāṇehīti evampi bhagavā tathehi agatoti tathāgato.",
  "atk-s0503a2:209_0": "Kathaṁ tathā gatabhāvena tathāgato? Tathā gatabhāvenāti ca tathāgatassa sabbhāvena",
  "atk-s0503a2:209_1": "atthitāyāti attho. Ko panesa tathāgato, yassa atthitāya bhagavā tathāgatoti vuccatīti?",
  "atk-s0503a2:209_2": "Saddhammo. Saddhammo hi ariyamaggo tāva yathā yuganaddhasamathavipassanābalena anavasesato",
  "atk-s0503a2:209_3": "kilesapakkhaṁ samūhanantena samucchedappahānavasena gantabbaṁ, tathā gato. Phaladhammo",
  "atk-s0503a2:209_4": "yathā attano maggānurūpaṁ paṭippassaddhipahānavasena gantabbaṁ, tathā gato pavatto.",
  "atk-s0503a2:209_5": "Nibbānadhammo pana yathā gato paññāya paṭividdho sakalavaṭṭadukkhavūpasamāya sampajjati,",
  "atk-s0503a2:209_6": "buddhādīhi tathā gato sacchikatoti tathāgato. Pariyattidhammopi yathā purimabuddhehi",
  "atk-s0503a2:209_7": "suttageyyādivasena pavattiādippakāsanavasena ca veneyyānaṁ āsayādianurūpaṁ pavattito,",
  "atk-s0503a2:209_8": "amhākampi bhagavatā tathā gato gadito pavattitoti vā tathāgato. Yathā bhagavatā desito,",
  "atk-s0503a2:209_9": "tathā bhagavato sāvakehi gato avagatoti tathāgato. Evaṁ sabbopi saddhammo tathāgato.",
  "atk-s0503a2:209_10": "Tenāha sakko devānamindo – “tathāgataṁ devamanussapūjitaṁ, dhammaṁ namassāma suvatthi",
  "atk-s0503a2:209_11": "hotū”ti. Svāssa atthīti bhagavā tathāgato.",
  "atk-s0503a2:210_0": "Yathā ca dhammo, evaṁ ariyasaṅghopi yathā attahitāya parahitāya ca paṭipannehi suvisuddhaṁ",
  "atk-s0503a2:210_1": "pubbabhāgasamathavipassanāpaṭipadaṁ purakkhatvā tena tena maggena gantabbaṁ, taṁ",
  "atk-s0503a2:210_2": "taṁ tathā gatoti tathāgato. Yathā vā bhagavatā saccapaṭiccasamuppādādayo desitā,",
  "atk-s0503a2:210_3": "tathāva buddhattā tathā gadanato ca tathāgato. Tenāha sakko devarājā – “tathāgataṁ",
  "atk-s0503a2:210_4": "devamanussapūjitaṁ, saṅghaṁ namassāma suvatthi hotū”ti. Svāssa sāvakabhūto atthīti",
  "atk-s0503a2:210_5": "bhagavā tathāgato. Evaṁ tathāgatabhāvena tathāgatoti.",
  "atk-s0503a2:211_0": "Idampi ca tathāgatassa tathāgatabhāvadīpane mukhamattakameva, sabbākārena pana tathāgatova",
  "atk-s0503a2:211_1": "tathāgatassa tathāgatabhāvaṁ vaṇṇeyya. Idañhi tathāgatapadaṁ mahatthaṁ mahāgatikaṁ",
  "atk-s0503a2:211_2": "mahāvisayaṁ, tassa appamādapadassa viya tepiṭakampi buddhavacanaṁ yuttito atthabhāvena",
  "atk-s0503a2:211_3": "āharanto “atitthena dhammakathiko pakkhando”ti na vattabboti.",
  "atk-s0503a2:212": "Tatthetaṁ vuccati –",
  "atk-s0503a2:213": "“Yatheva loke purimā mahesino,",
  "atk-s0503a2:214": "Sabbaññubhāvaṁ munayo idhāgatā;",
  "atk-s0503a2:215": "Tathā ayaṁ sakyamunīpi āgato,",
  "atk-s0503a2:216": "Tathāgato vuccati tena cakkhumā.",
  "atk-s0503a2:217": "“Pahāya kāmādimale asesato,",
  "atk-s0503a2:218": "Samādhiñāṇehi yathā gatā jinā;",
  "atk-s0503a2:219": "Purātanā sakyamunī jutindharo,",
  "atk-s0503a2:220": "Tathā gato tena tathāgato mato.",
  "atk-s0503a2:221": "“Tathañca dhātāyatanādilakkhaṇaṁ,",
  "atk-s0503a2:222": "Sabhāvasāmaññavibhāgabhedato;",
  "atk-s0503a2:223": "Sayambhuñāṇena jinoyamāgato,",
  "atk-s0503a2:224": "Tathāgato vuccati sakyapuṅgavo.",
  "atk-s0503a2:225": "“Tathāni saccāni samantacakkhunā,",
  "atk-s0503a2:226": "Tathā idappaccayatā ca sabbaso;",
  "atk-s0503a2:227": "Anaññaneyyā nayato vibhāvitā,",
  "atk-s0503a2:228": "Tathā gato tena jino tathāgato.",
  "atk-s0503a2:229": "“Anekabhedāsupi lokadhātusu,",
  "atk-s0503a2:230": "Jinassa rūpāyatanādigocare;",
  "atk-s0503a2:231": "Vicittabhede tathameva dassanaṁ,",
  "atk-s0503a2:232": "Tathāgato tena samantalocano.",
  "atk-s0503a2:233": "“Yato ca dhammaṁ tathameva bhāsati,",
  "atk-s0503a2:234": "Karoti vācāya nurūpamattano;",
  "atk-s0503a2:235": "Guṇehi lokaṁ abhibhuyyirīyati,",
  "atk-s0503a2:236": "Tathāgato tenapi lokanāyako.",
  "atk-s0503a2:237": "“Tathā pariññāya tathāya sabbaso,",
  "atk-s0503a2:238": "Avedi lokaṁ pabhavaṁ atikkami;",
  "atk-s0503a2:239": "Gato ca paccakkhakiriyāya nibbutiṁ,",
  "atk-s0503a2:240": "Arīyamaggañca gato tathāgato.",
  "atk-s0503a2:241": "“Tathā paṭiññāya tathāya sabbaso,",
  "atk-s0503a2:242": "Hitāya lokassa yatoyamāgato;",
  "atk-s0503a2:243": "Tathāya nātho karuṇāya sabbadā,",
  "atk-s0503a2:244": "Gato ca tenāpi jino tathāgato.",
  "atk-s0503a2:245": "“Tathāni ñāṇāni yatoyamāgato,",
  "atk-s0503a2:246": "Yathāsabhāvaṁ visayāvabodhato;",
  "atk-s0503a2:247": "Tathābhijātippabhutī tathāgato,",
  "atk-s0503a2:248": "Tadatthasampādanato tathāgato.",
  "atk-s0503a2:249": "“Yathāvidhā te purimā mahesino,",
  "atk-s0503a2:250": "Tathāvidhoyampi tathā yathāruci;",
  "atk-s0503a2:251": "Pavattavācā tanucittabhāvato,",
  "atk-s0503a2:252": "Tathāgato vuccati aggapuggalo.",
  "atk-s0503a2:253": "“Sambodhisambhāravipakkhato pure,",
  "atk-s0503a2:254": "Gataṁ na saṁsāragatampi tassa vā;",
  "atk-s0503a2:255": "Na catthi nāthassa bhavantadassino,",
  "atk-s0503a2:256": "Tathehi tasmā agato tathāgato.",
  "atk-s0503a2:257": "“Tathāgato dhammavaro mahesinā,",
  "atk-s0503a2:258": "Yathā pahātabbamalaṁ pahīyati;",
  "atk-s0503a2:259": "Tathāgato ariyagaṇopi satthuno,",
  "atk-s0503a2:260": "Tathāgato tena samaṅgibhāvato”ti.",
  "atk-s0503a2:261_0": "Mahiddhikatāti paramena cittavasībhāvena ca iddhividhayogena dhammānubhāvaññathattanipphādanasamatthatāsaṅkhātāya",
  "atk-s0503a2:261_1": "mahatiyā iddhiyā samannāgamo mahiddhikatā. Cirakālasambhūtena suvidūrappaṭipakkhena",
  "atk-s0503a2:261_2": "icchitatthanipphattihetubhūtena mahājutikena puññatejena samannāgamo mahānubhāvatā.",
  "atk-s0503a2:261_3": "Yatrāti acchariyapasaṁsākotuhalahāsapasādiko paccattatthe nipāto. Tena yuttattā vijāyissatīti",
  "atk-s0503a2:261_4": "anāgatakālavacanaṁ, attho pana atītakāloyeva. Ayañhettha attho – yā hi nāma ayaṁ",
  "atk-s0503a2:261_5": "suppavāsā tathā dukkhanimuggā kicchāpannā bhagavato vacanasamakālameva sukhinī arogā",
  "atk-s0503a2:261_6": "arogaṁ puttaṁ vijāyīti. Attamanoti sakamano, bhagavati pasādena kilesarahitacittoti",
  "atk-s0503a2:261_7": "attho. Kilesapariyuṭṭhitañhi cittaṁ vase avattanato attamanoti na sakkā vattunti.",
  "atk-s0503a2:261_8": "Attamanoti vā pītisomanassehi gahitamano. Pamuditoti pāmojjena yutto. Pītisomanassajātoti",
  "atk-s0503a2:261_9": "jātabalavapītisomanasso. Athāti pacchā, tato katipāhassa accayena. Sattabhattānīti",
  "atk-s0503a2:261_10": "sattasu divasesu dātabbabhattāni. Svātanāyāti svātanapuññatthaṁ, yaṁ sve buddhappamukhassa",
  "atk-s0503a2:261_11": "saṅghassa dānavasena payirupāsanavasena ca bhavissati puññaṁ tadatthaṁ.",
  "atk-s0503a2:262_0": "Atha kho bhagavā āyasmantaṁ mahāmoggallānaṁ āmantesīti kasmā āmantesi? Suppavāsāya",
  "atk-s0503a2:262_1": "sāmikassa pasādarakkhaṇatthaṁ. Suppavāsā pana acalappasādāva, upāsakassa pana pasādarakkhaṇaṁ",
  "atk-s0503a2:262_2": "mahāmoggallānattherassa bhāro. Tenāha “tuyheso upaṭṭhāko”ti. Tattha tuyhesoti tuyhaṁ",
  "atk-s0503a2:262_3": "eso. Tiṇṇaṁ dhammānaṁ pāṭibhogoti mama bhogādīnaṁ tiṇṇaṁ dhammānaṁ ahāniyā avināsāya",
  "atk-s0503a2:262_4": "ayyo mahāmoggallāno yadi pāṭibhogo yadi patibhū, ito satta divase atikkamitvā mama",
  "atk-s0503a2:262_5": "sakkā dānaṁ dātunti yadi ayyena ñātanti dīpeti. Theropi tassa tesu divasesu bhogānaṁ",
  "atk-s0503a2:262_6": "jīvitassa ca anupaddavaṁ passitvā āha – “dvinnaṁ kho nesaṁ, āvuso, dhammānaṁ pāṭibhogo",
  "atk-s0503a2:262_7": "bhogānañca jīvitassa cā”ti. Saddhā panassa cittappaṭibaddhāti tasseva bhāraṁ karonto",
  "atk-s0503a2:262_8": "“saddhāya pana tvaññeva pāṭibhogo”ti āha. Api ca so upāsako diṭṭhasacco, tassa saddhāya",
  "atk-s0503a2:262_9": "aññathābhāvo natthīti tathā vuttaṁ. Teneva ca kāraṇena bhagavatā “pacchāpi tvaṁ karissasīti",
  "atk-s0503a2:262_10": "saññāpehī”ti vuttaṁ. Upāsakopi satthari there ca gāravena subbacatāya tassā ca puññena",
  "atk-s0503a2:262_11": "vaḍḍhiṁ icchanto “karotu suppavāsā koliyadhītā satta bhattāni, pacchāhaṁ karissāmī”ti anujāni.",
  "atk-s0503a2:263_0": "Tañca dārakanti vijātadivasato paṭṭhāya ekādasamaṁ divasaṁ atikkamitvā tato paraṁ",
  "atk-s0503a2:263_1": "sattāhaṁ buddhappamukhaṁ bhikkhusaṅghaṁ bhojetvā sattame divase taṁ sattavassikaṁ",
  "atk-s0503a2:263_2": "dārakaṁ bhagavantaṁ bhikkhusaṅghañca vandāpesi. Satta me vassānīti satta me saṁvaccharāni,",
  "atk-s0503a2:263_3": "accantasaṁyogavasena cetaṁ upayogavacanaṁ. Lohitakumbhiyaṁ vutthānīti mātukucchiyaṁ",
  "atk-s0503a2:263_4": "attano gabbhavāsadukkhaṁ sandhāya vadati. Aññānipi evarūpāni satta puttānīti “aññepi",
  "atk-s0503a2:263_5": "evarūpe satta putte”ti vattabbe liṅgavipallāsavasena vuttaṁ “evarūpānī”ti. Evaṁ satta",
  "atk-s0503a2:263_6": "vassāni gabbhadhāraṇavasena sattāhaṁ mūḷhagabbhatāya ca mahantaṁ dukkhaṁ pāpetvā",
  "atk-s0503a2:263_7": "uppajjanakaputteti attho. Etena mātugāmānaṁ puttalolatāya puttalābhena titti natthīti dasseti.",
  "atk-s0503a2:264_0": "Etamatthaṁ viditvāti etaṁ sattadivasādhikāni satta saṁvaccharāni gabbhadhāraṇādivasena",
  "atk-s0503a2:264_1": "pavattaṁ mahantaṁ dukkhaṁ ekapade visaritvā puttalolatāvasena tāya vuttamatthaṁ viditvā.",
  "atk-s0503a2:264_2": "Imaṁ udānanti imaṁ cittasukhappamatto viya pamattapuggale iṭṭhākārena vañcetvā taṇhāsinehassa",
  "atk-s0503a2:264_3": "mahānatthakarabhāvadīpakaṁ udānaṁ udānesi.",
  "atk-s0503a2:265_0": "Tattha asātanti amadhuraṁ asundaraṁ aniṭṭhaṁ. Sātarūpenāti iṭṭhasabhāvena. Piyarūpenāti",
  "atk-s0503a2:265_1": "piyāyitabbabhāvena. Sukhassa rūpenāti sukhasabhāvena. Idaṁ vuttaṁ hoti – yasmā asātaṁ",
  "atk-s0503a2:265_2": "appiyaṁ dukkhameva samānaṁ sakalampi vaṭṭagataṁ saṅkhārajātaṁ appahīnavipallāsattā",
  "atk-s0503a2:265_3": "ayonisomanasikārena iṭṭhaṁ viya piyaṁ viya sukhaṁ viya ca hutvā upaṭṭhahamānaṁ sativippavāsena",
  "atk-s0503a2:265_4": "pamattapuggalaṁ ativattati abhibhavati ajjhottharati, tasmā imampi suppavāsaṁ punapi",
  "atk-s0503a2:265_5": "sattakkhattuṁ evarūpaṁ asātaṁ appiyaṁ dukkhaṁ sātādipatirūpakena dukkhena puttasaṅkhātapemavatthusukhena ajjhottharatīti.",
  "atk-s0503a2:266": "Aṭṭhamasuttavaṇṇanā niṭṭhitā.",
  "atk-s0503a2:267": "9. Visākhāsuttavaṇṇanā",
  "atk-s0503a2:268": "19. Navame pubbārāmeti sāvatthiyā pācīnadisābhāge anurādhapurassa uttamadevīvihārasadise ṭhāne kārite ārāme. Migāramātupāsādeti migāramātuyā pāsāde.",
  "atk-s0503a2:269_0": "Tatrāyaṁ anupubbikathā – atīte satasahassakappamatthake padumuttaradasabalaṁ ekā",
  "atk-s0503a2:269_1": "upāsikā aññataraṁ upāsikaṁ attano aggupaṭṭhāyikaṭṭhāne ṭhapentaṁ disvā bhagavantaṁ",
  "atk-s0503a2:269_2": "nimantetvā buddhappamukhassa bhikkhusatasahassassa dānaṁ datvā bhagavato nipaccakāraṁ",
  "atk-s0503a2:269_3": "katvā “anāgate tumhādisassa buddhassa aggupaṭṭhāyikā bhaveyya”nti patthanaṁ akāsi.",
  "atk-s0503a2:269_4": "Sā kappasatasahassaṁ devesu ca manussesu ca saṁsaritvā amhākaṁ bhagavato kāle bhaddiyanagare",
  "atk-s0503a2:269_5": "meṇḍakaseṭṭhiputtassa dhanañjayaseṭṭhino gehe sumanadeviyā kucchismiṁ paṭisandhiṁ",
  "atk-s0503a2:269_6": "gaṇhi. Jātakāle cassā visākhāti nāmaṁ akaṁsu. Sā yadā bhagavā bhaddiyanagaraṁ agamāsi,",
  "atk-s0503a2:269_7": "tadā pañcahi dārikāsatehi saddhiṁ bhagavato paccuggamanaṁ katvā paṭhamadassaneneva sotāpannā ahosi.",
  "atk-s0503a2:270_0": "Aparabhāge sāvatthiyaṁ migāraseṭṭhiputtassa puṇṇavaḍḍhanakumārassa gehaṁ gatā, tattha",
  "atk-s0503a2:270_1": "naṁ sasuro migāraseṭṭhi upakāravasena mātuṭṭhāne ṭhapesi. Tasmā migāramātāti vuccati.",
  "atk-s0503a2:270_2": "Sā attano mahallatāpasādhanaṁ vissajjetvā navakoṭīhi bhagavato bhikkhusaṅghassa ca",
  "atk-s0503a2:270_3": "vasanatthāya karīsamatte bhūmibhāge uparibhūmiyaṁ pañcagabbhasatāni heṭṭhābhūmiyaṁ",
  "atk-s0503a2:270_4": "pañcagabbhasatānīti gabbhasahassehi paṭimaṇḍitaṁ pāsādaṁ kāresi. Tena vuttaṁ “migāramātupāsāde”ti.",
  "atk-s0503a2:271_0": "Kocideva atthoti kiñcideva payojanaṁ. Raññeti rājini. Paṭibaddhoti āyatto. Visākhāya",
  "atk-s0503a2:271_1": "ñātikulato maṇimuttādiracitaṁ tādisaṁ bhaṇḍajātaṁ tassā paṇṇākāratthāya pesitaṁ,",
  "atk-s0503a2:271_2": "taṁ nagaradvārappattaṁ suṅkikā tattha suṅkaṁ gaṇhantā tadanurūpaṁ aggahetvā atirekaṁ",
  "atk-s0503a2:271_3": "gaṇhiṁsu. Taṁ sutvā visākhā rañño tamatthaṁ nivedetukāmā patirūpaparivārena rājanivesanaṁ",
  "atk-s0503a2:271_4": "agamāsi, tasmiṁ khaṇe rājā mallikāya deviyā saddhiṁ antepuraṁ gato hoti. Visākhā",
  "atk-s0503a2:271_5": "okāsaṁ alabhamānā “idāni labhissāmi, idāni labhissāmī”ti bhojanavelaṁ atikkamitvā",
  "atk-s0503a2:271_6": "chinnabhattā hutvā pakkāmi. Evaṁ dvīhatīhaṁ gantvāpi okāsaṁ na labhiyeva. Iti rājā",
  "atk-s0503a2:271_7": "aniveditopi tassa atthavinicchayassa okāsākaraṇena “yathādhippāyaṁ na tīretī”ti vutto.",
  "atk-s0503a2:271_8": "Tattha yathādhippāyanti adhippāyānurūpaṁ. Na tīretīti na niṭṭhāpeti. Mahāupāsikāya",
  "atk-s0503a2:271_9": "hi rājāyattasuṅkameva rañño datvā itaraṁ vissajjāpetuṁ adhippāyo, so raññā na diṭṭhattā",
  "atk-s0503a2:271_10": "eva na tīrito. Handāti vossaggatthe nipāto. Divā divassāti divasassa divā, majjhanhike",
  "atk-s0503a2:271_11": "kāleti attho. Kenacideva karaṇīyena dvīhatīhaṁ rājanivesanadvāraṁ gacchantī tassa",
  "atk-s0503a2:271_12": "atthassa aniṭṭhitattā niratthakameva upasaṅkamiṁ, bhagavati upasaṅkamanameva pana",
  "atk-s0503a2:271_13": "dassanānuttariyādippaṭilābhakāraṇattā sātthakanti evāhaṁ, bhante, imāya velāya idhāgatāti",
  "atk-s0503a2:271_14": "imamatthaṁ dassentī mahāupāsikā “idha me, bhante”tiādimāha.",
  "atk-s0503a2:272": "Etamatthanti etaṁ parāyattatāya adhippāyāsamijjhanasaṅkhātaṁ atthaṁ viditvā. Imaṁ udānanti imaṁ parādhīnāparādhīnavuttīsu ādīnavānisaṁsaparidīpakaṁ udānaṁ udānesi.",
  "atk-s0503a2:273_0": "Tattha sabbaṁ paravasaṁ dukkhanti yaṁ kiñci atthajātaṁ payojanaṁ paravasaṁ parāyattaṁ",
  "atk-s0503a2:273_1": "attano icchāya nipphādetuṁ asakkuṇeyyatāya dukkhaṁ dukkhāvahaṁ hotīti attho. Sabbaṁ",
  "atk-s0503a2:273_2": "issariyaṁ sukhanti duvidhaṁ issariyaṁ lokiyaṁ lokuttarañca. Tattha lokiyaṁ rājissariyādi",
  "atk-s0503a2:273_3": "ceva lokiyajjhānābhiññānibbattaṁ cittissariyañca, lokuttaraṁ maggaphalādhigamanimittaṁ",
  "atk-s0503a2:273_4": "nirodhissariyaṁ. Tesu yaṁ cakkavattibhāvapariyosānaṁ manussesu issariyaṁ, yañca sakkādīnaṁ",
  "atk-s0503a2:273_5": "tasmiṁ tasmiṁ devanikāye ādhipaccabhūtaṁ issariyaṁ, tadubhayaṁ yadipi kammānubhāvena",
  "atk-s0503a2:273_6": "yathicchitanipphattiyā sukhanimittatāya sukhaṁ, vipariṇāmadukkhatāya pana sabbathā",
  "atk-s0503a2:273_7": "dukkhameva. Tathā aniccantikatāya lokiyajjhānanibbattaṁ cittissariyaṁ, nirodhissariyameva",
  "atk-s0503a2:273_8": "pana lokadhammehi akampanīyato anivattisabhāvattā ca ekantasukhaṁ nāma. Yaṁ panettha",
  "atk-s0503a2:273_9": "sabbattheva aparādhīnatāya labhati cittasukhaṁ, taṁ sandhāya satthā “sabbaṁ issariyaṁ sukha”nti āha.",
  "atk-s0503a2:274_0": "Sādhāraṇe vihaññantīti idaṁ “sabbaṁ paravasaṁ dukkha”nti imassa padassa atthavivaraṇaṁ.",
  "atk-s0503a2:274_1": "Ayañhettha attho – sādhāraṇe payojane sādhetabbe sati tassa parādhīnatāya yathādhippāyaṁ",
  "atk-s0503a2:274_2": "anipphādanato ime sattā vihaññanti vighātaṁ āpajjanti kilamanti. Kasmā? Yogā hi duratikkamāti",
  "atk-s0503a2:274_3": "yasmā kāmayogabhavayogadiṭṭhiyogaavijjāyogā anādikālabhāvitā anupacitakusalasambhārehi",
  "atk-s0503a2:274_4": "pajahituṁ asakkuṇeyyatāya duratikkamā. Etesu diṭṭhiyogo paṭhamamaggena atikkamitabbo,",
  "atk-s0503a2:274_5": "kāmayogo tatiyamaggena. Itare aggamaggena. Iti ariyamaggānaṁ duradhigamanīyattā ime",
  "atk-s0503a2:274_6": "yogā duratikkamā. Tasmā kāmayogādivasena icchitālābhahetu sattā vihaññanti, asādhāraṇe",
  "atk-s0503a2:274_7": "pana cittissariye nirodhissariye ca sati na kadācipi vighātassa sambhavoti adhippāyo.",
  "atk-s0503a2:275_0": "Atha vā sabbaṁ paravasanti yaṁ attano aññappaṭibaddhavuttisaṅkhātaṁ, taṁ sabbaṁ aniccasabhāvatāya",
  "atk-s0503a2:275_1": "dukkhaṁ. “Yadaniccaṁ taṁ dukkha”nti hi vuttaṁ. Sabbaṁ issariyanti yaṁ sabbasaṅkhatanissaṭaṁ",
  "atk-s0503a2:275_2": "issariyaṭṭhānatāya issariyanti laddhanāmaṁ nibbānaṁ, taṁ upādisesādivibhāgaṁ sabbaṁ",
  "atk-s0503a2:275_3": "sukhaṁ. “Nibbānaṁ paramaṁ sukha”nti hi vuttaṁ. Sādhāraṇeti evaṁ dukkhasukhe vavatthite",
  "atk-s0503a2:275_4": "ime sattā bahusādhāraṇe dukkhakāraṇe nimuggā hutvā vihaññanti. Kasmā? Yogā hi duratikkamāti",
  "atk-s0503a2:275_5": "yasmā te sabbattha nimujjanassa hetubhūtā kāmayogādayo duratikkamā, tasmā tvampi",
  "atk-s0503a2:275_6": "visākhe parāyattamatthaṁ patthetvā alabhamānā vihaññasīti adhippāyo.",
  "atk-s0503a2:276": "Navamasuttavaṇṇanā niṭṭhitā.",
  "atk-s0503a2:277": "10. Bhaddiyasuttavaṇṇanā",
  "atk-s0503a2:278_0": "20. Dasame anupiyāyanti evaṁ nāmake nagare. Ambavaneti tassa nagarassa avidūre mallarājūnaṁ",
  "atk-s0503a2:278_1": "ekaṁ ambavanaṁ ahosi, tattha mallarājūhi bhagavato vihāro kārito, so “ambavana”ntveva",
  "atk-s0503a2:278_2": "vuccati. Anupiyaṁ gocaragāmaṁ katvā tattha bhagavā viharati, tena vuttaṁ “anupiyāyaṁ",
  "atk-s0503a2:278_3": "viharati ambavane”ti. Bhaddiyoti tassa therassa nāmaṁ. Kāḷīgodhāya puttoti kāḷīgodhā",
  "atk-s0503a2:278_4": "nāma sākiyānī sakyarājadevī ariyasāvikā āgataphalā viññātasāsanā, tassā ayaṁ putto.",
  "atk-s0503a2:278_5": "Tassa pabbajjāvidhi khandhake āgatova. So pabbajitvā vipassanaṁ paṭṭhapetvā na cirasseva",
  "atk-s0503a2:278_6": "chaḷabhiñño ahosi, terasapi dhutaṅgāni samādāya vattati. Bhagavatā ca “etadaggaṁ,",
  "atk-s0503a2:278_7": "bhikkhave, mama sāvakānaṁ bhikkhūnaṁ uccakulikānaṁ, yadidaṁ bhaddiyo kāḷīgodhāya",
  "atk-s0503a2:278_8": "putto”ti uccakulikabhāve etadagge ṭhapito asītiyā sāvakānaṁ abbhantaro.",
  "atk-s0503a2:279_0": "Suññāgāragatoti “ṭhapetvā gāmañca gāmūpacārañca avasesaṁ arañña”nti vuttaṁ araññaṁ",
  "atk-s0503a2:279_1": "rukkhamūlañca ṭhapetvā aññaṁ pabbatakandarādi pabbajitasāruppaṁ nivāsaṭṭhānaṁ janasambādhābhāvato",
  "atk-s0503a2:279_2": "idha suññāgāranti adhippetaṁ. Atha vā jhānakaṇṭakānaṁ saddānaṁ abhāvato vivittaṁ",
  "atk-s0503a2:279_3": "yaṁ kiñci agārampi suññāgāranti veditabbaṁ. Taṁ suññāgāraṁ upagato. Abhikkhaṇanti",
  "atk-s0503a2:279_4": "bahulaṁ. Udānaṁ udānesīti so hi āyasmā araññe divāvihāraṁ upagatopi rattivāsūpagatopi",
  "atk-s0503a2:279_5": "yebhuyyena phalasamāpattisukhena nirodhasukhena ca vītināmeti, tasmā taṁ sukhaṁ sandhāya",
  "atk-s0503a2:279_6": "pubbe attanā anubhūtaṁ sabhayaṁ sapariḷāhaṁ rajjasukhaṁ jigucchitvā “aho sukhaṁ aho",
  "atk-s0503a2:279_7": "sukha”nti somanassasahitaṁ ñāṇasamuṭṭhānaṁ pītisamuṭṭhānaṁ samuggirati.",
  "atk-s0503a2:280_0": "Sutvāna nesaṁ etadahosīti nesaṁ sambahulānaṁ bhikkhūnaṁ tassa āyasmato “aho sukhaṁ,",
  "atk-s0503a2:280_1": "aho sukha”nti udānentassa udānaṁ sutvā “nissaṁsayaṁ esa anabhirato brahmacariyaṁ",
  "atk-s0503a2:280_2": "caratī”ti evaṁ parivitakkitaṁ ahosi. Te bhikkhū puthujjanā tassa āyasmato vivekasukhaṁ",
  "atk-s0503a2:280_3": "sandhāya udānaṁ ajānantā evaṁ amaññiṁsu, tena vuttaṁ “nissaṁsaya”ntiādi. Tattha nissaṁsayanti",
  "atk-s0503a2:280_4": "asandehena ekantenāti attho. “Yaṁ so pubbe agāriyabhūto samāno”ti pāḷiṁ vatvā “anubhavī”ti",
  "atk-s0503a2:280_5": "vacanasesena keci atthaṁ vaṇṇenti, apare “yaṁ sā”ti paṭhanti, “yaṁsa pubbe agāriyabhūtassā”ti",
  "atk-s0503a2:280_6": "pana pāḷi. Tattha yaṁsāti yaṁ assa, sandhivasena hi akārasakāralopo “evaṁsa te, pupphaṁsā",
  "atk-s0503a2:280_7": "uppajjī”tiādīsu viya. Tassattho – assa āyasmato bhaddiyassa pabbajitato pubbe agāriyabhūtassa",
  "atk-s0503a2:280_8": "gahaṭṭhassa sato yaṁ rajjasukhaṁ anubhūtaṁ. Sā tamanussaramānoti so taṁ sukhaṁ etarahi",
  "atk-s0503a2:280_9": "ukkaṇṭhanavasena anussaranto.",
  "atk-s0503a2:281_0": "Te bhikkhū bhagavantaṁ etadavocunti te sambahulā bhikkhū ullapanasabhāvasaṇṭhitā",
  "atk-s0503a2:281_1": "tassa anuggahaṇādhippāyena bhagavantaṁ etadavocuṁ, na ujjhānavasena. Aññataranti",
  "atk-s0503a2:281_2": "nāmagottena apākaṭaṁ ekaṁ bhikkhuṁ. Āmantesīti āṇāpesi te bhikkhū saññāpetukāmo.",
  "atk-s0503a2:281_3": "Evanti vacanasampaṭiggahe, sādhūti attho. Puna evanti paṭiññāya. Abhikkhaṇaṁ “aho",
  "atk-s0503a2:281_4": "sukhaṁ, aho sukha”nti imaṁ udānaṁ udānesīti yathā te bhikkhū vadanti, taṁ evaṁ tathevāti",
  "atk-s0503a2:281_5": "attano udānaṁ paṭijānāti. Kiṁ pana tvaṁ bhaddiyāti kasmā bhagavā pucchati, kiṁ tassa",
  "atk-s0503a2:281_6": "cittaṁ na jānātīti ? No na jānāti, teneva pana tamatthaṁ vadāpetvā te bhikkhū saññāpetuṁ",
  "atk-s0503a2:281_7": "pucchati. Vuttañhetaṁ – “jānantāpi tathāgatā pucchanti, jānantāpi na pucchantī”tiādi.",
  "atk-s0503a2:281_8": "Atthavasanti kāraṇaṁ.",
  "atk-s0503a2:282_0": "Antepureti itthāgārassa sañcaraṇaṭṭhānabhūte rājagehassa abbhantare, yattha rājā",
  "atk-s0503a2:282_1": "nhānabhojanasayanādiṁ kappeti. Rakkhā susaṁvihitāti ārakkhādikatapurisehi gutti suṭṭhu",
  "atk-s0503a2:282_2": "samantato vihitā. Bahipi antepureti aḍḍakaraṇaṭṭhānādike antepurato bahibhūte rājagehe.",
  "atk-s0503a2:282_3": "Evaṁ rakkhito gopito santoti evaṁ rājageharājadhānirajjadesesu anto ca bahi ca anekesu",
  "atk-s0503a2:282_4": "ṭhānesu anekasatehi susaṁvihitarakkhāvaraṇaguttiyā mameva nibbhayatthaṁ phāsuvihāratthaṁ",
  "atk-s0503a2:282_5": "rakkhito gopito samāno. Bhītotiādīni padāni aññamaññavevacanāni. Atha vā bhītoti",
  "atk-s0503a2:282_6": "pararājūhi bhāyamāno. Ubbiggoti sakarajjepi pakatito uppajjanakabhayubbegena ubbiggo",
  "atk-s0503a2:282_7": "calito. Ussaṅkīti “raññā nāma sabbakālaṁ avissatthena bhavitabba”nti vacanena sabbattha",
  "atk-s0503a2:282_8": "avissāsavasena tesaṁ tesaṁ kiccakaraṇīyānaṁ paccayaparisaṅkāya ca uddhamukhaṁ saṅkamāno.",
  "atk-s0503a2:282_9": "Utrāsīti “santikāvacarehipi ajānantasseva me kadāci anattho bhaveyyā”ti uppannena",
  "atk-s0503a2:282_10": "sarīrakampaṁ uppādanasamatthena tāsena utrāsī. “Utrasto”tipi paṭhanti. Vihāsinti",
  "atk-s0503a2:282_11": "evaṁbhūto hutvā vihariṁ.",
  "atk-s0503a2:283_0": "Etarahīti idāni pabbajitakālato paṭṭhāya. Ekoti asahāyo, tena vūpakaṭṭhakāyataṁ dasseti.",
  "atk-s0503a2:283_1": "Abhītotiādīnaṁ padānaṁ vuttavipariyāyena attho veditabbo. Bhayādinimittassa pariggahassa",
  "atk-s0503a2:283_2": "taṁ nimittassa ca kilesassa abhāvenevassa abhītāditāti. Etena cittavivekaṁ dasseti.",
  "atk-s0503a2:283_3": "Appossukkoti sarīraguttiyaṁ nirussukko. Pannalomoti lomahaṁsuppādakassa chambhitattassa",
  "atk-s0503a2:283_4": "abhāvena anuggatalomo. Padadvayenapi serivihāraṁ dasseti. Paradattavuttoti parehi",
  "atk-s0503a2:283_5": "dinnena cīvarādinā vattamāno, etena sabbaso saṅgābhāvadīpanamukhena anavasesabhayahetuvirahaṁ",
  "atk-s0503a2:283_6": "dasseti. Migabhūtena cetasāti vissatthavihāritāya migassa viya jātena cittena. Migo",
  "atk-s0503a2:283_7": "hi amanussapathe araññe vasamāno vissattho tiṭṭhati, nisīdati, nipajjati, yenakāmañca",
  "atk-s0503a2:283_8": "pakkamati appaṭihatacāro, evaṁ ahampi viharāmīti dasseti. Vuttañhetaṁ paccekabuddhena –",
  "atk-s0503a2:284": "“Migo araññamhi yathā abaddho,",
  "atk-s0503a2:285": "Yenicchakaṁ gacchati gocarāya;",
  "atk-s0503a2:286": "Viññū naro seritaṁ pekkhamāno,",
  "atk-s0503a2:287": "Eko care khaggavisāṇakappo”ti. ;",
  "atk-s0503a2:288_0": "Imaṁ kho ahaṁ, bhante, atthavasanti, bhante, bhagavā yadidaṁ mama etarahi paramaṁ",
  "atk-s0503a2:288_1": "vivekasukhaṁ phalasamāpattisukhaṁ, idameva kāraṇaṁ sampassamāno “aho sukhaṁ, aho",
  "atk-s0503a2:288_2": "sukha”nti udānaṁ udānesinti.",
  "atk-s0503a2:289": "Etamatthanti etaṁ bhaddiyattherassa puthujjanavisayātītaṁ vivekasukhasaṅkhātamatthaṁ sabbākārato viditvā. Imaṁ udānanti idaṁ sahetukabhayasokavigamānubhāvadīpakaṁ udānaṁ udānesi.",
  "atk-s0503a2:290_0": "Tattha yassantarato na santi kopāti yassa ariyapuggalassa antarato abbhantare attano",
  "atk-s0503a2:290_1": "citte cittakālussiyakaraṇato cittappakopā rāgādayo āghātavatthuādikāraṇabhedato anekabhedā",
  "atk-s0503a2:290_2": "dosakopā eva kopā na santi maggena pahīnattā na vijjanti. Ayañhi antarasaddo kiñcāpi",
  "atk-s0503a2:290_3": "“mañca tvañca kimantara”ntiādīsu kāraṇe dissati, “antaraṭṭhake himapātasamaye”tiādīsu",
  "atk-s0503a2:290_4": "vemajjhe, “antarā ca jetavanaṁ antarā ca sāvatthi”ntiādīsu vivare, “bhayamantarato",
  "atk-s0503a2:290_5": "jāta”ntiādīsu citte, idhāpi citte eva daṭṭhabbo. Tena vuttaṁ “antarato attano citte”ti.",
  "atk-s0503a2:291_0": "Itibhavābhavatañca vītivattoti yasmā bhavoti sampatti, abhavoti vipatti. Tathā bhavoti",
  "atk-s0503a2:291_1": "vuddhi, abhavoti hāni. Bhavoti vā sassataṁ, abhavoti ucchedo. Bhavoti vā puññaṁ,",
  "atk-s0503a2:291_2": "abhavoti pāpaṁ. Bhavoti vā sugati, abhavoti duggati. Bhavoti vā khuddako, abhavoti",
  "atk-s0503a2:291_3": "mahanto. Tasmā yā sā sampattivipattivuḍḍhihānisassatucchedapuññapāpasugatiduggati-",
  "atk-s0503a2:291_4": "khuddakamahantaupapattibhavānaṁ vasena iti anekappakārā bhavābhavatā vuccati. Catūhipi",
  "atk-s0503a2:291_5": "ariyamaggehi yathāsambhavaṁ tena tena nayena taṁ itibhavābhavatañca vītivatto atikkanto",
  "atk-s0503a2:291_6": "hoti. Atthavasena vibhatti vipariṇāmetabbā. Taṁ vigatabhayanti taṁ evarūpaṁ yathāvuttaguṇasamannāgataṁ",
  "atk-s0503a2:291_7": "khīṇāsavaṁ cittakopābhāvato itibhavābhavasamatikkamato ca bhayahetuvigamena vigatabhayaṁ,",
  "atk-s0503a2:291_8": "vivekasukhena aggaphalasukhena ca sukhiṁ, vigatabhayattā eva asokaṁ. Devā nānubhavanti",
  "atk-s0503a2:291_9": "dassanāyāti adhigatamagge ṭhapetvā sabbepi upapattidevā vāyamantāpi cittacāradassanavasena",
  "atk-s0503a2:291_10": "dassanāya daṭṭhuṁ nānubhavanti na abhisambhuṇanti na sakkonti, pageva manussā. Sekkhāpi",
  "atk-s0503a2:291_11": "hi puthujjanā viya arahato cittappavattiṁ na jānanti.",
  "atk-s0503a2:292": "Dasamasuttavaṇṇanā niṭṭhitā.",
  "atk-s0503a2:293": "Niṭṭhitā ca mucalindavaggavaṇṇanā."
}