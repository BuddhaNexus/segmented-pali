{
  "tika-s0102t7:0": "8. Sakkapañhasuttavaṇṇanā",
  "tika-s0102t7:1": "Nidānavaṇṇanā",
  "tika-s0102t7:2_0": "344. Ambasaṇḍānaṁ adūrabhavattā ekopi so brāhmaṇagāmo “ambasaṇḍā”tveva bahuvacanavasena",
  "tika-s0102t7:2_1": "vuccati, yathā “varaṇā nagara”nti. Vedi eva vediko, vediko eva vediyo ka-kārassa",
  "tika-s0102t7:2_2": "ya-kāraṁ katvā, tasmiṁ vediyake. Tenāha “maṇivedikāsadisenā”tiādi, indanīlādimaṇimayavedikāsadisenāti",
  "tika-s0102t7:2_3": "attho. Pubbepīti leṇakaraṇato pubbe, guhārūpena ṭhitā, dvāre indasālarukkhavatī ca,",
  "tika-s0102t7:2_4": "tasmā “indasālaguhā”ti vuttā purimavohārena.",
  "tika-s0102t7:3_0": "Ussukkaṁ vuccati abhiruci, taṁ pana buddhadassanakāmatāvasena, tathā ussāhanavasena",
  "tika-s0102t7:3_1": "ca pavattiyā “dhammiko ussāho”ti vuttaṁ. Sakkena sadiso…pe… natthīti. Yathāha “appamādena",
  "tika-s0102t7:3_2": "maghavā, devānaṁ seṭṭhataṁ gato”ti. Parittakenāti aparāparaṁ bahuṁ puññakammaṁ akatvā",
  "tika-s0102t7:3_3": "appamattakeneva puññakammena.",
  "tika-s0102t7:4_0": "Sakkopi kāmaṁ mahāpuññakatabhīruttāno hoti, sātisayāya pana dibbasampattiyā viyogahetukena",
  "tika-s0102t7:4_1": "sokena diguṇitena maraṇabhayena saṁtajjito jāto. Tenāha “sakko pana maraṇabhayābhibhūto ahosī”ti.",
  "tika-s0102t7:5_0": "Dibbacakkhunā devatānaṁ dassanaṁ nāma paṭivijjhanasadisanti āha “paṭivijjhī”ti. Pāṭiyekko",
  "tika-s0102t7:5_1": "vohāroti āveṇiko piyasamudāhāro. Marisaniyasampattikāti mārisā. Tesañhi sampattiyo",
  "tika-s0102t7:5_2": "mahānubhāvatāya sahanti upaṭṭhahanti, aññe ayonisomanasikāratāya ceva appahukāya",
  "tika-s0102t7:5_3": "ca na sahantiyeva, sā pana nesaṁ marisaniyasampattikatā dukkhavirahitāyāti vuttaṁ",
  "tika-s0102t7:5_4": "“niddukkhātipi vuttaṁ hotī”ti. Ekako vāti devaparisāya vinā āgatattā vuttaṁ, mātaliādayo",
  "tika-s0102t7:5_5": "pana tādisā sahāyā tadāpi ahesuṁyeva. Tathā hi vakkhati “api cāyaṁ āyasmato cakkanemisaddena",
  "tika-s0102t7:5_6": "tamhā samādhimhā vuṭṭhito”ti. Okāsaṁ nākāsi sakkassa ñāṇaparipākaṁ āgamento, aññesañca",
  "tika-s0102t7:5_7": "bahūnaṁ devānaṁ dhammābhisamayaṁ upaparikkhamāno. Soti sakko.",
  "tika-s0102t7:6": "Evanti vacanasampaṭicchane nipātoti āha “evaṁ hotū”tiādi. Bhaddaṁtavāti pana sakkaṁ uddissa nesaṁ āsi vādo.",
  "tika-s0102t7:7": "345.Vallabho…pe… dhammaṁ suṇātīti ayamattho govindasuttādīhi dīpetabbo. Iminā katokāseti iminā pañcasikhena katokāse bhagavati.",
  "tika-s0102t7:8": "Anucariyanti anucaraṇabhāvaṁ, taṁ panassa anucaraṇaṁ nāma saddhiṁ gamanamevāti āha “sahacaraṇaṁ ekato gamana”nti.",
  "tika-s0102t7:9_0": "Sovaṇṇamayanti suvaṇṇamayaṁ. Pokkharanti vīṇāya doṇimāha. Daṇḍoti vīṇadaṇḍo. Veṭhakāti",
  "tika-s0102t7:9_1": "tantīnaṁ bandhanāya ceva uppīḷanāya ca dhametabbā veṭhakā. Pattakanti pokkharaṁ.",
  "tika-s0102t7:9_2": "Samapaññāsamucchanā mucchetvāti yathā samapaññāsamucchanā kamato tattha saṁmucchanaṁ",
  "tika-s0102t7:9_3": "kātuṁ sakkā, evaṁ taṁ sajjetvāti attho. “Samapaññāsamucchanā saṁmucchetvā”ti ca idaṁ",
  "tika-s0102t7:9_4": "devaloke niyataṁ vīṇāvādanavidhiṁ sandhāya vuttaṁ. Manussaloke pana ekavīsati mucchanā.",
  "tika-s0102t7:9_5": "Tenevāha vīṇopamasuttavaṇṇanāyaṁ –",
  "tika-s0102t7:10": "“Satta sarā tayo gāmā, mucchanā ekavīsati;",
  "tika-s0102t7:11": "Tānā cekūnapaññāsa, iccete saramaṇḍalā”ti. ;",
  "tika-s0102t7:12_0": "Tattha chajjo, usabho, gandhāro, majjhimo, pañcamo, dhevato, nisādoti ete satta sarā.",
  "tika-s0102t7:12_1": "Chajjagāmo, majjhimagāmo, sādhāraṇagāmoti tayo gāmā, sarasamūhāti attho. Manussaloke",
  "tika-s0102t7:12_2": "vādanavidhinā ekekasseva ca sarassa vasena tayo tayo mucchanā katvā ekavīsati mucchanā.",
  "tika-s0102t7:12_3": "Ekekasseva ca sarassa satta satta tānabhedā, yato sarassa mandataravavatthānaṁ hoti,",
  "tika-s0102t7:12_4": "te ekūnapaññāsa tānavisesāti, tisso duve catasso, catasso tisso duve catassoti dvāvīsati",
  "tika-s0102t7:12_5": "sutibhedā icchitā, ayaṁ pana ekekassa sarassa vasena satta satta mucchanā, antarasarassa",
  "tika-s0102t7:12_6": "ca ekāti samapaññāsāya mucchanānaṁ yogyabhāvena vīṇaṁ vajjesi. Tena vuttaṁ “samapaññāsa",
  "tika-s0102t7:12_7": "mucchanā saṁmucchetvā”ti. Sesadeve jānāpento sakkassa gamanakālanti yojanā.",
  "tika-s0102t7:13": "346.Atirivāti ra-kāro padasandhikaro, atīva ativiyāti vuttaṁ hoti. Pakati…pe… agamāsi maraṇabhayasaṁtajjitattā taramānarūpo. Tenevāha “nanu cā”tiādi.",
  "tika-s0102t7:14_0": "347. Buddhā nāma mahākāruṇikā, sadevakassa lokassa hitasukhatthāya eva uppannā, te",
  "tika-s0102t7:14_1": "kathaṁ atthikehi durupasaṅkamāti āha “ahaṁ sarāgo”tiādi. Tadantaraṁ paṭisallīnāti",
  "tika-s0102t7:14_2": "yena antarena yena khaṇena upasaṅkameyya, tadantaraṁ paṭisallīnā jhānaṁ samāpannā.",
  "tika-s0102t7:14_3": "Tadantara-saddo vā “etarahī”ti iminā samānatthoti āha “sampati paṭisallīnā vā”ti.",
  "tika-s0102t7:15": "Pañcasikhagītagāthāvaṇṇanā",
  "tika-s0102t7:16_0": "348.Sāvesīti yathādhippetamucchanaṁ paṭṭhapetvā vīṇaṁ vādento taṁtaṁṭhānuppattiyā",
  "tika-s0102t7:16_1": "pākaṭībhūtamandatāvavatthaṁ dassento sumadhurakomalamadhupānamattamadhukāravirutāpahāsinilakkhaṇo",
  "tika-s0102t7:16_2": "pasannabhānī samaravaṁ tantissaraṁ sāvesi.",
  "tika-s0102t7:17": "“Sakyaputtova jhānena, ekodi nipako sato;",
  "tika-s0102t7:18": "Amataṁ muni jigīsāno….",
  "tika-s0102t7:19": "Yathāpi muni nandeyya, patvā sambodhiṁ uttama”nti. ;",
  "tika-s0102t7:20_0": "Ca evaṁ buddhūpasañhitā. Buddhūpasañhitā pana buddhānaṁ dhammasarīraṁ ārabbha nissayaṁ",
  "tika-s0102t7:20_1": "katvā pavattitāti āha “dhammo arahatāṁ ivā”ti. Dhammūpasañhitā, arahattūpasañhitā ca veditabbā.",
  "tika-s0102t7:21_0": "Sūriyasamānasarīrāti sūriyasamānappabhāsarīrā. Tenāha “tassā kirā”tiādi. Yasmā timbaruno",
  "tika-s0102t7:21_1": "gandhabbadevarājassa sūriyavaccha sā aṅke jātā, tasmā āha “yaṁ timbaruṁ devarājānaṁnissāya",
  "tika-s0102t7:21_2": "tvaṁ jātā”ti. Kalyāṇaṅgatāya “kalyāṇī”ti vuttāti āha “sabbaṅgasobhanā”ti.",
  "tika-s0102t7:22": "Rāgāvesavasena pubbe vuttā gāthā idānipi tameva ārabbha purato ṭhitaṁ viya ālapanto vadati.",
  "tika-s0102t7:23": "Thanudaranti payodharañca udarañca adhippetanti āha “thanavemajjhaṁ udarañcā”ti.",
  "tika-s0102t7:24": "Kiñci kāraṇanti kiñci pīḷaṁ.",
  "tika-s0102t7:25": "Pakatiṁ jahitvā ṭhitaṁ abhirattabhāvena.",
  "tika-s0102t7:26_0": "Vāmūrūti ruciraūrū. Tenāha “vāmākārenā”tiādi. Vāmavikasitarucirasundarābhirūpacārusaddā",
  "tika-s0102t7:26_1": "hi ekatthā daṭṭhabbā. Na tikhiṇanti na tikkhaṁ na lūkhaṁ na kakkhaḷaṁ. Mandanti mudu siniddhaṁ.",
  "tika-s0102t7:27": "Anekabhāvoti anekasabhāvo, so pana bahuvidho nāma hotīti āha “anekavidho jāto”ti. Anekabhāgoti anekakoṭṭhāso.",
  "tika-s0102t7:28_0": "Tayā saddhiṁ vipaccatanti tayā sahitaṁyeva me taṁ kammaṁ vipaccatu, tayā saheva tassa",
  "tika-s0102t7:28_1": "kammassa phalaṁ anubhaveyyanti adhippāyo. Tayā saddhimevāti yathā cakkavattisaṁvattaniyakammaṁ",
  "tika-s0102t7:28_2": "tassa nissandaphalabhūtena itthiratanena saddhiṁyeva vipākaṁ deti, evaṁ taṁ me kammaṁ",
  "tika-s0102t7:28_3": "tayā saddhiṁyeva mayhaṁ vipākaṁ detu.",
  "tika-s0102t7:29_0": "Ekodīti ekodibhāvaṁ gato, samāhitoti attho. Jigīsānoti jigīsamāno hoti. Tathābhūtova",
  "tika-s0102t7:29_1": "jigīsati nāmāti tathā paṭhamavikappo vutto. Dutiyavikappe pana “vicaratī”ti kiriyāpadaṁ",
  "tika-s0102t7:29_2": "āharitvā attho vutto.",
  "tika-s0102t7:30": "Nandeyyanti samāgamaṁ patthento vadati atisassirikarūpasobhāya.",
  "tika-s0102t7:31_0": "349.Saṁsandatīti sameti, yāya mucchanāya, yena ca ākārena tantissaro pavatto, taṁ",
  "tika-s0102t7:31_1": "mucchanaṁ anativattento, teneva ca ākārena gītassaropi pavattoti attho. Yena ajjhāsayena",
  "tika-s0102t7:31_2": "bhagavā pañcasikhassa gandhabbe vaṇṇaṁ kathesi, yadatthañca kathesi, taṁ sabbaṁ vibhāvetuṁ",
  "tika-s0102t7:31_3": "“kasmā”tiādimāha. Natthi bodhimūle eva samucchinnattā. Upekkhako bhagavā anupalittabhāvato.",
  "tika-s0102t7:31_4": "Suvimuttacitto bhagavā chandarāgato, sabbasmā ca kilesā. Yadi evaṁ kasmā pañcasikhassa",
  "tika-s0102t7:31_5": "gandhabbe vaṇṇaṁ kathesīti āha “sace panā”tiādi.",
  "tika-s0102t7:32": "Ganthitāti sandahitā, tā pana nirantaraṁ kathiyamānā rāsikatā viya hontīti āha “piṇḍitā”ti. Vohāravacananti bhagavato, bhikkhūnañca purato vattabbaṁ upacāravacanaṁ.",
  "tika-s0102t7:33": "Upanaccantiyāti upagantvā naccantiyā.",
  "tika-s0102t7:34": "Sakkūpasaṅkamanavaṇṇanā",
  "tika-s0102t7:35": "350. “Kadā saṁyūḷhā”tiādīni vadanto paṭisammodati. Vippakārampi dasseyyāti aḍḍhakatābhinayavasena naccampi dasseyya.",
  "tika-s0102t7:36_0": "351. “Abhivadito sakko devānamindo”tiādīnaṁ “tena kho pana samayenā”tiādīnaṁ viya",
  "tika-s0102t7:36_1": "saṅgītikāravacanabhāve saṁsayo natthi, “evañca pana tathāgatā”ti idha pana siyā saṁsayoti",
  "tika-s0102t7:36_2": "“dhammasaṅgāhakattherehi ṭhapitavacana”nti vatvā itarassāpi tathābhāvaṁ dassetuṁ",
  "tika-s0102t7:36_3": "“sabbameta”ntiādi vuttaṁ. Vuḍḍhivacanena vuttoti “sukhī hotu pañcasikha sakko devānaṁ",
  "tika-s0102t7:36_4": "indo”ti āsīsavādaṁ vutto. “Bhagavato pāde sirasā vandatī”ti vadanto abhivādeti nāma",
  "tika-s0102t7:36_5": "“sukhī hotū”ti āsīsavādassa vadāpanato. Tathā pana āsīsavādaṁ vadanto abhivadati",
  "tika-s0102t7:36_6": "nāma sabbakālaṁ tatheva tiṭṭhanato.",
  "tika-s0102t7:37_0": "Uruṁ vepullaṁ dassati dakkhatīti urundā vibhattialopena. Vivaṭā aṅgaṇaṭṭhānaṁ. Yo",
  "tika-s0102t7:37_1": "pakatiyā guhāyaṁ andhakāro, so antarahitoti yo tassaṁ guhāyaṁ satthu samantato asītihatthato",
  "tika-s0102t7:37_2": "ayaṁ pākatiko andhakāro, so devānaṁ vatthābharaṇasarīrobhāsehi antarahito, āloko",
  "tika-s0102t7:37_3": "sampajji. Asītihatthe pana buddhālokeneva andhakāro antarahito, na ca samattho devānaṁ",
  "tika-s0102t7:37_4": "obhāso buddhānaṁ abhibhavituṁ.",
  "tika-s0102t7:38": "352.Cirappaṭikāhanti cirappabhutiko ahaṁ. Aḍḍakaraṇaṁ nāma natthi avivādādhikaraṇaṭṭhāne nibbattattā. Kīḷādīnipīti ādi-saddena dhammassavanādiṁ saṅgaṇhāti.",
  "tika-s0102t7:39_0": "Salaḷamayagandhakuṭiyanti salaḷarukkhehi raññā pasenadinā kāritagandhakuṭiyaṁ. Tenassāti",
  "tika-s0102t7:39_1": "tena phaladvayādhigamena pahīnaoḷārikakāmarāgatāya assā bhūjatiyā devaloke abhiratiyeva",
  "tika-s0102t7:39_2": "natthi. Cakkanemisaddena tamhā samādhimhā vuṭṭhitoti ettha adhippāyaṁ ajānantā “ārammaṇassa",
  "tika-s0102t7:39_3": "adhimattatāya samāpattito vuṭṭhānaṁ jāta”nti maññeyyunti taṁ paṭikkhipanto “samāpanno",
  "tika-s0102t7:39_4": "saddaṁ suṇātīti no vata re vattabbe”ti āha. Sati ca ārammaṇasaṅghaṭṭanāyaṁ gahaṇenapi",
  "tika-s0102t7:39_5": "bhavitabbanti adhippāyena “suṇātī”ti vuttaṁ, itaro “paṭhamaṁ jhānaṁ samāpannassa",
  "tika-s0102t7:39_6": "saddo kaṇṭako”ti vacanamattaṁ nissāya sabbassāpi jhānassa saddo kaṇṭakoti adhippāyena",
  "tika-s0102t7:39_7": "paṭikkhepaṁ asahanto “nanu bhagavā…pe…bhaṇatī”ti imameva suttapadaṁ uddhari. Tattha",
  "tika-s0102t7:39_8": "yathā dosadassanapaṭipakkhabhāvanāvasena paṭighasaññānaṁ suppahīnattā mahatāpi saddena",
  "tika-s0102t7:39_9": "arūpasamāpattito na vuṭṭhānaṁ, evaṁ “uppādo bhayaṁ, anuppādo khema”ntiādinā sammadeva",
  "tika-s0102t7:39_10": "dosadassanapaṭipakkhabhāvanāvasena sabbāsampi lokiyasaññānaṁ aggamaggena samatikkantattā",
  "tika-s0102t7:39_11": "ārammaṇādhigamatāya na kadāci phalasamāpattito vuṭṭhānaṁ hotīti. Tathā pana na suppahīnattā",
  "tika-s0102t7:39_12": "paṭighasaññānaṁ sabbarūpasamāpattito vuṭṭhānaṁ hoti, paṭhamajjhānaṁ pana appakampi",
  "tika-s0102t7:39_13": "saddaṁ na sahatīti taṁsamāpannassa “saddo kaṇṭako”ti vuttaṁ. Yadi pana paṭighasaññānaṁ",
  "tika-s0102t7:39_14": "vikkhambhitattā mahatāpi saddena arūpasamāpattito na vuṭṭhānaṁ hoti, pageva maggaphalasamāpattito.",
  "tika-s0102t7:39_15": "Tenāha “cakkanemisaddenā”tiādi. Cakkanemisaddenāti ca nayidaṁ karaṇavacanaṁ hetumhi,",
  "tika-s0102t7:39_16": "karaṇe vā atha kho sahayoge. Imameva hi atthaṁ dassetuṁ “bhagavā panā”tiādi vuttaṁ.",
  "tika-s0102t7:40": "Gopakavatthuvaṇṇanā",
  "tika-s0102t7:41_0": "353.Paripūrakārinīti paripuṇṇāni, parisuddhāni ca katvā rakkhitavatī. “Itthitta”ntiādi",
  "tika-s0102t7:41_1": "tattha virajjanākāradassanaṁ. Dhitthibhāvaṁitthibhāvassa dhikkāro hetūti attho. Alanti",
  "tika-s0102t7:41_2": "paṭikkhepavacanaṁ, payojanaṁ natthīti attho. Virājetīti jigucchati. Etā sampattiyoti",
  "tika-s0102t7:41_3": "cakkavattisiriādikā etā yathāvuttasampattiyo. Tasmā pubbaparicayena upaṭṭhitanikantivasena.",
  "tika-s0102t7:41_4": "Upaṭṭhānasālanti sudhammadevasabhaṁ.",
  "tika-s0102t7:42": "Soti gopakadevaputto. Vaṭṭetvā vaṭṭetvāti tomarādiṁ vattentena viya codanavacanaṁ parivaṭṭetvā parivaṭṭetvā. Gāḷhaṁ vijjhitabbāti gāḷhataraṁ ghaṭṭetabbā.",
  "tika-s0102t7:43": "Kuto mukhāti kuto pavattañāṇamukhā. Tenāha “aññavihitakā”ti. Katapuññeti sammā katapuññe dhamme.",
  "tika-s0102t7:44_0": "Dāyoti lābho. So hi dīyati tehi dātabbattā dāyo, yesaṁ dīyati, tehi laddhattā lābhoti",
  "tika-s0102t7:44_1": "ca vuccati. Saṅkhāre…pe… patiṭṭhahiṁsu katādhikārattā. Tattha tāvatiṁsabhavane ṭhitānaṁyeva",
  "tika-s0102t7:44_2": "nibbatto yathā sakkassa indasālaguhāyaṁ ṭhitasseva sakkattabhāvo.",
  "tika-s0102t7:45": "Nikantiṁ tasmiṁ gandhabbakāye ālayaṁ samucchindituṁ na sakkonto.",
  "tika-s0102t7:46": "354.Attanāva veditabboti attanāva adhigantvā veditabbo, na parappaccayikena. Tumhehi vuccamānānīti kevalaṁ tumhehi vuccamānāni.",
  "tika-s0102t7:47": "Viyāyāmāti vissaṭṭhaṁ vīriyaṁ santāne pavattema. Pakatiyāti rūpāvacarabhāvena, “anussara”nti vā pāṭho.",
  "tika-s0102t7:48_0": "Kāmarāgo eva “chando rāgo chandarāgo”tiādi pavattibhedena saṁyojanaṭṭhena “kāmarāgasaṁyojanānī”ti,",
  "tika-s0102t7:48_1": "yogaganthādipavattiākārabhedena “kāmabandhanānī”ti ca vutto. Pāpimayogānīti ettha",
  "tika-s0102t7:48_2": "pana sesayogaganthānampi vasena attho veditabbo.",
  "tika-s0102t7:49": "Duvidhānanti vatthukāmakilesakāmavasena duvidhānaṁ.",
  "tika-s0102t7:50_0": "“Ettha kiṁ, tattha ki”nti ca padadvaye kinti nipātamattaṁ. Cātuddisabhāveti tesaṁ",
  "tika-s0102t7:50_1": "buddhādīnaṁ tiṇṇaṁ ratanānaṁ catuddisayogyabhāve appaṭihaṭabhāve. Buddharatanañhi",
  "tika-s0102t7:50_2": "mahākāruṇikatāya, anāvaraṇañāṇatāya, paramasantuṭṭhatāya ca cātuddisaṁ, dhammaratanaṁ",
  "tika-s0102t7:50_3": "svākkhātatāya, saṅgharatanaṁ suppaṭipannatāya. Tenāha “sabbadisāsu asajjamāno”ti.",
  "tika-s0102t7:51_0": "Majjhimassa paṭhamajjhānassa adhigatattā tāvadeva kāyaṁ brahmapurohitaṁ adhigantvā",
  "tika-s0102t7:51_1": "tāvadeva purimaṁ jhānasatiṁ paṭilabhitvā taṁ jhānaṁ pādakaṁ katvā vipassanaṁ vaḍḍhetvā",
  "tika-s0102t7:51_2": "orambhāgiyasaṁyojanasamucchindanena maggaphalavisesaṁ anāgāmiphalasaṅkhātaṁ visesaṁ",
  "tika-s0102t7:51_3": "ajjhagaṁsu adhigacchiṁsu. Keci pana “kāmāvacarattabhāvena maggaphalāni adhigacchiṁsūti",
  "tika-s0102t7:51_4": "adhippāyena pañcamassa jhānassa anadhigatattā suddhāvāsesu na uppajjiṁsu, paṭhamajjhānalābhitāya",
  "tika-s0102t7:51_5": "pana brahmapurohitesu nibbattiṁsū”ti vadanti.",
  "tika-s0102t7:52": "Maghamāṇavavatthuvaṇṇanā",
  "tika-s0102t7:53_0": "355.Visuddhoti visuddhaajjhāsayo, upanissayasampannoti adhippāyo. Gāmakammakaraṇaṭṭhānanti",
  "tika-s0102t7:53_1": "gāmikānaṁ upaṭṭhānaṭṭhānaṁ vadati. Tāvatakenevāti attanā sodhitaṭṭhāneva aññassa",
  "tika-s0102t7:53_2": "āgantvā avaṭṭhāneneva. Satiṁ paṭilabhitvāti “aho mayā katakammaṁ saphalaṁ jāta”nti",
  "tika-s0102t7:53_3": "yoniso cittaṁ uppādetvā.",
  "tika-s0102t7:54": "Pāsāṇeti maggamajjhe uccatarabhāvena ṭhitapāsāṇe. Uccāletvāti uddharitvā. Etassa saggassa gamanamagganti etassa candādīnaṁ uppattiṭṭhānabhūtassa saggassa gamanamaggaṁ puññakammaṁ.",
  "tika-s0102t7:55_0": "Sugativasena laddhabbaṁ, kahāpaṇañcāti kahāpaṇaṁ, daṇḍavasena laddhabbaṁ bali daṇḍabali.",
  "tika-s0102t7:55_1": "Gahapatikākiṁ karissantīti gahapatikā nāma aṭavikā viya visamanissitā, te na kañci",
  "tika-s0102t7:55_2": "anatthaṁ karissanti, evaṁ tayā jānamānena kasmā mayhaṁ na kathitanti yadipi pubbe",
  "tika-s0102t7:55_3": "na kathitaṁ, etarahi pana bhayena kathitaṁ, mā mayhaṁ dosaṁ kareyyātha, ārocitakālato",
  "tika-s0102t7:55_4": "paṭṭhāya na mayhaṁ dosoti vadati.",
  "tika-s0102t7:56": "Nibaddhanti ekantikaṁ.",
  "tika-s0102t7:57_0": "Pisuṇesīti pisuṇakammamakāsi, tumhākaṁ antare mayhaṁ pesuññaṁ upasaṁharatīti attho.",
  "tika-s0102t7:57_1": "Puna aharaṇīyaṁ brahmadeyyaṁ katvā. Mayhampīti mayhampi atthāya maṁ uddissa puññakammaṁ",
  "tika-s0102t7:57_2": "karotha. Nīluppalaṁ nāma vikasamānaṁ udakato uggantvāva vikasati, evaṁ ahutvā antoudake",
  "tika-s0102t7:57_3": "pupphitaṁ nīluppalaṁ viya. Amhākaṁ panidaṁ puññakammaṁ bhavantarūpapattiyā vinā imasmiṁyeva",
  "tika-s0102t7:57_4": "attabhāve vipākaṁ detīti yojanā. Cintāmattakampīti domanassavasena cintāmattakampi.",
  "tika-s0102t7:58": "Pagevāti kālasseva, ativiya pātoti attho. Kaṇṇikūpaganti kaṇṇikayogyaṁ. Tacchetvā maṭṭhaṁ katvā kaṇṇikāya kattabbaṁ sabbaṁ niṭṭhapetvā. Tathā hi sā vatthena veṭhetvā ṭhapitā.",
  "tika-s0102t7:59": "Cayabandhanaṁ sālāya adhiṭṭhānasajjanaṁ. Kaṇṇikamañcabandhanaṁ kaṇṇikārohanakāle āruhitvā avaṭṭhānaaṭṭakaraṇaṁ.",
  "tika-s0102t7:60": "Yassa atthate phalake yassa phalake atthateti yojanā.",
  "tika-s0102t7:61": "Avidūreti sālāya, koviḷārarukkhassa ca avidūre. Sabbajeṭṭhikāti sabbāsaṁ tassa bhariyānaṁ jeṭṭhikā sujātā.",
  "tika-s0102t7:62": "Tassevāti sakkasseva. Santiketi samīpe santikāvacarā hutvā nibbattā. Dhajena saddhiṁ sahassayojaniko pāsādo.",
  "tika-s0102t7:63": "Kakkaṭakavijjhanasūlasadisanti kakkaṭake gaṇhituṁ tassa bilapariyantassa vijjhanasūcisadisaṁ.",
  "tika-s0102t7:64_0": "Maccharūpenāti matamaccharūpena. Osaratīti pilavanto gacchati. Tassāpi bakasakuṇikāya",
  "tika-s0102t7:64_1": "pañca vassasatāni āyu ahosi devanerayikānaṁ viya manussapetatiracchānānaṁ āyuno aparicchinnattā.",
  "tika-s0102t7:65": "Ukkuṭṭhimakāsīti uccāsaddamakāsi.",
  "tika-s0102t7:66": "Pubbasannivāsenāti purimajātīsu cirasannivāsena. Evañhi ekaccānaṁ diṭṭhamattenapi sineho uppajjati. Tenāha bhagavā –",
  "tika-s0102t7:67": "“Pubbeva sannivāsena, paccuppannahitena vā;",
  "tika-s0102t7:68": "Evaṁ taṁ jāyate pemaṁ, uppalaṁva yathodake”ti. ;",
  "tika-s0102t7:69": "Avasesesūti asure, sakkaṁ ṭhapetvā dvīsu devalokesu deveva sandhāya vadati.",
  "tika-s0102t7:70": "Atthanissitanti attano, paresañca atthameva hitameva nissitaṁ, taṁ pana hitaṁ sukhassa nidānanti āha “kāraṇanissita”nti.",
  "tika-s0102t7:71": "Pañhaveyyākaraṇavaṇṇanā",
  "tika-s0102t7:72_0": "357.Kiṁsaṁyojanāti kīdisasaṁyojanā. Satte anatthe saṁyojenti bandhantīti saṁyojanānīti",
  "tika-s0102t7:72_1": "āha “kiṁbandhanā, kena bandhanena baddhā”ti. Puthukāyāti bahū sattakāyāti āha “bahū",
  "tika-s0102t7:72_2": "janā”ti. Veraṁ vuccati dosoti āha “averāti appaṭighā”ti. Āvudhena sarīre daṇḍo āvudhadaṇḍo,",
  "tika-s0102t7:72_3": "dhanassa dāpanatthena daṇḍo dhanadaṇḍo, tadubhayākaraṇena tato vinimutto adaṇḍo,",
  "tika-s0102t7:72_4": "sampattiharaṇato, saha anatthuppattito ca sapatto, paṭisattūti āha “asapattāti apaccatthikā”ti.",
  "tika-s0102t7:72_5": "Byāpajjhaṁ vuccati cittadukkhaṁ, tabbirahitā abyāpajjhāti āha “vigatadomanassā”ti.",
  "tika-s0102t7:72_6": "Pubbe “averā”ti padena sambaddhāghātakābhāvo vutto. Tenāha “appaṭighā”ti. “Averino”ti",
  "tika-s0102t7:72_7": "pana imināpi kopamattassapi anuppādanaṁ. Tenāha “katthaci kopaṁ na uppādetvā”ti.",
  "tika-s0102t7:72_8": "“Viharemū”ti ca padaṁ purimapadehipi yojetabbaṁ “averā viharemū”tiādinā. Ayañca averādibhāvo",
  "tika-s0102t7:72_9": "saṁvibhāgena pākaṭo hotīti dassetuṁ “accharāyā”ti ādiṁ vatvā “iti ce nesaṁ hotī”ti",
  "tika-s0102t7:72_10": "vuttaṁ. Cittuppatti daḷhatarāpi hutvā pavattatīti dassetuṁ “dānaṁ datvā, pūjaṁ katvā",
  "tika-s0102t7:72_11": "ca patthayantī”ti vuttaṁ. Iti ceti ce-saddo anvayasaṁsaggena parikappetīti āha “evañca nesa”nti.",
  "tika-s0102t7:73_0": "Yāya kāyaci paresaṁ sampattiyā khīyanaṁ usūyanaṁ asahanaṁ lakkhaṇaṁ etissāti parasampattikhīyanalakkhaṇā,",
  "tika-s0102t7:73_1": "yadaggena attasampattiyā parehi sādhāraṇabhāvaṁ asahanalakkhaṇaṁ, tadaggenassa “nigūhanalakkhaṇa”ntipi",
  "tika-s0102t7:73_2": "vattabbaṁ. Tathā hissa porāṇā “mā idaṁ acchariyaṁ aññesaṁ hotu, mayhameva hotūti",
  "tika-s0102t7:73_3": "macchariya”nti nibbacanaṁ vadanti. Abhidhamme “yā paralābhasakkāragarukāramānanavandanapūjanāsu",
  "tika-s0102t7:73_4": "issā issāyanā”tiādinā nikkhepakaṇḍe, “yā etesu paresaṁ lābhādīsu kiṁ iminā imesa”ntiādinā",
  "tika-s0102t7:73_5": "taṁsaṁvaṇṇanāyañca vuttāneva, tasmā tattha vuttanayeneva veditabbānīti adhippāyo.",
  "tika-s0102t7:74_0": "Yasmā pana issāmacchariyāni bahvādīnavāni, tesaṁ vibhāvanā lokassa bahukārā, tasmā",
  "tika-s0102t7:74_1": "abhidhammaṭṭhakathāyaṁ vibhāvitānampi tesaṁ diṭṭhadhammikepi samparāyike piādīnave",
  "tika-s0102t7:74_2": "dassento “āvāsamacchariyena panā”tiādimāha. Etthāti etesu issāmacchariyesu, etesu",
  "tika-s0102t7:74_3": "vā āvāsamacchariyādīsu pañcasu macchariyesu. Saṅkāraṁ sīsena ukkhipitvāva vicarati",
  "tika-s0102t7:74_4": "tattha laggacittatāya, nihīnajjhāsayatāya ca. Mamāti mayā, ayameva vā pāṭho. Lohitampi",
  "tika-s0102t7:74_5": "mukhato uggacchati cittavighātena saṁtattahadayatāya. Kucchivirecanampi hoti atijalaggino.",
  "tika-s0102t7:74_6": "Añño vibhavapaṭivedhadhammo ariyānaṁyeva hoti, te ca taṁ na maccharāyanti macchariyassa",
  "tika-s0102t7:74_7": "sabbaso pahīnattā. Paṭivedhadhamme macchariyassa asambhavo evāti āha “pariyattidhammamacchariyena",
  "tika-s0102t7:74_8": "cā”ti. Vaṇṇamacchariyena dubbaṇṇo, dhammamacchariyena eḷamūgo duppañño hoti.",
  "tika-s0102t7:75_0": "“Apicā”tiādi pañcannaṁ macchariyānaṁ vasena kammasarikkhakavipākadassanaṁ. Āvāsamacchariyena",
  "tika-s0102t7:75_1": "lohagehe paccati paresaṁ āvāsapaccayahitasukhanisedhanato. Kulamacchariyena appalābho",
  "tika-s0102t7:75_2": "hoti parehi kulesu laddhabbalābhanisedhanato, appalābhoti ca alābhoti attho. Lābhamacchariyena",
  "tika-s0102t7:75_3": "gūthaniraye nibbattati lābhahetu parehi laddhabbassa assādanisedhanato. Sabbathāpi",
  "tika-s0102t7:75_4": "nirassādo hi gūthanirayo. Vaṇṇo nāma na hotīti sarīravaṇṇo, guṇavaṇṇoti duvidhopi",
  "tika-s0102t7:75_5": "vaṇṇo nāmamattenapi na hoti, tattha tattha nibbattamāno virūpo eva hoti. Sampattinigūhanasabhāvena",
  "tika-s0102t7:75_6": "macchariyena virūpite santāne yebhuyyena guṇā patiṭṭhameva na labhanti, ye ca patiṭṭhaheyyuṁ,",
  "tika-s0102t7:75_7": "tesampi vasenassa vaṇṇo na bhaveyya. Te hi tassa loke rattiṁ khittā sarā viya na",
  "tika-s0102t7:75_8": "paññāyanti. Dhammamacchariyenakukkuḷaniraye.Sotāpattimaggenapahīyati apāyagamanīyabhāvato.",
  "tika-s0102t7:75_9": "Verādīhi na parimuccantiyeva tapparimuccanāya icchāya appattabbattā jātiādidhammānaṁ",
  "tika-s0102t7:75_10": "sattānaṁ jātiādīhi viya.",
  "tika-s0102t7:76_0": "Tiṇṇā mettha kaṅkhāti ma-kāro padasandhikaro. Etasmiṁ pañheti etasmiṁ “kiṁsaṁyojanā",
  "tika-s0102t7:76_1": "nu kho”ti evaṁ ñātuṁ icchite atthe. Tumhākaṁ vacanaṁ sutvāti “issāmacchariyasaṁyojanā”ti",
  "tika-s0102t7:76_2": "evaṁ pavattaṁ tumhākaṁ vissajjanavacanaṁ sutvā. Kaṅkhā tiṇṇāti yathāpucchite atthe",
  "tika-s0102t7:76_3": "saṁsayo tarito vigato desanānussaraṇamattena, na samucchedavasenāti āha “na maggavasenā”tiādi.",
  "tika-s0102t7:76_4": "Ayampi kathaṁkathā vigatāti kaṅkhāya vigatattā eva tassā pavattiākāravisesabhūtā",
  "tika-s0102t7:76_5": "“idaṁ katha idaṁ katha”nti ayampi kathaṁkathā vigatā apagatā.",
  "tika-s0102t7:77_0": "358.Nidānādīni mahānidānasuttavaṇṇanāyaṁ vuttatthāneva. Piyānaṁ attano pariggahabhūtānaṁ",
  "tika-s0102t7:77_1": "sattasaṅkhārānaṁ parehi sādhāraṇabhāvāsahanavasena, nigūhanavasena ca pavattanato",
  "tika-s0102t7:77_2": "piyasattasaṅkhāranidānaṁ macchariyaṁ, appiyānaṁ pariggahabhūtānaṁ sattānaṁ, saṅkhārānañca",
  "tika-s0102t7:77_3": "asahanavasena pavattiyā appiyasattasaṅkhāranidānā issā. Yañhi kiñci appiyasambandhaṁ",
  "tika-s0102t7:77_4": "bhaddakampi taṁ kodhanassa appiyamevāti. Ubhayanti macchariyaṁ, issā cāti ubhayaṁ.",
  "tika-s0102t7:77_5": "Ubhayanidānanti piyanidānañceva appiyanidānañca. Piyāti iṭṭhā. Keḷāyitāti dhanāyitā.",
  "tika-s0102t7:77_6": "Mamāyitāti mamattaṁ katvā pariggahitā. Issaṁ karotīti “kiṁ imassa iminā”ti tassa",
  "tika-s0102t7:77_7": "piyasattalābhāsahanavasena ussūyati, tameva piyasattaṁ yācito. Aho vatassāti sādhu",
  "tika-s0102t7:77_8": "vata assa. “Imassa puggalassa evarūpaṁ piyavatthu na bhaveyyā”ti issaṁ karoti usūyaṁ",
  "tika-s0102t7:77_9": "uppādeti. Mamāyantāti keḷāyantā. Appiyeti appiye satte tesaṁ satāpato. Assāti puggalassa,",
  "tika-s0102t7:77_10": "yena te laddhā. Teti sattasaṅkhārā, sacepi amanāpā honti appiyehi samudāgatattā.",
  "tika-s0102t7:77_11": "Viparītavuttitāyāti ayāthāvagāhitāya. Ko añño evarūpassa lābhīti tena attānaṁ sambhāvento",
  "tika-s0102t7:77_12": "issaṁ vā karoti. Aññassa tādisaṁ uppajjamānampi “aho vatassa evarūpaṁ na bhaveyyā”ti",
  "tika-s0102t7:77_13": "issaṁ vā karoti, ayañca nayo heṭṭhā vuttanayattā na gahito.",
  "tika-s0102t7:78_0": "Vatthukāmānaṁ pariyesanavasena pavatto chando pariyesanachando. Paṭilābhapaccayo",
  "tika-s0102t7:78_1": "chando paṭilābhachando. Paribhuñjanavasena pavatto chando paribhogachando. Paṭiladdhānaṁ",
  "tika-s0102t7:78_2": "sannidhāpanavasena, saṅgopanavasena ca pavatto chando sannidhichando. Diṭṭhadhammikameva",
  "tika-s0102t7:78_3": "payojanaṁ cintetvā vissajjanavasena pavatto chando vissajjanachando. Tenāha “katamo”tiādi.",
  "tika-s0102t7:79": "Ayaṁ pañcavidhopi atthato taṇhāyanamevāti āha “taṇhāmattamevā”ti.",
  "tika-s0102t7:80_0": "Evaṁ vutto “lābhaṁ paṭicca vinicchayo”ti evaṁ mahānidānasutte vutto vinicchayavitakko",
  "tika-s0102t7:80_1": "vitakko nāma, na yo koci vitakko. Idāni yathāvuttaṁ vinicchayavitakkaṁ atthuddhāranayena",
  "tika-s0102t7:80_2": "nīharitvā dassetuṁ “vinicchayo”tiādi vuttaṁ. Aṭṭhasatanti aṭṭhādhikaṁ sataṁ, tañca",
  "tika-s0102t7:80_3": "kho taṇhāvicaritānaṁ sataṁ, na yassa kassacīti dassetuṁ “taṇhāvicarita”nti vuttaṁ.",
  "tika-s0102t7:80_4": "Taṇhāvinicchayo nāma taṇhāya vasena vakkhamānanayena ārammaṇassa vinicchinanato.",
  "tika-s0102t7:80_5": "Diṭṭhidassanavasena “idameva saccaṁ, moghaṁ añña”nti vinicchinanato diṭṭhivinicchayo",
  "tika-s0102t7:80_6": "nāma. Iṭṭhaṁ paṇītaṁ, aniṭṭhaṁ appaṇītaṁ, piyāyitabbaṁ piyaṁ, appiyāyitabbaṁ appiyaṁ,",
  "tika-s0102t7:80_7": "tesaṁ vavatthānaṁ taṇhāvasena na hoti. Taṇhāvasena hi ekacco kiñci vatthuṁ paṇītaṁ",
  "tika-s0102t7:80_8": "maññati, ekacco hīnaṁ, ekacco piyāyati, ekacco nappiyāyati. Tenāha “tadeva hī”tiādi.",
  "tika-s0102t7:80_9": "“Dassāmī”ti idaṁ vissajjanachande vuttanayena ceva vaṭṭūpanissayadānavasena ca veditabbaṁ.",
  "tika-s0102t7:80_10": "Tampi hi taṇhāchandahetukanti.",
  "tika-s0102t7:81_0": "Yattha sayaṁ uppajjanti, taṁ santānaṁ saṁsāre papañcenti vitthārayantīti papañcā.",
  "tika-s0102t7:81_1": "Yassa ca uppannā, taṁ “ratto”ti vā “satto”ti vā “micchābhiniviṭṭho”ti vā papañcenti",
  "tika-s0102t7:81_2": "byañjentīti papañcā. Yasmā taṇhādiṭṭhiyo adhimattā hutvā pavattamānā taṁsamaṅgīpuggalaṁ",
  "tika-s0102t7:81_3": "pamattākāraṁ pāpenti, māno pana jātimadādi vasena mattākārampi, tasmā “mattapamattākārapāpanaṭṭhenā”ti",
  "tika-s0102t7:81_4": "vuttaṁ. Saṅkhā vuccati koṭṭhāso bhāgaso saṅkhāyati upaṭṭhātīti. Yasmā papañcasaññā",
  "tika-s0102t7:81_5": "taṁtaṁdvāravasena, ārammaṇavasena ca bhāgaso vitakkassa paccayā honti, na kevalā,",
  "tika-s0102t7:81_6": "tasmā papañcasaññāsaṅkhānidāno vitakko vutto, papañcasaññānaṁ vā anekabhedabhinnattā",
  "tika-s0102t7:81_7": "taṁsamudāyo “papañcasaññāsaṅkhā”ti vutto. Papañcasaññāsaṅkhāggahaṇena ca anavaseso",
  "tika-s0102t7:81_8": "dukkhasamudayo vutto taṁtaṁ nimittattā vaṭṭadukkhassāti.",
  "tika-s0102t7:82_0": "Yo nirodho vūpasamoti nirodhasaccamāha. Tassa sāruppanti tassa papañcasaññāsaṅkhāya",
  "tika-s0102t7:82_1": "nirodhassa vūpasamassa adhigamupāyatāya sāruppaṁ anucchavikaṁ, etena vipassanaṁ vadati.",
  "tika-s0102t7:82_2": "Tattha yathāvuttanirodhe ārammaṇakaraṇavasena gacchati pavattatīti tatthagāminī,",
  "tika-s0102t7:82_3": "etena maggaṁ. Tenāha “saha vipassanāya maggaṁ pucchatī”ti.",
  "tika-s0102t7:83": "Vedanākammaṭṭhānavaṇṇanā",
  "tika-s0102t7:84_0": "359.Pucchitameva kathitaṁ. Yasmā sakkena devānaṁ indena papañcasaññāsaṅkhānirodhagāminipaṭipadā",
  "tika-s0102t7:84_1": "pucchitāva, bhagavā ca tadadhigamupāyaṁ arūpakammaṭṭhānaṁ tassa ajjhāsayavasena vedanāmukhena",
  "tika-s0102t7:84_2": "kathento tisso vedanā ārabhi, iti pucchitameva kathentena pucchānusandhivasena sānusandhimeva",
  "tika-s0102t7:84_3": "ca kathitaṁ. Na hi buddhānaṁ ananusandhikā kathā nāma atthi. Idānissa vedanāmukhena",
  "tika-s0102t7:84_4": "arūpakammaṭṭhānasseva kathane kāraṇaṁ dassetuṁ “devatānañhī”tiādi vuttaṁ. Karajakāyassa",
  "tika-s0102t7:84_5": "sukhumatāvacaneneva accantamudusukhumālabhāvāpi vuttā evāti daṭṭhabbaṁ. Kammajanti",
  "tika-s0102t7:84_6": "kammajatejaṁ. Tassa balavabhāvo uḷārapuññakammanibbattattā, ativiya garumadhurasiniddhasuddhāhārajīraṇato",
  "tika-s0102t7:84_7": "ca. Ekāhārampīti ekāhāravārampi. “Vilīyantī”ti etena karajakāyassa mandatāya kammajatejassa",
  "tika-s0102t7:84_8": "balavabhāvena āhāravelātikkamena nesaṁ balavatī dukkhavedanā uppajjamānā supākaṭā",
  "tika-s0102t7:84_9": "hotīti dasseti. Nidassanamattañcetaṁ, sukhavedanāpi pana nesaṁ uḷārapaṇītesu ārammaṇesu",
  "tika-s0102t7:84_10": "uparūpari aniggahaṇavasena pavattamānā supākaṭā hutvā upaṭṭhātiyeva. Upekkhāpi tesaṁ",
  "tika-s0102t7:84_11": "kadāci uppajjamānā santapaṇītarūpā eva iṭṭhamajjhatte eva ārammaṇe pavattanato. Tenevāha “tasmā”tiādi.",
  "tika-s0102t7:85_0": "Rūpakammaṭṭhānanti rūpapariggahaṁ, rūpamukhena vipassanābhinivesanti attho. Arūpakammaṭṭhānanti",
  "tika-s0102t7:85_1": "etthāpi eseva nayo. Tattha rūpakammaṭṭhānena samathābhinivesopi saṅgayhati, vipassanābhiniveso",
  "tika-s0102t7:85_2": "pana idhādhippetoti dassento “rūpapariggaho arūpapariggahotipi etadeva vuccatī”ti",
  "tika-s0102t7:85_3": "āha. Catudhātuvavatthānanti ettha yebhuyyena catudhātuvavatthānaṁ vitthārento rūpakammaṭṭhānaṁ",
  "tika-s0102t7:85_4": "kathetīti adhippāyo. Rūpakammaṭṭhānaṁ dassetvāva katheti “evaṁ rūpakammaṭṭhānaṁ vuccamānaṁ",
  "tika-s0102t7:85_5": "suṭṭhu vibhūtaṁ pākaṭaṁ hutvā upaṭṭhātī”ti. “Etena idhāpi rūpakammaṭṭhānaṁ ekadesena",
  "tika-s0102t7:85_6": "vibhāvitamevā”ti vadanti.",
  "tika-s0102t7:86_0": "Kāmañcettha vedanāvasena arūpakammaṭṭhānaṁ āgataṁ, tadaññadhammavasenapi arūpakammaṭṭhānaṁ",
  "tika-s0102t7:86_1": "labbhatīti taṁ vibhāgena dassetuṁ “tividho hī”tiādi vuttaṁ. Tattha abhinivesoti anuppaveso,",
  "tika-s0102t7:86_2": "ārambhoti attho. Ārambhe eva hi ayaṁ vibhāgo, sammasanaṁ pana anavasesatova dhamme",
  "tika-s0102t7:86_3": "pariggahetvā pavattatīti. “Pariggahite rūpakammaṭṭhāne”ti idaṁ rūpamukhena vipassanābhinivesaṁ",
  "tika-s0102t7:86_4": "sandhāya vuttaṁ, arūpamukhena pana vipassanābhiniveso yebhuyyena samathayānikassa",
  "tika-s0102t7:86_5": "icchitabbo, so ca paṭhamaṁ jhānaṅgāni pariggahetvā tato paraṁ sesadhamme pariggaṇhāti.",
  "tika-s0102t7:86_6": "Paṭhamābhinipātoti sabbe cetasikā cittāyattā cittakiriyābhāvena vuccantīti phasso",
  "tika-s0102t7:86_7": "cittassa paṭhamābhinipāto vutto. Taṁ ārammaṇanti yathāpariggahitaṁ rūpakammaṭṭhānasaññitaṁ",
  "tika-s0102t7:86_8": "ārammaṇaṁ. Uppannaphasso puggalo, cittacetasikarāsi vā ārammaṇena phuṭṭho phassasahajātāya",
  "tika-s0102t7:86_9": "vedanāya taṁsamakālameva vedeti, phasso pana obhāsassa viya padīpo vedanādīnaṁ paccayaviseso",
  "tika-s0102t7:86_10": "hotīti purimakālo viya vuccati, yā tassa ārammaṇābhiniropanalakkhaṇatā vuccati. Phusantoti",
  "tika-s0102t7:86_11": "ārammaṇassa phusanākārena. Ayañhi arūpadhammattā ekadesena anallīyamānopi rūpaṁ viya",
  "tika-s0102t7:86_12": "cakkhuṁ, saddo viya ca sotaṁ, cittaṁ, ārammaṇañca phusanto viya, saṅghaṭṭento viya",
  "tika-s0102t7:86_13": "ca pavattatīti. Tathā hesa “saṅghaṭṭanaraso”ti vuccati.",
  "tika-s0102t7:87_0": "Ārammaṇaṁ anubhavantīti issaravatāya visavitāya sāmibhāvena ārammaṇarasaṁ saṁvedentī.",
  "tika-s0102t7:87_1": "Phassādīnañhi sampayuttadhammānaṁ ārammaṇe ekadeseneva pavatti phusanādimattabhāvato,",
  "tika-s0102t7:87_2": "vedanāya pana iṭṭhākārasambhogādivasena pavattanato ārammaṇe nippadesato pavatti.",
  "tika-s0102t7:87_3": "Phusanādibhāvena hi ārammaṇaggahaṇaṁ ekadesānubhavanaṁ, vedayitabhāvena gahaṇaṁ yathākāmaṁ",
  "tika-s0102t7:87_4": "sabbānubhavanaṁ, evaṁsabhāvāneva tāni gahaṇānīti na vedanāya viya phassādīnampi yathā",
  "tika-s0102t7:87_5": "sakakiccakaraṇena sāmibhāvānubhavanaṁ codetabbaṁ. Vijānantanti paricchindanavasena",
  "tika-s0102t7:87_6": "visesato jānantaṁ. Viññāṇañhi minitabbavatthuṁ nāḷiyā minanto puriso viya ārammaṇaṁ",
  "tika-s0102t7:87_7": "paricchijja vibhāventaṁ pavattati, na saññā viya sañjānanamattaṁ hutvā. Tathā hi",
  "tika-s0102t7:87_8": "anena kadāci lakkhaṇattayavibhāvanāpi hoti, imesaṁ pana phassādīnaṁ tassa tassa pākaṭabhāvo",
  "tika-s0102t7:87_9": "paccayavisesasiddhassa pubbabhāgassa vasena veditabbo.",
  "tika-s0102t7:88_0": "Evaṁ tassa tasseva pākaṭabhāvepi “sabbaṁ, bhikkhave, abhiññeyya”nti, “sabbañca kho,",
  "tika-s0102t7:88_1": "bhikkhave, abhijāna”nti ca evamādi vacanato sabbe sammasanupagā dhammā pariggahetabbāti",
  "tika-s0102t7:88_2": "dassento “tattha yassā”tiādimāha. Tattha phassapañcamakeyevāti avadhāraṇaṁ tadantogadhattā",
  "tika-s0102t7:88_3": "taggahaṇeneva gahitattā catunnaṁ arūpakkhandhānaṁ. Phassapañcamakaggahaṇañhi tassa",
  "tika-s0102t7:88_4": "sabbassa sabbacittuppādasādhāraṇabhāvato. Tattha ca phassacetanāggahaṇena sabbasaṅkhārakkhandhadhammasaṅgaho",
  "tika-s0102t7:88_5": "cetanappadhānattā tesaṁ. Tathā hi suttantabhājanīye saṅkhārakkhandhavibhaṅge “cakkhusamphassajā",
  "tika-s0102t7:88_6": "cetanā”tiādinā cetanāva vibhattā, itare pana khandhā sarūpeneva gahitā.",
  "tika-s0102t7:89_0": "Vatthunissitāti ettha vatthu-saddo karajakāyavisayo, na chabbatthuvisayoti. Kathamidaṁ",
  "tika-s0102t7:89_1": "viññāyatīti āha “yaṁ sandhāya vutta”nti. Kattha pana vuttaṁ? Sāmaññaphalasutte. Soti",
  "tika-s0102t7:89_2": "karajakāyo. “Pañcakkhandhavinimuttaṁ nāmarūpaṁ natthī”ti idaṁ adhikāravasena vuttaṁ.",
  "tika-s0102t7:89_3": "Aññathā hi khandhavinimuttampi nāmaṁ atthevāti. Avijjādihetukāti avijjātaṇhupādānādihetukā.",
  "tika-s0102t7:89_4": "“Vipassanāpaṭipāṭiyā aniccaṁ dukkhaṁ anattāti sammasanto vicaratī”ti iminā balavavipassanaṁ",
  "tika-s0102t7:89_5": "vatvā puna tassa ussukkāpanaṁ, visesādhigamañca dassento “so”tiādimāha.",
  "tika-s0102t7:90_0": "Idhāti imasmiṁ sakkapañhasutte. Vedanāvasena cettha arūpakammaṭṭhānakathane kāraṇaṁ",
  "tika-s0102t7:90_1": "heṭṭhā vuttanayameva. Yathāvuttesu ca tīsu kammaṭṭhānābhinivesesu vedanāvasena kammaṭṭhānābhiniveso",
  "tika-s0102t7:90_2": "sukaro vedanānaṁ vibhūtabhāvatoti dassetuṁ “phassavasena hī”tiādi vuttaṁ. “Na pākaṭaṁ",
  "tika-s0102t7:90_3": "hotī”ti idaṁ sakkapamukhānaṁ tesaṁ devānaṁ yathā vedanā vibhūtā hutvā upaṭṭhāti,",
  "tika-s0102t7:90_4": "na evaṁ itaradvayanti katvā vuttaṁ. Vedanāya eva ca nesaṁ vibhūtabhāvo vedanāmukhenevettha",
  "tika-s0102t7:90_5": "bhagavatā desanāya āraddhattā. “Vedanānaṁ uppattiyā pākaṭatāyā”ti idaṁ sukhadukkhavedanānaṁ",
  "tika-s0102t7:90_6": "vasena vuttaṁ. Tāsañhi pavatti oḷārikā, na itarāya. Tadubhayaggahaṇamukhena vā gahetabbattā",
  "tika-s0102t7:90_7": "itarāyapi pavatti viññūnaṁ pākaṭā evāti sukhadukkhavedanānañhī”ti visesaggahaṇaṁ",
  "tika-s0102t7:90_8": "daṭṭhabbaṁ. “Yadā sukhaṁ uppajjatī”tiādi sukhavedanāya pākaṭabhāvavibhāvanaṁ, tayidaṁ",
  "tika-s0102t7:90_9": "asamāhitabhūmivasena veditabbaṁ. Tattha “sakalaṁ sarīraṁ kho bhante”ntiādinā kāmaṁ",
  "tika-s0102t7:90_10": "pavattioḷārikatāya avūpasantasabhāvametaṁ sukhaṁ, sātalakkhaṇatāya pana sampayuttadhamme,",
  "tika-s0102t7:90_11": "nissayañca anuggaṇhantameva pavattatīti dasseti. “Yadā dukkhaṁ uppajjatī”tiādīsu",
  "tika-s0102t7:90_12": "vuttavipariyāyena attho veditabbo.",
  "tika-s0102t7:91_0": "Duddīpanāti ñāṇena dīpetuṁ asakkuṇeyyā, dubbiññeyyāti attho. Tenāha “andhakārā abhibhūtā”ti.",
  "tika-s0102t7:91_1": "Andhakārāti andhakāragatasadisī, jānitukāme ca andhakārinī. Pubbāparaṁ samaṁ sukare",
  "tika-s0102t7:91_2": "supalakkhitamaggavasena pāsāṇatale migagatamaggo viya iṭṭhāniṭṭhārammaṇesu sukhadukkhānubhavanehi",
  "tika-s0102t7:91_3": "majjhattārammaṇesu anuminitabbatāya vuttaṁ “sā sukhadukkhānaṁ…pe… pākaṭā hotī”ti.",
  "tika-s0102t7:91_4": "Tenāha “yathā”tiādi. Nayato gaṇhantassāti etthāyaṁ nayo – yasmā iṭṭhāniṭṭhavisayāya",
  "tika-s0102t7:91_5": "ārammaṇūpaladdhiyā anubhavanato niṭṭhāmajjhattavisayā ca upaladdhi, tasmā na tāya",
  "tika-s0102t7:91_6": "niranubhavanāya bhavitabbaṁ, yaṁ tatthānubhavanaṁ, sā adukkhamasukhā. Tathā anupalabbhamānaṁ",
  "tika-s0102t7:91_7": "rūpādianubhuyyamānaṁ diṭṭhaṁ upalabbhati, yo pana majjhattārammaṇaṁ tabbisayassa",
  "tika-s0102t7:91_8": "viññāṇappavattiyaṁ, tasmā ananubhuyyamānena tena na bhavitabbaṁ. Sakkā hi vattuṁ",
  "tika-s0102t7:91_9": "anubhavamānā majjhattavisayupaladdhi upaladdhibhāvato. Iṭṭhāniṭṭhavisayupaladdhivisayaṁ",
  "tika-s0102t7:91_10": "pana niranubhavanaṁ taṁ anupaladdhisabhāvameva diṭṭhaṁ, taṁ yathārūpanti. Nivattetvāti",
  "tika-s0102t7:91_11": "nīharitvā, “somanassaṁpāha”ntiādinā samānajātiyampi bhindanto aññehi arūpadhammehi",
  "tika-s0102t7:91_12": "vivecetvā asaṁsaṭṭhaṁ katvāti attho.",
  "tika-s0102t7:92_0": "Ayañca rūpakammaṭṭhānaṁ kathetvā arūpakammaṭṭhānaṁ vedanāvasena nivattetvā desanā",
  "tika-s0102t7:92_1": "tathāvinetabbapuggalāpekkhāya suttantaresupi āgatā evāti dassento “na kevala”ntiādimāha.",
  "tika-s0102t7:92_2": "Tattha mahāsatipaṭṭhāne tathā desanāya āgatabhāvo anantarameva āvi bhavissati, majjhimanikāye",
  "tika-s0102t7:92_3": "satipaṭṭhānadesanāpi tādisī eva. Cūḷataṇhāsaṅkhaye “evaṁ cetaṁ, devānaṁ inda, bhikkhuno",
  "tika-s0102t7:92_4": "sutaṁ hoti ‘sabbe dhammā nālaṁ abhinivesāyā’ti, so sabbaṁ dhammaṁ abhijānāti, sabbaṁ",
  "tika-s0102t7:92_5": "dhammaṁ abhiññāya sabbaṁ dhammaṁ parijānāti, sabbaṁ dhammaṁ pariññāya yaṁ kiñci vedanaṁ",
  "tika-s0102t7:92_6": "vedeti sukhaṁ vā dukkhaṁ vā adukkhamasukhaṁ vā, so tāsu vedanāsu aniccānupassī viharati,",
  "tika-s0102t7:92_7": "virāgānupassī”tiādinā āgataṁ. Tena vuttaṁ “arūpakammaṭṭhānaṁ vedanāvasena nivattetvā",
  "tika-s0102t7:92_8": "dassesī”ti. Mahātaṇhāsaṅkhaye pana “so evaṁ anurodhavirodhavippahīno yaṁ kiñci vedanaṁ",
  "tika-s0102t7:92_9": "vedeti sukhaṁ vā dukkhaṁ vā adukkhamasukhaṁ vā, so taṁ vedanaṁ nābhinandati nābhivadati",
  "tika-s0102t7:92_10": "nājjhosāya tiṭṭhati. Tassa taṁ vedanaṁ anabhinandato anabhivadato anajjhosāya tiṭṭhato",
  "tika-s0102t7:92_11": "yā vedanāsu nandī sā nirujjhatī”tiādinā āgataṁ. Cūḷavedalle “kati panāyyevedanā”tiādinā",
  "tika-s0102t7:92_12": "āgataṁ. Mahāvedalle “vedanāti, āvuso, vuccati, kittāvatā nu kho, āvuso, ‘vedanā’ti",
  "tika-s0102t7:92_13": "vuccatī”tiādinā āgataṁ. Evaṁ raṭṭhapālasuttādīsupi vedanākammaṭṭhānassa āgataṭṭhānaṁ",
  "tika-s0102t7:92_14": "uddharitvā vattabbaṁ.",
  "tika-s0102t7:93_0": "“Paṭhamaṁ rūpakammaṭṭhānaṁ kathetvā”ti vuttaṁ, kathaṁ tamettha kathitanti āha “rūpakammaṭṭhāna”ntiādi.",
  "tika-s0102t7:93_1": "Saṅkhittaṁ, kathaṁ saṅkhittaṁ? Vedanāya ārammaṇamattakaṁyeva, yebhuyyena vedanā rūpadhammārammaṇā",
  "tika-s0102t7:93_2": "pañcadvāravasena pavattanato. Tena cassā purimasiddhā eva ārammaṇanti vedanaṁ vadantena",
  "tika-s0102t7:93_3": "tassārammaṇadhammā atthato paṭhamataraṁ gahitā eva nāma hontīti imāya atthāpattiyā",
  "tika-s0102t7:93_4": "rūpakammaṭṭhānassevettha paṭhamaṁ gahitatā jotitā, na sarūpeneva gahitattā. Tenāha",
  "tika-s0102t7:93_5": "“tasmā pāḷiyaṁ nāruḷhaṁ bhavissatī”ti.",
  "tika-s0102t7:94_0": "360.Dvīhi koṭṭhāsehīti sevitabbāsevitabbabhāgehi. Evarūpanti yaṁ akusalānaṁ abhibuddhiyā,",
  "tika-s0102t7:94_1": "kusalānañca parihānāya saṁvattati, evarūpaṁ, taṁ pana kāmūpasañhitatāya “gehanissita”nti",
  "tika-s0102t7:94_2": "vuccatīti āha “gehasitasomanassa”nti. Iṭṭhānanti piyānaṁ. Kantānanti kamanīyānaṁ.",
  "tika-s0102t7:94_3": "Manāpānanti manavaḍḍhanakānaṁ. Tato eva mano ramentīti manoramānaṁ. Lokāmisapaṭisaṁyuttānanti",
  "tika-s0102t7:94_4": "taṇhāsannissitānaṁ kāmūpasañhitānaṁ. Paṭilābhato samanupassatoti “aho mayā imāni",
  "tika-s0102t7:94_5": "laddhānī”ti yathāladdhāni rūpārammaṇādīni assādayato. Atītanti atikkantaṁ. Niruddhanti",
  "tika-s0102t7:94_6": "nirodhappattaṁ. Vipariṇatanti sabhāvavigamena vigataṁ. Samanussaratoti assādanavasena",
  "tika-s0102t7:94_7": "anucintayato. Gehasitanti kāmaguṇanissitaṁ. Kāmaguṇā hi kāmarāgassa gehasadisattā",
  "tika-s0102t7:94_8": "idha “geha”nti adhippetā.",
  "tika-s0102t7:95_0": "Evarūpanti yaṁ akusalānaṁ parihānāya, kusalānañca abhibuddhiyā saṁvattati, evarūpaṁ,",
  "tika-s0102t7:95_1": "taṁ pana pabbajjādivasena pavattiyā nekkhammūpasañhitanti āha “nekkhammasitaṁ somanassa”nti.",
  "tika-s0102t7:95_2": "Idāni taṁ pāḷivaseneva dassetuṁ “tattha katamānī”tiādi vuttaṁ. Tattha vipassanālakkhaṇe",
  "tika-s0102t7:95_3": "nekkhamme dassite itarāni tassa kāraṇato, phalato, atthato ca dassitāneva hontīti",
  "tika-s0102t7:95_4": "vipassanālakkhaṇameva taṁ dassento “rūpānantvevā”tiādimāha. Vipariṇāmavirāganirodhanti",
  "tika-s0102t7:95_5": "jarāya vipariṇāmetabbatañceva jarāmaraṇehi palujjanaṁ nirujjhanañca viditvāti yojanā.",
  "tika-s0102t7:95_6": "Uppajjati somanassanti vipassanāya vīthipaṭipattiyā kamena uppannānaṁ pāmojjapītipassaddhīnaṁ",
  "tika-s0102t7:95_7": "upari anappakaṁ somanassaṁ uppajjati. Yaṁ sandhāya vuttaṁ –",
  "tika-s0102t7:96": "“Suññāgāraṁ paviṭṭhassa, santacittassa bhikkhuno;",
  "tika-s0102t7:97": "Amānusī rati hoti, sammā dhammaṁ vipassato.",
  "tika-s0102t7:98": "Yato yato sammasati, khandhānaṁ udayabbayaṁ;",
  "tika-s0102t7:99": "Labhatī pītipāmojjaṁ, amataṁ taṁ vijānata”nti. ca –",
  "tika-s0102t7:100_0": "Nekkhammavasenāti pabbajjādivasena. “Vaṭṭadukkhato nittharissāmī”ti pabbajituṁ bhikkhūnaṁ",
  "tika-s0102t7:100_1": "santikaṁ gacchantassa, pabbajantassa, catupārisuddhisīlaṁ anutiṭṭhantassa, taṁ sodhentassa,",
  "tika-s0102t7:100_2": "dhutaguṇe samādāya vattantassa, kasiṇaparikammādīni karontassa ca yā paṭipatti, sabbā",
  "tika-s0102t7:100_3": "sā idha “nekkhamma”nti adhippetā. Yebhuyyena anussatiyā upacārajjhānaṁ niṭṭhātīti",
  "tika-s0102t7:100_4": "katvā “anussativasenā”ti vatvā “paṭhamajjhānādivasenā”ti vuttaṁ. Ettha ca yathā pabbajjā",
  "tika-s0102t7:100_5": "gharabandhanato nikkhamanaṭṭhena nekkhammaṁ, evaṁ vipassanādayopi taṁpaṭipakkhato. Tenāha –",
  "tika-s0102t7:101": "“Pabbajjā paṭhamaṁ jhānaṁ, nibbānañca vipassanā;",
  "tika-s0102t7:102": "Sabbepi kusalā dhammā, nekkhammanti pavuccare”ti. ;",
  "tika-s0102t7:103_0": "Yaṁ ceti ettha ceti nipātamattaṁ somanassassa adhippetattā. Catukkanayavaseneva ca",
  "tika-s0102t7:103_1": "suttantesu jhānakathāti vuttaṁ “dutiyatatiyajjhānavasenā”ti. Dvīsūti “savitakkaṁ",
  "tika-s0102t7:103_2": "savicāraṁ avitakkaṁ avicāra”nti vuttesu dvīsu somanassesu.",
  "tika-s0102t7:104_0": "Savitakkasavicāre somanasseti parittabhūmike, paṭhamajjhāne vā somanasse. Abhiniviṭṭhasomanassesūti",
  "tika-s0102t7:104_1": "vipassanaṁ paṭṭhapitasomanassesu. Pi-saddena sammaṭṭhasomanassesu pīti imamatthaṁ",
  "tika-s0102t7:104_2": "dasseti. Somanassavipassanātopīti savitakkasavicārasomanassapavattivipassanātopi.",
  "tika-s0102t7:104_3": "Avitakkaavicāra vipassanā paṇītatarā sammasitadhammavasenapi vipassanāya visesasiddhito,",
  "tika-s0102t7:104_4": "yato maggepi tathārūpā visesā ijjhanti. Ayaṁ panattho “ariyamagga bojjhaṅgādivisesaṁ",
  "tika-s0102t7:104_5": "vipassanāya ārammaṇabhūtā khandhā niyamentī”ti evaṁ pavattena moravāpīvāsimahādattattheravādena dīpetabbo.",
  "tika-s0102t7:105_0": "361.Gehasitadomanassaṁ nāma kāmaguṇānaṁ appaṭilābhanimittaṁ, vigatanimittañca uppajjanakadomanassaṁ.",
  "tika-s0102t7:105_1": "Appaṭilābhato samanupassatoti appaṭilābhena “ahameva na labhāmī”ti paritassanato.",
  "tika-s0102t7:105_2": "Samanussaratoti “ahu vata me taṁ vata natthī”tiādinā anussaraṇavasena cintayato.",
  "tika-s0102t7:105_3": "Tenāha “evaṁ chasu dvāresū”tiādi.",
  "tika-s0102t7:106_0": "Anuttaresu vimokkhesūti suññataphalādiariyaphalavimokkhesu. Pihanti apekkhaṁ, āsanti",
  "tika-s0102t7:106_1": "attho. Kathaṁ pana lokuttaradhamme ārabbha āsā uppajjatīti? Na kho panetaṁ evaṁ daṭṭhabbaṁ",
  "tika-s0102t7:106_2": "“yaṁ ārammaṇakaraṇavasena tattha pihā pavattatī”ti avisayattā, puggalassa ca anadhigatabhāvato.",
  "tika-s0102t7:106_3": "Anussavūpaladdhe pana anuttaravimokkhe uddissa pihaṁ upaṭṭhapento “tattha pihaṁ upaṭṭhapetī”ti",
  "tika-s0102t7:106_4": "vutto. Tenāha “kudāssu nāmāha”ntiādi. Chasu dvāresu iṭṭhārammaṇe āpāthagate aniccādivasena",
  "tika-s0102t7:106_5": "vipassanaṁ paṭṭhapetvāti yojanā. “Iṭṭhārammaṇe”ti ca iminā nayidaṁ domanassaṁ sabhāvato",
  "tika-s0102t7:106_6": "aniṭṭhadhammeyeva ārabbha uppajjanakaṁ, atha kho icchitālābhahetukaṁ icchābhighātavasena",
  "tika-s0102t7:106_7": "yattha katthaci ārammaṇe uppajjanakanti dasseti. Evaṁ “kudāssu nāmāha”nti vuttākārena",
  "tika-s0102t7:106_8": "pihaṁ upaṭṭhapetvā evaṁ imampi pakkhaṁ…pe… nāsakkhinti anusocatoti yojanā. “Imasmiṁ",
  "tika-s0102t7:106_9": "pakkhe, imasmiṁ māse, imasmiṁ saṁvacchare pabbajituṁ nāladdhaṁ, kasiṇaparikammaṁ",
  "tika-s0102t7:106_10": "kātuṁ nāladdha”ntiādivasena pavattiṁ sandhāya “nekkhammavasenā”ti vuttaṁ. “Vipassanāvasenā”tiādīsupi",
  "tika-s0102t7:106_11": "iminā nayena yojanā veditabbā.",
  "tika-s0102t7:107_0": "Yato eva-kāro, tato aññattha niyamoti katvā “tasmimpi…pe… gehasitadomanassamevā”ti",
  "tika-s0102t7:107_1": "vuttaṁ. Na hettha gehasitadomanassatā savitakkasavicāre niyatā, atha kho gehasitadomanasse",
  "tika-s0102t7:107_2": "savitakkasavicāratā niyatā paṭiyoginivattanatthattā eva-kārassa. “Gehasitadomanassaṁ",
  "tika-s0102t7:107_3": "savitakkasavicārameva, na avitakkaavicāra”nti. Nekkhammasitadomanassaṁ pana siyā",
  "tika-s0102t7:107_4": "savitakkasavicāraṁ, siyā avitakkaavicāraṁ. Savitakkasavicārasseva kāraṇabhūtaṁ domanassaṁ",
  "tika-s0102t7:107_5": "savitakkasavicāradomanassaṁ. Kiṁ taṁ? Gehasitadomanassaṁ, yaṁ pana nekkhammādivasena",
  "tika-s0102t7:107_6": "uppannaṁ, taṁ avitakkaavicārassa kāraṇabhūtaṁ avitakkaavicāradomanassanti. Ayañca",
  "tika-s0102t7:107_7": "nayo pariyāyavasena vuttoti āha “nippariyāyena panā”tiādi. Yadi evaṁ kasmā “yaṁ ce",
  "tika-s0102t7:107_8": "avitakkaṁ avicāra”nti pāḷiyaṁ vuttanti āha “etassa panā”tiādi. Maññanavasenāti parikappanavasena. Vuttaṁ pāḷiyaṁ.",
  "tika-s0102t7:108_0": "Tatrāti tasmiṁ maññane. Ayaṁ idāni vuccamāno nayo. Domanassapaccayabhūteti domanassassa",
  "tika-s0102t7:108_1": "paccayabhūte. Upacārajjhānañhi paṭhamajjhānādīni vā pādakāni katvā maggaphalāni nibbattetukāmassa",
  "tika-s0102t7:108_2": "tesaṁ alābhe domanassassa uppajjane tāni tassa paccayā nāma honti iti te dhammā phalūpacārena",
  "tika-s0102t7:108_3": "“domanassa”nti vuttā. Yo pana tathā uppannadomanasso dhuranikkhepaṁ akatvā anukkamena",
  "tika-s0102t7:108_4": "vipassanaṁ ussukkāpetvā maggaphaladhamme nibbatteti, te kāraṇūpacārena “domanassa”nti",
  "tika-s0102t7:108_5": "vuttāti imamatthaṁ dassento “idha bhikkhū”tiādimāha. Nanu etassa tadā domanassameva",
  "tika-s0102t7:108_6": "uppannaṁ, na domanassahetukā vipassanāmaggaphaladhammā uppannā, tattha kathaṁ domanassasamaññaṁ",
  "tika-s0102t7:108_7": "āropetvā voharatīti āha “aññesaṁ paṭipattidassanavasena domanassanti gahetvā”tiādi.",
  "tika-s0102t7:108_8": "Savitakkasavicāradomanasseti savitakkasavicāranimitte domanasse. Tīhi māsehi nibbattetabbā",
  "tika-s0102t7:108_9": "temāsikā, taṁ temāsikaṁ. Imā ca temāsikādayo paṭipadā tathāpavattaukkaṭṭhamajjhimamudindriyavasena",
  "tika-s0102t7:108_10": "veditabbā, adhikamajjhimamudussāhavasena vā. Jaggatīti jāgarikaṁ anuyuñjati.",
  "tika-s0102t7:109": "Mahāsivattheravatthuvaṇṇanā",
  "tika-s0102t7:110": "Sahassadvisahassasaṅkhyattā mahāgaṇe.",
  "tika-s0102t7:111": "Aṭṭhakathātherāti aṭṭhakathāya atthapaṭipucchanakatherā. Antarāmaggeti bhikkhaṁ gahetvā gāmato vihāraṁ paṭigamanamagge. Tayo…pe… gāhāpetvāti tīṇi cattāri uṇhāpanāni.",
  "tika-s0102t7:112": "Kenacipapañcenāti kenaci sarīrakiccabhūtena papañcena. Saññaṁ akāsi rattiyaṁ pacchato gacchantaṁ asallakkhento.",
  "tika-s0102t7:113_0": "Kasmā pana thero antevāsikānaṁ anārocetvāva gatoti āha “thero kirā”tiādi. Arahattaṁ",
  "tika-s0102t7:113_1": "nāma kinti tadadhigamassa adukkarabhāvaṁ sandhāya vadati. Catūhi iriyāpathehīti catūhipi",
  "tika-s0102t7:113_2": "iriyāpathehi pavattamānassa, tasmā yāva arahattādhigamā sayanaṁ paṭikkhipāmīti adhippāyo.",
  "tika-s0102t7:114": "“Anucchavikaṁ nu kho te eta”nti saṁvegajāto vīriyaṁ samuttejento arahattaṁ aggahesi ettakaṁ kālaṁ vipassanāya suciṇṇabhāvato ñāṇassa paripākaṁ gatattā.",
  "tika-s0102t7:115": "Parimajjīti parimasi. Keci pana “parimajjīti parivattetvā therena dhoviyamānaṁ pariggahetvā dhovī”ti atthaṁ vadanti.",
  "tika-s0102t7:116": "Vipassanāya ārammaṇaṁ nāma upacārajjhānapaṭhamajjhānādi.",
  "tika-s0102t7:117": "“Savitakkasavicāradomanasse”tiādīsu vattabbaṁ somanassesu vuttanayānusārena veditabbaṁ.",
  "tika-s0102t7:118_0": "362.Evarūpāti yā akusalānaṁ abhibuddhiyā, kusalānaṁ parihānāya ca saṁvattati, evarūpā,",
  "tika-s0102t7:118_1": "sā pana kāmūpasañhitatāya “gehasitā”ti vuccatīti āha “gehasitaupekkhā”ti. “Bālassā”tiādīsu",
  "tika-s0102t7:118_2": "bālakaradhammayogato bālassa attahitaparahitabyāmūḷhatāya mūḷhassa puthūnaṁ kilesādīnaṁ",
  "tika-s0102t7:118_3": "jananādīhi kāraṇehi puthujjanassa kilesodhīnaṁ maggodhīhi ajitattā anodhijinassa,",
  "tika-s0102t7:118_4": "odhijino vāyapekkhā, odhiso ca kilesānaṁ jitattā, tenassa sekkhabhāvaṁ paṭikkhipati.",
  "tika-s0102t7:118_5": "Sattamabhavādito uddhaṁ pavattanavipākassa ajitattā avipākajinassa, vipākajinā vā",
  "tika-s0102t7:118_6": "arahanto appaṭisandhikattā, tenassa asekkhattaṁ paṭikkhipati. Anekādīnave sabbesampi",
  "tika-s0102t7:118_7": "pāpadhammānaṁ mūlabhūte sammohe ādīnavānaṁ adassanasīlatāya anādīnavadassāvino. Āgamādhigamābhāvā",
  "tika-s0102t7:118_8": "assutavato. Ediso ekaṁsena andhaputhujjano nāma hotīti tassa andhaputhujjanabhāvaṁ",
  "tika-s0102t7:118_9": "dassetuṁ punapi “puthujjanassā”ti vuttaṁ. Evarūpāti vuttappakārā sammohapubbikā.",
  "tika-s0102t7:118_10": "Rūpaṁ sā nātivattatīti rūpānaṁ samatikkamanāya kāraṇaṁ na hoti, rūpārammaṇe kilese",
  "tika-s0102t7:118_11": "nātikkamatīti adhippāyo. Aññāṇāvibhūtatāya ārammaṇe ajjhupekkhanavasena pavattamānā",
  "tika-s0102t7:118_12": "lobhasampayuttaupekkhā idhādhippetāti tassa lobhassa anucchavikameva ārammaṇaṁ dassento",
  "tika-s0102t7:118_13": "“iṭṭhārammaṇe”ti āha. Anativattamānā anādīnavadassitāya. Tato eva assādānupassanato",
  "tika-s0102t7:118_14": "tattheva laggā. Abhisaṅgassa lobhassa vasena, dummocanīyatāya ca tena laggitā viya hutvā uppannā.",
  "tika-s0102t7:119_0": "Evarūpāti yā akusalānaṁ pahānāya, kusalānañca abhibuddhiyā saṁvattati, evarūpā, sā",
  "tika-s0102t7:119_1": "pana pabbajjādivasena pavattiyā nekkhammūpasañhitāti āha “nekkhammasitā”ti. Idāni",
  "tika-s0102t7:119_2": "taṁ pāḷivasena dassetuṁ “tattha katamā”tiādi vuttaṁ, tassattho heṭṭhā vuttanayānusārena",
  "tika-s0102t7:119_3": "veditabbo. Rūpaṁ sā ativattatīti rūpasmiṁ sammadeva ādīnavadassanato. Rūpaniyātāti",
  "tika-s0102t7:119_4": "kilesehi anabhibhavanīyato. Iṭṭheti sabhāvato, saṅkappato ca iṭṭhe ārammaṇe. Arajjantassāti",
  "tika-s0102t7:119_5": "na rajjantassa rāgaṁ anuppādentassa. Aniṭṭhe adussantassāti ettha vuttanayena attho",
  "tika-s0102t7:119_6": "veditabbo. Samaṁ sammā yoniso na pekkhanaṁ asamapekkhanaṁ, taṁ pana iṭṭhāniṭṭhamajjhatte",
  "tika-s0102t7:119_7": "viya iṭṭhāniṭṭhesupi bālassa hotīti “iṭṭhāniṭṭhamajjhatte”ti avatvā “asamapekkhanena",
  "tika-s0102t7:119_8": "asammuyhantassā”ti vuttaṁ, tividhepi ārammaṇe asamapekkhanavasena muyhantassāti attho.",
  "tika-s0102t7:119_9": "Vipassanāñāṇasampayuttā upekkhā. Nekkhammasitā upekkhā vedanāsabhāgāti udāsinākārena",
  "tika-s0102t7:119_10": "pavattiyā, upekkhā vedanāya ca sabhāgā. Ettha upekkhā vāti ettha etasmiṁ upekkhāniddese",
  "tika-s0102t7:119_11": "“upekkhā”ti gahitā eva. Tasmāti tatramajjhattupekkhāyapi idha upekkhāggahaṇena gahitattā.",
  "tika-s0102t7:119_12": "Tañhi sandhāya “paṭhamadutiyatatiyacatutthajjhānavasena uppajjanakaupekkhā”ti vuttaṁ.",
  "tika-s0102t7:120": "Tāyapi nekkhammasitaupekkhāyāti niddhāraṇe bhummaṁ. “Yaṁ nekkhammavasenā”tiādi heṭṭhā vuttanayattā uttā natthameva.",
  "tika-s0102t7:121_0": "363. Yadi sakkassa tadā sotāpattiphalapattiyāva upanissayo, atha kasmā bhagavā yāva",
  "tika-s0102t7:121_1": "arahattaṁ desanaṁ vaḍḍhesīti āha “buddhānañhī”tiādi. Taruṇasakkoti abhinavo adhunā",
  "tika-s0102t7:121_2": "pātubhūto sakko. Sampati pātubhāvañhi sandhāya “taruṇasakko”ti vuttaṁ, na tassa kumāratā,",
  "tika-s0102t7:121_3": "vuddhatā vā atthi. Gatāgataṭṭhānanti gamanāgamanakāraṇaṁ. Na paññāyati na upalabbhati.",
  "tika-s0102t7:121_4": "Gabbhaseyyakānañhi cavantānaṁ kammajarūpaṁ vigacchati anudeva cittajaṁ, āhārajañca",
  "tika-s0102t7:121_5": "paccayābhāvato, utujaṁ pana sucirampi kālaṁ paveṇiṁ ghaṭṭentaṁ bhassantaṁ vā sosantaṁ",
  "tika-s0102t7:121_6": "vā kilesantaṁ vā viṭṭhataṁ vā hoti, na evaṁ devānaṁ. Tesañhi opapātikattā kammajarūpe",
  "tika-s0102t7:121_7": "antaradhāyante sesatisantatirūpampi tena saddhiṁ antaradhāyati. Tenāha “dīpasikhāgamanaṁ",
  "tika-s0102t7:121_8": "viya hotī”ti. Sesadevatā na jāniṁsu punapi sakkattabhāvena tasmiṁyeva ṭhāne nibbattattā.",
  "tika-s0102t7:121_9": "Tīsu ṭhānesūti somanassadomanassaupekkhāvissajjanāvasānaṭṭhānesu. Nibbattitaphalamevāti",
  "tika-s0102t7:121_10": "sappimhā sappimaṇḍo viya āgamanīyapaṭipadāya nibbattitaphalabhūtaṁ lokuttaramaggaphalameva",
  "tika-s0102t7:121_11": "kathitaṁ. Sakuṇikāya viya kiñci gayhūpagaṁ uppatitvā uḍḍetvā ullaṅghitvā. Assāti",
  "tika-s0102t7:121_12": "maggaphalasaññitassa ariyassa dhammassa.",
  "tika-s0102t7:122": "Pātimokkhasaṁvaravaṇṇanā",
  "tika-s0102t7:123_0": "364.Pātimokkhasaṁvarāyāti pātimokkhabhūtasīlasaṁvarāyāti ayamettha atthoti āha “uttamajeṭṭhakasīlasaṁvarāyā”ti.",
  "tika-s0102t7:123_1": "“Pātimokkhasīlañhi sabbasīlato jeṭṭhakasīla”nti dīghavāpīvihāravāsi sumatthero vadati,",
  "tika-s0102t7:123_2": "antevāsiko panassa tepiṭakacūḷanāgatthero “pātimokkhasaṁvaro eva sīlaṁ, itarāni pana",
  "tika-s0102t7:123_3": "‘sīlanti vuttaṭṭhānaṁ nāma atthī’ti ananujānanto indriyasaṁvaro nāma chadvārarakkhāmattakaṁ,",
  "tika-s0102t7:123_4": "ājīvapārisuddhi dhammena samena paccayuppādanamattakaṁ, paccayasannissitaṁ paṭiladdhapaccaye",
  "tika-s0102t7:123_5": "‘ida mattha’nti paccavekkhitvā paribhuñjanamattakaṁ, nippariyāyena pātimokkhasaṁvarova",
  "tika-s0102t7:123_6": "sīlaṁ. Tathā hi yassa so bhinno, so itarāni rakkhituṁ abhabbattā asīlo hoti. Yassa",
  "tika-s0102t7:123_7": "pana sabbaso arogo sesānaṁ rakkhituṁ bhabbattā sampannasīlo”ti vadati, tasmā itaresaṁ",
  "tika-s0102t7:123_8": "tassa parivārabhāvato, sabbaso ekadesena ca tadantogadhabhāvato tadeva padhānasīlaṁ",
  "tika-s0102t7:123_9": "nāmāti āha “uttamajeṭṭhakasīlasaṁvarāyā”ti. Tattha yathā heṭṭhā papañcasaññāsaṅkhānirodhasāruppagāminiṁ",
  "tika-s0102t7:123_10": "paṭipadaṁ pucchitena bhagavatā papañcasaññānaṁ, paṭipadāya ca mūlabhūtaṁ vedanaṁ",
  "tika-s0102t7:123_11": "vibhajitvā paṭipadā desitā sakkassa ajjhāsayavasena saṁkilesadhammappahānamukhena",
  "tika-s0102t7:123_12": "vodānadhammapāripūrīti, evaṁ tassā eva paṭipadāya mūlabhūtampi sīlasaṁvaraṁ pucchitena",
  "tika-s0102t7:123_13": "bhagavatā yato so visujjhati, yathā ca visujjhati, tadubhayaṁ sakkassa ajjhāsayavasena",
  "tika-s0102t7:123_14": "vibhajitvā dassetuṁ “kāyasamācārampī”tiādi vuttaṁ saṁkilesadhammappahānamukhena vodānadhammapāripūrīti",
  "tika-s0102t7:123_15": "katvā. Sīlakathāyaṁ asevitabbakāyasamācārādikathane kāraṇaṁ vuttameva, tasmā kammapathavasenāti",
  "tika-s0102t7:123_16": "kusalākusalakammapathavasena.",
  "tika-s0102t7:124_0": "Kammapathavasenāti ca kammapathavicāravasena. Kammapathabhāvaṁ apattānampi hi kāyaduccaritādīnaṁ",
  "tika-s0102t7:124_1": "asevitabbakādīnaṁ asevitabbakāyasamācārādibhāvo idha vuccatīti. Paṇṇattivasenāti",
  "tika-s0102t7:124_2": "sikkhāpadapaṇṇattivasena. Yato yato hi yā yā veramaṇī, tadubhayepi vibhāvento paṇṇattivasena",
  "tika-s0102t7:124_3": "katheti nāma. Tenāha “kāyadvāre”tiādi. Sikkhāpadaṁ vītikkamati etenāti sikkhāpadavītikkamo,",
  "tika-s0102t7:124_4": "sikkhāpadassa vītikkamanākārena pavatto akusaladhammo yaṁ, tassa asevitabbakāyasamācārāditā.",
  "tika-s0102t7:124_5": "Vītikkamapaṭipakkho avītikkamo, na vītikkamati etenāti avītikkamo, sīlaṁ.",
  "tika-s0102t7:125_0": "Micchā sammā ca pariyesati etāyāti pariyesanā, ājīvo, atthato paccayagavesanabyāpāro",
  "tika-s0102t7:125_1": "kāyavacīdvāriko. Yadi evaṁ kasmā visuṁ gahaṇanti āha “yasmā”tiādi. Ariyā niddosā",
  "tika-s0102t7:125_2": "pariyesanā gavesanāti ariyapariyesanā, ariyehi sādhūhi pariyesitabbātipi ariyapariyesanāti.",
  "tika-s0102t7:125_3": "Vuttavipariyāyato anariyapariyesanā veditabbā.",
  "tika-s0102t7:126_0": "Jātidhammoti jāyanasabhāvo jāyanapakatiko. Jarādhammoti jīraṇasabhāvo. Byādhidhammoti",
  "tika-s0102t7:126_1": "byādhisabhāvo. Maraṇadhammoti mīyanasabhāvo. Sokadhammoti socanakasabhāvo. Saṁkilesadhammoti",
  "tika-s0102t7:126_2": "saṁkilissanasabhāvo.",
  "tika-s0102t7:127_0": "Puttabhariyanti puttā ca bhariyā ca. Esa nayo sabbattha. Dvandekattavasena tesaṁ",
  "tika-s0102t7:127_1": "niddeso. Jātarūparajatanti ettha pana yato vikāraṁ anāpajjitvā sabbaṁ jātarūpameva",
  "tika-s0102t7:127_2": "hotīti jātarūpaṁ nāma suvaṇṇaṁ. Dhavalasabhāvatāya rajatīti rajataṁ, rūpiyaṁ. Idha",
  "tika-s0102t7:127_3": "pana suvaṇṇaṁ ṭhapetvā yaṁ kiñci upabhogaparibhogārahaṁ “rajata”ntveva gahitaṁ vohārūpagamāsakādi.",
  "tika-s0102t7:127_4": "Jātidhammā hete, bhikkhave, upadhayoti ete kāmaguṇūpadhayo nāma honti, te sabbepi",
  "tika-s0102t7:127_5": "jātidhammāti dasseti.",
  "tika-s0102t7:128_0": "Byādhidhammavārādīsu jātarūparajataṁ na gahitaṁ. Na hetassa sīsarogādayo byādhayo",
  "tika-s0102t7:128_1": "nāma santi, na sattānaṁ viya cutisaṅkhātaṁ maraṇaṁ, na soke uppajjati, cutisaṅkhātaṁ",
  "tika-s0102t7:128_2": "maraṇanti ca ekabhavapariyāpannakhandhanirodho, so tassa natthi, khaṇikanirodho pana",
  "tika-s0102t7:128_3": "khaṇe khaṇe labbhateva. Rāgādīhi pana saṁkilesehi saṁkilissatīti saṁkilesadhammavāre",
  "tika-s0102t7:128_4": "gahitaṁ jātarūpaṁ, tathā utusamuṭṭhānattā jātidhammavāre, malaṁ gahetvā jīraṇato",
  "tika-s0102t7:128_5": "jarādhammavāre ca. Ariyehi na araṇīyā, pariyesanātipi anariyapariyesanā.",
  "tika-s0102t7:129": "Idāni anesanāvasenāpi taṁ dassetuṁ “apicā”tiādi vuttaṁ. Iminā nayena sukkapakkhepi attho veditabbo.",
  "tika-s0102t7:130_0": "Sambhārapariyesanaṁ paharaṇavisādigavesanaṁ, payogavasena payogakaraṇaṁ tajjāvāyāmajananaṁ",
  "tika-s0102t7:130_1": "tādisaṁ upakkamanibbattanaṁ, pāṇātipātādiatthaṁ gamanaṁ, paccekaṁ kāla-saddo yojetabbo",
  "tika-s0102t7:130_2": "“sambhārapariyesanakālato paṭṭhāya, payogakaraṇakālato paṭṭhāya, gamanakālato paṭṭhāyā”ti.",
  "tika-s0102t7:130_3": "Itaroti “sevitabbo”ti vuttakāyasamācārādiko. Cittampi uppādetabbaṁ. Tathā uppāditacitto",
  "tika-s0102t7:130_4": "hi sati paccayasamavāye tādisaṁ payogaṁ parakkamaṁ karonto paṭipattiyā matthakaṁ",
  "tika-s0102t7:130_5": "gaṇhāti. Tenāha “cittuppādampi kho ahaṁ, bhikkhave, kusalesu dhammesu bahupakāraṁ vadāmī”ti.",
  "tika-s0102t7:131_0": "Idāni taṁ matthakappattaṁ asevitabbaṁ, sevitabbañca dassetuṁ “apicā”tiādi vuttaṁ.",
  "tika-s0102t7:131_1": "Saṅghabhedādīnanti ādi-saddena lohituppādanādiṁ saṅgaṇhāti. Buddharatanasaṅgharatanupaṭṭhāneheva",
  "tika-s0102t7:131_2": "dhammaratanupaṭṭhānasiddhīti āha “divasassa dvattikkhattuṁ tiṇṇaṁ ratanānaṁ upaṭṭhānagamanādivasenā”ti.",
  "tika-s0102t7:131_3": "Dhanuggahapesanaṁ dhanuggahapurisānaṁ uyyojanaṁ. Ādi-saddena pañcavarayācanādiṁ saṅgaṇhāti.",
  "tika-s0102t7:131_4": "“Ajātasattuṁ pasādetvā lābhuppādavasena parihīnalābhasakkārassa kulesu viññāpana”nti",
  "tika-s0102t7:131_5": "evamādiṁ anariyapariyesanaṁ pariyesantānaṁ.",
  "tika-s0102t7:132_0": "Pāripūriyāti pāripūriatthaṁ. Aggamaggaphalavaseneva hi sevitabbānaṁ pāripūrīti tadatthaṁ",
  "tika-s0102t7:132_1": "sabbā pubbabhāgapaṭipadā, pātimokkhasaṁvaropi aggamaggeneva paripuṇṇo hotīti tadatthaṁ",
  "tika-s0102t7:132_2": "pubbabhāgapaṭipadaṁ vatvā nigamento “pātimokkho…pe… hotī”ti āha.",
  "tika-s0102t7:133": "Indriyasaṁvaravaṇṇanā",
  "tika-s0102t7:134_0": "365.Indriyānaṁ pidhānāyāti indriyānaṁ pidahanatthāya. Indriyāni ca cakkhādīni dvārāni,",
  "tika-s0102t7:134_1": "tesaṁ pidhānaṁ saṁvaraṇaṁ akusaluppattito gopanāti āha “guttadvāratāyā”ti. Asevitabbarūpādivasena",
  "tika-s0102t7:134_2": "indriyesu aguttadvāratā asaṁvaro, saṁkilesadhammavippahānavasena vodānadhammapārisuddhīti.",
  "tika-s0102t7:134_3": "Kāmaṁ pāḷiyaṁ asevitabbampi rūpādi dassitaṁ, sakkena pana indriyasaṁvarāya paṭipatti",
  "tika-s0102t7:134_4": "pucchitāti tameva nivattetvā dassetuṁ aṭṭhakathāyaṁvuttaṁ “cakkhuviññeyyaṁ rūpampītiādi",
  "tika-s0102t7:134_5": "sevitabbarūpādivasena indriyasaṁvaradassanatthaṁ vutta”nti. “Tuṇhī ahosī”ti vatvā",
  "tika-s0102t7:134_6": "tuṇhībhāvassa kāraṇaṁ byatirekamukhena vibhāvetuṁ “kathetukāmopī”tiādi vuttaṁ. Ayanti sakko devānaṁ indo.",
  "tika-s0102t7:135_0": "Rūpanti rūpāyatanaṁ, tassa asevanaṁ nāma adassanaṁ evāti āha “na sevitabbaṁ na daṭṭhabba”nti.",
  "tika-s0102t7:135_1": "Yaṁ pana sattasantānagataṁ rūpaṁ passato paṭikūlamanasikāravasena, asubhasaññā vā",
  "tika-s0102t7:135_2": "saṇṭhāti dassanānuttariyavasena. Atha vā kammaphalasaddahanavasena pasādo vā uppajjati.",
  "tika-s0102t7:135_3": "Hutvā abhāvākārasallakkhaṇena aniccasaññāpaṭilābho vā hoti.",
  "tika-s0102t7:136_0": "Pariyāyakkharaṇato akkharaṁ, vaṇṇo, so eva nirantaruppattiyā samuddito padavākyasaññito,",
  "tika-s0102t7:136_1": "adhippetamatthaṁ byañjetīti byañjanaṁ, tayidaṁ kābyanāṭakādigatavevacanavasena, uccāraṇavasena",
  "tika-s0102t7:136_2": "ca vicittasannivesatāya tathāpavattavikappanavasena cittavicittabhāvena upatiṭṭhanakaṁ",
  "tika-s0102t7:136_3": "sandhāyāha “yaṁ cittakkharaṁ cittabyañjanampi saddaṁ suṇato rāgādayo uppajjantī”ti.",
  "tika-s0102t7:136_4": "Atthanissitanti samparāyikatthanissitaṁ. Dhammanissitanti vivaṭṭadhammanissitaṁ,",
  "tika-s0102t7:136_5": "lokuttararatanattayadhammanissitaṁ vā. Pasādoti ratanattayasaddhā, kammaphalasaddhāpi.",
  "tika-s0102t7:136_6": "Nibbidā vāti aniccasaññādivasena vaṭṭato ukkaṇṭhā vā.",
  "tika-s0102t7:137_0": "Gandharasāviparodhādivasena seviyamānaṁ ayoniso paṭipannattā asevitabbaṁ nāma. Yoniso",
  "tika-s0102t7:137_1": "paccavekkhitvā seviyamānaṁ sampajaññavasena gahaṇato sevitabbaṁ nāma. Tena vuttaṁ",
  "tika-s0102t7:137_2": "“yaṁ gandhaṁ ghāyato”tiādi.",
  "tika-s0102t7:138_0": "Yaṁpana phusatoti yaṁ pana sevitabbaṁ phoṭṭhabbaṁ anipphannasseva phusato. Āsavakkhayo",
  "tika-s0102t7:138_1": "ceva hoti jāgariyānuyogassa matthakappattito. Vīriyañca supaggahitaṁ hoti catutthassa",
  "tika-s0102t7:138_2": "ariyavaṁsassa ukkaṁsanato. Pacchimā ca…pe… anuggahitā hoti sammāpaṭipattiyaṁ niyojanato.",
  "tika-s0102t7:139_0": "Ye manoviññeyye dhamme iṭṭhādibhede samannāharantassa āvajjantassa āpāthaṁ āgacchanti.",
  "tika-s0102t7:139_1": "“Manoviññeyyā dhammā”ti vibhatti vipariṇāmetabbā, mettādivasena samannāharantassa",
  "tika-s0102t7:139_2": "ye manoviññeyyā dhammā āpāthaṁ āgacchanti, evarūpā sevitabbāti yojanā. Ādi-saddena",
  "tika-s0102t7:139_3": "karuṇādīnañceva aniccādīnañca saṅgaho daṭṭhabbo. Tiṇṇaṁ therānaṁ dhammāti idāni vuccamānapaṭipattīnaṁ",
  "tika-s0102t7:139_4": "tiṇṇaṁ therānaṁ manoviññeyyā dhammā. Bahi dhāvituṁ na adāsinti antopariveṇaṁ āgatameva",
  "tika-s0102t7:139_5": "rūpādiṁ ārabbha imasmiṁ temāse kammaṭṭhānavinimuttaṁ cittaṁ kadāci uppannapubbaṁ,",
  "tika-s0102t7:139_6": "antopariveṇe ca visabhāgarūpādīnaṁ asambhavo eva, tasmā visaṭavitakkavasena cittaṁ",
  "tika-s0102t7:139_7": "bahi dhāvituṁ na adāsinti dasseti. Nivāsagehato nivāsanagabbhato. Niyakajjhattakhandhapañcakato",
  "tika-s0102t7:139_8": "vipassanāgocarato. Thero kira sabbampi attanā kātabbakiriyaṁ kammaṭṭhānasīseneva paṭipajjati.",
  "tika-s0102t7:140_0": "366. Asammohasampajaññavasena advejjhābhāvato eko anto etassāti ekanto, ekanto vādo",
  "tika-s0102t7:140_1": "etesanti ekantavādā. Tenāha “ekaṁyeva vadantī”ti, abhinnavādāti attho. Ekācārāti",
  "tika-s0102t7:140_2": "samānācārā. Ekaladdhikāti samānaladdhikā. Ekapariyosānāti samānaniṭṭhānā.",
  "tika-s0102t7:141_0": "Iti sakko pubbe attanā sutaṁ puthusamaṇabrāhmaṇānaṁ nānāvādā cāraladdhiniṭṭhānaṁ",
  "tika-s0102t7:141_1": "idāni saccapaṭivedhena asārato ñatvā ṭhito, tassa kāraṇaṁ ñātukāmo tameva tāva byatirekamukhena",
  "tika-s0102t7:141_2": "pucchati “sabbeva dhammā nu kho”tiādinā.",
  "tika-s0102t7:142_0": "Dhātūti ajjhāsayadhātu uttarapadalopena vuttā, ajjhāsayadhātūti ca atthato ajjhāsayo",
  "tika-s0102t7:142_1": "evāti āha “anekajjhāsayo nānajjhāsayo”ti. “Ekasmiṁ gantukāme eko ṭhātukāmo hotī”ti",
  "tika-s0102t7:142_2": "idaṁ nidassanavasena vuttaṁ iriyāpathepi nāma sattā ekajjhāsayā dullabhā, pageva",
  "tika-s0102t7:142_3": "laddhīsūti dassanatthaṁ. Yaṁ yadeva ajjhāsayanti yaṁ yameva sassatādiajjhāsayaṁ.",
  "tika-s0102t7:142_4": "Abhinivisantīti taṁ taṁ laddhiṁ diṭṭhābhinivesavasena abhimukhā hutvā duppaṭinissaggibhāvena",
  "tika-s0102t7:142_5": "nivisanti, ādānaggāhaṁ gaṇhanti. Thāmena ca parāmāsena cāti diṭṭhithāmena ca diṭṭhiparāmāsena",
  "tika-s0102t7:142_6": "ca. Suṭṭhu gaṇhitvāti ativiya daḷhaggāhaṁ gaṇhitvā. Voharantīti yathābhiniviṭṭhaṁ",
  "tika-s0102t7:142_7": "diṭṭhivādaṁ paññāpenti pare hi gāhenti patiṭṭhapenti. Tenāha “kathenti dīpenti kittentī”ti, ugghosentīti attho.",
  "tika-s0102t7:143_0": "Antaṁ atītā accantā, accantā niṭṭhā etesanti accantaniṭṭhā. Sabbesanti sabbesaṁ samaṇabrāhmaṇānaṁ.",
  "tika-s0102t7:143_1": "Yogakkhemotipi nibbānaṁ catūhipi yogehi anuppaduṭṭhattā. “Accantayogakkhemā”ti vattabbe",
  "tika-s0102t7:143_2": "i-kārena niddesena “accantayogakkhemī”ti vuttaṁ, accantayogakkhemo vā etesaṁ atthīti",
  "tika-s0102t7:143_3": "accantayogakkhemīti. Caranti upagacchanti, adhigacchantīti attho. Pariyassati parikkhissati",
  "tika-s0102t7:143_4": "vaṭṭadukkhantaṁ āgammāti pariyosānantipi nibbānassa nāmaṁ.",
  "tika-s0102t7:144": "Saṅkhiṇātīti samucchindanena khepeti. Vināsetīti tato eva sabbaso adassanaṁ pāpeti. Vimuttāti vaṭṭadukkhato accantaniggamena visesena muttā.",
  "tika-s0102t7:145_0": "“Issāmacchariyaṁ eko pañho”ti kasmā vuttaṁ, nanu issāmacchariyaṁ vissajjananti? Saccametaṁ,",
  "tika-s0102t7:145_1": "yo pana ñātuṁ icchito attho, so pañho. So eva ca vissajjīyatīti nāyaṁ doso, aññathā",
  "tika-s0102t7:145_2": "ambaṁ puṭṭhassa labujaṁ byākaraṇaṁ viya siyā, evaṁ pañhasīsena pañhabyākaraṇaṁ vadati.",
  "tika-s0102t7:145_3": "Tathā hi “piyāppiya”ntiādinā vissajjanapadāneva gahitāni, “piyāppiyaṁ eko”tiādīsupi",
  "tika-s0102t7:145_4": "eseva nayo. Papañcasaññāti saññāsīsena papañcā eva vuttāti āha “papañco eko”ti. Ettha",
  "tika-s0102t7:145_5": "ca yathā pātimokkhasaṁvarapucchā kāyasamācārādivibhāgena vissajjitattā tayo pañhā",
  "tika-s0102t7:145_6": "jātā, evaṁ indriyasaṁvarapucchā rūpādivibhāgena vissajjitattā cha pañhā siyuṁ. Tathā",
  "tika-s0102t7:145_7": "sati ekūnavīsati pucchā siyuṁ, atha indriyasaṁvaratāsāmaññena ekova pañho kato, evaṁ",
  "tika-s0102t7:145_8": "sati pātimokkhasaṁvarapucchābhāvasāmaññena tepi tayo ekova pañhoti sabbeva dvādaseva",
  "tika-s0102t7:145_9": "pañhā bhaveyyunti? Nayidamevaṁ. Yasmā kāyasamācārādīsu vibhajja vuccamānesu mahāvisayatāya",
  "tika-s0102t7:145_10": "aparimāṇo vibhāgo sambhavati vissajjetuṁ. Sakalampi vinayapiṭakaṁ tassa niddeso.",
  "tika-s0102t7:145_11": "Rūpādīsu pana vibhajja vuccamānesu appavisayatāya na tādiso vibhāgo sambhavati vissajjetuṁ.",
  "tika-s0102t7:145_12": "Iti mahāvisayatāya pātimokkhasaṁvarapucchā tayo pañhā katā, indriyasaṁvarapucchā",
  "tika-s0102t7:145_13": "pana appavisayatāya ekova pañho kato. Tena vuttaṁ “cuddasa mahāpañhā”ti.",
  "tika-s0102t7:146_0": "367.Calanaṭṭhenāti kampanaṭṭhena. Taṇhā hi kāmarāgarūparāgaarūparāgādivasena pavattiyā",
  "tika-s0102t7:146_1": "anavaṭṭhitatāya sayampi calati, yattha uppannā, tampi santānaṁ bhavādīsu parikaḍḍhanena",
  "tika-s0102t7:146_2": "cāleti, tasmā calanaṭṭhena taṇhā ejā nāma. Pīḷanaṭṭhenāti vibādhanaṭṭhena tassa tassa",
  "tika-s0102t7:146_3": "dukkhassa hetubhāvena. Padussanaṭṭhenāti adhammarāgādibhāvena, sammukhaparaṁmukhena,",
  "tika-s0102t7:146_4": "kilesāsucipaggharaṇena ca pakārato dussanaṭṭhena gaṇḍo. Anuppaviṭṭhaṭṭhenāti āsayassa",
  "tika-s0102t7:146_5": "dunnīharaṇīyabhāvena anuppavisanaṭṭhena. Kaḍḍhati attano ca ruciyā upaneti. Uccāvacanti",
  "tika-s0102t7:146_6": "paṇītabhāvaṁ, nihīnabhāvañca. Yesu samaṇabrāhmaṇesu. “Yesāha”ntipi pāḷi, tassā keci",
  "tika-s0102t7:146_7": "“yesaṁ aha”nti atthaṁ vadanti. Evanti sutānurūpaṁ, uggahānurūpañca. “Ahaṁ kho pana",
  "tika-s0102t7:146_8": "bhante aññesaṁ samaṇabrāhmaṇānaṁ dhammācariyo hontopi bhagavato sāvako…pe… sambodhiparāyaṇo”ti",
  "tika-s0102t7:146_9": "evaṁ attano sotāpannabhāvaṁ jānāpeti.",
  "tika-s0102t7:147": "Somanassapaṭilābhakathāvaṇṇanā",
  "tika-s0102t7:148_0": "368.Samāpannoti samogāḷho pavattasampahāro viyātibyūḷho. Jiniṁsūti yathā asurā puna",
  "tika-s0102t7:148_1": "sīsaṁ ukkhipituṁ nāsakkhiṁsu, evaṁ devā vijiniṁsuyevāti dassento āha “devā puna apaccāgamanāya",
  "tika-s0102t7:148_2": "asure jiniṁsū”ti. Tādiso hissa jayo sātisayaṁ vedapaṭilābhāya ahosi. Duvidhampiojanti",
  "tika-s0102t7:148_3": "dibbaṁ, asuraṁ cāti dvippakārampi ojaṁ. Devāyeva paribhuñjissanti asurānaṁ pavesābhāvato.",
  "tika-s0102t7:148_4": "Daṇḍassa avacaraṇaṁ āvaraṇaṁ daṇḍāvacaro, saha daṇḍāvacarenāti sadaṇḍāvacaro, daṇḍena",
  "tika-s0102t7:148_5": "paharitvā vā āvaritvā vā sādhetabbanti attho.",
  "tika-s0102t7:149": "369.Imasmiṁyevaokāseti imissameva indasālaguhāyaṁ. Devabhūtassa meti pubbepi devabhūtassa sakkasseva me bhūtassa. Satoti idānipi sakkasseva sato punarāyu ca me laddho.",
  "tika-s0102t7:150_0": "Diviyā kāyāti dibbā, khandhapañcakasaṅkhātā kāyāti āha “dibbā attabhāvā”ti. “Amūḷho",
  "tika-s0102t7:150_1": "gabbhaṁ essāmī”ti iminā ariyasāvakānaṁ andhaputhujjanānaṁ viya sammohamaraṇaṁ, asampajānagabbhokkamanañca",
  "tika-s0102t7:150_2": "natthi, atha kho asammohamaraṇañceva sampajānagabbhokkamanañca hotīti dasseti. Ariyasāvakā",
  "tika-s0102t7:150_3": "niyatagatikattā sugatīsu eva uppajjanti, tatthāpi manussesu uppajjantā uḷāresu eva",
  "tika-s0102t7:150_4": "kulesu paṭisandhiṁ gaṇhissanti, sakkassāpi tādiso ajjhāsayo. Tena vuttaṁ pāḷiyaṁ",
  "tika-s0102t7:150_5": "“yattha me ramatī mano”ti, taṁ sandhāyāha “yattha me”tiādi. Sakko pana attano dibbānubhāvenāpi",
  "tika-s0102t7:150_6": "tādisaṁ jānituṁ sakkotiyeva.",
  "tika-s0102t7:151": "Kāraṇenāti yuttena ariyasāvakabhāvassa anucchavikena. Tenāha “samenā”ti.",
  "tika-s0102t7:152_0": "Sakadāgāmimaggaṁ sandhāya vadati chaṭṭhe atthavase anāgāmimaggassa vakkhamānattā.",
  "tika-s0102t7:152_1": "Ājānitukāmoti appattaṁ visesaṁ paṭivijjhitukāmo. Manussaloke anto bhavissati puna",
  "tika-s0102t7:152_2": "mānussūpapattiyā abhāvato.",
  "tika-s0102t7:153": "Punadevāti manussesu uppanno tato cavitvā punadeva. Imasmiṁ tāvatiṁsadevalokasmiṁ. Uttamo, kīdisoti āha “sakko”tiādi.",
  "tika-s0102t7:154_0": "Antime bhaveti mama sabbabhavesu antime sabbapariyosāne bhave. “Āyunā”ti iminā ca",
  "tika-s0102t7:154_1": "taṁsahabhāvino sabbepi vaṇṇādike saṅgaṇhāti. “Paññāyā”ti ca iminā sabbepi saddhāsativīriyādike.",
  "tika-s0102t7:154_2": "Tasmiṁ attabhāveti tasmiṁ sabbantime sakkattabhāve. Akaniṭṭhagāmī hutvāti antarāyaparinibbāyiādibhāvaṁ",
  "tika-s0102t7:154_3": "anupagantvā ekaṁsato uddhaṁsoto akaniṭṭhagāmī eva hutvā. Tato eva anukkamena avihādīsu",
  "tika-s0102t7:154_4": "nibbattanto. Evamāhāti “so nivāso bhavissatī”ti evamāha. “Avihādīsu…pe… nibbattissatī”ti",
  "tika-s0102t7:154_5": "saṅkhepato vuttamatthaṁ vivarituṁ “esa kirā”tiādi vuttaṁ. Ayañca nayo na kevalaṁ",
  "tika-s0102t7:154_6": "sakkasseva, atha kho mahāseṭṭhimahāupāsikānampi hotiyevāti dassento “sakko devarājā”tiādimāha.",
  "tika-s0102t7:155_0": "370. Bhavasampattinibbānasampattīnaṁ vasena aparipuṇṇajjhāsayatāya aniṭṭhitamanoratho",
  "tika-s0102t7:155_1": "taṁ taṁ pattukāmoyeva hutvā ṭhito. Ye ca samaṇeti ye ca pabbajite. Pavivittavihārinoti",
  "tika-s0102t7:155_2": "“anekavivekattayaṁ paribrūhetvā viharantī”ti maññāmi.",
  "tika-s0102t7:156_0": "Sampādanāti maggassa upasampādanaṁ tassa sampāpanaṁ sammadeva pāpanaṁ. Virādhanāti",
  "tika-s0102t7:156_1": "anārādhanā anupāyapaṭipatti. Na sambhontīti anabhisambhuṇanti. Yathāpucchite atthe",
  "tika-s0102t7:156_2": "anabhisambhuṇanaṁ nāma sammā kathetuṁ asamatthatā evāti āha “sampādetvā kathetuṁ na sakkontī”ti.",
  "tika-s0102t7:157_0": "Tasmāti yasmā ādiccena samānagottatāya. Tenevāha “ādicca nāma gottenā”ti, tasmā.",
  "tika-s0102t7:157_1": "Ādicco bandhu etassāti ādiccabandhu, atha vā ādiccassa bandhūti ādiccabandhu, bhagavā,",
  "tika-s0102t7:157_2": "taṁ ādiccabandhunaṁ. Ādicco hi sotāpannatāya bhagavato orasaputto. Tenevāha –",
  "tika-s0102t7:158": "“Yo andhakāre tamasi pabhaṅkaro,",
  "tika-s0102t7:159": "Verocano maṇḍalī uggatejo;",
  "tika-s0102t7:160": "Mā rāhu gilī caraṁ antalikkhe,",
  "tika-s0102t7:161": "Pajaṁ mamaṁ rāhu pamuñca sūriya”nti. ;",
  "tika-s0102t7:162": "Sāmanti sāmaṁpayogaṁ, satthu pana sāvakassa sāmaṁpayogo nāma sanipāto evāti āha “namakkāraṁ karomā”ti.",
  "tika-s0102t7:163_0": "371.Parāmasitvāti “imāya nāma pathaviyaṁ nisinnena mayā ayaṁ acchariyadhammo adhigato”ti",
  "tika-s0102t7:163_1": "somanassajāto, “imāya nāma pathaviyaṁ evaṁ acchariyabbhutaṁ buddharatanaṁ uppanna”nti",
  "tika-s0102t7:163_2": "acchariyabbhutacittajāto ca pathaviṁ parāmasitvā. Patthitapañhāti dīgharattānusayitasaṁsayasamugghātatthaṁ",
  "tika-s0102t7:163_3": "“kadā nu kho bhagavantaṁ pucchituṁ labhāmī”ti evaṁ abhipatthitapañhā. Yaṁ panettha",
  "tika-s0102t7:163_4": "atthato na vibhattaṁ, taṁ suviññeyyamevāti.",
  "tika-s0102t7:164": "Sakkapañhasuttavaṇṇanāya līnatthappakāsanā."
}