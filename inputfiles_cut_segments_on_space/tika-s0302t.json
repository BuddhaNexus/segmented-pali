{
  "tika-s0302t:0": "Namo tassa bhagavato arahato sammāsambuddhassa",
  "tika-s0302t:1": "Saṃyuttanikāye",
  "tika-s0302t:2": "1. Buddhavaggo",
  "tika-s0302t:3": "1. Paṭiccasamuppādasuttavaṇṇanā",
  "tika-s0302t:4_0": "1. Dutiyasuttādīnipi paṭiccasamuppādavaseneva desitānīti āha “paṭhamaṃ paṭiccasamuppādasutta”nti.",
  "tika-s0302t:4_1": "Tatrāti padaṃ ye desakālā idha viharaṇakiriyāya visesanabhāvena vuttā, tesaṃ paridīpananti",
  "tika-s0302t:4_2": "dassento “yaṃ samayaṃ…pe… dīpetī”ti āha. Taṃ-saddo hi vuttassa atthassa paṭiniddeso,",
  "tika-s0302t:4_3": "tasmā idha desassa kālassa vā paṭiniddeso bhavituṃ arahati, na aññassa. Ayaṃ tāva",
  "tika-s0302t:4_4": "tatrasaddassa paṭiniddesabhāve atthavibhāvanā. Yasmā pana īdisesu ṭhānesu tatrasaddo",
  "tika-s0302t:4_5": "dhammadesanāvisiṭṭhaṃ desaṃ kālañca vibhāveti, tasmā vuttaṃ “bhāsitabbayutte vā desakāle”ti.",
  "tika-s0302t:4_6": "Tena tatrāti yattha bhagavā dhammadesanatthaṃ bhikkhū ālapi abhāsi, tādise dese,",
  "tika-s0302t:4_7": "kāle vāti attho. Na hītiādinā tamevatthaṃ samattheti.",
  "tika-s0302t:5_0": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,",
  "tika-s0302t:5_1": "tattheva antaravīthiyaṃ ṭhitova tassa dhammaṃ desesīti? Saccametaṃ. Adesetabbakāle",
  "tika-s0302t:5_2": "adesanāya hi idaṃ udāharaṇaṃ. Tenāha “akālo kho tāvā”ti. Yaṃ pana tattha vuttaṃ “antaragharaṃ",
  "tika-s0302t:5_3": "paviṭṭhamhā”ti, tampi tassa akālabhāvasseva pariyāyena dassanatthaṃ vuttaṃ. Tassa",
  "tika-s0302t:5_4": "hi tadā addhānaparissamena rūpakāye akammaññatā ahosi, balavapītivegena nāmakāye.",
  "tika-s0302t:5_5": "Tadubhayassa vūpasamaṃ āgamento papañcaparihāratthaṃ bhagavā “akālo kho”ti pariyāyena",
  "tika-s0302t:5_6": "paṭikkhipi. Adesetabbadese adesanāya pana udāharaṇaṃ “atha kho bhagavā maggā okkamma",
  "tika-s0302t:5_7": "aññatarasmiṃ rukkhamūle nisīdi, vihārato nikkhamitvā vihārapacchāyāyaṃ paññatte āsane",
  "tika-s0302t:5_8": "nisīdī”ti evamādikaṃ idha ādisaddena saṅgahitaṃ. “Sa kho so bhikkhave bālo idha pāpāni",
  "tika-s0302t:5_9": "kammāni karitvā”ti evamādīsu padapūraṇamatte kho-saddo, “dukkhaṃ kho agāravo viharati",
  "tika-s0302t:5_10": "appatisso”tiādīsu avadhāraṇe, “kittāvatā nu kho, āvuso, satthu pavivittassa viharato",
  "tika-s0302t:5_11": "sāvakā vivekaṃ nānusikkhantī”tiādīsu ādikālatthe, vākyārambheti attho. Tattha padapūraṇena",
  "tika-s0302t:5_12": "vacanālaṅkāramattaṃ kataṃ hoti, ādikālatthena vākyassa upaññāsamattaṃ, avadhāraṇatthena",
  "tika-s0302t:5_13": "pana niyamadassanaṃ. “Tasmā āmantesi evā”ti āmantane niyamo dassito hotīti.",
  "tika-s0302t:6_0": "“Bhagavāti lokagarudīpana”nti kasmā vuttaṃ, nanu pubbe “bhagavā”ti padaṃ vuttanti?",
  "tika-s0302t:6_1": "Yadipi pubbe vuttaṃ, taṃ pana yathāvuttaṭṭhāne viharaṇakiriyāya kattuvisesadassanaparaṃ,",
  "tika-s0302t:6_2": "na āmantanakiriyāya, idha pana āmantanakiriyāya, tasmā tadatthaṃ puna bhagavāti pāḷiyaṃ",
  "tika-s0302t:6_3": "vuttanti. Tassatthaṃ dassetuṃ “bhagavāti lokagarudīpana”nti āha. Kathāsavanayuttapuggalavacananti",
  "tika-s0302t:6_4": "vakkhamānāya paṭiccasamuppādadesanāya savanayogyapuggalavacanaṃ. Catūsupi parisāsu",
  "tika-s0302t:6_5": "bhikkhū eva edisānaṃ desanānaṃ visesena bhājanabhūtāti sātisayena sāsanasampaṭiggāhakabhāvadassanatthaṃ",
  "tika-s0302t:6_6": "idha bhikkhugahaṇanti dassetvā idāni saddatthaṃ dassetuṃ “apicā”ti āha. Tattha bhikkhakoti",
  "tika-s0302t:6_7": "bhikkhūti bhikkhanasīlattā bhikkhanadhammattā bhikkhūti attho. Bhikkhācariyaṃ ajjhupagatoti",
  "tika-s0302t:6_8": "buddhādīhipi ajjhupagataṃ bhikkhācariyaṃ uñchācariyaṃ ajjhupagatattā anuṭṭhitattā",
  "tika-s0302t:6_9": "bhikkhu. Yo hi koci appaṃ vā mahantaṃ vā bhogakkhandhaṃ pahāya agārasmā anagāriyaṃ",
  "tika-s0302t:6_10": "pabbajito, so kasigorakkhādīhi jīvikakappanaṃ hitvā liṅgasampaṭicchaneneva bhikkhācariyaṃ",
  "tika-s0302t:6_11": "ajjhupagatattā bhikkhu. Parapaṭibaddhajīvikattā vā vihāramajjhe kājabhattaṃ bhuñjamānopi",
  "tika-s0302t:6_12": "bhikkhācariyaṃ ajjhupagatoti bhikkhu piṇḍiyālopabhojanaṃ nissāya pabbajjāya ussāhajātattā",
  "tika-s0302t:6_13": "vā bhikkhācariyaṃ ajjhupagatoti bhikkhūti evamettha attho daṭṭhabbo.",
  "tika-s0302t:7_0": "Ādinā nayenāti “bhinnapaṭadharoti bhikkhu, bhindati pāpake akusale dhammeti bhikkhu,",
  "tika-s0302t:7_1": "bhinnattā pāpakānaṃ akusalānaṃ dhammānaṃ bhikkhū”tiādinā vibhaṅge āgatanayena. Ñāpaneti",
  "tika-s0302t:7_2": "avabodhane, paṭivedaneti attho. Bhikkhanasīlatā, na kasivāṇijjādīhi jīvanasīlatā.",
  "tika-s0302t:7_3": "Bhikkhanadhammatā “uddissa ariyā tiṭṭhantī”ti evaṃ vuttabhikkhanasabhāvatā, na yācanākohaññasabhāvatā.",
  "tika-s0302t:7_4": "Bhikkhane sādhukāritā “uttiṭṭhe nappamajjeyyā”ti vacanaṃ anussaritvā tattha appamajjatā.",
  "tika-s0302t:7_5": "Atha vā sīlaṃ nāma pakatisabhāvo. Idha pana tathādhiṭṭhānaṃ. Dhammoti vataṃ. Apare",
  "tika-s0302t:7_6": "pana “sīlaṃ nāma vatavasena samādānaṃ. Dhammo nāma paveṇi-āgataṃ cārittaṃ. Sādhukāritā",
  "tika-s0302t:7_7": "sakkaccakāritā ādarakiriyā”ti vaṇṇenti.",
  "tika-s0302t:8_0": "Hīnādhikajanasevitavuttinti ye bhikkhubhāve ṭhitāpi jātimadādivasena uddhatā unnaḷā,",
  "tika-s0302t:8_1": "ye ca gihibhāve paresu atthikabhāvampi anupagatatāya bhikkhācariyaṃ paramakāpaññaṃ",
  "tika-s0302t:8_2": "maññanti, tesaṃ ubhayesampi yathākkamaṃ “bhikkhavo”ti vacanena hīnajanehi daliddehi",
  "tika-s0302t:8_3": "paramakāpaññataṃ pattehi parakulesu bhikkhācariyāya jīvikaṃ kappentehi sevitaṃ vuttiṃ",
  "tika-s0302t:8_4": "pakāsento uddhatabhāvaniggahaṃ karoti, adhikajanehi uḷārabhogakhattiyakulādito pabbajitehi",
  "tika-s0302t:8_5": "buddhādīhi ājīvasodhanatthaṃ sevitaṃ vuttiṃ pakāsento dīnabhāvaniggahaṃ karotīti",
  "tika-s0302t:8_6": "yojetabbaṃ. Yasmā “bhikkhavo”ti vacanaṃ āmantanabhāvato abhimukhīkaraṇaṃ, pakaraṇato",
  "tika-s0302t:8_7": "sāmatthiyato ca sussūsājananaṃ, sakkaccasavanamanasikāraniyojanañca hoti, tasmā tamatthaṃ",
  "tika-s0302t:8_8": "dassento “bhikkhavoti iminā”tiādimāha.",
  "tika-s0302t:9_0": "Tattha sādhukaṃ manasikārepīti sādhukaṃ savane sādhukaṃ manasikāre ca. Kathaṃ pavattitā",
  "tika-s0302t:9_1": "savanādayo sādhukaṃ pavattitā hontīti? “Addhā imāya paṭipattiyā sakalasāsanasampatti",
  "tika-s0302t:9_2": "hatthagatā bhavissatī”ti ādaragāravayogena kathādīsu aparibhavādinā ca. Vuttañhi",
  "tika-s0302t:9_3": "“pañcahi, bhikkhave, dhammehi samannāgato suṇanto saddhammaṃ bhabbo niyāmaṃ okkamituṃ",
  "tika-s0302t:9_4": "kusalesu dhammesu sammattaṃ. Katamehi pañcahi? Na kathaṃ paribhoti, na kathikaṃ paribhoti,",
  "tika-s0302t:9_5": "na attānaṃ paribhoti, avikkhittacitto dhammaṃ suṇāti ekaggacitto, yoniso ca manasi",
  "tika-s0302t:9_6": "karoti. Imehi kho, bhikkhave, pañcahi dhammehi samannāgato suṇanto saddhammaṃ bhabbo",
  "tika-s0302t:9_7": "niyāmaṃ okkamituṃ kusalesu dhammesu sammatta”nti. Tenāha “sādhukaṃ manasikārāyattā",
  "tika-s0302t:9_8": "hi sāsanasampattī”ti. Sāsanasampatti nāma sīlādinipphatti. Paṭhamaṃ uppannattā adhigamavasena.",
  "tika-s0302t:9_9": "Satthucariyānuvidhāyakattā sīlādiguṇānuṭṭhānena. Tiṇṇaṃ yānānaṃ vasena anudhammapaṭipattisambhavato",
  "tika-s0302t:9_10": "sakalasāsanapaṭiggāhakattā.",
  "tika-s0302t:10_0": "Santikattāti samīpabhāvato. Santikāvacarattāti sabbakālaṃ saṃvuttibhāvato. Yathānusiṭṭhanti",
  "tika-s0302t:10_1": "anusāsaniyānurūpaṃ, anusāsaniṃ anavasesato paṭiggahetvāti attho. Ekacce bhikkhūti",
  "tika-s0302t:10_2": "ye paṭiccasamuppādadhamme desanāpasutā, te. Pubbe “sabbaparisasādhāraṇā hi bhagavato",
  "tika-s0302t:10_3": "dhammadesanā”tiādinā bhikkhūnaṃ eva āmantanakāraṇaṃ dassetvā idāni bhikkhū āmantetvā",
  "tika-s0302t:10_4": "dhammadesanāya payojanaṃ dassetuṃ kimatthaṃ pana bhagavāti codanaṃ samuṭṭhāpeti.",
  "tika-s0302t:10_5": "Tattha aññaṃ cintentāti aññavihitā. Vikkhittacittāti asamāhitacittā. Dhammaṃ paccavekkhantāti",
  "tika-s0302t:10_6": "hiyyo tato paradivasesu vā sutadhammaṃ pati manasā avekkhantā. Bhikkhū āmantetvā",
  "tika-s0302t:10_7": "dhamme desiyamāne ādito paṭṭhāya desanaṃ sallakkhetuṃ sakkotīti imamevatthaṃ byatirekamukhena",
  "tika-s0302t:10_8": "dassetuṃ “te anāmantetvā”tiādi vuttaṃ.",
  "tika-s0302t:11_0": "Bhikkhavoti ca sandhivasena i-kāralopo daṭṭhabbo “bhikkhavo itī”ti, ayañhi itisaddo",
  "tika-s0302t:11_1": "hetuparisamāpanādipadatthavipariyāyapakārāvadhāraṇanidassanādianekatthapabhedo. Tathā",
  "tika-s0302t:11_2": "hesa “ruppatīti kho, bhikkhave, tasmā ‘rūpa’nti vuccatī”tiādīsu hetumhi dissati,",
  "tika-s0302t:11_3": "“tasmātiha me, bhikkhave, dhammadāyādā bhavatha, mā āmisadāyādā”tiādīsu parisamāpane,",
  "tika-s0302t:11_4": "“iti vā evarūpā visūkadassanā paṭivirato”tiādīsu ādiatthe “māgaṇḍiyoti tassa brāhmaṇassa",
  "tika-s0302t:11_5": "saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpo”tiādīsu",
  "tika-s0302t:11_6": "padatthavipariyāye, “iti kho, bhikkhave, sappaṭibhayo bālo, appaṭibhayo paṇḍito.",
  "tika-s0302t:11_7": "Saupaddavo bālo, anupaddavo paṇḍito”tiādīsu pakāre, “atthi idappaccayā jarāmaraṇanti",
  "tika-s0302t:11_8": "iti puṭṭhena satā, ānanda, atthītissa vacanīyaṃ. Kiṃ paccayā jarāmaraṇanti iti ce",
  "tika-s0302t:11_9": "vadeyya, jātipaccayā jarāmaraṇanti iccassa vacanīya”ntiādīsu avadhāraṇe, “sabbamatthīti",
  "tika-s0302t:11_10": "kho, kaccāna, ayameko anto, sabbaṃ natthīti ayaṃ dutiyo anto”tiādīsu nidassane. Idhāpi",
  "tika-s0302t:11_11": "nidassane eva daṭṭhabbo. Bhikkhavoti āmantanākāro tamesa iti-saddo nidasseti “bhikkhavoti",
  "tika-s0302t:11_12": "āmantesī”ti. Iminā nayena bhaddantetiādīsupi yathārahaṃ itisaddassa attho veditabbo.",
  "tika-s0302t:12_0": "Pubbe “bhagavā āmantesī”ti vuttattā bhagavato paccassosunti idha bhagavatoti sāmivacanaṃ",
  "tika-s0302t:12_1": "āmantanameva sambandhīantaraṃ apekkhatīti iminā adhippāyena “bhagavato āmantanaṃ",
  "tika-s0302t:12_2": "paṭiassosu”nti vuttaṃ. Bhagavatoti idaṃ pana paṭissavasambandhena sampadānavacanaṃ.",
  "tika-s0302t:12_3": "Ettāvatā yaṃ kāladesadesakaparisāpadesapaṭimaṇḍitaṃ nidānaṃ bhāsitanti sambandho.",
  "tika-s0302t:12_4": "Etthāha – kimatthaṃ pana dhammavinayasaṅgahe kariyamāne nidānavacanaṃ, nanu bhagavatā",
  "tika-s0302t:12_5": "bhāsitavacanasseva saṅgaho kātabboti? Vuccate – desanāya ṭhitiasammosasaddheyyabhāvasampādanatthaṃ.",
  "tika-s0302t:12_6": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā",
  "tika-s0302t:12_7": "hoti asammosadhammā saddheyyā ca, desakālakattusotunimittehi upanibandho viya vohāravinicchayo.",
  "tika-s0302t:12_8": "Teneva cāyasmatā mahākassapena “paṭiccasamuppādasuttaṃ, āvuso ānanda, kattha bhāsita”ntiādinā",
  "tika-s0302t:12_9": "desādipucchāsu katāsu tāsaṃ vissajjanaṃ karontena dhammabhaṇḍāgārikena “evaṃ me suta”nti",
  "tika-s0302t:12_10": "āyasmatā ānandena imassa suttassa nidānaṃ bhāsitaṃ.",
  "tika-s0302t:13_0": "Apica satthu sampattipakāsanatthaṃ nidānavacanaṃ. Tathāgatassa hi bhagavato pubbaracanānumānāgamatakkābhāvato",
  "tika-s0302t:13_1": "sammāsambuddhabhāvasiddhi. Na hi sammāsambuddhassa pubbaracanādīhi attho atthi, sabbattha",
  "tika-s0302t:13_2": "appaṭihatañāṇacāratāya ekappamāṇattā ca ñeyyadhammesu. Tathā ācariyamuṭṭhidhammamacchariyasatthusāvakānurodhābhāvato",
  "tika-s0302t:13_3": "khīṇāsavattasiddhi. Na hi sabbaso khīṇāsavassa te sambhavantīti suvisuddhā cassa",
  "tika-s0302t:13_4": "parānuggahappavatti, evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ",
  "tika-s0302t:13_5": "accantābhāvasaṃsūcakehi ñāṇasampadāpahānasampadābhibyañjanakehi ca saṃbuddhavisuddhabhāvehi",
  "tika-s0302t:13_6": "purimavesārajjadvayasiddhi, tato eva ca antarāyikaniyyānikadhammesu sammohābhāvasiddhito",
  "tika-s0302t:13_7": "pacchimavesārajjadvayasiddhīti bhagavato catuvesārajjasamannāgamo attahitaparahitapaṭipatti",
  "tika-s0302t:13_8": "ca nidānavacanena pakāsitā hoti, tattha tattha sampattaparisāya ajjhāsayānurūpaṃ",
  "tika-s0302t:13_9": "ṭhānuppattikapaṭibhānena dhammadesanādīpanato, idha pana mūladvayavasena antadvayarahitassa",
  "tika-s0302t:13_10": "tisandhikālabandhassa catubbidhanayasaṅkhepagambhīrabhāvayuttassa paṭiccasamuppādassa",
  "tika-s0302t:13_11": "bodhiyā nidassanato cāti yojetabbaṃ. Tena vuttaṃ “satthu sampattipakāsanatthaṃ nidānavacana”nti.",
  "tika-s0302t:14_0": "Tathā sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "tika-s0302t:14_1": "hi bhagavato natthi niratthikā pavatti, attahitatthā vā, tasmā paresaṃ eva atthāya",
  "tika-s0302t:14_2": "pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0302t:14_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena",
  "tika-s0302t:14_4": "sāsanaṃ, na kabbaracanā. Tayidaṃ satthucaritaṃ kāladesadesakaparisāpadesehi saddhiṃ",
  "tika-s0302t:14_5": "tattha tattha nidānavacanehi yathārahaṃ pakāsīyati, idha pana dvādasapadikapaccayākāravibhāvanena",
  "tika-s0302t:14_6": "tena. Tena vuttaṃ “sāsanasampattipakāsanatthaṃ nidānavacana”nti.",
  "tika-s0302t:15_0": "Apica satthu pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,",
  "tika-s0302t:15_1": "tañcassa pamāṇabhāvadassanaṃ heṭṭhā vuttanayānusārena “bhagavā”ti ca iminā padena",
  "tika-s0302t:15_2": "vibhāvitanti veditabbaṃ. “Bhagavā”ti ca iminā tathāgatassa rāgadosamohādi-sabbasaṃkilesamaladuccaritādidosappahānadīpanena",
  "tika-s0302t:15_3": "vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva",
  "tika-s0302t:15_4": "sabbasattuttamabhāvadīpanena ayamattho sabbathā pakāsito hotīti. Idamettha nidānavacane payojananidassanaṃ.",
  "tika-s0302t:16_0": "Nikkhittassāti desitassa. Desanāpi hi desetabbassa sīlādiatthassa vineyyasantānesu",
  "tika-s0302t:16_1": "nikkhipanato “nikkhepo”ti vuccatīti “suttanikkhepaṃ tāva vicāretvā vuccamānā pākaṭā",
  "tika-s0302t:16_2": "hotī”ti sāmaññato bhagavato desanāya samuṭṭhānassa vibhāgaṃ dassetvā “etthāyaṃ desanā",
  "tika-s0302t:16_3": "evaṃsamuṭṭhānā”ti desanāya samuṭṭhāne dassite suttassa sammadeva nidānaparijānanena",
  "tika-s0302t:16_4": "vaṇṇanāya suviññeyyattā vuttaṃ. Tato heṭṭhā “kasmā bhagavatā paṭiccasamuppādavaseneva",
  "tika-s0302t:16_5": "desanā āraddhā”ti kenaci codanāya katāya “parajjhāsayoyaṃ suttanikkhepo”ti parihāro",
  "tika-s0302t:16_6": "sukathito hoti. Tattha yathā anekasataanekasahassabhedānipi suttantāni saṃkilesabhāgiyādipadhānanayena",
  "tika-s0302t:16_7": "soḷasavidhataṃ nātivattanti, evaṃ attajjhāsayādisuttanikkhepavasena catubbidhabhāvanti",
  "tika-s0302t:16_8": "āha “cattāro hi suttanikkhepā”ti. Ettha ca yathā attajjhāsayassa aṭṭhuppattiyā ca",
  "tika-s0302t:16_9": "parajjhāsayapucchāhi saddhiṃ saṃsaggabhedo sambhavati “attajjhāsayo ca parajjhāsayo",
  "tika-s0302t:16_10": "ca, attajjhāsayo ca pucchāvasiko ca, attajjhāsayo ca parajjhāsayo ca pucchāvasiko",
  "tika-s0302t:16_11": "ca, aṭṭhuppattiko ca parajjhāsayo ca, aṭṭhuppattiko ca pucchāvasiko ca, aṭṭhuppattiko",
  "tika-s0302t:16_12": "ca parajjhāsayo ca pucchāvasiko cā”ti ajjhāsayapucchānusandhisambhavato, evaṃ yadipi",
  "tika-s0302t:16_13": "aṭṭhuppattiyā ajjhāsayenapi saṃsaggabhedo sambhavati, attajjhāsayādīhi pana purato",
  "tika-s0302t:16_14": "ṭhitehi aṭṭhuppattiyā saṃsaggo natthīti. Nayidha niravaseso vitthāranayo sambhavatīti",
  "tika-s0302t:16_15": "“cattāro hi suttanikkhepā”ti vuttaṃ. Tadantogadhattā vā sambhavantānaṃ sesanikkhepānaṃ",
  "tika-s0302t:16_16": "mūlanikkhepavasena cattārova dassitā, tathādassanañcettha ayaṃ saṃsaggabhedo gahetabboti.",
  "tika-s0302t:17_0": "Tatrāyaṃ vacanattho – nikkhipīyatīti nikkhepo, suttaṃ eva nikkhepo suttanikkhepo.",
  "tika-s0302t:17_1": "Atha vā nikkhipanaṃ nikkhepo, suttassa nikkhepo suttanikkhepo, suttadesanāti attho.",
  "tika-s0302t:17_2": "Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo",
  "tika-s0302t:17_3": "etassāti vā attajjhāsayo. Parajjhāsayepi eseva nayo. Pucchāya vasena pavattadhammo",
  "tika-s0302t:17_4": "etassa atthīti, pucchāvasiko. Suttadesanāya vatthubhūtassa atthassa uppatti atthuppatti,",
  "tika-s0302t:17_5": "atthuppattiyeva aṭṭhuppatti, sā etassa atthīti aṭṭhuppattiko. Atha vā nikkhipīyati",
  "tika-s0302t:17_6": "suttaṃ etenāti suttanikkhepo, attajjhāsayādi eva. Etasmiṃ pana atthavikappe attano",
  "tika-s0302t:17_7": "ajjhāsayo attajjhāsayo. Paresaṃ ajjhāsayo parajjhāsayo. Pucchīyatīti pucchā, pucchitvā",
  "tika-s0302t:17_8": "ñātabbo attho. Tassa pucchāvasena pavattaṃ dhammapaṭiggāhakānaṃ vacanaṃ pucchāvasikaṃ,",
  "tika-s0302t:17_9": "tadeva nikkhepasaddāpekkhāya pulliṅgavasena “pucchāvasiko”ti vuttaṃ. Tathā aṭṭhuppatti",
  "tika-s0302t:17_10": "eva aṭṭhuppattikoti evampettha attho veditabbo.",
  "tika-s0302t:18_0": "Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo",
  "tika-s0302t:18_1": "yutto kevalaṃ attano ajjhāsayeneva dhammatantiṭhapanatthaṃ pavattitadesanattā. Parajjhāsayapucchāvasikānaṃ",
  "tika-s0302t:18_2": "pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ",
  "tika-s0302t:18_3": "kathaṃ aṭṭhuppattiyaṃ anavarodho, pucchāvasikaaṭṭhuppattikānaṃ vā parajjhāsayānurodhena",
  "tika-s0302t:18_4": "pavattitānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinimuttasseva",
  "tika-s0302t:18_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ",
  "tika-s0302t:18_6": "visuṃ gahaṇaṃ. Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ",
  "tika-s0302t:18_7": "“aṭṭhuppattī”ti vuccati. Paresaṃ pucchaṃ vinā ajjhāsayaṃ eva nimittaṃ katvā desito",
  "tika-s0302t:18_8": "parajjhāsayo, pucchāvasena eva desito pucchāvasikoti pākaṭovāyamatthoti. Attano ajjhāsayeneva",
  "tika-s0302t:18_9": "katheti dhammatantiṭhapanatthanti daṭṭhabbaṃ. Dasabalasuttantahārakoti dasabalavagge",
  "tika-s0302t:18_10": "anupubbena nikkhittānaṃ suttānaṃ āvali, tathā candopamahārakādayo.",
  "tika-s0302t:19_0": "Vimuttiparipācanīyā dhammā saddhindriyādayo. Ajjhāsayanti adhimuttiṃ. Khantinti diṭṭhinijjhānakkhantiṃ.",
  "tika-s0302t:19_1": "Mananti cittaṃ. Abhinīhāranti paṇidhānaṃ. Bujjhanabhāvanti bujjhanasabhāvaṃ, paṭivijjhanākāraṃ vā.",
  "tika-s0302t:20_0": "Ugghaṭitaññūti ugghaṭanaṃ nāma ñāṇugghaṭanaṃ, ñāṇena ugghaṭitamatte eva dhammaṃ jānātīti",
  "tika-s0302t:20_1": "attho. Vipañcitaṃ vitthāritameva atthaṃ jānātīti vipañcitaññū. Uddesādīhi netabboti",
  "tika-s0302t:20_2": "neyyo. Byañjanapadaṃ paramaṃ assāti padaparamo. Saha udāhaṭavelāyāti udāhāradhammassa",
  "tika-s0302t:20_3": "uddese udāhaṭamatte eva. Dhammābhisamayoti catusaccadhammassa ñāṇena saddhiṃ abhisamāyogo.",
  "tika-s0302t:20_4": "Ayaṃ vuccatīti ayaṃ “cattāro satipaṭṭhānā”tiādinā nayena saṃkhittena mātikāya ṭhapiyamānāya",
  "tika-s0302t:20_5": "desanānusārena ñāṇaṃ pesetvā arahattaṃ gaṇhituṃ samattho puggalo “ugghaṭitaññū”ti",
  "tika-s0302t:20_6": "vuccati. Ayaṃ vuccatīti ayaṃ saṃkhittena mātikaṃ ṭhapetvā vitthārena atthe vibhajiyamāne",
  "tika-s0302t:20_7": "arahattaṃ pāpuṇituṃ samattho puggalo “vipañcitaññū”ti vuccati. Uddesatoti uddesahetu,",
  "tika-s0302t:20_8": "uddisantassa uddisāpentassa vāti attho, “uddisato”tipi pāṭho, ayamevattho. Paripucchatoti",
  "tika-s0302t:20_9": "paripucchantassa. Anupubbena dhammābhisamayo hotīti anukkamena arahattappatti hoti.",
  "tika-s0302t:20_10": "Na tāya jātiyā dhammābhisamayo hotīti tena attabhāvena maggaṃ vā phalaṃ vā antamaso",
  "tika-s0302t:20_11": "jhānaṃ vā vipassanaṃ vā nibbattetuṃ na sakkoti. Ayaṃ vuccatīti ayaṃ puggalo byañjanapadameva",
  "tika-s0302t:20_12": "paramaṃ katvā ṭhitattā “padaparamo”ti vuccati.",
  "tika-s0302t:21_0": "Ekacarāti vivekābhiratiyā ekavihārino. Dvicarāti dve ekajjhāsayā hutvā ñāṇacariyādivasena",
  "tika-s0302t:21_1": "vicarantā. Esa nayo sesesu. Sattasuññatāpakāsanena suññataṃ. Tato eva saṇhaṃ sukhumaṃ.",
  "tika-s0302t:21_2": "“Paresaṃ ajjhāsayavasena bhagavā idaṃ suttaṃ ārabhī”ti vatvā te pana “pare”ti vuttapuggalā",
  "tika-s0302t:21_3": "aparikammikā suparisodhitapubbabhāgapaṭipadā cāti duvidhā, tadubhayesu satthu paṭipattiṃ",
  "tika-s0302t:21_4": "upamāmukhena pakāsento yathā hītiādimāha. Rūpaṃ na samuṭṭhāpeti likhanavasena na",
  "tika-s0302t:21_5": "uppādeti. Akatābhinivesanti vipassanābhāvanāya akatānuyogaṃ. Sīla…pe… sampadāyāti",
  "tika-s0302t:21_6": "asamādinnasīlaṃ sīlasampadāya, suparisuddhasīlaṃ samādhisampadāya, anujukatadiṭṭhijukammaṃ",
  "tika-s0302t:21_7": "diṭṭhisampadāya yojentoti yojanā.",
  "tika-s0302t:22_0": "Yanti yaṃ pubbabhāgapaṭipadaṃ sandhāya. Sīlanti catupārisuddhisīlaṃ. Diṭṭhi cāti",
  "tika-s0302t:22_1": "kammassakatādiṭṭhi ceva kammapathasammādiṭṭhi ca. Tividhenāti ajjhattaṃ bahiddhā",
  "tika-s0302t:22_2": "ajjhattabahiddhāti evaṃ visayabhāvato tippakārena. Yathāvuttadiṭṭhivisuddhiyā visesapaccayaṃ",
  "tika-s0302t:22_3": "sīlaṃyeva bhāvanāya adhiṭṭhānanti vuttaṃ “sīlaṃ nissāya sīle patiṭṭhāyā”ti.",
  "tika-s0302t:23_0": "Sudhantasuvaṇṇaṃ apagatasabbakāḷakaṃ. Caturassādidhoto suparimajjitamaṇikkhandho.",
  "tika-s0302t:23_1": "Paccayadhammānaṃ avijjādīnaṃ tassa tassa paccayuppannassa hetupaccayādibhāvo paccayākāro.",
  "tika-s0302t:23_2": "So pana atthato avijjā evāti āha “paṭiccasamuppādanti paccayākāra”nti. Tenāha “paccayākāro hī”tiādi.",
  "tika-s0302t:24_0": "Kāmaṃ vo-saddo padaparaṭṭhito paṭiyogīatthavisesavācako, nāmaparabhūto pana taṃ taṃ",
  "tika-s0302t:24_1": "kattukammakaraṇādisādhanavisiṭṭhameva pabodheti, hi-nipātaparabhūto pana vacanālaṅkāramattamevāti",
  "tika-s0302t:24_2": "āha “voti…pe… dissatī”ti. Taṃdesananti tassa paṭiccasamuppādassa desanaṃ. Sā hi idha",
  "tika-s0302t:24_3": "ta-saddena paccāmasīyati. “Suṇāthā”ti sotaviññeyyatāvacanato na kevalaṃ paṭiccasamuppādo.",
  "tika-s0302t:25_0": "Ekatthametaṃ padaṃ ka-saddena padavaḍḍhanamattassa katattā, tasmā sādhusaddassa kato",
  "tika-s0302t:25_1": "atthuddhāro sādhukasaddassapi kato eva hotīti adhippāyo. Sādhu bhanteti yācāmahaṃ",
  "tika-s0302t:25_2": "bhanteti ayamettha atthoti āha “āyācane”ti. Puna sādhu bhanteti evaṃ bhanteti ayamettha",
  "tika-s0302t:25_3": "atthoti āha “sampaṭicchane”ti. Sādhu sādhūti aho ahoti ayamettha atthoti vuttaṃ “sampahaṃsane”ti.",
  "tika-s0302t:25_4": "Sādhu dhammarucīti puññakāmo sundaroti attho. Paññāṇavāti paññavā. Addubbhoti adūsako.",
  "tika-s0302t:25_5": "Daḷhīkammeti thirīkaraṇe sakkaccakiriyāyaṃ. Āṇattiyanti āṇāpane. “Suṇātha sādhukaṃ",
  "tika-s0302t:25_6": "manasi karothā”ti hi vutte sādhukasaddena savanamanasikārānaṃ sakkaccakiriyā viya",
  "tika-s0302t:25_7": "tadāṇāpanampi vuttaṃ hoti. Āyācanatthatā viya cassa āṇāpanatthatā veditabbā.",
  "tika-s0302t:26_0": "Idānettha evaṃ yojanā veditabbāti sambandho. Sotindriyavikkhepanivāraṇaṃ savane niyojanavasena",
  "tika-s0302t:26_1": "kiriyantarapaṭisedhanabhāvato, sotaṃ odahathāti hi attho. Manindriyavikkhepanivāraṇaṃ",
  "tika-s0302t:26_2": "aññacintāpaṭisedhanato. Purimanti “suṇāthā”ti padaṃ. Etthāti “suṇātha, manasi karothā”ti",
  "tika-s0302t:26_3": "padadvaye, etasmiṃ vā adhikāre. Byañjanavipallāsaggāhanivāraṇaṃ sotadvāre vikkhepapaṭibāhakattā.",
  "tika-s0302t:26_4": "Na hi yāthāvato suṇantassa saddato vipallāsaggāho hoti. Atthavipallāsaggāhanivāraṇaṃ",
  "tika-s0302t:26_5": "manindriyavikkhepapaṭibāhakattā. Na hi sakkaccaṃ dhammaṃ upadhārentassa atthavipallāsaggāho",
  "tika-s0302t:26_6": "hoti. Dhammassavane niyojeti “suṇāthā”ti vidahanato. Dhāraṇūpaparikkhāsūti ettha",
  "tika-s0302t:26_7": "upaparikkhaggahaṇeneva tulanatīraṇādike diṭṭhiyā ca suppaṭivedhaṃ saṅgaṇhāti. Sabyañjanoti",
  "tika-s0302t:26_8": "ettha yathādhippetamatthaṃ byañjayatīti byañjanaṃ, sabhāvanirutti. Saha byañjanehīti",
  "tika-s0302t:26_9": "sabyañjano, byañjanasampannoti attho. Araṇīyato upagantabbato attho, catupārisuddhisīlādiko.",
  "tika-s0302t:26_10": "Saha atthenāti sāttho, atthasampannoti attho. Dhammagambhīrotiādīsu dhammo nāma tanti.",
  "tika-s0302t:26_11": "Desanā nāma tassā manasā vavatthapitāya tantiyā desanā kathanaṃ. Attho nāma tantiyā",
  "tika-s0302t:26_12": "attho. Paṭivedho nāma tantiyā tantiatthassa ca yathābhūtāvabodho. Yasmā cete dhammadesanāatthapaṭivedhā",
  "tika-s0302t:26_13": "sasādīhi viya mahāsamuddo mandabuddhīhi dukkhogāḷhā alabbhaneyyapatiṭṭhā ca, tasmā",
  "tika-s0302t:26_14": "gambhīrā. Tena vuttaṃ “yasmā ayaṃ dhammo…pe… sādhukaṃ manasi karothā”ti.",
  "tika-s0302t:27_0": "Ettha ca paṭivedhassa dukkarabhāvato dhammatthānaṃ desanāñāṇassa dukkarabhāvato desanāya",
  "tika-s0302t:27_1": "dukkhogāhatā, paṭivedhassa pana uppādetuṃ asakkuṇeyyattā tabbisayañāṇuppattiyā ca",
  "tika-s0302t:27_2": "dukkarabhāvato dukkhogāhatā veditabbā. Desanaṃ nāma uddisanaṃ saṅkhepadassanasadisaṃ.",
  "tika-s0302t:27_3": "Tathā hi vibhaṅgasutte “desessāmī”ti vatvā puna “bhāsissāmī”ti vuttaṃ. Tassa niddisanaṃ",
  "tika-s0302t:27_4": "bhāsananti idhādhippetanti āha “vitthāratopi naṃ bhāsissāmīti vuttaṃ hotī”ti. Paribyattaṃ",
  "tika-s0302t:27_5": "kathanaṃ vā bhāsanaṃ.",
  "tika-s0302t:28_0": "Sāḷikāyiva nigghosoti sāḷikāya ālāpo viya madhuro kaṇṇasukho pemanīyo. Paṭibhānaṃ",
  "tika-s0302t:28_1": "saddo. Udīrayīti uccārīyati, vuccatīti attho. Evaṃ vutte ussāhajātāti evaṃ “suṇātha",
  "tika-s0302t:28_2": "sādhukaṃ manasi karotha, bhāsissāmī”ti vutte “na kira satthā saṅkhepeneva desessati,",
  "tika-s0302t:28_3": "vitthārenapi bhāsissatī”ti sañjātussāhā haṭṭhatuṭṭhā hutvā.",
  "tika-s0302t:29_0": "Katamoti tassa padassa sāmaññato pucchābhāvo ñāyati, na visesatoti tassa pucchāvisesabhāvaṃ",
  "tika-s0302t:29_1": "kathento “kathetukamyatāpucchā”ti vatvā teneva pasaṅgena mahāniddese āgatā sabbāpi",
  "tika-s0302t:29_2": "pucchā atthuddhāranayena dasseti “pañcavidhā hi pucchā”tiādinā. Tattha adiṭṭhaṃ joteti",
  "tika-s0302t:29_3": "etāyāti adiṭṭhajotanā. Diṭṭhaṃ saṃsandīyati etāyāti diṭṭhasaṃsandanā. Saṃsandanañcettha",
  "tika-s0302t:29_4": "sākacchāvasena vinicchayakaraṇaṃ. Vimatiṃ chindati etāyāti vimaticchedanā. Anumatiyā",
  "tika-s0302t:29_5": "pucchanaṃ anumatipucchā. “Taṃ kiṃ maññatha bhikkhave”tiādipucchāya hi “kā tumhākaṃ",
  "tika-s0302t:29_6": "anumatī”ti anumati pucchitā hoti. Kathetukamyatā kathetukamyatāya.",
  "tika-s0302t:30_0": "Lakkhaṇanti ñātuṃ pucchito yo koci sabhāvo. Aññātanti yena kenaci ñāṇena aññātabhāvamāha.",
  "tika-s0302t:30_1": "Adiṭṭhanti dassanabhūtena ñāṇena cakkhunā viya na diṭṭhataṃ. Atulitanti “ettakaṃ",
  "tika-s0302t:30_2": "ida”nti tulanabhūtena ñāṇena na tulitataṃ. Atīritanti tīraṇabhūtena ñāṇena akatañāṇakiriyāsamāpanataṃ.",
  "tika-s0302t:30_3": "Avibhūtanti ñāṇassa apākaṭabhāvaṃ. Avibhāvitanti ñāṇena apākaṭīkatabhāvaṃ.",
  "tika-s0302t:31_0": "Pañcasu pucchāsu yā buddhānaṃ sabbato na santi, tā dassetvā idhādhippetapucchaṃ nigametuṃ",
  "tika-s0302t:31_1": "“tatthā”tiādi vuttaṃ. Taṃ suviññeyyameva. Yadi paṭiccasamuppādo paccayākāro, atha",
  "tika-s0302t:31_2": "kasmā bhagavatā paṭiccasamuppādadesanāya saṅkhārādayo paccayuppannā kathitāti āha",
  "tika-s0302t:31_3": "“ettha cā”tiādi. Paccayuppannampi katheti paccayuppannadassanena paccayadhammānaṃ",
  "tika-s0302t:31_4": "paccayabhāvassa kathitabhāvato. Āhāravaggassātiādi “paccayākāro paṭiccasamuppādo”ti",
  "tika-s0302t:31_5": "dassanatthaṃ vuttaṃ. “Sambhavantī”ti pāḷiyaṃ parato vuttaṃ kiriyāpadaṃ ānetvā yojeti,",
  "tika-s0302t:31_6": "aññathā saṅkhārā kiṃ katāti vā karontīti vā na ñāyeyya. Pavattiyā anulomato “avijjāpaccayā”tiādikā",
  "tika-s0302t:31_7": "anulomapaṭiccasamuppādakathā.",
  "tika-s0302t:32_0": "“Avijjāya tvevā”tiādikā pana tassa vilomato paṭilomakathā. Accantameva saṅkhāre virajjati",
  "tika-s0302t:32_1": "etenāti virāgo, maggo. Asesanirodhāti asesetvā nirodhā samucchindanā. Evaṃ nirodhānanti",
  "tika-s0302t:32_2": "evaṃ anuppādanirodhena niruddhānaṃ saṅkhārānaṃ nirodhā. Iti avijjādīnaṃ nirodhavacanena",
  "tika-s0302t:32_3": "arahattaṃ vadati. Sakalassāti anavasesassa. Sattavirahitassāti paraparikappitajīvarahitassa.",
  "tika-s0302t:32_4": "Vinivattetvāti anuppādanirodhadassanavasena viparivattetvā.",
  "tika-s0302t:33_0": "Attamanāti pītisomanassena gahitacittā. Tathābhūtā ca haṭṭhacittā nāma hontīti āha",
  "tika-s0302t:33_1": "“tuṭṭhacittā”ti. “Tassa vacanaṃ abhinanditabba”nti ettha abhinandanasaddo anumodanattho.",
  "tika-s0302t:33_2": "“Abhinanditvā”ti ettha sampaṭicchanattho. Idha pana ubhayatthopi vaṭṭatīti āha “anumodiṃsu",
  "tika-s0302t:33_3": "ceva sampaṭicchiṃsu cā”ti.",
  "tika-s0302t:34": "Paṭiccasamuppādasuttavaṇṇanā niṭṭhitā.",
  "tika-s0302t:35": "2. Vibhaṅgasuttavaṇṇanā",
  "tika-s0302t:36_0": "2. Dutiyepīti dutiyasuttepi. Pi-saddena tadaññesu suttesupīti attho. “Visuddhimagge",
  "tika-s0302t:36_1": "vuttā evā”ti vatvāpi tadekadesaṃ idha viniyogakkhamaṃ dassetuṃ “yathā hī”tiādi vuttaṃ.",
  "tika-s0302t:36_2": "Tanti mūlaṃ. Vitthāradesananti “vibhajissāmī”ti padassa atthassa dassanavasena pavattaṃ",
  "tika-s0302t:36_3": "vibhaṅgadesanaṃ. Uddesadesanā paṭhamasutte anulomadesanāsadisāva. Puna vaṭṭavivaṭṭaṃ",
  "tika-s0302t:36_4": "dassentoti “iti kho, bhikkhave”tiādinā pavattiṃ nivattiñca dassento. Paṭhamaṃ uddesavasena",
  "tika-s0302t:36_5": "vibhajanavasena vivaṭṭaṃ dassitaṃ, tato eva byatirekanayena vivaṭṭampi dassitameva",
  "tika-s0302t:36_6": "hotīti punaggahaṇaṃ.",
  "tika-s0302t:37_0": "Tesaṃ tesaṃ sattānanti idaṃ kiñci pakārato anāmasitvā sabbepi satte sāmaññato byāpetvā",
  "tika-s0302t:37_1": "gahaṇanti āha “saṅkhepato…pe… niddeso”ti. Gatijātivasenāti pañcagativasena, tatthāpi",
  "tika-s0302t:37_2": "ekekāya gatiyā khattiyādibhummadevādihatthiādijātivasena ca. “Cittaṃ mano”tiādīsu",
  "tika-s0302t:37_3": "viya kiccavisesaṃ, “mānasa”ntiādīsu viya samāne atthe saddavisesaṃ, “paṇḍara”ntiādīsu",
  "tika-s0302t:37_4": "viya guṇavisesaṃ, “cetasikaṃ hadaya”ntiādīsu viya nissayavisesaṃ, “cittassa ṭhitī”tiādīsu",
  "tika-s0302t:37_5": "viya aññassa avatthābhāvavisesaṃ, “alubbhanā”tiādīsu viya aññassa kiriyābhāvavisesaṃ,",
  "tika-s0302t:37_6": "“alubbhitatta”ntiādīsu viya aññassa abhāvatāvisesanti evamādikaṃ anapekkhitvā dhammamattaṃ",
  "tika-s0302t:37_7": "vā dīpanā sabhāvaniddeso. Jiṇṇassa jīraṇavasena pavattanākāro jīraṇatāti āha “ākāraniddeso”ti.",
  "tika-s0302t:38_0": "Kālātikkame kiccaniddesāti kalalakālato pabhuti purimarūpānaṃ jarāpattakkhaṇe uppajjamānāni",
  "tika-s0302t:38_1": "pacchimarūpāni paripakkarūpānurūpāni pariṇatapariṇatāni uppajjantīti anukkamena supariṇatarūpānaṃ",
  "tika-s0302t:38_2": "paripākakāle uppajjamānāni khaṇḍiccādisabhāvāni uppajjantīti “khaṇḍicca”ntiādayo",
  "tika-s0302t:38_3": "kālātikkame jarāya kiccaniddesā. Pakatiniddesāti phalavipaccanapakatiyā niddesā,",
  "tika-s0302t:38_4": "jarāya vā pāpuṇitabbaphalameva pakati, tassā niddesā, na ca khaṇḍiccādīneva jarāti",
  "tika-s0302t:38_5": "udakādigatamaggesu tiṇarukkhasaṃbhaggatādayo viya paripākagatamaggasaṅkhātesu paripuṇṇarūpesu",
  "tika-s0302t:38_6": "labbhamānā khaṇḍiccādayo jarāya gatamaggāicceva veditabbā, na jarāti.",
  "tika-s0302t:39": "Yasmā jaraṃ pattassa āyu hāyati, indriyāni jajjarāni hontīti āyuhānādayo pakatiniddesā, tasmā vuttaṃ “pacchimā dve pakatiniddesā”ti. Tenāha “imehi panā”tiādi.",
  "tika-s0302t:40_0": "Aviññāyamānantarattā avīcijarā maṇiādīsu mandadasakādīsu ekekadasakesu ca khaṇe khaṇe",
  "tika-s0302t:40_1": "jiṇṇavikārādīnaṃ duviññeyyattā. Tato aññesūti maṇiādito aññesu ahicchattakādīsu,",
  "tika-s0302t:40_2": "pāṇīnaṃ ekabhavapariyāpanne sakalaāyusmiṃ gahitataruṇayuvājarākālesu, ekadvittidivasātikkamesu",
  "tika-s0302t:40_3": "pupphādīsu vāti attho. Tattha hi jarāvisesassa suviññeyyattā savīcijarā nāma.",
  "tika-s0302t:41_0": "Cavanakavasenāti cavanakānaṃ khandhānaṃ vasena. Ekacatupañcakkhandhāya cutiyā cavanameva",
  "tika-s0302t:41_1": "cavanatāti āha “bhāvavacanena lakkhaṇanidassana”nti, pāḷiyaṃ “cutī”ti vuttassa maraṇassa",
  "tika-s0302t:41_2": "sabhāvadassananti attho. Bhaṅguppatti bhijjamānatā. Tena “bhedo”ti iminā khandhānaṃ",
  "tika-s0302t:41_3": "bhijjamānatā bhedasamaṅgitā vuttāti dasseti. Ṭhānābhāvaparidīpananti kenacipi ākārena",
  "tika-s0302t:41_4": "avaṭṭhānābhāvadīpanaṃ. Ghaṭassevāti hi visadisūdāharaṇaṃ. Yathā ghaṭe bhinne kapālādiavayavaseso",
  "tika-s0302t:41_5": "labbhati, na evaṃ cutikkhandhesu bhaṅgesu, na koci viseso tiṭṭhatīti dassetuṃ “antaradhāna”nti",
  "tika-s0302t:41_6": "vuttaṃ. Maccusaṅkhātaṃ maraṇanti maccusaññitaṃ maraṇaṃ. “Kālamaraṇa”nti vadanti.",
  "tika-s0302t:41_7": "Santānassa accantasamucchedabhūtaṃ khīṇāsavānaṃ maraṇaṃ samucchedamaraṇaṃ. Ādi-saddena",
  "tika-s0302t:41_8": "khaṇikamaraṇaṃ saṅgaṇhāti. Tassa kiriyāti antakassa kiriyā, yā loke vuccati “maccū”ti,",
  "tika-s0302t:41_9": "maraṇanti attho. Cavanakālo eva vā anatikkamanīyattā visesena kāloti vuttoti tassa",
  "tika-s0302t:41_10": "kiriyā atthato cutikkhandhānaṃ bhedapavattiyeva. “Maccu maraṇa”nti vā ettha samāsaṃ",
  "tika-s0302t:41_11": "akatvā yo “maccū”ti vuccati bhedo, tameva maraṇaṃ “pāṇacāgo”ti evamettha attho daṭṭhabbo.",
  "tika-s0302t:42_0": "Catuvokāravasenāti catuvokārabhavavasena. Tattha hi rūpakāyasaññito kaḷevaro natthi,",
  "tika-s0302t:42_1": "yaṃ nikkhipeyya. Kiñcāpi ekavokārabhavepi kaḷevaranikkhepo natthi, rūpakāyassa pana",
  "tika-s0302t:42_2": "tattha atthitāmattaṃ gahetvā “ekavokāravasena kaḷevarassa nikkhepo”ti vutto. Catuvokāravasena",
  "tika-s0302t:42_3": "cāti ca-saddena “sesadvayavasena khandhānaṃ bhedo”ti imamatthaṃ dasseti sabbattheva",
  "tika-s0302t:42_4": "khandhabhedasabbhāvato. Sesadvayavasenāti sesabhavadvayavaseneva kaḷevarassa nikkhepo.",
  "tika-s0302t:42_5": "Yadipi ekavokārabhave rūpakāyo vijjati, kaḷevaranikkhepo pana natthīti “kaḷevarassa",
  "tika-s0302t:42_6": "sabbhāvato”icceva vuttaṃ. Yasmā manussādīsu kaḷevaranikkhepo atthi, tasmā manussādīsu",
  "tika-s0302t:42_7": "kaḷevarassa nikkhepoti yojanā. Kaḷevaraṃ nikkhipīyati etenāti maraṇaṃ kaḷevarassa",
  "tika-s0302t:42_8": "nikkhepo. Ekato katvāti ekajjhaṃ katvā, ekajjhaṃ gahaṇamattena.",
  "tika-s0302t:43_0": "Jāyanaṭṭhenātiādi āyatanavasena yonivasena ca dvīhi padehi sabbasatte pariyādiyitvā",
  "tika-s0302t:43_1": "pariyādiyitvā jātiṃ dassetuṃ vuttaṃ. Keci pana “kattubhāvavasena padadvayaṃ vutta”nti",
  "tika-s0302t:43_2": "vadanti. “Tesaṃ tesaṃ sattānaṃ jāti sañjātī”ti pana kattari sāminiddesassa katattā",
  "tika-s0302t:43_3": "ubhayatthāpi bhāvaniddeso. Sampuṇṇā jāti sañjāti. Pākaṭā nibbatti abhinibbatti. Tesaṃ",
  "tika-s0302t:43_4": "tesaṃ sattānaṃ…pe… abhinibbattīti sattavasena pavattattā vohāradesanā.",
  "tika-s0302t:44_0": "Tatra tatrāti ekacatuvokārabhavesu dvinnaṃ sesarūpadhātuyaṃ paṭisandhikkhaṇe uppajjamānānaṃ",
  "tika-s0302t:44_1": "pañcannaṃ, kāmadhātuyaṃ vikalāvikalindriyānaṃ vasena sattannaṃ navannaṃ dasannaṃ",
  "tika-s0302t:44_2": "puna dasannaṃ ekādasannañca āyatanānaṃ vasena saṅgaho veditabbo. Santatiyanti yena",
  "tika-s0302t:44_3": "kammunā khandhānaṃ pātubhāvo, tena abhisaṅkhatasantatiyaṃ. Tañca kho paṭisandhikkhaṇavasena veditabbaṃ.",
  "tika-s0302t:45_0": "Kammaṃyeva kammabhavo “bhavati etasmā upapattibhavo”ti katvā. Kammena niyyāditaattabhāvupapattivasena",
  "tika-s0302t:45_1": "bhavatīti bhavo, tathā tathā nibbattavipāko kaṭattārūpañca. Aṭṭhakathāyaṃ pana “bhavatīti",
  "tika-s0302t:45_2": "katvā bhavo”ti upapattibhavassa vakkhamānattā “kammaṃ phalavohārena bhavoti vutta”nti kathitaṃ.",
  "tika-s0302t:46_0": "Upādiyanti sattā daḷhaggāhaṃ gaṇhanti etena kilesakāmena. Na kevalaṃ idha karaṇasādhanameva,",
  "tika-s0302t:46_1": "atha kho kattusādhanampi labbhatīti vuttaṃ “sayaṃ vā”ti. Tanti vatthukāmaṃ. Kāmo",
  "tika-s0302t:46_2": "ca so kāmanaṭṭhena, upādānañca bhusamādānaṭṭhenāti kāmupādānaṃ. Etanti kāmupādānapadaṃ.",
  "tika-s0302t:46_3": "Puna etanti kāmupādānasaṅkhātaṃ.",
  "tika-s0302t:47_0": "Sassato attāti idaṃ purimadiṭṭhiṃ upādiyamānaṃ uttaradiṭṭhiṃ dassetuṃ vuttaṃ. Yathā",
  "tika-s0302t:47_1": "esā diṭṭhi daḷhīkaraṇavasena purimaṃ uttarā upādiyati, evaṃ “natthi dinna”ntiādikāpīti.",
  "tika-s0302t:47_2": "Attaggahaṇaṃ pana “attavādupādāna”nti idaṃ na diṭṭhupādānadassananti daṭṭhabbaṃ.",
  "tika-s0302t:47_3": "Loko cāti attaggahaṇavinimuttaggahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi",
  "tika-s0302t:47_4": "vuttanti daṭṭhabbaṃ.",
  "tika-s0302t:48": "Yena micchābhinivesena gosīlagovatādiṃ samādiyati ceva anutiṭṭhati ca, so gosīlagovatādīnīti adhippetāni. Tenāha “gosīla…pe… sayameva upādānānī”ti. Abhinivesatoti abhinivesanato.",
  "tika-s0302t:49": "Attavādupādānanti “attā”ti vādassa paññāpanassa gahaṇassa kāraṇabhūtā diṭṭhīti attho. Attavādamattamevāti attassa abhāvā “attā”ti idaṃ vacanamattameva. Upādiyanti daḷhaṃ gaṇhanti.",
  "tika-s0302t:50_0": "Cakkhudvārādīsu pavattāyāti idaṃ taṇhāya rūpataṇhādibhāvassa kāraṇavacanaṃ chadvārārammaṇikadhammānaṃ",
  "tika-s0302t:50_1": "paṭiniyatārammaṇattā. Javanavīthiyā pavattāyāti idaṃ tassā pavattiṭṭhānadassanaṃ.",
  "tika-s0302t:50_2": "Sabhāveneva uṭṭhātuṃ asakkontassa veḷu viya nissayo ahutvā olumbhakabhāvena bhāvo",
  "tika-s0302t:50_3": "upādānassa paccayabhāvato ārammaṇampi taṃsadisaṃ vuttaṃ. Rūpeti visaye bhummaṃ. Sā",
  "tika-s0302t:50_4": "tividhā hotīti sambandho. Kāmataṇhā kāmassādabhāvena pavattiyā. Evaṃ assādentīti",
  "tika-s0302t:50_5": "sassatadiṭṭhiyā sahajātanissayasampayuttaatthiavigatādipaccayabhūtāya saṃsaṭṭhattā",
  "tika-s0302t:50_6": "niccadhuvasassatābhinivesamukhena assādentī. Bhavasahagatā taṇhā bhavataṇhā. Bhavati",
  "tika-s0302t:50_7": "tiṭṭhati sabbakālanti hi bhavadiṭṭhi bhavo uttarapadalopena, bhavassādavasena pavattiyā",
  "tika-s0302t:50_8": "ca. Iminā nayena vibhavataṇhāti ettha attho veditabbo. Vibhavati ucchijjati vinassatīti",
  "tika-s0302t:50_9": "evaṃ pavattā diṭṭhi vibhavo uttarapadalopena. Evaṃ tāni aṭṭhārasāti yā cha kāmataṇhā,",
  "tika-s0302t:50_10": "cha bhavataṇhā, cha vibhavataṇhā vuttā, etāni aṭṭhārasa taṇhāvicaritāni taṇhāpaccayo.",
  "tika-s0302t:50_11": "Ajjhattanti sakasantatiyaṃ. Bahiddhāti tato bahiddhā. Atītārammaṇāni vā hontu itarārammaṇāni",
  "tika-s0302t:50_12": "vā, sayaṃ pana atītāni chattiṃsa taṇhāvicaritāni. Sesapadadvayepi eseva nayo. “Aṭṭhasataṃ",
  "tika-s0302t:50_13": "taṇhāvicaritānī”tiādinā sambandho. Idāni aparenapi pakārena aṭṭhasataṃ taṇhāvicaritāni",
  "tika-s0302t:50_14": "dassetuṃ “ajjhattikassā”tiādimāha. Tattha ajjhattikassāti ajjhattikakhandhapañcakaṃ.",
  "tika-s0302t:50_15": "Upayogatthe hi idaṃ sāmivacanaṃ. Upādāyāti gahetvā. Asmīti hotīti yadetaṃ ajjhattikaṃ",
  "tika-s0302t:50_16": "khandhapañcakaṃ upādāya taṇhāmānadiṭṭhivasena samudāyaggāhato asmīti gāho hoti, tasmiṃ",
  "tika-s0302t:50_17": "satīti attho. Idha pana rūpādiārammaṇavasena attho veditabbo. Itthamasmīti hotīti",
  "tika-s0302t:50_18": "khattiyādīsu “idaṃpakāro aha”nti evaṃ taṇhāmānadiṭṭhivasena hotīti attho. Idaṃ tāva",
  "tika-s0302t:50_19": "anupanidhāya gahaṇaṃ.",
  "tika-s0302t:51_0": "Evamādīnīti ādi-saddena “evamasmi, aññathāsmi, ahaṃ bhavissaṃ, itthaṃ bhavissaṃ,",
  "tika-s0302t:51_1": "evaṃ bhavissaṃ, aññathā bhavissaṃ, asasmi, satasmi, ahaṃ siyaṃ, itthaṃ siyaṃ, evaṃ",
  "tika-s0302t:51_2": "siyaṃ, aññathā siyaṃ, apāhaṃ siyaṃ, apāhaṃ itthaṃ siyaṃ, apāhaṃ evaṃ siyaṃ, apāhaṃ",
  "tika-s0302t:51_3": "aññathā siya”nti etesaṃ saṅgaho. Upanidhāya gahaṇampi duvidhaṃ samato asamato vāti",
  "tika-s0302t:51_4": "taṃ dassetuṃ “evamasmi, aññathāsmī”ti ca vuttaṃ. Tattha evamasmīti idaṃ samato upanidhāya",
  "tika-s0302t:51_5": "gahaṇaṃ, yathā ayaṃ khattiyo, evaṃ ahamasmīti attho. Aññathāsmīti idaṃ pana asamato",
  "tika-s0302t:51_6": "gahaṇaṃ, yathāyaṃ khattiyo tato aññathā ahaṃ hīno vā adhiko vāti attho. Imāni tāva",
  "tika-s0302t:51_7": "paccuppannavasena cattāri taṇhāvicaritāni. Bhavissantiādīni pana cattāri anāgatavasena",
  "tika-s0302t:51_8": "vuttāni, tesaṃ purimacatukke vuttanayeneva attho veditabbo. Asasmīti sassato asmi,",
  "tika-s0302t:51_9": "niccassetaṃ adhivacanaṃ. Satasmīti asassato asmi, aniccassetaṃ adhivacanaṃ. Iti imāni",
  "tika-s0302t:51_10": "dve sassatucchedavasena vuttāni. Ito parāni siyantiādīni cattāri saṃsayaparivitakkavasena",
  "tika-s0302t:51_11": "vuttāni, tāni purimacatukke vuttanayena atthato veditabbāni. Apāhaṃ siyantiādīni",
  "tika-s0302t:51_12": "pana cattāri “api nāmāhaṃ bhaveyya”nti evaṃ patthanākappanavasena vuttāni, tānipi",
  "tika-s0302t:51_13": "purimacatukke vuttanayeneva veditabbāni. Evametesu –",
  "tika-s0302t:52": "Dve diṭṭhisīsā cattāro, suddhasīsā sīsamūlakā;",
  "tika-s0302t:53": "Tayo tayoti etāni, aṭṭhārasa vibhāvaye.",
  "tika-s0302t:54_0": "Ete hi sassatucchedavasena vuttā dve diṭṭhisīsā nāma, “asmi, bhavissaṃ siyaṃ, apāhaṃ",
  "tika-s0302t:54_1": "siya”nti ete cattāro suddhasīsā nāma, “itthamasmī”tiādayo tayo tayoti dvādasa sīsamūlakā",
  "tika-s0302t:54_2": "nāmāti veditabbaṃ. Idha pāḷiyaṃ rūpārammaṇādivasena taṇhā āgatāti āha “ajjhattikarūpādinissitānī”ti.",
  "tika-s0302t:54_3": "Aṭṭhārasa taṇhāvicaritānīti ānetvā sambandho. Iminā asmīti iminā abhisekasenāpaccādinā",
  "tika-s0302t:54_4": "“khattiyo aha”nti mūlabhāvato “asmī”ti hoti. Sesaṃ pubbe vuttanayeneva veditabbaṃ.",
  "tika-s0302t:54_5": "Saṅgaheti taṇhāya yathāvuttavibhāgassa saṃkhipanavasena saṅgaṇhane kariyamāne. “Chayime,",
  "tika-s0302t:54_6": "bhikkhave, taṇhākāyā”tiādi niddeso. “Rūpe taṇhā rūpataṇhā”tiādi niddesattho. “Kāmarāgabhāvenā”tiādiko,",
  "tika-s0302t:54_7": "“ajjhattikassupādāyā”tiādiko ca niddesavitthāro. “Rūpādīsu ārammaṇesu chaḷevā”tiādiko saṅgaho.",
  "tika-s0302t:55_0": "Yasmā cakkhudvārādīsu ekekasmiṃ dvāre uppajjanakaviññāṇāni viya anekā eva vedanā,",
  "tika-s0302t:55_1": "tasmā tā rāsivasena ekajjhaṃ gahetvā “cha vedanākāyā”ti vuttanti āha “vedanāsamūhā”ti.",
  "tika-s0302t:55_2": "Nissayabhāvena uppattidvārabhāvena nānāpaccayā honti cakkhudhātuādayo, tā kucchinā",
  "tika-s0302t:55_3": "dhārentiyo viya posentiyo viya ca hontīti tāsaṃ mātusadisatā vuttā. Cakkhusamphassahetūti",
  "tika-s0302t:55_4": "nissayādicakkhusamphassapaccayā. Ayanti ayaṃ vedanā “cakkhusamphassajā vedanā”tiādinā",
  "tika-s0302t:55_5": "sādhāraṇato vuttā. Etthāti etasmiṃ vedanāpade. Sabbasaṅgāhikāti kusalākusalavipākakiriyānaṃ",
  "tika-s0302t:55_6": "vasena sabbasaṅgāhikā. Evaṃ vibhaṅge āgatanayena sādhāraṇato vatvāpi idhādhippetavedanameva",
  "tika-s0302t:55_7": "dassetuṃ “vipākavasena panā”tiādimāha. Cakkhumhi samphassoti cakkhumhi nissayabhūte",
  "tika-s0302t:55_8": "uppannaphasso. Esa nayo sesesu. Yasmā cakkhādīni visuddhimagge khandhaniddese lakkhaṇādivibhāgato,",
  "tika-s0302t:55_9": "āyatananiddese visesato, sāmaññato ca saddatthadassanādivasena vibhāvitāni, tasmā",
  "tika-s0302t:55_10": "“yaṃ vattabbaṃ…pe… vuttamevā”ti āha.",
  "tika-s0302t:56_0": "Namanalakkhaṇanti ārammaṇābhimukhaṃ hutvā namanasabhāvaṃ tena vinā appavattanato.",
  "tika-s0302t:56_1": "Ruppanalakkhaṇaṃ heṭṭhā vuttameva. Vedanākkhandho pana ekāva vedanā. Sabbadubbalacittāni",
  "tika-s0302t:56_2": "nāma pañcaviññāṇāni. Nanu tattha jīvitacittaṭṭhitiyo ca santīti? Saccaṃ, tāsaṃ pana",
  "tika-s0302t:56_3": "kiccaṃ na tathā pākaṭaṃ, yathā cetanādīnanti te evettha pāḷiyaṃ uddhaṭā. Yena mahantapātubhāvādinā",
  "tika-s0302t:56_4": "kāraṇena. Etthāti etasmiṃ mahābhūtaniddese. Añño vinicchayanayoti “vacanatthato kalāpato”tiādinā",
  "tika-s0302t:56_5": "lakkhaṇādinicchayato añño vinicchayanayo. Nanu so catudhātuvavatthāne vutto, na rūpakkhandhaniddeseti?",
  "tika-s0302t:56_6": "Tattha vuttepi “catudhātuvavatthāne vuttānī”ti atidesavasena vuttattā “rūpakkhandhaniddese",
  "tika-s0302t:56_7": "vutto”ti vuttaṃ. Upādāyāti paṭicca. Bhūtāni hi paṭicca uppajjamānaṃ upādārūpaṃ “tāni",
  "tika-s0302t:56_8": "gahetvā”ti vuttaṃ avissajjanato. Nissāyātipi eke tesaṃ nissayapaccayabhāvato. Pubbakālakiriyā",
  "tika-s0302t:56_9": "nāma ekaṃsato aparakālakiriyāpekkhāti pāṭhasesena atthaṃ vadati. Vibhattivipallāsena",
  "tika-s0302t:56_10": "vinā eva atthaṃ dassetuṃ “samūhatthe vā”tiādi vuttaṃ. Samūhasambandhe sāminiddesena",
  "tika-s0302t:56_11": "samūhattho dīpitoti taṃ dassento āha “samūhaṃ upādāyā”ti. Dhammasaṅgaṇiyaṃ āgatanayena",
  "tika-s0302t:56_12": "“tevīsatividha”nti vuttaṃ. Tattha hi hadayavatthu na niddiṭṭhaṃ, “yaṃ rūpaṃ nissāyā”ti",
  "tika-s0302t:56_13": "vā paṭṭhāne āgatattā hadayavatthumpi gahetvā jātirūpabhāvena upacayasantatiyo ekato",
  "tika-s0302t:56_14": "katvā “tevīsatividha”nti vuttaṃ.",
  "tika-s0302t:57_0": "Cakkhussa viññāṇanti vā cakkhuviññāṇaṃ. Asādhāraṇakāraṇena cāyaṃ niddeso. “Saṅkhārapaccayā",
  "tika-s0302t:57_1": "viññāṇa”nti ettha sabbalokiyavipākaviññāṇassa gahetabbattā “tebhūmakavipākacittassetaṃ",
  "tika-s0302t:57_2": "adhivacana”nti vuttaṃ.",
  "tika-s0302t:58_0": "Abhisaṅkharaṇalakkhaṇoti āyūhanasabhāvo. Copanavasenāti viññattisaṃcopanavasena,",
  "tika-s0302t:58_1": "kāyaviññattiyā samuṭṭhāpanavasenāti attho. Vacanabhedavasenāti vacībheduppādavasena,",
  "tika-s0302t:58_2": "vacīviññattiyā samuṭṭhāpanavasenāti attho. Evaṃ copanaṃ na bhaveyyāti dassetuṃ “raho",
  "tika-s0302t:58_3": "nisīditvā cintentassā”ti vuttaṃ. Ekūnatiṃsāti ettha abhiññācetanāvinimuttā eva ekūnatiṃsa",
  "tika-s0302t:58_4": "cetanā veditabbā tassā vipākaviññāṇassa paccayattābhāvato.",
  "tika-s0302t:59_0": "Dukkheti ekampi idaṃ bhummavacanaṃ saṃsilesananissayavisayabyāpanavasena attānaṃ",
  "tika-s0302t:59_1": "bhinditvā viniyogaṃ gacchatīti “catūhi kāraṇehī”tiādi vuttaṃ. Ekopi hi vibhattiniddeso",
  "tika-s0302t:59_2": "anekadhā viniyogaṃ gacchati yathā taddhitatthe uttarapadasamāhāreti. Tanti aññāṇaṃ.",
  "tika-s0302t:59_3": "Dukkhasaccanti hadayavatthulakkhaṇaṃ dukkhasaccaṃ. Assāti aññāṇassa. Nissayapaccayabhāvenāti",
  "tika-s0302t:59_4": "purejātanissayabhāvena. Sahajātanissayapaccayabhāvena pana taṃsahajātā phassādayo",
  "tika-s0302t:59_5": "vattabbā. Ārammaṇapaccayabhāvena dukkhasaccaṃ assa ārammaṇanti yojanā. Dukkhasaccanti",
  "tika-s0302t:59_6": "upayogaekavacanaṃ. Etanti aññāṇaṃ. Tassāti dukkhasaccassa. “Paṭicchādetī”ti ettha",
  "tika-s0302t:59_7": "vuttaṃ paṭicchādanākāraṃ dassetuṃ “yāthāvā”tiādi vuttaṃ. Ñāṇavippayuttacittenapi",
  "tika-s0302t:59_8": "ekadesena yāthāvato lakkhaṇapaṭivedho hotiyevāti “yāthāvalakkhaṇapaṭivedhanivāraṇenā”ti",
  "tika-s0302t:59_9": "vatvā “ñāṇapavattiyā cettha appadānenā”ti vuttanti vadanti. Purimaṃ pana paṭivedhañāṇuppattiyā",
  "tika-s0302t:59_10": "nisedhakathādassanaṃ, pacchimaṃ anubodhañāṇuppattiyā. Evamettha attho veditabbo.",
  "tika-s0302t:59_11": "Etthāti dukkhasacce.",
  "tika-s0302t:60_0": "Sahajātassa aññāṇassa samudayasaccaṃ vatthu hoti nissayapaccayabhāvatoti vuttaṃ “vatthuto”ti.",
  "tika-s0302t:60_1": "Ārammaṇatoti ārammaṇapaccayabhāvena. Yasmā samudayasaccaṃ aññāṇassa ārammaṇaṃ hoti,",
  "tika-s0302t:60_2": "tasmā “dukkhasamudaye aññāṇa”nti vuttanti attho. Paṭicchādanaṃ dukkhasacce vuttanayameva",
  "tika-s0302t:60_3": "ekeneva kāraṇena itaresaṃ tiṇṇaṃ asambhavato, kiṃ pana etaṃ ekaṃ kāraṇanti āha “paṭicchādanato”ti.",
  "tika-s0302t:60_4": "Idaṃ vitthārato vibhāvetuṃ “nirodhapaṭipadānaṃ hī”tiādi vuttaṃ. Tadārabbhāti taṃ",
  "tika-s0302t:60_5": "ārabbha taṃ ārammaṇaṃ katvā. Pacchimañhi saccadvayanti nirodho maggo. Tañhi nayagambhīrattā.",
  "tika-s0302t:60_6": "Duddasanti saṇhasukhumadhammattā sabhāveneva gambhīratāya duddasaṃ duviññeyyaṃ duravaggāhaṃ.",
  "tika-s0302t:60_7": "Tatthāti purime saccadvaye. Andhabhūtanti andhakārabhūtaṃ. Na pavattati ārammaṇaṃ",
  "tika-s0302t:60_8": "kātuṃ na visahati. Vacanīyattenāti vācakabhāvena tathā upaṭṭhānato. Sabhāvalakkhaṇassa",
  "tika-s0302t:60_9": "duddasattāti pīḷanādiāyūhanādivasena “idaṃ dukkhaṃ, ayaṃ samudayo”ti yāthāvato sabhāvalakkhaṇassa",
  "tika-s0302t:60_10": "duddasattā duviññeyyattā purimadvayaṃ gambhīraṃ. Tatthāti purimasmiṃ saccadvaye.",
  "tika-s0302t:60_11": "Vipallāsaggāhavasena pavattatīti subhādiviparītaggāhānaṃ paccayabhāvavasena aññāṇaṃ pavattati.",
  "tika-s0302t:61_0": "Idāni “dukkhe aññāṇa”ntiādīsu pakārantarenapi atthaṃ dassetuṃ “apicā”tiādi vuttaṃ.",
  "tika-s0302t:61_1": "Tattha dukkheti ettāvatāti “aññāṇanti vuccamānāya avijjāya dukkhe”ti ettakena. Saṅgahatoti",
  "tika-s0302t:61_2": "samodhānato. Kiccatoti asampaṭivedhakiccato. Aññāṇamivāti visayasabhāvaṃ yāthāvato",
  "tika-s0302t:61_3": "paṭivijjhituṃ appadānakiccamiva. “Dukkhe”tiādinā tattha avijjā pavattati, visesato",
  "tika-s0302t:61_4": "niddiṭṭhaṃ hotīti katvā sabbattheva tathā avisiṭṭhasabhāvadassanaṃ idanti dassetuṃ",
  "tika-s0302t:61_5": "“avisesato panā”tiādi vuttaṃ.",
  "tika-s0302t:62_0": "Khaṇikanirodhassa idha anadhippetattā ayujjamānattā virāgaggahaṇato ca avijjādīnaṃ",
  "tika-s0302t:62_1": "paṭipakkhavasena paṭibāhanaṃ idha “nirodho”ti adhippeto, so ca nesaṃ sabbaso anuppajjanamevāti",
  "tika-s0302t:62_2": "āha “nirodho hotīti anuppādo hotī”ti. “Avijjā nirujjhati etthāti avijjānirodho, saṅkhārā",
  "tika-s0302t:62_3": "nirujjhanti etthāti saṅkhāranirodho”ti evaṃ sabbehi etehi nirodhapadehi nibbānassa",
  "tika-s0302t:62_4": "desitattā daṭṭhabbā. Tenāha “nibbānaṃ hī”tiādi. Vaṭṭavivaṭṭanti vaṭṭañca vivaṭṭañca.",
  "tika-s0302t:62_5": "“Dvādasahī”ti idaṃ paccekaṃ yojetabbaṃ “anulomato dvādasahi padehi vaṭṭaṃ, paṭilomato",
  "tika-s0302t:62_6": "dvādasahi vivaṭṭaṃ idha dassita”nti.",
  "tika-s0302t:63": "Vibhaṅgasuttavaṇṇanā niṭṭhitā.",
  "tika-s0302t:64": "3. Paṭipadāsuttavaṇṇanā",
  "tika-s0302t:65_0": "3. Micchā paṭipajjati etāyāti micchāpaṭipadā, vaṭṭagāmimaggo dukkhāvahattā. Taṃ micchāpaṭipadaṃ.",
  "tika-s0302t:65_1": "Tenāha “aniyyānikapaṭipadā”ti. So puññābhisaṅkhāro kathaṃ micchāpaṭipadā hotīti?",
  "tika-s0302t:65_2": "Sampattibhave sukhāvahova hotīti adhippāyo. Vaṭṭasīsattāti vaṭṭapakkhiyānaṃ uttamaṅgabhāvato.",
  "tika-s0302t:65_3": "Antamasoti ukkaṃsapariyantaṃ sandhāya vadati avakaṃsapariyantato. “Idaṃ me puññaṃ",
  "tika-s0302t:65_4": "nibbānādhigamāya paccayo hotū”ti evaṃ nibbānaṃ patthetvā pavattitaṃ. Paṇṇamuṭṭhidānamattanti",
  "tika-s0302t:65_5": "sākapaṇṇamuṭṭhidānamattaṃ. Appatvāti antogadhahetu esa niddeso, apāpetvāti attho.",
  "tika-s0302t:65_6": "Yadaggena vā paṭipajjanato arahattaṃ pattoti vuccati, tadaggena tadāvahā paṭipadāpi",
  "tika-s0302t:65_7": "pattāti vuccatīti “appatvā”ti vuttaṃ. Anulomavasenāti anulomapaṭiccasamuppādavasena.",
  "tika-s0302t:65_8": "Paṭilomavasenāti etthāpi eseva nayo. Paṭipadā pucchitāti etena paṭipadā desetuṃ āraddhāti",
  "tika-s0302t:65_9": "ayampi attho saṅgahito yathāraddhassa atthassa kathetukamyatāpucchāya idhāgatattā.",
  "tika-s0302t:65_10": "Anulomapaṭiccasamuppādadesanāyampettha byatirekamukhena avijjādinirodhā pana vijjāya",
  "tika-s0302t:65_11": "sati hoti saṅkhārānaṃ asambhavoti vuttaṃ “nibbānaṃ bhājita”nti. Sarūpena pana tāya",
  "tika-s0302t:65_12": "vaṭṭameva pakāsitaṃ. Vakkhati hi pariyosāne “vaṭṭavivaṭṭameva kathita”nti. Niyyātaneti",
  "tika-s0302t:65_13": "nigamane. Phalenāti pattabbaphalena paṭipadāya sampāpakahetuno dassitattā. Yathā",
  "tika-s0302t:65_14": "hi tividho hetu ñāpako, nibbattako, sampāpakoti, evaṃ tividhaṃ phalaṃ ñāpetabbaṃ,",
  "tika-s0302t:65_15": "nibbattetabbaṃ, sampāpetabbanti. Tasmā pattabbaphalena nibbānena taṃsampāpakahetubhūtāya",
  "tika-s0302t:65_16": "paṭipadāya dassitattāti attho. Tenāha “phalena hetthā”tiādi. Ayaṃ vuccatīti evaṃ",
  "tika-s0302t:65_17": "nibbānaphalā ayaṃ “sammāpaṭipadā”ti vuccati. Asesavirāgā asesanirodhāti samucchedappahānavasena",
  "tika-s0302t:65_18": "avijjāya asesavirajjanato asesanirujjhanato ca. Padadvayenapi anuppādanirodhameva",
  "tika-s0302t:65_19": "vadati. Tañhi nibbānaṃ. Dutiyavikappe ayaṃ ettha adhippāyo – yena maggena karaṇabhūtena",
  "tika-s0302t:65_20": "asesanirodho hoti, avijjāya asesanirodho yaṃ āgamma hoti, taṃ maggaṃ dassetunti.",
  "tika-s0302t:65_21": "Evañhi satīti evaṃ padabhājanassa nibbānassa padatthe sati. Sānubhāvā paṭipadā vibhattā",
  "tika-s0302t:65_22": "hotīti avijjāya asesanirodhahetupaṭipadā tattha sātisayasāmatthiyasamāyogato sānubhāvā",
  "tika-s0302t:65_23": "vibhattā hoti. Micchāpaṭipadāgahaṇenettha vaṭṭassapi vibhattattā vuttaṃ “vaṭṭavivaṭṭameva kathita”nti.",
  "tika-s0302t:66": "Paṭipadāsuttavaṇṇanā niṭṭhitā.",
  "tika-s0302t:67": "4. Vipassīsuttavaṇṇanā",
  "tika-s0302t:68_0": "4. Vipphandantīti nimisanavasena. Animisehīti vigatanimisehi ummīlanteheva. Tena",
  "tika-s0302t:68_1": "vuttaṃ mahāpadāne. Etthāti etasmiṃ “vipassī”ti pade, etasmiṃ vā “animisehī”tiādike yathāgate suttante.",
  "tika-s0302t:69_0": "Mahāpurisassa animisalocanato “vipassī”ti samaññāpaṭilābhassa kāraṇaṃ vuttaṃ, taṃ",
  "tika-s0302t:69_1": "akāraṇaṃ aññesampi mahāsattānaṃ carimabhave animisalocanattāti codanaṃ sandhāya “ettha",
  "tika-s0302t:69_2": "cā”tiādiṃ vatvā tato pana aññameva kāraṇaṃ dassetuṃ “apicā”tiādi vuttaṃ. Palāḷayamānassāti",
  "tika-s0302t:69_3": "tosentassa. Anādare cetaṃ sāmivacanaṃ. Aṭṭassāti atthassa.",
  "tika-s0302t:70_0": "Puññussayasaṅkhāto bhago assa atisayena atthīti bhagavāti “bhāgyasampannassā”ti vuttaṃ.",
  "tika-s0302t:70_1": "Sammāti sammadeva yāthāvato, ñāyena kāraṇenāti vuttaṃ hotīti āha “nayena hetunā”ti.",
  "tika-s0302t:70_2": "Saṃ-saddo “sāma”nti iminā samānatthoti āha “sāmaṃ paccattapurisakārenā”ti, sayambhuñāṇenāti",
  "tika-s0302t:70_3": "attho. Sammā, sāmaṃ bujjhi etenāti sambodho vuccati maggañāṇaṃ, “bujjhati etenā”ti",
  "tika-s0302t:70_4": "katvā idha sabbaññutaññāṇassapi saṅgaho. Bodhimā satto bodhisatto, purimapade uttarapadalopo",
  "tika-s0302t:70_5": "yathā “sākapatthavo”ti. Bujjhanakasattoti ettha mahābodhiyānapaṭipadāya bujjhatīti",
  "tika-s0302t:70_6": "bodhi ca so sattavisesayogato satto cāti bodhisatto. Patthayamāno pavattatīti “kudāssu",
  "tika-s0302t:70_7": "nāma mahantaṃ bodhiṃ pāpuṇissāmī”ti sañjātacchando paṭipajjati. Dukkhanti jātiādimūlakaṃ",
  "tika-s0302t:70_8": "dukkhaṃ. Kāmaṃ cutupapātāpi maraṇajātiyo, “jāyati mīyatī”ti pana vatvā “cavati upapajjatī”ti",
  "tika-s0302t:70_9": "vacanaṃ na ekabhavapariyāpannānaṃ tesaṃ gahaṇaṃ, atha kho nānābhavapariyāpannānaṃ",
  "tika-s0302t:70_10": "ekajjhaṃ gahaṇanti dassento āha “idaṃ…pe… vutta”nti. Tassa nissaraṇanti tassa jarāmaraṇassa",
  "tika-s0302t:70_11": "nissaraṇanti vuccati. Yasmā mahāsatto jiṇṇabyādhimate disvā pabbajito, tasmāssa jarāmaraṇameva ādito upaṭṭhāsi.",
  "tika-s0302t:71_0": "Upāyamanasikārenāti upāyena vidhinā ñāyena manasikārena pathena manasikārassa pavattanato.",
  "tika-s0302t:71_1": "Samāyogo ahosīti yāthāvato paṭivijjhanavasena samāgamo ahosi. Yoniso manasikārāti",
  "tika-s0302t:71_2": "hetumhi nissakkavacananti tassa “yoniso manasikārenā”ti hetumhi karaṇavacanena āha.",
  "tika-s0302t:71_3": "Jātiyā kho sati jarāmaraṇanti “kimhi nu kho sati jarāmaraṇaṃ hoti, kiṃ paccayā jarāmaraṇa”nti",
  "tika-s0302t:71_4": "jarāmaraṇe kāraṇaṃ pariggaṇhantassa bodhisattassa “yasmiṃ sati yaṃ hoti, asati ca",
  "tika-s0302t:71_5": "na hoti, taṃ tassa kāraṇa”nti evaṃ abyabhicārajātikāraṇapariggaṇhanena “jātiyā kho",
  "tika-s0302t:71_6": "sati jarāmaraṇaṃ hoti, jātipaccayā jarāmaraṇa”nti yā jarāmaraṇassa kāraṇapariggāhikā",
  "tika-s0302t:71_7": "paññā uppajji, tāya uppajjantiyā cassa abhisamayo paṭivedho ahosīti attho.",
  "tika-s0302t:72_0": "Itīti vuttappakāraparāmasanaṃ. Hīti nipātamattaṃ. Idanti yathāvuttassa vaṭṭassa paccakkhato",
  "tika-s0302t:72_1": "gahaṇaṃ. Tenāha “evamida”nti. Idha avijjāya samudayassa āgatattā “ekādasasu ṭhānesū”ti",
  "tika-s0302t:72_2": "vuttaṃ. Samudayaṃ sampiṇḍetvāti saṅkhārādīnaṃ samudayaṃ ekajjhaṃ gahetvā. Anekavārañhi",
  "tika-s0302t:72_3": "samudayadassanavasena ñāṇassa pavattattā “samudayo samudayo”ti āmeḍitavacanaṃ. Atha",
  "tika-s0302t:72_4": "vā “evaṃ samudayo hotī”ti idaṃ na kevalaṃ nibbattidassanaparaṃ, atha kho paṭiccasamuppādasaddo",
  "tika-s0302t:72_5": "viya paṭiccasamuppādamukhena idha samudayasaddo nibbattimukhena paccayattaṃ vadati.",
  "tika-s0302t:72_6": "Viññāṇādayo ca yāvanto idha paccayadhammā niddiṭṭhā, te sāmaññarūpena byāpanicchāvasena",
  "tika-s0302t:72_7": "gaṇhanto “samudayo samudayo”ti avoca. Tenāha “avijjāpaccayā saṅkhārānaṃ samudayo",
  "tika-s0302t:72_8": "hotī”ti. Dassanaṭṭhena cakkhūti samudayassa paccakkhato dassanabhāvo cakkhu. Ñātaṭṭhenāti",
  "tika-s0302t:72_9": "ñātabhāvena. Pajānanaṭṭhenāti “avijjāsaṅkhārāditaṃtaṃpaccayadhammapavattiyā etassa",
  "tika-s0302t:72_10": "dukkhakkhandhassa samudayo”ti pakārato vā jānanaṭṭhena. Paṭivedhanaṭṭhenāti “ayaṃ",
  "tika-s0302t:72_11": "avijjādi paccayadhammo imassa saṅkhārādikassa paccayabhāvato samudayo”ti paṭivijjhanaṭṭhena.",
  "tika-s0302t:72_12": "Obhāsanaṭṭhenāti samudayabhāvapaṭicchādakassa mohandhakārassa kilesandhakārassa vidhamanavasena",
  "tika-s0302t:72_13": "avabhāsanavasena. Taṃ panetaṃ “cakkhu”ntiādinā vuttaṃ ñāṇaṃ. Nirodhavāreti paṭilomavāre.",
  "tika-s0302t:72_14": "So hi “kissa nirodhā jarāmaraṇanirodho”ti nirodhakittanavasena āgato.",
  "tika-s0302t:73": "Vipassīsuttavaṇṇanā niṭṭhitā.",
  "tika-s0302t:74": "5-10. Sikhīsuttādivaṇṇanā",
  "tika-s0302t:75_0": "5-10. Na evaṃ yojetvāti “sikhissapī”tiādinā samuccayavasena evaṃ na yojetvā. Kasmātiādinā",
  "tika-s0302t:75_1": "tattha kāraṇaṃ vadati. Ekāsane adesitattāti vuttamevatthaṃ pākaṭaṃ kātuṃ “nānāṭhānesu",
  "tika-s0302t:75_2": "hī”tiādi vuttaṃ. Yadipi tāni visuṃ visuṃ vuttabhāvena desitāni, atthavaṇṇanā pana",
  "tika-s0302t:75_3": "ekasadisā tadatthassa abhinnattā. “Buddhā jātā”ti na añño ācikkhatīti yojanā. Na",
  "tika-s0302t:75_4": "hi mahābodhisattānaṃ pacchimabhave paropadesena payojanaṃ atthi. Gatamaggenevāti",
  "tika-s0302t:75_5": "paṭipattigamanena gatamaggeneva pacchimamahābodhisattā gacchanti, ayamettha dhammatā.",
  "tika-s0302t:75_6": "Gacchantīti catūsu satipaṭṭhānesu patiṭṭhitacittā satta bojjhaṅge yāthāvato bhāvetvā",
  "tika-s0302t:75_7": "sammāsambodhiyā abhisambujjhanavasena pavattantīti attho. Yathā pana tesaṃ paṭhamavipassanābhiniveso",
  "tika-s0302t:75_8": "hoti, taṃ dassetuṃ “sabbabodhisattā hī”tiādi vuttaṃ. Buddhabhāvānaṃ vipassanā, buddhatthāya",
  "tika-s0302t:75_9": "vā vipassanā buddhavipassanā.",
  "tika-s0302t:76": "Sikhīsuttādivaṇṇanā niṭṭhitā.",
  "tika-s0302t:77": "Buddhavaggavaṇṇanā niṭṭhitā.",
  "tika-s0302t:78": "2. Āhāravaggo",
  "tika-s0302t:79": "1. Āhārasuttavaṇṇanā",
  "tika-s0302t:80_0": "11. Āharantīti ānenti uppādenti, upatthambhentīti attho. Nibbattāti pasutā. Bhūtā",
  "tika-s0302t:80_1": "nāma yasmā tato paṭṭhāya loke jātavohāro paṭisandhiggahaṇato pana paṭṭhāya yāva mātukucchito",
  "tika-s0302t:80_2": "nikkhanto, tāva sambhavesino, esa tāva gabbhaseyyakesu bhūtasambhavesivibhāgo, itaresu",
  "tika-s0302t:80_3": "pana paṭhamacittādivasena vutto. Sambhava-saddo cettha gabbhaseyyakānaṃ vasena pasūtipariyāyo,",
  "tika-s0302t:80_4": "itaresaṃ vasena uppattipariyāyo. Paṭhamacittapaṭhamairiyāpathakkhaṇesu hi te sambhavaṃ",
  "tika-s0302t:80_5": "uppattiṃ esanti upagacchanti nāma, na tāva bhūtā upapattiyā na suppatiṭṭhitattā,",
  "tika-s0302t:80_6": "bhūtā eva sabbaso bhavesanāya samucchinnattā. Na puna bhavissantīti avadhāraṇena",
  "tika-s0302t:80_7": "nivattitamatthaṃ dasseti. Yo ca “kālaghaso bhūto”tiādīsu bhūta-saddassa khīṇāsavavācitā",
  "tika-s0302t:80_8": "daṭṭhabbā. Vā-saddo cettha sampiṇḍanattho “agginā vā udakena vā”tiādīsu viya.",
  "tika-s0302t:81_0": "Yathāsakaṃ paccayabhāvena attabhāvassa paṭhapanamevettha āhārehi kātabbaanuggaho",
  "tika-s0302t:81_1": "hotīti adhippāyenāha “vacanabhedo…pe… eko yevā”ti. Sattassa uppannadhammānanti sattassa",
  "tika-s0302t:81_2": "santāne uppannadhammānaṃ. Yathā “vassasataṃ tiṭṭhatī”ti vutte anuppabandhavasena",
  "tika-s0302t:81_3": "pavattatīti vuttaṃ hoti, evaṃ ṭhitiyāti anuppabandhavasena pavattiyāti attho, sā",
  "tika-s0302t:81_4": "pana avicchedoti āha “avicchedāyā”ti. Anuppabandhadhammuppattiyā sattasantāno anuggahito",
  "tika-s0302t:81_5": "nāma hotīti āha “anuppannānaṃ uppādāyā”ti. Etānīti ṭhitianuggahapadāni. Ubhayattha",
  "tika-s0302t:81_6": "daṭṭhabbāni na yathāsambandhato.",
  "tika-s0302t:82_0": "Vatthugatā ojā vatthu viya tena saddhiṃ ajjhoharitabbataṃ gacchatīti vuttaṃ “ajjhoharitabbako",
  "tika-s0302t:82_1": "āhāro”ti, nibbattitaojaṃ pana sandhāya “kabaḷīkāro āhāro ojaṭṭhamakarūpāni āharatī”ti",
  "tika-s0302t:82_2": "vakkhati. Oḷārikatā appojatāya na vatthuno thūlatāya kathinatāya vā, tasmā yasmiṃ",
  "tika-s0302t:82_3": "vatthusmiṃ parittā ojā hoti, taṃ oḷārikaṃ. Sappādayo dukkhuppādakatāya oḷārikā veditabbā.",
  "tika-s0302t:82_4": "Visāṇādīnaṃ tivassachaḍḍitānaṃ pūtibhūtattā mudukatāti vadanti. Taracchakheḷatemitatāya",
  "tika-s0302t:82_5": "pana tathābhūtānaṃ tesaṃ mudukatā. Dhammasabhāvo hesa. Sasānaṃ āhāro sukhumo taruṇatiṇasassakhādanato.",
  "tika-s0302t:82_6": "Sakuṇānaṃ āhāro sukhumo tiṇabījādikhādanato. Paccantavāsīnaṃ āhāro sukhumo māsamuggakurādibhojanattā.",
  "tika-s0302t:82_7": "Tesanti paranimmitavasavattīnaṃ. Sukhumotvevāti na kiñci upādāya, atha kho sukhumoicceva",
  "tika-s0302t:82_8": "niṭṭhaṃ patto tato paramasukhumassa abhāvato.",
  "tika-s0302t:83_0": "Vatthuvasena panettha āhārassa oḷārikasukhumatā vuttā, sā cassa appojamahojatāhi",
  "tika-s0302t:83_1": "veditabbāti dassetuṃ “ettha cā”tiādimāha. Parissayanti khudāvasena uppannaṃ vihiṃsaṃ",
  "tika-s0302t:83_2": "sarīradarathaṃ. Vinodetīti vatthu tassa vinodanamattaṃ karoti. Na pana sakkoti pāletunti",
  "tika-s0302t:83_3": "sarīraṃ yāpetuṃ nappahoti nirojattā. Na sakkoti parissayaṃ vinodetuṃ āmāsayassa apūraṇato.",
  "tika-s0302t:84_0": "Chabbidhopīti iminā kassaci phassassa anavasesitabbatamāha. Desanakkamenevettha phassādīnaṃ",
  "tika-s0302t:84_1": "dutiyāditā, na aññena kāraṇenāti āha “desanānayo eva cesā”tiādi. Manaso sañcetanā",
  "tika-s0302t:84_2": "na sattassāti dassanatthaṃ manogahaṇaṃ yathā “cittassa ṭhiti, cetovimutti cā”ti āha",
  "tika-s0302t:84_3": "“manosañcetanāti cetanāvā”ti. Cittanti yaṃ kiñci cittameva. Ekarāsiṃ katvāti ekajjhaṃ",
  "tika-s0302t:84_4": "gahetvā vibhāgaṃ akatvā, sāmaññena gahitāti attho. Tattha labbhamānaṃ upādiṇṇakādivibhāgaṃ",
  "tika-s0302t:84_5": "dassetuṃ “kabaḷīkāro āhāro”tiādi vuttaṃ. Āhāratthaṃ na sādhentīti tādisassa āhārassa",
  "tika-s0302t:84_6": "anāharaṇato. Tadāpīti bhijjitvā vigatakālepi. Upādiṇṇakāhāroti vuccantīti keci. Idaṃ",
  "tika-s0302t:84_7": "pana ācariyānaṃ na ruccati tadā upādiṇṇakarūpasseva abhāvato. Paṭisandhicitteneva",
  "tika-s0302t:84_8": "sahajātāti lakkhaṇavacanametaṃ, sabbāyapi kammajarūpapariyāpannāya ojāya atthibhāvassa",
  "tika-s0302t:84_9": "avicchedappavattisambhavadassanattho. Sattamāti uppannadivasato paṭṭhāya yāva sattamadivasāpi.",
  "tika-s0302t:84_10": "Rūpasantatiṃ pāleti paveṇighaṭanavasena. Ayamevāti kammajaojā. Kammajaojaṃ pana paṭicca",
  "tika-s0302t:84_11": "uppannaojā akammajattā anupādiṇṇaāhārotveva veditabbo. Anupādiṇṇakā phassādayo veditabbāti",
  "tika-s0302t:84_12": "ānetvā sambandho. Lokuttarā phassādayo kathanti āha “lokuttarā pana ruḷhīvasena kathitā”ti.",
  "tika-s0302t:84_13": "Yasmā tesaṃ kusalānaṃ upetapariyāyo natthi, tasmā vipākānaṃ upādiṇṇapariyāyo natthevāti",
  "tika-s0302t:84_14": "anupādiṇṇapariyāyopi ruḷhīvasena vuttoti veditabbo.",
  "tika-s0302t:85_0": "Pubbe “āhārāti paccayā”ti vuttattā yadi paccayaṭṭho āhāraṭṭhotiādinā codeti, atha",
  "tika-s0302t:85_1": "kasmā ime eva cattāro vuttāti atha kasmā cattārova vuttā. Ime eva ca vuttāti yojanā.",
  "tika-s0302t:85_2": "Visesappaccayattāti etena yathā aññe paccayadhammā attano paccayuppannassa paccayāva",
  "tika-s0302t:85_3": "honti, ime pana tathā ca hoti aññathā cāti samānepi paccayatte atirekapaccayā honti,",
  "tika-s0302t:85_4": "tasmā “āhārāti vuttā”ti imamatthaṃ dasseti. Idāni taṃ atirekapaccayataṃ dassetuṃ",
  "tika-s0302t:85_5": "“visesapaccayo hī”tiādi vuttaṃ. Visesappaccayo rūpakāyassa kabaḷīkāro āhāro upathambhakabhāvato.",
  "tika-s0302t:85_6": "Tenāha aṭṭhakathāyaṃ “rūpārūpānaṃ upathambhakattena upakārakā cattāro āhārā āhārapaccayo”ti.",
  "tika-s0302t:85_7": "Upathambhakattañhi satīpi janakatte arūpīnaṃ āhārānaṃ āhārajarūpasamuṭṭhānakarūpāhārassa",
  "tika-s0302t:85_8": "ca hoti, asati pana upathambhakatte āhārānaṃ janakattaṃ natthīti upathambhakattaṃ",
  "tika-s0302t:85_9": "padhānaṃ. Janayamānopi hi āhāro avicchedavasena upathambhayamāno eva janetīti upathambhakabhāvo",
  "tika-s0302t:85_10": "eva āhārabhāvo. Vedanāya phasso visesapaccayo. “Phassapaccayā vedanā”ti hi vuttaṃ.",
  "tika-s0302t:85_11": "“Saṅkhārapaccayā viññāṇa”nti vacanato viññāṇassa manosañcetanā. “Cetanā tividhaṃ",
  "tika-s0302t:85_12": "bhavaṃ janetī”ti hi vuttaṃ. “Viññāṇapaccayā nāmarūpa”nti pana vacanato nāmarūpassa",
  "tika-s0302t:85_13": "viññāṇaṃ visesapaccayo. Na hi okkantaviññāṇābhāve nāmarūpassa atthi sambhavo. Yathāha",
  "tika-s0302t:85_14": "“viññāṇañca hi, ānanda, mātukucchismiṃ na okkamissatha, api nu kho nāmarūpaṃ mātukucchismiṃ",
  "tika-s0302t:85_15": "samuccissathā”tiādi. Vuttamevatthaṃ suttena sādhetuṃ “yathāhā”tiādi vuttaṃ.",
  "tika-s0302t:86_0": "Evaṃ yadipi paccayattho āhārattho, visesapaccayattā pana imeva āhārāti vuttāti taṃ",
  "tika-s0302t:86_1": "nesaṃ visesapaccayataṃ avibhāgato dassetvā idāni vibhāgato dassetuṃ “ko panetthā”tiādi",
  "tika-s0302t:86_2": "āraddhaṃ. Mukhe ṭhapitamatto eva asaṅkhādito, tattakenāpi abbhantarassa āhārassa",
  "tika-s0302t:86_3": "paccayo hoti eva. Tenāha “aṭṭha rūpāni samuṭṭhāpetī”ti. Sukhavedanāya hito sukhavedanīyo.",
  "tika-s0302t:86_4": "Sabbathāpīti cakkhusamphassādivasena. Yattakā phassassa pakārabhedā, tesaṃ vasena",
  "tika-s0302t:86_5": "sabbappakāropi phassāhāro yathārahaṃ tisso vedanā āharati, anāhārako natthi.",
  "tika-s0302t:87_0": "Sabbathāpīti idhāpi phassāhāre vuttanayānusārena attho veditabbo. Tisantativasenāti",
  "tika-s0302t:87_1": "kāyadasakaṃ bhāvadasakaṃ vatthudasakanti tividhasantativasena. Sahajātādipaccayanayenāti",
  "tika-s0302t:87_2": "sahajātādipaccayavidhinā. Paṭisandhiviññāṇañhi attanā sahajātanāmassa sahajātaaññamaññavipākindriyasampayuttaatthiavigatapaccayehi",
  "tika-s0302t:87_3": "paccayo hontoyeva āhārapaccayatāya taṃ āhāreti vuttaṃ, sahajātarūpesu pana vatthuno",
  "tika-s0302t:87_4": "sampayuttapaccayaṃ ṭhapetvā vippayuttapaccayena, sesarūpānaṃ aññamaññapaccayañca",
  "tika-s0302t:87_5": "ṭhapetvā itaresaṃ paccayānaṃ vasena yojanā kātabbā. Tānīti napuṃsakaniddeso anapuṃsakānampi",
  "tika-s0302t:87_6": "napuṃsakehi saha vacanato. Sāsavakusalākusalacetanāva vuttā visesapaccayabhāvadassanaṃ",
  "tika-s0302t:87_7": "hetanti, tenāha “avisesena panā”tiādi. Paṭisandhiviññāṇameva vuttanti etthāpi eseva",
  "tika-s0302t:87_8": "nayo. Yathā tassa tassa phalassa visesato paccayatāya etesaṃ āhārattho, evaṃ avisesatopīti",
  "tika-s0302t:87_9": "dassetuṃ “avisesenā”tiādi vuttaṃ. Tattha taṃsampayuttataṃsamuṭṭhānadhammānanti tehi",
  "tika-s0302t:87_10": "phassādīhi sampayuttadhammānañceva taṃsamuṭṭhānarūpadhammānañca. Tattha sampayuttaggahaṇaṃ",
  "tika-s0302t:87_11": "yathārahato daṭṭhabbaṃ, samuṭṭhānaggahaṇaṃ pana avisesato.",
  "tika-s0302t:88_0": "Upatthambhento āhārakiccaṃ sādhetīti upatthambhento eva rūpaṃ samuṭṭhāpeti, ojaṭṭhamakasamuṭṭhāpaneneva",
  "tika-s0302t:88_1": "panassa upathambhanakiccasiddhi. Phusantoyevāti phusanakiccaṃ karonto eva. Āyūhamānāvāti",
  "tika-s0302t:88_2": "cetayamānā eva abhisandahantī eva. Vijānantamevāti upapattiparikappanavasena vijānantameva",
  "tika-s0302t:88_3": "āhārakiccaṃ sādhetīti yojanā. Sabbattha āhārakiccasādhanañca tesaṃ vedanādiuppattihetutāya",
  "tika-s0302t:88_4": "attabhāvassa pavattanameva. Kāyaṭṭhapanenāti kasmā vuttaṃ, nanu kammajādirūpaṃ kammādināva",
  "tika-s0302t:88_5": "pavattatīti codanaṃ sandhāyāha “kammajanitopī”tiādi.",
  "tika-s0302t:89_0": "Upādiṇṇarūpasantatiyā upatthambhaneneva utucittajarūpasantatīnampi upatthambhanasiddhi",
  "tika-s0302t:89_1": "hotīti “dvinnaṃ rūpasantatīna”nti vuttaṃ. Upatthambhanameva sandhāya “anupālako hutvā”ti",
  "tika-s0302t:89_2": "ca vuttaṃ. Rūpakāyassa ṭhitihetutā hi yāpanā anupālanā. Sukhādivatthubhūtanti sukhādīnaṃ",
  "tika-s0302t:89_3": "pavattiṭṭhānabhūtaṃ. Ārammaṇampi hi vasati ettha ārammaṇakaraṇavasena tadārammaṇā",
  "tika-s0302t:89_4": "dhammāti vatthūti vuccati. Phusantoyevāti idaṃ phassassa phusanasabhāvattā vuttaṃ.",
  "tika-s0302t:89_5": "Na hi dhammānaṃ sabhāvena vinā pavatti atthi, vedanāpavattiyā vinā sattānaṃ sandhāvanatā",
  "tika-s0302t:89_6": "natthīti āha “sukhādi…pe… hotī”ti. Na cettha saññībhavakathāyaṃ asaññībhavo dassetabbo,",
  "tika-s0302t:89_7": "tassāpi vā kāraṇabhūtavedanāpavattivaseneva ṭhitiyā hetuno abyāpitattā, tathā hi",
  "tika-s0302t:89_8": "“manosañcetanā…pe… bhavamūlanipphādanato sattānaṃ ṭhitiyā hotī”ti vuttā. Tato eva",
  "tika-s0302t:89_9": "viññāṇaṃ vijānantamevāti upapattiparikappanavasena vijānantamevāti vuttovāyamattho.",
  "tika-s0302t:90_0": "Cattāri bhayāni daṭṭhabbāni ādīnavavibhāvanato. Nikantīti nikāmanā, rasataṇhaṃ sandhāya",
  "tika-s0302t:90_1": "vadati. Sā hi kabaḷīkāre āhāre balavatī, tenevettha avadhāraṇaṃ kataṃ. Bhāyati etasmāti",
  "tika-s0302t:90_2": "bhayaṃ, nikantiyeva bhayaṃ mahānatthahetuto. Upagamanaṃ visayindriyaviññāṇesu visayaviññāṇesu",
  "tika-s0302t:90_3": "ca saṅgativasena pavatti, taṃ vedanādiuppattihetutāya “bhaya”nti vuttaṃ. Avadhāraṇe",
  "tika-s0302t:90_4": "payojanaṃ vuttanayameva. Sesadvayepi eseva nayo. Āyūhanaṃ abhisandahanaṃ, saṃvidhānantipi",
  "tika-s0302t:90_5": "vadanti. Taṃ bhavūpapattihetutāya “bhaya”nti vuttaṃ. Abhinipāto tattha tattha bhave",
  "tika-s0302t:90_6": "paṭisandhiggahaṇavasena viññāṇassa nibbatti. So bhavūpapattihetukānaṃ sabbesaṃ anatthānaṃ",
  "tika-s0302t:90_7": "mūlakāraṇatāya “bhaya”nti vuttaṃ. Idāni nikantiādīnaṃ sappaṭibhayataṃ vitthārato",
  "tika-s0302t:90_8": "dassetuṃ “kiṃ kāraṇā”tiādi āraddhaṃ. Tattha nikantiṃ katvāti ālayaṃ janetvā, taṇhaṃ",
  "tika-s0302t:90_9": "uppādetvāti attho. Sītādīnaṃ purakkhatāti sītādīnaṃ purato ṭhitā, sītādīhi bādhiyamānāti attho.",
  "tika-s0302t:91_0": "Phassaṃ upagacchantāti cakkhusamphassādibhedaṃ phassaṃ pavattentā. Phassassādinoti",
  "tika-s0302t:91_1": "kāyasamphassavasena phoṭṭhabbasaṅkhātassa assādanasīlā. Kāyasamphassavasena hi sattānaṃ",
  "tika-s0302t:91_2": "phoṭṭhabbataṇhā pavattatīti dassetuṃ phassāhārādīnavadassane phoṭṭhabbārammaṇaṃ uddhaṭaṃ",
  "tika-s0302t:91_3": "“paresaṃ rakkhitagopitesū”tiādinā. Phassassādinoti vā phassāhārassādinoti attho.",
  "tika-s0302t:91_4": "Sati hi phassāhāre sattānaṃ phassārammaṇe assādo, nāsati, tenāha “phassassādamūlaka”ntiādi.",
  "tika-s0302t:92_0": "Jātinimittassa bhayassa abhinipātasabhāvena gahitattā “tammūlaka”nti vuttaṃ. Kammāyūhananimittanti",
  "tika-s0302t:92_1": "attho. Bhayaṃ sabbanti pañcavīsati, tividhamahābhayaṃ, aññañca sabbabhayaṃ āgatameva",
  "tika-s0302t:92_2": "hoti bhayādhiṭṭhānassa attabhāvassa nipphādanato.",
  "tika-s0302t:93_0": "Abhinipatatīti abhinibbattati. Paṭhamābhinibbatti hi sattānaṃ tattha tattha aṅgārakāsusadise",
  "tika-s0302t:93_1": "bhave abhinipātasadisī. Tammūlakattāti nāmarūpanibbattimūlakattā. Sabbabhayānaṃ abhinipātoyeva",
  "tika-s0302t:93_2": "bhayaṃ bhāyati etasmāti katvā.",
  "tika-s0302t:94_0": "Appeti viyāti phalassa attalābhahetubhāvato kāraṇaṃ, taṃ niyyādeti viya. Tanti phalaṃ.",
  "tika-s0302t:94_1": "Tatoti kāraṇato. Etesanti āhārānaṃ. Yathāvuttenāti “phalaṃ nidetī”tiādinā vuttappakārena",
  "tika-s0302t:94_2": "atthena. Sabbapadesūti “vedanānirodhenā”tiādīsu sabbesu padesu.",
  "tika-s0302t:95_0": "Paṭisandhiṃ ādiṃ katvāti paṭisandhikkhaṇaṃ ādiṃ katvā. Upādiṇṇakaāhāre sandhāya “attabhāvasaṅkhātānaṃ",
  "tika-s0302t:95_1": "āhārāna”nti vuttaṃ. Te hi nippariyāyato taṇhānidānā. Paripuṇṇāyatanānaṃ sattānaṃ",
  "tika-s0302t:95_2": "sattasantativasenāti paripuṇṇāyatanānaṃ sabhāvakānaṃ cakkhu sotaṃ ghānaṃ jivhā kāyo",
  "tika-s0302t:95_3": "bhāvo vatthūti imesaṃ sattannaṃ santatīnaṃ vasena. Sesānaṃ aparipuṇṇāyatanānaṃ andhabadhiraabhāvakānaṃ.",
  "tika-s0302t:95_4": "Ūnaūnasantativasenāti cakkhunā, sotena, tadubhayena, bhāvena ca ūnaūnasantativasena.",
  "tika-s0302t:95_5": "Paṭisandhiyaṃ jātā paṭisandhikā. Paṭhamabhavaṅgacittakkhaṇādīti ādi-saddena tadārammaṇacittassa saṅgaho daṭṭhabbo.",
  "tika-s0302t:96_0": "Taṇhāyapi nidānaṃ jānātīti yojanā. Taṇhānidānantipi pāṭho. Vaṭṭaṃ dassetvāti sarūpato",
  "tika-s0302t:96_1": "nayato ca sakalameva vaṭṭaṃ dassetvā. Idāni tamatthaṃ vitthārato vibhāvetuṃ “imasmiñca",
  "tika-s0302t:96_2": "pana ṭhāne”tiādimāha. Atītābhimukhaṃ desanaṃ katvāti paccuppannabhavato paṭṭhāya",
  "tika-s0302t:96_3": "atītadhammābhimukhaṃ tabbisayaṃ desanaṃ katvā tathākāraṇena. Atītena vaṭṭaṃ dassetīti",
  "tika-s0302t:96_4": "atītabhavena kammakilesavipākavaṭṭaṃ dasseti. Attabhāvoti paccuppanno attabhāvo.",
  "tika-s0302t:96_5": "Yadi evaṃ kasmā “atītena vaṭṭaṃ dassetī”ti vuttanti? Nāyaṃ doso “atītenevā”ti anavadhāraṇato,",
  "tika-s0302t:96_6": "evañca katvā atītābhimukhaggahaṇaṃ janakakammaṃ gahitaṃ, taṇhāsīsena nānantariyabhāvato.",
  "tika-s0302t:96_7": "Na hi kammunā vinā taṇhā bhavanetti yujjati.",
  "tika-s0302t:97_0": "Taṃ kammanti taṇhāsīsena vuttakammaṃ. Dassetunti taṃ atītaṃ attabhāvaṃ dassetuṃ.",
  "tika-s0302t:97_1": "Tassattabhāvassa janakaṃ kammanti tassa yathāvuttassa attabhāvassa janakaṃ. Tato",
  "tika-s0302t:97_2": "parampi attabhāvaṃ āyūhitaṃ kammaṃ dassetuṃ vuttaṃ. Avijjā ca nāma taṇhā viya kammattāti",
  "tika-s0302t:97_3": "kammasseva gahaṇaṃ. Dvīsu ṭhānesūti āhāraggahaṇena vedanādiggahaṇenāti dvīsu ṭhānesu.",
  "tika-s0302t:97_4": "Attabhāvoti paccuppannakāliko atītakāliko ca attabhāvo. Puna dvīsūti taṇhāggahaṇe",
  "tika-s0302t:97_5": "avijjāsaṅkhāraggahaṇeti dvīsu ṭhānesu. Tassa janakanti paccuppannassa ceva atītassa",
  "tika-s0302t:97_6": "ca attabhāvassa janakaṃ kammaṃ vuttanti yojanā. Kammaggahaṇena cettha yattha taṃ",
  "tika-s0302t:97_7": "kammaṃ āyūhitaṃ, sā atītā jāti atthato dassitā hoti. Tena saṃsāravaṭṭassa anamataggataṃ",
  "tika-s0302t:97_8": "dīpeti. Saṅkhepenāti saṅkhepena hetupañcakaphalapañcakaggahaṇampi hi saṅkhepo eva",
  "tika-s0302t:97_9": "hetuphalabhāvena saṅgahetabbadhammānaṃ anekavidhattā.",
  "tika-s0302t:98_0": "Yadi atītena vaṭṭaṃ dassitaṃ, evaṃ sati sappadesā paṭiccasamuppādadhammadesanā hotīti",
  "tika-s0302t:98_1": "dassento “tatrāya”ntiādimāha. Tena hi yadipi sarūpato anāgatena vaṭṭaṃ idha na dassitaṃ,",
  "tika-s0302t:98_2": "nayato pana tassapi dassitattā nippadesā eva paṭiccasamuppādadesanāti dasseti. Idāni",
  "tika-s0302t:98_3": "tamatthaṃ upamāya vibhāvetuṃ “yathā hī”tiādi vuttaṃ. Udakapiṭṭhe nipannanti udakaṃ",
  "tika-s0302t:98_4": "pariplavavasena nipannaṃ. Parabhāganti parauttamaṅgabhāgaṃ. Oratoti tato aparabhāgato",
  "tika-s0302t:98_5": "olokento. Aparipuṇṇoti vikalāvayavo. Evaṃsampadantiādi upamāya saṃsandanaṃ.",
  "tika-s0302t:99_0": "Yathā hi gīvā sarīrasandhārakakaṇḍarānaṃ mūlaṭṭhānabhūtā, evaṃ attabhāvasandhārakānaṃ",
  "tika-s0302t:99_1": "saṅkhārānaṃ mūlabhūtā taṇhāti vuttaṃ “gīvāya diṭṭhakālo”ti. Yathā vedanādianekāvayavasamudāyabhūto",
  "tika-s0302t:99_2": "attabhāvo, evaṃ phāsukapiṭṭhikaṇḍakādianekāvayavasamudāyabhūtā piṭṭhīti “piṭṭhiyā…pe…",
  "tika-s0302t:99_3": "tassa diṭṭhakālo”ti vuttaṃ. Taṇhāsaṅkhātanti taṇhāya kathitaṃ. Idha desanāya paccayā",
  "tika-s0302t:99_4": "avijjāsaṅkhārā veditabbāti “naṅguṭṭhamūlassa diṭṭhakālo viyā”ti vuttaṃ. Tathā hi",
  "tika-s0302t:99_5": "pariyosāne “naṅguṭṭhamūlaṃ passeyyā”ti upamādassanaṃ kataṃ. Nayato paripuṇṇabhāvaggahaṇaṃ",
  "tika-s0302t:99_6": "veditabbaṃ. Pāḷiyaṃ anāgatassāpi paccayavaṭṭassa hetuvasena phalavasena vā paripuṇṇabhāvassa",
  "tika-s0302t:99_7": "mukhamattadassanīyattā ādito phalahetusandhi, majjhe hetuphalasandhi, antepi phalahetusandhīti",
  "tika-s0302t:99_8": "evaṃ tisandhikattā catusaṅkhepameva vaṭṭaṃ dassitanti.",
  "tika-s0302t:100": "Āhārasuttavaṇṇanā niṭṭhitā.",
  "tika-s0302t:101": "2. Moḷiyaphaggunasuttavaṇṇanā",
  "tika-s0302t:102_0": "12. Imasmiṃyeva ṭhāneti “cattārome bhikkhu…pe… āhārā”ti evaṃ cattāro āhāre sarūpato",
  "tika-s0302t:102_1": "dassetvā “ime kho bhikkhave…pe… anuggahāyā”ti nigamanavasena dassite imasmiṃyeva",
  "tika-s0302t:102_2": "ṭhāne. Desanaṃ niṭṭhāpesi catuāhāravibhāgadīpakaṃ desanaṃ uddesavaseneva niṭṭhāpesi,",
  "tika-s0302t:102_3": "upari āvajjetvā tuṇhī nisīdi. Diṭṭhigatikoti attadiṭṭhivasena diṭṭhigatiko. Varagandhavāsitanti",
  "tika-s0302t:102_4": "sabhāvasiddhena candanagandhena ceva tadaññanānāgandhena ca paribhāvitattā varagandhavāsitaṃ.",
  "tika-s0302t:102_5": "Ratanacaṅkoṭavarenāti ratanamayena uttamacaṅkoṭakena. Desanānusandhiṃ ghaṭentoti",
  "tika-s0302t:102_6": "yathādesitāya desanāya anusandhiṃ ghaṭento, yathā uparidesanā vaddheyya, evaṃ ussāhaṃ",
  "tika-s0302t:102_7": "karonto. Viññāṇāhāraṃ āhāretīti tassa āhāraṇakiriyāya vuttapucchāya taṃ diṭṭhigataṃ",
  "tika-s0302t:102_8": "uppāṭento “yo etaṃ…pe… bhuñjati vā”ti āha.",
  "tika-s0302t:103_0": "Viññāṇāhāre nāma icchite tassa upabhuñjakenapi bhavitabbaṃ, so “ko nu kho”ti ayaṃ",
  "tika-s0302t:103_1": "pucchāya adhippāyo. Utusamayeti gabbhavuṭṭhānasamaye. So hi utusamayassa mattakasamayattā",
  "tika-s0302t:103_2": "tathā vutto. “Udakena aṇḍāni mā nassantū”ti mahāsamuddato nikkhamitvā. Gijjhapotakā",
  "tika-s0302t:103_3": "viya āhārasañcetanāya tāni kacchapaṇḍāni manosañcetanāhārena yāpentīti ayaṃ tassa",
  "tika-s0302t:103_4": "therassa laddhi. Kiñcāpi ayaṃ laddhīti phassamanosañcetanāhāresu kiñcāpi therassa",
  "tika-s0302t:103_5": "yuttā ayuttā vā ayaṃ laddhi. Imaṃ pañhanti “ko nu kho, bhante, viññāṇāhāraṃ āhāretī”ti",
  "tika-s0302t:103_6": "imaṃ pañhaṃ etāya yathāvuttāya laddhiyā na pana pucchati, atha kho sattupaladdhiyā",
  "tika-s0302t:103_7": "pucchatīti adhippāyo. Soti diṭṭhigatiko. Na niggahetabbo ummattakasadisattā adhippāyaṃ",
  "tika-s0302t:103_8": "ajānitvā pucchāya katattā. Tenāha “āhāretīti nāhaṃ vadāmī”tiādi.",
  "tika-s0302t:104_0": "Tasmiṃ mayā evaṃ vutteti tasmiṃ vacane mayā “āhāretī”ti evaṃ vutte sati. Ayaṃ pañhoti",
  "tika-s0302t:104_1": "“ko nu kho, bhante, viññāṇāhāraṃ āhāretī”ti ayaṃ pañho yutto bhaveyya. Evaṃ pucchite",
  "tika-s0302t:104_2": "pañheti sattupaladdhiṃ anādāya “katamassa dhammassa paccayo”ti evaṃ dhammapavattavaseneva",
  "tika-s0302t:104_3": "pañhe pucchite. Teneva viññāṇenāti teneva paṭisandhiviññāṇena saha uppannaṃ nāmañca",
  "tika-s0302t:104_4": "rūpañca atītabhave diṭṭhigatikassa vasena āyatiṃ punabbhavābhinibbattīti idhādhippetaṃ.",
  "tika-s0302t:104_5": "Nāmarūpe jāte satīti nāmarūpe nibbatte tappaccayabhūtaṃ bhinditvā saḷāyatanaṃ hoti.",
  "tika-s0302t:105_0": "Tatrāyaṃ paccayavibhāgo – nāmanti vedanādikhandhattayaṃ idhādhippetaṃ, rūpaṃ pana",
  "tika-s0302t:105_1": "sattasantatipariyāpannaṃ, niyamato cattāri bhūtāni cha vatthūni jīvitindriyaṃ āhāro",
  "tika-s0302t:105_2": "ca. Tattha vipākanāmaṃ paṭisandhikkhaṇe hadayavatthuno sahāyo hutvā chaṭṭhassa manāyatanassa",
  "tika-s0302t:105_3": "sahajātaaññamaññanissayasampayuttavipākaatthiavigatapaccayehi sattadhā paccayo hoti.",
  "tika-s0302t:105_4": "Kiñci panettha hetupaccayena kiñci āhārapaccayenāti evaṃ ukkaṃsāvakaṃso veditabbo.",
  "tika-s0302t:105_5": "Itaresaṃ pana pañcāyatanānaṃ catunnaṃ mahābhūtānaṃ sahāyo hutvā sahajātanissayavipākavippayuttaatthiavigatavasena",
  "tika-s0302t:105_6": "chadhā paccayo hoti. Kiñci panettha hetupaccayena kiñci āhārapaccayenāti sabbaṃ purimasadisaṃ.",
  "tika-s0302t:105_7": "Pavatte vipākanāmaṃ vipākassa chaṭṭhāyatanassa vuttanayena sattadhā paccayo hoti,",
  "tika-s0302t:105_8": "avipākaṃ pana avipākassa chaṭṭhassa tato vipākapaccayaṃ apanetvā paccayo hoti. Cakkhāyatanādīnaṃ",
  "tika-s0302t:105_9": "pana paccuppannaṃ cakkhupasādādivatthukampi itarampi vipākanāmaṃ pacchājātavippayuttaatthiavigatapaccayehi",
  "tika-s0302t:105_10": "catudhā paccayo hoti, tathā avipākampi veditabbaṃ. Rūpato pana vatthurūpaṃ paṭisandhiyaṃ",
  "tika-s0302t:105_11": "chaṭṭhassa sahajātaaññamaññanissayavippayuttaatthiavigatapaccayehi chadhā paccayo",
  "tika-s0302t:105_12": "hoti. Cattāri pana bhūtāni cakkhāyatanādīnaṃ pañcannaṃ sahajātanissayaatthiavigatapaccayehi",
  "tika-s0302t:105_13": "catudhā paccayo hoti. Rūpajīvitaṃ atthiavigatindriyavasena tidhā paccayo hotīti ayañhettha",
  "tika-s0302t:105_14": "saṅkhepo, vitthāro pana visuddhimaggato gahetabbo.",
  "tika-s0302t:106_0": "Pañhassa okāsaṃ dentoti “ko nu kho, bhante, phusatī”ti imassa diṭṭhigatikapañhassa",
  "tika-s0302t:106_1": "okāsaṃ dento. Tato vivecetukāmoti adhippāyo. Sabbapadesūti diṭṭhigatikena bhagavatā",
  "tika-s0302t:106_2": "ca vuttapadesu. Sattoti attā. So pana ucchedavādinopi yāva na ucchijjati, tāva atthevāti",
  "tika-s0302t:106_3": "laddhi, pageva sassatavādino. Bhūtoti vijjamāno. Nipphattoti nipphanno. Na tassa",
  "tika-s0302t:106_4": "dāni nipphādetabbaṃ kiñci atthīti laddhi. Idappaccayā idanti imasmā viññāṇāhārapaccayā",
  "tika-s0302t:106_5": "idaṃ nāmarūpaṃ. Puna idappaccayā idanti imasmā nāmarūpapaccayā idaṃ saḷāyatananti",
  "tika-s0302t:106_6": "evaṃ bahūsu ṭhānesu bhagavatā kathitattā yathā paccayato nibbattaṃ saṅkhāramattamidanti",
  "tika-s0302t:106_7": "saññattiṃ upagato. Tenāpīti saññattupagatenāpi. Ekābaddhaṃ katvāti yathā pucchāya",
  "tika-s0302t:106_8": "avasaro na hoti, tathā ekābaddhaṃ katvā. Desanāruḷhanti yato saḷāyatanapadato paṭṭhāya",
  "tika-s0302t:106_9": "“saḷāyatanapaccayā phasso”tiādinā desanā paṭiccasamuppādavīthiṃ āruḷhameva. Tamevāti",
  "tika-s0302t:106_10": "saḷāyatanapadameva gahetvā. Vivajjentoti vivaṭṭento. Evamāhāti “channaṃtvevā”tiādiākārena",
  "tika-s0302t:106_11": "evaṃ desite, “vineyyajano paṭivijjhatī”ti evamāha. Viññāṇāhāro āyatiṃ punabbhavābhinibbattiyāti",
  "tika-s0302t:106_12": "evaṃ purimabhavato āyatibhavassa paccayavasena mūlakāraṇavasena ca desitattā “viññāṇanāmarūpānaṃ",
  "tika-s0302t:106_13": "antare eko sandhī”ti vuttaṃ. Tadaminā viññāṇaggahaṇena abhisaṅkhāraviññāṇassāpi gahaṇaṃ katanti daṭṭhabbaṃ.",
  "tika-s0302t:107": "Moḷiyaphaggunasuttavaṇṇanā niṭṭhitā.",
  "tika-s0302t:108": "3. Samaṇabrāhmaṇasuttavaṇṇanā",
  "tika-s0302t:109_0": "13. Ye paccayasamavāye tenattabhāvena saccāni paṭivijjhituṃ samatthā, te bāhirakaliṅge",
  "tika-s0302t:109_1": "ṭhitāpi teneva tattha samatthatāyogena bhāvinaṃ samitabāhitapāpataṃ apekkhitvā samaṇasammatāyeva",
  "tika-s0302t:109_2": "brāhmaṇasammatāyevāti te nivattetuṃ “saccāni paṭivijjhituṃ asamatthā”ti vuttaṃ. Dukkhasaccavasenāti",
  "tika-s0302t:109_3": "dukkhaariyasaccavasena. Aññathā kathaṃ bāhirakāpi jarāmaraṇaṃ dukkhanti na jānanti.",
  "tika-s0302t:109_4": "Saccadesanābhāvato “saha taṇhāyā”ti vuttanti keci. Taṃ na suṭṭhu. Yasmā tattha tattha",
  "tika-s0302t:109_5": "bhave paṭhamābhinibbatti, idha jātīti adhippetā, sā ca taṇhā eva santānena, taṇheva",
  "tika-s0302t:109_6": "sā jāti. Jarāmaraṇañcettha pākaṭameva adhippetaṃ, na khaṇikaṃ, tasmā sataṇhā eva",
  "tika-s0302t:109_7": "jātijarāmaraṇassa samudayoti bhūtakathanametaṃ daṭṭhabbaṃ. Samudayasaccavasena na",
  "tika-s0302t:109_8": "jānantīti yojanā. Esa nayo sesapadesupi. Sabbapadesūti yattha taṇhā visesanabhāvena",
  "tika-s0302t:109_9": "vattabbā, tesu sabbapadesu. Yena samannāgatattā puggalo paramatthato samaṇo brāhmaṇoti",
  "tika-s0302t:109_10": "vuccati, taṃ sāmaññaṃ brahmaññañcāti āha “ariya…pe… brahmaññañcā”ti. Yena hi pavattinimittena",
  "tika-s0302t:109_11": "samaṇa-saddo brāhmaṇa-saddo ca sake atthe niruḷho, tassa vasena abhinnopi veneyyajjhāsayato",
  "tika-s0302t:109_12": "dvidhā katvā vattuṃ arahatīti vuttaṃ “ubhayatthāpī”ti. Ekādasasu ṭhānesu cattāri",
  "tika-s0302t:109_13": "saccāni kathesi avijjāsamudayassa anuddhaṭattā.",
  "tika-s0302t:110": "Samaṇabrāhmaṇasuttavaṇṇanā niṭṭhitā.",
  "tika-s0302t:111": "4. Dutiyasamaṇabrāhmaṇasuttavaṇṇanā",
  "tika-s0302t:112_0": "14. Ime dhamme katame dhammeti ca ettha iti-saddo ādiattho. Tena “imesaṃ dhammānaṃ",
  "tika-s0302t:112_1": "katamesaṃ dhammāna”nti imesaṃ padānaṃ saṅgaho. Etāni hi padāni jarāmaraṇādīnaṃ sādhāraṇabhāvena",
  "tika-s0302t:112_2": "vuttāni imissā desanāya papañcabhūtānīti āha “ettakaṃ papañcaṃ katvā kathitaṃ, desanaṃ…pe…",
  "tika-s0302t:112_3": "ajjhāsayenā”ti. Iminā tāneva jarāmaraṇādīni gahetvā puggalajjhāsayavasena ādito “ime",
  "tika-s0302t:112_4": "dhamme”tiādinā sabbapadasādhāraṇato desanā āraddhā. Yathānulomasāsanañhi suttantadesanā,",
  "tika-s0302t:112_5": "na yathādhammasāsananti.",
  "tika-s0302t:113": "Dutiyasamaṇabrāhmaṇasuttavaṇṇanā niṭṭhitā.",
  "tika-s0302t:114": "5. Kaccānagottasuttavaṇṇanā",
  "tika-s0302t:115_0": "15. Yasmā idha jānantāpi “sammādiṭṭhī”ti vadanti ajānantāpi bāhirakāpi sāsanikāpi",
  "tika-s0302t:115_1": "anussavādivasenapi attapaccakkhenapi, tasmā taṃ bahūnaṃ vacanaṃ upādāya āmeḍitavasena",
  "tika-s0302t:115_2": "“sammādiṭṭhi sammādiṭṭhīti, bhante, vuccatī”ti āha. Tathāniddiṭṭhatādassanatthaṃ",
  "tika-s0302t:115_3": "hissa ayaṃ āmeḍitapayogo. Ayañhettha adhippāyo – “aparehipi sammādiṭṭhīti vuccati,",
  "tika-s0302t:115_4": "sā panāyaṃ evaṃ vuccamānā atthañca lakkhaṇañca upādāya kittāvatā nu kho, bhante,",
  "tika-s0302t:115_5": "sammādiṭṭhi hotī”ti. Aṭṭhakathāyaṃ pana “sammādiṭṭhī”ti vacane yasmā viññū eva pamāṇaṃ,",
  "tika-s0302t:115_6": "na aviññū, tasmā “yaṃ paṇḍitā”tiādi vuttaṃ. Dve avayavā assāti dvayaṃ, duvidhaṃ diṭṭhigāhavatthu,",
  "tika-s0302t:115_7": "dvayaṃ diṭṭhigāhavasena nissito apassitoti dvayanissito. Tenāha “dve koṭṭhāse nissito”ti.",
  "tika-s0302t:115_8": "Yāya diṭṭhiyā “sabboyaṃ loko atthi vijjati sabbakālaṃ upalabbhatī”ti diṭṭhigatiko",
  "tika-s0302t:115_9": "gaṇhāti, sā diṭṭhi atthitā, sā eva sadā sabbakālaṃ loko atthīti pavattagāhatāya sassato,",
  "tika-s0302t:115_10": "taṃ sassataṃ. Yāya diṭṭhiyā “sabboyaṃ loko natthi na hoti ucchijjatī”ti diṭṭhigatiko",
  "tika-s0302t:115_11": "gaṇhāti, sā diṭṭhi natthitā, sā eva ucchijjatīti uppannagāhatāya ucchedo, taṃ ucchedaṃ.",
  "tika-s0302t:115_12": "Loko nāma saṅkhāraloko tamhi gahetabbato. Sammappaññāyāti aviparītapaññāya yathābhūtapaññāya.",
  "tika-s0302t:115_13": "Tenāha “savipassanā maggapaññā”ti. Nibbattesu dhammesūti yathā paccayuppannesu rūpārūpadhammesu.",
  "tika-s0302t:115_14": "Paññāyante svevāti santānanibandhanavasena paññāyamānesu eva. Yā natthīti yā ucchedadiṭṭhi",
  "tika-s0302t:115_15": "tattha tattheva sattānaṃ ucchijjanato vinassanato koci ṭhito nāma satto dhammo vā",
  "tika-s0302t:115_16": "natthīti saṅkhāraloke uppajjeyya. “Natthi sattā opapātikā”ti pavattamānāpi micchādiṭṭhi",
  "tika-s0302t:115_17": "tathāpavattasaṅkhārārammaṇāva. Sā na hotīti kammāvijjātaṇhādibhedaṃ paccayaṃ paṭicca",
  "tika-s0302t:115_18": "saṅkhāralokassa samudayanibbattiṃ sammappaññāya passato, sā ucchedadiṭṭhi, na hoti,",
  "tika-s0302t:115_19": "nappavattati avicchedena saṅkhārānaṃ nibbattidassanato. Lokanirodhanti saṅkhāralokassa",
  "tika-s0302t:115_20": "khaṇikanirodhaṃ. Tenāha “saṅkhārānaṃ bhaṅga”nti. Yā atthīti hetuphalasambandhena",
  "tika-s0302t:115_21": "pavattamānassa santānānupacchedassa ekattaggahaṇena saṅkhāraloke yā sassatadiṭṭhi",
  "tika-s0302t:115_22": "sabbakālaṃ loko atthīti uppajjeyya. Sā na hotīti uppannuppannānaṃ nirodhassa navanavānañca",
  "tika-s0302t:115_23": "uppādassa dassanato, sā sassatadiṭṭhi na hoti.",
  "tika-s0302t:116_0": "Loko samudeti etasmāti lokasamudayoti āha “anulomapaccayākāra”nti. Paccayadhammānañhi",
  "tika-s0302t:116_1": "attano phalassa paccayabhāvo anulomapaccayākāro. Paṭilomaṃ paccayākāranti ānetvā",
  "tika-s0302t:116_2": "sambandho. Taṃtaṃhetunirodhato taṃtaṃphalanirodho hi paṭilomapaccayākāro. Yo hi avijjādīnaṃ",
  "tika-s0302t:116_3": "paccayadhammānaṃ hetuādipaccayabhāvo, so nippariyāyato lokasamudayo. Paccayuppannassa",
  "tika-s0302t:116_4": "saṅkhārādikassa. Anucchedaṃ passatoti anucchedadassanassa hetu. Ayampīti na kevalaṃ",
  "tika-s0302t:116_5": "khaṇato udayavayanīharaṇanayo, atha kho paccayato udayavayanīharaṇanayopi.",
  "tika-s0302t:117_0": "Upagamanaṭṭhena taṇhāva upayo. Tathā diṭṭhupayo. Eseva nayoti iminā upayehi upādānādīnaṃ",
  "tika-s0302t:117_1": "anatthantarataṃ atidisati. Tathā ca pana tesu duvidhatā upādīyati. Nanu ca cattāri",
  "tika-s0302t:117_2": "upādānāni aññattha vuttānīti? Saccaṃ vuttāni, tāni ca kho atthato dve evāti idha",
  "tika-s0302t:117_3": "evaṃ vuttaṃ. Kāmaṃ “ahaṃ mama”nti ayathānukkamena vuttaṃ, yathānukkamaṃyeva pana",
  "tika-s0302t:117_4": "attho veditabbo. Ādi-saddena paroparassa subhaṃ asubhantiādīnañca saṅgaho veditabbo.",
  "tika-s0302t:117_5": "Te dhammeti tebhūmakadhamme. Vinivisantīti virūpaṃ nivisanti, abhinivisantīti attho.",
  "tika-s0302t:117_6": "Tāhīti taṇhādiṭṭhīhi. Vinibaddhoti virūpaṃ vimuccituṃ vā appadānavasena niyametvā baddho.",
  "tika-s0302t:118_0": "“Abhiniveso”ti upayupādānānaṃ pavattiākāraviseso vuttoti āha “tañcāyanti tañca upayupādāna”nti.",
  "tika-s0302t:118_1": "Cittassāti akusalacittassa. Patiṭṭhānabhūtanti ādhārabhūtaṃ. Dosamohavasenapi akusalacittappavatti",
  "tika-s0302t:118_2": "taṇhādiṭṭhābhinivesūpanissayā evāti taṇhādiṭṭhiyo akusalassa cittassa adhiṭṭhānanti",
  "tika-s0302t:118_3": "vuttā. Tasminti akusalacitte. Abhinivisantīti “etaṃ mama, eso me attā”tiādinā abhinivesanaṃ",
  "tika-s0302t:118_4": "pavattenti. Anusentīti thāmagatā hutvā appahānabhāvena anusenti. Tadubhayanti taṇhādiṭṭhidvayaṃ.",
  "tika-s0302t:118_5": "Na upagacchatīti “etaṃ mamā”tiādinā taṇhādiṭṭhigatiyā na upasaṅkamati na allīyati.",
  "tika-s0302t:118_6": "Na upādiyatīti na daḷhaggāhaṃ gaṇhāti. Na adhiṭṭhātīti na taṇhādiṭṭhigāhena adhiṭṭhāya",
  "tika-s0302t:118_7": "pavattati. Attaniyagāho nāma sati attagāhe hotīti vuttaṃ “attā me”ti. Idaṃ dukkhaggahaṇaṃ",
  "tika-s0302t:118_8": "upādānakkhandhāpassayaṃ tabbinimuttassa dukkhassa abhāvāti vuttaṃ “dukkhamevāti pañcupādānakkhandhamattamevā”ti.",
  "tika-s0302t:118_9": "“Saṃkhittena pañcupādānakkhandhā dukkhā”ti hi vuttaṃ. Kaṅkhaṃ na karotīti saṃsayaṃ",
  "tika-s0302t:118_10": "na uppādeti sabbaso vicikicchāya samucchindanato.",
  "tika-s0302t:119_0": "Na parappaccayenāti parassa asaddahanena. Missakasammādiṭṭhiṃ āhāti nāmarūpaparicchedato",
  "tika-s0302t:119_1": "paṭṭhāya sammādiṭṭhiyā vuttattā lokiyalokuttaramissakaṃ sammādiṭṭhiṃ avoca. Nikūṭantoti",
  "tika-s0302t:119_2": "nihīnanto. Nihīnapariyāyo hi ayaṃ nikūṭa-saddo. Tenāha “lāmakanto”ti. Paṭhamakanti",
  "tika-s0302t:119_3": "ca garahāyaṃ ka-saddo. Sabbaṃ natthīti yathāsaṅkhataṃ bhaṅguppattiyā natthi eva,",
  "tika-s0302t:119_4": "sabbaṃ natthi ucchijjati vinassatīti adhippāyo. Sabbamatthīti ca yathā asaṅkhataṃ",
  "tika-s0302t:119_5": "atthi vijjati, sabbakālaṃ upalabbhatīti adhippāyo. Sabbanti cettha sakkāyasabbaṃ",
  "tika-s0302t:119_6": "veditabbaṃ “sabbadhammamūlapariyāya”ntiādīsu viya. Tañhi pariññāñāṇānaṃ paccayabhūtaṃ.",
  "tika-s0302t:119_7": "Iti-saddo nidassane. Kiṃ nidasseti? Atthi-saddena vuttaṃ. “Atthita”nti niccataṃ.",
  "tika-s0302t:119_8": "Sassataggāho hi idha paṭhamo antoti adhippeto. Ucchedaggāho dutiyoti tadubhayavinimuttā",
  "tika-s0302t:119_9": "ca idappaccayatā. Ettha ca uppannanirodhakathanato sassatataṃ, nirujjhantānaṃ asati",
  "tika-s0302t:119_10": "nibbānappattiyaṃ yathāpaccayaṃ punūpagamanakathanato ucchedatañca anupagamma majjhimena",
  "tika-s0302t:119_11": "bhagavā dhammaṃ deseti idappaccayatānayena. Tena vuttaṃ “ete…pe… ante”tiādi.",
  "tika-s0302t:120": "Kaccānagottasuttavaṇṇanā niṭṭhitā.",
  "tika-s0302t:121": "6. Dhammakathikasuttavaṇṇanā",
  "tika-s0302t:122_0": "16. Nibbindanatthāyāti nibbidānupassanāpaṭilābhāya. Sā hi jarāmaraṇasīsena vuttesu",
  "tika-s0302t:122_1": "saṅkhatadhammesu nibbindanākārena pavattati. Virajjanatthāyāti virāgānupassanāpaṭilābhāya.",
  "tika-s0302t:122_2": "Sīlato paṭṭhāyāti vivaṭṭasannissitasīlasamādānato paṭṭhāya. Sotāpattiyaṅgehi samannāgato",
  "tika-s0302t:122_3": "vivaṭṭasannissitasīle patiṭṭhito upāsakopi pageva catupārisuddhisīle patiṭṭhito bhikkhu",
  "tika-s0302t:122_4": "sammāpaṭipanno nāma. Tenāha “yāva arahattamaggā paṭipannoti veditabbo”ti. Nibbānadhammassāti",
  "tika-s0302t:122_5": "nibbānāvahassa ariyassa maggassa. Anurūpasabhāvabhūtanti nibbānādhigamassa anucchavikasabhāvabhūtaṃ.",
  "tika-s0302t:122_6": "Nibbidāti iminā vuṭṭhānagāminipariyosānaṃ vipassanaṃ vadati. Virāgā nirodhāti padadvayena",
  "tika-s0302t:122_7": "ariyamaggaṃ, itarena phalaṃ. Etthāti imasmiṃ sutte. Ekena nayenāti paṭhamena nayena.",
  "tika-s0302t:122_8": "Tattha hi bhagavā tena bhikkhunā dhammakathikalakkhaṇaṃ pucchito taṃ matthakaṃ pāpetvā",
  "tika-s0302t:122_9": "vissajjesi. Yo hi vipassanaṃ maggaṃ anupādāvimuttiṃ pāpetvā kathetuṃ sakkoti, so",
  "tika-s0302t:122_10": "ekantadhammakathiko. Tenāha “dhammakathikassa pucchā kathitā”ti. Dvīhīti dutiyatatiyanayehi.",
  "tika-s0302t:122_11": "Tanti pucchaṃ. Visesetvāti visiṭṭhaṃ katvā. Yathāpucchitamattameva akathetvā apucchitampi",
  "tika-s0302t:122_12": "atthaṃ dassento dhammānudhammapaṭipattiṃ anupādāya vimuttisaṅkhātaṃ visesaṃ pāpetvā.",
  "tika-s0302t:122_13": "Bhagavā hi appaṃ yācito bahuṃ dento uḷārapuriso viya dhammakathikalakkhaṇaṃ pucchito",
  "tika-s0302t:122_14": "paṭiccasamuppādamukhena tañceva tato ca uttariṃ dhammānudhammapaṭipattiṃ anupādāvimuttañca",
  "tika-s0302t:122_15": "vissajjesi. Tattha “nibbidāya…pe… dhammaṃ desetī”ti iminā dhammadesanaṃ vāsanābhāgiyaṃ",
  "tika-s0302t:122_16": "katvā dassesi. “Nirodhāya paṭipanno hotī”ti iminā nibbedhabhāgiyaṃ, “anupādāvimutto",
  "tika-s0302t:122_17": "hotī”ti iminā desanaṃ asekkhabhāgiyaṃ katvā dassesi. Tenāha “sekkhāsekkhabhūmiyo niddiṭṭhā”ti.",
  "tika-s0302t:123": "Dhammakathikasuttavaṇṇanā niṭṭhitā.",
  "tika-s0302t:124": "7. Acelakassapasuttavaṇṇanā",
  "tika-s0302t:125_0": "17. Liṅgena acelakoti pabbajitaliṅgena acelako. Tena acelakacaraṇena acelo, na niccelatāmattenāti",
  "tika-s0302t:125_1": "dasseti. Nāmenāti gottanāmena kassapoti. Deseti pavedeti saṃsayavigamanaṃ etenāti",
  "tika-s0302t:125_2": "deso, nicchayahetūti āha “kiñcideva desa”ntiādi. So hi saṃsayavigamanaṃ karotīti",
  "tika-s0302t:125_3": "kāraṇaṃ. Okāsanti avasaṃsandanapadesaṃ. Tenāha “khaṇaṃ kāla”nti. Antaragharaṃ antonivesanaṃ.",
  "tika-s0302t:125_4": "Antare gharāni etassāti antaragharaṃ, antogāmo. Yadākaṅkhasīti yaṃ ākaṅkhasi. Iti",
  "tika-s0302t:125_5": "bhagavā sabbaññupavāraṇāya pavāreti. Tenāha “yaṃ icchasī”ti. Yadākaṅkhasīti yaṃ ākaṅkhasi,",
  "tika-s0302t:125_6": "kassapa, tikkhattuṃ paṭikkhipantopi pucchasi, yaṃ ākaṅkhasi, tameva pucchāti attho.",
  "tika-s0302t:126_0": "“Yāvatatiyaṃ paṭikkhipī”ti vuttattā “tatiyampi kho”tiādinā pāṭhena bhavitabbaṃ. So",
  "tika-s0302t:126_1": "pana nayavasena saṃkhittoti daṭṭhabbo. Yena kāraṇena bhagavā acelakassa tikkhattuṃ",
  "tika-s0302t:126_2": "yācāpetvā cassa pañhaṃ kathesi, taṃ dassetuṃ “kasmā panā”tiādimāha. Gāravajananatthaṃ",
  "tika-s0302t:126_3": "yāvatatiyaṃ paṭikkhipi tañca dhammassa sussūsāya. Dhammagarukā hi buddhā bhagavanto.",
  "tika-s0302t:126_4": "Sattānaṃ ñāṇaparipākaṃ āgamayamāno yāvatatiyaṃ yācāpetīti vibhattivipariṇāmavasena",
  "tika-s0302t:126_5": "sādhāraṇato padaṃ yojetvā puna “ettakena kālenā”ti kassapassa vasena yojetabbaṃ.",
  "tika-s0302t:127_0": "Māti paṭisedhe nipāto. Bhaṇīti punavacanavasena kiriyāpadaṃ vadati. Mā evaṃ bhaṇi,",
  "tika-s0302t:127_1": "kathesīti attho. “Iti bhagavā avocā”ti pana saṅgītikāravacanaṃ. Sayaṃkataṃ dukkhanti",
  "tika-s0302t:127_2": "purisassa uppajjamānadukkhaṃ, tena kataṃ nāma tassa kāraṇassa pubbe teneva kammassa",
  "tika-s0302t:127_3": "upacitattāti ayaṃ nayo anavajjo. Diṭṭhigatiko pana pañcakkhandhavinimuttaṃ niccaṃ",
  "tika-s0302t:127_4": "kārakavedakalakkhaṇaṃ attānaṃ parikappetvā tassa vasena “sayaṃkataṃ dukkha”nti pucchatīti",
  "tika-s0302t:127_5": "bhagavā “mā heva”nti avoca, tenāha “sayaṃkataṃ dukkhanti vattuṃ na vaṭṭatī”tiādi.",
  "tika-s0302t:127_6": "Ettha ca yadi bāhirakehi parikappito attā nāma koci atthi, so ca nicco, tassa nibbikāratāya,",
  "tika-s0302t:127_7": "purimarūpāvijahanato kassaci visesādhānassa kātuṃ asakkuṇeyyatāya ahitato nivattanatthaṃ,",
  "tika-s0302t:127_8": "hite ca vattanatthaṃ upadeso ca nippayojano siyā attavādino. Kathaṃ vā so upadeso",
  "tika-s0302t:127_9": "pavattīyati? Vikārābhāvato. Evañca attano ajaṭākāsassa viya dānādikiriyā hiṃsādikiriyā",
  "tika-s0302t:127_10": "ca na sambhavati, tathā sukhassa dukkhassa ca anubhavanabandho eva attavādino na",
  "tika-s0302t:127_11": "yujjati kammabandhābhāvato. Jātiādīnañca asambhavato kuto vimokkho. Atha pana “dhammamattaṃ",
  "tika-s0302t:127_12": "tassa uppajjati ceva vinassati ca. Yassa vasenāyaṃ kiriyāvohāro”ti vadeyya, evampi",
  "tika-s0302t:127_13": "purimarūpāvijahanena avaṭṭhitassa attano dhammamattanti na sakkā sambhāvetuṃ. Te",
  "tika-s0302t:127_14": "vā panassa dhammā avatthābhūtā, tato aññe vā siyuṃ anaññe vā. Yadi aññe, na tāhi",
  "tika-s0302t:127_15": "tassa uppannāhipi koci viseso atthi. Yo hi karoti paṭisaṃvedeti cavati upapajjati",
  "tika-s0302t:127_16": "cāti icchitaṃ, tasmā tadattho eva yathāvuttadoso. Kiñca dhammakappanāpi niratthikā",
  "tika-s0302t:127_17": "siyā. Atha anaññe, uppādavināsavantīhi avatthāhi anaññassa attano tāsaṃ viya uppādavināsasambhavato",
  "tika-s0302t:127_18": "kuto niccatāvakāso. Tāsampi vā attano viya niccatāpattīti bandhavimokkhānaṃ asambhavo",
  "tika-s0302t:127_19": "evāti na yujjatevāyaṃ attavādo. Tenāha “attā nāma koci dukkhassa kārako natthīti",
  "tika-s0302t:127_20": "dīpetī”ti. Paratoti “paraṃkataṃ dukkha”ntiādike parasmiṃ tividhepi naye. Adhiccasamuppannanti",
  "tika-s0302t:127_21": "adhicca yadicchāya kiñci kāraṇaṃ kassaci vā pubbaṃ vinā samuppannaṃ. Tenāha “akāraṇena",
  "tika-s0302t:127_22": "yadicchāya uppanna”nti. Kasmā evamāhāti evaṃ vakkhamānoti adhippāyo. Assāti acelassa.",
  "tika-s0302t:127_23": "Ayanti bhagavantaṃ sandhāya vadati. Sodhentoti sayaṃ visuddhaṃ katvā pucchitamatthaṃ",
  "tika-s0302t:127_24": "eva attano pucchāya suddhiṃ dassento. Laddhiyā “sayaṃkataṃ dukkha”nti micchāgahaṇassa paṭisedhanatthāya.",
  "tika-s0302t:128_0": "So karotīti so kammaṃ karoti. So paṭisaṃvedayatīti kārakavedakānaṃ anaññattadassanaparaṃ",
  "tika-s0302t:128_1": "etaṃ, na pana kammakiriyāphalānaṃ paṭisaṃvedanānaṃ samānakālatādassanaparaṃ. Itīti",
  "tika-s0302t:128_2": "nidassanatthe nipāto. Khoti avadhāraṇe. “So evā”ti dassito. Aniyatādesā hi ete nipātā.",
  "tika-s0302t:128_3": "Āditoti bhummatthe nissakkavacananti āha “ādimhiyevā”ti. “Sayaṃkataṃ dukkha”nti laddhiyā",
  "tika-s0302t:128_4": "pageva “so karoti, so paṭisaṃvedayatī”ti saññācittavipallāsā bhavanti. Saññāvipallāsato",
  "tika-s0302t:128_5": "hi cittavipallāso, cittavipallāsato diṭṭhivipallāso, tenāha “evaṃ sati pacchā sayaṃkataṃ",
  "tika-s0302t:128_6": "dukkhanti ayaṃ laddhi hotī”ti. Evaṃ sati saññācittavipallāsānaṃ brūhito micchābhiniveso,",
  "tika-s0302t:128_7": "yadidaṃ “sayaṃkataṃ dukkha”nti laddhi. Tasmā paṭinissajjetuṃ pāpakaṃ diṭṭhigatanti",
  "tika-s0302t:128_8": "dasseti. Tenāha bhagavā “sayaṃkataṃ…pe… etaṃ paretī”ti. Vaṭṭadukkhaṃ adhippetaṃ avisesato",
  "tika-s0302t:128_9": "atthīti ca vuttattā. Sassataṃ sassatagāhaṃ dīpeti paresaṃ pakāseti, tathābhūto ca",
  "tika-s0302t:128_10": "sassataṃ daḷhaggāhaṃ gaṇhātīti. Tassāti diṭṭhigatikassa. Taṃ “sayaṃkataṃ dukkha”nti",
  "tika-s0302t:128_11": "evaṃ pavattaṃ viparītadassanaṃ. Etaṃ sassataggahaṇaṃ. Pareti upeti. Tenāha “kārakañca…pe…",
  "tika-s0302t:128_12": "attho”ti. Ekameva gaṇhantanti satipi vatthubhede ayoniso uppajjanena ekameva katvā gaṇhantaṃ.",
  "tika-s0302t:129_0": "Idha “ādimhiyevā”ti pade. “Paraṃkataṃ dukkha”nti laddhiyā pagevātiādinā hettha vuttanayānusārena",
  "tika-s0302t:129_1": "attho veditabbo. Ayañhettha yojanā – “paraṃkataṃ dukkha”nti laddhiyā pageva añño",
  "tika-s0302t:129_2": "karoti, añño paṭisaṃvedayatīti saññācittavipallāsā bhavantīti sabbaṃ heṭṭhā vuttanayeneva",
  "tika-s0302t:129_3": "yojetabbaṃ. Evaṃ satīti evaṃ muduke ucchedavipallāse paṭhamuppanne sati pacchā “paraṃkataṃ",
  "tika-s0302t:129_4": "dukkha”nti ayaṃ laddhi hotīti sambandho. Kārakoti kammassa kārako. Tena katanti kammakārakena",
  "tika-s0302t:129_5": "kataṃ. Kammunā hi phalassa vohāro abhedopacārakattā. Evanti diṭṭhisahagatā vedanā",
  "tika-s0302t:129_6": "sātasabhāvā kilesapariḷāhādinā saparissayā saupāyāsā, evaṃ. “Pageva itare”ti vuttavedanāya",
  "tika-s0302t:129_7": "abhitunnassa viddhassa. “Vuttanayena yojetabba”nti vatvā taṃ yojanaṃ dassento “tatrāya”ntiādimāha.",
  "tika-s0302t:129_8": "Ucchedanti sato sattassa ucchedaṃ vināsaṃ, vibhavanti attho. Asato hi vināsāsambhavato",
  "tika-s0302t:129_9": "atthibhāvanibandhano ucchedo. Yathā hetuphalabhāvena pavattamānānaṃ sabhāvadhammānaṃ",
  "tika-s0302t:129_10": "satipi ekasantānapariyāpannānaṃ bhinnasantatipatitehi visese hetuphalānaṃ paramatthato",
  "tika-s0302t:129_11": "avinābhāvattā bhinnasantānapatitānaṃ viya accantabhedasanniṭṭhānena nānattanayassa",
  "tika-s0302t:129_12": "micchāgahaṇaṃ ucchedābhinivesassa kāraṇaṃ. Evaṃ hetuphalabhūtānaṃ dhammānaṃ vijjamānepi",
  "tika-s0302t:129_13": "sabhāvabhede ekasantatipariyāpannatāya ekattanayena accantābhedagahaṇampi kāraṇamevāti",
  "tika-s0302t:129_14": "dassetuṃ “sattassā”ti vuttaṃ pāḷiyaṃ. Santānavasena hi vattamānesu khandhesu ghanavinibbhogābhāvena",
  "tika-s0302t:129_15": "ekattagahaṇanibandhano sattaggāho, sattassa ca atthibhāvaggāhanibandhano ucchedaggāho,",
  "tika-s0302t:129_16": "yāvāyaṃ attā na ucchijjati, tāvāyaṃ vijjatiyevāti gahaṇato nirudayavināso idha ucchedoti",
  "tika-s0302t:129_17": "adhippetoti “uccheda”nti vuttaṃ. Visesena nāso vināso, abhāvo. So pana maṃsacakkhupaññācakkhūnaṃ",
  "tika-s0302t:129_18": "dassanapathātikkamoyeva hotīti vuttaṃ “adassana”nti. Adassane hi nāsasaddo loke niruḷhoti.",
  "tika-s0302t:129_19": "Sabhāvavigamo sabhāvāpagamo vibhavo. Yo hi nirudayavināsena ucchijjati, na so attano sabhāvena tiṭṭhati.",
  "tika-s0302t:130_0": "Ete teti vā ye ime tayā “sayaṃkataṃ dukkha”nti ca puṭṭhena mayā “so karoti, so paṭisaṃvedayatī”tiādinā,",
  "tika-s0302t:130_1": "“añño karoti, añño paṭisaṃvedayatī”tiādinā ca paṭikkhittā sassatucchedasaṅkhātā antā,",
  "tika-s0302t:130_2": "te ubho anteti yojanā. Atha vā ete teti yattha puthū aññatitthiyā anupacitañāṇasambhāratāya",
  "tika-s0302t:130_3": "paramagambhīraṃ saṇhaṃ sukhumaṃ suññataṃ appajānantā sassatucchede nimuggā sīsaṃ",
  "tika-s0302t:130_4": "ukkhipituṃ na visahanti, ete te ubho ante anupagammāti yojanā. Desetīti paṭhamaṃ",
  "tika-s0302t:130_5": "tāva anaññasādhāraṇe paṭipattidhamme ñāṇānubhāvena majjhimāya paṭipadāya ṭhito, karuṇānubhāvena",
  "tika-s0302t:130_6": "desanādhamme majjhimāya paṭipadāya ṭhito dhammaṃ deseti. Ettha hīti hi-saddo hetuattho.",
  "tika-s0302t:130_7": "Yasmā kāraṇato…pe… niddiṭṭho, tasmā majjhimāya paṭipadāya ṭhito dhammaṃ desetīti",
  "tika-s0302t:130_8": "yojanā. Kāraṇato phalaṃ dīpitanti yojanā, abhidheyyānurūpañhi liṅgavacanāni honti.",
  "tika-s0302t:130_9": "Assāti phalassa. Na koci kārako vā vedako vā niddiṭṭho, aññadatthu paṭikkhitto hetuphalamattatādassanato",
  "tika-s0302t:130_10": "kevalaṃ dukkhakkhandhagahaṇatoti. Ettāvatāti “ete te, kassapa…pe… dukkhakkhandhassa",
  "tika-s0302t:130_11": "nirodho hotī”ti ettakena tāva padena. Sesapañhāti “sayaṃkatañca paraṃkatañca dukkha”ntiādikā",
  "tika-s0302t:130_12": "sesā cattāro pañhā. Aṭṭhakathāyaṃ pana “kiṃ nu kho, bho gotama, natthi dukkha”nti",
  "tika-s0302t:130_13": "pañho pāḷiyaṃ sarūpeneva paṭikkhittoti na uddhato. Paṭisedhitā hontīti tatiyapañho,",
  "tika-s0302t:130_14": "tāva paṭhamadutiyapañhapaṭikkhepeneva paṭikkhitto, so hi pañho visuṃ visuṃ paṭikkhepena",
  "tika-s0302t:130_15": "ekajjhaṃ paṭikkhepena ca. Tenāha “ubho…pe… paṭikkhitto”ti. Ettha ca yassa attā kārako",
  "tika-s0302t:130_16": "vedako vā icchito, tena vipariṇāmadhammo attā anuññāto hoti. Tathā ca sati anupubbadhammappavattiyā",
  "tika-s0302t:130_17": "rūpādidhammānaṃ viya, sukhādidhammānaṃ viya cassa paccayāyattavuttitāya uppādavantatā",
  "tika-s0302t:130_18": "āpajjati. Uppāde ca sati avassaṃbhāvī nirodhoti anavakāsā niccatāti. Tassa “sayaṃkata”nti",
  "tika-s0302t:130_19": "paṭhamapañhapaṭikkhepo pacchā ce attano niruḷhassa samudayo hotīti pubbe viya anena",
  "tika-s0302t:130_20": "bhavitabbaṃ, pubbe viya vā pacchāpi. Sesapañhāti tatiyapañhādayo. Tatiyapañho paṭikkhittoti",
  "tika-s0302t:130_21": "evañca tatiyapañho paṭikkhitto veditabbo – “avijjāpaccayā saṅkhārā”tiādinā satataṃ",
  "tika-s0302t:130_22": "samitaṃ paccayāyattassa dīpanena dukkhassa adhiccasamuppannatā paṭikkhittā, tato",
  "tika-s0302t:130_23": "eva tassa ajānanañca paṭikkhittaṃ. Tenāha bhagavā “evametassa kevalassa dukkhakkhandhassa samudayo hotī”ti.",
  "tika-s0302t:131_0": "Yaṃ parivāsaṃ samādiyitvā parivasatīti yojanā. Vacanasiliṭṭhatāvasenāti “bhagavato",
  "tika-s0302t:131_1": "santike pabbajjaṃ labheyyaṃ upasampada”nti yācantena tena vuttavacanasiliṭṭhatāvasena.",
  "tika-s0302t:131_2": "Gāmappavesanādīnīti ādi-saddena nātidivāpaṭikkamanaṃ, navesiyādigocaratā, sabrahmacārīnaṃ",
  "tika-s0302t:131_3": "kiccesu dakkhatādi, uddesādīsu tibbacchandatā, titthiyānaṃ avaṇṇabhaṇane attamanatā,",
  "tika-s0302t:131_4": "buddhādīnaṃ avaṇṇabhaṇane anattamanatā, titthiyānaṃ vaṇṇabhaṇane anattamanatā, buddhādīnaṃ",
  "tika-s0302t:131_5": "vaṇṇabhaṇane attamanatāti imesaṃ saṅgaho. Aṭṭha vattānīti imāni aṭṭha titthiyavattāni",
  "tika-s0302t:131_6": "pūrentena. Ettha ca nātikālena gāmappavesanā tattha visuddhakāyavacīsamācārena piṇḍāya",
  "tika-s0302t:131_7": "caritvā nātidivāpaṭikkamananti idamekaṃ vattaṃ.",
  "tika-s0302t:132_0": "Ayamettha pāṭhoti etasmiṃ kassapasutte ayaṃ pāṭho. Aññatthāti sīhanādasuttādīsu.",
  "tika-s0302t:132_1": "Ghaṃsitvā koṭṭetvāti yathā suvaṇṇaṃ nighaṃsitvā adhikaraṇiyā koṭṭetvā niddosameva",
  "tika-s0302t:132_2": "gayhati, evaṃ parivāsavattacaraṇena ghaṃsitvā suddhabhāvavīmaṃsanena koṭṭetvā suddho",
  "tika-s0302t:132_3": "eva aññatitthiyapubbo idha gayhati. Tibbacchandatanti sāsanaṃ anupavisitvā brahmacariyavāse",
  "tika-s0302t:132_4": "tibbacchandataṃ daḷhatarābhirucitaṃ. Aññataraṃ bhikkhuṃ āmantesīti nāmagottena apākaṭaṃ",
  "tika-s0302t:132_5": "ekaṃ bhikkhuṃ āṇāpesi ehibhikkhuupasampadāya upanissayābhāvato. Gaṇe nisīditvāti",
  "tika-s0302t:132_6": "bhikkhū attano santike pattāsanavasena gaṇe nisīditvā.",
  "tika-s0302t:133": "Acelakassapasuttavaṇṇanā niṭṭhitā.",
  "tika-s0302t:134": "8. Timbarukasuttavaṇṇanā",
  "tika-s0302t:135_0": "18. Yasmā timbaruko “vedanā attā. Attāva vedayatī”ti evaṃladdhiko, tasmā tāya laddhiyā",
  "tika-s0302t:135_1": "“sayaṃkataṃ sukhadukkha”nti vadati, taṃ paṭisaṃharituṃ bhagavā “sā vedanā”tiādiṃ",
  "tika-s0302t:135_2": "avoca. Tenāha “sā vedanātiādi sayaṃkataṃ sukhadukkhanti laddhiyā nisedhanatthaṃ vutta”nti.",
  "tika-s0302t:135_3": "Etthāpīti imasmimpi sutte. Tatrāti yaṃ vuttaṃ “sā vedanā…pe… sukhadukkha”nti, tasmiṃ",
  "tika-s0302t:135_4": "pāṭhe. Ādimhiyevāti ettha bhummavacanena “ādito”ti to-saddo na nissakkavacane. Eva-kārena",
  "tika-s0302t:135_5": "kho-saddo avadhāraṇeti dasseti. Yaṃ panettha vattabbaṃ, taṃ anantarasutte vuttameva.",
  "tika-s0302t:135_6": "Tattha pana “vedanāto añño attā, vedanāya kārako”ti laddhikassa diṭṭhigatikassa vādo",
  "tika-s0302t:135_7": "paṭikkhitto, idha “vedanā attā”ti evaṃladdhikassāti ayameva viseso. Tenāha “evañhi",
  "tika-s0302t:135_8": "sati vedanāya eva vedanā katā hotī”tiādi. Imissāti yāya vedanāya sukhadukkhaṃ kataṃ,",
  "tika-s0302t:135_9": "imissā. Pubbepīti sassatākārato pubbepi. Purimañhi atthanti anantarasutte vuttaṃ",
  "tika-s0302t:135_10": "atthaṃ. Aṭṭhakathāyanti porāṇaṭṭhakathāyaṃ. Tanti purimasutte vuttamatthaṃ. Assāti",
  "tika-s0302t:135_11": "imassa suttassa. Yasmā timbaruko “vedanāva attā”ti gaṇhāti, tasmā vuttaṃ “ahaṃ sā",
  "tika-s0302t:135_12": "vedanā…pe… na vadāmī”ti.",
  "tika-s0302t:136_0": "Aññā vedanātiādīsupi yaṃ vattabbaṃ, taṃ anantarasutte vuttanayameva. Kārakavedanāti",
  "tika-s0302t:136_1": "kattubhūtavedanā. Vedanāsukhadukkhanti vedanābhūtasukhadukkhaṃ kathitaṃ, na vaṭṭasukhadukkhaṃ.",
  "tika-s0302t:136_2": "“Vipākasukhadukkhameva vaṭṭatī”ti vuttaṃ “sayaṃkataṃ sukhaṃ dukkha”ntiādivacanato.",
  "tika-s0302t:137": "Timbarukasuttavaṇṇanā niṭṭhitā.",
  "tika-s0302t:138": "9. Bālapaṇḍitasuttavaṇṇanā",
  "tika-s0302t:139_0": "19. Avijjā nīvaraṇā bhavādi-ādīnavassa nivāritapaṭicchādikā etassāti avijjānīvaraṇo,",
  "tika-s0302t:139_1": "avijjāya nivutoti āha “avijjāya nivāritassā”ti. Ayaṃ kāyoti bālassa appahīnakilesassa",
  "tika-s0302t:139_2": "paccuppannaṃ attabhāvaṃ rakkhaṃ katvā avijjāya paṭicchāditādīnave ayāthāvadassanavasena",
  "tika-s0302t:139_3": "taṇhāya paṭiladdhacittassa taṃtaṃbhavūpagā saṅkhārā saṅkharīyanti. Tehi ca attabhāvassa",
  "tika-s0302t:139_4": "abhinibbatti, tasmā ayañca avijjāya kāyo nibbattoti. Assāti bālassa. Ayaṃ atthoti",
  "tika-s0302t:139_5": "“ayaṃ kāyo nāmarūpanti ca vutto”ti attho dīpetabbo upādānakkhandhasaḷāyatanasaṅgahato",
  "tika-s0302t:139_6": "tesaṃ dhammānaṃ. Evametaṃ dvayanti evaṃ avijjāya nivāritattā, taṇhāya ca saṃyuttattā",
  "tika-s0302t:139_7": "evaṃ saparasantānagatasaviññāṇakakāyasaṅkhātaṃ dvayaṃ hoti. Aññatthāti suttantaresu.",
  "tika-s0302t:139_8": "“Cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso”tiādinā",
  "tika-s0302t:139_9": "ajjhattikabāhirāyatanāni bhinditvā cakkhurūpādidvayāni paṭicca cakkhusamphassādayo",
  "tika-s0302t:139_10": "vuttā, idha pana abhinditvā cha ajjhattikabāhirāyatanāni paṭicca cakkhusamphassādayo",
  "tika-s0302t:139_11": "vuttā “dvayaṃ paṭicca phasso”ti, tasmā mahādvayaṃ nāma kiretaṃ anavasesato ajjhattikabāhirāyatanānaṃ",
  "tika-s0302t:139_12": "gahitattā. Ajjhattikabāhirāni āyatanānīti etthāpi hi saḷāyatanāni saṅgahitāneva.",
  "tika-s0302t:139_13": "Phassakāraṇānīti phassapavattiyā paccayāni. Yehīti hetudassanamattanti āha “yehi",
  "tika-s0302t:139_14": "kāraṇabhūtehī”ti. Phasso eva phusanakicco, na phassāyatanānīti vuttaṃ “phassena phuṭṭho”ti.",
  "tika-s0302t:139_15": "Paripuṇṇavasenāti avekallavasena. Aparipuṇṇāyatanānaṃ hīnāni phassassa kāraṇāni honti,",
  "tika-s0302t:139_16": "tesaṃ viyāti “etesaṃ vā aññatarenā”ti vuttaṃ. Kāyanibbattanādimhīti saviññāṇakassa",
  "tika-s0302t:139_17": "kāyassa nibbattanaṃ kāyanibbattanaṃ, kāyo vā nibbattati etenāti kāyanibbattanaṃ,",
  "tika-s0302t:139_18": "kilesābhisaṅkhārā. Ādisaddena phassasaḷāyatanādisaṅgaho. Adhikaṃ payasati payuñjati",
  "tika-s0302t:139_19": "etenāti adhippayāso, visesakāraṇanti āha “adhikapayogo”ti.",
  "tika-s0302t:140_0": "Bhagavā amhākaṃ uppādakabhāvena mūlabhāvena bhagavaṃmūlakā. Ime dhammāti ime kāraṇadhammā.",
  "tika-s0302t:140_1": "Yehi mayaṃ bālapaṇḍitānaṃ samānepi kāyanibbattanādimhi visesaṃ jāneyyāma, tenāha",
  "tika-s0302t:140_2": "“pubbe kassapasammāsambuddhena uppāditā”tiādi. Ājānāmāti abhimukhaṃ paccakkhato jānāma.",
  "tika-s0302t:140_3": "Paṭivijjhāmāti tasseva vevacanaṃ, adhigacchāmāti attho. Netāti amhākaṃ santāne pāpetā.",
  "tika-s0302t:140_4": "Vinetāti yathā alamariyañāṇadassanaviseso hoti, evaṃ visesato netā, tadaṅgavinayādivasena",
  "tika-s0302t:140_5": "vā vinetā. Anunetāti anurūpaṃ netā. Antarantarā yathādhammapaññattiyā paññāpitānaṃ",
  "tika-s0302t:140_6": "dhammānaṃ anurūpato dassanaṃ hotīti āha “yathāsabhāvato …pe… dassetā”ti. Āpāthaṃ",
  "tika-s0302t:140_7": "upagacchantānaṃ bhagavā paṭisaraṇaṃ samosaraṇaṭṭhānanti bhagavaṃpaṭisaraṇā dhammā.",
  "tika-s0302t:140_8": "Tenāha “catubhūmakadhammā”tiādi. Paṭisarati paṭivijjhatīti paṭisaraṇaṃ, tasmā paṭivijjhanavasena",
  "tika-s0302t:140_9": "bhagavā paṭisaraṇaṃ etesanti bhagavaṃpaṭisaraṇā. Tenāha “api cā”tiādi. Phasso āgacchatīti",
  "tika-s0302t:140_10": "paṭivijjhanakavasena phasso ñāṇassa āpāthaṃ āgacchati, āpāthaṃ āgacchantoyeva so",
  "tika-s0302t:140_11": "atthato “ahaṃ kinnāmo”ti nāmaṃ pucchanto viya, bhagavā cassa nāmaṃ karonto viya hotīti",
  "tika-s0302t:140_12": "vuttaṃ “ahaṃ bhagavā”tiādi. Upaṭṭhātūti ñāṇassa paccupaṭṭhātu. Bhagavantaṃyeva paṭibhātūti",
  "tika-s0302t:140_13": "bhagavato eva bhāgo hotu, bhagavāva naṃ attano bhāgaṃ katvā vissajjetūti attho, bhagavato",
  "tika-s0302t:140_14": "bhāgo yadidaṃ dhammassa akkhānaṃ, amhākaṃ pana savanaṃ bhāgoti ayamettha adhippāyo.",
  "tika-s0302t:140_15": "Evañhi saddalakkhaṇena sameti. Keci pana paṭibhātūti atthaṃ vadanti ñāṇena dissatu",
  "tika-s0302t:140_16": "desīyatūti vā attho. Tenāha “tumheyeva no kathetvā dethāti attho”ti.",
  "tika-s0302t:141_0": "Bālassa paṇḍitassa ca kāyassa nibbattiyā paccayabhūtā avijjā ca taṇhā ca. Tenāha",
  "tika-s0302t:141_1": "“kammaṃ…pe… niruddhā”ti. Javāpetvāti gahitajavanaṃ katvā, yathā paṭisandhiṃ ākaḍḍhituṃ",
  "tika-s0302t:141_2": "samatthaṃ hoti, evaṃ katvā. Yadi niruddhā, kathaṃ appahīnāti vuttanti āha “yathā",
  "tika-s0302t:141_3": "panā”tiādi. Bhavati hi taṃsadisepi tabbohāro yathā “sā eva tittirī, tāneva osadhāni,",
  "tika-s0302t:141_4": "tasseva kammassa vipākāvasesenā”ti ca. Dukkhakkhayāyāti tadatthavisesanatthanti āha",
  "tika-s0302t:141_5": "“khayatthāyā”ti. Paṭisandhikāyanti paṭisandhigahaṇapubbakaṃ kāyaṃ. Pāḷiyaṃ “bālenā”ti",
  "tika-s0302t:141_6": "karaṇavacanaṃ nissakketi āha “bālato”ti. Bhāvinā saha paṭisandhinā sappaṭisandhiko.",
  "tika-s0302t:141_7": "Yo pana ekantato tenattabhāvena arahattaṃ pattuṃ bhabbo, so bhāvinā paṭisandhinā",
  "tika-s0302t:141_8": "“appaṭisandhiko”ti, tato visesanatthaṃ “sappaṭisandhiko”ti vuttaṃ. Kiñcāpi vuttaṃ,",
  "tika-s0302t:141_9": "so ca yāva ariyabhūmiṃ na okkamati, tāva bāladhammasamaṅgī evāti katvā “sabbopi puthujjano",
  "tika-s0302t:141_10": "bālo”ti vuttaṃ. Tathā hi “appaṭisandhiko khīṇāsavo paṇḍito”ti khīṇāsava-saddena appaṭisandhiko",
  "tika-s0302t:141_11": "visesito. Yadi evaṃ sekkhā kathanti āha “sotāpannā”tiādi. Te hi sikhāpattapaṇḍiccabhāvalakkhaṇābhāvato",
  "tika-s0302t:141_12": "paṇḍitāti na vattabbā khīṇāsavā viya, balavatarānaṃ pana bāladhammānaṃ pahīnattā",
  "tika-s0302t:141_13": "bālātipi na vattabbā puthujjanā viya. Bhajiyamānā pana catusaccasampaṭivedhaṃ upādāya",
  "tika-s0302t:141_14": "paṇḍitapakkhaṃ bhajanti, na bālapakkhaṃ vuttakāraṇenāti.",
  "tika-s0302t:142": "Bālapaṇḍitasuttavaṇṇanā niṭṭhitā.",
  "tika-s0302t:143": "10. Paccayasuttavaṇṇanā",
  "tika-s0302t:144_0": "20. Sabbampi saṅkhataṃ appaṭicca uppannaṃ nāma natthīti paccayadhammopi attano paccayadhammaṃ",
  "tika-s0302t:144_1": "upādāya paccayuppanno, tathā paccayuppannadhammopi attano paccayuppannaṃ upādāya",
  "tika-s0302t:144_2": "paccayadhammoti yathārahaṃ dhammānaṃ paccayapaccayuppannatā. Yesaṃ vineyyānaṃ paṭiccasamuppādadesanāyeva",
  "tika-s0302t:144_3": "subodhato upaṭṭhāti, tesaṃ vasena suṭṭhu vibhāgaṃ katvā paṭiccasamuppādo desito.",
  "tika-s0302t:144_4": "Yesaṃ pana vineyyānaṃ tadubhayasmiṃ vibhajja sute eva dhammābhisamayo hoti, te sandhāya",
  "tika-s0302t:144_5": "bhagavā tadubhayaṃ vibhajja dassento “paṭiccasamuppādañca vo, bhikkhave, desessāmi",
  "tika-s0302t:144_6": "paṭiccasamuppanne ca dhamme”ti imaṃ desanaṃ ārabhīti imamatthaṃ vibhāvento “satthā",
  "tika-s0302t:144_7": "imasmiṃ sutte”tiādimāha. Paccayassa bhāvo paccayattaṃ, paccayanibbattatā. Asabhāvadhamme",
  "tika-s0302t:144_8": "na labbhatīti “sabhāvadhamme”ti vuttaṃ. Nanu ca jāti jarā maraṇañca sabhāvadhammo",
  "tika-s0302t:144_9": "na hoti, yesaṃ pana khandhānaṃ jāti jarā maraṇañca, te eva sabhāvadhammā, atha kasmā",
  "tika-s0302t:144_10": "desanāya te gahitāti? Nāyaṃ doso, jāti jarā maraṇañhi paccayanibbattānaṃ sabhāvadhammānaṃ",
  "tika-s0302t:144_11": "vikāramattaṃ, naññesaṃ, tasmā te gahitāti. Uppādā vā tathāgatānanti na vineyyapuggalānaṃ",
  "tika-s0302t:144_12": "maggaphaluppatti viya jātipaccayā jarāmaraṇuppatti tathāgatuppādāyattā, atha kho",
  "tika-s0302t:144_13": "sā tathāgatānaṃ uppādepi anuppādepi hotiyeva. Tasmā sā kāmaṃ asaṅkhatā viya dhātu",
  "tika-s0302t:144_14": "na niccā, tathāpi “sabbakālikā”ti etena jātipaccayato jarāmaraṇuppattīti dasseti.",
  "tika-s0302t:144_15": "Tenāha “jātiyeva jarāmaraṇassa paccayo”ti. Jātipaccayāti ca jātisaṅkhātapaccayā.",
  "tika-s0302t:144_16": "Hetumhi nissakkavacanaṃ. Ṭhitāva sā dhātu, yāyaṃ idappaccayatā jātiyā jarāmaraṇassa",
  "tika-s0302t:144_17": "paccayatā tassa byabhicārābhāvato. Idāni na kadāci jāti jarāmaraṇassa paccayo na",
  "tika-s0302t:144_18": "hoti hotiyevāti jarāmaraṇassa paccayabhāve niyameti. Ubhayenapi yathāvuttassa paccayabhāvo",
  "tika-s0302t:144_19": "yattha hoti, tattha avassaṃbhāvitaṃ dasseti. Tenāha bhagavā “ṭhitāva sā dhātū”ti.",
  "tika-s0302t:144_20": "Dvīhi padehi. Tiṭṭhantīti yassa vasena dhammānaṃ ṭhiti, sā idappaccayatā dhammaṭṭhitatā.",
  "tika-s0302t:144_21": "Dhammeti paccayuppanne dhamme. Niyameti viseseti. Hetugatavisesasamāyogo hi hetuphalassa",
  "tika-s0302t:144_22": "evaṃ dhammatāniyāmo evāti.",
  "tika-s0302t:145_0": "Aparo nayo – ṭhitāva sā dhātūti yāyaṃ jarāmaraṇassa idappaccayatā “jātipaccayā jarāmaraṇa”nti,",
  "tika-s0302t:145_1": "esā dhātu esa sabhāvo. Tathāgatānaṃ uppādato pubbe uddhañca appaṭivijjhiyamāno, majjhe",
  "tika-s0302t:145_2": "ca paṭivijjhiyamāno na tathāgatehi uppādito, atha kho sambhavantassa jarāmaraṇassa",
  "tika-s0302t:145_3": "sabbakālaṃ jātipaccayato sambhavoti ṭhitāva sā dhātu, kevalaṃ pana sayambhuñāṇena",
  "tika-s0302t:145_4": "abhisambujjhanato “ayaṃ dhammo tathāgatena abhisambuddho”ti pavedanato ca tathāgato",
  "tika-s0302t:145_5": "“dhammasāmī”ti vuccati, na apubbassa uppādanato. Tena vuttaṃ “ṭhitāva sā dhātū”ti.",
  "tika-s0302t:145_6": "Sā eva “jātipaccayā jarāmaraṇa”nti ettha vipallāsābhāvato evaṃ avabujjhamānassa etassa",
  "tika-s0302t:145_7": "sabhāvassa, hetuno vā tatheva bhāvato ṭhitatāti dhammaṭṭhitatā, jāti vā jarāmaraṇassa",
  "tika-s0302t:145_8": "uppādaṭṭhiti pavattaāyūhana-saṃyoga-palibodha-samudaya-hetupaccayaṭṭhitīti taduppādādibhāvenassā",
  "tika-s0302t:145_9": "ṭhitatā “dhammaṭṭhitatā”ti phalaṃ pati sāmatthiyato hetumeva vadati. Dhārīyati paccayehīti",
  "tika-s0302t:145_10": "vā dhammo, tiṭṭhati tattha tadāyattavuttitāya phalanti ṭhiti, dhammassa ṭhiti dhammaṭṭhiti.",
  "tika-s0302t:145_11": "Dhammoti vā kāraṇaṃ paccayabhāvena phalassa dhāraṇato, tassa ṭhiti sabhāvo, dhammato",
  "tika-s0302t:145_12": "ca añño sabhāvo natthīti dhammaṭṭhiti, paccayo. Tenāha “paccayapariggahe paññā dhammaṭṭhitiñāṇa”nti.",
  "tika-s0302t:145_13": "Dhammaṭṭhiti eva dhammaṭṭhitatā. Sā eva dhātu “jātipaccayā jarāmaraṇa”nti imassa",
  "tika-s0302t:145_14": "sabhāvassa, hetuno vā aññathattābhāvato, “na jātipaccayā jarāmaraṇa”nti viññāyamānassa",
  "tika-s0302t:145_15": "ca tabbhāvābhāvato niyāmatā vavatthitabhāvoti dhammaniyāmatā. Phalassa vā jarāmaraṇassa",
  "tika-s0302t:145_16": "jātiyā sati sambhavo dhamme hetumhi ṭhitatāti dhammaṭṭhitatā, asati asambhavo dhammaniyāmatāti",
  "tika-s0302t:145_17": "evaṃ phalena hetuṃ vibhāveti, taṃ “ṭhitāva sā dhātū”tiādinā vuttaṃ. Imesaṃ jarāmaraṇādīnaṃ",
  "tika-s0302t:145_18": "paccayatāsaṅkhātaṃ idappaccayataṃ abhisambujjhati paccakkhakaraṇena abhimukhaṃ bujjhati",
  "tika-s0302t:145_19": "yāthāvato paṭivijjhati, tato eva abhisameti abhimukhaṃ samāgacchati, ādito kathento",
  "tika-s0302t:145_20": "ācikkhati, uddisatīti attho. Tameva uddesaṃ pariyosāpento deseti. Yathāuddiṭṭhamattaṃ",
  "tika-s0302t:145_21": "niddisanavasena pakārehi ñāpento paññāpeti. Pakārehi eva patiṭṭhapento paṭṭhapeti.",
  "tika-s0302t:145_22": "Yathāniddiṭṭhaṃ paṭiniddesavasena vivarati vibhajati. Vivaṭañhi vibhattañca atthaṃ",
  "tika-s0302t:145_23": "hetūdāharaṇadassanehi pākaṭaṃ karonto uttānīkaroti. Uttānīkaronto tathā paccakkhabhūtaṃ",
  "tika-s0302t:145_24": "katvā nigamanavasena passathāti cāha.",
  "tika-s0302t:146_0": "Jātipaccayā jarāmaraṇantiādīsūti jātiādīnaṃ jarāmaraṇapaccayabhāvesu. Tehi tehi paccayehīti",
  "tika-s0302t:146_1": "yāvatakehi paccayehi yaṃ phalaṃ uppajjamānārahaṃ, avikalehi teheva tassa uppatti,",
  "tika-s0302t:146_2": "na ūnādhikehīti. Tenāha “anūnādhikehevā”ti. Yathā taṃ cakkhurūpālokamanasikārehi",
  "tika-s0302t:146_3": "cakkhuviññāṇassa sambhavoti. Tena taṃtaṃphalanipphādane tassā paccayasāmaggiyā tappakāratā",
  "tika-s0302t:146_4": "tathatāti vuttāti dasseti. Sāmagginti samodhānaṃ, samavāyanti attho. Asambhavābhāvatoti",
  "tika-s0302t:146_5": "anuppajjanassa abhāvato. Tathāvidhapaccayasāmaggiyañhi satipi phalassa anuppajjane",
  "tika-s0302t:146_6": "tassāvitathatā siyā. Aññadhammapaccayehīti aññassa phaladhammassa paccayehi. Aññadhammānuppattitoti",
  "tika-s0302t:146_7": "tato aññassa phaladhammassa anuppajjanato. Na hi kadāci cakkhurūpālokamanasikārehi",
  "tika-s0302t:146_8": "sotaviññāṇassa sambhavo atthi. Yadi siyā, tassā sāmaggiyā aññathatā nāma siyā, na",
  "tika-s0302t:146_9": "cetaṃ atthīti “anaññathatā”ti vuttaṃ. Paccayatoti paccayabhāvato. Paccayasamūhatoti",
  "tika-s0302t:146_10": "etthāpi eseva nayo. Idappaccayā eva idappaccayatāti tā-saddena padaṃ vaḍḍhitaṃ yathā",
  "tika-s0302t:146_11": "“devoyeva devatā”ti, idappaccayānaṃ samūho idappaccayatāti samūhattho tāsaddo yathā",
  "tika-s0302t:146_12": "“janānaṃ samūho janatā”ti imamatthaṃ sandhāyāha “lakkhaṇaṃ panettha saddasatthato veditabba”nti.",
  "tika-s0302t:147_0": "Na niccaṃ sassatanti aniccaṃ. Jarāmaraṇaṃ na aniccaṃ saṅkhārānaṃ vikārabhāvato anipphannattā,",
  "tika-s0302t:147_1": "tathāpi “anicca”nti pariyāyena vuttaṃ. Esa nayo saṅkhatādīsupi. Samāgantvā kataṃ",
  "tika-s0302t:147_2": "sahiteheva paccayehi nibbattetabbato yathāsabhāvaṃ samecca sambhuyya paccayehi katanti",
  "tika-s0302t:147_3": "saṅkhataṃ. Paccayārahaṃ paccayaṃ paṭicca na vinā tena sahitasametameva uppannanti",
  "tika-s0302t:147_4": "paṭiccasamuppannaṃ. Tenāha “paccaye nissāya uppanna”nti. Khayasabhāvanti bhijjanasabhāvaṃ.",
  "tika-s0302t:147_5": "Vigacchanakasabhāvanti sakabhāvato apagacchanakasabhāvaṃ. Virajjanakasabhāvanti palujjanakasabhāvaṃ.",
  "tika-s0302t:147_6": "Nirujjhanakasabhāvanti khaṇabhaṅgavasena pabhaṅgusabhāvaṃ. Vuttanayenāti jarāya vuttanayena.",
  "tika-s0302t:147_7": "Janakappaccayānaṃ kammādīnaṃ. Kiccānubhāvakkhaṇeti ettha kiccānubhāvo nāma yathā",
  "tika-s0302t:147_8": "pavattamāne paccaye tassa phalaṃ uppajjati, tathā pavatti, evaṃ santassa pavattanakkhaṇe.",
  "tika-s0302t:147_9": "Idaṃ vuttaṃ hoti – yasmiṃ khaṇe paccayo attano phaluppādanaṃ pati byāvaṭo nāma hoti,",
  "tika-s0302t:147_10": "imasmiṃ khaṇe ye dhammā rūpādayo upalabbhanti tato pubbe, pacchā ca anupalabbhamānā,",
  "tika-s0302t:147_11": "tesaṃ tato uppatti niddhārīyati, evaṃ jātiyāpi sā niddhāretabbā taṃkhaṇūpaladdhatoti.",
  "tika-s0302t:147_12": "Yadi evaṃ nippariyāyatova jātiyā kutoci uppatti siddhi, atha kasmā “ekena pariyāyenā”ti",
  "tika-s0302t:147_13": "vuttanti? Jāyamānadhammānaṃ vikārabhāvena upaladdhabbattā. Yadi nipphannadhammā viya",
  "tika-s0302t:147_14": "jāti upalabbheyya, nippariyāyatova tassā kutoci uppatti siyā, na cevaṃ upalabbhati,",
  "tika-s0302t:147_15": "atha kho anipphannattā vikārabhāvena upalabbhati. Tasmā “ekena pariyāyenettha aniccātiādīni",
  "tika-s0302t:147_16": "yujjantī”ti vuttaṃ. Na pana jarāmaraṇe, janakappaccayānaṃ kiccānubhāvakkhaṇe tassa",
  "tika-s0302t:147_17": "alabbhanato. Teneva “ettha ca aniccanti…pe… aniccaṃ nāma jāta”nti vuttaṃ.",
  "tika-s0302t:148_0": "Savipassanāyāti ettha saha-saddo appadhānabhāvadīpano “samakkhikaṃ, samakasa”ntiādīsu",
  "tika-s0302t:148_1": "viya. Appadhānabhūtā hi vipassanā, yathābhūtadassanamaggapaññā pajānāti. “Purimaṃ",
  "tika-s0302t:148_2": "anta”nti vuccamāne paccuppannabhāvassapi gahaṇaṃ siyāti “purimaṃ antaṃ atīta”nti",
  "tika-s0302t:148_3": "vuttaṃ. Vijjamānatañca avijjamānatañcāti sassatāsaṅkaṃ nissāya “ahosiṃ nu kho ahamatītamaddhāna”nti",
  "tika-s0302t:148_4": "atīte attano vijjamānataṃ, adhiccasamuppattiāsaṅkaṃ nissāya “yato pabhuti ahaṃ, tato",
  "tika-s0302t:148_5": "pubbe na nu kho ahosi”nti atīte attano avijjamānatañca kaṅkhati. Kasmā? Vicikicchāya",
  "tika-s0302t:148_6": "ākāradvayāvalambanato. Tassā pana atītavatthutāya gahitattā sassatādhiccasamuppattiākāranissitatā",
  "tika-s0302t:148_7": "dassitā eva. Āsappanaparisappanapavattikaṃ katthacipi appaṭivattihetubhūtaṃ vicikicchaṃ",
  "tika-s0302t:148_8": "kasmā uppādetīti na vicāretabbametanti dassento āha “kiṃkāraṇanti na vattabba”nti.",
  "tika-s0302t:148_9": "Kāraṇaṃ vā vicikicchāya ayonisomanasikāro, tassa andhabālaputhujjanabhāvo, ariyānaṃ",
  "tika-s0302t:148_10": "adassāvitā cāti daṭṭhabbaṃ. Jātiliṅgupapattiyoti khattiyabrāhmaṇādijātiṃ, gahaṭṭhapabbajitādiliṅgaṃ,",
  "tika-s0302t:148_11": "devamanussādiupapattiñca. Nissāyāti upādāya. Tasmiṃ kāle yaṃ santānaṃ majjhimaṃ pamāṇaṃ,",
  "tika-s0302t:148_12": "tena yutto pamāṇiko, tadabhāvato adhikabhāvato vā “appamāṇiko”ti veditabbo. Kecīti",
  "tika-s0302t:148_13": "sārasamāsācariyā. Te hi “kathaṃ nu kho”ti issarena vā brahmunā vā pubbakatena vā",
  "tika-s0302t:148_14": "ahetuto vā nibbattoti cintetīti vadanti. Ahetuto nibbattikaṅkhāpi hi hetuparāmasanamevāti.",
  "tika-s0302t:148_15": "Paramparanti pubbāparappavattiṃ. Addhānanti kālādhivacanaṃ, tañca bhummatthe upayogavacanaṃ",
  "tika-s0302t:148_16": "daṭṭhabbaṃ. Vijjamānatañca avijjamānatañcāti sassatāsaṅkaṃ nissāya “bhavissāmi nu",
  "tika-s0302t:148_17": "kho ahaṃ anāgatamaddhāna”nti anāgate attano vijjamānataṃ, ucchedāsaṅkaṃ nissāya “yasmiñca",
  "tika-s0302t:148_18": "attabhāve ucchedanakaṅkhā, tato paraṃ nu kho bhavissāmī”ti anāgate attano avijjamānatañca",
  "tika-s0302t:148_19": "kaṅkhatīti heṭṭhā vuttanayena yojetabbaṃ.",
  "tika-s0302t:149_0": "Paccuppannaṃ addhānanti addhāpaccuppannassa idhādhippetattā “paṭisandhimādiṃ katvā”tiādi",
  "tika-s0302t:149_1": "vuttaṃ. “Idaṃ kathaṃ, idaṃ katha”nti pavattanato kathaṃkathā, vicikicchā, sā assa",
  "tika-s0302t:149_2": "atthīti kathaṃkathī. Tenāha “vicikicchī”ti. Kā ettha cintā? Ummattako viya bālaputhujjanoti",
  "tika-s0302t:149_3": "paṭikacceva vuttanti adhippāyo. Taṃ mahāmātāya puttaṃ. Muṇḍesunti muṇḍena anicchantaṃ",
  "tika-s0302t:149_4": "jāgaraṇakāle na sakkāti suttaṃ muṇḍesuṃ kuladhammavasena yathā ekacce kulatāpasā.",
  "tika-s0302t:149_5": "Rājabhayenāti ca vadanti. Sītibhūtanti idaṃ madhurakabhāvappattiyā kāraṇavacanaṃ.",
  "tika-s0302t:149_6": "“Setabhūta”ntipi pāṭho, udake ciraṭṭhānena setabhāvaṃ pattanti attho.",
  "tika-s0302t:150_0": "Attano khattiyabhāvaṃ kaṅkhati kaṇṇo viya sūtaputtasaññī, sūtaputtasaññīti sūriyadevaputtassa",
  "tika-s0302t:150_1": "puttasaññī. Jātiyā vibhāviyamānāya “aha”nti tassa attano parāmasanaṃ sandhāyāha “evampi",
  "tika-s0302t:150_2": "siyā kaṅkhā”ti. Manussāpi ca rājāno viyāti manussāpi ca keci ekacce rājāno viyāti",
  "tika-s0302t:150_3": "adhippāyo. Vuttanayameva “saṇṭhānākāraṃ nissāyā”tiādinā. Etthāti “kathaṃ nu khosmī”ti",
  "tika-s0302t:150_4": "pade. Abbhantare jīvoti paraparikappitaṃ antarattānaṃ vadati. Soḷasaṃsādīnanti ādi-saddena",
  "tika-s0302t:150_5": "sarīraparimāṇaaṅguṭṭha-yavaparamāṇuparimāṇatādike saṅgaṇhāti. Sattapaññatti jīvavisayāti",
  "tika-s0302t:150_6": "diṭṭhigatikānaṃ matimattaṃ, paramatthato pana sā attabhāvavisayāvāti āha “attabhāvassa",
  "tika-s0302t:150_7": "āgatigatiṭṭhāna”nti. Yatāyaṃ āgato, yattha ca gamissati, taṃ ṭhānanti attho. Sotāpanno",
  "tika-s0302t:150_8": "adhippeto vicikicchāpahānassa diṭṭhattā. Itarepi tayoti sakadāgāmīādayo avāritā eva.",
  "tika-s0302t:150_9": "“Ayañca…pe… sudiṭṭhā”ti nippadesato saccasaṃpaṭivedhassa jotitattā.",
  "tika-s0302t:151": "Paccayasuttavaṇṇanā niṭṭhitā.",
  "tika-s0302t:152": "Āhāravaggavaṇṇanā niṭṭhitā.",
  "tika-s0302t:153": "3. Dasabalavaggo",
  "tika-s0302t:154": "1. Dasabalasuttavaṇṇanā",
  "tika-s0302t:155_0": "21. Paṭhamaṃ dutiyasseva saṅkhepo paṭhamasutte saṅkhepavuttassa atthassa vitthāravasena",
  "tika-s0302t:155_1": "dutiyasuttassa desitattā, tañca pana bhagavā paṭhamasuttaṃ saṅkhepato desesi, dutiyaṃ",
  "tika-s0302t:155_2": "tato vitthārato. Paṭhamaṃ vā saṃkhittarucīnaṃ puggalānaṃ ajjhāsayena saṅkhepato desesi,",
  "tika-s0302t:155_3": "dutiyaṃ pana attano ruciyā tato vitthārato. Sīhasamānavuttikā hi buddhā bhagavanto,",
  "tika-s0302t:155_4": "te attano ruciyā kathentā attano thāmaṃ dassentāva kathenti, tasmā dutiyasuttavasena",
  "tika-s0302t:155_5": "cettha atthavaṇṇanaṃ karissāma, tasmiṃ saṃvaṇṇite paṭhamaṃ saṃvaṇṇitameva hotīti adhippāyo.",
  "tika-s0302t:156": "Dasabalasuttavaṇṇanā niṭṭhitā.",
  "tika-s0302t:157": "2. Dutiyadasabalasuttavaṇṇanā",
  "tika-s0302t:158_0": "22. Tatthāti dutiyasutte. Dasahi balehīti dasahi anaññasādhāraṇehi ñāṇabalehi, tāni",
  "tika-s0302t:158_1": "tathāgatasseva balānīti tathāgatabalānīti vuccanti. Kāmañca tāni ekaccānaṃ sāvakānampi",
  "tika-s0302t:158_2": "uppajjanti, yādisāni pana buddhānaṃ ṭhānāṭṭhānañāṇādīni uppajjanti, na tādisāni tadaññesaṃ",
  "tika-s0302t:158_3": "kadācipi uppajjantīti. Hatthikulānusārenāti vakkhamānahatthikulānusārena. Kāḷāvakanti",
  "tika-s0302t:158_4": "kulasaddāpekkhāya napuṃsakaniddeso. Esa nayo sesesupi. Pakatihatthikulanti giricaranadicaravanacarādippabhedā",
  "tika-s0302t:158_5": "gocariyakāḷāvakanāmā sabbāpi balena pākatikā hatthijāti. Dasannaṃ purisānanti thāmamajjhimānaṃ",
  "tika-s0302t:158_6": "dasannaṃ purisānaṃ. Ekassa tathāgatassa kāyabalanti ānetvā sambandho. Ekassāti ca",
  "tika-s0302t:158_7": "tathā heṭṭhākathāyaṃ āgatattā desanāsotena vuttaṃ. Nārāyanasaṅghātabalanti ettha",
  "tika-s0302t:158_8": "nārā vuccanti rasmiyo, tā bahū nānāvidhā ito uppajjantīti nārāyanaṃ, vajiraṃ, tasmā",
  "tika-s0302t:158_9": "nārāyanasaṅghātabalanti vajirasaṅghātabalanti attho. Tathāgatassa kāyabalanti tathāgatassa",
  "tika-s0302t:158_10": "pākatikakāyabalaṃ. Saṅgahaṃ na gacchati attano balābhāvato, tato evassa bāhirakatā",
  "tika-s0302t:158_11": "lāmakatā ca. Tadubhayaṃ panassa kāraṇena dassetuṃ “etañhi nissāyā”tiādi vuttaṃ. Aññanti",
  "tika-s0302t:158_12": "kāyabalato aññaṃ tato visuṃyeva. Dasasu ṭhānesu dasasu ñātabbaṭṭhānesu. Yāthāvapaṭivedhato",
  "tika-s0302t:158_13": "sayañca akampayaṃ, puggalañca taṃsamaṅgiṃ neyyesu adhibalaṃ karotīti āha “akampanaṭṭhena",
  "tika-s0302t:158_14": "upatthambhanaṭṭhena cā”ti.",
  "tika-s0302t:159_0": "Ṭhānañca ṭhānatoti kāraṇañca kāraṇato. Kāraṇañhi yasmā phalaṃ tiṭṭhati tadāyattavuttitāya",
  "tika-s0302t:159_1": "uppajjati ceva pavattati ca, tasmā “ṭhāna”nti vuccati. Vipariyāyena aṭṭhānanti akāraṇaṃ",
  "tika-s0302t:159_2": "veditabbaṃ. Tadubhayaṃ bhagavā yena ñāṇena ye ye dhammā yesaṃ yesaṃ dhammānaṃ hetū",
  "tika-s0302t:159_3": "paccayā uppādāya, taṃ taṃ ṭhānaṃ, ye ye dhammā yesaṃ yesaṃ dhammānaṃ na hetū na paccayā",
  "tika-s0302t:159_4": "uppādāya, taṃ taṃ aṭṭhānanti pajānāti. Taṃ sandhāyāha “ṭhānañca…pe… jānanaṃ eka”nti.",
  "tika-s0302t:159_5": "Kammasamādānānanti kammaṃ samādiyitvā katānaṃ kusalākusalakammānaṃ, kammaññeva vā",
  "tika-s0302t:159_6": "kammasamādānaṃ. Ṭhānaso hetusoti paccayato ca hetuto ca. Tattha gatiupadhikālapayogā",
  "tika-s0302t:159_7": "vipākassa ṭhānaṃ, kammaṃ hetu. Sabbatthagāminīpaṭipadājānananti sabbagatigāminiyā",
  "tika-s0302t:159_8": "agatigāminiyā ca paṭipadāya maggassa jānanaṃ, bahūsupi manussesu ekameva pāṇaṃ hanantesu",
  "tika-s0302t:159_9": "“imassa cetanā nirayagāminī bhavissati, imassa tiracchānayonigāminī”ti iminā nayena",
  "tika-s0302t:159_10": "ekavatthusmimpi kusalākusalacetanāsaṅkhātānaṃ paṭipattīnaṃ aviparītato sabhāvajānanaṃ.",
  "tika-s0302t:159_11": "Anekadhātunānādhātulokajānananti cakkhudhātuādīhi kāmadhātuādīhi vā bahudhātuno,",
  "tika-s0302t:159_12": "tāsaṃyeva dhātūnaṃ viparītatāya nānappakāradhātuno khandhāyatanadhātulokassa jānanaṃ.",
  "tika-s0302t:159_13": "Parasattānanti paresaṃ sattānaṃ. Nānādhimuttikatājānananti hīnādīhi adhimuttīhi nānādhimuttikabhāvassa",
  "tika-s0302t:159_14": "jānanaṃ. Tesaṃyevāti parasattānaṃyeva. Indriyaparopariyattajānananti saddhādīnaṃ",
  "tika-s0302t:159_15": "indriyānaṃ parabhāvassa aparabhāvassa vuddhiyā ceva hāniyā ca jānanaṃ. Jhānavimokkhasamādhisamāpattīnanti",
  "tika-s0302t:159_16": "paṭhamādīnaṃ catunnaṃ jhānānaṃ, “rūpī rūpāni passatī”tiādīnaṃ aṭṭhannaṃ vimokkhānaṃ,",
  "tika-s0302t:159_17": "savitakkasavicārādīnaṃ tiṇṇaṃ samādhīnaṃ, paṭhamajjhānasamāpattiādīnañca navannaṃ",
  "tika-s0302t:159_18": "anupubbasamāpattīnaṃ. Saṃkilesavodānavuṭṭhānajānananti hānabhāgiyassa, visesabhāgiyassa",
  "tika-s0302t:159_19": "“vodānampi vuṭṭhānaṃ, tamhā tamhā samādhimhā vuṭṭhānampi vuṭṭhāna”nti evaṃ vuttapaguṇajjhānassa",
  "tika-s0302t:159_20": "ceva bhavaṅgaphalasamāpattīnañca jānanaṃ. Heṭṭhimaṃ heṭṭhimañhi paguṇajjhānaṃ uparimassa",
  "tika-s0302t:159_21": "uparimassa padaṭṭhānaṃ hoti, tasmā vodānampi “vuṭṭhāna”nti vuccati. Bhavaṅgena pana",
  "tika-s0302t:159_22": "sabbajhānehi vuṭṭhānaṃ hoti. Phalasamāpattiyā nirodhasamāpattito vuṭṭhānameva sandhāya",
  "tika-s0302t:159_23": "“tamhā tamhā samādhimhā vuṭṭhāna”nti vuttaṃ. Pubbenivāsajānananti pubbenivāsānussatiñāṇena",
  "tika-s0302t:159_24": "nivuṭṭhakkhandhānaṃ jānanaṃ. Cutūpapātajānananti sattānaṃ cutiyā upapattiyā ca yāthāvato",
  "tika-s0302t:159_25": "jānanaṃ. Ayamettha saṅkhepo, vitthāro pana visuddhimagge vuttanayeneva veditabbo.",
  "tika-s0302t:159_26": "Āsavakkhayajānanaṃ āsavakkhayañāṇaṃ, maggañāṇanti attho. Yattha panetāni vitthārato",
  "tika-s0302t:159_27": "āgatāni saṃvaṇṇitāni, tāni dassento “abhidhamme panā”tiādimāha.",
  "tika-s0302t:160_0": "Byāmohabhayavasena saraṇapariyesanaṃ sārajjanaṃ sārado, byāmohabhayaṃ. Vigato sārado",
  "tika-s0302t:160_1": "etassāti visārado, tassa bhāvo vesārajjaṃ. Taṃ pana ñāṇasampadaṃ pahānasampadaṃ desanāvisesasampadaṃ",
  "tika-s0302t:160_2": "khemaṃ nissāya pavattaṃ catubbidhaṃ paccavekkhaṇāñāṇaṃ. Tenāha “catūsu ṭhānesū”tiādi.",
  "tika-s0302t:160_3": "Catūsūti paraparikappitesu vatthūsu. Paraparikappitesu vā vatthumattesu codanākāraṇesu.",
  "tika-s0302t:160_4": "Sammāsambuddhassa te paṭijānatoti “ahaṃ sammāsambuddho”ti evaṃ paṭijānantena tayā.",
  "tika-s0302t:160_5": "Ime dhammāti “idaṃ pañcamaṃ ariyasaccaṃ, ayaṃ chaṭṭho upādānakkhandho, idaṃ terasamaṃ",
  "tika-s0302t:160_6": "āyatana”nti veditabbā ime dhammā. Anabhisambuddhā appaṭividdhattāti.",
  "tika-s0302t:161_0": "Tatrāti tasmiṃ anabhisambuddhadhammasaṅkhāte codanāvatthusmiṃ. Kocīti samaṇādīhi",
  "tika-s0302t:161_1": "añño vā yo koci. Saha dhammenāti saha hetunā. “Dhammapaṭisambhidā”tiādīsu viya hetupariyāyo",
  "tika-s0302t:161_2": "idha dhamma-saddo. Hetūti ca uppattisādhanahetu veditabbo, na kārako sampāpako vā.",
  "tika-s0302t:161_3": "Nimittanti kāraṇaṃ, taṃ panettha codanāvatthumeva. Na samanupassāmi sammāsambuddhabhāvato.",
  "tika-s0302t:161_4": "Khemappattoti akhemappattarūpāya codanāya anupaddavaṃ patto niccalabhāvappatto. Vesārajjappattoti",
  "tika-s0302t:161_5": "visāradabhāvappatto. Sesesupi eseva nayo. Ayaṃ pana viseso – ime āsavāti kāmāsavādīsu",
  "tika-s0302t:161_6": "ime nāma āsavā na parikkhīṇāti āsavakkhayavacanenettha sabbakilesappahānaṃ vuttaṃ.",
  "tika-s0302t:161_7": "Na hi so kileso atthi, yo sabbaso āsavesu khīṇesu nappahīyeyya. Antarāyikāti antarāyakarā,",
  "tika-s0302t:161_8": "saggavimokkhādhigamassa antarāyakarāti attho. Dhammo hi yo saṃkilesato niyyāti, so",
  "tika-s0302t:161_9": "“niyyāniko”ti vutto. Dhamme niyyante taṃsamaṅgīpuggalo niyyānikoti voharito hotīti",
  "tika-s0302t:161_10": "tassa paṭikkhipanto “so na niyyātī”ti āha. Kathaṃ pana desanādhammo niyyātīti vuccati?",
  "tika-s0302t:161_11": "Niyyānatthasamādhānato, so abhedopacārena “niyyātī”ti vutto. Atha vā “dhammo desito”ti",
  "tika-s0302t:161_12": "ariyadhammassa adhippetattā na koci virodho.",
  "tika-s0302t:162_0": "Usabhassa idanti āsabhaṃ, asantasanaṭṭhena āsabhaṃ viyāti āsabhaṃ, seṭṭhaṭṭhānaṃ",
  "tika-s0302t:162_1": "sabbaññutaṃ. Āsabhaṭṭhānaṭṭhāyitāya āsabhā nāma pubbabuddhā. Sabbaññutapaṭijānanavasena",
  "tika-s0302t:162_2": "abhimukhaṃ gacchanti, catasso vā parisā upasaṅkamantīti āsabhā. Catassopi hi parisā",
  "tika-s0302t:162_3": "buddhābhimukhā evaṃ tiṭṭhanti, na tiṭṭhanti parammukhā. Idampīti “usabho”ti idampi",
  "tika-s0302t:162_4": "padaṃ. Tassāti nisabhassa. Yesaṃ baluppādāvaṭṭhānānaṃ vasena usabhassa āsabhaṇṭhānaṃ",
  "tika-s0302t:162_5": "icchitaṃ, tato sātisayānaṃ eva tesaṃ vasena āsabhaṇṭhānaṃ hotīti daṭṭhabbaṃ. Yaṃ",
  "tika-s0302t:162_6": "kiñci loke upamaṃ nāma buddhaguṇānaṃ nidassanabhāvena vuccati, sabbaṃ taṃ nihīnameva.",
  "tika-s0302t:162_7": "Tiṭṭhamāno cāti atiṭṭhantopi tiṭṭhamāno eva paṭijānāti nāma. Upagacchatīti anujānāti.",
  "tika-s0302t:163_0": "Aṭṭha kho imāti idaṃ vesārajjañāṇassa baladassanaṃ. Yathā hi byattaṃ parisaṃ ajjhogāhetvā",
  "tika-s0302t:163_1": "viññūnaṃ cittaṃ ārādhanasamatthāya kathāya dhammakathikassa chekabhāvo paññāyati,",
  "tika-s0302t:163_2": "evaṃ imā aṭṭha parisā patvā satthu vesārajjañāṇassa balaṃ pākaṭaṃ hoti. Tena vuttaṃ",
  "tika-s0302t:163_3": "“parisāsū”ti. Khattiyaparisāti khattiyānaṃ sannipatitānaṃ samūho. Esa nayo sabbattha.",
  "tika-s0302t:163_4": "Māraparisāti mārakāyikānaṃ sannipatitānaṃ samūho. Mārasadisānaṃ mārānaṃ parisāti",
  "tika-s0302t:163_5": "māraparisā. Sabbā cetā parisā uggaṭṭhānadassanavasena gahitā. Manussā hi “ettha rājā",
  "tika-s0302t:163_6": "nisinno”ti vutte pakativacanampi vattuṃ na sakkonti, kacchehi sedā muccanti, evaṃ",
  "tika-s0302t:163_7": "uggā khattiyaparisā, brāhmaṇā tīsu vedesu kusalā honti, gahapatayo nānāvohāresu ca",
  "tika-s0302t:163_8": "akkharacintāya ca kusalā, samaṇā sakavādaparavādesu kusalā, tesaṃ majjhe dhammakathākathanaṃ",
  "tika-s0302t:163_9": "nāma ativiya bhāriyaṃ. Devānaṃ uggabhāve vattabbameva natthi. Amanussoti hi vuttamatte",
  "tika-s0302t:163_10": "manussānaṃ sakalasarīraṃ kampati, tesaṃ rūpaṃ disvāpi saddaṃ sutvāpi sattā visaññitāpi",
  "tika-s0302t:163_11": "honti. Evaṃ amanussaparisā uggā. Iti cetā parisā uggaṭṭhānadassanavasena vuttā. Kasmā",
  "tika-s0302t:163_12": "panettha yāmādiparisā na gahitāti? Bhusaṃ kāmābhigiddhatāya yonisomanasikāravirahato.",
  "tika-s0302t:163_13": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena",
  "tika-s0302t:163_14": "cittampi na uppādenti, mahābodhisattānaṃ pana buddhānañca ānubhāvena ākaḍḍhiyamānā",
  "tika-s0302t:163_15": "kadāci nesaṃ payirupāsanādīni karonti tādise mahāsamaye. Teneva hi vimānavatthudesanāpi",
  "tika-s0302t:163_16": "taṃnimittā bahulā nāhosi. Seṭṭhanādanti kenaci appaṭihatabhāvena uttamanādaṃ. Abhītanādanti",
  "tika-s0302t:163_17": "vesārajjayogato kutoci nibbhayanādaṃ. Sīhanādasuttenāti khandhiyavagge āgatena sīhanādasuttena.",
  "tika-s0302t:163_18": "Sahanatoti khamanato. Hananatoti vidhamanato viddhaṃsanato. Yathā vātiādi “sīhanādasadisaṃ",
  "tika-s0302t:163_19": "vā nādaṃ nadatī”ti saṅkhepato vuttassa atthassa viññāpanaṃ.",
  "tika-s0302t:164_0": "Etanti “brahmacakka”nti etaṃ padaṃ. Paññāpabhāvitanti cirakālaparibhāvitāya pāramitāpaññāya",
  "tika-s0302t:164_1": "vipassanāpaññāya ca uppāditaṃ. Karuṇāpabhāvitanti “kicchaṃ vatāyaṃ loko āpanno”tiādinayappavattāya",
  "tika-s0302t:164_2": "mahākaruṇāya uppāditaṃ. Yathā abhinikkhamanato pabhuti mahābodhisattānaṃ ariyamaggādhigamanavirodhinī",
  "tika-s0302t:164_3": "paṭipatti natthi, evaṃ tusitabhavanato niyatabhāvāpattito ca paṭṭhāyāti dutiyatatiyanayā",
  "tika-s0302t:164_4": "ca gahitā. Phalakkhaṇeti aggaphalakkhaṇe. Paṭivedhaniṭṭhattā arahattamaggañāṇaṃ vajirūpamatāyeva",
  "tika-s0302t:164_5": "sātisayo paṭivedhoti “phalakkhaṇe uppannaṃ nāmā”ti vuttaṃ. Tena paṭiladdhassapi desanāñāṇassa",
  "tika-s0302t:164_6": "kiccanipphatti parassa bujjhanamattena hotīti “aññāsikoṇḍaññassa sotāpatti…pe… phalakkhaṇe",
  "tika-s0302t:164_7": "pavattanaṃ nāmā”ti vuttaṃ. Tato paraṃ pana yāva parinibbānā desanāñāṇappavatti, tasseva",
  "tika-s0302t:164_8": "pavattitassa dhammacakkassa ṭhānanti veditabbaṃ pavattitacakkassa cakkavattino cakkaratanassa",
  "tika-s0302t:164_9": "ṭhānaṃ viya. Ubhayampīti pi-saddena lokiyadesanāñāṇassa itarena anaññasādhāraṇatāvasena",
  "tika-s0302t:164_10": "samānataṃ sampiṇḍeti. Urasi jātatāya uraso sambhūtanti orasaṃ ñāṇaṃ.",
  "tika-s0302t:165_0": "Iti rūpanti ettha iti-saddo anavasesato rūpassa sarūpanidassanatthoti tassa “idaṃ",
  "tika-s0302t:165_1": "rūpa”nti etena sādhāraṇato ca sarūpanidassanamāha. Ettakaṃ rūpanti etena anavasesato",
  "tika-s0302t:165_2": "“ito uddhaṃ rūpaṃ natthī”ti nimittassa aññassa abhāvaṃ. Idāni tamatthaṃ vitthārato",
  "tika-s0302t:165_3": "dassetuṃ “ruppanasabhāvañcevā”tiādi vuttaṃ. Tattha ruppanaṃ sītādivirodhipaccayasamavāye",
  "tika-s0302t:165_4": "visadisuppatti. Ādi-saddena ajjhattikabāhirādibhedaṃ saṅgaṇhāti. Lakkhaṇa…pe… vasenāti",
  "tika-s0302t:165_5": "kakkhaḷattādilakkhaṇavasena sandhāraṇādirasavasena sampaṭicchanādipaccupaṭṭhānavasena",
  "tika-s0302t:165_6": "bhūtattayādipadaṭṭhānavasena ca. Evaṃ pariggahitassāti evaṃ sādhāraṇato ca lakkhaṇādito",
  "tika-s0302t:165_7": "ca pariggahitassa. Avijjāsamudayāti avijjāya uppādā, atthibhāvāti attho. Nirodhavirodhī",
  "tika-s0302t:165_8": "hi atthibhāvo hoti, tasmā nirodhe asati atthibhāvo hoti, tasmā purimabhave siddhāya",
  "tika-s0302t:165_9": "avijjāya sati imasmiṃ bhave rūpassa samudayo rūpassa uppādo hotīti attho. Taṇhāsamudayā",
  "tika-s0302t:165_10": "kammasamudayāti etthāpi eseva nayo. Avijjādīhi ca tīhi atītakālikattā tesaṃ sahakārīkāraṇabhūtaṃ",
  "tika-s0302t:165_11": "upādānampi gahitamevāti veditabbaṃ. Pavattipaccayesu kabaḷīkāraāhārassa balavatāya,",
  "tika-s0302t:165_12": "so eva gahito, “āhārasamudayā”ti pana gahitena pavattipaccayatāmattena utucittānipi",
  "tika-s0302t:165_13": "gahitāneva hontīti dvādasasamuṭṭhānikaṃ rūpassa paccayato dassanampi bhavitabbamevāti",
  "tika-s0302t:165_14": "daṭṭhabbaṃ. Nibbattilakkhaṇantiādinā kālavasena udayadassanamāha. Tattha bhūtavasena",
  "tika-s0302t:165_15": "magge udayaṃ passitvā ṭhito idha santativasena anukkamena khaṇavasena passati. Avijjānirodhā",
  "tika-s0302t:165_16": "rūpanirodhoti aggamaggañāṇena avijjāya anuppādanirodhato anāgatassa anuppādanirodho",
  "tika-s0302t:165_17": "hoti paccayābhāve abhāvato. Paccayanirodhenāti avijjāsaṅkhātassa paccayassa nirodhabhāvena.",
  "tika-s0302t:165_18": "Taṇhānirodhāti etthāpi eseva nayo. Āhāranirodhāti pavattipaccayassa kabaḷīkārāhārassa",
  "tika-s0302t:165_19": "abhāvā. Rūpanirodhāti taṃsamuṭṭhānarūpassa abhāvo hoti. Sesaṃ heṭṭhā vuttanayānusārena",
  "tika-s0302t:165_20": "veditabbaṃ. Vipariṇāmalakkhaṇanti bhavakālavasena hetudvayadassanaṃ. Tasmā taṃ padaṭṭhānavasena",
  "tika-s0302t:165_21": "pageva passitvā ṭhito idha santativasena disvā anukkamena khaṇavasena passati.",
  "tika-s0302t:166_0": "Iti vedanātiādīsupi vuttanayena attho veditabbo. Sukhādibhedanti sukhadukkhaadukkhamasukhādivibhāgaṃ.",
  "tika-s0302t:166_1": "Rūpasaññādibhedanti rūpasaññā, sadda… gandha… rasa… phoṭṭhabba … dhammasaññādivibhāgaṃ.",
  "tika-s0302t:166_2": "Phassādibhedanti phassacetanāmanasikārādivibhāgaṃ. Lakkhaṇa…pe… vasenāti iṭṭhānubhavanalakkhaṇādilakkhaṇavasena",
  "tika-s0302t:166_3": "iṭṭhākārasambhogarasādirasavasena kāyikaassādādipaccupaṭṭhānavasena iṭṭhārammaṇādipadaṭṭhānavasena.",
  "tika-s0302t:166_4": "“Phuṭṭho vedeti, phuṭṭho sañjānāti, phuṭṭho cetetī”ti vacanato tīsu vedanādīsu khandhesu",
  "tika-s0302t:166_5": "phassasamudayāti vattabbaṃ. Viññāṇappaccayā nāmarūpa”nti vacanato viññāṇakkhandhe",
  "tika-s0302t:166_6": "nāmarūpasamudayāti vattabbaṃ. Tesaṃyeva vasenāti “avijjānirodho vedanānirodho”tiādinā",
  "tika-s0302t:166_7": "tesaṃyeva avijjādīnaṃ vasena yojetabbaṃ.",
  "tika-s0302t:167_0": "Upādānakkhandhānaṃ samudayatthaṅgamavasena titthiyānaṃ avisayopi sappadeso sīhanādo",
  "tika-s0302t:167_1": "dassito. Idāni nippadeso anulomapaṭilomavasena saṅkhepato vitthārato paccayākāravisayo",
  "tika-s0302t:167_2": "anaññasādhāraṇo dassīyatīti āha, “ayampi aparo sīhanādo”ti. Tassāti “imasmiṃ satī”tiādinā",
  "tika-s0302t:167_3": "saṅkhepato vuttapaṭiccasamuppādapāḷiyā. Ettha ca “imasmiṃ sati idaṃ hoti, imassa",
  "tika-s0302t:167_4": "nirodhā idaṃ nirujhtī”ti avijjādīnaṃ bhāve saṅkhārādīnaṃ bhāvassa, avijjādīnaṃ nirodhe",
  "tika-s0302t:167_5": "saṅkhārādīnaṃ nirodhassa kathanena purimasmiṃ paccayalakkhaṇe niyamo dassito “imasmiṃ",
  "tika-s0302t:167_6": "sati eva, nāsati, imassa uppādā eva, nānuppādā, nirodhā eva, nānirodhā”ti. Tenedaṃ",
  "tika-s0302t:167_7": "lakkhaṇaṃ antogadhaniyamaṃ idha paṭiccasamuppādassa vuttanti daṭṭhabbaṃ. Nirodhoti",
  "tika-s0302t:167_8": "ca avijjādīnaṃ virāgā vigamena āyatiṃ anuppādo appavatti. Tathā hi vuttaṃ “avijjāya",
  "tika-s0302t:167_9": "tveva asesavirāganirodhā”tiādi. Nirodhavirodhī ca uppādo, yena so uppādanirodhavibhāgena",
  "tika-s0302t:167_10": "vutto “imassa nirodhā idaṃ nirujjhatī”ti. Tenetaṃ dasseti “asati nirodhe uppādo nāma,",
  "tika-s0302t:167_11": "so cettha atthibhāvoti vuccatī”ti. “Imasmiṃ sati idaṃ hotī”ti idameva hi lakkhaṇaṃ.",
  "tika-s0302t:167_12": "Pariyāyantarena “imassa uppādā idaṃ uppajjatī”ti vadantena parena purimaṃ visesitaṃ",
  "tika-s0302t:167_13": "hoti. Tasmā na vattamānaṃyeva sandhāya “imasmiṃ satī”ti vuttaṃ, atha kho maggena",
  "tika-s0302t:167_14": "anirujjhanasabhāvañcāti viññāyati. Yasmā ca “imasmiṃ asati idaṃ na hoti, imassa nirodhā",
  "tika-s0302t:167_15": "idaṃ nirujjhatī”ti dvidhāpi uddiṭṭhassa lakkhaṇassa niddesaṃ vadantena bhagavatā",
  "tika-s0302t:167_16": "“avijjāya tveva asesavirāganirodhā saṅkhāranirodho”tiādinā nirodhova vutto, tasmā",
  "tika-s0302t:167_17": "natthibhāvopi nirodho evāti natthibhāvaviruddho atthibhāvo anirodhoti dassitaṃ hoti.",
  "tika-s0302t:167_18": "Tena anirodhasaṅkhātena atthibhāvena uppādaṃ viseseti. Tato idha na kevalaṃ atthibhāvamattaṃ",
  "tika-s0302t:167_19": "uppādoti attho adhippeto, atha kho anirodhasaṅkhāto atthibhāvo cāti ayamattho vibhāvito",
  "tika-s0302t:167_20": "hoti. Evametaṃ lakkhaṇadvayavacanaṃ aññamaññaṃ visesanavisesitabbabhāvena sātthakanti",
  "tika-s0302t:167_21": "veditabbaṃ. Ko panāyaṃ anirodho nāma, yo “atthibhāvo, uppādo”ti ca vuttoti? Appahīnabhāvo",
  "tika-s0302t:167_22": "ca anibbattitaphalabhāvena phaluppādanārahatā cāti ayamettha saṅkhepo. Vitthāro pana",
  "tika-s0302t:167_23": "paramatthadīpaniyaṃ udānaṭṭhakathāyaṃ. Vuttanayena veditabbo.",
  "tika-s0302t:168_0": "Pañcakkhandhavibhajanādivasenāti pañcannaṃ upādānakkhandhānaṃ dvādasapadikassa paccayākārassa",
  "tika-s0302t:168_1": "vibhajanavasena. Imasmiñhi dasabalasutte dhammassa desitākāro pañcakkhandhapaccayākāramatto.",
  "tika-s0302t:168_2": "Tenāha “pañcakkhandhapaccayākāradhammo”ti. Ācariyamuṭṭhiyā akaraṇena vibhūto, so",
  "tika-s0302t:168_3": "pana atthato ca saddato ca pihito heṭṭhāmukhajāto vā na hotīti āha “anikujjito”ti.",
  "tika-s0302t:168_4": "Vivaṭoti vibhāvito. Tenāha “vivaritvā ṭhapito”ti. Pakāsitoti ñāṇobhāsena obhāsito",
  "tika-s0302t:168_5": "ādīpitoti āha “dīpito jotito”ti. Tattha tattha chinnabhinnaṭṭhāne. Sibbitagaṇṭhitanti",
  "tika-s0302t:168_6": "vākaṃ gahetvā sibbitaṃ, sibbituṃ asakkuṇeyyaṭṭhāne vākena gaṇṭhitañca. Chinnapilotikābhāvena",
  "tika-s0302t:168_7": "vigatapilotiko dhammo, tassa chinnapilotikassa paṭilomatā chinnabhinnatābhāvenāti",
  "tika-s0302t:168_8": "dassento “na hetthā”tiādimāha. Nivāsanapārupanaṃ pariggahaṇaṃ. Sayaṃ paṭibhānaṃ kappetvā.",
  "tika-s0302t:168_9": "Vaḍḍhentā attano samayaṃ. Samaṇakacavaranti samaṇavesadhāraṇavasena samaṇapaṭirūpatāya",
  "tika-s0302t:168_10": "samaṇānaṃ kacavarabhūtaṃ. Attano rūpapavattiyā karaṇḍaṃ kucchitaṃ dhuttaṃ vāti pavattetīti",
  "tika-s0302t:168_11": "kāraṇḍavo, dussīlo. Taṃ kāraṇḍavaṃ. Niddhamathāti nīharatha. Kasambunti samaṇakasaṭaṃ.",
  "tika-s0302t:168_12": "Apakassathāti apakaḍḍhatha nanti attho. Palāpeti palāpasadise. Tathā hi taṇḍulasārarahito",
  "tika-s0302t:168_13": "dhaññapaṭirūpako thusamattako palāpoti vuccati, evaṃ sīlādisārarahito samaṇapaṭirūpako",
  "tika-s0302t:168_14": "palāpo viyāti palāpo, dussīlo. Te palāpe. Vāhethāti apanetha. Patissatāti bāḷhasatitāya patissatā hothāti.",
  "tika-s0302t:169_0": "Saddhāya pabbajitenāti rājūpaddavādīhi anupaddutena “evañhi taṃ otiṇṇaṃ jātiādisaṃsārabhayaṃ",
  "tika-s0302t:169_1": "vijinissāmī”ti vaṭṭanissaraṇatthaṃ āgatāya saddhāya vasena pabbajitena. Ācārakulaputtoti",
  "tika-s0302t:169_2": "ācārena abhijāto. Tenāha “yato kutocī”tiādi. Jātikulaputtoti jātisampattiyā abhijāto.",
  "tika-s0302t:169_3": "Viññuppasatthāni aṅgāni sammāpadhāniyaṅgabhāvena, kāye ca jīvite ca nirapekkhabhāvena",
  "tika-s0302t:169_4": "vīriyaṃ ārabhantassa tathāpavattavīriyavasena “taco ekaṃ aṅga”nti vuttaṃ. Esa nayo",
  "tika-s0302t:169_5": "sesesupi. Navasu ṭhānesu samādhātabbanti “kālavasena pañcasu, iriyāpathavasena catūsū”ti",
  "tika-s0302t:169_6": "evaṃ navasu ṭhānesu vīriyaṃ samādhātabbaṃ pavattetabbaṃ.",
  "tika-s0302t:170_0": "So dukkhaṃ viharatīti kusītapuggalo niyyānikasāsane vīriyārambhassa akaraṇena sāmaññatthassa",
  "tika-s0302t:170_1": "anuppattiyā dukkhaṃ viharati. Sakaṃ vā atthaṃ sadatthaṃ ka-kārassa da-kāraṃ katvā.",
  "tika-s0302t:170_2": "Kusītassa atthaparihāyanaṃ mūlato paṭṭhāya dassetuṃ “cha dvārānī”tiādi vuttaṃ. Nisajjāvasena",
  "tika-s0302t:170_3": "pīṭhamaddanato pīṭhamaddano, nirassanavacanaṃ tassa, kassacipatthassa adhāraṇato",
  "tika-s0302t:170_4": "kevalaṃ pīṭhabhārabhūtoti adhippāyo. Aññattha pana “makhamaddano”ti vuccati, tattha",
  "tika-s0302t:170_5": "dānamicchāya paresaṃ makhaṃ passantoti attho. Laṇḍapūrakoti kucchipūraṃ bhuñjitvā vaccakuṭipūrako.",
  "tika-s0302t:171_0": "“Āraddhavīriyo”tiādīsu “kusīto puggalo”ti ettha vuttavipariyāyena attho veditabbo,",
  "tika-s0302t:171_1": "āsīsāya vasena thomito. Āraddhavīriyeti paggahitavīriye. Pahitatteti nibbānaṃ patipesitacitte.",
  "tika-s0302t:171_2": "Etena sāvakānaṃ sammāpaṭipattiṃ satthuvandanānisaṃsañca dassesi.",
  "tika-s0302t:172_0": "Hīnenāti vaṭṭanissitena dhammena. Tenāha “hīnāya saddhāyā”tiādi. Aggenāti seṭṭhena",
  "tika-s0302t:172_1": "vivaṭṭanissitena dhammena, īsakampi katakālusiyavigataṭṭhena maṇḍaṭṭhena ca pasannampi",
  "tika-s0302t:172_2": "surādi na pātabbaṃ. Sāsananti pariyattipaṭipattipaṭivedhalakkhaṇaṃ sāsanaṃ. Pasannaṃ",
  "tika-s0302t:172_3": "vigatadosamalattā pasādaniyattā ca. Pātabbañca pattena viya sukhena paribhuñjitabbato",
  "tika-s0302t:172_4": "duccaritasabbakilesakasāvamalapaṅkadosarahitattā ca.",
  "tika-s0302t:173_0": "Maṇḍabhūtā bodhipakkhiyadhammadesanāpi desanāmaṇḍo. Tassa ekasseva pana desanāmaṇḍassa",
  "tika-s0302t:173_1": "paṭiggāhakā suppaṭipannā dosarahitā catasso parisā paṭiggahamaṇḍo. Maggabrahmacariyaṃ",
  "tika-s0302t:173_2": "taggatikattā sakalopi bodhipakkhiyadhammarāsi brahmacariyamaṇḍo. Tenāha “katamo desanāmaṇḍo”tiādi.",
  "tika-s0302t:173_3": "Tattha viññātāroti saccānaṃ abhisametāvino. Tathā hi ādito “catunnaṃ ariyasaccānaṃ",
  "tika-s0302t:173_4": "ācikkhaṇā”tiādi vuttaṃ. Pubbabhāge “atthi ayaṃ loko”tiādinā idhalokaparalokagatasammosavigamena",
  "tika-s0302t:173_5": "pavatto adhimokkhova adhimokkhamaṇḍo. Chaḍḍetvā samucchedavasena vijahitvā. Catubhūmakassa",
  "tika-s0302t:173_6": "saddhindriyassa adhimokkhamaṇḍena maṇḍabhūtaṃ adhimokkhaṃ. Ādi-saddena “paggahamaṇḍo",
  "tika-s0302t:173_7": "vīriyindriyaṃ kosajjakasaṭa”ntiādiṃ pāḷisesaṃ saṅgaṇhāti. Etthāti etasmiṃ sāsane,",
  "tika-s0302t:173_8": "“maṇḍasmi”nti vā vacane. Kāraṇavacanaṃ, tena “satthā sammukhībhūto”ti sammukhabhāvanāyogo",
  "tika-s0302t:173_9": "nirāsaṅkaphalāvahoti dasseti. Tenāha “asammukhā”tiādi. Pamāṇanti anurūpaṃ bhesajjassa",
  "tika-s0302t:173_10": "pamāṇaṃ. Uggamananti bhesajjassa vamanaṃ virecanaṃ, tassa vā vasena dosadhātūnaṃ",
  "tika-s0302t:173_11": "vamanaṃ virecanaṃ. Evamevāti yathā bhesajjamaṇḍaṃ vejjasammukhā nirāsaṅkā pivanti,",
  "tika-s0302t:173_12": "evameva “satthā sammukhībhūto”ti nirāsaṅkā vīriyaṃ katvā, maṇḍapeyya sāsanaṃ pivathāti",
  "tika-s0302t:173_13": "yojanā. Abhiññāsamāpattipaṭilābhena sānisaṃsā. Maggaphalādhigamanena savaḍḍhi. Paratthanti",
  "tika-s0302t:173_14": "attano diṭṭhānugatiāpattiyā, tathā sammāpaṭipajjantānaṃ paresaṃ atthanti evamettha attho daṭṭhabbo.",
  "tika-s0302t:174": "Dutiyadasabalasuttavaṇṇanā niṭṭhitā.",
  "tika-s0302t:175": "3. Upanisasuttavaṇṇanā",
  "tika-s0302t:176_0": "23. Jānato passatoti ettha dassanaṃ paññācakkhunāva dassanaṃ adhippetaṃ, na maṃsacakkhunāti",
  "tika-s0302t:176_1": "āha “dvepi padāni ekatthānī”ti. Evaṃ santepīti padadvayassa ekatthattepi ñāṇalakkhaṇañāṇappabhāvavisayasssa",
  "tika-s0302t:176_2": "tathādassanabhāvāvirodhanāti attho. Tenāha “jānanalakkhaṇañhi ñāṇa”ntiādi. Ñāṇappabhāvanti",
  "tika-s0302t:176_3": "ñāṇānubhāvena ñāṇakiccavisayobhāsanti attho. Tenāha “ñāṇena vivaṭṭe dhamme passatī”ti.",
  "tika-s0302t:176_4": "Jānato passatoti ca jānanadassanamukhena puggalādhiṭṭhānā desanā pavattāti āha –",
  "tika-s0302t:176_5": "“ñāṇalakkhaṇaṃ upādāyā”tiādi. Jānatoti vā pubbabhāgañāṇena jānato, aparabhāgena ñāṇena",
  "tika-s0302t:176_6": "passato. Jānatoti vā vatvā na jānanaṃ anussavākāraparivitakkamattavasena idhādhippetaṃ,",
  "tika-s0302t:176_7": "atha kho rūpāni viya cakkhuviññāṇena rūpādīni tesañca samudayādike paccakkhe katvā",
  "tika-s0302t:176_8": "dassananti vibhāvetuṃ “passato”ti vuttanti evaṃ vā ettha attho.",
  "tika-s0302t:177_0": "Āsavānaṃ khayanti āsavānaṃ accantappahānaṃ. So pana tesaṃ anuppādanirodho sabbena",
  "tika-s0302t:177_1": "sabbaṃ abhāvo evāti āha “asamuppādo khīṇākāro natthibhāvo”ti. Āsavakkhayasaddassa",
  "tika-s0302t:177_2": "khīṇākārādīsu āgataṭṭhānaṃ dassetuṃ “āsavānaṃ khayā”tiādi vuttaṃ. Ujumaggānusārinoti",
  "tika-s0302t:177_3": "kilesavaṅkakāyavaṅkādīnaṃ pahānena ujubhūte savipassanāheṭṭhimamaggadhamme anussarantassa.",
  "tika-s0302t:177_4": "Yadeva hissa parikkhīṇaṃ. Khayasmiṃ paṭhamaṃ ñāṇaṃ “tato aññā anantarā”ti khayasaṅkhāte",
  "tika-s0302t:177_5": "aggamagge tappariyāpannameva ñāṇaṃ paṭhamaṃ uppajjati, tadanantaraṃ pana aññā arahattanti.",
  "tika-s0302t:177_6": "Yadipi gāthāya “khayasmiṃ”icceva vuttaṃ, samucchedavasena pana “āsave khīṇe maggo",
  "tika-s0302t:177_7": "khayo”ti vuccatīti āha “maggo āsavakkhayoti vutto”ti. Samaṇoti samitapāpo adhippeto,",
  "tika-s0302t:177_8": "so pana khīṇāsavo hotīti. “Āsavānaṃ khayā”ti idha phalaṃ, pariyāyena pana āsavakkhayo",
  "tika-s0302t:177_9": "maggo, tena pattabbato phalaṃ. Eteneva nibbānassapi āsavakkhayabhāvo vuttoti veditabbo.",
  "tika-s0302t:178_0": "Jānato eva passato evāti evamettha niyamo icchito, na aññathā visesābhāvato aniṭṭhāpannovāti",
  "tika-s0302t:178_1": "tassa niyamassa phalaṃ dassetuṃ “no ajānato no apassato”ti vuttanti āha “yo pana",
  "tika-s0302t:178_2": "na jānāti, na passati, tassa no vadāmīti attho”ti. Iminā khandhānaṃ pariññā āsavakkhayassa",
  "tika-s0302t:178_3": "ekantikakāraṇanti dasseti. Etenāti “no ajānato, no apassato”ti etena vacanena. Te",
  "tika-s0302t:178_4": "paṭikkhittāti ke pana teti? “Bāle ca paṇḍite ca sandhāvitvā saṃsaritvā dukkhassantaṃ",
  "tika-s0302t:178_5": "karissanti ahetū appaccayā sattā visujjhantī”ti evamādivādā. Tesu keci abhijātisaṅkantimattena",
  "tika-s0302t:178_6": "saṃsārasuddhiṃ paṭijānanti, aññe issarapajāpatikāraṇādivasena. Tayidaṃ sabbaṃ saṃsārādīhīti",
  "tika-s0302t:178_7": "ettheva saṅgahitanti daṭṭhabbaṃ. Purimena padadvayenāti “jānato passato”ti iminā",
  "tika-s0302t:178_8": "padadvayena. Upāyo vutto “āsavakkhayā”ti adhikārato. Imināti “no ajānato, no apassato”ti",
  "tika-s0302t:178_9": "iminā padadvayena. Anupāyo hoti esa āsavānaṃ khayassa, yadidaṃ pañcannaṃ khandhānaṃ",
  "tika-s0302t:178_10": "apariññāti “jānato passato”ti imināva aniyamavacanena anupāyapaṭisedhopi atthato",
  "tika-s0302t:178_11": "bodhito hotīti. Tameva hi atthato bodhitabhāvaṃ vibhāvetuṃ evaṃ saṃvaṇṇanā katāti daṭṭhabbaṃ.",
  "tika-s0302t:179_0": "Dabbajātikoti dabbarūpo. So hi “drabyo”ti vuccati “drabyaṃ vinassati nādrabya”ntiādīsu.",
  "tika-s0302t:179_1": "Dabbajātiko vā sārasabhāvo, sāruppasīlācāroti attho. Yathāha “na kho dabba dabbā",
  "tika-s0302t:179_2": "evaṃ nibbeṭhentī”ti. Vattasīse ṭhatvāti vattaṃ uttamaṃ dhuraṃ katvā. Yo hi parisuddhājīvo",
  "tika-s0302t:179_3": "kātuṃ ajānantānaṃ sabrahmacārīnaṃ attano vā vassavātādipaṭibāhanatthaṃ chattādīni",
  "tika-s0302t:179_4": "karoti, so vattasīse ṭhatvā karoti nāma. Padaṭṭhānaṃ na hotīti na vattabbaṃ nāthakaraṇadhammabhāvena",
  "tika-s0302t:179_5": "maggaphalādhigamassa upanissayabhāvato. Vuttañhi “yāni tāni sabrahmacārīnaṃ uccāvacāni",
  "tika-s0302t:179_6": "kiccakaraṇīyāni, tattha dakkho hotī”tiādi. Evaṃ jānatoti evaṃ vejjakammādīnaṃ jānanahetu",
  "tika-s0302t:179_7": "micchājīvapaccayā kāmāsavādayo āsavā vaḍḍhantiyeva, na pahīyanti. “Evaṃ kho…pe… āsavānaṃ",
  "tika-s0302t:179_8": "khayo hotī”ti imāya pāḷiyā arahattasseva gahaṇaṃ yuttaṃ phalaggahaṇena hetuno avuttasiddhattā.",
  "tika-s0302t:179_9": "Tenāha “āsavānaṃ khayante jātattā”ti.",
  "tika-s0302t:180_0": "Āgamanaṃ āgamo, taṃ āvahatīti āgamanīyā, pubbabhāgapaṭipadā. Khayasminti bhāvenabhāvalakkhaṇe",
  "tika-s0302t:180_1": "bhummaṃ, khayeti pana visaye. Tenāha “āsavakkhayasaṅkhāte”ti. Upanisīdati phalaṃ",
  "tika-s0302t:180_2": "etthāti kāraṇaṃ upanisā. Arahattaphalavimutti ukkaṭṭhaniddesato. Sāti vimutti. Assāti",
  "tika-s0302t:180_3": "paccavekkhaṇañāṇassa. Manasmiṃ vivaṭṭanissite pana anantarūpanissayāpi paccayā sambhavantīti",
  "tika-s0302t:180_4": "“labbhamānavasena paccayabhāvo veditabbo”ti vuttaṃ.",
  "tika-s0302t:181_0": "Virajjati asesasaṅkhārato etenāti virāgo, maggo. Nibbindati etāyāti nibbidā, balavavipassanā.",
  "tika-s0302t:181_1": "Tenāha “etenā”tiādi. Paṭisaṅkhānupassanāpi muccitukamyatāpakkhikā evāti adhippāyena",
  "tika-s0302t:181_2": "“catunnaṃ ñāṇānaṃ adhivacana”nti vuttaṃ. “Yāva maggāmaggañāṇadassanavisuddhi, tāva",
  "tika-s0302t:181_3": "taruṇavipassanā”ti hi vacanato upakkilesavimuttaudayabbayañāṇato paraṃ balavavipassanā.",
  "tika-s0302t:181_4": "Rūpārūpadhammānaṃ visesabhūto sāmaññabhūto ca yo yo sabhāvo yathāsabhāvo, tassa jānanaṃ",
  "tika-s0302t:181_5": "yathāsabhāvajānanaṃ. Tadeva dassanaṃ. Paccakkhakaraṇatthena ñātapariññā tīraṇapariññā",
  "tika-s0302t:181_6": "ca gahitā hoti. Tenāha “taruṇavipassana”ntiādi. Saṅkhāraparicchedeñāṇanti nāmarūpapariggahañāṇaṃ",
  "tika-s0302t:181_7": "vadati. Kaṅkhāvitaraṇaṃ paccayapariggaho dhammaṭṭhitiñāṇantipi vuccati. Nayavipassanādikaṃ",
  "tika-s0302t:181_8": "anupassanāñāṇaṃ sammasanaṃ. Maggāmaggeñāṇanti maggāmaggaṃ vavatthapetvā ṭhitaṃ ñāṇaṃ.",
  "tika-s0302t:181_9": "So hi pādakajjhānasamādhi taruṇavipassanāya paccayo hoti. “Samāhito yathābhūtaṃ pajānāti",
  "tika-s0302t:181_10": "passatī”ti hi vuttaṃ.",
  "tika-s0302t:182_0": "Pubbabhāgasukhanti upacārajjhānasahitasukhaṃ. Daratha paṭippassaddhīti kāmacchandādikilesadarathassa",
  "tika-s0302t:182_1": "paṭipassambhanaṃ. “Sukhaṃpāhaṃ, bhikkhave, saupanisaṃ vadāmī”ti ettha adhippetasukhaṃ",
  "tika-s0302t:182_2": "dassetuṃ “appanāpubbabhāgassa sukhassā”ti vuttaṃ. “Passaddhakāyo sukhaṃ vedetī”ti",
  "tika-s0302t:182_3": "vuttaappanāsukhassa passaddhiyā paccayatte vattabbameva natthi. Sukhanti etthāpi",
  "tika-s0302t:182_4": "eseva nayo. Balavapītīti pharaṇalakkhaṇappattā pīti. Tādisā hi vitakkavicārasukhasamādhīhi",
  "tika-s0302t:182_5": "laddhappaccayā nīvaraṇaṃ vikkhambhantī taṃnimittaṃ darathaṃ pariḷāhaṃ paṭipassambheti.",
  "tika-s0302t:182_6": "Tenāha “sā hi darathappassaddhiyā paccayo hotī”ti. Dubbalapītīti taruṇapīti. Tenāha",
  "tika-s0302t:182_7": "“sā hi balavapītiyā paccayo hotī”ti. Saddhāti ratanattayaguṇānaṃ kammaphalassa ca",
  "tika-s0302t:182_8": "saddahanavasena pavatto adhimokkho, sā pana yasmā attano visaye punappunaṃ uppajjati,",
  "tika-s0302t:182_9": "na ekavārameva, tasmā āha “aparāparaṃ uppajjanasaddhā”ti. Yasmā saddahanto saddheyyavatthusmiṃ",
  "tika-s0302t:182_10": "pamudito hoti, tasmā āha “sā hi dubbalapītiyā paccayo hotī”ti. Dukkhadukkhādibhedassa",
  "tika-s0302t:182_11": "sabbassapi dukkhassa vaṭṭadukkhantogadhattā tassa ca idhādhippetattā vuttaṃ “dukkhanti",
  "tika-s0302t:182_12": "vaṭṭadukkha”nti. Jarāmaraṇadukkhanti keci, sokādayo cāti apare. Tadubhayassapi saṅgaṇhanato",
  "tika-s0302t:182_13": "paṭhamo evattho yutto. Yasmā dukkhappatto kammassa phalāni saddahati, ratanattaye",
  "tika-s0302t:182_14": "ca pasādaṃ uppādeti, tasmā vuttaṃ “tañhi aparāparasaddhāya paccayo hotī”ti. Yasmā",
  "tika-s0302t:182_15": "“ācariyānaṃ santike dhammaṃ sutvā pavattidukkha”nti cintayato “ekantato ayaṃ dhammo",
  "tika-s0302t:182_16": "imassa dukkhassa samatikkamāya hotī”ti saddhā uppajjati. Tenāha “dhammaṃ sutvā tathāgate",
  "tika-s0302t:182_17": "saddhaṃ paṭilabhatī”tiādi. Savikārāti uppādavikārena savikārā khandhajāti jāyanaṭṭhena.",
  "tika-s0302t:182_18": "Jātiyā pana asati tattha tattha bhave natthi dukkhassa sambhavoti āha “sā hi vaṭṭadukkhassa",
  "tika-s0302t:182_19": "paccayo”ti. Kammabhavoti kammabhavādiko tividhopi kammabhavo. So hi upapattibhavassa",
  "tika-s0302t:182_20": "paccayo. Evamādiṃ sandhāyāha “etenupāyenā”ti. Sesapadānīti upādānādipadāni. Anulomañāṇaṃ",
  "tika-s0302t:182_21": "saṅkhārupekkhāpakkhikattā nibbānaggahaṇena gahitaṃ, gotrabhuñāṇaṃ paṭhamamaggassa",
  "tika-s0302t:182_22": "āvajjanaṃ. So hi tena vipassanāya kiñci kiñci visesaṭṭhānaṃ kayiratīti taṃ anāmasitvā",
  "tika-s0302t:182_23": "nibbidūpaniso virāgoti “virāgo”icceva vuttaṃ.",
  "tika-s0302t:183_0": "Kena udakena vidārayitvā gatapadesoti katvā kandaro. Nitambotipi udakassa. Yathā",
  "tika-s0302t:183_1": "ninnaṃ udakaṃ pavattati, tathā nivattanabhāvena nadīkuñchotipi vuccati. Hemantagimhautuvasena",
  "tika-s0302t:183_2": "aṭṭha māse pavatto pathavīvivaroti katvā padaro. Khuddikā udakavāhiniyo sākhā viyāti",
  "tika-s0302t:183_3": "sākhā, khuddakā sobbhā kusubbhā o-kārassa u-kāraṃ katvā. Evameva khotiādi “seyyathāpi,",
  "tika-s0302t:183_4": "bhikkhave”tiādinā upanītāya upamāya upameyyena saṃsandananti, taṃ yojetvā dassetuṃ",
  "tika-s0302t:183_5": "“avijjā pabbatoti daṭṭhabbā”tiādi vuttaṃ. Tattha avijjā ca santānavasena ciraṃtanakālappavattanato",
  "tika-s0302t:183_6": "pacurajanehi duppajahanato “pabbato”ti vuttā. Lokattayābhibyāpanato abhisandanato",
  "tika-s0302t:183_7": "ca abhisaṅkhārā meghasadisā. Abhisaṅkhārā meghoti daṭṭhabbāti ānetvā sambandho. Tathā",
  "tika-s0302t:183_8": "sesapadadvayepi. Viññāṇādivaṭṭaṃ anupavattito paramparapaccayato ca kandarādisadisā.",
  "tika-s0302t:183_9": "Vimutti ekarasattā, hānivuddhiabhāvato ca sāgarasadisāti upamāsaṃsandanaṃ.",
  "tika-s0302t:184_0": "Tattha yasmā purimasiddhāya avijjāya sati abhisaṅkhārā, nāsati, tasmā te uparipabbate",
  "tika-s0302t:184_1": "pavattā viya hontīti vuttaṃ “avijjā…pe… vassanaṃ veditabba”nti. Assutavā hītiādi",
  "tika-s0302t:184_2": "vuttasseva atthassa samatthanaṃ. Taṇhāya abhilāsaṃ katvāti etena sabbassapi abhisaṅkhāravuṭṭhitemanatthaṃ",
  "tika-s0302t:184_3": "dīpeti. Taṇhā hi “sneho”ti vuttā. Antimabhavikassa antabhavanibbattako abhisaṅkhāro",
  "tika-s0302t:184_4": "nibbānaṃ na patto, tadantassa bhāgassa nibbānaṃ āhacca ṭhito viya hotīti “mahāsamuddaṃ",
  "tika-s0302t:184_5": "āhacca ṭhitakālo viyā”ti upamānidassanaṃ kataṃ. Viññāṇādivaṭṭaṃ pūretvāpi imināpi",
  "tika-s0302t:184_6": "hi antimabhavikasseva viññāṇappavatti dassitā. Sā hi pūritāti vattabbā tato paraṃ",
  "tika-s0302t:184_7": "viññāṇādivaṭṭasseva abhāvato. Jātassa puggalassa jātipaccayavaṭṭadukkhavedanāya dhammassavanaṃ",
  "tika-s0302t:184_8": "icchitabbaṃ, taṃ pana yadipi imasmiṃ sutte na āgataṃ, suttantaresu pana āgatamevāti",
  "tika-s0302t:184_9": "tato āharitvā taṃ vattabbanti dassento “buddhavacanaṃ panā”tiādimāha. Tayidaṃ sāvakabodhisattānaṃ",
  "tika-s0302t:184_10": "vasenāyaṃ desanāti katvā vuttaṃ. Itaresaṃ pana vasena vuccamānaṃ suttantaraggahaṇatthaṃ",
  "tika-s0302t:184_11": "payojanaṃ natthīti “yā hī”tiādimāha. Pāḷiyā vasena gahitamevāti saṅkhepato vuttaatthassa",
  "tika-s0302t:184_12": "vitthārato dassanaṃ. Nibbattīti nibbattamānā khandhā gahitāti āha “savikārā”ti. Aniccatālakkhaṇādidīpanato",
  "tika-s0302t:184_13": "lakkhaṇāhaṭaṃ. Kammākammanti vinicchayaṃ. Nijjaṭanti niggumbaṃ, suddhanti attho.",
  "tika-s0302t:184_14": "Pathavīkasiṇādīsu kammaṃ ārabhatītiādi pāḷiyaṃ samathapubbaṅgamā vipassanā dassitāti",
  "tika-s0302t:184_15": "katvā vuttaṃ. Evañhi pāmojjādidassanaṃ sambhavatīti. Devassāti meghassa. Kasmā panettha",
  "tika-s0302t:184_16": "“khīṇāsavassa…pe… ṭhitakālo veditabbo”ti vuttaṃ, nanu pubbe devaṭṭhāniyo abhisaṅkhāro",
  "tika-s0302t:184_17": "vutto, na abhisaṅkhāro khīṇāsavoti? Nāyaṃ doso, kāraṇūpacārena phalassa vuttattā.",
  "tika-s0302t:184_18": "Abhisaṅkhāramūlako hi khandhasantāno khandhasantāne ca ucchinnasaṃyoge khīṇāsavasamaññāti.",
  "tika-s0302t:185": "Upanisasuttavaṇṇanā niṭṭhitā.",
  "tika-s0302t:186": "4. Aññatitthiyasuttavaṇṇanā",
  "tika-s0302t:187_0": "24. Soti sāriputtatthero. Yadi na tāva paviṭṭho, kasmā “pāvisī”ti vuttanti āha “pavisissāmī”tiādi.",
  "tika-s0302t:187_1": "Tena avassambhāvini bhūte viya upacāro hotīti dasseti. Idāni tamatthaṃ upamāya vibhāvento",
  "tika-s0302t:187_2": "“yathā ki”ntiādimāha. Atippagoyeva nikkhantadivasoti pakatiyā bhikkhācaraṇavelāya",
  "tika-s0302t:187_3": "ativiya pāto eva vihārato nikkhantadivasabhāgo. Etadahosīti etaṃ “atippago kho”tiādikaṃ",
  "tika-s0302t:187_4": "cintanaṃ ahosi. Dakkhiṇadvārassāti rājagahanagare dakkhiṇadvārassa veḷuvanassa ca",
  "tika-s0302t:187_5": "antarā ahosi, tasmā “tenupasaṅkamissa”nti cintanā ahosīti adhippāyo. Kiṃ vādīti catūsu",
  "tika-s0302t:187_6": "vādesu kataraṃ vādaṃ vadasi. Kimakkhāyīti tasseva vevacanaṃ. Kiṃ vadatīti pana cattāro",
  "tika-s0302t:187_7": "vāde sāmaññato gahetvā napuṃsakaliṅgena vadati yathā kiṃ te jātaliṅgaṃ. Sabbanāmañhetaṃ,",
  "tika-s0302t:187_8": "yadidaṃ napuṃsakaliṅgaṃ. Vadati etenāti vādo, dassanaṃ. Taṃ sandhāyāha “kiṃ ettha…pe…",
  "tika-s0302t:187_9": "dassananti pucchantī”ti. “Dhammapaṭisambhidā”tiādīsu viya dhamma-saddo hetuatthoti",
  "tika-s0302t:187_10": "āha “yaṃ vuttaṃ kāraṇaṃ, tassa anukāraṇa”nti. Vādassa vacanassa anuppatti vādappavatti.",
  "tika-s0302t:188_0": "Idaṃ vacananti “ekamidāha”ntiādivacanaṃ. Sāti “eke samaṇabrāhmaṇā kammavādā”ti evaṃ",
  "tika-s0302t:188_1": "pavattakathā. Accharaṃ aṅguliphoṭanaṃ arahatīti acchariyaṃ. Abbhutanti niruttinayena",
  "tika-s0302t:188_2": "padasiddhi daṭṭhabbā. Sabbavādānanti sabbesaṃ catubbidhavādānaṃ. Paṭhamo hettha sassatavādo,",
  "tika-s0302t:188_3": "dutiyo ucchedavādo, tatiyo ekaccasassatavādo, catuttho adhiccasamuppannavādo, tesaṃ",
  "tika-s0302t:188_4": "sabbesaṃ paṭikkhepato paṭikkhepakāraṇaṃ vuttaṃ. Paṭiccasamuppādakittanaṃ vā pacurajanañāṇassa",
  "tika-s0302t:188_5": "alabbhaneyyapatiṭṭhatāya gambhīrañceva, tathā avabhāsanato cetasi upaṭṭhānato gambhīrāvabhāsañca",
  "tika-s0302t:188_6": "karonto. Tadeva padanti phassapadaṃyeva ādibhūtaṃ gahetvā.",
  "tika-s0302t:189": "Aññatitthiyasuttavaṇṇanā niṭṭhitā.",
  "tika-s0302t:190": "5. Bhūmijasuttavaṇṇanā",
  "tika-s0302t:191_0": "25. Purimasutteti anantare purime sutte. Vuttanayeneva veditabbanti padatthe tato",
  "tika-s0302t:191_1": "visiṭṭhaṃ aniddisitvā itaraṃ atthato vibhāvetuṃ “ayaṃ pana viseso”tiādimāha. Na kevalaṃ",
  "tika-s0302t:191_2": "phassapaccayā uppajjati, atha kho phassassa sahakārīkāraṇabhūtaaññapaccayā ca uppajjatīti.",
  "tika-s0302t:191_3": "Kāyenāti copanakāyena, kāyaviññattiyāti attho. Sā hi kāmaṃ paṭṭhāne āgatesu catuvīsatiyā",
  "tika-s0302t:191_4": "paccayesu kenaci paccayena cetanāya paccayo na hoti. Yasmā pana kāye sati eva kāyakammaṃ",
  "tika-s0302t:191_5": "nāma hoti, nāsati, tasmā sā tassā sāmaggiyabhāvena icchitabbāti vuttaṃ “kāyenapi",
  "tika-s0302t:191_6": "kariyamānaṃ karīyatī”ti. Tenāha bhagavā “kāye vā, hānanda, sati kāyasañcetanāhetu",
  "tika-s0302t:191_7": "uppajjati ajjhattaṃ sukhaṃ dukkha”nti. Vācāyapīti etthāpi eseva nayo. Manasāti pātubhūtena",
  "tika-s0302t:191_8": "manasā, na manamattenāti. Attanā parehi anussāhitena. Parenāti parena anussāhena.",
  "tika-s0302t:191_9": "Sampajānenāti ñāṇasampayuttacittavasena pajānantena. Asampajānenāti tathā na sampajānantena.",
  "tika-s0302t:191_10": "Tassāti sukhadukkhassa. Kāyasañcetanāhetūti kāyakammanimittaṃ, kāyikassa kammassa",
  "tika-s0302t:191_11": "katattā upacitattāti attho. Esa nayo sesasañcetanāsupi. Uddhaccasahagatacetanā pavattiyaṃ",
  "tika-s0302t:191_12": "vipākaṃ detiyevāti “vīsati cetanā labbhantī”ti vuttaṃ. Tathā vacīdvāreti ettha “kāmāvacarakusalākusalavasena",
  "tika-s0302t:191_13": "vīsati cetanā labbhantī”ti idaṃ tathā-saddena upasaṃharati. Rūpārūpacetanāhīti rūpāvacarārūpāvacarakusalacetanāhi.",
  "tika-s0302t:191_14": "Tappaccayaṃ yathārahanti adhippāyo. Tāpi cetanāti yathāvuttā ekūnavīsati cetanā avijjāpaccayā",
  "tika-s0302t:191_15": "honti kusalānampi pageva itarādhiṭṭhahitāvijjasseva uppajjanato, aññathā anuppajjanato.",
  "tika-s0302t:191_16": "Yathāvuttacetanābhedanti yathāvuttaṃ kāyacetanādivibhāgaṃ. Parehi anussāhito saraseneva",
  "tika-s0302t:191_17": "pavattamāno. Parehi kāriyamānoti parehi ussāhito hutvā kayiramāno. Jānantopīti anussavādivasena",
  "tika-s0302t:191_18": "jānantopi. Kammameva jānantoti tadā attanā kariyamānakammameva jānanto.",
  "tika-s0302t:192_0": "Catūsūti “sāmaṃ vā pare vā sampajāno vā asampajāno vā”ti evaṃ vuttesu catūsu ṭhānesu.",
  "tika-s0302t:192_1": "Yathāvutte ekūnavīsaticetanādhamme asaṅkhārikasasaṅkhārikabhāvena sampajānakatāsampajānakatabhāvena",
  "tika-s0302t:192_2": "catuguṇe katvā vuttaṃ “chasattati dvesatā cetanādhammā”ti. Yesaṃ sahajātakoṭi labbhati,",
  "tika-s0302t:192_3": "tesampi upanissayakoṭi labbhatevāti “upanissayakoṭiyā anupatitā”tiicceva vuttā. Teti",
  "tika-s0302t:192_4": "yathāvuttā sabbepi dhammā. So kāyo na hotīti ettha pasādakāyopi gahetabbo. Tenāha",
  "tika-s0302t:192_5": "“yasmiṃ kāye satī”tiādi. So kāyo na hotīti so kāyo paccayanirodhena na hoti. Vācāti",
  "tika-s0302t:192_6": "saddavācā. Manoti yaṃ kiñci viññāṇaṃ. Idāni kammavaseneva yojetuṃ “apicā”tiādi vuttaṃ.",
  "tika-s0302t:192_7": "Eseva nayo “vācāpi dvārabhūtā manopi dvārabhūto”ti. Khīṇāsavassa kathaṃ kāyo na hoti,",
  "tika-s0302t:192_8": "na tassa kāyakammādhiṭṭhānanti adhippāyo. Avipākattāti avipākadhammattāti attho.",
  "tika-s0302t:192_9": "Kāyo na hotīti vuttaṃ akammakaraṇabhāvato.",
  "tika-s0302t:193_0": "Tanti kammaṃ. Khettaṃ na hotīti tassa dukkhassa aviruhanaṭṭhānattā. Viruhanaṭṭhānādayo",
  "tika-s0302t:193_1": "byatirekavasena vuttā. Tenāha “na hotī”ti. Kāraṇaṭṭhenāti ādhārabhūtakāraṇabhāvena.",
  "tika-s0302t:193_2": "Sañcetanāmūlakanti sañcetanānimittaṃ. Viruhanādīnaṃ atthānanti “viruhanaṭṭhenā”tiādinā",
  "tika-s0302t:193_3": "vuttānaṃ atthānaṃ. Iminā viruhanādibhāvena vedanā “sukhadukkhavedanā”ti kathitā,",
  "tika-s0302t:193_4": "nayidha jeṭṭhalakkhaṇaṃ sukhadukkhaṃ nippayojakassa sukhassa dukkhassa ca adhippetattā.",
  "tika-s0302t:193_5": "Upekkhāvedanāpettha sukhasaṇhasabhāvavipākabhūtā vedanāva.",
  "tika-s0302t:194": "Bhūmijasuttavaṇṇanā niṭṭhitā.",
  "tika-s0302t:195": "6. Upavāṇasuttavaṇṇanā",
  "tika-s0302t:196": "26. Vaṭṭadukkhameva kathitaṃ itaradukkhassapi vipākassa saṅgaṇhanato.",
  "tika-s0302t:197": "Upavāṇasuttavaṇṇanā niṭṭhitā.",
  "tika-s0302t:198": "7. Paccayasuttavaṇṇanā",
  "tika-s0302t:199_0": "27. Paṭipāṭiyāti paṭipāṭiyā ṭhapanena. Catusaccayojanaṃ dassetuṃ pariyosāna…pe… ādi",
  "tika-s0302t:199_1": "vuttaṃ. Dukkhasaccavasenāti pariññeyyabhāvavasena. Jarāmaraṇāpadesena hi pañcupādānakkhandhā",
  "tika-s0302t:199_2": "vuttā, te cassa attano phalassa paccayā na honti. Taṃ sandhāya vuttaṃ “paccayaṃ jānātī”ti.",
  "tika-s0302t:199_3": "Vineyyajjhāsayavasena hettha desanā pavattā. Sampannoti samannāgato. Āgatoti upagato,",
  "tika-s0302t:199_4": "adhigatoti attho. Passatīti paccavekkhaṇañāṇena paccakkhato passati, maggapaññāya",
  "tika-s0302t:199_5": "evaṃ asammohapaṭivedhavasena passati. Maggañāṇeneva, na phalañāṇena. Dhammasotaṃ",
  "tika-s0302t:199_6": "samāpannoti ariyadhammasotaṃ sammadeva āpanno patto. Anaye nairiyanato, aye ca iriyanato,",
  "tika-s0302t:199_7": "sadevakena ca lokena “saraṇa”nti akaraṇīyato ariyapakkhaṃ bhajanto puthujjanabhūmiṃ",
  "tika-s0302t:199_8": "atikkanto. Nibbedhikapaññāyāti catunnaṃ ariyasaccānaṃ nibbijjhanakapaññāya. Āhacca",
  "tika-s0302t:199_9": "tiṭṭhati maggakkhaṇe, phalakkhaṇe pana āhacca ṭhito nāma.",
  "tika-s0302t:200": "Paccayasuttavaṇṇanā niṭṭhitā.",
  "tika-s0302t:201": "8. Bhikkhusuttavaṇṇanā",
  "tika-s0302t:202_0": "28. Uttānameva sabbasova sattame āgatanayattā, vineyyajjhāsayavasena hi idaṃ suttaṃ",
  "tika-s0302t:202_1": "satthārā aññasmiṃ āsane desitaṃ, parisāya vivaṭṭena sātthikāti satthu desanā āgatāti",
  "tika-s0302t:202_2": "ayaṃ paṭiggāhakādhīnā hotīti dhammagāravena saṅgahaṃ āropentiyeva.",
  "tika-s0302t:203": "Bhikkhusuttavaṇṇanā niṭṭhitā.",
  "tika-s0302t:204": "9. Samaṇabrāhmaṇasuttavaṇṇanā",
  "tika-s0302t:205": "29. Akkharabhāṇakānanti akkhararucīnaṃ. Upasaggena padavaḍḍhanampi ruccanti. Tenāha “te hī”tiādi.",
  "tika-s0302t:206": "Samaṇabrāhmaṇasuttavaṇṇanā niṭṭhitā.",
  "tika-s0302t:207": "10. Dutiyasamaṇabrāhmaṇasuttavaṇṇanā",
  "tika-s0302t:208": "30. Dvīsu suttesūti navamadasamasuttesu.",
  "tika-s0302t:209": "Dutiyasamaṇabrāhmaṇasuttavaṇṇanā niṭṭhitā.",
  "tika-s0302t:210": "Dasabalavaggavaṇṇanā niṭṭhitā.",
  "tika-s0302t:211": "4. Kaḷārakhattiyavaggo",
  "tika-s0302t:212": "1. Bhūtasuttavaṇṇanā",
  "tika-s0302t:213_0": "31. Ajitamāṇavenāti soḷasasu bāvariyabrāhmaṇaparicārakesu “ajito”ti laddhanāmena",
  "tika-s0302t:213_1": "māṇavena. Saṅkhā vuccati paññā, saṅkhātā pariññātā dhammā yesaṃ te saṅkhātadhammā,",
  "tika-s0302t:213_2": "paṭividdhasaccā khīṇāsavā. Sekkhā pana vipākassa apariññātattā “saṅkhātadhammā”ti",
  "tika-s0302t:213_3": "na vuccanti. Sekkhadhammasamannāgamena te sekkhā. Te pana kāmaṃ puggalapaṭilābhavasena",
  "tika-s0302t:213_4": "anekasahassāva honti, catumaggaheṭṭhimaphalattayassa pana vasena taṃsamaṅgitāsāmaññena",
  "tika-s0302t:213_5": "na sattajanato uddhanti āha “satta jane”ti niyametvā viseseti. Saṃkilesavajjaṃ, tato",
  "tika-s0302t:213_6": "vā attānaṃ viya vineyyalokaṃ nipāti rakkhatīti nipako, tassa bhāvo nepakkaṃ, ñāṇanti",
  "tika-s0302t:213_7": "āha “nepakkaṃ vuccati paññā, tāya samannāgatattā nipako”ti.",
  "tika-s0302t:214_0": "“Ko nu kho imassa pañhassa attho”ti cintento pañhāya kaṅkhati nāma. “Kathaṃ byākaramāno",
  "tika-s0302t:214_1": "nu kho satthu ajjhāsayaṃ na virodhemī”ti cintento ajjhāsayaṃ kaṅkhati nāma. Sujānanīyatthaparicchedaṃ",
  "tika-s0302t:214_2": "katvā cintanā hettha “kaṅkhā”ti adhippetā, na vicikicchāti. Pahīnavicikiccho hi mahāthero",
  "tika-s0302t:214_3": "āyasmato assajimahātherassa santikeyeva, vicinanabhūtaṃ kukkuccasadisaṃ panetaṃ vīmaṃsanamattanti",
  "tika-s0302t:214_4": "daṭṭhabbaṃ. Pattaṃ ādāya carantoti pabbajitabhāvalakkhaṇaṃ. Dhammasenāpatibhāvena",
  "tika-s0302t:214_5": "vā mama pattadhammadesanāvāraṃ ādāya carantoti evaṃ vā ettha attho daṭṭhabbo.",
  "tika-s0302t:215_0": "Jātanti yathārahaṃ paccayato uppannaṃ, saṅkhatanti attho. Pañhabyākaraṇaṃ upaṭṭhāsīti",
  "tika-s0302t:215_1": "pañhassa byākaraṇatā paṭibhāsi. “Sammappaññāya passatī”ti pāṭho, aṭṭhakathāyaṃ pana",
  "tika-s0302t:215_2": "“sammappaññāya passato”ti padaṃ uddharitvā “passantassā”ti attho vutto. Taṃ “bhūtanti…pe…",
  "tika-s0302t:215_3": "paṭipanno hotī”ti imāya pāḷiyā na sameti, tasmā yathādassitapāṭho eva yutto. Yāva",
  "tika-s0302t:215_4": "arahattamaggā nibbidādīnaṃ atthāyāti samitāpekkhadhammavasā padaṃ vadanti. Āhārasambhavanti",
  "tika-s0302t:215_5": "paccayahetukaṃ. Sekkhapaṭipadā kathitā “nibbidāya virāgāya nirodhāya paṭipanno hotī”ti",
  "tika-s0302t:215_6": "vacanato. Esa nayo nirodhavārepi. Nibbidāti karaṇe paccattavacanaṃ, virāgā nirodhāti",
  "tika-s0302t:215_7": "karaṇe nissakkavacananti āha “sabbāni kāraṇavacanānī”ti. Anupādāti anupādāya. Bhūtamidantiādimāha",
  "tika-s0302t:215_8": "sabbasuttaṃ āhaccabhāsitaṃ jinavacanameva karonto.",
  "tika-s0302t:216": "Bhūtasuttavaṇṇanā niṭṭhitā.",
  "tika-s0302t:217": "2. Kaḷārasuttavaṇṇanā",
  "tika-s0302t:218_0": "32. Tassa therassa nāmaṃ jātisamudāgataṃ. Nivattoti pubbe vaṭṭasotassa paṭisotaṃ",
  "tika-s0302t:218_1": "gantuṃ āraddho, taṃ avisahanto anusotameva gacchanto, tato nivatto pariklesavidhame",
  "tika-s0302t:218_2": "asaṃsaṭṭho viyutto hoti. Ettha cetanāti vā assāso. Hīnāyāvattanaṃ nāma kāmesu sāpekkhatāya,",
  "tika-s0302t:218_3": "tattha ca nirapekkhatā tatiyamaggādhigamenāti dassento “tayo magge”tiādimāha. Sāvakapāramīñāṇaṃ",
  "tika-s0302t:218_4": "therassa arahattādhigamena nipphannaṃ, tasmā tassa taṃ uparimakoṭiyā assāso vutto.",
  "tika-s0302t:218_5": "Ugghāṭitāti vivaṭā, vūpasamitāti attho. Tatthāti arahattappattiyaṃ. Vicikicchābhāvanti nibbematikataṃ.",
  "tika-s0302t:219": "Na evaṃ byākatāti “khīṇā jātī”tiādikā evaṃ uttānakaṃ na byākatā, pariyāyena pana byākatā. Kenacīti kenacipi kāraṇena. Evaṃ uttānakaṃ byākarissati.",
  "tika-s0302t:220_0": "Tassa paccayassa khayāti tassa kammabhavasaṅkhātassa paccayassa avijjāya sahakāritāyaṃ",
  "tika-s0302t:220_1": "saṅgahitassa khayā anuppādā nirodhā. Khīṇasminti khīṇe. Anuppādanirodhena niruddhe",
  "tika-s0302t:220_2": "jātiyā yathāvutte paccaye. Jātisaṅkhātaṃ phalaṃ khīṇaṃ anuppattidhammataṃ āpāditanti.",
  "tika-s0302t:220_3": "Viditaṃ ñātaṃ. Ājānāti catusaccaṃ heṭṭhimamaggehi ñātaṃ anatikkamitvāva paṭivijjhatīti",
  "tika-s0302t:220_4": "aññā aggamaggo. Tadupacārena aggaphalaṃ idha “aññā” nāma. Paccayoti bhavūpapattiyā",
  "tika-s0302t:220_5": "paccayo paṭiccasamuppādo.",
  "tika-s0302t:221": "Meti mayā. Aññāsi ākāraggahaṇena cittācāraṃ jānāti. Tenāti bhagavatā. Byākaraṇaṃ anumoditaṃ pañhabyākaraṇassa visayakatabhāvato.",
  "tika-s0302t:222_0": "Ayamassa visayoti ayaṃ vedanā assa sāriputtattherassa savisayo tattha visayabhāvena",
  "tika-s0302t:222_1": "pavattattā. Kiñcāpīti kiñcāpi sukhā vedanā ṭhitisukhā dukkhā vedanā vipariṇāmasukhā,",
  "tika-s0302t:222_2": "adukkhamasukhā vedanā ñāṇasukhā. Vipariṇāmakoṭiyāti aniccabhāvena sabbāva vedanā",
  "tika-s0302t:222_3": "dukkhā nāma. Sukhapaṭikkhepatopi hi sukhapītiyā pharaṇatāya sukhāti tikkhamattena",
  "tika-s0302t:222_4": "vipariṇāmadukkhāti vipariṇāmato abhāvādhigamena sukhanirodhakkhaṇamattena. Tathā",
  "tika-s0302t:222_5": "hi vuttaṃ papañcasūdaniyaṃ “sukhāya vedanāya atthibhāvo sukha”nti. Sukhakāmo dukkhaṃ",
  "tika-s0302t:222_6": "titikkhati. Apariññātavatthukānañhi sukhavedanuparamo dukkhato upaṭṭhāti, tasmāyamattho",
  "tika-s0302t:222_7": "viyogena dīpetabbo. “Dukkhā vipariṇāmasukhā”ti etthāpi eseva nayo. Tathācāha papañcasūdaniyaṃ",
  "tika-s0302t:222_8": "“dukkhāya vedanāya natthibhāvo sukha”nti. Dukkhavedanuparamo hi vuttānaṃ sukhato",
  "tika-s0302t:222_9": "upaṭṭhāti evāti vadanti. Tassa yogassa vūpasamena “aho sukhaṃ jāta”nti majjhattavedanāya",
  "tika-s0302t:222_10": "jānanabhāvo yāthāvato avabujjhanaṃ sukhaṃ. Adukkhamasukhāpi vedanā vijānantassa sukhaṃ",
  "tika-s0302t:222_11": "hoti tassa sukhumatāya viññeyyabhāvato. Yathā rūpārūpadhammānaṃ salakkhaṇato sāmaññalakkhaṇato",
  "tika-s0302t:222_12": "ca sammadeva avabodho paramaṃ sukhaṃ. Tenāha –",
  "tika-s0302t:223": "“Yato yato sammasati, khandhānaṃ udayabbayaṃ;",
  "tika-s0302t:224": "Labhatī pītipāmojjaṃ, amataṃ taṃ vijānata”nti. ;",
  "tika-s0302t:225_0": "Aññāṇadukkhāti ajānanabhāvo adukkhamasukhāvedanāya dukkhaṃ. Sammā vibhāgajānanasabhāvo",
  "tika-s0302t:225_1": "ñāṇassa sambhavo. Ñāṇasampayuttā hi ñāṇūpanissayā adukkhamasukhā vedanā pasatthākārā,",
  "tika-s0302t:225_2": "yato sā iṭṭhā ceva iṭṭhaphalā cāti. Ajānanabhāvoti ettha vuttavipariyāyena attho",
  "tika-s0302t:225_3": "veditabbo. “Dukkhanti vidito”ti pāḷi, aṭṭhakathāyaṃ pana viditanti paduddhāro kato,",
  "tika-s0302t:225_4": "taṃ atthadassanamattanti daṭṭhabbaṃ.",
  "tika-s0302t:226_0": "Vedanāparicchedajānaneti “tisso imā vedanā”ti evaṃ paricchedato jānane. Aññāsīti",
  "tika-s0302t:226_1": "kadā aññāsi? Imasmiṃ desanākāleti vadanti, paṭivedhakāleti pana yuttaṃ. Yathāpaṭividdhā",
  "tika-s0302t:226_2": "hi vedanā idha therena desitāti. Iminā kāraṇenāti “yadaniccaṃ taṃ dukkha”nti vedanānaṃ",
  "tika-s0302t:226_3": "aniccatāya dukkhabhāvajānanasaṅkhātena kāraṇena. Taṃnimittaṃ hissa vedanāsu taṇhā",
  "tika-s0302t:226_4": "na uppajjati. Atippapañcoti ativitthāro. Dukkhasmiṃ antogadhaṃ dukkhapariyāpannattā.",
  "tika-s0302t:226_5": "Dukkhanti sabbaṃ vedayitaṃ dukkhaṃ saṅkhāradukkhabhāvato. Ñātamatteti yāthāvato avabujjhanamatte.",
  "tika-s0302t:226_6": "Taṇhā na tiṭṭhatīti na santiṭṭhati nappavattati.",
  "tika-s0302t:227_0": "Kathaṃ vimokkhāti ajjhattabahiddhābhedesu vimuttā. Hetumhi cetaṃ nissakkavacananti",
  "tika-s0302t:227_1": "hetuatthena karaṇavacanena atthamāha “katarena vimokkhenā”ti. Karaṇatthepi vā etaṃ",
  "tika-s0302t:227_2": "nissakkavacananti tathā vuttaṃ. Abhinivesoti vipassanārambho. Bahiddhādhammāpi daṭṭhabbāyeva",
  "tika-s0302t:227_3": "sabbassapi pariññeyyassa parijānitabbato. Ñāṇaṃ pavattetvā. Teti ajjhattasaṅkhāre.",
  "tika-s0302t:227_4": "Vavatthapetvāti salakkhaṇato paricchinditvā. Bahiddhā otāretīti bahiddhāsaṅkhāresu",
  "tika-s0302t:227_5": "ñāṇaṃ otāreti. Ajjhattaṃ otāretīti ajjhattasaṅkhāre sammasati. Tatra tasmiṃ catukke.",
  "tika-s0302t:227_6": "Tesaṃ vavatthānakāleti tesaṃ ajjhattasaṅkhārānaṃ vipassanākāle.",
  "tika-s0302t:228_0": "Sabbupādānakkhayāti sabbaso upādānānaṃ khayā. Kāmaṃ diṭṭhisīlabbataattavādupādānāni",
  "tika-s0302t:228_1": "paṭhamamaggeneva khīyanti, kāmupādānaṃ pana aggamaggenāti tassa vasena “sabbupādānakkhayā”ti",
  "tika-s0302t:228_2": "vadanto thero attano arahattapattiṃ byākaroti. Tenāha “āsavā nānussavantī”ti. Satoti",
  "tika-s0302t:228_3": "iminā sativepullappattiṃ dasseti. Cakkhuto rūpe savantīti cakkhuviññāṇavīthiyaṃ tadanugatamanoviññāṇavīthiyañca",
  "tika-s0302t:228_4": "rūpārammaṇā āsavā pavattantīti. Kiñcāpi tattha kusalādīnampi pavatti atthi, kāmāsavādayo",
  "tika-s0302t:228_5": "eva vaṇato yūsaṃ viya paggharaṇakaasucibhāvena sandanti, tathā sesavāresu. Tenāha",
  "tika-s0302t:228_6": "“eva”ntiādi, tasmā te eva “āsavā”ti vuccanti. Tattha hi paggharaṇakaasucimhi niruḷho",
  "tika-s0302t:228_7": "āsavasaddo. “Attānaṃ nāvajānāmī”ti vuttattā “omānapahānaṃ kathita”nti āha. Tena āsavesu",
  "tika-s0302t:228_8": "samudāyupalakkhaṇaṃ kathitanti daṭṭhabbaṃ. Na hi seyyamānādippahānena vinā hīnamānaṃyeva",
  "tika-s0302t:228_9": "pajahati. Pajānanāti “nāparaṃ itthattāyā”ti vuttapajānanasampanno hotīti.",
  "tika-s0302t:229": "Sarūpabhedatopīti “cattāro”ti evaṃ parimāṇaparicchedatopi. Idaṃ bhagavā dassento āhāti sambandho. Idanti ca “ayampi kho”tiādivacanaṃ sandhāyāha.",
  "tika-s0302t:230_0": "Asambhinnāya evāti yathānisinnāya eva, avuṭṭhitāya evāti attho. Puggalathomanatthanti",
  "tika-s0302t:230_1": "desanākusalānaṃ ānandattherādīnaṃ puggalānaṃ pasaṃsanatthaṃ ukkaṃsanatthaṃ. Dhammathomanatthanti",
  "tika-s0302t:230_2": "paṭipattidhammassa pasaṃsanatthaṃ. Tepīti ānandattherādayo bhikkhūpi. Dhammapaṭiggāhakā",
  "tika-s0302t:230_3": "bhikkhū. Attheti sīlādiatthe. Dhammeti pāḷidhamme.",
  "tika-s0302t:231_0": "Assāti bhagavato. Ānubhāvaṃ karissati “divasañcepi bhagavā”tiādinā. Nanti sāriputtattheraṃ.",
  "tika-s0302t:231_1": "Ahampi tatheva thomessāmi “sā hi bhikkhū”tiādinā. Evaṃ cintesīti evaṃ vakkhamānena",
  "tika-s0302t:231_2": "dhammadāyādadesanāya cintitākārena cintesi. Tenāha “yathā”tiādi. Ekajjhāsayāyāti",
  "tika-s0302t:231_3": "samānādhippāyāya. Matiyāti paññāya. Ayaṃ desanā aggāti bhagavā dhammasenāpatiṃ guṇato",
  "tika-s0302t:231_4": "evaṃ paggaṇhātīti katvā vuttaṃ.",
  "tika-s0302t:232_0": "Pakāsetvāti guṇato pākaṭaṃ paññātaṃ katvā sabbasāvakehi seṭṭhabhāve ṭhapetukāmo.",
  "tika-s0302t:232_1": "Cittagatiyā cittavasena kāyassa pariṇāmanena “ayaṃ kāyo idaṃ cittaṃ viya hotū”ti",
  "tika-s0302t:232_2": "kāyasamānagatikattādhiṭṭhānena. Kathaṃ pana kāyo dandhappavattiko lahuparivattena",
  "tika-s0302t:232_3": "cittena samānagatiko hotīti? Na sabbathā samānagatiko. Yatheva hi kāyavasena cittavipariṇāmane",
  "tika-s0302t:232_4": "cittaṃ sabbathā kāyena samānagatikaṃ hoti. Na hi tadā cittaṃ sabhāvasiddhena attano",
  "tika-s0302t:232_5": "khaṇena avattitvā dandhavuttikassa rūpadhammassa khaṇena vattituṃ sakkoti, “idaṃ",
  "tika-s0302t:232_6": "cittaṃ ayaṃ kāyo viya hotū”ti panādhiṭṭhānena dandhagatikassa kāyassa anuvattanato",
  "tika-s0302t:232_7": "yāva icchitaṭṭhānappatti hoti, tāva kāyagatianulomeneva hutvā santānavasena pavattamānaṃ",
  "tika-s0302t:232_8": "cittaṃ kāyagatiyā pariṇāmitaṃ nāma hoti, evaṃ “ayaṃ kāyo idaṃ cittaṃ viya hotū”ti",
  "tika-s0302t:232_9": "adhiṭṭhānena pageva sukhalahusaññāya sampāditattā abhāvitiddhipādānaṃ viya dandhaṃ",
  "tika-s0302t:232_10": "avattitvā yathā lahukatipayacittavāreheva icchitaṭṭhānappati hoti, evaṃ pavattarūpatā viññāyatīti.",
  "tika-s0302t:233_0": "Adhippāyānurūpameva tassa bhagavato thomanāya katattā. Idaṃ nāma atthajātaṃ bhagavā",
  "tika-s0302t:233_1": "pucchissatīti pubbe mayā aviditaṃ apassaṃ. Āsayajānanatthanti “evaṃ byākarontena",
  "tika-s0302t:233_2": "satthu ajjhāsayo gahito hotī”ti evaṃ satthu ajjhāsayajānanatthaṃ. Dutiyaṃ pañhaṃ",
  "tika-s0302t:233_3": "pucchanto bhagavā paṭhamaṃ pañhaṃ anumodi dutiyaṃ pañhaṃ pucchanteneva paṭhamapañhavissajjanassa",
  "tika-s0302t:233_4": "sampaṭicchitabhāvato.",
  "tika-s0302t:234_0": "Etaṃ ahosīti etaṃ parivitakkanaṃ ahosi. Assāti kaḷārakhattiyassa bhikkhuno. Dhamme",
  "tika-s0302t:234_1": "dahatīti dhammadhātu, sāvakapāramīñāṇaṃ, sāvakavisaye dhamme dahati yāthāvato ajite",
  "tika-s0302t:234_2": "katvā ṭhapetīti attho. Tenāha “dhammadhātū”tiādi. Sabbaññutaññāṇagatikameva visaye.",
  "tika-s0302t:234_3": "Gocaradhammeti gocarabhūte ñeyyadhamme.",
  "tika-s0302t:235": "Kaḷārasuttavaṇṇanā niṭṭhitā.",
  "tika-s0302t:236": "3. Ñāṇavatthusuttavaṇṇanā",
  "tika-s0302t:237_0": "33. Ñāṇameva ñāṇavatthu sampattīnaṃ kāraṇabhāvato. Catūsūti catusaccassa bodhanavasena",
  "tika-s0302t:237_1": "vuttesu catūsu ñāṇesu. Paṭhamanti “jarāmaraṇe ñāṇa”nti evaṃ vuttaṃ ñāṇaṃ, yena dhāraṇaparicayamanasikāravasena",
  "tika-s0302t:237_2": "pavattaṃ sabbaṃ gaṇhi. Sannicayañāṇamayaṃ savanamayaṃ nāmatveva veditabbaṃ. Sabhāvato",
  "tika-s0302t:237_3": "paccayato cassa pariggaṇhanañāṇaṃ sammasanañāṇaṃtveva veditabbaṃ. Jarāmaraṇasīsena",
  "tika-s0302t:237_4": "cettha jarāmaraṇavantova dhammā gahitā. Paṭivedhañāṇanti asammohato paṭivijjhanañāṇaṃ.",
  "tika-s0302t:237_5": "Iminā dhammenāti hetumhi karaṇavacanaṃ. Imassa hi dhammassa adhigamahetu ayaṃ ariyo",
  "tika-s0302t:237_6": "atītānāgate nayenapi catusaccadhamme abhisambujjhati. Maggañāṇameva pana atītānāgate",
  "tika-s0302t:237_7": "nayanasadisaṃ katvā dassetuṃ “maggañāṇadhammena vā”ti dutiyavikappo vutto. Evañhi",
  "tika-s0302t:237_8": "“akālika”nti samatthitaṃ hoti.",
  "tika-s0302t:238_0": "Ñāṇacakkhunā diṭṭhenāti dhammacakkhubhūtena ñāṇacakkhunā asammohapaṭivedhavasena",
  "tika-s0302t:238_1": "paccakkhato diṭṭhena. Paññāya viditenāti maggapaññāya tatheva viditena. Yasmā tathā",
  "tika-s0302t:238_2": "diṭṭhaṃ viditaṃ sabbaso pattaṃ mahāupāyo hoti, tasmā vuttaṃ “pariyogāḷhenā”ti. Diṭṭhenāti",
  "tika-s0302t:238_3": "vā dassanena, dhammaṃ passitvā ṭhitenāti attho. Viditenāti cattāri saccāni viditvā",
  "tika-s0302t:238_4": "pākaṭāni katvā ṭhitena. Akālikenāti na kālantaravipākadāyinā. Pattenāti cattāri saccāni",
  "tika-s0302t:238_5": "patvā ṭhitattā dhammaṃ pattena. Pariyogāḷhenāti catusaccadhamme pariyogāhitvā ṭhitena.",
  "tika-s0302t:238_6": "Atītānāgate nayaṃ netīti atīte ca anāgate ca nayaṃ neti harati peseti. Idaṃ pana",
  "tika-s0302t:238_7": "paccavekkhaṇañāṇassa kiccaṃ, satthārā pana maggañāṇaṃ atītānāgate nayanasadisaṃ kataṃ",
  "tika-s0302t:238_8": "taṃmūlakattā. Atītamaggassa hi paccavekkhaṇaṃ nāma hoti, tasmā maggañāṇaṃ nayanasadisaṃ",
  "tika-s0302t:238_9": "kataṃ nāma hoti, paccavekkhaṇañāṇena pana nayaṃ neti. Tenāha “ettha cā”tiādi. Yathā",
  "tika-s0302t:238_10": "pana tena nayaṃ neti. Taṃ ākāraṃ dassetuṃ “ye kho kecī”tiādi vuttaṃ. Ettha ca nayanuppādanaṃ",
  "tika-s0302t:238_11": "nayañāṇasseva pavattiviseso. Tena vuttaṃ “paccavekkhaṇañāṇassa kicca”nti. Kiñcāpi",
  "tika-s0302t:238_12": "“imināti maggañāṇadhammena vā”ti vuttaṃ, duvidhaṃ pana maggaphalañāṇaṃ sammasanañāṇapaccavekkhaṇāya",
  "tika-s0302t:238_13": "mūlakāraṇaṃ, na nayanassāti duvidhena ñāṇadhammenāti na na yujjati. Tathā catusaccadhammassa",
  "tika-s0302t:238_14": "ñātattā maggaphalasaṅkhātassa vā dhammassa saccapaṭivedhasampayogaṃ gatattā “nayanaṃ",
  "tika-s0302t:238_15": "hotū”ti tena “iminā dhammenā”ti ñāṇassa visayabhāvena ñāṇasampayogena tadañātenāti",
  "tika-s0302t:238_16": "ca attho na na yujjati. Anuayeti dhammañāṇassa anurūpavasena aye bujjhanañāṇe diṭṭhānaṃ",
  "tika-s0302t:238_17": "adiṭṭhānayanato adiṭṭhassa diṭṭhatāya ñāpanato ca. Tenāha “dhammañāṇassa anugamane",
  "tika-s0302t:238_18": "ñāṇa”nti. Khīṇāsavassa sekkhabhūmi nāma aggamaggakkhaṇo. Kasmā panetaṃ evaṃ vuttanti",
  "tika-s0302t:238_19": "ce? “Evaṃ jarāmaraṇaṃ pajānātī”tiādinā vattamānavasena desanāya pavattattā.",
  "tika-s0302t:239": "Ñāṇavatthusuttavaṇṇanā niṭṭhitā.",
  "tika-s0302t:240": "4. Dutiyañāṇavatthusuttavaṇṇanā",
  "tika-s0302t:241_0": "34. Sattarīti ta-kārassa ra-kārādesaṃ vuttaṃ. Sattatisaddena vā samānattho sattarisaddo.",
  "tika-s0302t:241_1": "Byañjanarucivasena byañjanaṃ bhaṇantīti byañjanabhāṇakā. Tenāha “bahubyañjanaṃ katvā”tiādi.",
  "tika-s0302t:241_2": "Tiṭṭhati tattha phalaṃ tadāyattavuttitāyāti ṭhiti, paccuppannalakkhaṇassa dhammassa",
  "tika-s0302t:241_3": "ṭhiti dhammaṭṭhiti. Atha vā dhammoti kāraṇaṃ, paccayoti attho. Dhammassa yo ṭhitisabhāvo,",
  "tika-s0302t:241_4": "sova dhammato añño natthīti dhammaṭṭhiti, paccayo. Tattha ñāṇaṃ dhammaṭṭhitiñāṇaṃ.",
  "tika-s0302t:241_5": "Tenāha āyasmā dhammasenāpati – “paccayapariggahe paññā dhammaṭṭhitiñāṇa”nti. Tathā",
  "tika-s0302t:241_6": "cāha “paccayākāre ñāṇa”ntiādi. Tattha dhammānanti paccayuppannadhammānaṃ. Pavattiṭṭhitikāraṇattāti",
  "tika-s0302t:241_7": "pavattisaṅkhātāya ṭhitiyā kāraṇattā. “Jātipaccayā jarāmaraṇa”ntiādinā addhattaye",
  "tika-s0302t:241_8": "anvayabyatirekavasena pavattiyā chabbidhassa ñāṇassa. Khayo nāma vināso, sova bhedoti.",
  "tika-s0302t:241_9": "Virajjanaṃ palujjanaṃ. Nirujjhanaṃ antaradhānaṃ. Ekekasminti jarāmaraṇādīsu ekekasmiṃ.",
  "tika-s0302t:241_10": "Pubbe “yathābhūtañāṇa”nti taruṇavipassanaṃ āha. Tasmā idhāpi dhammaṭṭhitiñāṇaṃ vipassanāti",
  "tika-s0302t:241_11": "gahetvā “vipassanāpaṭivipassanā kathitā”ti vuttaṃ.",
  "tika-s0302t:242": "Dutiyañāṇavatthusuttavaṇṇanā niṭṭhitā.",
  "tika-s0302t:243": "5. Avijjāpaccayasuttavaṇṇanā",
  "tika-s0302t:244_0": "35. Desanaṃ osāpesīti yathāraddhakathaṃ ṭhapesi. Tattha nisinnassa diṭṭhigatikassa",
  "tika-s0302t:244_1": "laddhiyā bhindanavasena upari kathetukāmo. Buddhānañhi desanāvāraṃ pacchindāpetvā",
  "tika-s0302t:244_2": "pucchituṃ samattho nāma koci natthi. Tenāha “diṭṭhigatikassa okāsadānattha”nti. Duppañho",
  "tika-s0302t:244_3": "eso sattūpaladdhiyā pucchitattā. Sattūpaladdhivādapadenāti “satto jīvo upalabbhatī”ti",
  "tika-s0302t:244_4": "evaṃ pavattadiṭṭhidīpakapadavasena. Vadanti etenāti vādo. Diṭṭhi-saddo pana dvayasaṅgahito,",
  "tika-s0302t:244_5": "brahmacariyavāso pana paramatthato ariyamaggabhāvanāti āha “ariyamaggavāso”ti. Ayaṃ",
  "tika-s0302t:244_6": "diṭṭhīti anaññe sarīrajīvāti diṭṭhi. “Jīvo”ti ca jīvitameva vadanti. Vaṭṭanti duvidhaṃ",
  "tika-s0302t:244_7": "vaṭṭaṃ. Nirodhentoti anuppattidhammataṃ āpādento. Samucchindantoti appavattiyaṃ pāpanena",
  "tika-s0302t:244_8": "upacchindanto. Tadetaṃ maggena nirodhetabbaṃ vaṭṭaṃ nirujjhatīti yojanā. “Ayaṃ satto",
  "tika-s0302t:244_9": "vināsaṃ abhāvaṃ patvā sabbaso ucchijjatī”ti evaṃ ucchedadiṭṭhiyā gahitākārassa sambhave",
  "tika-s0302t:244_10": "saccabhāve sati. Na hotīti sātthako na hoti.",
  "tika-s0302t:245_0": "Gacchatīti sarīrato nikkhamitvā gacchati. Vivaṭṭentoti appavattiṃ karontoti attho.",
  "tika-s0302t:245_1": "Vivaṭṭetuṃ na sakkoti niccassa appavattiṃ pāpetuṃ asakkuṇeyyattā. Micchādiṭṭhi sammādiṭṭhiṃ",
  "tika-s0302t:245_2": "vijjhati asamāhitapuggalasevanavasena tathā pavattituṃ appadānavasena ca pajahitabbāpajahanavasena",
  "tika-s0302t:245_3": "sammādiṭṭhiṃ vijjhati. Visūkamivāti kaṇḍako viya. Na kevalaṃ ananuvattakova, atha",
  "tika-s0302t:245_4": "kho virodhopi “nicca”ntiādinā pavattanadhammatāya viññāpanato. Virūpaṃ bībhacchaṃ",
  "tika-s0302t:245_5": "phanditaṃ vipphanditaṃ. Paṇṇapupphaphalapallavānaṃ avatthubhūto tālo eva tālāvatthu",
  "tika-s0302t:245_6": "“asive sivā”ti vohāro viya. Keci pana “tālavatthukatānī”ti paṭhanti, avatthubhūtatāya",
  "tika-s0302t:245_7": "tālo viya katānīti attho. Tenāha “matthakacchinnatālo viyā”ti. Anuabhāvanti vināsaṃ.",
  "tika-s0302t:246": "Avijjāpaccayasuttavaṇṇanā niṭṭhitā.",
  "tika-s0302t:247": "6. Dutiyaavijjāpaccayasuttavaṇṇanā",
  "tika-s0302t:248": "36. Iti vāti evaṃ vā. Jarāmaraṇassa ceva jarāmaraṇasāmikassa ca khaṇavasena yo vadeyya. Avisāradadhātuko pucchituṃ acchekatāya maṅkubhāvena jāto. Tenāha “pucchituṃ na sakkotī”ti.",
  "tika-s0302t:249": "Dutiyaavijjāpaccayasuttavaṇṇanā niṭṭhitā.",
  "tika-s0302t:250": "7. Natumhasuttavaṇṇanā",
  "tika-s0302t:251_0": "37. Na tumhākanti kāyassa anattaniyabhāvadassanameva panetanti yā tassa anattaniyatā,",
  "tika-s0302t:251_1": "taṃ dassetuṃ “attani hī”tiādi vuttaṃ. Yadi na attaniyaṃ, parakiyaṃ nāma siyāti, tampi",
  "tika-s0302t:251_2": "natthīti dassento “nāpi aññesa”nti āha. Nayidaṃ purāṇakammamevāti “idaṃ kāyo”ti vuttasarīraṃ",
  "tika-s0302t:251_3": "purāṇakammameva na hoti. Na hi kāyo vedanāsabhāvo. Paccayavohārenāti kāraṇopacārena.",
  "tika-s0302t:251_4": "Abhisaṅkhatantiādi napuṃsakaliṅgavacanaṃ. Purimaliṅgasabhāgatāyāti “purāṇamidaṃ kamma”nti",
  "tika-s0302t:251_5": "evaṃ vuttapurimanapuṃsakaliṅgasabhāgatāya. Aññamaññābhimukhehi samecca paccayehi",
  "tika-s0302t:251_6": "kato abhisaṅkhatoti āha “paccayehi katoti daṭṭhabbo”ti. Abhisañcetayitanti tathā",
  "tika-s0302t:251_7": "abhisaṅkhatattasaṅkhātena abhimukhabhāvena cetayitaṃ pakappitaṃ, pavattitanti attho.",
  "tika-s0302t:251_8": "Cetanāvatthukoti cetanāhetuko. Vedaniyanti vedanāya hitaṃ vatthārammaṇabhāvena vedanāya",
  "tika-s0302t:251_9": "paccayabhāvato. Tenāha “vedaniyavatthū”ti.",
  "tika-s0302t:252": "Natumhasuttavaṇṇanā niṭṭhitā.",
  "tika-s0302t:253": "8. Cetanāsuttavaṇṇanā",
  "tika-s0302t:254_0": "38. Yañcāti ettha ca-saddo aṭṭhāne. Tena cetanāya viya pakappānānusayānampi viññāṇassa",
  "tika-s0302t:254_1": "ṭhitiyā vakkhamānaṃyeva avisiṭṭhaṃ ārammaṇabhāvaṃ joteti. Kāmaṃ tīsupi padesu “pavatteti”icceva",
  "tika-s0302t:254_2": "attho vutto, vattanattho pana cetanādīnaṃ yathākkamaṃ cetayanapakappanānusayanarūpo",
  "tika-s0302t:254_3": "visiṭṭhaṭṭho daṭṭhabbo. Tebhūmakakusalākusalacetanā gahitā kammaviññāṇassa paccayaniddhāraṇametanti.",
  "tika-s0302t:254_4": "Taṇhādiṭṭhikappā gahitā yathārahanti adhippāyo. Aṭṭhasupi hi lobhasahagatacittesu",
  "tika-s0302t:254_5": "taṇhākappo, tattha catūsveva diṭṭhikappoti. Kāmaṃ anusayā lokiyakusalacetanāsupi",
  "tika-s0302t:254_6": "anusentiyeva, akusalesu pana pavatti pākaṭāti “dvādasannaṃ cetanāna”nti vuttaṃ. Sahajātakoṭiyāti",
  "tika-s0302t:254_7": "idaṃ paccuppannāpi kāmarāgādayo anusayāva vuccanti taṃsadisatāyāti vuttaṃ. Na hi",
  "tika-s0302t:254_8": "kālabhedena lakkhaṇappabhedo atthīti. Anāgatā eva hi kāmarāgādayo nippariyāyato “anusayā”ti",
  "tika-s0302t:254_9": "vattabbataṃ arahanti. Paccayuppanno vaṭṭatīti āha “ārammaṇaṃ paccayo”ti. Kammaviññāṇassa",
  "tika-s0302t:254_10": "ṭhitatthanti kammaviññāṇasseva pavattiyā. Tasmiṃ paccaye satīti tasmiṃ cetanāpakappanānusayasaññite",
  "tika-s0302t:254_11": "paccaye sati patiṭṭhā viññāṇassa hoti. Santāne phaladānasamatthatāyeva hotīti “patiṭṭhā",
  "tika-s0302t:254_12": "hoti, tasmiṃ patiṭṭhite”ti vuttaṃ. Sanniṭṭhāpakacetanāvasena viruḷheti. Patiṭṭhiteti",
  "tika-s0302t:254_13": "hi iminā kammassa katabhāvo vutto, “viruḷhe”ti iminā upacitabhāvo. Tenāha “kammaṃ",
  "tika-s0302t:254_14": "javāpetvā”tiādi. Tattha puretaraṃ uppannāhi kammacetanāhi laddhapaccayattā balappattāya",
  "tika-s0302t:254_15": "sanniṭṭhāpakacetanāya kammaviññāṇaṃ laddhapatiṭṭhaṃ viruḷhamūlañca hotīti vuttaṃ",
  "tika-s0302t:254_16": "“nibbattamūle jāte”ti. Tathā hi sanniṭṭhāpakacetanā vipākaṃ dentaṃ anantare jātivasena",
  "tika-s0302t:254_17": "deti upapajjavedanīyakammanti.",
  "tika-s0302t:255_0": "Tebhūmakacetanāyāti tebhūmakakusalākusalacetanāya. Appavattanakkhaṇoti idha pavattanakkhaṇo",
  "tika-s0302t:255_1": "jāyamānakkhaṇo. Na jāyamānakkhaṇo appavattanakkhaṇo na kevalaṃ bhaṅgakkhaṇo appahīnānusayassa",
  "tika-s0302t:255_2": "adhippetattā. Appahīnakoṭiyāti asamucchinnabhāvena. Tadidaṃ tebhūmakakusalākusalacetanāsu",
  "tika-s0302t:255_3": "appavattamānāsu anusayānaṃ sahajātakoṭiādinā pavatti nāma natthi, vipākādīsu appahīnakoṭiyā",
  "tika-s0302t:255_4": "pavattati karontassa abhāvatoti imamatthaṃ sandhāya vuttaṃ. Avāritattāti paṭipakkheti",
  "tika-s0302t:255_5": "avāritabbattā. Paccayova hoti viññāṇassa ṭhitiyā.",
  "tika-s0302t:256_0": "Paṭhamadutiyavārehi vaṭṭaṃ dassetvā tatiyavāre “no ce”tiādinā vivaṭṭaṃ dassitanti",
  "tika-s0302t:256_1": "“paṭhamapade tebhūmakakusalākusalacetanā nivattā”tiādi vuttaṃ. Tattha nivattāti akaraṇato",
  "tika-s0302t:256_2": "appavattiyā apagatā. Taṇhādiṭṭhiyo nivattāti yojanā. Vuttappakāresūti “tebhūmakavipākesū”tiādinā vuttappakāresu.",
  "tika-s0302t:257_0": "Etthāti imasmiṃ sutte. Ettha cetanāpakappanānaṃ pavattanavasena dhammaparicchedo",
  "tika-s0302t:257_1": "dassitoti “cetetīti tebhūmakakusalākusalacetanā gahitā”tiādinayo idheva hotīti dassito.",
  "tika-s0302t:257_2": "Catassoti paṭighadvayamohamūlasamāgatā catasso akusalacetanā. Catūsu akusalacetanāsūti",
  "tika-s0302t:257_3": "yathāvuttāsu eva catūsu akusalacetanāsu, itarā pana “na pakappetī”ti iminā paṭikkhepena",
  "tika-s0302t:257_4": "nivattāti. Sutte āgataṃ vāretvāti “no ca pakappetī”ti evaṃ paṭikkhepavasena sutte",
  "tika-s0302t:257_5": "āgataṃ vajjetvā. “Na pakappetī”ti hi iminā aṭṭhasu lobhasahagatacittesu sahajātakoṭiyā",
  "tika-s0302t:257_6": "pavattaanusayo nivattito tesaṃ cittānaṃ appavattanato, tasmā taṃ ṭhānaṃ ṭhapetvāti",
  "tika-s0302t:257_7": "attho. Purimasadisova purimanayesu vuttanayena gahetabbo dhammaparicchedattā.",
  "tika-s0302t:258_0": "Tadappatiṭṭhiteti samāsabhāvato vibhattilopo, sandhivasena da-kārāgamo, tassa appatiṭṭhitaṃ",
  "tika-s0302t:258_1": "tadappatiṭṭhitaṃ, tasmiṃ tadappatiṭṭhiteti evamettha samāsapadasiddhi daṭṭhabbā.",
  "tika-s0302t:258_2": "Etthāti etasmiṃ tatiyavāre arahattamaggassa kiccaṃ kathitaṃ sabbaso anusayanibbattibhedanato.",
  "tika-s0302t:258_3": "Khīṇāsavassa kiccakaraṇantipi vattuṃ vaṭṭati sabbaso vedanādīnaṃ paṭikkhepabhāvato.",
  "tika-s0302t:258_4": "Nava lokuttaradhammātipi vattuṃ vaṭṭati maggapaṭipāṭiyā anusayasamugghāṭanato maggānantarāni",
  "tika-s0302t:258_5": "phalāni, tadubhayārammaṇañca nibbānanti. Viññāṇassāti kammaviññāṇassa. Punabbhavasīsena",
  "tika-s0302t:258_6": "anantarabhavasaṅgahitaṃ nāmarūpaṃ paṭisandhiviññāṇameva vā gahitanti āha “punabbhavassa",
  "tika-s0302t:258_7": "ca antare eko sandhī”ti. Bhavajātīnanti ettha “dutiyabhavassa tatiyabhave jātiyā”ti",
  "tika-s0302t:258_8": "evaṃ paramparavasena gahetabbaṃ. Āyatiṃ punabbhavābhinibbattigahaṇena pana nānantariyato",
  "tika-s0302t:258_9": "kammabhavo gahito, jātihetuphalasiddhipettha vuttā evāti veditabbaṃ. Ettha ca “no",
  "tika-s0302t:258_10": "ce, bhikkhave, ceteti no ca pakappeti, atha kho anusetī”ti evaṃ bhagavatā dutiyanaye",
  "tika-s0302t:258_11": "pubbabhāge bhavanibbattakakusalākusalāyūhanaṃ, pakappanañca vināpi bhavesu diṭṭhādīnavassa",
  "tika-s0302t:258_12": "yogino anusayapaccayā vipassanācetanāpi paṭisandhijanakā hotīti dassanatthaṃ kusalākusalassa",
  "tika-s0302t:258_13": "appavatti cepi, tadā vijjamānatebhūmakavipākādidhammesu appahīnakoṭiyā anusayitakilesappaccayā",
  "tika-s0302t:258_14": "bhavavajjassa kammaviññāṇassa patiṭṭhitatā hotīti dassanatthañca vutto. “Na ceteti",
  "tika-s0302t:258_15": "pakappeti anusetī”ti ayaṃ nayo na gahito cetanaṃ vinā pakappanassa abhāvato.",
  "tika-s0302t:259": "Cetanāsuttavaṇṇanā niṭṭhitā.",
  "tika-s0302t:260": "9. Dutiyacetanāsuttavaṇṇanā",
  "tika-s0302t:261": "39. Viññāṇanāmarūpānaṃ antare eko sandhīti hetuphalasandhi viññāṇaggahaṇena kammaviññāṇassa gahitattā. Nāmarūpaṃ pana vipākanāmarūpamevāti pākaṭameva. Sesaṃ suviññeyyameva.",
  "tika-s0302t:262": "Dutiyacetanāsuttavaṇṇanā niṭṭhitā.",
  "tika-s0302t:263": "10. Tatiyacetanāsuttavaṇṇanā",
  "tika-s0302t:264_0": "40. Rūpādīsu chasu ārammaṇesu. Tena cettha bhavattayaṃ saṅgaṇhāti chaḷārammaṇapariyāpannattā.",
  "tika-s0302t:264_1": "Tasseva bhavattayassa patthanā paṇidhānādivasena nati nāma. Āgatimhi gatīti paccupaṭṭhānavasena",
  "tika-s0302t:264_2": "abhimukhaṃ gati pavatti etasmāti āgati, kammādinimittaṃ. Tasmiṃ paṭisandhiviññāṇassa",
  "tika-s0302t:264_3": "gati pavatti nibbatti hoti. Tenāha “āgate”tiādi. Cutūpapātoti cavanaṃ cuti, maraṇaṃ.",
  "tika-s0302t:264_4": "Upapajjanaṃ nibbatti, upapāto. Cutito upapāto punaruppādo. Tenāha “evaṃ viññāṇassā”tiādi.",
  "tika-s0302t:264_5": "Itoti nibbattabhavato. Tatthāti punabbhavasaṅkhāte āyatibhave. Ekova sandhīti eko",
  "tika-s0302t:264_6": "hetuphalasandhi eva kathito.",
  "tika-s0302t:265": "Tatiyacetanāsuttavaṇṇanā niṭṭhitā.",
  "tika-s0302t:266": "Kaḷārakhattiyavaggavaṇṇanā niṭṭhitā.",
  "tika-s0302t:267": "5. Gahapativaggo",
  "tika-s0302t:268": "1. Pañcaverabhayasuttavaṇṇanā",
  "tika-s0302t:269_0": "41. Yatoti yasmiṃ kāle. Ayañhi to-saddo dā-saddo viya idha kālavisayo. Tenāha “yadā”ti.",
  "tika-s0302t:269_1": "Bhayaveracetanāyoti bhāyitabbaṭṭhena bhayaṃ, verapasavanaṭṭhena veranti ca laddhanāmā",
  "tika-s0302t:269_2": "cetanāyo. Pāṇātipātādayo hi yassa pavattanti, yañca uddissa pavattiyanti, ubhaye",
  "tika-s0302t:269_3": "sabhayabheravāti te eva bhāyitabbabhayaverajanakāvāti. Sotassa ariyamaggassa ādito",
  "tika-s0302t:269_4": "paṭṭhāya paṭipattiadhigamo sotāpatti, tadatthāya tattha patiṭṭhitassa ca aṅgāni sotāpattiyaṅgāni,",
  "tika-s0302t:269_5": "tadubhayaṃ sandhāyāha “duvidhaṃ sotāpattiyā aṅga”nti, sotāpattiatthaṃ aṅganti attho.",
  "tika-s0302t:269_6": "Yaṃ pubbabhāgeti yaṃ sayaṃ sotāpattimaggaphalapaṭilābhato pubbabhāge tadatthāya saṃvattati.",
  "tika-s0302t:269_7": "Kiṃ pana tanti āha “sappurisasaṃsevo”tiādi. Sappurisānaṃ buddhādīnaṃ ariyañāṇasaññāṇajātā",
  "tika-s0302t:269_8": "payirupāsanā, saddhammassavanaṃ catusaccadhammassavanaṃ, yoniso upāyena aniccādito",
  "tika-s0302t:269_9": "manasi karaṇaṃ yoniso manasikāro, ussukkāpentena dhammassa nibbānassa anudhammapaṭipajjanaṃ",
  "tika-s0302t:269_10": "dhammānudhammapaṭipattīti etāni sotāpattiyā aṅgāni. Aṭṭhakathāyaṃ pana sotāpattiaṅganti",
  "tika-s0302t:269_11": "padaṃ apekkhitvā “evaṃ āgata”nti vuttaṃ. Ṭhitassa puggalassa aṅgaṃ. Sotāpanno aṅgīyati",
  "tika-s0302t:269_12": "ñāyati etenāti sotāpannassa aṅgantipi vuccati. Idaṃ pacchā vuttaṃ aṅgaṃ. Dosehi ārakāti",
  "tika-s0302t:269_13": "ariyoti āha “niddoso”ti. Kathaṃ avijjā saṅkhārānaṃ paccayotiādinā kenacipi anupārambhiyattā",
  "tika-s0302t:269_14": "nirupārambho. Ñāṇaṃ sandhāya “niddoso”ti vuttaṃ, paṭiccasamuppādaṃ sandhāya “nirupārambho”ti",
  "tika-s0302t:269_15": "vadanti. Ubhayampi pana sandhāya ubhayaṃ vuttanti apare. Paṭiccasamuppādo ettha adhippeto.",
  "tika-s0302t:269_16": "Tathā hi vuttaṃ “aparāparaṃ uppannāya vipassanāpaññāyā”ti. Na hi maggañāṇaṃ vipassanāpaññāti.",
  "tika-s0302t:269_17": "Sammā upāyattā tassa paṭiccasamuppanne yāthāvato ñāyatīti ñāyo, paṭiccasamuppādo.",
  "tika-s0302t:269_18": "Ñāṇaṃ pana ñāyati so etenāti ñāyo.",
  "tika-s0302t:270_0": "Tatthāti niraye. Maggasotanti maggassa sotaṃ. Āpannoti adhigato. Apāyesu uppajjanasaṅkhāto",
  "tika-s0302t:270_1": "vinipātadhammo etassāti vinipātadhammo, na vinipātadhammo avinipātadhammo. Paraṃ",
  "tika-s0302t:270_2": "ayananti ativiya savisaye ayitabbaṃ bujjhitabbaṃ. Yesañhi dhātūnaṃ gatiattho, buddhipi",
  "tika-s0302t:270_3": "tesaṃ attho. Tenāha “avassaṃ abhisambujjhanako”ti.",
  "tika-s0302t:271_0": "Pāṇātipātakammakāraṇāti pāṇātipātasaṅkhātassa pāpakammassa karaṇahetu. Veraṃ vuccati",
  "tika-s0302t:271_1": "virodho, tadeva bhāyitabbato bhayanti āha “bhayaṃ veranti atthato eka”nti. Idaṃ bāhiraṃ",
  "tika-s0302t:271_2": "veraṃ nāma tassa verassa mūlabhūtato verakārapuggalato bahibhāvattā. Teneva hi tassa",
  "tika-s0302t:271_3": "verakārapuggalassa uppannaṃ veraṃ sandhāya “idaṃ ajjhattikaveraṃ nāmā”ti vuttaṃ,",
  "tika-s0302t:271_4": "tannissitassa verassa mūlabhūtā verakārapuggalacetanā uppajjati paharituṃ asamatthassapīti",
  "tika-s0302t:271_5": "adhippāyo. Na hi nerayikā nirayapālesu paṭipaharituṃ sakkonti. Nirayapālassa cetanā",
  "tika-s0302t:271_6": "uppajjatīti etena “atthi niraye nirayapālā”ti dasseti. Yaṃ panetaṃ bāhiraveranti",
  "tika-s0302t:271_7": "yamidaṃ diṭṭhadhammikaṃ samparāyikañca bāhiraṃ veraṃ. Puggalaveranti vuttaṃ attakiccaṃ",
  "tika-s0302t:271_8": "sādhetuṃ asakkonto kevalaṃ parapuggale uppannamattaṃ veranti katvā. Atthato ekameva",
  "tika-s0302t:271_9": "“cetasika”nti visesetvā vuttattā. Sesapadesūti “adinnādānapaccayā”tiādinā āgatesu",
  "tika-s0302t:271_10": "sesakoṭṭhāsesu. Attho bhaggoti attho dhaṃsito. Adhigatenāti maggena adhigatena. “Abhigatenā”tipi",
  "tika-s0302t:271_11": "pāṭho, adhivuttenāti attho. Tenāha “acalappasādenā”ti.",
  "tika-s0302t:272": "Pañcaverabhayasuttavaṇṇanā niṭṭhitā.",
  "tika-s0302t:273": "2. Dutiyapañcaverabhayasuttavaṇṇanā",
  "tika-s0302t:274_0": "42. Bhikkhūnaṃ kathitabhāvamattameva visesoti etena yā satthārā ekaccānaṃ desitadesanā,",
  "tika-s0302t:274_1": "puna tadaññesaṃ veneyyadamakusalena kālantare teneva desitā, sā dhammasaṃgāhakehi",
  "tika-s0302t:274_2": "“mā no satthudesanā sampaṭiggahaṃ vinā nassatū”ti visuṃ saṅgahaṃ āropitāti dasseti.",
  "tika-s0302t:275": "Dutiyapañcaverabhayasuttavaṇṇanā niṭṭhitā.",
  "tika-s0302t:276": "3. Dukkhasuttavaṇṇanā",
  "tika-s0302t:277_0": "43. Samudayanaṃ samudayo, samudeti etamhāti samudayo, evaṃ ubhinnaṃ samudayānamatthatopi",
  "tika-s0302t:277_1": "bhedo veditabbo. Paccayāva paccayasamudayo. Āraddhavipassako “imañca imañca paccayasāmaggiṃ",
  "tika-s0302t:277_2": "paṭicca ime dhammā khaṇe khaṇe uppajjantī”ti passanto “paccayasamudayaṃ passantopi",
  "tika-s0302t:277_3": "bhikkhu khaṇikasamudayaṃ passatī”ti vutto paccayadassanamukhena nibbattikkhaṇassa",
  "tika-s0302t:277_4": "dassanato. So pana khaṇe khaṇe saṅkhārānaṃ nibbattiṃ passituṃ āraddho “imehi nāma",
  "tika-s0302t:277_5": "paccayehi nibbattatī”ti passati. “So khaṇikasamudayaṃ passanto paccayaṃ passatī”ti",
  "tika-s0302t:277_6": "vadanti. Yasmā pana paccayato saṅkhārānaṃ udayaṃ passanto khaṇato tesaṃ udayadassanaṃ",
  "tika-s0302t:277_7": "hoti, khaṇato etesaṃ udayaṃ passato pageva paccayānaṃ suggahitattā paccayato dassanaṃ",
  "tika-s0302t:277_8": "sukhena ijjhati, tasmā vuttaṃ “paccayasamudayaṃ passantopī”tiādi. Atthaṅgamadassanepi",
  "tika-s0302t:277_9": "eseva nayo. Accantatthaṅgamoti appavatti nirodho nibbānanti. Bhedatthaṅgamoti khaṇikanirodho.",
  "tika-s0302t:277_10": "Tadubhayaṃ pubbabhāge uggahaparipucchādivasena passanto aññatarassa dassane itaradassanampi",
  "tika-s0302t:277_11": "siddhameva hoti, pubbabhāge ca ārammaṇavasena khayato vayasammasanādikāle bhedatthaṅgamaṃ",
  "tika-s0302t:277_12": "passanto atirekavasena anussavādito accantaṃ atthaṅgamaṃ passati. Maggakkhaṇe panārammaṇato",
  "tika-s0302t:277_13": "accantaatthaṅgamaṃ passati, asammohato itarampi passati. Taṃ sandhāyāha “accantatthaṅgamaṃ",
  "tika-s0302t:277_14": "passantopī”tiādi. Samudayatthaṅgamaṃ nibbattibhedanti samudayasaṅkhātaṃ nibbattiṃ",
  "tika-s0302t:277_15": "atthaṅgamasaṅkhātaṃ bhedañca. Nissayavasenāti cakkhussa sannissayavasena paccayaṃ",
  "tika-s0302t:277_16": "katvā. Ārammaṇavasenāti rūpe ārammaṇaṃ katvā. Yaṃ panettha vattabbaṃ, taṃ madhupiṇḍikasuttaṭīkāyaṃ",
  "tika-s0302t:277_17": "vuttanayena veditabbaṃ. Tiṇṇaṃ saṅgati phassoti “cakkhu rūpāni viññāṇa”nti imesaṃ",
  "tika-s0302t:277_18": "tiṇṇaṃ saṅgati samāgame nibbatti phassoti vuttoti āha “tiṇṇaṃ saṅgatiyā phasso”ti.",
  "tika-s0302t:277_19": "Tiṇṇanti ca pākaṭapaccayavasena vuttaṃ, tadaññepi pana manasikārādayo phassapaccayā",
  "tika-s0302t:277_20": "hontiyeva. Evanti taṇhādīnaṃ asesavirāganirodhakkamena. Bhinnaṃ hotīti anuppādanirodhena",
  "tika-s0302t:277_21": "niruddhaṃ hoti. Tenāha “appaṭisandhiya”nti.",
  "tika-s0302t:278": "Dukkhasuttavaṇṇanā niṭṭhitā.",
  "tika-s0302t:279": "4. Lokasuttavaṇṇanā",
  "tika-s0302t:280": "44. Ayamettha visesoti “ayaṃ lokassā”ti samudayatthaṅgamānaṃ visesadassanaṃ. Ettha catutthasutte tatiyasuttato viseso.",
  "tika-s0302t:281": "Lokasuttavaṇṇanā niṭṭhitā.",
  "tika-s0302t:282": "5. Ñātikasuttavaṇṇanā",
  "tika-s0302t:283_0": "45. Aññamaññaṃ dvinnaṃ ñātīnaṃ gāmo ñātikoti vuttoti āha “dvinnaṃ ñātakānaṃ gāme”ti.",
  "tika-s0302t:283_1": "Giñjakā vuccanti iṭṭhakā, giñjakāhi eva kato āvasatho giñjakāvasatho. So kira āvāso",
  "tika-s0302t:283_2": "yathā sudhāparikammena payojanaṃ natthi, evaṃ iṭṭhakāhi eva cinitvā chādetvā kato.",
  "tika-s0302t:283_3": "Tādisañhi chadanaṃ sandhāya bhagavatā iṭṭhakāchadanaṃ anuññātaṃ. Tena vuttaṃ “iṭṭhakāhi",
  "tika-s0302t:283_4": "kate mahāpāsāde”ti. Tattha dvārabandhakavāṭaphalakādīni pana dārumayāniyeva. Pariyāyati",
  "tika-s0302t:283_5": "attano phalaṃ pariggahetvā vattatīti pariyāyo, kāraṇanti āha “dhammapariyāyanti dhammakāraṇa”nti,",
  "tika-s0302t:283_6": "pariyattidhammabhūtaṃ visesādhigamassa hetunti attho. Upecca suyyati etthāti upassutīti",
  "tika-s0302t:283_7": "vuttaṃ “upassutīti upassutiṭṭhāna”nti. Attano kammanti yadatthaṃ tattha gato, taṃ",
  "tika-s0302t:283_8": "pariveṇasamajjanakiriyaṃ. Pahāyāti akatvā. Evaṃ mahatthañhi vimuttāyatanasīse ṭhatvā",
  "tika-s0302t:283_9": "suṇantassa mahato atthāya saṃvattati. Ekaṅgaṇaṃ ahosīti sabbaṃ vivaṭaṃ ahosi. Tīsu",
  "tika-s0302t:283_10": "hi bhavesu saṅkhāragataṃ paccayuppannavasena manasikaroto bhagavato kiñci asesetvā",
  "tika-s0302t:283_11": "sabbampi taṃ ñāṇamukhe āpāthaṃ upagacchi. Tena vuttaṃ “yāvabhavaggā ekaṅgaṇaṃ ahosī”ti.",
  "tika-s0302t:283_12": "Tantivasena tamatthaṃ vācāya nicchārento “vacasā sajjhāyaṃ karonto”ti vutto. Paccayapaccayuppannavasena",
  "tika-s0302t:283_13": "ca atthaṃ āharitvā tesaṃ nirodhena vivaṭṭassa āhatattā “yathānusandhinā”ti vuttaṃ.",
  "tika-s0302t:283_14": "Addasa ñāṇacakkhunā.",
  "tika-s0302t:284_0": "Manasā sajjhāyaṃ karonto “tuṇhībhūtova paguṇaṃ karonto”ti vutto. Padānupadanti padañca",
  "tika-s0302t:284_1": "anupadañca. Purimañhi padaṃ nāma, tadanantaraṃ anupadaṃ. Ghaṭetvā sambandhaṃ katvā",
  "tika-s0302t:284_2": "avicchinditvā. Pariyāpuṇātīti ajjhayati. Ādhārappattanti ādhāraṃ cittasantānappattaṃ",
  "tika-s0302t:284_3": "appamuṭṭhaṃ gatattā ādhārappattaṃ nāma. Kāraṇanissitoti lokuttaradhammassa kāraṇasannissito.",
  "tika-s0302t:284_4": "Ādibrahmacariyakoti ādibrahmacariyaṃ, tadeva ādibrahmacariyakaṃ. Dhammapariyāyāpekkhāya",
  "tika-s0302t:284_5": "pulliṅganiddeso. Tīsupi imesūti tatiyacatutthapañcamesu tīsu suttesu.",
  "tika-s0302t:285": "Ñātikasuttavaṇṇanā niṭṭhitā.",
  "tika-s0302t:286": "6. Aññatarabrāhmaṇasuttavaṇṇanā",
  "tika-s0302t:287": "46. Nāmavasenāti gottanāmavasena ca kittivasena ca apākaṭo, tasmā “jātivasena brāhmaṇo”ti vuttaṃ.",
  "tika-s0302t:288": "Aññatarabrāhmaṇasuttavaṇṇanā niṭṭhitā.",
  "tika-s0302t:289": "7. Jāṇussoṇisuttavaṇṇanā",
  "tika-s0302t:290": "47. Evaṃladdhanāmoti “jāṇussoṇī”ti evaṃladdhanāmo rañño santikā adhigatanāmo.",
  "tika-s0302t:291": "Jāṇussoṇisuttavaṇṇanā niṭṭhitā.",
  "tika-s0302t:292": "8. Lokāyatikasuttavaṇṇanā",
  "tika-s0302t:293_0": "48. Āyatiṃ hitaṃ tena loko na yatati na īhatīti lokāyataṃ. Na hi taṃ laddhiṃ nissāya",
  "tika-s0302t:293_1": "sattā puññakiriyāya cittampi uppādenti, kuto payogo, taṃ etassa atthi, tattha vā",
  "tika-s0302t:293_2": "niyuttoti lokāyatiko. Paṭhamasaddo ādiatthavācakattā jeṭṭhavevacanoti āha “paṭhamaṃ",
  "tika-s0302t:293_3": "lokāyata”nti. Sādhāraṇavacanopi lokasaddo visiṭṭhavisayo idhādhippetoti āha “bālaputhujjanalokassā”ti.",
  "tika-s0302t:293_4": "Ittarabhāvena lakuṇḍakabhāvena tassa vipulādibhāvena bālānaṃ upaṭṭhānamattanti dassento",
  "tika-s0302t:293_5": "“āyataṃ mahanta”ntiādimāha. Parittanti khuddakaṃ. Ekasabhāvanti ekaṃ sabhāvaṃ. Avipariṇāmadhammatāyāti",
  "tika-s0302t:293_6": "āha “niccasabhāvamevāti pucchatī”ti. Purimasabhāvena nānāsabhāvanti purimasabhāvato",
  "tika-s0302t:293_7": "bhinnasabhāvaṃ. Pacchā na hotīti pacchā kiñci na hoti sabbaso samucchijjanato. Tenāha",
  "tika-s0302t:293_8": "“ucchedaṃ sandhāya pucchatī”ti. Ekattanti sabbakālaṃ attasambhavaṃ. Tathā ceva gahaṇena",
  "tika-s0302t:293_9": "dvepi vādā sassatadiṭṭhiyo honti. Natthi na hoti. Puthuttaṃ nānāsabhāvaṃ, ekarūpaṃ",
  "tika-s0302t:293_10": "na hotīti vā gahaṇena dvepi vādā ucchedadiṭṭhiyoti.",
  "tika-s0302t:294": "Lokāyatikasuttavaṇṇanā niṭṭhitā.",
  "tika-s0302t:295": "9. Ariyasāvakasuttavaṇṇanā",
  "tika-s0302t:296_0": "49. Saṃsayuppatti ākāradassananti “kasmiṃ sati kiṃ hotī”ti kāraṇassa phalassa ca",
  "tika-s0302t:296_1": "paccāmasanena vinā kevalaṃ idappaccayatāya saṃsayassa uppajjanākāradassanaṃ. Samudayati",
  "tika-s0302t:296_2": "samudetīti atthoti āha “uppajjatī”ti.",
  "tika-s0302t:297": "Ariyasāvakasuttavaṇṇanā niṭṭhitā.",
  "tika-s0302t:298": "10. Dutiyaariyasāvakasuttavaṇṇanā",
  "tika-s0302t:299_0": "50. Dvepi nayā ekato vuttāti idaṃ “viññāṇe sati nāmarūpaṃ hotī”tiādinā navame vuttassa",
  "tika-s0302t:299_1": "nayassa “avijjāya sati saṅkhārā hontī”tiādinā dasame vuttanaye antogadhattā. Nānattanti",
  "tika-s0302t:299_2": "purimato navamato dasamassa nānattaṃ.",
  "tika-s0302t:300": "Dutiyaariyasāvakasuttavaṇṇanā niṭṭhitā.",
  "tika-s0302t:301": "Gahapativaggavaṇṇanā niṭṭhitā.",
  "tika-s0302t:302": "6. Dukkhavaggo",
  "tika-s0302t:303": "1. Parivīmaṃsanasuttavaṇṇanā",
  "tika-s0302t:304_0": "51. Upaparikkhamānoti pavattipavattihetuṃ, nivattinivattihetuñca paritulento. Kuto",
  "tika-s0302t:304_1": "panetanti? “Sammā dukkhakkhayā”ti vacanato. Na hi sabbadukkhaparivīmaṃsaṃ vinā sammā",
  "tika-s0302t:304_2": "dukkhakkhayo sambhavati. Kasmātiādinā jarāmaraṇasseva gahaṇe kāraṇaṃ pucchati. Jātiādīnampi",
  "tika-s0302t:304_3": "pavatti dukkhabhāvinīti adhippāyo. Yasmā jarāmaraṇe gahite sati jātipi gahitā hoti,",
  "tika-s0302t:304_4": "tassā abhāve jarāmaraṇasseva abhāvato. Esa nayo bhavādīsupi. Evaṃ yāva jātidhammo",
  "tika-s0302t:304_5": "jarāmaraṇe gahite gahitova hoti, jarāmaraṇapadesena tabbikāravanto sabbe tebhūmakā",
  "tika-s0302t:304_6": "saṅkhārā gahitāti evampi jarāmaraṇaggahaṇena sabbampi vaṭṭadukkhaṃ gahitameva hoti.",
  "tika-s0302t:304_7": "Tenāha “tasmiṃ gahite sabbadukkhassa gahitattā”ti. Anekavidhanti bahuvidhaṃ bahukoṭṭhāsaṃ.",
  "tika-s0302t:304_8": "“Aneka”nti vā pāṭho. Anekanti bahulavacanaṃ. Vidhanti khaṇḍiccapāliccādivasena viparītakoṭṭhāsaṃ.",
  "tika-s0302t:304_9": "Nānappakārakanti tato eva nānappakāraṃ. Nhatvā ṭhitaṃ purisaṃ viyāti bālānaṃ attabhāvassa",
  "tika-s0302t:304_10": "subhākārena upaṭṭhānaṃ sandhāyāha.",
  "tika-s0302t:305_0": "“Sāruppabhāvenā”ti vuttaṃ, kiṃ sabbathā sāruppabhāvenāti āha “nikkilesatāya parisuddhatāyā”ti.",
  "tika-s0302t:305_1": "Na hi tassesā asaṅkhatatādibhāvena sadisā. Paṭipannoti paṭimukho abhisaṅkhāramukho",
  "tika-s0302t:305_2": "hutvā panno adhigato. Anugatanti anucchavikabhāvena gataṃ, yathā ca nibbānassa adhigamo",
  "tika-s0302t:305_3": "hoti, evaṃ tadanurūpabhāvena gataṃ. Ettha ca pāḷiyaṃ “pajānātī”ti pubbabhāgavasena",
  "tika-s0302t:305_4": "pajānanā vuttā, “tathā paṭipanno ca hotī”ti niyatavasena. “Aparabhāgavasenā”ti apare.",
  "tika-s0302t:305_5": "Keci pana “yathā paṭipannassa jarāmaraṇaṃ nirujjhati, tathā paṭipanno”ti vadanti.",
  "tika-s0302t:305_6": "Padavīmaṃsanā pubbabhāgavasena veditabbā, na maggakkhaṇavasena. Saṅkhāranirodhāyāti",
  "tika-s0302t:305_7": "ettha nayidaṃ avijjāpaccayasaṅkhāraggahaṇaṃ, atha kho saṅkhatasaṅkhāraggahaṇanti",
  "tika-s0302t:305_8": "āha “saṅkhāradukkhassa nirodhatthāyā”ti. Tenāha “ettāvatā yāva arahattā desanā kathitā”ti.",
  "tika-s0302t:306_0": "“Paccattaṃyeva parinibbāyatī”tiādinā arahattaphalapaccavekkhaṇaṃ, “so sukhañca vedanaṃ",
  "tika-s0302t:306_1": "vedayatī”tiādinā satatavihārañca dassetvā desanā sabbathāva vaṭṭadesanāto nivattetabbā",
  "tika-s0302t:306_2": "siyā. Avijjāgatoti ettha iti-saddo ādiattho, tena evamādikaṃ idaṃ vaṭṭavivaṭṭakathanaṃ",
  "tika-s0302t:306_3": "puna gaṇhāti. Puggalasaddo itarāsaṃ dvinnaṃ pakatīnaṃ vācakoti tato visesetvā gahaṇe",
  "tika-s0302t:306_4": "paṭhamapakatimeva dassento “purisapuggalo”ti avocāti āha “purisoyeva puggalo”ti.",
  "tika-s0302t:306_5": "Ubhayenāti purisapuggalaggahaṇena. Sammutiyā avijjamānāya kathā desanā sammutikathā.",
  "tika-s0302t:306_6": "Paramatthassa kathā desanā paramatthakathā. Tatthāti sammutiparamatthakathāsu, na",
  "tika-s0302t:306_7": "sammutiparamatthesu. Tenāha “evaṃ pavattā sammutikathā nāmā”tiādi. Tatridaṃ sammutiparamatthānaṃ",
  "tika-s0302t:306_8": "lakkhaṇaṃ – yasmiṃ bhinne buddhiyā vā avayavavinibbhoge kate na taṃsamaññā, sā ghaṭapaṭādippabhedā",
  "tika-s0302t:306_9": "sammuti, tabbipariyāyato paramattho. Na hi kakkhaḷaphusanādisabhāve ayaṃ nayo labbhati.",
  "tika-s0302t:306_10": "Tattha rūpādidhammaṃ samūhasantānavasena pavattamānaṃ upādāya “satto”tiādi vohāroti",
  "tika-s0302t:306_11": "āha “satto naro…pe… sammutikathā nāmā”ti. Yasmā rūpādayo paramatthadhammā “khandhā",
  "tika-s0302t:306_12": "dhātuyo”tiādinā vuccanti, na vohāramattaṃ, tasmā “khandhā…pe… paramatthakathā nāmā”ti",
  "tika-s0302t:306_13": "vuttaṃ. Nanu khandhakathāpi sammutikathāva, sammuti hi saṅketo khandhaṭṭho rāsaṭṭho",
  "tika-s0302t:306_14": "vā koṭṭhāsaṭṭho vāti? Saccametaṃ, ayaṃ pana khandhasamaññā phassādīsu tajjāpaññatti",
  "tika-s0302t:306_15": "viya paramatthasannissayā tassa āsannatarā puggalasamaññādayo viya na dūreti paramatthasaṅgahatā",
  "tika-s0302t:306_16": "vuttā. Khandhasīsena vā tadupādānā sabhāvadhammā eva gahitā. Nanu ca sabbepi sabhāvadhammā",
  "tika-s0302t:306_17": "sammutimukheneva desanaṃ ārohanti, na sammukhenāti sabbāpi desanā sammutidesanāva",
  "tika-s0302t:306_18": "siyāti? Nayidamevaṃ desetabbadhammavibhāgena desanāvibhāgassa adhippetattā, na ca",
  "tika-s0302t:306_19": "saddo kenaci pavattinimittena vinā atthaṃ pakāsetīti. Tenāha “paramatthaṃ kathentāpi",
  "tika-s0302t:306_20": "sammutiṃ amuñcitvāva kathentī”ti. Saccameva aviparītameva kathenti.",
  "tika-s0302t:307_0": "Sammutīti samaññā. Paramo uttamo atthoti paramattho, dhammānaṃ yathābhūtasabhāvo.",
  "tika-s0302t:307_1": "Taṃ paramatthaṃ, sammuti pana lokassa saṅketamattasiddhā. Yadi evaṃ kathaṃ sammutikathāya",
  "tika-s0302t:307_2": "saccatāti āha “lokasammutikāraṇa”nti lokasamaññaṃ nissāya pavattanato. Lokasamaññāya",
  "tika-s0302t:307_3": "hi abhinivesanaṃ vinā paññāpanā ekaccassa sutassa sāvanā viya, na musā anatikkamitabbato",
  "tika-s0302t:307_4": "tassā. Tenāha bhagavā “janapadaniruttiṃ nābhiniveseyya, samaññaṃ nātidhāveyyā”ti.",
  "tika-s0302t:307_5": "Dhammānaṃ sabhāvadhammānaṃ. Bhūtalakkhaṇaṃ bhāvassa lakkhaṇaṃ dīpentīti katvā.",
  "tika-s0302t:308_0": "Terasacetanābhedanti aṭṭhakāmāvacarakusalacetanāpañcarūpāvacarakusalacetanābhedaṃ.",
  "tika-s0302t:308_1": "Attano santānassa punanato pujjabhavaphalassa abhisaṅkharaṇato puññābhisaṅkhāraṃ.",
  "tika-s0302t:308_2": "Kammapuññenāti kammabhūtena. Vipākapuññenāti vipākasaṅkhātena. Puññaphalampi hi uttarapadalopena",
  "tika-s0302t:308_3": "“puñña”nti vuccati “evamidaṃ puññaṃ pavaḍḍhatī”tiādīsu viya. “Apuññūpagaṃ hoti viññāṇa”nti",
  "tika-s0302t:308_4": "idaṃ “puññūpagaṃ hoti viññāṇa”nti ettha vuttanayamevāti na uddhataṃ. Apuññaphalaṃ",
  "tika-s0302t:308_5": "uttarapadalopena “apuñña”nti vuccati. Saṅkhāranti saṅkhārassa gahitattā “avijjāgatoya”nti",
  "tika-s0302t:308_6": "iminā saṅkhārassa paccayo gahito, “puññūpagaṃ hoti viññāṇa”ntiādinā paccayuppannaṃ",
  "tika-s0302t:308_7": "viññāṇaṃ. Tasmiñca gahite nāmarūpādi sabbaṃ gahitameva hoti. Tenāha “dvādasapadiko",
  "tika-s0302t:308_8": "paccayākāro gahitova hotī”ti.",
  "tika-s0302t:309_0": "Vijjāti arahattamaggañāṇaṃ ukkaṭṭhaniddesena. Tassā hi uppādā sabbaso avijjā pahīnā",
  "tika-s0302t:309_1": "hoti. Paṭhamamevāti idaṃ avijjāpahānavijjuppādānaṃ samānakālatādassanaṃ. Tenāha “yathā",
  "tika-s0302t:309_2": "panā”tiādi. Padīpujjalenāti padīpujjalanahetunā saheva. Vijjuppādāti vijjuppādahetu,",
  "tika-s0302t:309_3": "evaṃ satīpi samakālatteti adhippāyo. Na gaṇhātīti “etaṃ mamā”tiādinā na gaṇhāti.",
  "tika-s0302t:309_4": "Na taṇhāyati na bhāyati taṇhāvuttino abhāvā, tato eva bhayavatthuno ca abhāvā.",
  "tika-s0302t:310_0": "Gilitvā pariniṭṭhāpetvāti gilitvā viya aññassa avisayaṃ viya karaṇena pariniṭṭhāpetvā.",
  "tika-s0302t:310_1": "Sāmisasukhassa anekadukkhānubandhabhāvato, sukhābhinandassa dukkhahetubhāvato ca",
  "tika-s0302t:310_2": "sukhaṃ abhinandantoyeva dukkhaṃ abhinandati nāma aggisantāpasukhaṃ icchanto dhūmadukkhānuññāto",
  "tika-s0302t:310_3": "viya. Dukkhaṃ patvā sukhaṃ patthanatoti ettha dubbalagahaṇikādayo nidassanabhāvena",
  "tika-s0302t:310_4": "veditabbā. Te hi yāva sāyanhasamayāpi abhutvā sāyamāsādīni karonto jighacchādiṃ uppādetvā",
  "tika-s0302t:310_5": "bhuñjanādīni karonti. Sukhassa vipariṇāmadukkhato sukhaṃ abhinandanto dukkhaṃ abhinandati",
  "tika-s0302t:310_6": "nāmāti yojanā. Keci pana dukkhassa abhāvato vipariṇāmasukhato taṃ sukhaṃ abhinandanto",
  "tika-s0302t:310_7": "dukkhaṃ abhinandatīti vadanti. Taṃ na, na hi tādisaṃ sukhanimittaṃ koci dukkhaṃ abhinandanto",
  "tika-s0302t:310_8": "diṭṭho, dukkhahetuṃ pana sāmisaṃ sukhaṃ abhinandanto diṭṭho. Dukkhahetuṃ sāmisaṃ",
  "tika-s0302t:310_9": "sukhaṃ abhinandanto atthato dukkhaṃ abhinandati nāmāti vuttovāyamattho. Kāyoti pañcadvārakāyo,",
  "tika-s0302t:310_10": "so pariyanto avasānaṃ etassāti kāyapariyantikaṃ. Tenāha “yāva pañcadvārakāyo pavattati,",
  "tika-s0302t:310_11": "tāva pavatta”nti. Jīvitapariyantikanti etthāpi eseva nayo.",
  "tika-s0302t:311_0": "Pacchā uppajjitvā paṭhamaṃ nirujjhatīti ekasmiṃ attabhāve manodvārikavedanāto pacchā",
  "tika-s0302t:311_1": "uppajjitvā tato paṭhamaṃ nirujjhati, tato eva siddhamatthaṃ sarūpeneva dassetuṃ “manodvārikavedanā",
  "tika-s0302t:311_2": "paṭhamaṃ uppajjitvā pacchā nirujjhatī”ti vuttaṃ. Idāni tameva saṅkhepena vuttaṃ vivarituṃ",
  "tika-s0302t:311_3": "“sā hī”tiādimāha. Yāva tettiṃsavassāpi paṭhamavayo. Paṇṇāsavassakāleti paṭhamavayato",
  "tika-s0302t:311_4": "yāva paññāsavassakālā, tāva ṭhitā hotīti vuḍḍhihāniyo anupagantvā sarūpeneva ṭhitā",
  "tika-s0302t:311_5": "hoti. Mandāti mudukā atikhiṇā. Tadāti asītinavutivassakāle. Tathā ciraparivitakkepi.",
  "tika-s0302t:311_6": "Bhaggā nittejā bhaggavibhaggā dubbalā. Hadayakoṭiṃyevāti cakkhādivatthūsu avattetvā",
  "tika-s0302t:311_7": "tesaṃ khīṇattā koṭibhūtaṃ hadayavatthuṃyeva. Yāva esā vedanā vattati.",
  "tika-s0302t:312": "Vāpiyāti mahātaḷākena. Pañcaudakamaggasampannanti pañcahi udakassa pavisananikkhamanamaggehi yuttaṃ. Tato tato vissandamānaṃ sabbaso puṇṇattā.",
  "tika-s0302t:313": "Paṭhamaṃ deve vassantetiādi upamāsaṃsandanaṃ. Imaṃ vedanaṃ sandhāyāti imaṃ yathāvuttaṃ pariyosānappattaṃ manodvārikavedanaṃ sandhāya.",
  "tika-s0302t:314_0": "Kāyassa bhedāti attabhāvassa vināsato. “Uddhaṃ jīvitapariyādānā”ti pāḷi, aṭṭhakathāyaṃ",
  "tika-s0302t:314_1": "pana jīvitapariyādānā uddhanti paduddhāro kato. Paralokavasena agantvā. Vedanānaṃ",
  "tika-s0302t:314_2": "sītibhāvo nāma saṅkhāradarathapariḷāhabhāvo, so panāyaṃ appavattivasenāti āha “pavatti…pe…",
  "tika-s0302t:314_3": "bhavissantī”ti. Dhātusarīrānīti aṭṭhikaṅkalasaṅkhātadhātusarīrāni. Sarīrekadese hi sarīrasamaññā.",
  "tika-s0302t:315_0": "Kumbhakārapākāti kumbhakārapākato. Ettha paccatīti pāko, pacanaṭṭhānaṃ. Tadeva pācanavasena",
  "tika-s0302t:315_1": "āvasanti etthāti āvāso, tasmā kumbhakārāvāsato. Avigatavūpasamaṃ saṅkharitaṃ kumbhaṃ",
  "tika-s0302t:315_2": "uddharitvā ṭhapento chārikāya sati pidhānavasena ṭhapeti. Tathā ṭhapanaṃ pana sandhāya",
  "tika-s0302t:315_3": "vuttaṃ “paṭisisseyyā”ti. Kumbhassa padesabhūtatāya ābaddhā avayavā “kumbhakapālānī”ti",
  "tika-s0302t:315_4": "adhippetāni, na chinnabhinnāni. Avayavamukhena hi samudāyo vutto. Tattha kapālasamudāyo",
  "tika-s0302t:315_5": "hi ghaṭo. Tenāha “mukhavaṭṭiyā ekabaddhānī”ti. Avasisseyyunti vaṇṇavisesauṇhabhāvāpagatā",
  "tika-s0302t:315_6": "ghaṭakārāneva tiṭṭheyyunti. Āditta…pe… tayo bhavā daṭṭhabbā ekādasahi aggīhi ādittabhāvato.",
  "tika-s0302t:315_7": "Yathā kumbhakāro kumbhakārāvāsaṃ ādittaṃ paccavekkhati, evaṃ āraddhavipassakopesa",
  "tika-s0302t:315_8": "bhavattayaṃ rāgādīhi ādittanti āha “kumbhakāro viya yogāvacaro”ti. Nīharaṇadaṇḍako",
  "tika-s0302t:315_9": "viya arahattamaggañāṇaṃ bhavattayapākato nīharaṇato. Samo bhūmibhāgo viya nibbānatalaṃ",
  "tika-s0302t:315_10": "sabbavisamā nivattanato.",
  "tika-s0302t:316_0": "“Ādānanikkhepanato, vayovuddhatthaṅgamato, āhāramayato, utumayato, cittasamuṭṭhānato,",
  "tika-s0302t:316_1": "kammajato, dhammatārūpato”ti imehi sattahi ākārehi sammasanto rūpasattakaṃ vipassati",
  "tika-s0302t:316_2": "nāma. “Kalāpato, yamakato, khaṇikato, paṭipāṭito, diṭṭhiugghāṭanato, mānasamugghāṭato,",
  "tika-s0302t:316_3": "nikantipariyādānato”ti imehi sattahi ākārehi sammasanto arūpasattakaṃ vipassati nāma,",
  "tika-s0302t:316_4": "tasmā yathāvuttaṃ imaṃ rūpasattakaṃ arūpasattakañca nīharitvā vipassantassa. Yadipi",
  "tika-s0302t:316_5": "arahato attabhāvo sabbabhavehipi uddhaṭo, yāva pana anupādisesaparinibbānaṃ na pāpuṇāti,",
  "tika-s0302t:316_6": "tāva tasmimpi sugatibhave ṭhitoyevāti vattabbataṃ labbhatīti “catūhi apāyehi attabhāvaṃ",
  "tika-s0302t:316_7": "uddharitvā”icceva vuttaṃ. Tenāha “khīṇāsavo panā”tiādi. Tathā ca vakkhati “anupādisesāya",
  "tika-s0302t:316_8": "nibbānadhātuyā parinibbutassa vaṭṭavūpasamo veditabbo”ti. Na parinibbāti anupādisesāya",
  "tika-s0302t:316_9": "nibbānadhātuyāti adhippāyo, saupādisesāya pana nibbānadhātuyā parinibbānaṃ arahattappattiyeva.",
  "tika-s0302t:316_10": "Abhisaṅkhārahetuto hettha pariḷāhavūpasamassa upasamabhāvena adhippetattā uṇhakumbhanibbānanidassanampi",
  "tika-s0302t:316_11": "na virujjhati. Anupādinnakasarīrānīti utusamuṭṭhānikarūpakalāpe vadanti. Bhikkhaveti",
  "tika-s0302t:316_12": "ettha iti-saddo ādiattho. Idaṃ pana vacanaṃ. Anuyogāropanatthanti kāyapariyantikaṃ",
  "tika-s0302t:316_13": "vedanaṃ vedayamāno khīṇāsavo api nu puññābhisaṅkhārādikammaṃ kareyyāti pañhaṃ kātuṃ.",
  "tika-s0302t:316_14": "Atha vā anuyogāropanatthanti “api nu kho khīṇāsavo bhikkhu puññābhisaṅkhāraṃ vā abhisaṅkhareyyā”tiādinā",
  "tika-s0302t:316_15": "anuyogaṃ āropetuṃ vuttaṃ, na tāva yathāraddhadesanaṃ niṭṭhāpetunti attho.",
  "tika-s0302t:317_0": "Paṭisandhiviññāṇe siddhe tasmiṃ bhave uppajjanārahānaṃ viññāṇānaṃ siyā sambhavo,",
  "tika-s0302t:317_1": "nāsatīti vuttaṃ “viññāṇaṃ paññāyethāti paṭisandhiviññāṇaṃ paññāyethā”ti. Sabbaso",
  "tika-s0302t:317_2": "saṅkhāresu asantesu paṭisandhiviññāṇaṃ api nu kho paññāyeyya. Tasmiñhi apaññāyamāne",
  "tika-s0302t:317_3": "sabbaṃ viññāṇaṃ na paññāyeyya. Therānanti “bhikkhave”ti ālapitattherānaṃ. Pañhabyākaraṇaṃ",
  "tika-s0302t:317_4": "sampahaṃsati tassa sabbaññutaññāṇena saṃsandanato. Appaññāṇanti appaññāyanaṃ. Ādi-saddena",
  "tika-s0302t:317_5": "viññāṇe asati nāmarūpassa appaññāṇanti evamādiṃ saṅgaṇhāti. Sanniṭṭhānasaṅkhātanti",
  "tika-s0302t:317_6": "saddahanākārena pavattasanniṭṭhānasaṅkhātaṃ. Adhimokkhanti nicchayākāravimokkhaṃ",
  "tika-s0302t:317_7": "saddhāvimokkhañca. Tenāha pāḷiyaṃ “saddahatha metaṃ, bhikkhave”ti. Saddhāsahitañhi",
  "tika-s0302t:317_8": "nicchayākāravimokkhaṃ sandhāyāha “sanniṭṭhānasaṅkhātaṃ adhimokkha”nti. Antoti pariyanto.",
  "tika-s0302t:317_9": "Parito chijjati etthāti paricchedo.",
  "tika-s0302t:318": "Parivīmaṃsanasuttavaṇṇanā niṭṭhitā.",
  "tika-s0302t:319": "2. Upādānasuttavaṇṇanā",
  "tika-s0302t:320_0": "52. Ārammaṇādibhāvena saṃvattanato upādānānaṃ hitāni upādāniyāni, tesu upādāniyesu.",
  "tika-s0302t:320_1": "Tenāha “catunnaṃ upādānānaṃ paccayesū”ti. Assādaṃ anupassantassāti asādetabbaṃ micchāñāṇena",
  "tika-s0302t:320_2": "anupassato. Tadāhāroti soḷasa vā vīsaṃ tiṃsaṃ cattālīsaṃ paññāsaṃ vā āhāro paccayo",
  "tika-s0302t:320_3": "etassāti tadāhāro. Aggikkhandho viya tayo bhavā ekādasahi aggīhi ādittabhāvato etadeva",
  "tika-s0302t:320_4": "bhavattayaṃ. Aggi…pe… puthujjano aggikkhandhasadisassa bhavattayassa paribandhanato.",
  "tika-s0302t:321_0": "Kammaṭṭhānassāti vipassanākammaṭṭhānassa. Tenāha “tebhūmakadhammesū”ti. Dhammapāsādanti",
  "tika-s0302t:321_1": "lokuttaradhammapāsādaṃ. So hi accuggataṭṭhena “pāsādo”ti vuccati. Satipaṭṭhānamahāvīthiyaṃ",
  "tika-s0302t:321_2": "phalakkhaṇe pavattāyāti.",
  "tika-s0302t:322": "Upādānasuttavaṇṇanā niṭṭhitā.",
  "tika-s0302t:323": "3-4. Saṃyojanasuttadvayavaṇṇanā",
  "tika-s0302t:324_0": "53-54. Mahantavaṭṭappabandhaopammabhāvena telapadīpassa āhatattā “mahantañca vaṭṭikapālaṃ",
  "tika-s0302t:324_1": "gahetvā”ti vuttaṃ. Purimanayenevāti purimasmiṃ upādāniyasutte vuttanayeneva. Tathā",
  "tika-s0302t:324_2": "vinetabbānaṃ puggalānaṃ ajjhāsayavasena hi imesaṃ suttānaṃ evaṃ vacanaṃ evaṃ desanā.",
  "tika-s0302t:324_3": "Esa nayo ito paresupi.",
  "tika-s0302t:325": "Saṃyojanasuttadvayavaṇṇanā niṭṭhitā.",
  "tika-s0302t:326": "5-6. Mahārukkhasuttadvayavaṇṇanā",
  "tika-s0302t:327_0": "55-56. Ojaṃ abhiharantīti rasaharaṇiyo viya purisassa sarīre rukkhamūlāni rukkhassa",
  "tika-s0302t:327_1": "pathavīāporase upari āropenti. Tesaṃ tathā āropanaṃ “ojāyā”tiādinā vibhāveti. Hatthasatubbedhamassāti",
  "tika-s0302t:327_2": "hatthasatubbedho, hatthasataṃ ubbiddhassapi. Etthāti etissaṃ vaṭṭakathāyaṃ. Kammārohananti kammapaccayo.",
  "tika-s0302t:328_0": "Puna etthāti etissaṃ vivaṭṭakathāyaṃ. Vaṭṭadukkhaṃ nāsetukāmassa daḷhaṃ uppannasaṃvegañāṇaṃ",
  "tika-s0302t:328_1": "sandhāya “kuddālo viyā”ti āha. Tato nibbattitañāṇaṃ samādhipacchiyā ṭhitaṃ nissāya",
  "tika-s0302t:328_2": "pavattetabbavipassanārambhañāṇaṃ. Rukkhacchedanapharasu viyāti evaṃbhūtassa vipassanā",
  "tika-s0302t:328_3": "ekantato vaṭṭacchedāya hotiyevāti āha “rukkhassa…pe… manasikarontassa paññā”ti. Tattha",
  "tika-s0302t:328_4": "kammaṭṭhānanti vipassanākammaṭṭhānaṃ. Taṃ catubbidhavavatthānavasena vīsati pathavīkoṭṭhāsā,",
  "tika-s0302t:328_5": "dvādasa āpokoṭṭhāsā, cattāro tejokoṭṭhāsā, cha vāyokoṭṭhāsāti dvecattālīsāya koṭṭhāsesu.",
  "tika-s0302t:328_6": "Viññāṇassa cāti iti-saddo ādiattho pakārattho ca. Tena bhūtarūpāni viññāṇasampayuttadhamme",
  "tika-s0302t:328_7": "ca saṅgaṇhāti. Sattasu sappāyesu yassa alabhantassa kammaṭṭhānaṃ vibhūtaṃ hutvā na",
  "tika-s0302t:328_8": "upaṭṭhāti, taṃ sandhāyāha “aññataraṃ sappāya”nti. Sesaṃ suviññeyyameva.",
  "tika-s0302t:329": "Mahārukkhasuttadvayavaṇṇanā niṭṭhitā.",
  "tika-s0302t:330": "7. Taruṇarukkhasuttavaṇṇanā",
  "tika-s0302t:331_0": "57-59. Palimajjeyyāti allakaraṇavasena parito pāḷiṃ bandheyya. Tathā karonto yasmā",
  "tika-s0302t:331_1": "ca tattha tiṇagacchādīnaṃ mūlasantānaggahaṇena taṃ ṭhānaṃ sodheti nāma, tasmā vuttaṃ",
  "tika-s0302t:331_2": "“sodheyyā”ti. Paṃsunti assa pavaḍḍhakārakaṃ, āgantukaṃ paṃsunti attho. Dadeyyāti",
  "tika-s0302t:331_3": "pakkhipeyya. Tenāha “thaddha”ntiādi. Vuttanayenevāti “rukkhaṃ nāsetukāmo puriso viyā”tiādinā",
  "tika-s0302t:331_4": "pañcamasutte vuttanayena. Aṭṭhamanavamāni uttānatthāneva vuttanayattā.",
  "tika-s0302t:332": "Taruṇarukkhasuttavaṇṇanā niṭṭhitā.",
  "tika-s0302t:333": "10. Nidānasuttavaṇṇanā",
  "tika-s0302t:334_0": "60. Bahuvacanavasenāti kurū nāma jānapadino rājakumārā, tesaṃ nivāso ekopi janapado",
  "tika-s0302t:334_1": "ruḷhīvasena “kurū”ti evaṃ bahuvacanavasena. Yattha bhagavato vasanokāsabhūto koci",
  "tika-s0302t:334_2": "vihāro na hoti, tattha kevalaṃ gocaragāmakittanaṃ nidānakathāya pakati yathā “sakkesu",
  "tika-s0302t:334_3": "viharati devadahaṃ nāma sakyānaṃ nigamo”ti. “Āyasmā”ti vā “devānaṃ piyo”ti vā bhavanti",
  "tika-s0302t:334_4": "vā piyasamudāhāro esoti āha “āyasmāti piyavacanameta”nti. Tayidaṃ piyavacanaṃ gāravavasena",
  "tika-s0302t:334_5": "vuccatīti āha “garuvacanameta”nti. Atidūraṃ accāsannaṃ atisammukhā atipacchato uparivāto",
  "tika-s0302t:334_6": "unnatappadesoti ime cha nisajjadosā. Nīlapītalohitodātamañjiṭṭhapabhassaravasena chabbaṇṇānaṃ.",
  "tika-s0302t:335_0": "Kulasaṅgahatthāyāti kulānuddayatāvasena kulānuggaṇhanatthāya. Sahassabhaṇḍikaṃ nikkhipanto",
  "tika-s0302t:335_1": "viya bhikkhāpaṭiggaṇhanena tesaṃ abhivādanādisampaṭicchanena ca puññābhisandassa",
  "tika-s0302t:335_2": "jananena. Paṭisammajjitvāti antevāsikehi sammaṭṭhaṭṭhānaṃ sakkaccakāritāya puna sammajjitvā.",
  "tika-s0302t:335_3": "Ubhayantato paṭṭhāya majjhanti ādito paṭṭhāya vedanaṃ, jarāmaraṇato paṭṭhāya ca vedanaṃ",
  "tika-s0302t:335_4": "pāpetvā sammasanamāha. Tikkhattunti “ādito paṭṭhāya anta”ntiādinā vuttacaturākārupasaṃhite",
  "tika-s0302t:335_5": "tayo vāre. Tena dvādasakkhattuṃ sammasanamāha. Amhākaṃ bhagavatā gambhīrabhāveneva",
  "tika-s0302t:335_6": "kathitattā sesabuddhehipi evameva kathitoti dhammanvaye ṭhatvā vuttaṃ “sabbabuddhehi…pe… kathito”ti.",
  "tika-s0302t:336_0": "Pamāṇātikkameti aparimāṇatthe “yāvañcidaṃ tena bhagavatā”tiādīsu viya. Atirekabhāvajotano",
  "tika-s0302t:336_1": "hi yaṃ yāva-saddo. Tenāha “atigambhīroti attho”ti. Avabhāsati khāyati upaṭṭhāti ñāṇassa.",
  "tika-s0302t:336_2": "Tathā upaṭṭhānañhi sandhāya “dissatī”ti vuttaṃ. Nanu esa paṭiccasamuppādo ekantagambhīrova,",
  "tika-s0302t:336_3": "atha kasmā gambhīrāvabhāsatā jotitāti? Saccametaṃ, ekantagambhīratādassanatthameva",
  "tika-s0302t:336_4": "panassa gambhīrāvabhāsaggahaṇaṃ, tasmā aññattha labbhamānaṃ cātukoṭikaṃ byatirekamukhena",
  "tika-s0302t:336_5": "nidassetvā tamevassa ekantagambhīrataṃ vibhāvetuṃ “ekaṃ hī”tiādi vuttaṃ. Etaṃ natthīti",
  "tika-s0302t:336_6": "agambhīro agambhīrāvabhāso cāti etaṃ dvayaṃ natthi. Tena yathādassite cātukoṭike",
  "tika-s0302t:336_7": "pacchimā ekakoṭi labbhatīti dasseti. Tenāha “ayaṃ hī”tiādi.",
  "tika-s0302t:337_0": "Yehi gambhīrabhāvehi paṭiccasamuppādo “gambhīro”ti vuccati, te catūhi upamāhi ulliṅgento",
  "tika-s0302t:337_1": "“bhavaggaggahaṇāyā”tiādimāha. Yathā bhavaggaggahaṇatthaṃ hatthaṃ pasāretvā gahetuṃ",
  "tika-s0302t:337_2": "na sakkā dūrabhāvato, evaṃ saṅkhārādīnaṃ avijjādipaccayasambhūtasamudāgatattho pakatiñāṇena",
  "tika-s0302t:337_3": "gahetuṃ na sakkā. Yathā sineruṃ bhinditvā miñjaṃ pabbatarasaṃ pākatikapurisena nīharituṃ",
  "tika-s0302t:337_4": "na sakkā, evaṃ paṭiccasamuppādagate dhammatthādike pakatiñāṇena bhinditvā vibhajja",
  "tika-s0302t:337_5": "paṭivijjhanavasena jānituṃ na sakkā. Yathā mahāsamuddaṃ pakatipurisassa bāhudvayavasena",
  "tika-s0302t:337_6": "pāraṃ tarituṃ na sakkā. Evaṃ vepullaṭṭhena mahāsamuddasadisaṃ paṭiccasamuppādaṃ pakatiñāṇena",
  "tika-s0302t:337_7": "desanāvasena pariharituṃ na sakkā. Yathā pathaviṃ parivattetvā pākatikapurisassa",
  "tika-s0302t:337_8": "pathavojaṃ gahetuṃ na sakkā, evaṃ itthaṃ avijjādayo saṅkhārādīnaṃ paccayā hontīti",
  "tika-s0302t:337_9": "tesaṃ paṭiccasamuppādasabhāvo pākatikañāṇena nīharitvā gahetuṃ na sakkoti, evaṃ catubbidhagambhīratāvasena",
  "tika-s0302t:337_10": "catasso upamā yojetabbā. Pākatikañāṇavasena cāyamatthayojanā katā diṭṭhasaccānaṃ",
  "tika-s0302t:337_11": "tattha paṭivedhasabbhāvato, tathāpi yasmā sāvakānaṃ paccekabuddhānañca tattha sappadesameva",
  "tika-s0302t:337_12": "ñāṇaṃ, buddhānaṃyeva nippadesaṃ. Tasmā vuttaṃ “buddhavisayaṃ pañha”nti.",
  "tika-s0302t:338_0": "Māti paṭisedhe nipāto. Svāyaṃ “uttānakuttānako viya khāyatī”ti vacanaṃ sandhāya vuttoti",
  "tika-s0302t:338_1": "āha “mā bhaṇīti attho”ti. Ussādentoti paññāvasena ukkaṃsantoti attho. Apasādentoti",
  "tika-s0302t:338_2": "nibbhacchanto, niggaṇhantoti attho. Tenāti mahāpaññabhāvena.",
  "tika-s0302t:339_0": "Tatthāti therassa satipi uttānabhāve paṭiccasamuppādassa aññesaṃ gambhīrabhāve. Subhojanarasapuṭṭhassāti",
  "tika-s0302t:339_1": "sundarena bhojanarasena positassa. Katayogassāti nibbuddhapayoge kataparicayassa.",
  "tika-s0302t:339_2": "Mallapāsāṇanti mallehi mahābaleheva khipitabbapāsāṇaṃ. Kuhiṃ imassa bhāriyaṭṭhānanti",
  "tika-s0302t:339_3": "kasmiṃ passe imassa pāsāṇassa garutarapadesoti tassa sallahukabhāvaṃ dīpento vadati.",
  "tika-s0302t:340_0": "Timirapiṅgaleneva dīpenti tassa mahāvipphārabhāvato. Tenāha “tassa kirā”tiādi. Pakkuthatīti",
  "tika-s0302t:340_1": "pakkuthantaṃ viya parivattati parito vattati. Lakkhaṇavacanañhetaṃ. Piṭṭhiyaṃ sakalikaaṭṭhikā",
  "tika-s0302t:340_2": "piṭṭhipattaṃ. Kāyūpapannassāti mahatā kāyena upetassa, mahākāyassāti attho. Piñcha",
  "tika-s0302t:340_3": "vaṭṭīti piñcha kalāpo. Supaṇṇavātanti nāgaggahaṇādīsu pakkhapapphoṭanavasena uppajjanakavātaṃ.",
  "tika-s0302t:341_0": "“Pubbūpanissayasampattiyā”tiādinā uddiṭṭhakāraṇāni vitthārato vivarituṃ “ito kirā”tiādi",
  "tika-s0302t:341_1": "vuttaṃ. Tattha itoti ito bhaddakappato. Satasahassimeti satasahassame. Haṃsavatī",
  "tika-s0302t:341_2": "nāma nagaraṃ ahosi jātanagaraṃ. Dhurapattānīti bāhirapattāni, yāni dīghatamāni.",
  "tika-s0302t:342_0": "Kaniṭṭhabhātāti vemātikabhātā kaniṭṭho yathā amhākaṃ bhagavato nandatthero. Buddhānañhi",
  "tika-s0302t:342_1": "sahodarā bhātaro nāma na honti. Tattha jeṭṭhā tāva nuppajjanti, kaniṭṭhānaṃ pana",
  "tika-s0302t:342_2": "asambhavo eva. Bhoganti vibhavaṃ. Upasantoti corajanitasaṅkhobhavūpasamena upasanto janapado.",
  "tika-s0302t:343": "Dve sāṭake nivāsetvāti sāṭakadvayameva attano kāyaparihāriyaṃ katvā, itaraṃ sabbasambhāraṃ attanā mocetvā.",
  "tika-s0302t:344_0": "Pattaggahaṇatthanti antopakkhittauṇhabhojanattā pattassa aparāparaṃ hatthe parivattentassa",
  "tika-s0302t:344_1": "sukhena pattaggahaṇatthaṃ. Uttarisāṭakanti attano uttariyaṃ sāṭakaṃ. Etāni pākaṭaṭṭhānānīti",
  "tika-s0302t:344_2": "etāni yathāvuttāni bhagavato desanāya pākaṭāni buddhe buddhasāvake ca uddissa therassa",
  "tika-s0302t:344_3": "puññakaraṇaṭṭhānāni, paccekabuddhaṃ pana bodhisattañca uddissa therassa puññakaraṇaṭṭhānāni bahūniyeva.",
  "tika-s0302t:345": "Paṭisandhiṃ gahetvāti amhākaṃ bodhisattassa paṭisandhiggahaṇadivaseyeva paṭisandhiṃ gahetvā.",
  "tika-s0302t:346_0": "Uggahanaṃ pāḷiyā uggaṇhanaṃ, savanaṃ atthasavanaṃ, paripucchanaṃ gaṇṭhiṭṭhānesu atthaparipucchanaṃ,",
  "tika-s0302t:346_1": "dhāraṇaṃ pāḷiyā pāḷiatthassa ca citte ṭhapanaṃ. Sabbañcetaṃ idha paṭiccasamuppādavasena",
  "tika-s0302t:346_2": "veditabbaṃ, sabbassapi buddhavacanassa vasenātipi vaṭṭati. Sotāpannānañca…pe… upaṭṭhāti",
  "tika-s0302t:346_3": "tattha sammohavigamena “yaṃ kiñci samudayadhammaṃ, sabbaṃ taṃ nirodhadhamma”nti attapaccakkhavasena",
  "tika-s0302t:346_4": "upaṭṭhānato. Nāmarūpaparicchedoti saha paccayena nāmarūpassa paricchijja avabodho.",
  "tika-s0302t:346_5": "Catūhīti dhammagambhīrādīhi catūhi gambhīratāhi sabbāpi gambhīratā.",
  "tika-s0302t:347_0": "Sāvakehi desitā desanāpi pana satthu eva desanāti āha “mayā dinnanaye ṭhatvā”ti.",
  "tika-s0302t:347_1": "“Sekkhena nāma nibbānaṃ sabbākārena paṭividdhaṃ na hotī”ti na tassa gambhīratāti",
  "tika-s0302t:347_2": "tassa gambhīrassa upādānassa gambhīratā viya suṭṭhu diṭṭhā nāma hoti. Tasmā āha “idaṃ",
  "tika-s0302t:347_3": "nibbānameva gambhīraṃ, paccayākāro pana uttānako jāto”ti. Nibbānañhi sabbepi asekkhā",
  "tika-s0302t:347_4": "sabbaso paṭivijjhanti nippadesattā, paccayākāraṃ pana sammāsambuddhāyeva anavasesato",
  "tika-s0302t:347_5": "paṭivijjhanti, na itare. Tasmā paccayavasena “idaṃ aparaddha”nti vuttaṃ theraṃ apasādentena.",
  "tika-s0302t:347_6": "Tameva hissa anavasesato paṭivedhābhāvaṃ vibhāvetuṃ “atha kasmā”tiādi vuttaṃ. Asatipi",
  "tika-s0302t:347_7": "dhammato bhede saṃyojanatthaanusayatthavasena pana tesaṃ labbhamānabhedaṃ gahetvā",
  "tika-s0302t:347_8": "“ime cattāro kilese”ti vuttaṃ. Añño hi tesaṃ bandhanattho, añño thāmagamanaṭṭhoti.",
  "tika-s0302t:347_9": "Esa nayo sesesupi. Iti imesaṃ kilesānaṃ appahīnattā tathārūpaṃ upanissayasampadaṃ",
  "tika-s0302t:347_10": "abhāvayatova anuttānameva dhammaṃ uttānanti na vattabbamevāti adhippāyo. Cattāri",
  "tika-s0302t:347_11": "aṭṭha soḷasa vā asaṅkhyeyyānīti idaṃ mahābodhisattānaṃ santāne bodhiparipācakadhammānaṃ",
  "tika-s0302t:347_12": "tikkhamajjhimamudubhāvasiddhakālavisesadassanaṃ, tañca kho mahābhinīhārato paṭṭhāyāti",
  "tika-s0302t:347_13": "vadanti. Etehīti yathāvuttabuddhasāvakaaggasāvakapaccekabuddhasammāsambuddhānaṃ visesādhigamehi.",
  "tika-s0302t:347_14": "Paccanīkanti paṭikkūlaṃ viruddhaṃ. Sabbathā paccayākārapaṭivedho nāma sammāsambodhiyādhigamo",
  "tika-s0302t:347_15": "evāti vuttaṃ “paccayākāraṃ paṭivijjhituṃ vāyamantassevā”ti. Navahi ākārehīti uppādādīhi",
  "tika-s0302t:347_16": "navahi paccayākārehi. Vuttañhetaṃ paṭisambhidāyaṃ –",
  "tika-s0302t:348_0": "“Avijjāsaṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti",
  "tika-s0302t:348_1": "ca saṃyogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti",
  "tika-s0302t:348_2": "ca, imehi navahākārehi avijjā paccayo, saṅkhārā paccayasamuppannā”tiādi.",
  "tika-s0302t:349_0": "Tattha navahākārehīti navahi paccayabhāvūpagamanehi ākārehi. Uppajjati etasmā phalanti",
  "tika-s0302t:349_1": "uppādo, phaluppattiyā kāraṇabhāvo. Sati ca avijjāya saṅkhārā uppajjanti, nāsati,",
  "tika-s0302t:349_2": "tasmā avijjā saṅkhārānaṃ uppādo hoti. Tathā avijjāya sati saṅkhārā pavattanti ca",
  "tika-s0302t:349_3": "nimiyanti ca. Yathā ca bhavādīsu khipanti, evaṃ tesaṃ avijjā paccayo hoti, tathā",
  "tika-s0302t:349_4": "āyūhanti phaluppattiyā ghaṭenti saṃyujjanti attano phalena. Yasmiṃ santāne sayaṃ",
  "tika-s0302t:349_5": "uppannā, taṃ palibundhanti paccayantarasamavāye udayanti uppajjanti, hinoti ca saṅkhārānaṃ",
  "tika-s0302t:349_6": "kāraṇabhāvaṃ upagacchati. Paṭicca avijjaṃ saṅkhārā ayanti pavattantīti evaṃ avijjāya",
  "tika-s0302t:349_7": "saṅkhārānaṃ kāraṇabhāvūpagamanavisesā uppādādayo veditabbāti. Uppādaṭṭhitīti ca tiṭṭhati",
  "tika-s0302t:349_8": "etenāti ṭhiti, kāraṇaṃ. Uppādo eva ṭhiti uppādaṭhiti. Esa nayo sesesupi. Idañca paccayākāradassanaṃ",
  "tika-s0302t:349_9": "yathā purimehi mahābodhimūle pavattitaṃ, tathā amhākaṃ bhagavatāpi pavattitanti acchariyavegābhihatā",
  "tika-s0302t:349_10": "dasasahassilokadhātu saṅkampi sampakampīti dassento “diṭṭhamatte”tiādimāha.",
  "tika-s0302t:350_0": "Etassa dhammassāti etassa paṭiccasamuppādasaññitassa dhammassa. So pana yasmā atthato",
  "tika-s0302t:350_1": "hetuppabhavānaṃ hetu. Tenāha “etassa paccayadhammassā”ti. Jātiādīnaṃ jarāmaraṇapaccayatāyāti",
  "tika-s0302t:350_2": "attho. Nāmarūpaparicchedo tassa ca paccayapariggaho na paṭhamābhinivesamattena hoti,",
  "tika-s0302t:350_3": "atha kho tattha aparāparaṃ ñāṇuppattisaññitena anu anu bujjhanena. Tadubhayabhāvaṃ",
  "tika-s0302t:350_4": "pana dassento “ñātapariññāvasena ananubujjhanā”ti āha. Niccasaññādīnaṃ pajahanavasena",
  "tika-s0302t:350_5": "pavattamānā vipassanādhamme paṭivijjhati eva nāma hoti paṭipakkhavikkhambhanena tikkhavisadabhāvāpattito,",
  "tika-s0302t:350_6": "tadadhiṭṭhānabhūtā ca tīraṇapariññā ariyamaggo ca pariññāpahānābhisamayavasena pavattiyā",
  "tika-s0302t:350_7": "tīraṇappahānapariññāsaṅgaho cāti tadubhayapaṭivedhābhāvaṃ dassento “tīraṇappahānapariññāvasena",
  "tika-s0302t:350_8": "appaṭivijjhanā”ti āha. Tantaṃ vuccati paṭavīnanatthaṃ tantavāyeti tantaṃ āvañchitvā",
  "tika-s0302t:350_9": "pasāritasuttavaṭṭitaṃ nīyatīti katvā, taṃ pana tantākulatāya nidassanabhāvena ākulameva",
  "tika-s0302t:350_10": "gahitanti āha “tantaṃ viya ākulajātā”ti. Saṅkhepato vuttamatthaṃ vitthārato dassento",
  "tika-s0302t:350_11": "“yathā nāmā”tiādi vuttaṃ. Samānetunti pubbenāparaṃ samaṃ katvā ānetuṃ, avisamaṃ ujuṃ",
  "tika-s0302t:350_12": "kātunti attho. Tantameva vā ākulaṃ tantākulaṃ, tantākulaṃ viya jātā bhūtā tantākulakajātā.",
  "tika-s0302t:350_13": "Majjhimaṃ paṭipadaṃ anupagantvā antadvayapakkhandena paccayākāre khalitvā ākulabyākulā",
  "tika-s0302t:350_14": "honti, teneva antadvayapakkhandena taṃtaṃdiṭṭhiggāhavasena paribbhamantā ujukaṃ dhammaṭṭhititantaṃ",
  "tika-s0302t:350_15": "paṭivijjhituṃ na jānanti. Tenāha “na sakkonti paccayākāraṃ ujuṃ kātu”nti. Dve bodhisatteti",
  "tika-s0302t:350_16": "paccekabodhisattamahābodhisatte. Attano dhammatāyāti attano sabhāvena, paropadesena",
  "tika-s0302t:350_17": "vināti attho. Tattha tattha guḷakajātanti tasmiṃ tasmiṃ ṭhāne jātaguḷakaṃ piṇḍisuttaṃ.",
  "tika-s0302t:350_18": "Tato eva gaṇṭhibaddhanti vuttaṃ. Paccayesu pakkhalitvāti aniccadukkhānattādisabhāvesu",
  "tika-s0302t:350_19": "paccayadhammesu niccādibhāvavasena pakkhalitvā. Paccaye ujuṃ kātuṃ asakkontoti tasseva",
  "tika-s0302t:350_20": "niccādigāhassa avissajjanato paccayadhammanimittaṃ attano dassanaṃ ujuṃ kātuṃ asakkonto",
  "tika-s0302t:350_21": "idaṃsaccābhinivesakāyaganthavasena gaṇṭhikajātā hontīti āha “dvāsaṭṭhi…pe… gaṇṭhibaddhā”ti.",
  "tika-s0302t:351_0": "Ye hi keci samaṇā vā brāhmaṇā vā sassatadiṭṭhiādi diṭṭhiyo nissitā allīnā, vinanato",
  "tika-s0302t:351_1": "kulāti itthiliṅgavasena laddhanāmassa tantavāyassa gaṇṭhikaṃ nāma ākulabhāvena aggato",
  "tika-s0302t:351_2": "vā mūlato vā duviññeyyāvayavaṃ khalitabandhasuttanti āha “kulāgaṇṭhikaṃ vuccati pesakārakañjiyasutta”nti.",
  "tika-s0302t:351_3": "Sakuṇikāti vaṭṭacāṭakasakuṇikā. Sā hi rukkhasākhāsu olambanakulāvakā hoti. Tañhi",
  "tika-s0302t:351_4": "sā kulāvakaṃ tato tato tiṇahīrādike ānetvā tathā tathā vinandhati, yathā tesaṃ pesakārakañjiyasuttaṃ",
  "tika-s0302t:351_5": "viya aggena vā aggaṃ, mūlena vā mūlaṃ samānetuṃ vivecetuṃ vā na sakkā. Tenāha “yathā”tiādi.",
  "tika-s0302t:351_6": "Tadubhayampīti kulāgaṇṭhikanti vuttaṃ kañjiyasuttaṃ kulāvakañca. Purimanayenevāti",
  "tika-s0302t:351_7": "“evameva sattā”tiādinā pubbe vuttanayeneva.",
  "tika-s0302t:352_0": "Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ",
  "tika-s0302t:352_1": "vinandhitvā ākulāni hutvā tiṭṭhanti, tāni pana tathā dubbiveciyāni yathā rajjubhūtānīti",
  "tika-s0302t:352_2": "dassetuṃ “yathā hī”tiādi vuttaṃ. Sesamettha heṭṭhā vuttanayameva.",
  "tika-s0302t:353_0": "Apāyoti ayena sukhena, sukhahetunā vā virahito. Dukkhassa gatibhāvatoti apāyikassa",
  "tika-s0302t:353_1": "dukkhassa pavattiṭṭhānabhāvato. Sukhasamussayatoti “abbhudayato vinipatitattā”ti",
  "tika-s0302t:353_2": "virūpaṃ nipatitattā yathā tenattabhāvena sukhasamussayo na hoti, evaṃ nipatitattā.",
  "tika-s0302t:353_3": "Itaroti saṃsāro nanu “apāya”ntiādinā vuttopi saṃsāro evāti? Saccametaṃ, nirayādīnaṃ",
  "tika-s0302t:353_4": "pana adhimattadukkhabhāvadassanatthaṃ apāyādiggahaṇaṃ gobalibaddañāyena ayamattho",
  "tika-s0302t:353_5": "veditabbo. Khandhānañca paṭipāṭīti pañcannaṃ khandhānaṃ hetuphalabhāvena aparāparuppatti.",
  "tika-s0302t:353_6": "Abbhocchinnaṃ vattamānāti avicchedena pavattamānā.",
  "tika-s0302t:354_0": "Taṃ sabbampīti taṃ “apāya”ntiādinā vuttaṃ sabbaṃ apāyadukkhañceva vaṭṭadukkhañca.",
  "tika-s0302t:354_1": "Mahāsamudde vātakkhittā nāvā viyāti idaṃ paribbhamanaṭṭhānassa mahantabhāvadassanatthañceva",
  "tika-s0302t:354_2": "paribbhamanassa anavattitadassanatthañca veditabbaṃ. Sesaṃ vuttanayameva.",
  "tika-s0302t:355": "Nidānasuttavaṇṇanā niṭṭhitā.",
  "tika-s0302t:356": "Dukkhavaggavaṇṇanā niṭṭhitā.",
  "tika-s0302t:357": "7. Mahāvaggo",
  "tika-s0302t:358": "1. Assutavāsuttavaṇṇanā",
  "tika-s0302t:359_0": "61. “Assutavā”ti sotadvārānusārena upadhāritaṃ, upadhāraṇaṃ vā sutaṃ assa atthīti",
  "tika-s0302t:359_1": "sutavā, tappaṭikkhepena na sutavāti assutavā. Vā-saddo cāyaṃ pasaṃsāyaṃ, atisayassa",
  "tika-s0302t:359_2": "vā bodhanako, tasmā yassa pasaṃsitaṃ, atisayena vā sutaṃ atthi, so “sutavā”ti saṃkilesaviddhaṃsanasamattho",
  "tika-s0302t:359_3": "pariyattidhammaparicayo “taṃ sutvā tathattāya paṭipatti ca sutavā”ti iminā padena",
  "tika-s0302t:359_4": "pakāsito. Atha vā sotabbayuttaṃ sutvā kattabbanipphattiṃ suṇīti sutavā. Tappaṭikkhepena",
  "tika-s0302t:359_5": "na sutavāti assutavā. Tenāhu porāṇā “āgamādhigamābhāvā, ñeyyo assutavā itī”ti. Tathā",
  "tika-s0302t:359_6": "cāha “khandhadhātu…pe… vinicchayarahito”ti. Tattha vācuggatakaraṇaṃ uggaho, tattha",
  "tika-s0302t:359_7": "paripucchanaṃ paripucchā, kusalehi saha codanāpariharaṇavasena vinicchayassa kāraṇaṃ",
  "tika-s0302t:359_8": "vinicchayo. Puthūnanti bahūnaṃ. Kilesādīnaṃ kilesābhisaṅkhārānaṃ vitthāretabbaṃ paṭisambhidāmagganiddesesu",
  "tika-s0302t:359_9": "āgatanayena. Andhaputhujjano gahito “nālaṃ nibbinditu”ntiādivacanato. Āsannapaccakkhavācī",
  "tika-s0302t:359_10": "idaṃ-saddoti āha “imasminti paccuppannapaccakkhakāyaṃ dassetī”ti. Catūsu mahābhūtesu",
  "tika-s0302t:359_11": "niyuttoti cātumahābhūtiko. Yathā pana mahāmattikāya nibbattaṃ mattikāmayaṃ, evamayaṃ",
  "tika-s0302t:359_12": "catūhi mahābhūtehi nibbatto “catumahābhūtamayo”ti vuttaṃ. Nibbindeyyāti nibbindanampi",
  "tika-s0302t:359_13": "āpajjeyya. Nibbindanā nāma ukkaṇṭhanā anabhiratibhāvatoti vuttaṃ “ukkaṇṭheyyā”ti.",
  "tika-s0302t:359_14": "Virajjeyyāti vītarāgo bhaveyya. Tenāha “na rajjeyyā”ti. Vimucceyyāti idha pana accantāya",
  "tika-s0302t:359_15": "vimuccanaṃ adhippetanti āha “muccitukāmo bhaveyyā”ti. Catūhi ca rūpajanakapaccayehi",
  "tika-s0302t:359_16": "āgato cayoti, ācayo, vuddhi. Cayato apakkamoti apacayo, parihāni. Ādānanti gahaṇaṃ,",
  "tika-s0302t:359_17": "paṭisandhiyā nibbatti. Bhedoti khandhānaṃ bhedo. So hi kaḷevarassa nikkhepoti vuttoti",
  "tika-s0302t:359_18": "āha “nikkhepananti bhedo”ti.",
  "tika-s0302t:360_0": "Paññāyantīti pakārato ñāyanti. Rūpaṃ pariggahetuṃ pariggaṇhanavasenapi rūpaṃ ālambituṃ.",
  "tika-s0302t:360_1": "Ayuttarūpaṃ katvā taṇhādīhi pariggahetuṃ arūpaṃ pariggaṇhituṃ yuttarūpaṃ karoti tesaṃ",
  "tika-s0302t:360_2": "bhikkhūnaṃ sappāyabhāvato. Tenāha “kasmā”tiādi. Nikkaḍḍhantoti tato gāhato nīharanto.",
  "tika-s0302t:361_0": "Manāyatanasseva nāmaṃ, na samādhipaññattīnaṃ “cittaṃ paññañca bhāvayaṃ, citto gahapatī”tiādīsu",
  "tika-s0302t:361_1": "viya. Cittīkātabbabhūtaṃ vatthu etassāti cittavatthu, tassa bhāvo cittavatthutā,",
  "tika-s0302t:361_2": "tena kāraṇena cittabhāvamāha. Cittagocaratāyāti cittavicittavisayatāya. Sampayuttadhammacittatāyāti",
  "tika-s0302t:361_3": "rāgādisaddhādisampayuttadhammavasena cittasabhāvattā. Tena cittatāya cittattamāha.",
  "tika-s0302t:361_4": "Vijānanaṭṭhenāti bujjhanaṭṭhena. Ajjhositanti ajjhosābhūtāya taṇhāya gahitaṃ. Tenāha",
  "tika-s0302t:361_5": "“taṇhāyā”tiādi. Parāmasitvāti dhammasabhāvaṃ aniccatādiṃ atikkamitvā parato niccādito",
  "tika-s0302t:361_6": "āmasitvā. Aṭṭhasatanti aṭṭhādhikaṃ sataṃ. Nava mānāti seyyassa “seyyohamasmī”tiādinā",
  "tika-s0302t:361_7": "āgatā navavidhamānā. Brahmajāle āgatā sassatavādādayo dvāsaṭṭhidiṭṭhiyo. Evanti vuttākārena.",
  "tika-s0302t:361_8": "Yasmā taṇhāmānadiṭṭhiggāhavasena puthujjanena daḷhaggāhaṃ gahitaṃ, tasmā so tattha",
  "tika-s0302t:361_9": "nibbindituṃ nibbidāñāṇaṃ uppādetuṃ na samattho.",
  "tika-s0302t:362_0": "Bhikkhaveti ettha iti-saddo ādiattho, tena “vara”nti evamādikaṃ saṅgaṇhāti. Idaṃ",
  "tika-s0302t:362_1": "anusandhivacanaṃ “kasmā āhā”ti kathetukāmatāya kāraṇaṃ pucchati. Tenāha “paṭhamaṃ",
  "tika-s0302t:362_2": "hī”tiādi. Assutavatā puthujjanena. Tenāti bhagavatā. Ayuttarūpaṃ kataṃ “nibbindeyyā”tiādinā",
  "tika-s0302t:362_3": "ādīnavassa vibhāvitattā. Arūpe pana tathā ādīnavassa avibhāvitattā vuttaṃ “arūpaṃ",
  "tika-s0302t:362_4": "pariggahetuṃ yuttarūpa”nti, yuttarūpaṃ viya katanti adhippāyo. Gāhoti taṇhāmānadiṭṭhiggāho.",
  "tika-s0302t:362_5": "“Nikkhamitvā arūpaṃ gato”ti idaṃ bhagavatā ādīnavaṃ dassetvā rūpe gāho paṭikkhitto,",
  "tika-s0302t:362_6": "na arūpe, tasmā “kātabbo nu kho so tatthā”ti micchāgaṇhantānaṃ so tato rūpato nikkhamitvā",
  "tika-s0302t:362_7": "arūpaṃ gato viya hotīti katvā vuttaṃ. Tiṭṭhamānanti tiṭṭhantaṃ. “Āpajjitvā viya hotī”ti",
  "tika-s0302t:362_8": "sabhāvena pavattamānaṃ “paṭhamavaye”tiādinā rūpassa bhedaṃ vayādīhi vibhajitvā dasseti.",
  "tika-s0302t:363_0": "Pādassa uddharaṇeti yathā ṭhapitassa pādassa ukkhipane. Atiharaṇanti yathāuddhataṃ",
  "tika-s0302t:363_1": "yathāṭṭhitaṭṭhānaṃ atikkamitvā haraṇaṃ. Vītiharaṇanti uddhato pādo yathāṭṭhitaṃ pādaṃ",
  "tika-s0302t:363_2": "yathā na ghaṭṭeti, evaṃ thokaṃ passato pariṇāmetvā haraṇaṃ. Vossajjananti tathā parapādaṃ",
  "tika-s0302t:363_3": "vītisāretvā bhūmiyaṃ nikkhipanatthaṃ avossajjanaṃ. Sannikkhepananti vossajjetvā bhūmiyaṃ",
  "tika-s0302t:363_4": "samaṃ nikkhipanaṃ ṭhapanaṃ. Sannirujjhananti nikkhittassa sabbaso nirujjhanaṃ uppīḷanaṃ.",
  "tika-s0302t:363_5": "Tattha tatthevāti tasmiṃ tasmiṃ paṭhamavayādike eva. Avadhāraṇena tesaṃ koṭṭhāsantarasaṅkamanābhāvamāha.",
  "tika-s0302t:363_6": "Odhīti bhāvo, pabbanti sandhi. Paṭhamavayādayo eva hettha odhi pabbanti ca adhippetā.",
  "tika-s0302t:363_7": "Paṭapaṭāyantāti “paṭapaṭā”iti karontā viya, tena nesaṃ pavattikkhaṇassa ittarataṃ",
  "tika-s0302t:363_8": "dasseti. Etanti etaṃ rūpadhammānaṃ yathāvuttaṃ tattha tattheva bhijjanaṃ evaṃ vuttappakārameva.",
  "tika-s0302t:363_9": "Vaṭṭippadesanti vaṭṭiyā pulakaṃ barahaṃ. Tañhi vaṭṭiyā pulakaṃ anatikkamitvāva sā",
  "tika-s0302t:363_10": "dīpajālā bhijjati. Paveṇisambandhavasenāti santativasena.",
  "tika-s0302t:364_0": "Rattinti rattiyaṃ. Bhummatthe hetaṃ upayogavacanaṃ. Evaṃ pana attho na gahetabbo",
  "tika-s0302t:364_1": "anuppannassa nirodhābhāvato. Purimapaveṇitoti rūpe vuttapaveṇito. Anekāni cittakoṭisatasahassāni",
  "tika-s0302t:364_2": "uppajjantīti vuttamatthaṃ theravādena dīpetuṃ “vuttampi ceta”ntiādi vuttaṃ. Aḍḍhacūḷanti",
  "tika-s0302t:364_3": "thokena ūnaṃ upaḍḍhaṃ, tassa pana upaḍḍhaṃ adhikārato vāhasatassāti viññāyati. “Aḍḍhacuddasa”nti",
  "tika-s0302t:364_4": "keci, “aḍḍhacatuttha”nti apare. “Sādhikaṃ diyaḍḍhasataṃ vāhā”ti daḷhaṃ katvā vadantīti",
  "tika-s0302t:364_5": "vīmaṃsitabbaṃ. Catunāḷiko tumbo. Mahāraññatāya pavaddhaṃ vanaṃ pavananti āha “pavaneti",
  "tika-s0302t:364_6": "mahāvane”ti. Tanti paṭhamaṃ gahitasākhaṃ. Ayamatthoti ayaṃ bhūmiṃ anotaritvā ṭhitasākhāya",
  "tika-s0302t:364_7": "eva gahaṇasaṅkhāto attho. Etadatthameva hi bhagavā “araññe”ti vatvāpi “pavane”ti āha.",
  "tika-s0302t:365_0": "Araññamahāvanaṃ viyāti araññaṭṭhāne brahāraññe viya. Ārammaṇolambananti ārammaṇassa",
  "tika-s0302t:365_1": "avalambanaṃ. Na vattabbaṃ ārammaṇapaccayena vinā anuppajjanato. Ekajātiyanti rūpādinīlādiekasabhāvaṃ.",
  "tika-s0302t:365_2": "“Dissati, bhikkhave, imassa cātumahābhūtikassa kāyassa ācayopi apacayopī”ti vadantena",
  "tika-s0302t:365_3": "rūpato nīharitvā arūpe gāho patiṭṭhāpito nāma, “varaṃ, bhikkhave, assutavā puthujjano”tiādiṃ",
  "tika-s0302t:365_4": "vadantena arūpato nīharitvā rūpe gāho patiṭṭhāpito nāma.",
  "tika-s0302t:366_0": "Nanti gāhaṃ. Ubhayatoti rūpato ca arūpato ca. Harissāmīti nīharissāmi. Parivattetvāti",
  "tika-s0302t:366_1": "mantaṃ jappitvā. Kaṇṇe dhumetvāti kaṇṇe dhametvā. Assāti visassa. Nimmathetvāti nimmadditvā,",
  "tika-s0302t:366_2": "nīharitvāti adhippāyo.",
  "tika-s0302t:367": "Maggoti lokuttaramaggo. “Nibbinda”nti iminā balavavipassanā kathitā.",
  "tika-s0302t:368": "Assutavāsuttavaṇṇanā niṭṭhitā.",
  "tika-s0302t:369": "2. Dutiyaassutavāsuttavaṇṇanā",
  "tika-s0302t:370_0": "62. Paccayabhāvena sukhavedanāya hitanti sukhavedaniyaṃ. Tenāha “sukhavedanāya paccaya”nti.",
  "tika-s0302t:370_1": "Paccayabhāvo ca upanissayakoṭiyā, na sahajātakoṭiyā. Tenāha “nanu cā”tiādi. Javanavedanāyāti",
  "tika-s0302t:370_2": "javanacittasahagatāya vedanāya. Taṃ sandhāyāti taṃ upanissayapaccayataṃ sandhāya.",
  "tika-s0302t:370_3": "Etanti etaṃ “sukhavedanāya paccaya”nti vacanaṃ vuttaṃ. Eseva nayoti iminā “nanu ca",
  "tika-s0302t:370_4": "sotasamphasso sukhavedanāya paccayo na hotī”ti evamādiṃ atidisati. So samphasso jāti",
  "tika-s0302t:370_5": "uppattiṭṭhānaṃ etassāti tajjātikaṃ, vedayitaṃ. Taṃ pana yasmā tassa phassassa anucchavikameva",
  "tika-s0302t:370_6": "hoti, tasmā tassāruppaṃ tassa phassassa anurūpanti ca attho vutto. Vuttanayenāti",
  "tika-s0302t:370_7": "“sukhavedanāya paccayo”tiādinā vuttavidhianusārena. Adharāraṇiyaṃ uttarāraṇiyā mantanavasena",
  "tika-s0302t:370_8": "ghaṭṭanaṃ iva saṅghaṭṭanaṃ phassena yugaggāho, tassa pana ghaṭṭanassa nirantarappavattiyā",
  "tika-s0302t:370_9": "piṇḍitabhāvo idha samodhānaṃ, na kesañci dvinnaṃ tiṇṇaṃ vā sahāvaṭṭhānanti vuttaṃ",
  "tika-s0302t:370_10": "“saṅghaṭṭanasampiṇḍanenāti attho”ti. Aggicuṇṇoti vipphuliṅgaṃ. Vatthūti cakkhādivatthu",
  "tika-s0302t:370_11": "visayasaṅghaṭṭanato. Labbhamānova dhammo saṅghaṭṭanaṃ viya gayhatīti vuttaṃ “saṅghaṭṭanaṃ",
  "tika-s0302t:370_12": "viya phasso”ti. Usmādhātu viya vedanā dukkhasabhāvattā.",
  "tika-s0302t:371": "Dutiyaassutavāsuttavaṇṇanā niṭṭhitā.",
  "tika-s0302t:372": "3. Puttamaṃsūpamasuttavaṇṇanā",
  "tika-s0302t:373_0": "63. Vuttanayamevāti heṭṭhā āhāravaggassa paṭhamasutte vuttanayameva. Lābhasakkārenāti",
  "tika-s0302t:373_1": "lābhasakkārasaṅkhātāya aṭṭhuppattiyāti keci. Lābhasakkāre vā aṭṭhuppattiyāti apare.",
  "tika-s0302t:373_2": "Yo hi lābhasakkāranimittaṃ paccayesu gedhena bhikkhūnaṃ apaccavekkhitaparibhogo jāto,",
  "tika-s0302t:373_3": "taṃ aṭṭhuppattiṃ katvā bhagavā imaṃ desanaṃ nikkhipi. Yamakamahāmeghoti heṭṭhā olambanaupariuggamanavasena",
  "tika-s0302t:373_4": "satapaṭalasahassapaṭalo yugaḷamahāmegho.",
  "tika-s0302t:374_0": "Tiṭṭhanti ceva bhagavati katthaci nibaddhavāsaṃ vasante, cārikampi gacchante anubandhanti",
  "tika-s0302t:374_1": "ca. Bhikkhūnampi yebhuyyena kappasatasahassaṃ tato bhiyyopi pūritadānapāramisañcayattā",
  "tika-s0302t:374_2": "tadā mahālābhasakkāro uppajjatīti vuttaṃ “evaṃ bhikkhusaṅghassapī”ti. Sakkatoti sakkārappatto.",
  "tika-s0302t:374_3": "Garukatoti garukārappatto. Mānitoti bahumato manasā piyāyito ca. Pūjitoti mālādipūjāya",
  "tika-s0302t:374_4": "ceva catupaccayābhipūjāya ca pūjito. Apacitoti apacāyanappatto. Yassa hi cattāro",
  "tika-s0302t:374_5": "paccaye sakkatvā suabhisaṅkhate paṇītapaṇīte upanenti, so sakkato. Yasmiṃ garubhāvaṃ",
  "tika-s0302t:374_6": "paccupaṭṭhapetvā denti, so garukato. Yaṃ manasā piyāyanti bahumaññanti, so bahumato.",
  "tika-s0302t:374_7": "Yassa sabbametaṃ pūjāvasena karonti, so pūjito. Yassa abhivādanapaccuṭṭhānañjalikammādivasena",
  "tika-s0302t:374_8": "paramanipaccakāraṃ karonti, so apacito. Bhagavati bhikkhusaṅghe ca loko evaṃ paṭipanno.",
  "tika-s0302t:374_9": "Tena vuttaṃ “tena kho pana samayena…pe… parikkhārāna”nti. Lābhaggayasaggappattanti",
  "tika-s0302t:374_10": "lābhassa ca yasassa ca aggaṃ ukkaṃsaṃ pattaṃ.",
  "tika-s0302t:375": "Paṭhamāhāravaṇṇanā",
  "tika-s0302t:376_0": "Assāti bhagavato. Dhammasabhāvacintāvasena pavattaṃ sahottappañāṇaṃ dhammasaṃvego.",
  "tika-s0302t:376_1": "Dhuvapaṭisevanaṭṭhānañhetaṃ sattānaṃ, yadidaṃ āhāraparibhogo, tasmā na tattha apaccavekkhaṇamattena",
  "tika-s0302t:376_2": "pārājikaṃ paññapetuṃ sakkāti adhippāyo. Āhārāti “paccayā”tiādinā pubbe āhāresu vuttavidhiṃ",
  "tika-s0302t:376_3": "sandhāya āha “āhārā”tiādi. Idāni tattha kattabbaṃ atthavaṇṇanaṃ sandhāya “heṭṭhā",
  "tika-s0302t:376_4": "vuttatthamevā”ti vuttaṃ.",
  "tika-s0302t:377_0": "Ādīnavanti dosaṃ. Jāyāti bhariyā. Patīti bhattā. Apekkhāsaddā cete pitāputtasaddā",
  "tika-s0302t:377_1": "viya, pāḷiyaṃ pana ā-kārassa rassattaṃ sānunāsikañca katvā vuttaṃ “jāyampatikā”ti.",
  "tika-s0302t:377_2": "Sammā phalaṃ vahatīti sambalaṃ, sukhāvahanti attho. Tathā hi taṃ “pathe hitanti pātheyya”nti",
  "tika-s0302t:377_3": "vuccati. Maggassa kantārapariyāpannattā vuttaṃ “kantārabhūtaṃ magga”nti. Dullabhatāya",
  "tika-s0302t:377_4": "taṃ udakaṃ tattha tāretīti kantāraṃ, nirudakaṃ mahāvanaṃ. Ruḷhīvasena itarampi mahāvanaṃ",
  "tika-s0302t:377_5": "tathā vuccatīti āha “corakantāra”ntiādi. Pararājūnaṃ veriādīnañca vasena sappaṭibhayampi",
  "tika-s0302t:377_6": "araññaṃ ettheva saṅgahaṃ gacchatīti vuttaṃ “pañcavidha”nti.",
  "tika-s0302t:378_0": "Ghanaghanaṭṭhānatoti maṃsassa bahalabahalaṃ thūlathūlaṃ hutvā ṭhitaṭṭhānato. “Tādisañhi",
  "tika-s0302t:378_1": "maṃsaṃ gahetvā sukkhāpitaṃ vallūraṃ. Sūle āvunitvā pakkamaṃsaṃ sūlamaṃsaṃ. Viraḷacchāyāyaṃ",
  "tika-s0302t:378_2": "nisīdiṃsu gantuṃ asamattho hutvā. Govatakukkuravatadevatāyācanādīhīti govatakukkuravatādivatacaraṇehi",
  "tika-s0302t:378_3": "ceva devatāyācanādīhi paṇidhikammehi ca mahantaṃ dukkhaṃ anubhūtaṃ.",
  "tika-s0302t:379_0": "Yasmā pana sāsane sammāpaṭipajjantassa bhikkhuno āhāraparibhogassa opammabhāvena",
  "tika-s0302t:379_1": "tesaṃ jāyampatikānaṃ puttamaṃsaparibhogo idha bhagavatā ānīto, tasmāssa nānākārehi",
  "tika-s0302t:379_2": "opammattaṃ vibhāvetuṃ “tesaṃ so puttamaṃsāhāro”tiādi āraddhaṃ. Tattha sajātimaṃsatāyāti",
  "tika-s0302t:379_3": "samānajātikamaṃsabhāvena, manussamaṃsabhāvenāti attho. Masussamaṃsañhi kulappasutamanussānaṃ",
  "tika-s0302t:379_4": "amanuññaṃ hoti aparicitabhāvato gārayhabhāvato ca, tato eva ñātiādimaṃsatāyātiādi",
  "tika-s0302t:379_5": "vuttaṃ. Taruṇamaṃsatāyātiādi pana sabhāvato anabhisaṅkhārato ca amanuññāti katvā",
  "tika-s0302t:379_6": "vuttaṃ. Adhūpitatāyāti adhūpitabhāvato. Majjhattabhāveyeva ṭhitā. Tato eva nicchandarāgaparibhoge",
  "tika-s0302t:379_7": "ṭhitāti vuttaṃ kantārato nittharaṇajjhāsayatāya. Idāni ye ca te anapanītāhāro, na",
  "tika-s0302t:379_8": "yāvadatthaparibhogo vigatamaccheramalatā sammohābhāvo āyatiṃ tattha patthanābhāvo",
  "tika-s0302t:379_9": "sannidhikārābhāvo apariccajanamadatthābhāvo ahīḷanā avivādaparibhogo cāti upamāyaṃ",
  "tika-s0302t:379_10": "labbhamānā pakāravisesā, te tathā nīharitvā upameyye yojetvā dassetuṃ “na aṭṭhinhārucammanissitaṭṭhānānī”tiādi",
  "tika-s0302t:379_11": "vuttaṃ. Taṃ kāraṇanti taṃ tesaṃ jāyampatīnaṃ yāvadeva kantāranittharaṇatthāya puttamaṃsaparibhogasaṅkhātaṃ kāraṇaṃ.",
  "tika-s0302t:380_0": "Nissandapāṭikulyataṃ paccavekkhantopi kabaḷīkārāhāraṃ parivīmaṃsati. Yathā te jāyampatikātiādipi",
  "tika-s0302t:380_1": "opammasaṃsandanaṃ. “Paribhuñjitabbo āhāro”ti padaṃ ānetvā sambandhitabbaṃ. Esa nayo",
  "tika-s0302t:380_2": "ito paresupi. Apaṭikkhipitvāti anapanetvā. Vaṭṭakena viya kukkuṭena viya cāti visadisūdāharaṇaṃ.",
  "tika-s0302t:380_3": "Odhiṃ adassetvāti mahantaggahaṇavasena odhiṃ akatvā. Sīhena viyāti sadisūdāharaṇaṃ.",
  "tika-s0302t:380_4": "So kira sapadānameva khādati.",
  "tika-s0302t:381_0": "Agadhitaamucchitādibhāvena paribhuñjitabbato “amaccharāyitvā”tiādi vuttaṃ. Abbhantare",
  "tika-s0302t:381_1": "attā nāma atthīti diṭṭhi attūpaladdhi, taṃsahagatena sammohena attā āhāraṃ paribhuñjatīti.",
  "tika-s0302t:381_2": "Satisampajaññavasenapīti “asite pīte khāyite sāyite sampajānakārī hotī”ti ettha vuttasatisampajaññavasenapi.",
  "tika-s0302t:382": "“Aho vata mayaṃ…pe… labheyya”nti patthanaṃ vā, “hiyyo viya…pe… na laddha”nti anusocanaṃ vā akatvāti yojanā.",
  "tika-s0302t:383": "“Sannidhiṃ na akaṃsu, bhūmiyaṃ vā nikhaṇiṃsu, agginā vā jhāpayiṃsū”ti na-kāraṃ ānetvā yojanā. Evaṃ sabbattha.",
  "tika-s0302t:384_0": "Piṇḍapātaṃ vā ahīḷentena dāyakaṃ vā ahīḷentena paribhuñjitabboti yojanā. Sa pattapāṇīti",
  "tika-s0302t:384_1": "so pattahattho. Nāvajāniyāti na avajāniyā. Atimaññatīti atikkamitvā maññati, avajānātīti attho.",
  "tika-s0302t:385_0": "“Tīhi pariññāhi pariññāte”ti vatvā tāhi kabaḷīkārāhārassa parijānanavidhiṃ dassento",
  "tika-s0302t:385_1": "“katha”ntiādimāha. Tattha savatthukavasenāti sasambhāravasena, sabhāvato pana rūpāharaṇaṃ",
  "tika-s0302t:385_2": "ojamattaṃ hoti. Idañhi kabaḷīkārāhārassa lakkhaṇaṃ. Kāmaṃ rasārammaṇaṃ jivhāpasāde",
  "tika-s0302t:385_3": "paṭihaññati, tena pana avinābhāvato sampattavisayagāhitāya ca jivhāpasādassa “ojaṭṭhamakarūpaṃ",
  "tika-s0302t:385_4": "kattha paṭihaññatī”ti vuttaṃ. Tassāti jivhāpasādassa. Ime dhammāti ime yathāvuttabhūtupādāyadhammā.",
  "tika-s0302t:385_5": "Tanti rūpakhandhaṃ. Pariggaṇhatoti pariggaṇhantassa. Uppannā phassapañcamakā dhammāti",
  "tika-s0302t:385_6": "sabbepi ye yathāniddhāritā, tehi sahappavattāva sabbepi ime. Sarasalakkhaṇatoti attano",
  "tika-s0302t:385_7": "kiccato lakkhaṇato ca. Tesaṃ nāmarūpabhāvena vavatthapitānaṃ pañcannaṃ khandhānaṃ",
  "tika-s0302t:385_8": "paccayo viññāṇaṃ. “Tassa saṅkhārā tesaṃ avijjā”ti evaṃ uddhaṃ ārohanavasena paccayaṃ.",
  "tika-s0302t:385_9": "Adhoorohanavasena pana saḷāyatanādike pariyesanto anulomapaṭilomaṃ paṭiccasamuppādaṃ",
  "tika-s0302t:385_10": "passati. Saḷāyatanādayopi hi rūpārūpadhammānaṃ yathārahaṃ paccayabhāvena vavatthapetabbāti.",
  "tika-s0302t:385_11": "Yāthāvato diṭṭhattāti “idaṃ rūpaṃ, ettakaṃ rūpaṃ, na ito bhiyyo, idaṃ nāmaṃ, ettakaṃ",
  "tika-s0302t:385_12": "nāmaṃ, na ito bhiyyo”ti ca yathābhūtaṃ diṭṭhattā. Aniccānupassanā, dukkhānupassanā,",
  "tika-s0302t:385_13": "anattānupassanā, nibbidānupassanā, virāgānupassanā, nirodhānupassanā, paṭinissaggānupassanāti",
  "tika-s0302t:385_14": "imāsaṃ sattannaṃ anupassanānaṃ vasena. Soti kabaḷīkārāhāro. Tilakkhaṇa…pe… saṅkhātāyāti",
  "tika-s0302t:385_15": "aniccatādīnaṃ tiṇṇaṃ lakkhaṇānaṃ paṭivijjhanavasena lakkhaṇavantasammasanavasena",
  "tika-s0302t:385_16": "ca pavattañāṇasaṅkhātāya. Pariññāto hoti anavasesato nāmarūpassa ñātattā tappariyāpannattā",
  "tika-s0302t:385_17": "ca āhārassa. Tenāha “tasmiṃ yevā”tiādi. Chandarāgāvakaḍḍhanenāti chandarāgassa pajahanena.",
  "tika-s0302t:386_0": "Pañca kāmaguṇā kāraṇabhūtā etassa atthīti pañcakāmaguṇiko. Tenāha “pañcakāmaguṇasambhavo”ti.",
  "tika-s0302t:386_1": "Ekissā taṇhāya pariññā ekapariññā. Sabbassa pañcakāmaguṇikassa rāgassa pariññā, sabbapariññā.",
  "tika-s0302t:386_2": "Tadubhayassapi mūlabhūtassa āhārassa pariññā mūlapariññā. Idāni imā tissopi pariññāyo",
  "tika-s0302t:386_3": "vibhāgena dassetuṃ “yo bhikkhū”tiādi āraddhaṃ. Jivhādvāre ekarasataṇhaṃ parijānātīti",
  "tika-s0302t:386_4": "jivhāya rasaṃ sāyitvā iti paṭisañcikkhati “yo yamettha raso, so vatthukāmavasena",
  "tika-s0302t:386_5": "ojaṭṭhamakarūpaṃ hoti jivhāyatanaṃ pasādo. So kiṃ nissito? Catumahābhūtanissito.",
  "tika-s0302t:386_6": "Taṃsahajāto vaṇṇo gandho raso ojā jīvitindriyanti ime dhammā rūpakkhandho nāma. Yo",
  "tika-s0302t:386_7": "tasmiṃ rase assādo, ayaṃ rasataṇhā. Taṃsahagatā phassādayo dhammā cattāro arūpakkhandhā”tiādivasena.",
  "tika-s0302t:386_8": "Sabbaṃ aṭṭhakathāyaṃ āgatavasena veditabbaṃ. Tenāha “tena pañcakāmaguṇiko rāgo pariññātova",
  "tika-s0302t:386_9": "hotī”ti. Tattha tenāti yo bhikkhu jivhādvāre rasataṇhaṃ parijānāti, tena. Kathaṃ",
  "tika-s0302t:386_10": "pana ekasmiṃ dvāre taṇhaṃ parijānato pañcasu dvāresu rāgo pariññāto hotīti āha “kasmā”tiādi.",
  "tika-s0302t:386_11": "Tassāyevāti taṇhāya eva taṇhāsāmaññato ekattanayavasena vuttaṃ. Tatthāti pañcasu",
  "tika-s0302t:386_12": "dvāresu. Uppajjanatoti rūparāgādibhāvena uppajjanato. Lobho eva hi taṇhāyanaṭṭhena",
  "tika-s0302t:386_13": "“taṇhā”tipi, rajjanaṭṭhena “rāgo”tipi vuccati. Tenāha “sāyeva hī”tiādi. Idāni vuttamevatthaṃ",
  "tika-s0302t:386_14": "“yathā”tiādinā upamāya sampiṇḍeti. Pañcamagge hanatoti pañcasu maggesu sañcarittaṃ",
  "tika-s0302t:386_15": "karontena maggagāmino hananto “magge hanato”ti vutto.",
  "tika-s0302t:387_0": "Sabyañjane piṇḍapātasaññite bhattasamūhe manuññe rūpe rūpasaddādayo labbhanti, tattha",
  "tika-s0302t:387_1": "pañcakāmaguṇarāgassa sambhavaṃ dassetuṃ “katha”ntiādi vuttaṃ. Satisampajaññena pariggahetvāti",
  "tika-s0302t:387_2": "sabbabhāgiyena kammaṭṭhānaparipālakena pariggahetvā. Nicchandarāgaparibhogenāti maggādhigamasiddhena",
  "tika-s0302t:387_3": "nicchandarāgaparibhogena paribhutte. Soti kāmaguṇiko rāgo.",
  "tika-s0302t:388_0": "Tasmiṃ satīti kabaḷīkārāhāre sati. Tassāti pañcakāmaguṇikarāgassa. Uppattitoti uppajjanato.",
  "tika-s0302t:388_1": "Na hi āhārālābhena jighacchādubbalyaparetassa kāmaparibhogicchā sambhavati. Upanijjhānacittanti",
  "tika-s0302t:388_2": "rāgavasena aññamaññaṃ olokanacittaṃ.",
  "tika-s0302t:389_0": "Natthi taṃ saṃyojananti pañcavidhampi uddhambhāgiyasaṃyojanaṃ sandhāya vuttaṃ. Tenāha",
  "tika-s0302t:389_1": "“tena rāgena…pe… natthī”ti. Tenāti kāmarāgena. Ettakenāti yathāvuttāya desanāya.",
  "tika-s0302t:389_2": "Kathetuṃ vaṭṭatīti imaṃ paṭhamāhārakathaṃ kathentena dhammakathikena.",
  "tika-s0302t:390": "Paṭhamāhāravaṇṇanā niṭṭhitā.",
  "tika-s0302t:391": "Dutiyāhāravaṇṇanā",
  "tika-s0302t:392_0": "Dutiyeti dutiye āhāre. Uddālitacammāti uppāṭitacammā, sabbaso apanītacammāti attho.",
  "tika-s0302t:392_1": "Na sakkoti dubbalabhāvato, tathā hi itthī “abalā”ti vuccati. Silākuṭṭādīnanti ādi-saddena",
  "tika-s0302t:392_2": "iṭṭhakakuṭṭamattikākuṭṭādīnaṃ saṅgaho. Uṇṇanābhīti makkaṭakaṃ. Sarabūti gharagoḷikā.",
  "tika-s0302t:392_3": "Uccāliṅgapāṇakā nāma lomasā pāṇakā. Ākāsanissitāti ākāsacārino. Luñcitvāti uppāṭetvā.",
  "tika-s0302t:393": "Tisso pariññāti heṭṭhā vuttā ñātapariññādayo tisso pariññā. Tammūlakattāti phassamūlakattā. Desanā yāva arahattā kathitā sabbaso vedanāsu pariññātāsu kilesānaṃ lesassapi abhāvato.",
  "tika-s0302t:394": "Dutiyāhāravaṇṇanā niṭṭhitā.",
  "tika-s0302t:395": "Tatiyāhāravaṇṇanā",
  "tika-s0302t:396_0": "Aṅgārakāsunti aṅgārarāsiṃ. Phuṇantīti attano upari sayameva ākirantīti attho. Tenāha",
  "tika-s0302t:396_1": "“narā rudantā paridaḍḍhagattā”ti. Narāti purisāti attho, na manussā. Bhayañhi maṃ",
  "tika-s0302t:396_2": "vindatīti bhayassa vasena karonto bhayaṃ labhati nāma. Santaramānovāti suṭṭhu taramāno",
  "tika-s0302t:396_3": "eva hutvā. Porisaṃ vuccati purisappamāṇaṃ, tasmā atirekaporisā purisappamāṇato adhikā.",
  "tika-s0302t:396_4": "Tenāha “pañcaratanappamāṇā”ti. Assāti kāsuyā. Tadabhāveti tesaṃ jālādhūmānaṃ abhāve.",
  "tika-s0302t:396_5": "Ārakāvassāti ārakā eva assa.",
  "tika-s0302t:397_0": "Aṅgārakāsu viya tebhūmakavaṭṭaṃ ekādasannaṃ aggīnaṃ vasena mahāpariḷāhato. Jivi…pe…",
  "tika-s0302t:397_1": "puthujjano tehi aggīhi dahitabbato. Dve bala…pe… kammaṃ anicchantasseva tassa vaṭṭadukkhe",
  "tika-s0302t:397_2": "pātanato. Āyūhanūpakaḍḍhanānaṃ kālabhedo na cintetabbo ekantabhāvino phalassa nipphāditattāti",
  "tika-s0302t:397_3": "āha “kammaṃ hī”tiādi.",
  "tika-s0302t:398_0": "Phasse vuttanayenevāti tattha “phasso saṅkhārakkhandho”ti vuttaṃ, idha “manosañcetanā",
  "tika-s0302t:398_1": "saṅkhārakkhandho”ti vattabbaṃ. Sesaṃ vuttanayamevāti. “Taṇhāpaccayā upādānaṃ, upādānapaccayā",
  "tika-s0302t:398_2": "bhavo”ti vacanato manosañcetanāya taṇhā mūlakāraṇanti āha “taṇhāmūlakattā manosañcetanāyā”ti.",
  "tika-s0302t:398_3": "Tenāha “na hī”tiādi. Keci pana yasmā manosañcetanāya phalabhūtaṃ vedanaṃ paṭicca",
  "tika-s0302t:398_4": "taṇhā uppajjati, tasmā evaṃ vuttanti vadanti.",
  "tika-s0302t:399": "Tatiyāhāravaṇṇanā niṭṭhitā.",
  "tika-s0302t:400": "Catutthāhāravaṇṇanā",
  "tika-s0302t:401": "Aniṭṭhapāpanavasena taṃsamaṅgīpuggalaṃ āgacchatīti āgu, pāpaṃ, taṃ carati sīlenāti āgucārī. Tenāha “pāpacāri”nti.",
  "tika-s0302t:402_0": "Rājā viya kammaṃ paramissarabhāvato. Āgucārī puriso viya…pe… puthujjano dukkhavatthubhāvato.",
  "tika-s0302t:402_1": "Ādinnappahāravaṇāni tīṇi sattisatāni viya puthujjanassa āturamānamahādukkhapatiṭṭhaṃ",
  "tika-s0302t:402_2": "paṭisandhiviññāṇaṃ. Tenāha satti…pe… dukkhanti.",
  "tika-s0302t:403": "Tammūlakattāti paṭisandhiviññāṇamūlakattā ito paraṃ pavattanāmarūpassa.",
  "tika-s0302t:404": "Catutthāhāravaṇṇanā niṭṭhitā.",
  "tika-s0302t:405": "Puttamaṃsūpamasuttavaṇṇanā niṭṭhitā.",
  "tika-s0302t:406": "4. Atthirāgasuttavaṇṇanā",
  "tika-s0302t:407_0": "64. Catutthe soti lobho. Rañjanavasenāti raṅgajātaṃ viya tassa cittassa anurañjanavasena.",
  "tika-s0302t:407_1": "Nandanavasenāti sappītikatāya ārammaṇassa abhinandanavasena. Taṇhāyanavasenāti visayakattukāmatāya",
  "tika-s0302t:407_2": "vasena. Eko eva hi lobho pavattiākāravasena tathā vutto. Patiṭṭhitanti laddhasabhāvaṃ.",
  "tika-s0302t:407_3": "Tatthāti vaṭṭe. Āhāreti keci. Viññāṇanti abhisaṅkhāraviññāṇaṃ. Viruḷhanti phalanibbattiyā",
  "tika-s0302t:407_4": "viruḷhippattaṃ. Tenāha “kammaṃ javāpetvā”tiādi. Tattha javāpetvāti phalaṃ gāhāpetvā.",
  "tika-s0302t:407_5": "Abhisaṅkhāraviññāṇañhi attanā sahajātānaṃ sahajātādipaccayehi ceva āhārapaccayena",
  "tika-s0302t:407_6": "ca paccayo hutvā tassa attano phaluppādane sāmatthiyattā viruḷhippattaṃ. Tenāha “kammaṃ",
  "tika-s0302t:407_7": "santāne laddhabhāvaṃ viruḷhippattañcassa hotī”ti. Vaṭṭakathā esāti katvā “yatthāti",
  "tika-s0302t:407_8": "tebhūmakavaṭṭe bhumma”nti vuttaṃ. Sabbatthāti sabbesu. Purimapade etaṃ bhummanti",
  "tika-s0302t:407_9": "“yattha tatthā”ti āgataṃ etaṃ bhummavacanaṃ purimasmiṃ purimasmiṃ pade visayabhūte.",
  "tika-s0302t:407_10": "Tañhi ārabbha etaṃ “yattha tatthā”ti bhummavacanaṃ vuttaṃ. Imasmiṃ vipākavaṭṭeti",
  "tika-s0302t:407_11": "paccuppanne vipākavaṭṭe. Āyatiṃ vaṭṭahetuke saṅkhāre sandhāya vuttaṃ “yattha atthi",
  "tika-s0302t:407_12": "āyatiṃ punabbhavābhinibbattī”ti vacanato. Punabbhavābhinibbattīti ca paṭisandhi adhippetāti",
  "tika-s0302t:407_13": "vuttaṃ “yattha atthi āyatiṃ punabbhavābhinibbatti, atthi tattha āyatiṃ jātijarāmaraṇa”nti.",
  "tika-s0302t:407_14": "Jātīti cettha mātukucchito nikkhamanaṃ adhippetaṃ. Yasmiṃ ṭhāneti yasmiṃ kāraṇe sati.",
  "tika-s0302t:408_0": "Kāraṇañcettha saṅkhārā veditabbā. Te hi āyatiṃ punabbhavābhinibbattiyā hetū, taṇhāavijjāyo,",
  "tika-s0302t:408_1": "kālagatiādayo ca kammassa sambhārā. Keci pana kilesavaṭṭakammagatikālā cāti adhippāyena",
  "tika-s0302t:408_2": "“kālagatiādayo ca kammassa sambhārā”ti vadanti. Taṃtaṃbhavapatthanāya tathā tathā",
  "tika-s0302t:408_3": "gato tividho bhavova tebhūmakavaṭṭaṃ. Tenāha “yatthāti tebhūmakavaṭṭe”ti. Tathā cāha",
  "tika-s0302t:408_4": "“sasambhārakakammaṃ bhavesu rūpaṃ samuṭṭhāpetī”ti. Rūpanti attabhāvaṃ.",
  "tika-s0302t:409_0": "Saṅkhipitvāti tīsu akatvā viññāṇena ekasaṅkhepaṃ katvāti attho. Eko sandhīti eko",
  "tika-s0302t:409_1": "hetuphalasandhi. Vipākavidhinti saḷāyatanādikaṃ vedanāvasānaṃ vipākavidhiṃ. “Nāmarūpena",
  "tika-s0302t:409_2": "saddhi”nti padaṃ ānetvā sambandho. Nāmarūpenāti vā sahayoge karaṇavacanaṃ. Idha eko",
  "tika-s0302t:409_3": "sandhīti eko hetuphalasandhi. Āyatibhavassāti āyatiṃ upapattibhavassa. Tena cettha",
  "tika-s0302t:409_4": "eko sandhi hetuphalasandhi veditabbo.",
  "tika-s0302t:410_0": "Khīṇāsavassa aggamaggādhigamanatova pavattakammassa maggena sahāyavekallassa katattā",
  "tika-s0302t:410_1": "avijjamānaṃ. Sūriyarasmisamanti tato eva vuttanayeneva appatiṭṭhitasūriyarasmisamaṃ.",
  "tika-s0302t:410_2": "Sāti rasmi. Kāyādayoti kāyadvārādayo. Katakammanti paccayehi katabhāvaṃ upādāya vuttaṃ,",
  "tika-s0302t:410_3": "na kammalakkhaṇapattato. Tenāha “kusalākusalaṃ nāma na hotī”ti. Kiriyamatteti avipākadhammattā",
  "tika-s0302t:410_4": "kāyikādipayogamatte ṭhatvā. Avipākaṃ hoti tesaṃ avipākadhammattā.",
  "tika-s0302t:411": "Atthirāgasuttavaṇṇanā niṭṭhitā.",
  "tika-s0302t:412": "5. Nagarasuttavaṇṇanā",
  "tika-s0302t:413_0": "65. Pañcamasutte “pubbeva me, bhikkhave, sambodhā”tiādi heṭṭhā saṃvaṇṇitamevāti avuttameva",
  "tika-s0302t:413_1": "saṃvaṇṇetuṃ “nāmarūpe kho satī”ti āraddho. Tattha dvādasapadike paṭiccasamuppāde",
  "tika-s0302t:413_2": "imasmiṃ sutte yāni dve padāni aggahitāni, nesaṃ aggahaṇe kāraṇaṃ pucchitvā vissajjetukāmo",
  "tika-s0302t:413_3": "tesaṃ gahetabbakāraṇaṃ tāva dassento “etthā”tiādimāha. Paccakkhabhūtaṃ paccuppannaṃ",
  "tika-s0302t:413_4": "bhavaṃ paṭhamaṃ gahetvā tadanantaraṃ anāgatassa “dutiya”nti gahaṇe atīto tatiyo hotīti",
  "tika-s0302t:413_5": "āha “avijjāsaṅkhārā hi tatiyo bhavo”ti. Nanu cettha anāgatassa bhavassa gahaṇaṃ na",
  "tika-s0302t:413_6": "sambhavati paccuppannabhavavasena abhinivesassa jotitattāti? Saccametaṃ, kāraṇe pana",
  "tika-s0302t:413_7": "gahite phalaṃ gahitameva hotīti tathā vuttanti daṭṭhabbaṃ. Apicettha anāgato addhā",
  "tika-s0302t:413_8": "atthato saṅgahito eva yato “nāmarūpapaccayā saḷāyatana”ntiādinā anāgataddhasaṃgāhitā",
  "tika-s0302t:413_9": "desanā pavattā, catuvokāravasena viññāṇapaccayā nāmanti viseso atthi. Tasmā “pañcavokāravasenā”ti",
  "tika-s0302t:413_10": "vuttaṃ. Tehīti avijjāsaṅkhārehi ārammaṇabhūtehi. Ayaṃ vipassanāti addhāpaccuppannavasena",
  "tika-s0302t:413_11": "udayabbayaṃ passantassa pavattavipassanā. Na ghaṭīyatīti na samijjhati. Mahā…pe…",
  "tika-s0302t:413_12": "abhiniviṭṭhoti na ghaṭane kāraṇamāha, heṭṭhā gahitattā pāṭiyekkaṃ sammasanīyaṃ na hotīti adhippāyo.",
  "tika-s0302t:414_0": "Adiṭṭhesūti anavabuddhesu. Catusaccassa anubodhena na bhavitabbanti āha “na sakkā",
  "tika-s0302t:414_1": "buddhena bhavitu”nti. Imināti mahāsattena. Teti avijjāsaṅkhārā. Bhavaupādānataṇhāvasenāti",
  "tika-s0302t:414_2": "bhavaupādānataṇhādassanavasena. Diṭṭhāva “taṃsahagatā”ti samānayogakkhamattā. Na",
  "tika-s0302t:414_3": "parabhāgaṃ khaneyya attanā icchitassa gahitattā parabhāge aññassa abhāvato ca. Tenāha",
  "tika-s0302t:414_4": "“kassaci natthitāyā”ti. Paṭinivattesīti paṭisaṃhari. Paṭinivattane pana kāraṇaṃ dassetuṃ",
  "tika-s0302t:414_5": "“tadeta”ntiādi vuttaṃ. Abhinnaṭṭhānanti akhaṇitaṭṭhānaṃ.",
  "tika-s0302t:415_0": "Paccayatoti hetuto, saṅkhāratoti attho. “Kimhi nu kho sati jarāmaraṇaṃ hotī”tiādinā",
  "tika-s0302t:415_1": "hetuparamparavasena phalaparamparāya kittamānāya, kimhi nu kho sati viññāṇaṃ hotīti",
  "tika-s0302t:415_2": "ca vicāraṇāya saṅkhāre kho sati viññāṇassa visesato kāraṇabhūto saṅkhāro aggahito,",
  "tika-s0302t:415_3": "tato viññāṇaṃ paṭinivattati nāma, na sabbapaccayato. Tenevāha “nāmarūpe kho sati",
  "tika-s0302t:415_4": "viññāṇaṃ hotī”ti. Kiṃ nāma hettha sahajātādivaseneva paccayabhūtaṃ adhippetaṃ, na",
  "tika-s0302t:415_5": "kammūpanissayavasena paccuppannavasena abhinivesassa jotitattā. Ārammaṇatoti avijjāsaṅkhārasaṅkhātaārammaṇato,",
  "tika-s0302t:415_6": "atītabhavasaṅkhātaārammaṇato. Atītaddhapariyāpannā hi avijjāsaṅkhārā. Tato paṭinivattamānaṃ",
  "tika-s0302t:415_7": "viññāṇaṃ atītabhavopi paṭinivattati nāma. Ubhayampīti paṭisandhiviññāṇaṃ vipassanāviññāṇampi.",
  "tika-s0302t:415_8": "Nāmarūpaṃ na atikkamatīti paccayabhūtaṃ ārammaṇabhūtañca nāmarūpaṃ na atikkamati",
  "tika-s0302t:415_9": "tena vinā avattanato. Tenāha “nāmarūpato paraṃ na gacchatī”ti. Viññāṇe nāmarūpassa",
  "tika-s0302t:415_10": "paccaye honteti paṭisandhiviññāṇe nāmarūpassa paccaye honte. Nāmarūpe viññāṇassa",
  "tika-s0302t:415_11": "paccaye honteti nāmarūpe paṭisandhiviññāṇassa paccaye honte. Catuvokārapañcavokārabhavavasena",
  "tika-s0302t:415_12": "yathārahaṃ yojanā veditabbā. Dvīsupi aññamaññaṃ paccayesu hontesūti pana pañcavokārabhavavasena.",
  "tika-s0302t:415_13": "Ettakenāti evaṃ viññāṇanāmarūpānaṃ aññamaññaṃ upatthambhavasena pavattiyā. Jāyetha",
  "tika-s0302t:415_14": "vā upapajjetha vāti “satto jāyati upapajjatī”ti samaññā hoti viññāṇanāmarūpavinimuttassa",
  "tika-s0302t:415_15": "sattapaññattiyā upādānabhūtassa dhammassa abhāvato. Tenāha “ito hī”tiādi. Etadevāti",
  "tika-s0302t:415_16": "“viññāṇaṃ nāmarūpa”nti etaṃ dvayameva.",
  "tika-s0302t:416_0": "Aparāparacutipaṭisandhīhīti aparāparacutipaṭisandhidīpakehi “cavati, upapajjatī”ti",
  "tika-s0302t:416_1": "dvīhi padehi. Pañca padānīti “jāyetha vā”tiādīni pañca padāni. Nanu tattha paṭhamatatiyehi",
  "tika-s0302t:416_2": "catutthapañcamāni atthato abhinnānīti? Saccaṃ, viññāṇanāmarūpānaṃ aparāparuppattidassanatthaṃ",
  "tika-s0302t:416_3": "evaṃ vuttaṃ. Tenāha “aparāparacutipaṭisandhīhī”ti. Ettāvatāti vuttamevatthanti yo",
  "tika-s0302t:416_4": "“ettāvatā”ti padena pubbe vutto, tameva yathāvuttamatthaṃ “yadida”ntiādinā niyyātento",
  "tika-s0302t:416_5": "puna vatvā. Anulomapaccayākāravasenāti paccayadhammadassanapubbakapaccayuppannadhammadassanavasena.",
  "tika-s0302t:416_6": "Paccayadhammānañhi attano paccayuppannassa paccayabhāvo idappaccayatā paccayākāro,",
  "tika-s0302t:416_7": "so ca “avijjāpaccayā saṅkhārā”tiādinā vutto saṅkhāruppattiyā anulomanato anulomapaccayākāro, tassa vasena.",
  "tika-s0302t:417_0": "Āpatoti parikhāgataudakato. Dvārasampattiyā tattha vasantānaṃ pavesananiggamanaphāsutāya",
  "tika-s0302t:417_1": "upabhogaparibhogavatthusampattiyā sarīracittasukhatāya nagarassa manuññatāti vuttaṃ",
  "tika-s0302t:417_2": "“samantā …pe… ramaṇīya”nti. Pubbe suññabhāvena araññasadisaṃ hutvā ṭhitaṃ janavāsaṃ",
  "tika-s0302t:417_3": "karonte nagarassa lakkhaṇappattaṃ hotīti vuttaṃ “taṃ aparena samayena iddhañceva assa phītañcā”ti.",
  "tika-s0302t:418_0": "“Pubbeva kho panassa kāyakammaṃ vacīkammaṃ ājīvo ca suparisuddho”ti vacanato tīhi",
  "tika-s0302t:418_1": "viratīhi saddhiṃ pubbabhāgamaggopi aṭṭhaṅgikavohāraṃ laddhuṃ arahatīti vuttaṃ “aṭṭhaṅgikassa",
  "tika-s0302t:418_2": "vipassanāmaggassā”ti. Vipassanāya ciṇṇanteti vipassanāya sañcaritatāya tattha tattha",
  "tika-s0302t:418_3": "tāya vipassanāya tīrite pariyesite. Lokuttaramaggadassananti anumānādivasena lokuttaramaggassa",
  "tika-s0302t:418_4": "dassanaṃ. Tathā hi nibbānanagarassa dassanaṃ daṭṭhabbaṃ. Diṭṭhakāloti adhigamavasena",
  "tika-s0302t:418_5": "diṭṭhakālo. Maggaphalavasena uppannā paropaṇṇāsa anavajjadhammā, paccavekkhaṇañāṇaṃ",
  "tika-s0302t:418_6": "pana tesaṃ vavatthāpakaṃ. Yāpetvāti carāpetvā.",
  "tika-s0302t:419_0": "Avattamānakaṭṭhenāti buddhasuññe loke kassaci santāne appavattanatova uppādādivasena",
  "tika-s0302t:419_1": "vattamānavasena. Tathā hi bhagavā “anuppannassa maggassa uppādetā, asañjātassa sañjanetā”tiādikehi",
  "tika-s0302t:419_2": "thomito. Pubbakehi mahesīhi paṭipanno hi ariyamaggo itarehi antarā kehici avaḷañjitoti",
  "tika-s0302t:419_3": "vuttaṃ “avaḷañjanaṭṭhena purāṇamaggo”ti. Jhānassādenāti jhānasukhena jhānapītiyā.",
  "tika-s0302t:419_4": "Subhikkhaṃ paṇītadhammāmatatāya tittiāvahaṃ. Pupphitaṃ upasobhitaṃ. Yāva dasasahassacakkavāḷeti",
  "tika-s0302t:419_5": "vuttaṃ “ekissā lokadhātuyā”ti paricchinnabuddhakhettattā. Tassa atthitāya hi paricchedo",
  "tika-s0302t:419_6": "atthi. Etasmiṃ antareti etasmiṃ okāse.",
  "tika-s0302t:420": "Nagarasuttavaṇṇanā niṭṭhitā.",
  "tika-s0302t:421": "6. Sammasasuttavaṇṇanā",
  "tika-s0302t:422_0": "66. Chaṭṭhe assāti bhagavato. Saṇhasukhumadhammaparidīpanato sukhumā. Tīhi lakkhaṇehi",
  "tika-s0302t:422_1": "aṅkiyattā tilakkhaṇāhatā, aniccādilakkhaṇaparidīpinīti attho. Ariyadhammādhigamassa",
  "tika-s0302t:422_2": "upanissayabhūtena hetunā sahetukā. Tihetukapaṭisandhipaññāya pāṭihāriyapaññāya ca",
  "tika-s0302t:422_3": "atthitāya paññavanto na kevalaṃ ajjhattikaaṅgasampattiyeva, bāhiraṅgasampattipi nesamatthīti",
  "tika-s0302t:422_4": "dassetuṃ “siniddhānī”tiādi vuttaṃ. Abbhantaranti ajjhattaṃ. Paccayasammasananti paccayuppannānaṃ paccayavīmaṃsaṃ.",
  "tika-s0302t:423_0": "Ārambhānurūpā anusandhi yathānusandhi. Na gatāti na sampattā. Asambhinnapadanti avomissakapadaṃ,",
  "tika-s0302t:423_1": "aññattha evaṃ anāgataṃ vākyanti attho. Tenāha “aññattha hi evaṃ vuttaṃ nāma natthī”ti.",
  "tika-s0302t:423_2": "Evanti “tenahānandā”ti ekavacanaṃ, “suṇātha manasi karothā”ti bahuvacanaṃ katvā vuttaṃ",
  "tika-s0302t:423_3": "nāma natthīti attho. Keci pana “tenahānandā”ti idhāpi bahuvacanameva katvā paṭhanti",
  "tika-s0302t:423_4": "“sādhu anuruddhā”tiādīsu viya. Upadhīti adhippetaṃ upadhīyati ettha dukkhanti. Uppajjati",
  "tika-s0302t:423_5": "uppādakkhaṇaṃ udayaṃ paṭilabhati “pākaṭabhāvo ṭhitiko, attalābho udayo”ti. Nivisati",
  "tika-s0302t:423_6": "nivesaṃ okāsaṃ paṭilabhati. Ekavārameva hi uppannamattassa dhammassa dubbalattena",
  "tika-s0302t:423_7": "okāse viya patiṭṭhahanaṃ natthi, punappunaṃ ārammaṇe pavattamānaṃ niviṭṭhaṃ patiṭṭhitaṃ",
  "tika-s0302t:423_8": "nāma hoti. Tenāha “nivisatīti punappunaṃ pavattivasena patiṭṭhahatī”ti.",
  "tika-s0302t:424_0": "Piyasabhāvanti piyāyitabbajātikaṃ. Madhurasabhāvanti iṭṭhajātikaṃ. Abhiniviṭṭhāti",
  "tika-s0302t:424_1": "taṇhābhinivesena otiṇṇā. Sampattiyanti bhavasampattiyaṃ. Nimittaggahaṇānusārenāti",
  "tika-s0302t:424_2": "paṭibimbaggahaṇānusārena. Kaṇṇassa chiddapadesaṃ rajatanāḷikaṃ viya, kaṇṇabaddhaṃ",
  "tika-s0302t:424_3": "pana pāmaṅgasuttaṃ viya. Tuṅgā uccā dīghā nāsikā tuṅganāsā. Evaṃ laddhavohāraṃ attano",
  "tika-s0302t:424_4": "ghānaṃ. “Laddhavohārā”ti vā pāṭho. Tasmiṃ sati tuṅgā nāsā yesaṃ te tuṅganāsā. Evaṃ",
  "tika-s0302t:424_5": "laddhavohārā sattā attano ghānanti yojanā vaṇṇasaṇṭhānato rattakambalapaṭalaṃ viya.",
  "tika-s0302t:424_6": "Samphassato mudusiniddhaṃ kiccato siniddhamadhurarasadaṃ. Sālalaṭṭhinti sālakkhandhaṃ.",
  "tika-s0302t:425": "Addasaṃsūti passiṃsu. Evaṃ vuttanti “kaṃse”ti evaṃ vuttaṃ adhiṭṭhānavohārena.",
  "tika-s0302t:426": "Sampattinti vaṇṇādiguṇaṃ. Ādīnavanti maraṇaggatato.",
  "tika-s0302t:427": "Sattupānīyenāti sattuṃ pakkhipitvā ālolitapānīyena. Cattāri pānāni viya cattāro maggā taṇhāpipāsāvūpasamanato.",
  "tika-s0302t:428": "Sammasasuttavaṇṇanā niṭṭhitā.",
  "tika-s0302t:429": "7. Naḷakalāpīsuttavaṇṇanā",
  "tika-s0302t:430_0": "67. Sattame kasmā pucchatīti mahākoṭṭhikatthero sayaṃ tattha nikkaṅkho samāno kasmā",
  "tika-s0302t:430_1": "pucchatīti adhippāyo. Ajjhāsayajānanatthanti idampi tassa mahāsāvakassa paracittajānanena",
  "tika-s0302t:430_2": "appāṭihīraṃ siyā, tena taṃ aparitussanto “apicā”tiādimāha. Tattha dve aggasāvakāti",
  "tika-s0302t:430_3": "sīlādiguṇehi uttamasāvakāti attho, na hi mahākoṭṭhikatthero aggasāvakalakkhaṇappatto,",
  "tika-s0302t:430_4": "atha kho mahāsāvakalakkhaṇappatto. Idāneva kho mayantiādi heṭṭhā paccayuppannaṃ anāloḷentena",
  "tika-s0302t:430_5": "dassetvā desanā āhaṭā, na aññamaññapaccayatāvasena, idha pana yenādhippāyena taṃ",
  "tika-s0302t:430_6": "āloḷetvā nivattetvā kathitaṃ mahātherena, tamevassa adhippāyaṃ teneva pakāsetukāmo",
  "tika-s0302t:430_7": "mahākoṭṭhikatthero āha “idāneva kho maya”ntiādi. Tenāha “idaṃ thero”tiādi.",
  "tika-s0302t:431_0": "Ettake ṭhāneti “kiṃ nu kho āvuso”tiādinā paṭhamārambhato paṭṭhāya yāva “nirodho hotī”ti",
  "tika-s0302t:431_1": "padaṃ, ettake ṭhāne. Avijjāsaṅkhāre aggahetvā “nāmarūpapaccayā viññāṇa”nti desanāya",
  "tika-s0302t:431_2": "pavattattā “paccayuppannapañcavokārabhavavasena desanā kathitā”ti vuttaṃ. “Phale",
  "tika-s0302t:431_3": "gahite kāraṇaṃ gahitamevā”ti viññāṇe gahite saṅkhārā, tesañca kāraṇabhūtā avijjā",
  "tika-s0302t:431_4": "gahitā eva hotīti vuttaṃ “heṭṭhā vissajjitesu dvādasasu padesū”ti. Ekekasminti ekekasmiṃ",
  "tika-s0302t:431_5": "pade. Tiṇṇaṃ tiṇṇaṃ vasenāti “nirodhāya dhammaṃ desesi, nirodhāya paṭipanno hoti,",
  "tika-s0302t:431_6": "nirodhā anupādāvinimutto hotī”ti evamāgatānaṃ tiṇṇaṃ tiṇṇaṃ vārānaṃ vasena. “Aṭṭhārasahi",
  "tika-s0302t:431_7": "vatthūhī”tiādīsu viya idha vatthusaddo kāraṇapariyāyoti āha “chattiṃsāya kāraṇehī”ti.",
  "tika-s0302t:431_8": "Paṭhamo anumodanāvidhi. Dhammakathikaguṇoti vipassanāvisayo abhedopacārena vutto.",
  "tika-s0302t:431_9": "Sesadvayesupi eseva nayo. Dutiyo anumodanā, tatiyaṃ anumodananti abhidheyyānurūpaṃ",
  "tika-s0302t:431_10": "vattabbaṃ. Desanāsampatti kathitā “nibbidāya…pe… dhammaṃ desetī”ti vuttattā. Sekkhabhūmi",
  "tika-s0302t:431_11": "kathitā “nibbidāya…pe… paṭipanno hotī”ti vuttattā. Asekkhabhūmi kathitā “nibbidā",
  "tika-s0302t:431_12": "…pe… anupādāvimutto hotī”ti vuttattā.",
  "tika-s0302t:432": "Naḷakalāpīsuttavaṇṇanā niṭṭhitā.",
  "tika-s0302t:433": "8. Kosambisuttavaṇṇanā",
  "tika-s0302t:434_0": "68. Aṭṭhame parassa saddahitvāti parassa vacanaṃ saddahitvā. Tenāha “yaṃ esa bhaṇati,",
  "tika-s0302t:434_1": "taṃ bhūtanti gaṇhātī”ti. Parapattiyo hi eso paraneyyabuddhiko. Yaṃ kāraṇanti yaṃ",
  "tika-s0302t:434_2": "attanā cintitavatthu. Ruccatīti “evametaṃ bhavissati, na aññathā”ti attano matiyā",
  "tika-s0302t:434_3": "cintentassa ruccati. Ruciyā gaṇhātīti parapattiyo ahutvā sayameva tathā rocento gaṇhāti.",
  "tika-s0302t:434_4": "Anussavoti “anu anu suta”nti evaṃ cirakālagatāya anussutiyā labbhamānaṃ “kathamidaṃ",
  "tika-s0302t:434_5": "siyā, kasmā bhūtameta”nti anussavena gaṇhāti. Vitakkayatoti “evametaṃ siyā”ti parikappentassa.",
  "tika-s0302t:434_6": "Ekaṃ kāraṇaṃ upaṭṭhātīti yathāparikappitavatthu cittassa upaṭṭhāti. Ākāraparivitakkenāti",
  "tika-s0302t:434_7": "attanā kappitākārenā taṃ gaṇhāti. Ekā diṭṭhi uppajjatīti “yathāparikappitaṃ kiñci",
  "tika-s0302t:434_8": "atthaṃ evametaṃ, nāññathā”ti abhinivisantassa eko abhiniveso uppajjati. Yāyassāti",
  "tika-s0302t:434_9": "yāya diṭṭhiyā assa puggalassa. Nijjhāyantassāti paccakkhaṃ viya nirūpetvā cintentassa.",
  "tika-s0302t:434_10": "Khamatīti tathā gahaṇakkhamo hoti. Tenāha “so…pe… gaṇhātī”ti. Etānīti saddhādīni.",
  "tika-s0302t:434_11": "Tāni hi saddheyyānaṃ vatthūnaṃ gahaṇahetubhāvato “kāraṇānī”ti vuttāni. Bhavanirodho",
  "tika-s0302t:434_12": "nibbānanti navavidhopi bhavo nirujjhati ettha etasmiṃ adhigateti bhavanirodho, nibbānaṃ.",
  "tika-s0302t:434_13": "Svāyaṃ bhavo pañcakkhandhasaṅgaho tabbinimutto natthīti āha “pañcakkhandhanirodho",
  "tika-s0302t:434_14": "nibbāna”nti. Bhavanirodho nibbānaṃ nāmāti “nibbānaṃ nāma bhavanirodho”ti esa pañho",
  "tika-s0302t:434_15": "sekkhehipi jānitabbo, na asekkheheva. Imaṃ ṭhānanti imaṃ yāthāvakāraṇaṃ.",
  "tika-s0302t:435_0": "Suṭṭhu diṭṭhanti “bhavanirodho nibbāna”nti mayā suṭṭhu yāthāvato diṭṭhaṃ, bhavassa",
  "tika-s0302t:435_1": "pīḷanasaṅkhatasantāpavipariṇāmaṭṭhānaṃ, bhavanirodhassa ca nissaraṇavivekāsaṅkhatāmataṭṭhānaṃ",
  "tika-s0302t:435_2": "yathābhūtaṃ sammappaññāya diṭṭhattā. Anāgāmiphale ṭhito hi anāgāmimagge ṭhito eva",
  "tika-s0302t:435_3": "nāma uparimaggassa anadhigatattāti vuttaṃ “anāgāmimagge ṭhitattā”ti. Nibbānaṃ ārabbha",
  "tika-s0302t:435_4": "pavattampi therassetaṃ ñāṇaṃ “nibbānaṃ paccavekkhatī”ti vuttañāṇaṃ viya na hotīti",
  "tika-s0302t:435_5": "vuttaṃ “ekūnavīsatiyā…pe… paccavekkhaṇañāṇa”nti. Etena etaṃ nibbānapaccavekkhaṇā",
  "tika-s0302t:435_6": "viya na hoti sappadesabhāvatoti dasseti. Evañca katvā idha udapānanidassanampi samatthitanti",
  "tika-s0302t:435_7": "daṭṭhabbaṃ. Paccavekkhaṇañāṇenāti avasesakilesānaṃ, nibbānasseva vā paccavekkhaṇañāṇena.",
  "tika-s0302t:435_8": "Upari arahattaphalasamayoti upari sijjhanato arahattapaṭilābho tathā atthi. “Yenāhaṃ",
  "tika-s0302t:435_9": "taṃ pariyesato nibbānaṃ sacchikarissāmī”ti jānāti.",
  "tika-s0302t:436": "Kosambisuttavaṇṇanā niṭṭhitā.",
  "tika-s0302t:437": "9. Upayantisuttavaṇṇanā",
  "tika-s0302t:438_0": "69. Navame udakavaḍḍhanasamayeti sabbadivasesu mahāsamuddassa anto mahantacandakantamaṇipabbatānaṃ",
  "tika-s0302t:438_1": "juṇhasamphassena pahatattā jalābhisandanavasena udakassa vaḍḍhanasamaye. Upari gacchantoti",
  "tika-s0302t:438_2": "pakatiyā udakassa tiṭṭhaṭṭhānassa tato upari gacchantoti attho. Upari yāpetīti udakaṃ",
  "tika-s0302t:438_3": "tattha uparūpari vaḍḍheti. Tathābhūto ca taṃ brūhento pūrentoti vuccatīti āha “vaḍḍheti",
  "tika-s0302t:438_4": "pūretīti attho”ti. Yasmā paccayadhammā attano phalasamavāyapaccaye honte tassa upari",
  "tika-s0302t:438_5": "ṭhito viya hoti tassa attano vase vattāpanato, tasmā vuttaṃ “avijjā upari gacchantī”ti.",
  "tika-s0302t:438_6": "Paccayabhāvena hi sā tathā vuccati. Tenāha “saṅkhārānaṃ paccayo bhavituṃ sakkuṇantī”ti.",
  "tika-s0302t:438_7": "Apagacchanto yāyanto. Tenāha “osaranto”ti, avaḍḍhanto parihīyamānoti attho.",
  "tika-s0302t:439": "Upayantisuttavaṇṇanā niṭṭhitā.",
  "tika-s0302t:440": "10. Susimasuttavaṇṇanā",
  "tika-s0302t:441_0": "70. Dasame garukatoti garubhāvahetūnaṃ uttamaguṇānaṃ matthakappattiyā anaññasādhāraṇena",
  "tika-s0302t:441_1": "garukārena garukato. Mānitoti sammāpaṭipattiyā mānito. Tāya hi viññūnaṃ manāpatāti",
  "tika-s0302t:441_2": "āha “manena piyāyito”ti. Catupaccayapūjāya ca pūjitoti idaṃ atthavacanaṃ. Yadatthaṃ",
  "tika-s0302t:441_3": "saṃgītikārehi “tena kho pana samayena bhagavā sakkato hotī”tiādinā imassa suttassa",
  "tika-s0302t:441_4": "nidānaṃ nikkhittaṃ, tassa atthassa ulliṅgavasena vuttanti daṭṭhabbaṃ. Esa nayo sesapadesupi.",
  "tika-s0302t:441_5": "Aṃsakūṭatoti uttarāsaṅgena ubho aṃsakūṭe paṭicchādetvā ṭhitā dakkhiṇaaṃsakūṭato,",
  "tika-s0302t:441_6": "ubhayato vā apanenti. Paricitaganthavasena paṇḍitaparibbājako, yato pacchā visesabhāgī",
  "tika-s0302t:441_7": "jāto. Vicittanayāya dhammakathāya kathanato “kaviseṭṭho”ti āhaṃsu.",
  "tika-s0302t:442_0": "Tejussadoti mahātejo. Purebhattakiccādīnaṃ niyatabhāvena niyamamanuyutto. Vipassanālakkhaṇamhīti",
  "tika-s0302t:442_1": "ñāṇaṃ tattha kathitaṃ. Dhammanti tassaṃ tassaṃ parisāyaṃ therassa asammukhā desitaṃ",
  "tika-s0302t:442_2": "dhammaṃ. Āharitvā katheti tathā varassa dinnattā.",
  "tika-s0302t:443_0": "Kiñcāpi susimo pūraṇādayo viya satthupaṭiñño na hoti, titthiyehi pana “ayaṃ brāhmaṇapabbajito",
  "tika-s0302t:443_1": "paññavā vedaṅgakusalo”ti gaṇācariyaṭṭhāne ṭhapito, tathā cassa sambhāvito. Tena vuttaṃ",
  "tika-s0302t:443_2": "“ahaṃ satthāti paṭijānanto”ti, na sassatadiṭṭhikattā. Tathā hesa bhagavato sammukhā upagantuṃ asakkhi.",
  "tika-s0302t:444_0": "Aññāti arahattassa nāmaṃ aññindriyassa ciṇṇante pavattattā. Taṃ pavattinti yaṃ aññabyākaraṇaṃ",
  "tika-s0302t:444_1": "vuttaṃ, taṃ sutvā. Assa susimassa, paramappamāṇanti uttamakoṭi. Ācariyamuṭṭhīti ācariyassa muṭṭhikatadhammo.",
  "tika-s0302t:445_0": "Aṅgasantatāyāti nīvaraṇādīnaṃ paccanīkadhammānaṃ vidūrabhāvena jhānaṅgānaṃ vūpasantatāya.",
  "tika-s0302t:445_1": "Nibbutasabbadarathapariḷāhatāya hi tesaṃ jhānānaṃ paṇītatarabhāvo. Ārammaṇasantatāyāti",
  "tika-s0302t:445_2": "rūpapatibhāgavigamena saṇhasukhumādibhāvappattassa ārammaṇassa santabhāvena. Yadaggena",
  "tika-s0302t:445_3": "hi tesaṃ bhāvanātisayasambhāvitasaṇhasukhumappakārāni ārammaṇāni santāni, tadaggena",
  "tika-s0302t:445_4": "jhānaṅgānaṃ santatā veditabbā. Ārammaṇasantatāya vā tadārammaṇadhammānaṃ santatā",
  "tika-s0302t:445_5": "lokuttaradhammārammaṇāhi paccavekkhaṇāhi dīpetabbā. Āruppavimokkhāti arūpajjhānasaññāvimokkhā.",
  "tika-s0302t:445_6": "Paññāmatteneva vimuttā, na ubhatobhāgavimuttā. Dhammānaṃ ṭhitatā taṃsabhāvatā dhammaṭṭhiti,",
  "tika-s0302t:445_7": "aniccadukkhānattatā, tattha ñāṇaṃ dhammaṭṭhitiñāṇanti āha “vipassanāñāṇa”nti. Evamāhāti",
  "tika-s0302t:445_8": "“pubbe kho, susima, dhammaṭṭhitiñāṇaṃ, pacchā nibbāne ñāṇa”nti evamādi.",
  "tika-s0302t:446_0": "Vināpi samādhinti samathalakkhaṇappattaṃ purimasiddhaṃ vināpi samādhinti vipassanāyānikaṃ",
  "tika-s0302t:446_1": "sandhāya vuttaṃ. Evanti vuttākārena. Na samādhinissando anupubbavihārā viya. Na samādhiānisaṃso",
  "tika-s0302t:446_2": "lokiyābhiññā viya. Na samādhissa nipphatti sabbabhavaggaṃ viya. Vipassanāya nipphatti",
  "tika-s0302t:446_3": "maggo vā phalaṃ vāti yojanā.",
  "tika-s0302t:447_0": "Rūpādīsu cetesu tiṇṇaṃ lakkhaṇānaṃ parivattanavasena desanā teparivaṭṭadesanā. Anuyogaṃ",
  "tika-s0302t:447_1": "āropentoti nanu vuttaṃ, susima, idāni arahattādhigamena sabbaso paccayākāraṃ paṭivijjhitvā",
  "tika-s0302t:447_2": "tattha vigatasammohoti anuyogaṃ karonto. Pākaṭakaraṇatthanti yathā tvaṃ, susima,",
  "tika-s0302t:447_3": "nijjhānako sukkhavipassako ca hutvā āsavānaṃ khayasammasane suppatiṭṭhito, evametepi",
  "tika-s0302t:447_4": "bhikkhū, tasmā “api pana tumhe āyasmanto”tiādinā na te tayā anuyuñjitabbāti.",
  "tika-s0302t:448": "Susimasuttavaṇṇanā niṭṭhitā.",
  "tika-s0302t:449": "Mahāvaggavaṇṇanā niṭṭhitā.",
  "tika-s0302t:450": "8. Samaṇabrāhmaṇavaggo",
  "tika-s0302t:451": "1. Jarāmaraṇasuttādivaṇṇanā",
  "tika-s0302t:452_0": "71-72. Ekekaṃ suttaṃ katvā ekādasa suttāni vuttāni avijjāya vasena desanāya anāgatattā,",
  "tika-s0302t:452_1": "tathānāgamanañcassā catusaccavasena ekekassa padassa uddhaṭattā. Kāmañca “āsavasamudayā",
  "tika-s0302t:452_2": "avijjāsamudayo”ti attheva aññattha suttapadaṃ, idha pana veneyyajjhāsayavasena tathā",
  "tika-s0302t:452_3": "na vuttanti daṭṭhabbaṃ.",
  "tika-s0302t:453": "Jarāmaraṇasuttādivaṇṇanā niṭṭhitā.",
  "tika-s0302t:454": "Samaṇabrāhmaṇavaggavaṇṇanā niṭṭhitā.",
  "tika-s0302t:455": "9. Antarapeyyālavaggo",
  "tika-s0302t:456": "1. Satthusuttādivaṇṇanā",
  "tika-s0302t:457_0": "73. Ayaṃ satthā nāmāti ayaṃ ariyamaggassa atthāya sāsati vimuttidhammaṃ anusāsatīti",
  "tika-s0302t:457_1": "satthā nāma. Adhisīlādivasena tividhāpi sikkhā. Yogoti bhāvanānuyogo. Chandoti niyyānetā",
  "tika-s0302t:457_2": "kattukamyatākusalacchando. Sabbaṃ bhāvanāya parissayaṃ sahati, sabbaṃ vāssa upakārāvahaṃ",
  "tika-s0302t:457_3": "sahati vāhetīti sabbasahaṃ. Appaṭivānīti na paṭinivattatīti appaṭivānī. Antarāya",
  "tika-s0302t:457_4": "sahanaṃ mohanāsanavīriyaṃ ātappati kileseti ātappaṃ. Vidhinā īretabbattā pavattetabbattā",
  "tika-s0302t:457_5": "vīriyaṃ. Satataṃ pavattiyamānabhāvanānuyogakammaṃ sātaccanti āha “satatakiriya”nti.",
  "tika-s0302t:457_6": "Tādisamevāti yādisī sati vuttā, tādisameva ñāṇaṃ, jarāmaraṇādivasena catusaccapariggāhakaṃ ñāṇanti attho.",
  "tika-s0302t:458": "Antarapeyyālavaggavaṇṇanā niṭṭhitā.",
  "tika-s0302t:459": "Sāratthappakāsiniyā saṃyuttanikāya-aṭṭhakathāya",
  "tika-s0302t:460": "Nidānasaṃyuttavaṇṇanāya līnatthappakāsanā samattā.",
  "tika-s0302t:461": "1. Nakhasikhāsuttavaṇṇanā",
  "tika-s0302t:462_0": "74. Sukhumāti taruṇā parittā kesaggamattabhāvato. Yathā kesā dīghaso dvaṅgulamattāya",
  "tika-s0302t:462_1": "sabbasmiṃ kāle etappamāṇāva, na tacchindanaṃ, evaṃ nakhaggāpi kesaggamattāva, na",
  "tika-s0302t:462_2": "tesaṃ chindanaṃ avaḍḍhanato. Paratoti “sahassimaṃ satasahassima”nti vuttaṭṭhāne.",
  "tika-s0302t:462_3": "Abhisametvāti paṭivijjhitvā, tasmā abhisametāvino paṭividdhasaccassāti attho. Kāmaṃ",
  "tika-s0302t:462_4": "purimapadaṃ dukkhakkhandhassa atītabhāvaṃ upādāyapi vattuṃ yuttaṃ. Puretaraṃyeva",
  "tika-s0302t:462_5": "pana vuttabhāvaṃ upādāya vuttanti dassetuṃ “purimaṃ dukkhakkhandha”ntiādi vuttaṃ.",
  "tika-s0302t:462_6": "Purimaṃ nāma pacchimaṃ apekkhitvā. Purimapacchimatā hi taṃ taṃ upādāya vuccatīti",
  "tika-s0302t:462_7": "idhādhippetaṃ purimaṃ nīharitvā dassetuṃ “katamaṃ panā”tiādi vuttaṃ. “Atītampi parikkhīṇa”nti",
  "tika-s0302t:462_8": "idhādhippetaṃ parikkhīṇameva vibhāvetuṃ “katamaṃ pana parikkhīṇa”ntiādi vuttaṃ. Sotāpannassa",
  "tika-s0302t:462_9": "dukkhakkhayo idha coditoti taṃ dassetuṃ “paṭhamamaggassa abhāvitattā uppajjeyyā”ti",
  "tika-s0302t:462_10": "vatvā idāni taṃ sarūpato dassetuṃ puna “katama”ntiādi vuttaṃ. Sattasu attabhāvesu",
  "tika-s0302t:462_11": "yaṃ apāye uppajjeyya aṭṭhamaṃ paṭisandhiṃ ādiṃ katvā yattha katthaci apāyesu cāti",
  "tika-s0302t:462_12": "yaṃ dukkhaṃ uppajjeyya, taṃ sabbaṃ parikkhīṇanti daṭṭhabbaṃ. Assāti sotāpannassa,",
  "tika-s0302t:462_13": "yaṃ parimāṇaṃ, tato uddhañca upapātaṃ atthīti adhippāyo. Mahā attho guṇo mahattho,",
  "tika-s0302t:462_14": "so etassa atthīti mahatthiyo ka-kārassa ya-kāraṃ katvā. Tenāha “mahato atthassa nipphādako”ti.",
  "tika-s0302t:463": "Nakhasikhāsuttavaṇṇanā niṭṭhitā.",
  "tika-s0302t:464": "2. Pokkharaṇīsuttavaṇṇanā",
  "tika-s0302t:465": "75. Ubbedhenāti avavedhena adhodisatāya. Tenāha “gambhīratāyā”ti.",
  "tika-s0302t:466": "Pokkharaṇīsuttavaṇṇanā niṭṭhitā.",
  "tika-s0302t:467": "3. Saṃbhejjaudakasuttādivaṇṇanā",
  "tika-s0302t:468_0": "76-77. Sambhijjaṭṭhāneti sambhijjasamodhānagataṭṭhāne. Samenti sametā honti. Tenāha",
  "tika-s0302t:468_1": "“samāgacchantī”ti. Pāḷiyaṃ vibhattilopena niddesoti tamatthaṃ dassento “tīṇi vā”ti",
  "tika-s0302t:468_2": "āha. Sambhijjati missībhāvaṃ gacchati etthāti sambhejjaṃ, missitaṭṭhānaṃ. Tattha",
  "tika-s0302t:468_3": "udakaṃ sambhejjaudakaṃ. Tenāha “sambhinnaṭṭhāne udaka”nti.",
  "tika-s0302t:469": "Saṃbhejjaudakasuttādivaṇṇanā niṭṭhitā.",
  "tika-s0302t:470": "4. Pathavīsuttādivaṇṇanā",
  "tika-s0302t:471": "78-84. Cakkavāḷabbhantarāyāti cakkavāḷapabbatassa antogadhāya.",
  "tika-s0302t:472": "Chaṭṭhādīsu vuttanayenevāti idha chaṭṭhasuttādīsu paṭhamasuttādīsu vuttanayenevāti attho veditabbo visesābhāvato.",
  "tika-s0302t:473_0": "Pariyosāneti imassa abhisamayasaṃyuttassa osānaṭṭhāne. Aññatitthiyasamaṇabrāhmaṇaparibbājakānanti",
  "tika-s0302t:473_1": "aññatitthiyānaṃ. Guṇādhigamoti jhānābhiññāsahito guṇādhigamo. Satabhāgampi…pe… na",
  "tika-s0302t:473_2": "upagacchati saccapaṭivedhassa mahānubhāvattā. Tenāha bhagavā paccakkhasabbadhammo",
  "tika-s0302t:473_3": "“evaṃ mahādhigamo, bhikkhave, diṭṭhisampanno puggalo evaṃ mahābhiñño”ti.",
  "tika-s0302t:474": "Pathavīsuttādivaṇṇanā niṭṭhitā.",
  "tika-s0302t:475": "Sāratthappakāsiniyā saṃyuttanikāya-aṭṭhakathāya",
  "tika-s0302t:476": "Abhisamayasaṃyuttavaṇṇanāya līnatthappakāsanā samattā.",
  "tika-s0302t:477": "1. Nānattavaggo",
  "tika-s0302t:478": "1. Dhātunānattasuttavaṇṇanā",
  "tika-s0302t:479_0": "85. Paṭhamanti imasmiṃ nidānavagge saṃyuttānaṃ paṭhamaṃ saṃgītattā. Nissattaṭṭhasuññataṭṭhasaṅkhātenāti",
  "tika-s0302t:479_1": "dhammamattatāya nissattatāsaṅkhātena niccasubhasukhaattasuññatatthasaṅkhātena. Sabhāvaṭṭhenāti",
  "tika-s0302t:479_2": "yathābhūtasabhāvaṭṭhena. Tato eva sabhāvassa dhāraṇaṭṭhena dhātūti laddhanāmānaṃ.",
  "tika-s0302t:479_3": "Nānāsabhāvo aññamaññavisadisatā dhātunānattaṃ. Cakkhusaṅkhāto pasādo cakkhupasādo.",
  "tika-s0302t:479_4": "So eva cakkhanaṭṭhena cakkhu, nissattasuññataṭṭhena dhātu cāti cakkhudhātu. Cakkhupasādavatthuṃ",
  "tika-s0302t:479_5": "adhiṭṭhānaṃ katvā pavattaṃ cakkhupasādavatthukaṃ. Sesapadesupi eseva nayo. Dve sampaṭicchanamanodhātuyo,",
  "tika-s0302t:479_6": "ekā kiriyā manodhātūti tisso manodhātuyo manodhātu “mananamattā dhātū”ti katvā. Vedanādayo…pe…",
  "tika-s0302t:479_7": "nibbānañca dhammadhātu visesasaññāparihārena sāmaññasaññāya pavattanato. Tathā hete",
  "tika-s0302t:479_8": "dhammā āyatanadesanāya “dhammāyatana”nteva desitā. Na hi nesaṃ rūpāyatanādīnaṃ viya",
  "tika-s0302t:479_9": "viññāṇehi aññaviññāṇena gahetabbatākāro atthi. Sabbampīti chasattatividhaṃ manoviññāṇaṃ.",
  "tika-s0302t:479_10": "Kāmāvacarā kāmadhātupariyāpannattā. Avasāne dveti dhammadhātumanoviññāṇadhātuyo.",
  "tika-s0302t:479_11": "Ayamettha saṅkhepo, vitthāro pana visuddhimagge taṃsaṃvaṇṇanāsu daṭṭhabbo.",
  "tika-s0302t:480": "Dhātunānattasuttavaṇṇanā niṭṭhitā.",
  "tika-s0302t:481": "2. Phassanānattasuttavaṇṇanā",
  "tika-s0302t:482_0": "86. Jātipasutiārammaṇādibhedena nānābhāvo phasso. Jātipaccayabhedena hi paccayuppannassa",
  "tika-s0302t:482_1": "bhedo hotiyeva. Dhammaparicchedavasena dhātudesanāyaṃ tisso mananamattā dhātuyova",
  "tika-s0302t:482_2": "manodhātuyo. Kiriyāmayassa cittuppattivibhāgena paccayuppannassa vasena dhātudesanāyaṃ",
  "tika-s0302t:482_3": "mananaṭṭhena dhātutāya sāmaññato manodvārāvajjanaṃ “manodhātū”ti adhippetanti vuttaṃ",
  "tika-s0302t:482_4": "“manosamphasso manodvāre paṭhamajavanasampayutto”tiādi. Tasmāti yasmā kāmaṃ sampaṭicchanamanodhātuanantaraṃ",
  "tika-s0302t:482_5": "uppajjamāno santīraṇaviññāṇadhātuyā sampayutto phassopi manosamphasso eva nāma, dubbalattā",
  "tika-s0302t:482_6": "pana so sabbabhavesu asambhavato ca gahito anavasesato gahaṇaṃ na hotīti manodvāre",
  "tika-s0302t:482_7": "javanasamphasso hoti, tasmā. Ayamettha atthoti ayaṃ idha adhippāyānugato attho.",
  "tika-s0302t:483": "Phassanānattasuttavaṇṇanā niṭṭhitā.",
  "tika-s0302t:484": "3. Nophassanānattasuttavaṇṇanā",
  "tika-s0302t:485_0": "87. Manosamphassaṃ paṭiccāti manodvāre paṭhamajavanasampayutto phasso manosamphasso,",
  "tika-s0302t:485_1": "taṃ manosamphassaṃ paṭicca. Manodhātūti āvajjanakiriyamanodhātu. Manoviññāṇadhātu",
  "tika-s0302t:485_2": "manodhātūti veneyyajjhāsayavasena vuttaṃ. Tenāha “manodvāre…pe… evamattho daṭṭhabbo”ti.",
  "tika-s0302t:485_3": "Tathā hi vakkhati “sabbāni cetānī”tiādi.",
  "tika-s0302t:486": "Nophassanānattasuttavaṇṇanā niṭṭhitā.",
  "tika-s0302t:487": "4. Vedanānānattasuttavaṇṇanā",
  "tika-s0302t:488_0": "88. Sabbāpi tasmiṃ dvāre vedanā vatteyyuṃ cakkhusamphassavedanā upanissayapaccayabhāvitā.",
  "tika-s0302t:488_1": "Nibbattiphāsukatthanti nibbattiyā upanissayabhāvena pavattiyā dassanasukhatthaṃ.",
  "tika-s0302t:488_2": "Sampaṭicchanavedanameva gahetuṃ vaṭṭati, tāya gahitāya itarāsaṃ gahaṇaṃ ñāyāgatamevāti.",
  "tika-s0302t:488_3": "Vuttaṃ porāṇaṭṭhakathāyaṃ. Āvajjanasamphassanti āvajjanamanosamphassaṃ. Anantarūpanissayabhūtaṃ",
  "tika-s0302t:488_4": "paṭicca paṭhamajavanavasena uppajjatīti yojanā. Ayamadhippāyo upanissayassa adhippetattā.",
  "tika-s0302t:489": "Vedanānānattasuttavaṇṇanā niṭṭhitā.",
  "tika-s0302t:490": "5. Dutiyavedanānānattasuttavaṇṇanā",
  "tika-s0302t:491_0": "89. Tatiyacatutthesu vuttanayāvāti “no cakkhusamphassaṃ paṭicca uppajjati cakkhudhātū”ti",
  "tika-s0302t:491_1": "evaṃ vuttanayo, catutthe “cakkhudhātuṃ, bhikkhave, paṭicca uppajjati cakkhusamphasso”tiādinā",
  "tika-s0302t:491_2": "vuttanayo ca. Ekato katvāti ekajjhaṃ katvā desitā. Kasmā pana tesu suttesu evaṃ desanā",
  "tika-s0302t:491_3": "pavattāti āha “sabbāni cetānī”tiādi. Paṭisedho pana tesaṃ vedanānānattādīnaṃ phassanānattādikassa",
  "tika-s0302t:491_4": "paccayabhāvato tathāuppattiyā asambhavato. Ito paresūti “no pariyesanānānattaṃ paṭicca",
  "tika-s0302t:491_5": "uppajjati pariḷāhanānatta”ntiādīsu.",
  "tika-s0302t:492": "Dutiyavedanānānattasuttavaṇṇanā niṭṭhitā.",
  "tika-s0302t:493": "6. Bāhiradhātunānattasuttavaṇṇanā",
  "tika-s0302t:494": "90. Pañca dhātuyo kāmāvacarā rūpasabhāvattā.",
  "tika-s0302t:495": "Bāhiradhātunānattasuttavaṇṇanā niṭṭhitā.",
  "tika-s0302t:496": "7. Saññānānattasuttavaṇṇanā",
  "tika-s0302t:497_0": "91. Āpāthe patitanti cakkhussa āpāthagataṃ sāṭakaveṭhanādisaññitaṃ bhūtasaṅghātaṃ",
  "tika-s0302t:497_1": "sammā nissitaṃ. Cakkhudvāre sampaṭicchanādisampayuttasaññānaṃ saṅkappagatikattā,",
  "tika-s0302t:497_2": "cakkhuviññāṇasampayuttasaññāgahaṇeneva vā gahetabbato “rūpasaññāti cakkhuviññāṇasampayuttā",
  "tika-s0302t:497_3": "saññā”ti vuttaṃ tattha saññāya eva labbhanato. Eteneva hi taṃsampayutto saṅkappoti",
  "tika-s0302t:497_4": "idampi saṃvaṇṇitanti daṭṭhabbaṃ. Tenāha “saññāsaṅkappachandā ekajavanavārepi nānājavanavārepi",
  "tika-s0302t:497_5": "labbhantī”ti. Javanasampayuttassa vitakkassa chandagatikattā vuttaṃ “tīhi cittehi",
  "tika-s0302t:497_6": "sampayutto saṅkappo”ti. Chandikataṭṭhenāti chandakaraṇaṭṭhena, icchitaṭṭhenāti attho.",
  "tika-s0302t:497_7": "Anuḍahanaṭṭhenāti pariḍahanaṭṭhena. Sannissayaḍāharasā hi rāgaggiādayo “rūpe”ti pana",
  "tika-s0302t:497_8": "tassa ārammaṇadassanametaṃ. Pariḷāhoti pariḷāhasīsena apekkhaṃ vadati. Tenāha “pariḷāhe",
  "tika-s0302t:497_9": "uppanne”tiādi. “Pariḷāho”ti daḷhajjhosānā balavākārappattā vuttāti āha “pariḷāhapariyesanā",
  "tika-s0302t:497_10": "pana nānājavanavāreyeva labbhantī”ti. Tāsaṃ laddhūpanissayabhāvatoti dasseti. Iminā",
  "tika-s0302t:497_11": "nayenāti “uppajjati saññānānatta”nti ettha vuttanayena attho veditabbo. “Rūpasaññādinānāsabhāvaṃ",
  "tika-s0302t:497_12": "saññaṃ paṭicca kāmasaṅkappādinānāsabhāvo saṅkappo uppajjatī”tiādinā nayena veditabbo.",
  "tika-s0302t:498": "Saññānānattasuttavaṇṇanā niṭṭhitā.",
  "tika-s0302t:499": "8. Nopariyesanānānattasuttavaṇṇanā",
  "tika-s0302t:500": "92. Paṭisedhamattameva nānaṃ, sesaṃ heṭṭhā vuttanayamevāti adhippāyo.",
  "tika-s0302t:501": "Nopariyesanānānattasuttavaṇṇanā niṭṭhitā.",
  "tika-s0302t:502": "9. Bāhiraphassanānattasuttādivaṇṇanā",
  "tika-s0302t:503_0": "93. Vuttappakāre ārammaṇeti “āpāthe patita”ntiādinā heṭṭhā vuttappakāre rūpārammaṇe.",
  "tika-s0302t:503_1": "Saññāti rūpasaññāva. Arūpadhammopi samāno yasmiṃ ārammaṇe pavattati, taṃ phusanto",
  "tika-s0302t:503_2": "viya hotīti vuttaṃ “ārammaṇaṃ phusamāno”ti. Taṇhāya vatthubhūtaṃyeva rūpārammaṇaṃ",
  "tika-s0302t:503_3": "labbhatīti katvā “rūpalābho”ti adhippetanti āha “saha taṇhāya ārammaṇaṃ rūpalābho”ti.",
  "tika-s0302t:503_4": "Sabbasaṅgāhikanayoti ekasmiṃyeva ārammaṇe sabbesaṃ saññādīnaṃ dhammānaṃ uppattiyā",
  "tika-s0302t:503_5": "sabbasaṅgaṇhanavasena dassitanayo. Tenāha “ekasmiṃyevā”tiādi. Sabbasaṅgāhikanayoti",
  "tika-s0302t:503_6": "vā dhuvaparibhogavasena nibaddhārammaṇanti vā āgantukārammaṇanti vā vibhāgaṃ akatvā",
  "tika-s0302t:503_7": "sabbasaṅgāhikanayo. Aparo nayo. Missakoti āgantukārammaṇe nibaddhārammaṇe ca visayato",
  "tika-s0302t:503_8": "nibaddhārammaṇena missako. Nibaddhārammaṇe sattānaṃ kileso mando hoti. Tathā hi saññāsaṅkappaphassavedanāva",
  "tika-s0302t:503_9": "dassitā. Yaṃ kiñci viyāti yaṃ kiñci aññamaññaṃ viya. Khobhetvāti kutūhaluppādanavasena cittaṃ khobhetvā.",
  "tika-s0302t:504": "Upāsikāti tassa amaccaputtassa bhariyaṃ sandhāyāha. Tasminti āgantukārammaṇe. Lābho nāma “labbhatī”ti katvā.",
  "tika-s0302t:505_0": "Uruvalliyavāsīti uruvalliyaleṇavāsī, uruvalliyavihāravāsīti vadanti. Pāḷiyāti “dhātunānattaṃ,",
  "tika-s0302t:505_1": "bhikkhave, paṭicca uppajjatī”tiādinayapavattāya imissā suttapāḷiyā. Parivaṭṭetvāti",
  "tika-s0302t:505_2": "majjhe gahitaphassavedanāpariyosāne ṭhapanavasena pāḷiṃ parivaṭṭetvā. Vuttappakāretiādi",
  "tika-s0302t:505_3": "parivattetabbākāradassanaṃ. Tattha vuttappakāreti āpāthagatarūpārammaṇe. Avibhūtavāranti",
  "tika-s0302t:505_4": "avibhūtārammaṇavāraṃ. Ayameva vā pāṭho. Gaṇhanti kathenti. Ekajavanavārepi labbhanti",
  "tika-s0302t:505_5": "cirataranivesābhāvā. Nānājavanavāreyeva daḷhataranivesatāya.",
  "tika-s0302t:506": "94. Dasamaṃ uttānameva navame vuttanayattā. Paṭisedhamattameva hettha nānattanti.",
  "tika-s0302t:507": "Bāhiraphassanānattasuttādivaṇṇanā niṭṭhitā.",
  "tika-s0302t:508": "Nānattavaggavaṇṇanā niṭṭhitā.",
  "tika-s0302t:509": "2. Dutiyavaggo",
  "tika-s0302t:510": "1. Sattadhātusuttavaṇṇanā",
  "tika-s0302t:511_0": "95. Ābhātīti ābhā, ālokabhāvena nipphajjati, upaṭṭhātīti vā attho. So eva nijjīvaṭṭhena",
  "tika-s0302t:511_1": "dhātūti ābhādhātu. Ālokassāti ālokakasiṇassa. Suṭṭhu, sobhanaṃ vā bhātīti subhaṃ.",
  "tika-s0302t:511_2": "Kasiṇasahacaraṇato jhānaṃ subhaṃ. Sesaṃ vuttanayameva. Suparisuddhavaṇṇaṃ kasiṇaṃ.",
  "tika-s0302t:511_3": "Ākāsānañcādayopi subhārammaṇaṃ evāti keci. Desanaṃ niṭṭhāpesīti desanaṃ uddesamatte",
  "tika-s0302t:511_4": "eva ṭhapesi. Pāḷiyaṃ “andhakāraṃ paṭicca paññāyatī”ti etthāpi ārammaṇameva gahitaṃ,",
  "tika-s0302t:511_5": "tathā “ayaṃ dhātu asubhaṃ paṭicca paññāyatī”ti etthāpi. Yathā hi idha suvaṇṇaṃ kasiṇaṃ",
  "tika-s0302t:511_6": "subhanti adhippetaṃ, evaṃ dubbaṇṇaṃ asubhanti.",
  "tika-s0302t:512_0": "Andhakāraṃ paṭiccāti andhakāraṃ paṭicchādakapaccayaṃ paṭicca. Paññāyatīti pākaṭo",
  "tika-s0302t:512_1": "hoti. Tenāha “andhakāro hī”tiādi. Ālokopi, andhakārena paricchinno hotīti yojanā.",
  "tika-s0302t:512_2": "Andhakāro tāva ālokena paricchinno hotu “yattha āloko natthi, tattha andhakāro”ti",
  "tika-s0302t:512_3": "āloko kathaṃ andhakārena paricchinno hotīti āha “andhakārena hi so pākaṭo hotī”ti.",
  "tika-s0302t:512_4": "Paricchedalekhāya viya cittarūpaṃ andhakārena hi parito paricchinno hutvā paññāyati,",
  "tika-s0302t:512_5": "yathā taṃ chāyāya ātapo. Eseva nayoti asubhasubhānaṃ aññamaññaparicchinnataṃ atidisitvā",
  "tika-s0302t:512_6": "tattha adhippetameva dassento “asubhe sati subhaṃ paññāyatī”ti āha. Evamāhāti “asubhaṃ",
  "tika-s0302t:512_7": "paṭicca subhaṃ paññāyatī”ti avoca. “Rūpī rūpāni passatī”tiādīsu viya uttarapadalopenāyaṃ",
  "tika-s0302t:512_8": "niddesoti āha “rūpaṃ paṭiccāti rūpāvacarasamāpattiṃ paṭiccā”ti. Tāya hi sati adhigatāya.",
  "tika-s0302t:512_9": "Rūpasamatikkamā vā hotīti sabhāvārammaṇānaṃ rūpajjhānānaṃ samatikkamā ākāsānañcāyatanasamāpatti",
  "tika-s0302t:512_10": "nāma hotīti attho. Eseva nayoti iminā “ākāsānañcāyatanasamatikkamā viññāṇañcāyatanasamāpatti",
  "tika-s0302t:512_11": "nāma hotī”tiādinā dvepi pakāre atidisati. Paṭisaṅkhāti paṭisaṅkhāñāṇena. Appavattinti",
  "tika-s0302t:512_12": "yathāparicchinnakālaṃ appavattanaṃ. Etena khaṇanirodhādiṃ paṭikkhipati.",
  "tika-s0302t:513_0": "Kathaṃ samāpatti pattabbāti imāsu sattasu dhātūsu kā pakārā saññāsamāpatti nānā hutvā",
  "tika-s0302t:513_1": "samāpajjitabbā. Tenāha “kīdisā samāpattiyo”tiādi. Saññāya atthibhāvenāti paṭukiccāya",
  "tika-s0302t:513_2": "saññāya atthibhāvena. Sukhumasaṅkhārānaṃ tattha samāpattiyaṃ avasissatāya. Nirodhovāti",
  "tika-s0302t:513_3": "saṅkhārānaṃ nirodho eva.",
  "tika-s0302t:514": "Sattadhātusuttavaṇṇanā niṭṭhitā.",
  "tika-s0302t:515": "2. Sanidānasuttavaṇṇanā",
  "tika-s0302t:516_0": "96. Bhāvanapuṃsakametaṃ “visamaṃ candimasūriyā parivattantī”tiādīsu viya. Sanidānanti",
  "tika-s0302t:516_1": "attano phalaṃ nidadātīti nidānaṃ, kāraṇanti āha “sanidāno sappaccayo”ti. Kāmapaṭisaṃyuttoti",
  "tika-s0302t:516_2": "kāmarāgasaṅkhātena kāmena paṭisaṃyutto vā kāmapaṭibaddho vā. Takketīti takko. Abhūtakāraṃ",
  "tika-s0302t:516_3": "samāropetvā kappetīti saṅkappo. Ārammaṇe cittaṃ appetīti appanā. Visesena appetīti",
  "tika-s0302t:516_4": "byappanā. Ārammaṇe cittaṃ abhiniropentaṃ viya pavattatīti cetaso abhiniropanā. Micchā",
  "tika-s0302t:516_5": "viparīto pāpako saṅkappoti micchāsaṅkappo. Aññesu ca kāmapaṭisaṃyuttesu vijjamānesu",
  "tika-s0302t:516_6": "vitakko eva kāmadhātusaddena niruḷho daṭṭhabbo vitakkassa kāmapasaṅgappattisātisayattā.",
  "tika-s0302t:516_7": "Esa nayo byāpādadhātuādīsupi. Sabbepi akusalā dhammā kāmadhātu hīnajjhāsayehi kāmetabbadhātubhāvato.",
  "tika-s0302t:517_0": "Kilesakāmassa ārammaṇabhāvattā sabbākusalasaṃgāhikāya kāmadhātuyā itarā dve saṅgahetvā",
  "tika-s0302t:517_1": "kathanaṃ sabbasaṅgāhikā. Tissannaṃ dhātūnaṃ aññamaññaṃ asaṅkarato kathā asambhinnā.",
  "tika-s0302t:517_2": "Imaṃ kāmāvacarasaññitaṃ kāmavitakkasaññitañca kāmadhātuṃ. Paṭiccāti paccayabhūtaṃ",
  "tika-s0302t:517_3": "labhitvā. Tīhi kāraṇehīti tīhi sārabhūtehi kāraṇehi.",
  "tika-s0302t:518_0": "Byāpādavitakko byāpādo uttarapadalopena, so eva nijjīvaṭṭhena sabhāvadhāraṇaṭṭhena",
  "tika-s0302t:518_1": "dhātūti byāpādadhātu. Byāpajjati cittaṃ etenāti byāpādo, doso. Byāpādopi dhātūti",
  "tika-s0302t:518_2": "yojanā. Sahajātapaccayādivasenāti sahajātaaññamaññanissayasampayuttaatthiavigatapaccayavasena.",
  "tika-s0302t:518_3": "Visesena hi parassa attano ca dukkhāpanaṃ vihiṃsā, sā eva dhātu, atthato rosanā parūpaghāto,",
  "tika-s0302t:518_4": "tathā pavatto vā dosasahagatacittuppādo.",
  "tika-s0302t:519_0": "Tiṇagahane araññeti tiṇehi gahanabhūte araññe. Anayabyasananti apāyabyasanaṃ, pariharaṇūpāyarahitaṃ",
  "tika-s0302t:519_1": "vipattinti vā attho. Avaḍḍhiṃ vināsanti avaḍḍhiñceva vināsañcāti vadanti sabbaso",
  "tika-s0302t:519_2": "vaḍḍhirahitaṃ. Sukkhatiṇadāyo viya ārammaṇaṃ kilesaggisaṃvaddhanaṭṭhena. Tiṇukkā",
  "tika-s0302t:519_3": "viya akusalasaññā anudahanaṭṭhena. Tiṇakaṭṭha…pe… sattā anayabyasanāpattito. “Ime",
  "tika-s0302t:519_4": "sattā”ti hi ayoniso paṭipajjamānā adhippetā. Tenāha “yathā sukkhatiṇadāye”tiādi.",
  "tika-s0302t:520": "Samatābhāvato samatāvirodhato visamatāhetuto ca visamā rāgādayoti āha “rāgavisamādīni anugata”nti. Icchitabbā avassaṃbhāvinibhāvena.",
  "tika-s0302t:521_0": "Saṃkilesato nikkhamanaṭṭhena nekkhammo, so eva nijjīvaṭṭhena dhātūti nekkhammadhātu.",
  "tika-s0302t:521_1": "Svāyaṃ nekkhammasaddo pabbajjādīsu kusalavitakke ca niruḷhoti āha “nekkhammavitakkopi",
  "tika-s0302t:521_2": "nekkhammadhātū”ti. Itarāpi dve dhātuyoti abyāpādaavihiṃsādhātuyo vadati. Visuṃ dīpetabbā",
  "tika-s0302t:521_3": "sarūpena āgatattā. Vitakkādayoti nekkhammasaṅkappacchandapariḷāhapariyesanā. Yathānurūpaṃ",
  "tika-s0302t:521_4": "attano attano paccayānurūpaṃ. Kathaṃ panettha kusaladhammesu pariḷāho vuttoti? Saṅkhārapariḷāhamattaṃ",
  "tika-s0302t:521_5": "sandhāyetaṃ vuttaṃ, soḷasasu ākāresu dukkhasacce santāpaṭṭho viya vutto, yassa vigamena",
  "tika-s0302t:521_6": "arahato sītibhāvappatti vuccati.",
  "tika-s0302t:522_0": "Sayaṃ na byāpajjati, tena vā taṃsamaṅgīpuggalo na kiñci byāpādetīti abyāpādo, vihiṃsāya",
  "tika-s0302t:522_1": "vuttavipariyāyehi sā veditabbā. Hitesibhāvena mijjati siniyhatīti mitto, mittassa",
  "tika-s0302t:522_2": "esāti metti, abyāpādo. Mettāyanāti mettākāraṇaṃ, mettāya vā ayanā pavattanā. Mettāyitattanti",
  "tika-s0302t:522_3": "mettāyitassa mettāya pavattassa bhāvo. Mettācetovimuttīti mettāyanavasena pavatto",
  "tika-s0302t:522_4": "cittasamādhi. Sesaṃ vuttanayameva.",
  "tika-s0302t:523": "Sanidānasuttavaṇṇanā niṭṭhitā.",
  "tika-s0302t:524": "3. Giñjakāvasathasuttavaṇṇanā",
  "tika-s0302t:525_0": "97. Ito paṭṭhāyāti “dhātuṃ, bhikkhave”ti imasmā tatiyasuttato paṭṭhāya. Yāva kammavaggo,",
  "tika-s0302t:525_1": "tāva netvā upagantvā seti etthāti āsayo, hīnādibhāvena adhīno āsayo ajjhāsayo, taṃ",
  "tika-s0302t:525_2": "ajjhāsayaṃ, adhimuttanti attho. Saññā uppajjatītiādīsu hīnādibhedaṃ ajjhāsayaṃ paṭicca",
  "tika-s0302t:525_3": "hīnādibhedā saññā, tannissayadiṭṭhivikappanā, vitakko ca uppajjati sahajātakoṭiyā",
  "tika-s0302t:525_4": "upanissayakoṭiyā ca. Satthāresūti tesaṃ satthupaṭiññatāya vuttaṃ, na satthulakkhaṇasabbhāvato.",
  "tika-s0302t:525_5": "Asammāsambuddhesūti ādhāre visaye ca bhummaṃ ekato katvā vuttanti paṭhamaṃ tāva dassento",
  "tika-s0302t:525_6": "“mayaṃ sammāsambuddhā”tiādiṃ vatvā itaraṃ dassento “tesu sammāsambuddhā ete”tiādimāha.",
  "tika-s0302t:525_7": "Tesaṃ “mayaṃ sammāsambuddhā”ti uppannadiṭṭhi idha mūlabhāvena pucchitā, itarā anusaṅkitāti",
  "tika-s0302t:525_8": "pucchatiyevāti sāsaṅkaṃ vadati.",
  "tika-s0302t:526_0": "“Mahatī”ti ettha mahāsaddo “mahājano”tiādīsu viya bahuatthavācakoti daṭṭhabbo. Avijjāpi",
  "tika-s0302t:526_1": "hīnahīnatarahīnatamādibhedena bahupakārā. Tassāti diṭṭhiyā. Kasmā panettha “yadidaṃ",
  "tika-s0302t:526_2": "avijjā dhātū”ti avijjaṃ uddharitvā “hīnaṃ dhātuṃ paṭiccā”ti ajjhāsayadhātu niddiṭṭhāti?",
  "tika-s0302t:526_3": "Na kho panetaṃ evaṃ daṭṭhabbaṃ, “aññaṃ uddharitvā aññaṃ niddiṭṭhā”ti, yato avijjāsīsena",
  "tika-s0302t:526_4": "ajjhāsayadhātu eva gahitā. Avijjāgahito hi purisapuggalo diṭṭhajjhāsayo hīnādibhedaṃ",
  "tika-s0302t:526_5": "avijjādhātuṃ nissāya tato saññādiṭṭhiādike saṅkappeti. Paṇidhi patthanā, sā pana",
  "tika-s0302t:526_6": "tathā tathā cittassa ṭhapanavasena hotīti āha “cittaṭṭhapana”nti. Tenāha “sā panesā”tiādi.",
  "tika-s0302t:526_7": "Eteti hīnapaccayā saññādiṭṭhivitakkacetanā patthanā paṇidhisaṅkhātā hīnā dhammā.",
  "tika-s0302t:526_8": "Hīno nāma hīnadhammasamāyogato. Sabbapadānīti “paññapetī”tiādīni padāni yojetabbāni",
  "tika-s0302t:526_9": "hīnasaddena majjhimuttamaṭṭhānantarassa asambhavato. Upapajjanaṃ “upapattī”ti āha",
  "tika-s0302t:526_10": "“dve upapattiyo paṭilābho ca nibbatti cā”ti. Tattha hīnakulādīti ādi-saddena hīnarūpabhogaparisādīnaṃ",
  "tika-s0302t:526_11": "saṅgaho. Hīnattikavasenāti hīnattike vuttattikapadavasenāti adhippāyo. Cittuppādakkhaṇeti",
  "tika-s0302t:526_12": "idaṃ hīnattikapariyāpannānaṃ cittuppādānaṃ vasena tattha tattha laddhattā vuttaṃ.",
  "tika-s0302t:526_13": "Pañcasu nīcakulesūti caṇḍālavenanesādarathakārapukkusakulesu. Dvādasaakusalacittuppādānaṃ",
  "tika-s0302t:526_14": "pana yo koci paṭilābho hīnoti yojanā. Sesadvayepi eseva nayo. Imasmiṃ ṭhāneti “yāyaṃ,",
  "tika-s0302t:526_15": "bhante, diṭṭhī”tiādinā āgate imasmiṃ ṭhāne. “Dhātuṃ, bhikkhave, paṭicca uppajjatī”tiādinā",
  "tika-s0302t:526_16": "āgatattā nibbattiyeva adhippetā, na paṭilābho.",
  "tika-s0302t:527": "Giñjakāvasathasuttavaṇṇanā niṭṭhitā.",
  "tika-s0302t:528": "4. Hīnādhimuttikasuttavaṇṇanā",
  "tika-s0302t:529_0": "98. Ekato hontīti samānacchandatāya ajjhāsayato ekato honti. Nirantarā hontīti tāya",
  "tika-s0302t:529_1": "eva samānacchandatāya cittena nibbisesā honti. Idha adhimutti nāma ajjhāsayadhātūti",
  "tika-s0302t:529_2": "āha “hīnādhimuttikāti hīnajjhāsayā”ti.",
  "tika-s0302t:530": "Hīnādhimuttikasuttavaṇṇanā niṭṭhitā.",
  "tika-s0302t:531": "5. Caṅkamasuttavaṇṇanā",
  "tika-s0302t:532_0": "99. Mahāpaññesūti vipulapaññesu. Nanti sāriputtattheraṃ. Khandhantaranti khandhavibhāgaṃ,",
  "tika-s0302t:532_1": "khandhānaṃ vā antaraṃ viseso atthīti khandhantaro. Esa nayo sesesupi. Parikammanti",
  "tika-s0302t:532_2": "iddhividhādhigamassa pubbabhāgaparikammañceva uttaraparikammañca. Ānisaṃsanti iddhānisaṃsañceva",
  "tika-s0302t:532_3": "ānisaṃsañca. Adhiṭṭhānaṃ vikubbananti adhiṭṭhānavidhānañceva vikubbanavidhānañca.",
  "tika-s0302t:532_4": "Vuttanayenevāti “pathaviṃ pattharanto viyā”tiādinā.",
  "tika-s0302t:533_0": "Dhutaṅgaparihāranti dhutaṅgānaṃ pariharaṇavidhiṃ. Pariharaṇaggahaṇeneva samādānaṃ",
  "tika-s0302t:533_1": "siddhaṃ hotīti taṃ na gahitaṃ. Ānisaṃsanti taṃtaṃdhutaṅgapariharaṇe daṭṭhabbaṃ ānisaṃsameva.",
  "tika-s0302t:533_2": "Samodhānanti “ettakā piṇḍapātapaṭisaṃyuttā, ettakā senāsanapaṭisaṃyuttā”ti paccayavasena",
  "tika-s0302t:533_3": "aññamaññañca antogadhattā. Adhiṭṭhānanti adhiṭṭhānavidhiṃ. Bhedanti ukkaṭṭhādibhedañceva bhinnākārañca.",
  "tika-s0302t:534_0": "Parikammanti “dibbacakkhu evaṃ uppādetabbaṃ, evaṃ visodhetabba”ntiādinā parikammavidhānaṃ.",
  "tika-s0302t:534_1": "Ānisaṃsanti paresaṃ ajjhāsayānurūpāyatanādiānisaṃsapabhedaṃ. Upakkilesanti sādhāraṇaṃ",
  "tika-s0302t:534_2": "asādhāraṇaṃ duvidhaṃ upakkilesaṃ. Vipassanābhāvanupakkilesā hi dibbacakkhussa upakkilesāti veditabbā.",
  "tika-s0302t:535_0": "Saṅkhepavitthāragambhīruttānavicitrakathādīsūti saṅkhepo vitthāro gambhīratā uttānatā",
  "tika-s0302t:535_1": "vicitrabhāvo neyyatthatā nītatthatāti evamādīsu dhammassa kathetabbappakāresu taṃ",
  "tika-s0302t:535_2": "taṃ kathetabbākāraṃ.",
  "tika-s0302t:536": "Iti-saddo ādiattho, pakārattho vā. Tena –",
  "tika-s0302t:537": "“Ādimhi sīlaṃ deseyya,",
  "tika-s0302t:538": "Majjhe cittaṃ viniddise;",
  "tika-s0302t:539": "Ante paññā kathetabbā,",
  "tika-s0302t:540": "Eso dhammakathāvidho”ti. –",
  "tika-s0302t:541": "Evaṃ kathetabbākāraṃ saṅgaṇhāti.",
  "tika-s0302t:542": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "tika-s0302t:543": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-s0302t:544_0": "Evaṃ vuttaṃ dasavidhaṃ byañjanabuddhiṃ. Aṭṭhuppattinti tassa tassa suttassa jātakassa",
  "tika-s0302t:544_1": "ca aṭṭhuppattiṃ. Anusandhinti pacchānusandhiādianusandhiṃ. Pubbāparanti sambandhaṃ.",
  "tika-s0302t:544_2": "Idaṃ padaṃ evaṃ vattabbaṃ, idaṃ pubbāparaṃ evaṃ gahetabbanti.",
  "tika-s0302t:545": "Kulasaṅgaṇhanaparihāranti lābhuppādanatthaṃ kulānaṃ saṅgaṇhanavidhino pariharaṇaṃ tanniyamitaṃ ekantikaṃ kulasaṅgahaṇavidhiṃ.",
  "tika-s0302t:546": "Caṅkamasuttavaṇṇanā niṭṭhitā.",
  "tika-s0302t:547": "6. Sagāthāsuttavaṇṇanā",
  "tika-s0302t:548_0": "100. “Dhātuso saṃsandantī”ti idaṃ ajjhāsayato sarikkhatādassanaṃ, na kāyena missībhāvadassananti",
  "tika-s0302t:548_1": "āha “samuddantare”tiādi. Nirantaroti nibbiseso. Saṃsaggāti pañcavidhasaṃsaggahetu.",
  "tika-s0302t:548_2": "Saṃsaggagahaṇena cettha saṃsaggavatthukā taṇhā gahitā. Tenāha “dassana…pe… snehenā”ti.",
  "tika-s0302t:549_0": "Vanati bhajati sajjati tenāti vanaṃ, vanathoti ca kileso vuccatīti āha “vanatho jātoti",
  "tika-s0302t:549_1": "kilesavanaṃ jāta”nti. Itare saṃsaggamūlakāti tameva paṭikkhipanto āha “adassanenā”ti.",
  "tika-s0302t:549_2": "Sādhujīvīti sādhu suṭṭhu jīvī, taṃjīvanasīlo. Tenāha “parisuddhajīvitaṃ jīvamāno”ti.",
  "tika-s0302t:550": "Sagāthāsuttavaṇṇanā niṭṭhitā.",
  "tika-s0302t:551": "7. Assaddhasaṃsandanasuttavaṇṇanā",
  "tika-s0302t:552_0": "101. Nirojāti saddhāsnehābhāvena nisnehā. Tato eva arasabhāvena nirasā. Ekasadisāti",
  "tika-s0302t:552_1": "samasamā nibbisesā. Tenāha “nirantarā”ti. Alajjitāya ekasīmakatā bhinnamariyādā.",
  "tika-s0302t:552_2": "Saddhā tesaṃ atthīti saddhā. Tantipālakāti saddhammatantiyā pālakā. Vaṃsānurakkhakāti",
  "tika-s0302t:552_3": "ariyavaṃsassa anurakkhakā. Āraddhavīriyāti paggahitavīriyā. Yasmā tādisānaṃ vīriyaṃ",
  "tika-s0302t:552_4": "paripuṇṇaṃ nāma hoti kiccasiddhiyā, tasmā vuttaṃ “paripuṇṇaparakkamā”ti. Sabbakiccapariggāhikāyāti",
  "tika-s0302t:552_5": "catunnaṃ satipaṭṭhānānaṃ bhāvanākiccapariggāhikāya.",
  "tika-s0302t:553": "Assaddhasaṃsandanasuttavaṇṇanā niṭṭhitā.",
  "tika-s0302t:554": "8-12. Assaddhamūlakasuttādivaṇṇanā",
  "tika-s0302t:555_0": "102-106. Aṭṭhamādīnīti aṭṭhamaṃ navamaṃ dasamaṃ ekādasamaṃ dvādasamanti imāni pañca",
  "tika-s0302t:555_1": "suttānīti eke. Apare pana nava suttānīti icchanti. Svāyamattho aṭṭhakathāyaṃ vuttoyeva.",
  "tika-s0302t:555_2": "Pāḷiyañca kesuci potthakesu likhīyati.",
  "tika-s0302t:556": "Assaddhamūlakasuttādivaṇṇanā niṭṭhitā.",
  "tika-s0302t:557": "Dutiyavaggavaṇṇanā niṭṭhitā.",
  "tika-s0302t:558": "3. Kammapathavaggo",
  "tika-s0302t:559": "1-2. Asamāhitasuttādivaṇṇanā",
  "tika-s0302t:560": "107-108. Ito paresūti ito dutiyavaggato paresu suttesu. Paṭhamanti paṭhamavagge paṭhamaṃ. Kasmā panettha evaṃ desanā pavattāti āha “evaṃ vuccamāne”tiādi.",
  "tika-s0302t:561": "Asamāhitasuttādivaṇṇanā niṭṭhitā.",
  "tika-s0302t:562": "3-5. Pañcasikkhāpadasuttādivaṇṇanā",
  "tika-s0302t:563_0": "109-111. Surāmerayasaṅkhātanti piṭṭhasurādisurāsaṅkhātaṃ pupphāsavādimerayasaṅkhātañca.",
  "tika-s0302t:563_1": "Majjanaṭṭhena majjaṃ. Surāmerayamajjappamādoti vuccati “majjati tenā”ti katvā. Tasmiṃ",
  "tika-s0302t:563_2": "tiṭṭhantīti tasmiṃ pamāde pamajjanavasena tiṭṭhantīti attho. Sesaṃ tatiyacatutthesu suviññeyyamevāti.",
  "tika-s0302t:564_0": "Pañcame tāni padāni saṃvaṇṇetuṃ “pañcame”tiādi āraddhaṃ. Tattha pāṇo nāma vohārato",
  "tika-s0302t:564_1": "satto, paramatthato jīvitindriyaṃ, taṃ pāṇaṃ atipātenti aticca antareyeva, atikkamma",
  "tika-s0302t:564_2": "vā satthādīhi abhibhavitvā pātenti saṇikaṃ patituṃ adatvā sīghaṃ pātentīti attho.",
  "tika-s0302t:564_3": "Kāyena vācāya vā adinnaṃ parasantakaṃ. Ādiyantīti gaṇhanti. Micchāti na sammā, gārayhavasena.",
  "tika-s0302t:564_4": "Musāti atathaṃ vatthu. Vadantīti visaṃvādanavasena vadanti. Piyasuññakaraṇato pisuṇā,",
  "tika-s0302t:564_5": "pisati vā pare satte, hiṃsatīti attho. Mammacchedikāti etena parassa mammacchedavasena",
  "tika-s0302t:564_6": "ekantapharusasañcetanā pharusavācā nāmāti dasseti. Abhijjhāsaddo lubbhane niruḷhoti",
  "tika-s0302t:564_7": "āha “parabhaṇḍe lubbhanasīlāti attho”ti. Byāpannanti dosavasena vipannaṃ. Pakativijahanena",
  "tika-s0302t:564_8": "pūtibhūtaṃ. Sādhūhi garahitabbataṃ pattā “natthi dinna”ntiādinayappavattā natthikāhetukaakiriyadiṭṭhi",
  "tika-s0302t:564_9": "kammapathapariyāpannā nāma. Micchattapariyāpannā sabbāpi lokuttaramaggapaṭipakkhā viparītadiṭṭhi.",
  "tika-s0302t:565_0": "Tesanti kammapathānaṃ. Vohāratoti indriyabaddhaṃ upādāya paññattimattato. Tiracchānagatādīsūti",
  "tika-s0302t:565_1": "ādi-saddena petānaṃ saṅgaho. Payogavatthumahantatādīhi mahāsāvajjatā tehi paccayehi",
  "tika-s0302t:565_2": "uppajjamānāya cetanāya balavabhāvato. Yathāvuttapaccayavipariyāyepi taṃtaṃpaccayehi",
  "tika-s0302t:565_3": "cetanāya balavabhāvavasena appasāvajjamahāsāvajjatā vā veditabbā. Iddhimayoti kammavipākiddhimayo",
  "tika-s0302t:565_4": "dāṭhākoṭanādīnaṃ viya.",
  "tika-s0302t:566_0": "Methunasamācāresūti sadāraparadāragamanavasena duvidhesu methunasamācāresu. Tepi",
  "tika-s0302t:566_1": "hīnādhimuttikehi kattabbato kāmā nāma. Micchācāroti gārayhācāro. Gārayhatā cassa",
  "tika-s0302t:566_2": "ekantanihīnatāyāti āha “ekantanindito lāmakācāro”ti asaddhammādhippāyenāti asaddhammasevanādhippāyena.",
  "tika-s0302t:566_3": "Gottarakkhitāti sagottehi rakkhitā. Dhammarakkhitāti sahadhammehi rakkhitā. Sassāmikā",
  "tika-s0302t:566_4": "nāma sārakkhā. Yassā gamane daṇḍo ṭhapito, sā saparidaṇḍā. Bhariyabhāvāya dhanena",
  "tika-s0302t:566_5": "kītā dhanakkītā. Chandena vasatīti chandavāsinī. Bhogatthaṃ vasatīti bhogavāsinī.",
  "tika-s0302t:566_6": "Paṭatthaṃ vasatīti paṭavāsinī. Udakapattaṃ āmasitvā gahitā odapattakinī. Cumbaṭaṃ",
  "tika-s0302t:566_7": "apanetvā gahitā obhaṭacumbaṭā. Karamarānītā dhajāhaṭā. Taṅkhaṇikaṃ gahitā muhuttikā.",
  "tika-s0302t:566_8": "Abhibhavitvā vītikkamo micchācāro mahāsāvajjo, na tathā dvinnaṃ samānacchandatāya.",
  "tika-s0302t:566_9": "Abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-s0302t:566_10": "micchācāro na hoti abhibhuyyamānassāti vadanti. Sevanācitte sati payogābhāvo appamāṇaṃ",
  "tika-s0302t:566_11": "yebhuyyena itthiyā sevanāpayogassa abhāvato. Tathā sati puretaraṃ sevanācittassa",
  "tika-s0302t:566_12": "upaṭṭhānepi tassā micchācāro na siyā, tathā purisassapi sevanāpayogābhāve. Tasmā",
  "tika-s0302t:566_13": "attano ruciyā pavattitassa vasena tayo, balakkārena pavattitassa vasena tayoti sabbepi",
  "tika-s0302t:566_14": "aggahitaggahaṇena “cattāro sambhārā”ti vuttaṃ.",
  "tika-s0302t:567": "Āsevanamandatāyāti yāya akusalacetanāya samphaṃ palapati, tassā ittarakālatāya pavattiyā anāsevanāti paridubbalā hoti cetanā.",
  "tika-s0302t:568_0": "Upasaggavasena atthavisesavācino dhātusaddāti abhijjhāyatīti padassa parabhaṇḍābhimukhītiādiattho",
  "tika-s0302t:568_1": "vutto. Tanninnatāyāti tasmiṃ parabhaṇḍe lubbhanavasena ninnatāya. Abhipubbo jhe-saddo",
  "tika-s0302t:568_2": "lubbhane niruḷhoti daṭṭhabbo. Yassa bhaṇḍaṃ abhijjhāyati, tassa appaguṇatāya appasāvajjā,",
  "tika-s0302t:568_3": "mahāguṇatāya mahāsāvajjātiādinā nayena tattha appasāvajjamahāsāvajjavibhāgo veditabbo.",
  "tika-s0302t:568_4": "Tenāha “adinnādānaṃ viyā”tiādi. Attano pariṇāmanaṃ cittenevāti daṭṭhabbaṃ.",
  "tika-s0302t:569_0": "Hitasukhaṃ byāpādayatīti yo naṃ uppādeti, yassa uppādeti, tassa sati samavāye hitasukhaṃ",
  "tika-s0302t:569_1": "vināseti. Aho vatāti iminā yathā abhijjhāne vatthuno ekantato attano pariṇāmanaṃ",
  "tika-s0302t:569_2": "dassitaṃ, evamidhāpi vatthuno “aho vatā”ti iminā parassa vināsacintāya ekantato niyamitabhāvaṃ",
  "tika-s0302t:569_3": "dasseti. Evañhi nesaṃ dāruṇappavattiyā kammapathappavatti.",
  "tika-s0302t:570_0": "Yathābhuccagahaṇābhāvenāti yathātacchagahaṇassa abhāvena aniccādisabhāvassa niccādito",
  "tika-s0302t:570_1": "gahaṇena. Micchā passatīti vitathaṃ passati. Samphappalāpo viyāti iminā āsevanassa",
  "tika-s0302t:570_2": "appamahantatāhi micchādiṭṭhiyā appasāvajjamahāsāvajjatā. Vatthunoti gahitavatthuno.",
  "tika-s0302t:570_3": "Gahitākāraviparītatāti micchādiṭṭhiyā gahitākārassa viparītatā. Tathābhāvenāti attano",
  "tika-s0302t:570_4": "gahitākāreneva tassā diṭṭhiyā, gahitassa vā vatthuno upaṭṭhānaṃ “evametaṃ, na ito aññathā”ti.",
  "tika-s0302t:571_0": "Dhammatoti sabhāvato. Koṭṭhāsatoti cittaṅgakoṭṭhāsato, yaṃkoṭṭhāsā honti, tatoti",
  "tika-s0302t:571_1": "attho. Cetanādhammāvāti cetanāsabhāvā eva. Paṭipāṭiyā sattāti ettha nanu cetanā abhidhamme",
  "tika-s0302t:571_2": "kammapathesu na vuttāti paṭipāṭiyā sattannaṃ kammapathabhāvo na yuttoti? Na, avacanassa",
  "tika-s0302t:571_3": "aññahetukattā. Na hi tattha cetanāya akammapathattā kammapatharāsimhi avacanaṃ, kadāci",
  "tika-s0302t:571_4": "pana kammapatho hoti, na sabbadāti kammapathabhāvassa aniyatattā avacanaṃ. Yadā,",
  "tika-s0302t:571_5": "panassa kammapathabhāvo hoti, tadā kammapatharāsisaṅgaho na nivārito. Etthāha – yadi",
  "tika-s0302t:571_6": "cetanāya sabbadā kammapathabhāvābhāvato aniyato kammapathabhāvoti kammapatharāsimhi",
  "tika-s0302t:571_7": "avacanaṃ, nanu abhijjhādīnampi kammapathabhāvaṃ appattānaṃ atthitāya aniyato kammapathabhāvoti",
  "tika-s0302t:571_8": "tesampi kammapatharāsimhi avacanaṃ āpajjatīti? Nāpajjati, kammapathatātaṃsabhāgatāhi",
  "tika-s0302t:571_9": "tesaṃ tattha vuttattā. Yadi evaṃ cetanāpi tattha vattabbā siyā? Saccametaṃ. Sā pana",
  "tika-s0302t:571_10": "pāṇātipātādikāti pākaṭo tassā kammapathabhāvoti na vuttā siyā. Cetanāya hi “cetanāhaṃ,",
  "tika-s0302t:571_11": "bhikkhave, kammaṃ vadāmi tividhā, bhikkhave, kāyasañcetanā akusalaṃ kāyakamma”ntiādivacanato",
  "tika-s0302t:571_12": "kammabhāvo pākaṭo. Kammaṃyeva ca sugatiduggatīnaṃ tatthuppajjanakasukhadukkhānañca",
  "tika-s0302t:571_13": "pathabhāvena pavattaṃ kammapathoti vuccatīti pākaṭo, tassā kammapathabhāvo. Abhijjhādīnaṃ",
  "tika-s0302t:571_14": "pana cetanāsamīhanabhāvena sucaritaduccaritabhāvo, cetanājanitapiṭṭhivaṭṭakabhāvena",
  "tika-s0302t:571_15": "sugatiduggatitaduppajjanakasukhadukkhānaṃ pathabhāvo cāti, na tathā pākaṭo kammapathabhāvoti,",
  "tika-s0302t:571_16": "te eva tena sabhāvena dassetuṃ abhidhamme kammapatharāsibhāvena vuttā. Atathājātiyakattā",
  "tika-s0302t:571_17": "vā cetanā tehi saddhiṃ na vuttāti daṭṭhabbaṃ. Mūlaṃ patvāti mūladesanaṃ patvā, mūlasabhāvesu",
  "tika-s0302t:571_18": "dhammesu desiyamānesūti attho.",
  "tika-s0302t:572_0": "Adinnādānaṃ sattārammaṇanti idaṃ “pañca sikkhāpadā parittārammaṇā evā”ti imāya pāḷiyā",
  "tika-s0302t:572_1": "virujjhati. Yañhi pāṇātipātādidussīlyassa ārammaṇaṃ, tadeva taṃ veramaṇiyā ārammaṇaṃ.",
  "tika-s0302t:572_2": "Vītikkamitabbavatthuto eva hi viratīti. “Sattārammaṇa”nti vā sattasaṅkhātaṃ saṅkhārārammaṇameva",
  "tika-s0302t:572_3": "upādāya vuttattā na koci virodho. Tathā hi vuttaṃ sammohavinodaniyaṃ “yāni sikkhāpadāni",
  "tika-s0302t:572_4": "ettha ‘sattārammaṇānī’ti vuttāni, tāni yasmā ‘sattoti’ti saṅkhaṃ gate saṅkhāreyeva",
  "tika-s0302t:572_5": "ārammaṇaṃ karontī”ti. Ito paresupi eseva nayo. Visabhāgavatthuno “itthipurisā”ti",
  "tika-s0302t:572_6": "gahetabbato sattārammaṇotipi eke. “Eko diṭṭho, dve sutā”tiādinā samphappalapane diṭṭhasutamutaviññātavasena.",
  "tika-s0302t:572_7": "Tathā abhijjhāti ettha tathā-saddo “diṭṭhasutamutaviññātavasenā”ti idampi upasaṃharati,",
  "tika-s0302t:572_8": "na sattasaṅkhārārammaṇataṃ eva dassanādivasena abhijjhāyanato. “Natthi sattā opapātikā”ti",
  "tika-s0302t:572_9": "pavattamānāpi micchādiṭṭhi tebhūmakadhammārammaṇā evāti adhippāyena tassā saṅkhārārammaṇatā",
  "tika-s0302t:572_10": "vuttā. Kathaṃ pana micchādiṭṭhiyā mahaggatappattā dhammā ārammaṇaṃ hontīti? Sādhāraṇato.",
  "tika-s0302t:572_11": "Natthi sukaṭadukkaṭānaṃ kammānaṃ phalaṃ vipākoti hi pavattamānāya atthato rūpārūpāvacaradhammāpi gahitāva hontīti.",
  "tika-s0302t:573_0": "Sukhabahulatāya rājāno hasamānāpi “coraṃ ghātethā”ti vadanti, hāso pana tesaṃ aññavisayoti",
  "tika-s0302t:573_1": "āha “sanniṭṭhāpakacetanā pana nesaṃ dukkhasampayuttāva hotī”ti. Majjhattavedano na",
  "tika-s0302t:573_2": "hoti, sukhavedanova. Tattha “kāmānaṃ samudayā”tiādinā vedanābhedo veditabbo. Lobhasamuṭṭhāno",
  "tika-s0302t:573_3": "musāvādo sukhavedano vā siyā majjhattavedano vā, dosasamuṭṭhāno dukkhavedano vāti",
  "tika-s0302t:573_4": "musāvādo tivedano siyā. Iminā nayena sesesupi yathārahaṃ vedanānaṃ “lobho nidānaṃ",
  "tika-s0302t:573_5": "kammānaṃ samudayāyā”tiādinā bhedo veditabbo.",
  "tika-s0302t:574_0": "Pāṇātipāto dosamohavasena dvimūlakoti sampayuttamūlameva sandhāya vuttaṃ. Tassa hi",
  "tika-s0302t:574_1": "mūlaṭṭhena upakārabhāvo dosaviseso, nidānamūle pana gayhamāne lobhamohavasenapi vaṭṭati.",
  "tika-s0302t:574_2": "Sammūḷho āmisakiñjakkhakāmopi hi pāṇaṃ hanati. Tenevāha “lobho nidānaṃ kammānaṃ samudayāyā”tiādi.",
  "tika-s0302t:574_3": "Sesesupi eseva nayo.",
  "tika-s0302t:575_0": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0302t:575_1": "Samādānena uppannā virati samādānavirati. Kilesānaṃ samucchindanavasena pavattā maggasampayuttā",
  "tika-s0302t:575_2": "virati samucchedavirati. Kāmañcettha pāḷiyaṃ viratiyova āgatā, sikkhāpadavibhaṅge",
  "tika-s0302t:575_3": "pana cetanāpi āharitvā dassitāti tadubhayampi gaṇhanto “cetanāpi vaṭṭanti viratiyopī”ti āha.",
  "tika-s0302t:576_0": "Adussīlyārammaṇā jīvitindriyādiārammaṇā kathaṃ dussīlyāni pajahantīti dassetuṃ “yathā",
  "tika-s0302t:576_1": "panā”tiādi vuttaṃ. Pāṇātipātādīhi viramaṇavasena pavattanato tadārammaṇabhāveneva",
  "tika-s0302t:576_2": "tāni pajahanti. Na hi tadeva ārabbha taṃ pajahituṃ sakkā tato anissaṭabhāvato.",
  "tika-s0302t:577": "Anabhijjhā…pe… viramantassāti abhijjhaṃ pajahantassāti attho. Na hi manoduccaritato virati atthi anabhijjhādīheva tappahānasiddhito.",
  "tika-s0302t:578": "Pañcasikkhāpadasuttādivaṇṇanā niṭṭhitā.",
  "tika-s0302t:579": "7. Dasaṅgasuttavaṇṇanā",
  "tika-s0302t:580_0": "113. Micchattasammattavasenāti ettha micchābhāvo micchattaṃ, tathā sammābhāvo sammattaṃ.",
  "tika-s0302t:580_1": "Tathā tathā pavattā akusalakkhandhāva micchāsati, evaṃ micchāñāṇampi daṭṭhabbaṃ.",
  "tika-s0302t:580_2": "Na hi ñāṇassa micchābhāvo nāma atthi. Tasmā micchāñāṇinoti micchāsaññāṇāti attho,",
  "tika-s0302t:580_3": "ayoniso pavattacittuppādāti adhippāyo. Micchāpaccavekkhaṇenāti micchādiṭṭhiādīnaṃ",
  "tika-s0302t:580_4": "micchā ayoniso paccavekkhaṇena. Kusalavimuttīti pakatipurisasantarajānanaṃ, guṇaviyuttassa",
  "tika-s0302t:580_5": "attano sakattani avaṭṭhānanti evamādiṃ akusalapavattiṃ “kusalavimuttī”ti gahetvā",
  "tika-s0302t:580_6": "ṭhitā micchāvimuttikā. Sammāpaccavekkhaṇāti jhānavimokkhādīsu sammā aviparītaṃ pavattā paccavekkhaṇā.",
  "tika-s0302t:581": "Dasaṅgasuttavaṇṇanā niṭṭhitā.",
  "tika-s0302t:582": "Tatiyavaggavaṇṇanā niṭṭhitā.",
  "tika-s0302t:583": "4. Catutthavaggo",
  "tika-s0302t:584": "1. Catudhātusuttavaṇṇanā",
  "tika-s0302t:585_0": "114. Patiṭṭhādhātūti sahajātānaṃ dhammānaṃ patiṭṭhābhūtā dhātu. Ābandhanadhātūti",
  "tika-s0302t:585_1": "nahāniyacuṇṇassa udakaṃ viya sahajātadhammānaṃ ābandhanabhūtā dhātu. Paripācanadhātūti",
  "tika-s0302t:585_2": "sūriyo phalādīnaṃ viya sahajātadhammānaṃ paripācanabhūtā dhātu. Vitthambhanadhātūti",
  "tika-s0302t:585_3": "dutiyo viya sahajātadhammānaṃ vitthambhanabhūtā dhātu. Kesādayo vīsati koṭṭhāsā.",
  "tika-s0302t:585_4": "Ādi-saddena pittādayo santappanādayo uddhaṅgamā vātādayo gahitā. Etāti dhātuyo.",
  "tika-s0302t:586": "Catudhātusuttavaṇṇanā niṭṭhitā.",
  "tika-s0302t:587": "2. Pubbesambodhasuttavaṇṇanā",
  "tika-s0302t:588_0": "115. Ayaṃ pathavīdhātuṃ nissāya taṃ ārabbha pavatto assādo. Evaṃ pavattānanti evaṃ",
  "tika-s0302t:588_1": "kāye pabhāvassa pavedanavaseneva pavattānaṃ. Hutvā abhāvākārenāti pubbe avijjamānā",
  "tika-s0302t:588_2": "paccayasāmaggiyā hutvā uppajjitvā puna bhaṅgupagamanato uddhaṃ abhāvākārena. Na niccāti",
  "tika-s0302t:588_3": "aniccā addhuvattā, dhuvaṃ niccaṃ. Paṭipīḷanākārenāti udayabbayavasena abhiṇhaṃ pīḷanākārena",
  "tika-s0302t:588_4": "dukkhaṭṭhena. Sabhāvavigamākārenāti attano sabhāvassa vigacchanākārena. Sabhāvadhammā",
  "tika-s0302t:588_5": "hi appamattaṃ khaṇaṃ patvā nirujjhanti. Tasmā te “jarāya maraṇena cā”ti dvedhā vipariṇamanti.",
  "tika-s0302t:588_6": "Tenāha “vipariṇāmadhammā”ti. Ādīnaṃ vāti pavattetīti ādīnavo, paramakāpaññatā. Vinīyatīti",
  "tika-s0302t:588_7": "vūpasamīyati. Accantappahānavasena nissarati etenāti nissaraṇaṃ.",
  "tika-s0302t:589": "Sāyaṃ nipannā sabbarattiṃ khepetvā pāto uṭṭhahāma, māsapuṇṇaghaṭo viya no sarīraṃ nissandābhāvato.",
  "tika-s0302t:590": "Phusitamattesupīti udakassa phusitamattesupi.",
  "tika-s0302t:591": "Atināmenti kālaṃ. Evaṃ vuttanayena pavattā puggalā etā pathavīdhātuādayo assādenti nāma abhirativasena tattha ākaṅkhuppādanato.",
  "tika-s0302t:592_0": "Abhivisiṭṭhena ñāṇenāti aggamaggañāṇena. Rukkho bodhi “bujjhati etthā”ti katvā. Maggo",
  "tika-s0302t:592_1": "bodhi “bujjhati etenā”ti katvā. Sabbaññutaññāṇaṃ bodhi sammā sāmañca sabbadhammānaṃ",
  "tika-s0302t:592_2": "bujjhanato. Nibbānaṃ bodhi bujjhitabbato. Tesanti niddhāraṇe sāmivacanaṃ. Sāvakapāramīñāṇanti",
  "tika-s0302t:592_3": "sāvakapāramīñāṇaṃ yāthāvato dassanavatthu.",
  "tika-s0302t:593": "Akuppāti paṭipakkhehi akopetabbo. Kāraṇatoti ariyamaggato. Tato hissa akuppatā. Tenāha “sā hī”tiādī. Ārammaṇatoti nibbānārammaṇato nibbānārammaṇānaṃ lokiyasamāpattīnaṃ abhāvato.",
  "tika-s0302t:594_0": "Vitthāravasenāti ekekadhātuvasenāti vadanti, ekekissā pana dhātuyā lakkhaṇavibhattidassanavasena.",
  "tika-s0302t:594_1": "Yanti hetuatthe nipāto, yaṃ nimittanti attho. Assādeti etenāti assādo, taṇhā. Ayaṃ",
  "tika-s0302t:594_2": "pathavīdhātuyā assādoti ettha ayaṃ-saddo “pahānapaṭivedho”ti etthāpi ānetvā sambandhitabbo",
  "tika-s0302t:594_3": "“ayaṃ pahānapaṭivedho paṭivijjhitabbaṭṭhena samudayasacca”nti. Esa nayo sesasaccesupi.",
  "tika-s0302t:594_4": "Yāti yathāvuttesu assādo ādīnavo nissaraṇanti imesu tīsu ṭhānesu pavattā yā diṭṭhi…pe…",
  "tika-s0302t:594_5": "yo samādhi, ayaṃ bhāvanāpaṭivedho maggasaccanti vuttanayeneva yojetabbaṃ.",
  "tika-s0302t:595": "Pubbesambodhasuttavaṇṇanā niṭṭhitā.",
  "tika-s0302t:596": "3. Acariṃsuttavaṇṇanā",
  "tika-s0302t:597_0": "116. Yathā yāvatā nissaraṇapariyesanaṭṭhāne ādīnavapariyesanā, evaṃ yāvatā ādīnavapariyesanaṭṭhāne",
  "tika-s0302t:597_1": "assādapariyesanā sammāpaṭipannassāti vuttaṃ “acarinti ñāṇacārena acariṃ, anubhavanacārenā”ti.",
  "tika-s0302t:598": "Acariṃsuttavaṇṇanā niṭṭhitā.",
  "tika-s0302t:599": "4. Nocedaṃsuttavaṇṇanā",
  "tika-s0302t:600_0": "117. Nissaṭātiādīni padāni, ādito vuttapaṭisedhenāti “nevā”ti ettha vuttena nakārena.",
  "tika-s0302t:600_1": "Tenāha “na nissaṭā”tiādi. Vimariyādikatenātiādi ca ettha viharaṇapekkhaṇe karaṇavacanaṃ.",
  "tika-s0302t:600_2": "Dutiyanayeti “yato ca kho, bhikkhave”tiādinā vuttanaye. Kilesavaṭṭamariyādāya sabbaso",
  "tika-s0302t:600_3": "abhāvato nimmariyādikatena cittena. Tenāha “tatthā”tiādi. Tīsūti dutiyādīsu tīsu.",
  "tika-s0302t:601": "Nocedaṃsuttavaṇṇanā niṭṭhitā.",
  "tika-s0302t:602": "5. Ekantadukkhasuttavaṇṇanā",
  "tika-s0302t:603_0": "118. Ekanteneva dukkhāti avīcimahānirayo viya ekantato dukkhā eva sukhena avomissā.",
  "tika-s0302t:603_1": "Dukkhena anupatitāti dukkheneva sabbaso upagatā. Dukkhena okkantāti bahiddhā viya",
  "tika-s0302t:603_2": "antopi dukkhena avakkantā anupaviṭṭhā. Sukhavedanāpaccayatāya imāsaṃ dhātūnaṃ sukhatā",
  "tika-s0302t:603_3": "viya dukkhavedanāpaccayatāpi veditabbā, saṅkhāradukkhatā pana sabbattha caritā eva.",
  "tika-s0302t:603_4": "Sabbatthāti sabbāsu dhātūsu, sabbaṭṭhānesu vā. Paṭhamaṃ sukhaṃ dassetvāpi pacchā",
  "tika-s0302t:603_5": "dukkhassa kathitattā “dukkhalakkhaṇaṃ kathita”nti vuttaṃ.",
  "tika-s0302t:604": "Ekantadukkhasuttavaṇṇanā niṭṭhitā.",
  "tika-s0302t:605": "6-10. Abhinandasuttādivaṇṇanā",
  "tika-s0302t:606_0": "119-123. Chaṭṭhasattamesu vaṭṭavivaṭṭaṃ kathitaṃ. Aṭṭhakathāyaṃ pana “vivaṭṭaṃ kathita”nti",
  "tika-s0302t:606_1": "vuttaṃ. Tīsu suttesu. Catusaccamevāti cattāri saccāni samāhaṭāni catusaccanti tesaṃ",
  "tika-s0302t:606_2": "ekajjhaṃ gahaṇaṃ, niyamo pana tabbinimuttassa paramatthassa abhāvato.",
  "tika-s0302t:607": "Abhinandasuttādivaṇṇanā niṭṭhitā.",
  "tika-s0302t:608": "Catutthavaggavaṇṇanā niṭṭhitā.",
  "tika-s0302t:609": "Sāratthappakāsiniyā saṃyuttanikāya-aṭṭhakathāya",
  "tika-s0302t:610": "Dhātusaṃyuttavaṇṇanāya līnatthappakāsanā samattā.",
  "tika-s0302t:611": "1. Paṭhamavaggo",
  "tika-s0302t:612": "1. Tiṇakaṭṭhasuttavaṇṇanā",
  "tika-s0302t:613_0": "124. Upasaggo samāsavisaye sasādhanaṃ kiriyaṃ dassetīti vuttaṃ “ñāṇena anugantvāpī”ti.",
  "tika-s0302t:613_1": "Vassasataṃ vassasahassanti nidassanamattametaṃ, tato bhiyyopi anugantvā anamataggo",
  "tika-s0302t:613_2": "eva saṃsāro. Agga-saddo idha mariyādavacano, anuddesikañcetaṃ vacananti āha “aparicchinnapubbāparakoṭiko”ti.",
  "tika-s0302t:613_3": "Aññathā antimabhavikaparicchinnakatavimuttiparipācanīyadhammādīnaṃ vasena aparicchinnapubbāparakoṭi",
  "tika-s0302t:613_4": "na sakkā vattuṃ. Saṃsaraṇaṃ saṃsāro. Pacchimāpi na paññāyati andhabālānaṃ vasenāti",
  "tika-s0302t:613_5": "adhippāyo. Tenāha bhagavā “dīgho bālāna saṃsāro”ti. Vemajjheyeva pana sattā saṃsaranti",
  "tika-s0302t:613_6": "pubbāparakoṭīnaṃ alabbhanīyattā. Attho paritto hoti yathābhūtāvabodhābhāvato. Buddhasamayeti",
  "tika-s0302t:613_7": "sāsaneti attho. Attho mahā yathābhūtāvabodhisambhavato, atthassa vipulatāya taṃsadisā",
  "tika-s0302t:613_8": "upamā natthīti parittaṃyeva upamaṃ āharantīti adhippāyo. Idāni vuttamevatthaṃ “pāḷiyaṃ",
  "tika-s0302t:613_9": "hī”tiādinā samattheti. Mātu mātaroti mātu mātāmahiyo. Tassevāti dukkhasseva. Tibbanti dukkhapariyāyoti.",
  "tika-s0302t:614": "Tiṇakaṭṭhasuttavaṇṇanā niṭṭhitā.",
  "tika-s0302t:615": "2. Pathavīsuttavaṇṇanā",
  "tika-s0302t:616": "125. Mahāpathavinti avisesena anavasesapariyādāyinīti āha “cakkavāḷapariyanta”nti. Parikappavacanañcetaṃ.",
  "tika-s0302t:617": "Pathavīsuttavaṇṇanā niṭṭhitā.",
  "tika-s0302t:618": "3. Assusuttavaṇṇanā",
  "tika-s0302t:619_0": "126. Kandanaṃ sasaddaṃ, rodanaṃ pana kevalamevāti āha “kandantānanti sasaddaṃ rudamānāna”nti.",
  "tika-s0302t:619_1": "Pavattanti sandanavasena pavattaṃ. “Sinerurasmīhi paricchinnesū”ti saṅkhepena vuttamatthaṃ",
  "tika-s0302t:619_2": "vivaranto “sinerussā”tiādimāha. Maṇimayanti indanīlamaṇimayaṃ. Sinerussa pubbadakkhiṇakoṇasamapadesā",
  "tika-s0302t:619_3": "“pubbadakkhiṇapassā”ti adhippetā. Tehi nikkhantarajatarasmiyo indanīlarasmiyo ca",
  "tika-s0302t:619_4": "ekato hutvā. Tāsaṃ rasmīnaṃ antaresūti tāsaṃ catūhi koṇehi nikkhantarasmīnaṃ catūsu",
  "tika-s0302t:619_5": "antaresu. Cattāroti dakkhiṇādibhedā cattāro mahāsamuddā honti. Viasananti visesena",
  "tika-s0302t:619_6": "khepanaṃ. Kiṃ pana tanti āha “vināsoti attho”ti.",
  "tika-s0302t:620": "Assusuttavaṇṇanā niṭṭhitā.",
  "tika-s0302t:621": "4. Khīrasuttavaṇṇanā",
  "tika-s0302t:622": "127. Mātuthaññanti pītaṃ mātuyā thanato nibbattakhīraṃ bahutaranti veditabbaṃ.",
  "tika-s0302t:623": "Khīrasuttavaṇṇanā niṭṭhitā.",
  "tika-s0302t:624": "5. Pabbatasuttavaṇṇanā",
  "tika-s0302t:625_0": "128. “Anamataggassa saṃsārassa dīghatamattā na sukaraṃ nasukara”nti aṭṭhakathāpāṭho.",
  "tika-s0302t:625_1": "Kathaṃ nacchindatīti kathaṃ na pariyosāpeti, kāyacipi gahaṇatāyāti adhippāyo. Tayo",
  "tika-s0302t:625_2": "kappāsaṃsūti tayo ekakappāsaṃsū. Yehi naṃ phuṭṭhaṃ, tatopi sukhumataraṃ sāsapamattaṃ",
  "tika-s0302t:625_3": "khīyeyya pabbataṃ sabbabhāgehi aticiravelaṃ parimajjante.",
  "tika-s0302t:626": "Pabbatasuttavaṇṇanā niṭṭhitā.",
  "tika-s0302t:627": "6. Sāsapasuttavaṇṇanā",
  "tika-s0302t:628": "129. Nagaranti nagarasaṅkhepena pākārena parikkhittataṃ sandhāya vuttaṃ. Anto pana sabbaso vicittasāsapehi eva puṇṇaṃ, evaṃ cuṇṇikābaddhaṃ. Tenāha “na pana…pe… daṭṭhabba”nti.",
  "tika-s0302t:629": "Sāsapasuttavaṇṇanā niṭṭhitā.",
  "tika-s0302t:630": "7. Sāvakasuttavaṇṇanā",
  "tika-s0302t:631_0": "130. Tassa ṭhitaṭṭhānatoti bhikkhuno anussaritvā ṭhitaṭṭhānato, tena anussaritassa",
  "tika-s0302t:631_1": "satasahassakappassa anantarakappato paṭṭhāyāti attho. Evanti vuttappakārena. Cattāropi",
  "tika-s0302t:631_2": "bhikkhū abhiññālābhino. Cattāri kappasatasahassāni divase divase anussareyyunti parikappanavasena vadanti.",
  "tika-s0302t:632": "Sāvakasuttavaṇṇanā niṭṭhitā.",
  "tika-s0302t:633": "8. Gaṅgāsuttavaṇṇanā",
  "tika-s0302t:634": "131. Etasmiṃ antareti etasmiṃ pabhavasamuddapadesaparicchinne āyāmato pañcayojanasatike atirekayojanasatike vā ṭhāne.",
  "tika-s0302t:635": "Gaṅgāsuttavaṇṇanā niṭṭhitā.",
  "tika-s0302t:636": "9. Daṇḍasuttavaṇṇanā",
  "tika-s0302t:637_0": "132. Navame khittoti punappunaṃ khitto. Ekavārañhi khitto mūlādīsu ekeneva nipateyya.",
  "tika-s0302t:637_1": "Tathā sati adhippeto pātassa aniyamo na nidassito siyā. Tattha ca dhammaṃ suṇantā",
  "tika-s0302t:637_2": "bhikkhū manussaloke, te sandhāya “asmā lokā”ti āha, tadaññaṃ sandhāya “paraloka”nti.",
  "tika-s0302t:637_3": "Tassa tassa vā puggalassa yathādhippeto ayaṃ loko, tadañño paraloko.",
  "tika-s0302t:638": "Daṇḍasuttavaṇṇanā niṭṭhitā.",
  "tika-s0302t:639": "10. Puggalasuttavaṇṇanā",
  "tika-s0302t:640": "133. Samaṭṭhikāloti samena ākārena laddhabbaaṭṭhikālo. Giriparikkhepeti pañcahi girīhi parikkhittattā “giriparikkhepo”ti laddhanāme rājagahe.",
  "tika-s0302t:641": "Puggalasuttavaṇṇanā niṭṭhitā.",
  "tika-s0302t:642": "Paṭhamavaggavaṇṇanā niṭṭhitā.",
  "tika-s0302t:643": "2. Dutiyavaggo",
  "tika-s0302t:644": "1. Duggatasuttavaṇṇanā",
  "tika-s0302t:645_0": "134. Duggatanti kicchajīvikattā sabbathā dukkhaṃ gataṃ upagataṃ. Tathābhūto pana",
  "tika-s0302t:645_1": "daliddo varāko nāma hotīti vuttaṃ “daliddaṃ kapaṇa”nti. Hatthapādehīti nidassanamattaṃ,",
  "tika-s0302t:645_2": "aññehipi sarīrāvayavehi dussaṇṭhānehi upeto durupeto evāti.",
  "tika-s0302t:646": "Duggatasuttavaṇṇanā niṭṭhitā.",
  "tika-s0302t:647": "2. Sukhitasuttavaṇṇanā",
  "tika-s0302t:648": "135. Sukhitanti sañjātasukhaṃ. Tenāha “sukhasamappita”ntiādi. Susajjitanti sukhumupakaraṇehi sabbathā sajjitaṃ.",
  "tika-s0302t:649": "Sukhitasuttavaṇṇanā niṭṭhitā.",
  "tika-s0302t:650": "3. Tiṃsamattasuttavaṇṇanā",
  "tika-s0302t:651_0": "136. Dhutaṅgasamādānavasena, na araññavāsādimattena. Sasaṃyojanā sabbaso saṃyojanānaṃ",
  "tika-s0302t:651_1": "appahīnattā, na puthujjanabhāvato. Ekekavaṇṇakālova gahetabboti etena mahiṃsādīnaṃ",
  "tika-s0302t:651_2": "rassadīghapiṅgalādīsu ekekāneva gahetvā dasseti.",
  "tika-s0302t:652": "Tiṃsamattasuttavaṇṇanā niṭṭhitā.",
  "tika-s0302t:653": "4-9. Mātusuttādivaṇṇanā",
  "tika-s0302t:654_0": "137-142. Liṅganiyamena ceva cakkavāḷaniyamena cāti “purisānañhi mātugāmakālo, mātugāmānañca",
  "tika-s0302t:654_1": "purisakālo”ti yathā sattasantāne liṅganiyamo natthi, evaṃ kadāci imasmiṃ cakkavāḷe",
  "tika-s0302t:654_2": "nibbattanti, kadāci aññatarasminti cakkavāḷaniyamopi natthi. Evameva ṭhite",
  "tika-s0302t:655": "Cakkavāḷe mātugāmakāle namātābhūtapubbo natthītiādinā liṅganiyamena cakkavāḷaniyamo ca veditabbo. Tenāha “tesū”tiādi.",
  "tika-s0302t:656": "Mātusuttādivaṇṇanā niṭṭhitā.",
  "tika-s0302t:657": "10. Vepullapabbatasuttavaṇṇanā",
  "tika-s0302t:658_0": "143. Ekaṃ apadānaṃ āharitvā dasseti “evaṃ saṃvegaṃ janetvā bhikkhū visesaṃ pāpessāmī”ti.",
  "tika-s0302t:658_1": "Catūhena ārohanti catuyojanubbedhattā. Dvinnaṃ buddhānanti kakusandhassa koṇāgamanassa",
  "tika-s0302t:658_2": "cāti imesaṃ dvinnaṃ buddhānaṃ. “Tivarā rohitassā suppiyā”ti manussānaṃ tasmiṃ tasmiṃ",
  "tika-s0302t:658_3": "kāle samaññā tattha desanāmavasena jātāti veditabbā, yathā etarahi māgadhāti.",
  "tika-s0302t:659_0": "Puna vassasatanti paṭhamavassasatato uparivassasataṃ jīvanako nāma manusso natthi.",
  "tika-s0302t:659_1": "Parihīnasadisaṃ kataṃ desanāya. Vaḍḍhitvāti dasavassāyukabhāvato paṭṭhāya yāva asaṅkhyeyyāyukabhāvā",
  "tika-s0302t:659_2": "vaḍḍhitvā. “Parihīna”nti vatvā taṃ parihīnabhāvaṃ dassento “katha”ntiādimāha. Yaṃ",
  "tika-s0302t:659_3": "āyuppamāṇesūti yattakaṃ āyuppamāṇesūti.",
  "tika-s0302t:660": "Vepullapabbatasuttavaṇṇanā niṭṭhitā.",
  "tika-s0302t:661": "Dutiyavaggavaṇṇanā niṭṭhitā.",
  "tika-s0302t:662": "Sāratthappakāsiniyā saṃyuttanikāya-aṭṭhakathāya",
  "tika-s0302t:663": "Anamataggasaṃyuttavaṇṇanāya līnatthappakāsanā samattā.",
  "tika-s0302t:664": "1. Santuṭṭhasuttavaṇṇanā",
  "tika-s0302t:665_0": "144. Santuṭṭhoti sakena uccāvacena paccayena samameva ca tussanako. Tenāha “itarītarenā”tiādi.",
  "tika-s0302t:665_1": "Tattha duvidhaṃ itarītaraṃ – pākatikaṃ, ñāṇasañjanitañcāti. Tattha pākatikaṃ paṭikkhipitvā",
  "tika-s0302t:665_2": "ñāṇasañjanitameva dassento “thūlasukhumā”tiādimāha. Itaraṃ vuccati hīnaṃ paṇītato",
  "tika-s0302t:665_3": "aññattā. Tathā paṇītampi itaraṃ hīnato aññattā. Apekkhāsaddā hi itarītarāti. Iti",
  "tika-s0302t:665_4": "yena kenaci hīnena vā paṇītena vā cīvarādipaccayena santussito tathāpavatto alobho",
  "tika-s0302t:665_5": "itarītarapaccayasantoso, taṃsamaṅgitāya santuṭṭho. Yathālābhaṃ attano lābhānurūpaṃ",
  "tika-s0302t:665_6": "santoso yathālābhasantoso. Sesapadadvayepi eseva nayo. Labbhatīti vā lābho, yo yo",
  "tika-s0302t:665_7": "lābho yathālābho, tena santoso yathālābhasantoso. Balanti kāyabalaṃ. Sāruppanti bhikkhuno anucchavikatā.",
  "tika-s0302t:666_0": "Yathāladdhato aññassa apatthanā nāma siyā appicchatāya pavattiākāroti tato vinivattitameva",
  "tika-s0302t:666_1": "santosassa sarūpaṃ dassento “labhantopi na gaṇhātī”ti āha. Taṃ parivattetvāti pakatidubbalādīnaṃ",
  "tika-s0302t:666_2": "garucīvaraṃ na phāsubhāvāvahaṃ sarīrabādhāvahañca hotīti payojanavasena, nātricchatādivasena",
  "tika-s0302t:666_3": "parivattetvā. Lahukacīvaraparibhoge santosavirodhi na hotīti āha “lahukena yāpentopi",
  "tika-s0302t:666_4": "santuṭṭhova hotī”ti. Mahagghacīvaraṃ bahūni vā cīvarāni labhitvā tāni vissajjetvā",
  "tika-s0302t:666_5": "aññassa gahaṇaṃ yathāsāruppanaye ṭhitattā na santosavirodhīti āha “tesaṃ…pe… dhārentopi",
  "tika-s0302t:666_6": "santuṭṭhova hotī”ti. Evaṃ sesapaccayesu yathābalayathāsāruppaniddesesu api-saddaggahaṇe",
  "tika-s0302t:666_7": "adhippāyo veditabbo.",
  "tika-s0302t:667": "Pakatīti vācāpakatiādikā. Avasesaniddāya abhibhūtattā paṭibujjhato sahasā pāpakā vitakkā pātubhavantīti.",
  "tika-s0302t:668": "Muttaharītakanti gomuttaparibhāvitaṃ, pūtibhāvena vā chaḍḍitattā muttaharītakaṃ. Buddhādīhi vaṇṇitanti “pūtimuttabhesajjaṃ nissāya yā pabbajjā”tiādinā sammāsambuddhādīhi pasatthaṃ.",
  "tika-s0302t:669_0": "Eko ekacco santuṭṭho hoti, santosassa vaṇṇaṃ na katheti seyyathāpi āyasmā bākulatthero.",
  "tika-s0302t:669_1": "Na santuṭṭo hoti, santosassa vaṇṇaṃ katheti seyyathāpi thero upanando sakyaputto.",
  "tika-s0302t:669_2": "Neva santuṭṭho hoti, na santosassa vaṇṇaṃ katheti seyyathāpi thero lāḷudāyī. Ayanti",
  "tika-s0302t:669_3": "āyasmā mahākassapo. Anesananti ayoniso micchājīvavasena paccayapariyesanaṃ. Uttasatīti",
  "tika-s0302t:669_4": "“kathaṃ nu kho labheyya”nti jātuttāsena uttasati. Tathā paritassati. Ayanti mahākassapatthero.",
  "tika-s0302t:669_5": "Evaṃ yathāvuttaekaccabhikkhu viya na paritassati, alābhaparittāsena vighātappattiyā",
  "tika-s0302t:669_6": "na parittāsaṃ āpajjati. Lobhoyeva ārammaṇena saddhiṃ ganthanaṭṭhena bajjhanaṭṭhena",
  "tika-s0302t:669_7": "gedho lobhagedho. Mucchanti gedhaṃ momūhattabhāvaṃ. Ādīnavanti dosaṃ. Nissaraṇamevāti",
  "tika-s0302t:669_8": "cīvare idamatthitādassanapubbakaṃ alaggabhāvasaṅkhātaniyyānameva pajānanto. Yathāladdhādīnanti",
  "tika-s0302t:669_9": "yathāladdhapiṇḍapātādīnaṃ. Niddhāraṇe cetaṃ sāmivacanaṃ.",
  "tika-s0302t:670_0": "Yathā mahākassapattheroti attanā vattabbaniyāmena vadati, bhagavatā pana vattabbaniyāmena",
  "tika-s0302t:670_1": "“yathā kassapo bhikkhū”ti bhavitabbaṃ. Kassapena nidassanabhūtena. Kathanaṃ nāma",
  "tika-s0302t:670_2": "bhāro “mutto moceyya”nti paṭiññānurūpattā. Paṭipattiṃ paripūraṃ katvā pūraṇaṃ bhāro",
  "tika-s0302t:670_3": "satthu āṇāya sirasā sampaṭicchitabbato.",
  "tika-s0302t:671": "Santuṭṭhasuttavaṇṇanā niṭṭhitā.",
  "tika-s0302t:672": "2. Anottappīsuttavaṇṇanā",
  "tika-s0302t:673_0": "145. Tena rahitoti tena sammāvāyāmena rahito. Nibbhayoti bhayarahito. Kusalānuppādanampi",
  "tika-s0302t:673_1": "hi sāvajjameva aññāṇālasiyahetukattā. Sambujjhanatthāyāti ariyamaggehi sambujjhanāya.",
  "tika-s0302t:673_2": "Yogehi khemaṃ tehi anupaddutattā.",
  "tika-s0302t:674_0": "Manuññavatthunti manoramaṃ lobhuppattikāraṇaṃ. Yathā vā tathā vāti subhasukhādivasena.",
  "tika-s0302t:674_1": "Teti lobhādayo. Anuppannāti veditabbā tathārūpe vatthārammaṇe tathā anuppannapubbattā.",
  "tika-s0302t:674_2": "Aññathāti vuttanayeneva vatthārammaṇehi ayojetvā gayhamāne. Vatthumhīti upaṭṭhākādicīvarādivatthumhi.",
  "tika-s0302t:674_3": "Ārammaṇeti manāpiyādibhede ārammaṇe. Tādisena paccayenāti ayonisomanasikārasativossaggādipaccayena.",
  "tika-s0302t:674_4": "Imeti vuttanayena paccayalābhena pacchā uppajjamānā pāḷiyaṃ tathā vuttāti daṭṭhabbaṃ.",
  "tika-s0302t:674_5": "Evaṃ uppajjamānatāya nappahīyanti nāma. Anuppādo hi paramatthato pahānaṃ kathitaṃ,",
  "tika-s0302t:674_6": "tasmā tattha kathitanayeneva gahetabbanti adhippāyo.",
  "tika-s0302t:675_0": "Appaṭiladdhāti anuppattiyā. Teti yathāvuttasīlādianavajjadhammā. Paṭiladdhāti adhigatā.",
  "tika-s0302t:675_1": "“Sīlādidhammā”ti ettha yadi maggaphalānipi gahitāni, atha kasmā “parihānivasenā”ti",
  "tika-s0302t:675_2": "vuttanti āha “ettha cā”tiādi. Imassa pana sammappadhānassāti catutthassa sammappadhānassa",
  "tika-s0302t:675_3": "vasena. Ayaṃ desanāti “uppannā me kusalā dhammā nirujjhamānā anatthāya saṃvatteyyu”nti",
  "tika-s0302t:675_4": "ayaṃ desanā katā. Dutiyamaggo vā…pe… saṃvatteyyāti idaṃ āyatiṃ sattasu attabhāvesu",
  "tika-s0302t:675_5": "uppajjamānadukkhasaṅkhātaanatthuppattiṃ sandhāya vuttaṃ. “Ātāpī ottappī bhabbo sambodhāyā”tiādivacanato",
  "tika-s0302t:675_6": "“ime cattāro sammappadhānā pubbabhāgavipassanāvasena kathitā”ti vuttaṃ.",
  "tika-s0302t:676": "Anottappīsuttavaṇṇanā niṭṭhitā.",
  "tika-s0302t:677": "3. Candūpamasuttavaṇṇanā",
  "tika-s0302t:678_0": "146. Piyamanāpaniccanavakādiguṇehi cando upamā etesanti candūpamā. Santhavādīni padāni",
  "tika-s0302t:678_1": "aññamaññavevacanāni. Pariyuṭṭhānaṃ puna citte kilesādhigamo. Sabbehipi padehi katthaci",
  "tika-s0302t:678_2": "satte anurodharodhābhāvamāha. Attano pana sommabhāvena mahājanassa piyo manāpo. Yadatthamettha",
  "tika-s0302t:678_3": "candūpamā āhaṭā, taṃ dassento “eva”ntiādimāha. Na kevalaṃ candūpamatāya ettako eva",
  "tika-s0302t:678_4": "guṇo, atha kho aññepi santīti te dassetuṃ “apicā”tiādi vuttaṃ. Evamādīhīti ādi-saddena",
  "tika-s0302t:678_5": "yathā. Cando lokānuggahena ajavīthiādikā nānāvīthiyo paṭipajjati, evaṃ bhikkhu taṃ",
  "tika-s0302t:678_6": "taṃ disaṃ upagacchati kulānuddayāya. Yathā cando kaṇhapakkhato sukkapakkhaṃ upagacchanto",
  "tika-s0302t:678_7": "kalāhi vaḍḍhamāno hutvā niccanavo hoti, evaṃ bhikkhu kaṇhapakkhaṃ pahāya sukkapakkhaṃ",
  "tika-s0302t:678_8": "upagantvā guṇehi vaḍḍhamāno lokassa vā pāmojjapāsaṃsattho niccanavatāya candasamacitto",
  "tika-s0302t:678_9": "adhunupasampanno viya ca niccanavo hutvā carati.",
  "tika-s0302t:679_0": "Apakassitvāti kilesakāmavatthukāmehi vivecetvā. Taṃ nekkhammābhimukhaṃ kāyacittānaṃ",
  "tika-s0302t:679_1": "ākaḍḍhanaṃ kāyato apanayanañca hotīti āha “ākaḍḍhitvā apanetvāti attho”ti. Catukkañcettha",
  "tika-s0302t:679_2": "sambhavatīti taṃ dassetuṃ “yo hi bhikkhū”tiādi vuttaṃ.",
  "tika-s0302t:680_0": "Niccanavayāti “niccanavakā”icceva vuttaṃ hoti. Ka-saddena hi padaṃ vaḍḍhitaṃ, ka-kārassa",
  "tika-s0302t:680_1": "ca ya-kārādeso. Evaṃ vicariṃsūti kiñjakkhavasena pariggahābhāvena yathā ime, evaṃ",
  "tika-s0302t:680_2": "vicariṃsu aññeti anukampamānā.",
  "tika-s0302t:681_0": "Dvebhātikavatthūti dvebhātikattherapaṭibaddhaṃ vatthuṃ. Appatirūpakaraṇanti bhikkhūnaṃ",
  "tika-s0302t:681_1": "asāruppakaraṇaṃ. Ādhāyitvāti āropanaṃ ṭhapetvā. Tathāti yathā saṅghamajjhe gaṇamajjhe",
  "tika-s0302t:681_2": "ca, tathā vuḍḍhatare puggale appatirūpakaraṇaṃ. Evamādīti ādi-saddena antaragharappavesane",
  "tika-s0302t:681_3": "aññattha ca yathāvuttato aññaṃ asāruppakiriyaṃ saṅgaṇhāti. Tatthevāti saṅghamajjhe",
  "tika-s0302t:681_4": "gaṇamajjhe puggalassa ca vuḍḍhassa santike.",
  "tika-s0302t:682": "Yathāvuttesu aññesu ca tesu ṭhānesu. Pāpicchatāpi manopāgabbhiyanti eteneva kodhūpanāhādīnaṃ samudācāro manopāgabbhiyanti dassitaṃ hoti.",
  "tika-s0302t:683_0": "Ekato bhāriyanti piṭṭhipassato onataṃ. Vāyupatthambhanti cittasamuṭṭhānavāyunā upatthambhanaṃ.",
  "tika-s0302t:683_1": "Anubbejetvā cittanti ānetvā sambandho. Cittassa hi tato anubbejanaṃ tadanunayanaṃ.",
  "tika-s0302t:683_2": "Tenāha “sampiyāyamāno oloketī”ti. Vāyupatthambhakaṃ gāhāpetvāti kāyaṃ tathā upatthambhakaṃ katvā.",
  "tika-s0302t:684": "Opammasaṃsandanaṃ suviññeyyameva. Kāmagiddhatāya hīnādhimuttiko, avisuddhasīlācāratāya micchāpaṭipanno.",
  "tika-s0302t:685_0": "Aṅgulīhi nikkhantapabhā ākāsasañcalanena diguṇā hutvā ākāse vicariṃsūti āha “yamakavijjutaṃ",
  "tika-s0302t:685_1": "cārayamāno viyā”ti. “Ākāse pāṇiṃ cālesī”ti padassa aññattha anāgatattā “asambhinnapada”nti",
  "tika-s0302t:685_2": "vuttaṃ. Attamanoti pītisomanassehi gahitamano. Yañhi cittaṃ anavajjaṃ pītisomanassasahitaṃ,",
  "tika-s0302t:685_3": "taṃ sasantakaṃ hitasukhāvahattā. Tenāha “sakamano”tiādi. Na domanassena…pe… gahitamano",
  "tika-s0302t:685_4": "sakacittassa tabbiruddhattā. Purimanayenevāti “idāni yo hīnādhimuttiko”tiādinā pubbe vuttanayeneva.",
  "tika-s0302t:686_0": "Pasannākāranti pasannehi kātabbakiriyaṃ. Taṃ sarūpato dasseti “cīvarādayo paccaye",
  "tika-s0302t:686_1": "dadeyyu”nti. Tathabhāvāyāti yadatthaṃ bhagavatā dhammo desito, yadatthañca sāsane",
  "tika-s0302t:686_2": "pabbajjā, tadatthāya. Rakkhaṇabhāvanti apāyabhayato ca rakkhaṇajjhāsayaṃ. Candopamādivasenāti",
  "tika-s0302t:686_3": "ādi-saddena ākāse calitapāṇi viya katthaci alaggatāya parisuddhajjhāsayatā sattesu",
  "tika-s0302t:686_4": "kāruññanti evamādīnaṃ saṅgaho.",
  "tika-s0302t:687": "Candūpamasuttavaṇṇanā niṭṭhitā.",
  "tika-s0302t:688": "4. Kulūpakasuttavaṇṇanā",
  "tika-s0302t:689_0": "147. Kulāni upagacchatīti kulūpako. Sandīyatīti sabbaso dīyati, avakhaṇḍīyatīti attho.",
  "tika-s0302t:689_1": "Sā pana avakhaṇḍiyanā dukkhāpanā aṭṭiyanā hotīti vuttaṃ “aṭṭīyatī”ti. Tenāha bhagavā",
  "tika-s0302t:689_2": "“so tatonidānaṃ dukkhaṃ domanassaṃ paṭisaṃvedayatī”ti. Vuttanayānusārena heṭṭhā vuttanayassa anusaraṇena.",
  "tika-s0302t:690": "Kulūpakasuttavaṇṇanā niṭṭhitā.",
  "tika-s0302t:691": "5. Jiṇṇasuttavaṇṇanā",
  "tika-s0302t:692_0": "148. Chinnabhinnaṭṭhāne chiddassa aputhulattā aggaḷaṃ adatvāva suttena saṃsibbanamattena",
  "tika-s0302t:692_1": "aggaḷadānena ca chidde puthule. Nibbasanānīti ciranisevitavasanakiccāni, paribhogajiṇṇānīti",
  "tika-s0302t:692_2": "attho. Tenāha “pubbe…pe… laddhanāmānī”ti, saññāpubbako vidhi aniccoti “gahapatānī”ti",
  "tika-s0302t:692_3": "vuttaṃ yathā “vīriya”nti.",
  "tika-s0302t:693_0": "Senāpatinti senāpatibhāvinaṃ, senāpaccārahanti attho. Attano kammenāti attanā kātabbakammena.",
  "tika-s0302t:693_1": "Soti satthā. Tasminti mahākassapatthere karotīti sambandho. Na karotīti vuttamatthaṃ",
  "tika-s0302t:693_2": "vivaranto “kasmā”tiādimāha. Yadi satthā dhutaṅgāni na vissajjāpetukāmo, atha kasmā",
  "tika-s0302t:693_3": "“jiṇṇosi dāni tva”ntiādimavocāti āha “yathā panā”tiādi.",
  "tika-s0302t:694_0": "Diṭṭhadhammasukhavihāranti imasmiṃyeva attabhāve phāsuvihāraṃ. Amānusikā savanaratīti",
  "tika-s0302t:694_1": "atikkantamānusikāya araññasadduppattiyā araññehaṃ vasāmīti vivekavāsūpanissayādhīnasaddasavanapaccayā",
  "tika-s0302t:694_2": "dhammarati uppajjati. Aparoti añño, dutiyoti attho. Tatthevāti tasmiṃyeva ekassa",
  "tika-s0302t:694_3": "viharaṇaṭṭhāne viharaṇasamaye ca phāsu bhavati cittavivekasambhavato. Tenāha “ekassa ramato vane”ti.",
  "tika-s0302t:695_0": "Tathāti yathā āraññikassa rati, tathā piṇḍapātikassa labbhati diṭṭhadhammasukhavihāro.",
  "tika-s0302t:695_1": "Esa nayo sesesu. Apiṇḍapātikādhīno itarassa visesajotakoti tamevassa visesaṃ dassetuṃ",
  "tika-s0302t:695_2": "“akālacārī”tiādi vuttaṃ.",
  "tika-s0302t:696_0": "Amhākaṃ salākaṃ gahetvā bhattatthāya gehaṃ anāgacchantassa sattāhaṃ na pātetabbanti",
  "tika-s0302t:696_1": "sāmikehi dinnattā sattāhaṃ salākaṃ na labhati, na katikavasena. Piṇḍacārikavatte",
  "tika-s0302t:696_2": "avattanato “yassa cesā”tiādi vuttaṃ.",
  "tika-s0302t:697_0": "Paṭhamataraṃ kātabbaṃ yaṃ, taṃ vattaṃ, itaraṃ paṭivattaṃ. Mahantaṃ vā vattaṃ, khuddakaṃ",
  "tika-s0302t:697_1": "paṭivattaṃ. Keci “vattapaṭipatti”nti paṭhanti, vattassa karaṇanti attho. Uddharaṇa-atiharaṇa-vītiharaṇavossajjana-sannikkhepana-sannirumbhanānaṃ",
  "tika-s0302t:697_2": "vasena cha koṭṭhāse. Garubhāvenāti thirabhāvena.",
  "tika-s0302t:698_0": "“Amukasmiṃ senāsane vasantā bahuṃ vassavāsikaṃ labhantī”ti tathā na vassavāsikaṃ",
  "tika-s0302t:698_1": "pariyesanto carati vassavāsikasseva aggahaṇato. Tasmā senāsanaphāsukaṃyeva cinteti.",
  "tika-s0302t:698_2": "Tena bahuparikkhārabhāvena phāsuvihāro natthi parikkhārānaṃ rakkhaṇapaṭijagganādidukkhabahulatāya.",
  "tika-s0302t:698_3": "Appicchādīnanti appicchasantuṭṭhādīnaṃyeva labbhati diṭṭhadhammasukhavihāro.",
  "tika-s0302t:699": "Jiṇṇasuttavaṇṇanā niṭṭhitā.",
  "tika-s0302t:700": "6. Ovādasuttavaṇṇanā",
  "tika-s0302t:701_0": "149. Attano ṭhāneti sabrahmacārīnaṃ ovādakaviññāpakabhāvena attano mahāsāvakaṭṭhāne",
  "tika-s0302t:701_1": "ṭhapanatthaṃ. Atha vā yasmā “ahaṃ dāni na ciraṃ ṭhassāmi, tathā sāriputtamoggallānā,",
  "tika-s0302t:701_2": "ayaṃ pana vīsaṃvassatāyuko, ovadanto anusāsanto mamaccayena bhikkhūnaṃ mayā kātabbakiccaṃ",
  "tika-s0302t:701_3": "karissatī”ti adhippāyena bhagavā imaṃ desanaṃ ārabhi. Tasmā attano ṭhāneti satthārā",
  "tika-s0302t:701_4": "kātabbaovādadāyakaṭṭhāne. Tenāha “evaṃ panassā”tiādi. Yathāha bhagavā “ovada, kassapa…pe…",
  "tika-s0302t:701_5": "tvaṃ vā”ti. Dukkhena vattabbā appadakkhiṇaggāhibhāvato. Dubbacabhāvakaraṇehīti kodhūpanāhādīhi.",
  "tika-s0302t:701_6": "Anusāsaniyā padakkhiṇaggahaṇaṃ nāma anudhammacaraṇaṃ, chinnapaṭipatti katā vāmaggāho",
  "tika-s0302t:701_7": "nāmāti āha “anusāsani”ntiādi. Atikkamma vadanteti aññamaññaṃ atikkamitvā atimaññitvā",
  "tika-s0302t:701_8": "vadante. Bahuṃ bhāsissatīti dhammaṃ kathento ko vipulaṃ katvā kathessati. Asahitanti",
  "tika-s0302t:701_9": "pubbenāparaṃ nasahitaṃ hetupamāvirahitaṃ. Amadhuranti na madhuraṃ na kaṇṇasukhaṃ",
  "tika-s0302t:701_10": "na pemanīyaṃ. Lahuññeva uṭṭhāti appavattanena kūlaṭṭhānaṃ viya tassa kathanaṃ.",
  "tika-s0302t:702": "Ovādasuttavaṇṇanā niṭṭhitā.",
  "tika-s0302t:703": "7. Dutiyaovādasuttavaṇṇanā",
  "tika-s0302t:704_0": "150. Okappanasaddhāti saddheyyavatthuṃ ogāhitvā “evameta”nti kappanasaddhā. Kusaladhammajānanapaññāti",
  "tika-s0302t:704_1": "anavajjadhammānaṃ sabbaso jānanapaññā. Parihānanti sabbāhi sampattīhi parihānaṃ.",
  "tika-s0302t:704_2": "Na hi kalyāṇamittarahitassa kāci sampatti nāma atthīti.",
  "tika-s0302t:705": "Dutiyaovādasuttavaṇṇanā niṭṭhitā.",
  "tika-s0302t:706": "8. Tatiyaovādasuttavaṇṇanā",
  "tika-s0302t:707_0": "151. Pubbeti paṭhamabodhiyaṃ. Etarahīti tato pacchime kāle. Kāraṇapaṭṭhapaneti kāraṇārambhe.",
  "tika-s0302t:707_1": "Tesu vuttaguṇayuttesu theresu. Tasminti tasmiṃ yathāvuttaguṇayutte puggale. Evaṃ",
  "tika-s0302t:707_2": "sakkāre kayiramāneti “bhaddako vatāyaṃ bhikkhū”ti ādarajātehi bhikkhūhi sakkāre kayiramāne.",
  "tika-s0302t:707_3": "Ime sabrahmacārī. “Ehi bhikkhū”ti taṃ bhikkhuṃ attano mukhābhimukhaṃ karontā vadanti.",
  "tika-s0302t:707_4": "Yañhi tanti ettha tanti nipātamattaṃ upaddavoti vuccati anatthajananato. Patthayati",
  "tika-s0302t:707_5": "bhajati bajjhatīti patthanā, abhisaṅgoti āha “abhipatthanāti adhimattapatthanā”ti.",
  "tika-s0302t:708": "Tatiyaovādasuttavaṇṇanā niṭṭhitā.",
  "tika-s0302t:709": "9. Jhānābhiññasuttavaṇṇanā",
  "tika-s0302t:710_0": "152. Yāvadevāti iminā samānatthaṃ “yāvade”ti idaṃ padanti āha “yāvade ākaṅkhāmīti",
  "tika-s0302t:710_1": "yāvadeva icchāmī”ti. Yadicchakaṃ jhānasamāpattīsu vasībhāvadassanatthaṃ tadetaṃ āraddhaṃ.",
  "tika-s0302t:710_2": "Vitthāritameva, tasmā tattha vitthāritameva gahetabbanti adhippāyo. Āsavānaṃ khayāti",
  "tika-s0302t:710_3": "āsavānaṃ khayahetu ariyamaggena sabbaso āsavānaṃ khepitattā. Apaccayabhūtanti ārammaṇapaccayabhāvena apaccayabhūtaṃ.",
  "tika-s0302t:711": "Jhānābhiññasuttavaṇṇanā niṭṭhitā.",
  "tika-s0302t:712": "10. Upassayasuttavaṇṇanā",
  "tika-s0302t:713_0": "153. Lābhasakkārahetupi ekacce bhikkhū bhikkhunupassayaṃ gantvā bhikkhuniyo ovadanti,",
  "tika-s0302t:713_1": "evamevaṃ ayaṃ pana thero na lābhasakkārahetu bhikkhunupassayagamanaṃ yācati, atha",
  "tika-s0302t:713_2": "kasmāti āha “kammaṭṭhānatthikā”tiādi. Eso hi ānandatthero ussukkāpetvā paṭipattiguṇaṃ",
  "tika-s0302t:713_3": "dassento yasmā tā bhikkhuniyo catusaccakammaṭṭhānikā, tasmā pañcannaṃ upādānakkhandhānaṃ",
  "tika-s0302t:713_4": "udayabbayādipakāsaniyā dhammakathāya vipassanāpaṭipattisampadaṃ dassesi. Aniccādilakkhaṇāni",
  "tika-s0302t:713_5": "ceva udayabbayādike ca sammā dassesi. Hatthena gahetvā viya paccakkhato dassesi.",
  "tika-s0302t:713_6": "Samādapesīti tattha lakkhaṇārammaṇikavipassanaṃ samādapesi. Yathā vīthipaṭipanno",
  "tika-s0302t:713_7": "hutvā pavattati, evaṃ gaṇhāpesi. Samuttejesīti vipassanāya āraddhāya saṅkhārānaṃ",
  "tika-s0302t:713_8": "udayabbayādīsu upaṭṭhahantesu yathākālaṃ paggahasamupekkhaṇehi bojjhaṅgānaṃ anupavattanena",
  "tika-s0302t:713_9": "bhāvanāmajjhimavīthiṃ pāpetvā yathā vipassanāñāṇaṃ suppasannaṃ hutvā vahati, evaṃ",
  "tika-s0302t:713_10": "indriyānaṃ visadabhāvakaraṇena vipassanācittaṃ sammā uttejesi, nibbānavasena vā samādapesi.",
  "tika-s0302t:713_11": "Sampahaṃsesīti tathā pavattiyamānāya vipassanāya samappavattabhāvanāvasena upari",
  "tika-s0302t:713_12": "laddhabbabhāvanāvasena cittaṃ sampahaṃsesi, laddhassādavasena suṭṭhu tosesi. Evamettha attho veditabbo.",
  "tika-s0302t:714_0": "Manute pariññādivasena saccāni bujjhatīti muni. Teti taṃ. Upayogatthe hi idaṃ sāmivacanaṃ.",
  "tika-s0302t:714_1": "Uttarīti upari, tava yathābhūtasabhāvato paratoti attho. Pakkhapatito agatigamanaṃ",
  "tika-s0302t:714_2": "atirekaokāso. Upaparikkhīti anuvicca nivārako na bahumato. Buddhapaṭibhāgo thero.",
  "tika-s0302t:714_3": "“Bālā bhikkhunī dubbhāsitaṃ āhā”ti avatvā “khamatha, bhante”ti vadantena pakkhapātena",
  "tika-s0302t:714_4": "viya vuttaṃ hotīti āha “ekā bhikkhunī na vāritā”tiādi.",
  "tika-s0302t:715": "Cutā saliṅgato naṭṭhā, desantarapakkamena adassanaṃ na gatā. Kaṇṭakasākhā viyāti kuraṇṭakaapāmaggakaṇṭakalasikāhi sākhā viya.",
  "tika-s0302t:716": "Upassayasuttavaṇṇanā niṭṭhitā.",
  "tika-s0302t:717": "11. Cīvarasuttavaṇṇanā",
  "tika-s0302t:718_0": "154. Rājagahassa dakkhiṇabhāge giri dakkhiṇāgiri ṇa-kāre a-kārassa dīghaṃ katvā,",
  "tika-s0302t:718_1": "tassa dakkhiṇabhāge janapadopi “dakkhiṇāgirī”ti vuccati, “girito dakkhiṇabhāgo”ti",
  "tika-s0302t:718_2": "katvā. Ekadivasenāti ekena divasena uppabbājesuṃ tesaṃ saddhāpabbajitābhāvato.",
  "tika-s0302t:719_0": "Yattha cattāro vā uttari vā bhikkhū akappiyanimantanaṃ sādiyitvā pañcannaṃ bhojanānaṃ",
  "tika-s0302t:719_1": "aññataraṃ bhojanaṃ ekato paṭiggaṇhitvā bhuñjanti, etaṃ gaṇabhojanaṃ nāma, taṃ tiṇṇaṃ",
  "tika-s0302t:719_2": "bhikkhūnaṃ bhuñjituṃ vaṭṭatīti “tikabhojanaṃ paññatta”nti vacanena gaṇabhojanaṃ paṭikkhittanti",
  "tika-s0302t:719_3": "vuttaṃ hoti. Tayo atthavase paṭicca anuññātattāpi “tikabhojana”nti vadanti.",
  "tika-s0302t:720_0": "“Dummaṅkūnaṃ niggaho eva pesalānaṃ phāsuvihāro”ti idaṃ ekaṃ aṅgaṃ. Tenevāha “dummaṅkūnaṃ",
  "tika-s0302t:720_1": "niggahenevā”tiādi. “Yathā devadatto…pe… saṅghaṃ bhindeyyu”nti iminā kāraṇena tikabhojanaṃ paññattaṃ.",
  "tika-s0302t:721_0": "Atha kiñcarahīti atha kasmā tvaṃ asampannagaṇaṃ bandhitvā carasīti adhippāyo. Asampannāya",
  "tika-s0302t:721_1": "parisāya cārikācaraṇaṃ kulānuddayāya na hoti, kulānaṃ ghātitattāti adhippāyena thero",
  "tika-s0302t:721_2": "“sassaghātaṃ maññe carasī”tiādimavoca.",
  "tika-s0302t:722_0": "Sodhento tassā ativiya parisuddhabhāvadassanena. Uddisituṃ na jānāmi tathā cittasseva",
  "tika-s0302t:722_1": "anuppannapubbattā. Kiñcanaṃ kilesavatthu. Saṅgahetabbakhettavatthu palibodho, ālayo",
  "tika-s0302t:722_2": "apekkhā. Okāsābhāvatoti bahukiccakaraṇīyatāya kusalakiriyāya okāsābhāvato. Sannipātaṭṭhānatoti",
  "tika-s0302t:722_3": "saṅketaṃ katvā viya kilesarajānaṃ tattha sannijjhapavattanato.",
  "tika-s0302t:723_0": "Sikkhattayabrahmacariyanti adhisīlasikkhādisikkhattayasaṅgahaṃ brahmaṃ seṭṭhaṃ cariyaṃ.",
  "tika-s0302t:723_1": "Khaṇḍādibhāvāpādanena akhaṇḍaṃ katvā. Lakkhaṇavacanañhetaṃ. Kiñci sikkhekadesaṃ asesetvā",
  "tika-s0302t:723_2": "ekanteneva paripūretabbatāya ekantaparipuṇṇaṃ. Cittuppādamattampi saṃkilesamalaṃ",
  "tika-s0302t:723_3": "anuppādetvā accantameva visuddhaṃ katvā pariharitabbatāya ekantaparisuddhaṃ. Tato",
  "tika-s0302t:723_4": "eva saṅkhaṃ viya likhitanti saṅkhalikhitaṃ. Tenāha “likhitasaṅkhasadisa”nti. Dāṭhikāpi",
  "tika-s0302t:723_5": "taggahaṇeneva gahetvā “massu”tveva vuttaṃ, na ettha kevalaṃ massuyevāti attho. Kasāyena rattāni kāsāyāni.",
  "tika-s0302t:724_0": "Vaṅgasāṭakoti vaṅgadese uppannasāṭako. Esāti mahākassapatthero. Abhinīhārato paṭṭhāya",
  "tika-s0302t:724_1": "paṇidhānato pabhuti, ayaṃ idāni vuccamānā. Aggasāvakadvayaṃ upādāya tatiyattā “tatiyasāvaka”nti",
  "tika-s0302t:724_2": "vuttaṃ. Aṭṭhasaṭṭhibhikkhusatasahassanti bhikkhūnaṃ satasahassañceva saṭṭhisahassāni",
  "tika-s0302t:724_3": "ca aṭṭha ca sahassāni.",
  "tika-s0302t:725": "Ayañca ayañca guṇoti sīlato paṭṭhāya yāva aggaphalā guṇoti kittento mahāsamuddaṃ pūrayamāno viya kathesi.",
  "tika-s0302t:726": "Kolāhalanti devatāhi nibbattito kolāhalo.",
  "tika-s0302t:727_0": "Khuddakādivasena pañcavaṇṇā. Taraṇaṃ vā hotu maraṇaṃ vāti mahoghaṃ ogāhanto puriso",
  "tika-s0302t:727_1": "viya maccherasamuddaṃ uttaranto pacchāpi…pe… pādamūle ṭhapesi bhagavato dhammadesanāya",
  "tika-s0302t:727_2": "maccherapahānassa kathitattā.",
  "tika-s0302t:728": "Satthu guṇā kathitā nāma hontīti vuttaṃ “satthu guṇe kathentassā”ti. Tato paṭṭhāyāti tadā satthu sammukhā dhammassavanato paṭṭhāya.",
  "tika-s0302t:729": "Tathāgatamañcassāti tathāgatassa paribhogamañcassa. Dānaṃ datvā brāhmaṇassa purohitaṭṭhāne ṭhapesi. Tādisasseva seṭṭhino dhītā hutvā.",
  "tika-s0302t:730_0": "Adinnavipākassāti pubbe katūpacitassa sabbaso na dinnavipākassa. Tassa kammassāti",
  "tika-s0302t:730_1": "tassa paccekabuddhassa patte piṇḍapātaṃ chinditvā kalalapūraṇakammassa. Tasmiṃyeva",
  "tika-s0302t:730_2": "attabhāve sattasu ṭhānesu duggandhasarīratāya paṭinivattitā. Iṭṭhakapantīti suvaṇṇiṭṭhakapanti.",
  "tika-s0302t:730_3": "Ghaṭaniṭṭhakāyāti tassa pantiyaṃ paṭhamaṃ ṭhapitaiṭṭhakāya saddhiṃ ghaṭetabbaiṭṭhakāya",
  "tika-s0302t:730_4": "ūnā hoti. Bhaddake kāleti īdisiyā iṭṭhakāya icchitakāleyeva āgatāsi. Tena bandhanenāti",
  "tika-s0302t:730_5": "tena silesasambandhena.",
  "tika-s0302t:731_0": "Olambakāti muttāmaṇimayā olambakā. Puññanti natthi no puññaṃ taṃ, yaṃ nimittaṃ yaṃ",
  "tika-s0302t:731_1": "kāraṇā ito sukhumatarassa paṭilābho siyāti attho. Puññaniyāmenāti puññānubhāvasiddhena",
  "tika-s0302t:731_2": "niyāmena. So ca assa bārāṇasirajjaṃ dātuṃ katokāso.",
  "tika-s0302t:732_0": "Phussarathanti maṅgalarathaṃ. Uṇhīsaṃ vālabījanī khaggo maṇipādukā setacchattanti",
  "tika-s0302t:732_1": "pañcavidhaṃ rājakakudhabhaṇḍaṃ. Setacchattaṃ visuṃ gahitaṃ. Dibbavatthaṃ sādiyituṃ",
  "tika-s0302t:732_2": "puññānubhāvacodito “nanu tātā thūla”ntiādimāha.",
  "tika-s0302t:733": "Pañca caṅkamanasatānīti ettha iti-saddena ādiatthena aggisālādīni pabbajitasāruppaṭṭhānāni saṅgaṇhāti.",
  "tika-s0302t:734": "Sādhukīḷitanti ariyānaṃ parinibbutaṭṭhāne kātabbasakkāraṃ vadati.",
  "tika-s0302t:735_0": "Nappamajji nirogā ayyāti pucchitākāradassanaṃ. Parinibbutā devāti devī paṭivacanaṃ",
  "tika-s0302t:735_1": "adāsi. Paṭiyādetvāti niyyātetvā. Samaṇakapabbajjanti samitapāpehi ariyehi anuṭṭhātabbapabbajjaṃ.",
  "tika-s0302t:735_2": "So hi rājā paccekabuddhānaṃ vesassa diṭṭhattā “idameva bhaddaka”nti tādisaṃyeva liṅgaṃ gaṇhi.",
  "tika-s0302t:736_0": "Tatthevāti brahmalokeyeva. Vīsatime vasse sampatteti āharitvā sambandho. Brahmalokato",
  "tika-s0302t:736_1": "āgantvā nibbattattā brahmacariyādhikārassa cirakālaṃ saṅgahitattā “evarūpaṃ kathaṃ",
  "tika-s0302t:736_2": "mā kathethā”tiādimāha.",
  "tika-s0302t:737": "Vīsati dharaṇāni “nikkha”nti vadanti. Alabhanto na vasāmīti saññāpessāmīti sambandho.",
  "tika-s0302t:738_0": "Itthākaroti itthiratanassa uppattiṭṭhānaṃ. Ayyadhītāti amhākaṃ ayyassa dhītā, bhaddakāpilānīti",
  "tika-s0302t:738_1": "attho. Pasādarūpena nibbisiṭṭhatāya “mahāgīva”nti paṭimāya sadisabhāvamāha. Tenāha “ayyadhītāyā”tiādi.",
  "tika-s0302t:739_0": "Samānapaṇṇanti sadisapaṇṇaṃ, kumārassa kumāriyā ca vuttantapaṇṇaṃ. Ito ca etto cāti",
  "tika-s0302t:739_1": "te purisā samāgamaṭṭhānato magadharaṭṭhe mahātitthagāmaṃ maddaraṭṭhe sāgalanagarañca",
  "tika-s0302t:739_2": "uddissa pakkamantā aññamaññaṃ vissajjentā nāma hontīti “ito ca etto ca pesesu”nti vuttā.",
  "tika-s0302t:740_0": "Pupphadāmanti hatthihatthappamāṇaṃ pupphadāmaṃ. Tāni pupphadāmāni. Teti ubho bhaddā",
  "tika-s0302t:740_1": "ceva pippalikumāro ca. Lokāmisenāti gehassitapemena, kāmassādenāti attho. Asaṃsaṭṭhāti",
  "tika-s0302t:740_2": "na saṃsaṭṭhā. Vicārayiṃsu ghaṭe jalantena viya padīpena ajjhāsayena samujjalantena",
  "tika-s0302t:740_3": "vimokkhabījena samussāhitacittā. Yantabaddhānīti sassasampādanatthaṃ tattha tattha",
  "tika-s0302t:740_4": "iṭṭhakadvārakavāṭayojanavasena yantabaddhaudakanikkhamanatumbāni. Kammantoti kasikammakaraṇaṭṭhānaṃ.",
  "tika-s0302t:740_5": "Dāsagāmāti dāsānaṃ vasanagāmā.",
  "tika-s0302t:741": "Osāpetvāti pakkhipitvā. Ākappakuttavasenāti ākāravasena kiriyāvasena ca. Ananucchavikanti pabbajitavesassa ananurūpaṃ. Tassa matthaketi dvedhāpathassa dvidhābhūtaṭṭhāne.",
  "tika-s0302t:742_0": "Etesaṃ saṅgahaṃ kātuṃ vaṭṭatīti nisīdīti sambandho. Sā pana satthu tattha nisajjā",
  "tika-s0302t:742_1": "edisīti dassetuṃ “nisīdanto panā”tiādi vuttaṃ. Tattha yā buddhānaṃ aparimitakālasaṅgahitā",
  "tika-s0302t:742_2": "acinteyyāparimeyyapuññasambhārūpacayanibbattā nirūpitasabhāvabuddhaguṇavijjotitā",
  "tika-s0302t:742_3": "lakkhaṇānubyañjanasamujjalā byāmappabhāketumālālaṅkatā sabhāvasiddhatāya akittimā",
  "tika-s0302t:742_4": "rūpakāyasirī, taṃyeva mahākassapassa adiṭṭhapubbaṃ pasādasaṃvaḍḍhanatthaṃ aniggahetvā",
  "tika-s0302t:742_5": "nisinno bhagavā “buddhavesaṃ gahetvā…pe… nisīdī”ti vutto. Asītihatthaṃ padesaṃ byāpetvā",
  "tika-s0302t:742_6": "pavattiyā “asītihatthā”ti vuttā. Satasākhoti bahusākho anekasākho. Suvaṇṇavaṇṇo ahosi",
  "tika-s0302t:742_7": "nirantaraṃ buddharasmīhi samantato samokiṇṇattā. Evaṃ vuttappakārena veditabbā.",
  "tika-s0302t:743_0": "Rājagahaṃ nāḷandanti ca sāmiatthe upayogavacanaṃ antarāsaddayogatoti āha “rājagahassa",
  "tika-s0302t:743_1": "nāḷandāya cā”ti. Na hi me ito aññena satthārā bhavituṃ sakkā diṭṭhadhammikasamparāyikaparamatthehi",
  "tika-s0302t:743_2": "sattānaṃ yathārahaṃ anusāsanasamatthassa aññassa sadevake abhāvato. Na hi me ito",
  "tika-s0302t:743_3": "aññena sugatena bhavituṃ sakkā sobhanagamanaguṇagaṇayuttassa aññassa abhāvato. Na",
  "tika-s0302t:743_4": "hi me ito aññena sammāsambuddhena bhavituṃ sakkā sammā sabbadhammānaṃ sayambhuñāṇena",
  "tika-s0302t:743_5": "abhisambuddhassa abhāvato. Imināti “satthā me, bhante”ti iminā vacanena.",
  "tika-s0302t:744_0": "Ajānamānova sabbaññeyyanti adhippāyo. Sabbacetasāti sabbaajjhattikaṅgaparipuṇṇacetasā.",
  "tika-s0302t:744_1": "Samannāgatanti sampannaṃ sammadeva anu anu āgataṃ upagataṃ. Phaleyyāti vidāleyya. Vilayanti vināsaṃ.",
  "tika-s0302t:745_0": "Evaṃ sikkhitabbanti idāni vuccamānākārena. Hirottappassa bahalatā nāma vipulatāti",
  "tika-s0302t:745_1": "āha “mahanta”nti. Paṭhamataramevāti pageva upasaṅkamanato. Tathā atimānapahīno assa,",
  "tika-s0302t:745_2": "hiriottappaṃ yathā saṇṭhāti. Kusalasannissitanti anavajjadhammanissitaṃ. Aṭṭhikanti",
  "tika-s0302t:745_3": "tena dhammena aṭṭhikaṃ. Ādito paṭṭhāya yāva pariyosānā savanacittaṃ “sabbaceto”ti",
  "tika-s0302t:745_4": "adhippetanti āha “cittassa thokampi bahi gantuṃ adento”ti. Tena samodhānaṃ dasseti.",
  "tika-s0302t:745_5": "Sabbena…pe… samannāharitvā ārambhato pabhuti yāva desanā nipphannā, tāva antarantarā",
  "tika-s0302t:745_6": "pavattena sabbena samannāhāracittena dhammaṃyeva samannāharitvā. Ṭhapitasototi dhamme",
  "tika-s0302t:745_7": "nihitasoto. Odahitvāti apihitaṃ katvā. Paṭhamajjhānavasenāti idaṃ asubhesu tasseva",
  "tika-s0302t:745_8": "ijjhato, itaratthañca sukhasampayuttatā vuttā.",
  "tika-s0302t:746_0": "Saṃsārasāgare paribbhamantassa iṇaṭṭhāne tiṭṭhanti kilesā āsavasabhāvāpādanatoti",
  "tika-s0302t:746_1": "āha “saraṇoti sakileso”ti. Cattāro hi paribhogātiādīsu yaṃ vattabbaṃ, taṃ visuddhimaggattaṃ",
  "tika-s0302t:746_2": "saṃvaṇṇanāsu vuttanayeneva veditabbaṃ. Ettha ca bhagavā paṭhamaṃ ovādaṃ therassa",
  "tika-s0302t:746_3": "brāhmaṇajātikattā jātimānapahānatthamabhāsi, dutiyaṃ bāhusaccaṃ nissāya uppajjanakaahaṃkārapahānatthaṃ,",
  "tika-s0302t:746_4": "tatiyaṃ upadhisampattiṃ nissāya uppajjanakaattasinehapahānatthaṃ. Aṭṭhame divaseti",
  "tika-s0302t:746_5": "bhagavatā samāgatadivasato aṭṭhame divase.",
  "tika-s0302t:747_0": "Maggato okkamanaṃ paṭhamataraṃ bhagavatā samāgatadivaseyeva ahosi. Yadi arahattādhigamo",
  "tika-s0302t:747_1": "pacchā, atha kasmā pāḷiyaṃ pageva siddhaṃ viya vuttanti āha “desanāvārassā”tiādi.",
  "tika-s0302t:747_2": "“Sattāhameva khvāhaṃ, āvuso saraṇo, raṭṭhapiṇḍaṃ bhuñji”nti vatvā avasarappattaṃ",
  "tika-s0302t:747_3": "arahattaṃ pavedento “aṭṭhamiyā aññā udapādī”ti āha. Ayamettha desanāvārassa āgamo.",
  "tika-s0302t:747_4": "Tato paraṃ bhagavatā attano kataṃ anuggahaṃ cīvaraparivattanaṃ dassento “atha kho, āvuso”tiādimāha.",
  "tika-s0302t:748_0": "Antantenāti catugguṇaṃ katvā paññattāya saṅghāṭiyā antantena. Jātipaṃsukūlikena…pe…",
  "tika-s0302t:748_1": "bhavituṃ vaṭṭatīti etena pubbe jātiāraññakaggahaṇena ca terasa dhutaṅgā gahitā evāti",
  "tika-s0302t:748_2": "daṭṭhabbaṃ. Anucchavikaṃ kātunti anurūpaṃ paṭipattiṃ paṭipajjituṃ. Thero pārupīti sambandho.",
  "tika-s0302t:749_0": "Bhagavato ovādaṃ bhagavato vā dhammakāyaṃ nissāya urassa vasena jātoti oraso. Bhagavato",
  "tika-s0302t:749_1": "vā dhammasarīrassa mukhato sattatiṃsabodhipakkhiyato jāto. Teneva dhammajātadhammanimmitabhāvopi",
  "tika-s0302t:749_2": "saṃvaṇṇitoti daṭṭhabbo. Ovādadhammo eva satthārā dātabbato therena ādātabbato ovādadhammadāyādo,",
  "tika-s0302t:749_3": "ovādadhammadāyajjoti attho, taṃ arahatīti. Esa nayo sesapadesupi.",
  "tika-s0302t:750_0": "“Pabbajjā ca parisodhitā”ti vatvā tassā sammadeva sodhitabhāvaṃ byatirekamukhena",
  "tika-s0302t:750_1": "dassetuṃ, “āvuso, yassā”tiādi vuttaṃ. Tattha evanti yathā ahaṃ labhiṃ, evaṃ so satthu",
  "tika-s0302t:750_2": "santikā labhatīti yojanā. Sīhanādaṃ naditunti etthāpi sīhanādanadanā nāma desanāva,",
  "tika-s0302t:750_3": "thero satthārā attano katānuggahameva anantarasutte vuttanayena ulliṅgeti, na aññathā.",
  "tika-s0302t:750_4": "Na hi mahāthero kevalaṃ attano guṇānubhāvaṃ vibhāveti. Sesanti yaṃ idha asaṃvaṇṇitaṃ.",
  "tika-s0302t:750_5": "Purimanayenevāti anantarasutte vuttanayeneva.",
  "tika-s0302t:751": "Cīvarasuttavaṇṇanā niṭṭhitā.",
  "tika-s0302t:752": "12. Paraṃmaraṇasuttavaṇṇanā",
  "tika-s0302t:753_0": "155. Yathā atītakappe atītāsu jātīsu kammakilesavasena āgato, tathā etarahipi āgatoti",
  "tika-s0302t:753_1": "tathāgato, yathā yathā vā pana kammaṃ katūpacitaṃ, tathā taṃ taṃ attabhāvaṃ āgato",
  "tika-s0302t:753_2": "upagato upapannoti tathāgato, sattoti āha “tathāgatoti satto”ti. Etanti “evaṃ hoti",
  "tika-s0302t:753_3": "bhavati tiṭṭhati sassatisama”nti evaṃ pavattaṃ diṭṭhigataṃ. Atthasannissitaṃ na hotīti",
  "tika-s0302t:753_4": "diṭṭhadhammikasamparāyikaparamatthato sukhanti pasatthasannissitaṃ na hoti. Ādibrahmacariyakanti",
  "tika-s0302t:753_5": "ettha maggabrahmacariyaṃ adhippetaṃ tassa padhānabhāvato. Tassa pana etaṃ diṭṭhigataṃ",
  "tika-s0302t:753_6": "ādipaṭipadāmattaṃ na hoti anupakārakattā vilomanato ca. Tato eva itarabrahmacariyassapi",
  "tika-s0302t:753_7": "anissayova. Sesaṃ vuttanayena veditabbaṃ.",
  "tika-s0302t:754": "Paraṃmaraṇasuttavaṇṇanā niṭṭhitā.",
  "tika-s0302t:755": "13. Saddhammappatirūpakasuttavaṇṇanā",
  "tika-s0302t:756": "156. Ājānāti heṭṭhimamaggehi ñātamariyādaṃ anatikkamitvāva jānāti paṭivijjhatīti aññā, aggamaggapaññā. Aññassa ayanti aññā, arahattaphalaṃ. Tenāha “arahatte”ti.",
  "tika-s0302t:757_0": "Obhāseti obhāsanimittaṃ. “Cittaṃ vikampatī”ti padadvayaṃ ānetvā sambandho. Obhāseti",
  "tika-s0302t:757_1": "visayabhūte. Upakkilesehi cittaṃ vikampatīti yojanā. Tenāha “yehi cittaṃ pavedhatī”ti.",
  "tika-s0302t:757_2": "Sesesupi eseva nayo.",
  "tika-s0302t:758_0": "Upaṭṭhāneti satiyaṃ. Upekkhāya cāti vipassanupekkhāya ca. Ettha ca vipassanācittasamuṭṭhānasantānavinimuttaṃ",
  "tika-s0302t:758_1": "pabhāsanaṃ rūpāyatanaṃ obhāso. Ñāṇādayo vipassanācittasampayuttāva. Sakasakakicce",
  "tika-s0302t:758_2": "saviseso hutvā pavatto adhimokkho saddhādhimokkho. Upaṭṭhānaṃ sati. Upekkhāti āvajjanupekkhā.",
  "tika-s0302t:758_3": "Sā hi āvajjanacittasampayuttā cetanā. Āvajjanaajjhupekkhanavasena pavattiyā idha",
  "tika-s0302t:758_4": "“āvajjanupekkhā”ti vuccati. Puna upekkhāyāti vipassanupekkhāva anena samajjhattatāya",
  "tika-s0302t:758_5": "evaṃ vuttā. Nikanti nāma vipassanāya nikāmanā apekkhā. Sukhumatarakileso vā siyā duviññeyyo.",
  "tika-s0302t:759_0": "Imāni dasa ṭhānānīti imāni obhāsādīni upakkilesuppattiyā ṭhānāni upakkilesavatthūni.",
  "tika-s0302t:759_1": "Paññā yassa paricitāti yassa paññā paricitavatī yāthāvato jānāti. “Imāni nissāya",
  "tika-s0302t:759_2": "addhā maggappatto phalappatto aha”nti pavattaadhimāno dhammuddhaccaṃ dhammūpanissayo",
  "tika-s0302t:759_3": "vikkhepo. Tattha kusalo hi taṃ yāthāvato jānanto na ca tattha sammohaṃ gacchati.",
  "tika-s0302t:760_0": "Adhigamasaddhammappatirūpakaṃ nāma anadhigate adhigatamānibhāvāvahattā. Yadaggena",
  "tika-s0302t:760_1": "vipassanāñāṇassa upakkileso, tadaggena paṭipattisaddhammappatirūpakotipi sakkā viññātuṃ.",
  "tika-s0302t:760_2": "Dhātukathāti mahādhātukathaṃ vadati. Vedallapiṭakanti vetullapiṭakaṃ. Taṃ nāgabhavanato",
  "tika-s0302t:760_3": "ānītanti vadanti. Vādabhāsitanti apare. Abuddhavacanaṃ buddhavacanena virujjhanato.",
  "tika-s0302t:760_4": "Na hi sambuddho pubbāparaviruddhaṃ vadati. Tattha sallaṃ upaṭṭhapenti kilesavinayaṃ",
  "tika-s0302t:760_5": "na sandissati, aññadatthu kilesuppattiyā paccayo hotīti.",
  "tika-s0302t:761": "Avikkayamānanti vikkayaṃ agacchantaṃ. Tanti suvaṇṇabhaṇḍaṃ.",
  "tika-s0302t:762": "Na sakkhiṃsu ñāṇassa avisadabhāvato. Esa nayo ito paresupi.",
  "tika-s0302t:763_0": "Idāni “bhikkhū paṭisambhidāppattā ahesu”ntiādinā vuttameva atthaṃ kāraṇato vibhāvetuṃ",
  "tika-s0302t:763_1": "puna “paṭhamabodhiyaṃ hī”tiādi vuttaṃ. Tattha paṭipattiṃ pūrayiṃsūti atīte kadā te",
  "tika-s0302t:763_2": "paṭisambhidāvahaṃ paṭipattiṃ pūrayiṃsu? Paṭhamabodhikālikā bhikkhū. Na hi attasammāpaṇidhiyā",
  "tika-s0302t:763_3": "pubbekatapuññatāya ca vinā tādisaṃ bhavati. Esa nayo ito paresupi. Tadā paṭipattisaddhammo",
  "tika-s0302t:763_4": "antarahito nāma bhavissatīti etena ariyamaggena āsannā eva pubbabhāgapaṭipadā paṭipattisaddhammoti dasseti.",
  "tika-s0302t:764_0": "Dvīsūti suttābhidhammapiṭakesu antarahitesupi. Anantarahitameva adhisīlasikkhāyaṃ",
  "tika-s0302t:764_1": "ṭhitassa itarasikkhādvayasamuṭṭhāpitato. Kiṃ kāraṇāti kena kāraṇena, aññasmiṃ dhamme",
  "tika-s0302t:764_2": "antarahite aññatarassa dhammassa anantaradhānaṃ vuccatīti adhippāyo. Paṭipattiyā",
  "tika-s0302t:764_3": "paccayo hoti anavasesato paṭipattikkamassa paridīpanato. Paṭipatti adhigamassa paccayo",
  "tika-s0302t:764_4": "visesalakkhaṇapaṭivedhabhāvato. Pariyattiyeva pamāṇaṃ sāsanassa ṭhitiyāti adhippāyo.",
  "tika-s0302t:765_0": "Nanu ca sāsanaṃ osakkitaṃ pariyattiyā vattamānāyāti adhippāyo. Anārādhakabhikkhūti",
  "tika-s0302t:765_1": "sīlamattassapi na ārādhako dussīlo. Imasminti imasmiṃ pātimokkhe. Vattantāti “sīlaṃ",
  "tika-s0302t:765_2": "akopetvā ṭhitā atthī”ti pucchi.",
  "tika-s0302t:766_0": "Etesūti evaṃ mahantesu sakalaṃ lokaṃ ajjhottharituṃ samatthesu catūsu mahābhūtesu.",
  "tika-s0302t:766_1": "Tasmāti yasmā aññena kenaci atimahantenapi saddhammo na antaradhāyati, samayantarena",
  "tika-s0302t:766_2": "pana vattabbameva natthi, tasmā. Evamāhāti idāni vuccamānākāraṃ vadati.",
  "tika-s0302t:767_0": "Ādānaṃ ādi, ādi eva ādikanti āha “ādikenāti ādānenā”ti. Heṭṭhāgamanīyāti adhobhāgagamanīyā,",
  "tika-s0302t:767_1": "apāyadukkhassa saṃsāradukkhassa ca nibbattakāti attho. Gāravarahitāti garukārarahitā.",
  "tika-s0302t:767_2": "Patissayanaṃ nīcabhāvena patibaddhavuttitā, patisso patissayoti atthato ekaṃ, so",
  "tika-s0302t:767_3": "etesaṃ natthīti āha “appatissāti appatissayā anīcavuttikā”ti. Sesaṃ suviññeyyameva.",
  "tika-s0302t:768": "Saddhammappatirūpakasuttavaṇṇanā niṭṭhitā.",
  "tika-s0302t:769": "Sāratthappakāsiniyā saṃyuttanikāya-aṭṭhakathāya",
  "tika-s0302t:770": "Kassapasaṃyuttavaṇṇanāya līnatthappakāsanā samattā.",
  "tika-s0302t:771": "1. Paṭhamavaggo",
  "tika-s0302t:772": "1. Dāruṇasuttavaṇṇanā",
  "tika-s0302t:773_0": "157. Thaddhoti kakkhaḷo aniṭṭhassa padānato. Catupaccayalābhoti catunnaṃ paccayānaṃ",
  "tika-s0302t:773_1": "paṭilābho. Sakkāroti tehiyeva paccayehi susaṅkhatehi pūjanā, so pana atthato sampattiyevāti",
  "tika-s0302t:773_2": "āha “tesaṃyeva…pe… lābho”ti. Vaṇṇaghosoti guṇakittanā. Antarāyassa anativattanato",
  "tika-s0302t:773_3": "antarāyiko anatthāvahattā.",
  "tika-s0302t:774": "Dāruṇasuttavaṇṇanā niṭṭhitā.",
  "tika-s0302t:775": "2. Baḷisasuttavaṇṇanā",
  "tika-s0302t:776_0": "158. Baḷisena carati, tena vā jīvatīti bāḷisiko. Tenāha “baḷisaṃ gahetvā caramāno”ti.",
  "tika-s0302t:776_1": "Āmisagatanti āmisūpagataṃ āmisapatitaṃ. Tenāha “āmisamakkhita”nti. Bhinnādhikaraṇānampi",
  "tika-s0302t:776_2": "bāhiratthasamāso hotevāti āha “āmise cakkhudassana”nti. Ayo vuccati sukhaṃ, tabbidhuratāya",
  "tika-s0302t:776_3": "anayo, dukkhanti āha “dukkhaṃ patto”ti. Assāti etena. Kattuatthe hi etaṃ sāmivacanaṃ.",
  "tika-s0302t:776_4": "Yathā kilesā vattanti, evaṃ pavattamāno puggalo kilesavippayogo na hotīti vuttaṃ",
  "tika-s0302t:776_5": "“yathā kilesamārassa kāmo, evaṃ kattabbo”ti.",
  "tika-s0302t:777": "Baḷisasuttavaṇṇanā niṭṭhitā.",
  "tika-s0302t:778": "3-4. Kummasuttādivaṇṇanā",
  "tika-s0302t:779_0": "159-160. Aṭṭhikacchapā vuccanti yesaṃ kapālamatthake tikhiṇā aṭṭhikoṭi hoti, tesaṃ",
  "tika-s0302t:779_1": "samūho aṭṭhikacchapakulaṃ. Macchakacchapādīnaṃ sarīre lambantī papatatīti papatā,",
  "tika-s0302t:779_2": "vuccamānākāro ayakaṇṭako. Ayakosaketi ayomayakosake. Kaṇṇikasallasaṇṭhānoti attanikāpanasallasaṇṭhāno.",
  "tika-s0302t:779_3": "Ayakaṇṭakoti ayomayavaṅkakaṇṭako. Nikkhamati ettha athāvarato. Pavesitamatto hi so.",
  "tika-s0302t:779_4": "Idāni tvaṃ “amhāka”nti na vattabbo. Ito anantarasutteti catutthasuttamāha.",
  "tika-s0302t:780": "Kummasuttādivaṇṇanā niṭṭhitā.",
  "tika-s0302t:781": "5. Mīḷhakasuttavaṇṇanā",
  "tika-s0302t:782": "161. Mīḷhakāti evaṃ itthiliṅgavasena vuccamānā. Gūthapāṇakāti gūthabhakkhapāṇakā. Antoti kucchiyaṃ.",
  "tika-s0302t:783": "Mīḷhakasuttavaṇṇanā niṭṭhitā.",
  "tika-s0302t:784": "6. Asanisuttavaṇṇanā",
  "tika-s0302t:785_0": "162. “Ime lābhasakkāraṃ anāharantā jighacchādidukkhaṃ pāpuṇantū”ti evaṃ na sattānaṃ",
  "tika-s0302t:785_1": "dukkhakāmatāya evamāhāti ānetvā sambandho. Anantadukkhaṃ anubhoti aparāparaṃ uppajjanakaakusalacittānaṃ bahubhāvato.",
  "tika-s0302t:786": "Asanisuttavaṇṇanā niṭṭhitā.",
  "tika-s0302t:787": "7. Diddhasuttavaṇṇanā",
  "tika-s0302t:788": "163. Acchavisayuttāti vā diddhe gatena gatadiddhena. Tenāha “visamakkhitenā”ti.",
  "tika-s0302t:789": "Diddhasuttavaṇṇanā niṭṭhitā.",
  "tika-s0302t:790": "8. Siṅgālasuttavaṇṇanā",
  "tika-s0302t:791": "164. Jarasiṅgālotveva vuccati sarīrasobhāya abhāvato. Sarīrassa uggatakaṇṭakattā ukkaṇṭakena nāma. Phuṭatīti phalati bhijjati.",
  "tika-s0302t:792": "Siṅgālasuttavaṇṇanā niṭṭhitā.",
  "tika-s0302t:793": "9. Verambhasuttavaṇṇanā",
  "tika-s0302t:794": "165. Kāyaṃ na rakkhati nāma chabbīsatiyā sāruppānaṃ pariccajanato. Vācaṃ na rakkhati nāma rāgasāmantā ca kodhasāmantā ca yāva nicchāraṇato.",
  "tika-s0302t:795": "Verambhasuttavaṇṇanā niṭṭhitā.",
  "tika-s0302t:796": "10. Sagāthakasuttavaṇṇanā",
  "tika-s0302t:797_0": "166. “Yassa sakkariyamānassā”ti ettha asakkārena cūbhayanti asakkārena ca ubhayañca,",
  "tika-s0302t:797_1": "kadāci sakkārena, kadāci asakkārena kadāci ubhayenāti attho. Tenāha “asakkārenā”tiādi.",
  "tika-s0302t:797_2": "Satatavihārānaṃ sampattiyā sātatikoti āha “arahatta…pe… sukhumadiṭṭhī”tiādi. Tathā",
  "tika-s0302t:797_3": "hi sā “vajirūpamañāṇa”nti vuccati. Āgatattāti phalasamāpattiṃ samāpajjituṃ tassā",
  "tika-s0302t:797_4": "pubbaparikammaṃ upagatattā.",
  "tika-s0302t:798": "Sagāthakasuttavaṇṇanā niṭṭhitā.",
  "tika-s0302t:799": "Paṭhamavaggavaṇṇanā niṭṭhitā.",
  "tika-s0302t:800": "2. Dutiyavaggo",
  "tika-s0302t:801": "1-2. Suvaṇṇapātisuttādivaṇṇanā",
  "tika-s0302t:802": "167-168. Cāletuṃ na sakkoti sīlapabbatasannissitattā. Aññaṃ vā kiccaṃ karoti pageva sīlassa chaḍḍitattā. Tatiyādīsu apubbaṃ natthi.",
  "tika-s0302t:803": "Suvaṇṇapātisuttādivaṇṇanā niṭṭhitā.",
  "tika-s0302t:804": "Dutiyavaggavaṇṇanā niṭṭhitā.",
  "tika-s0302t:805": "3. Tatiyavaggo",
  "tika-s0302t:806": "1. Mātugāmasuttavaṇṇanā",
  "tika-s0302t:807_0": "170. Yaṃ visabhāgavatthu purisassa cittaṃ pariyādāya ṭhātuṃ sakkotīti vuccati, tato",
  "tika-s0302t:807_1": "visesato lābhasakkārova sattānaṃ cittaṃ pariyādāya ṭhātuṃ sakkotīti dassento bhagavā",
  "tika-s0302t:807_2": "“na tassa, bhikkhave”tiādimavocāti dassento “na tassā”tiādimāha.",
  "tika-s0302t:808": "Mātugāmasuttavaṇṇanā niṭṭhitā.",
  "tika-s0302t:809": "2. Kalyāṇīsuttavaṇṇanā",
  "tika-s0302t:810": "171. Dutiyaṃ uttānameva, tasseva atthassa kevalaṃ janapadakalyāṇīvasena vuttaṃ.",
  "tika-s0302t:811": "Kalyāṇīsuttavaṇṇanā niṭṭhitā.",
  "tika-s0302t:812": "3-6. Ekaputtakasuttādivaṇṇanā",
  "tika-s0302t:813": "172-175. Saddhāti ariyamaggena āgatasaddhā adhippetāti āha “sotāpannā”ti.",
  "tika-s0302t:814": "Ekaputtakasuttādivaṇṇanā niṭṭhitā.",
  "tika-s0302t:815": "7. Tatiyasamaṇabrāhmaṇasuttavaṇṇanā",
  "tika-s0302t:816": "176. Evamādīti ādi-saddena bāhusaccasaṃvarasīlādīnaṃ saṅgaho daṭṭhabbo. Lābhasakkārassa samudayaṃ uppattikāraṇaṃ samudayasaccavasena dukkhasaccassa uppattihetutāvasena.",
  "tika-s0302t:817": "Tatiyasamaṇabrāhmaṇasuttavaṇṇanā niṭṭhitā.",
  "tika-s0302t:818": "8. Chavisuttavaṇṇanā",
  "tika-s0302t:819_0": "177. Lābhasakkārasiloko narakādīsu nibbattentoti idaṃ tannissayaṃ kilesagaṇaṃ sandhāyāha.",
  "tika-s0302t:819_1": "Nibbattentoti nibbattāpento. Imaṃ manussaattabhāvaṃ nāseti manussattaṃ puna nibbattituṃ",
  "tika-s0302t:819_2": "appadānavasena. Tasmāti duggatinibbattāpanato idha maraṇadukkhāvahanato ca.",
  "tika-s0302t:820": "Chavisuttavaṇṇanā niṭṭhitā.",
  "tika-s0302t:821": "9. Rajjusuttavaṇṇanā",
  "tika-s0302t:822": "178. Kharā pharusā chaviādīni chindane samatthā.",
  "tika-s0302t:823": "Rajjusuttavaṇṇanā niṭṭhitā.",
  "tika-s0302t:824": "10. Bhikkhusuttavaṇṇanā",
  "tika-s0302t:825": "179. Taṃ sandhāyāti diṭṭhadhammasukhavihārassa okāsābhāvaṃ sandhāya.",
  "tika-s0302t:826": "Bhikkhusuttavaṇṇanā niṭṭhitā.",
  "tika-s0302t:827": "Tatiyavaggavaṇṇanā niṭṭhitā.",
  "tika-s0302t:828": "4. Catutthavaggo",
  "tika-s0302t:829": "1-4. Bhindisuttādivaṇṇanā",
  "tika-s0302t:830_0": "180-183. Devadatto sagge vā nibbatteyyātiādi parikappavacanaṃ. Na hi paccekabodhiyaṃ",
  "tika-s0302t:830_1": "niyatagatiko antarā maggaphalāni adhigantuṃ bhabboti. Soti anavajjadhammo. Assāti",
  "tika-s0302t:830_2": "devadattassa. Samucchedamagamā katūpacitassa mahato pāpadhammassa balena tasmiṃ attabhāve",
  "tika-s0302t:830_3": "samucchedabhāvato, na accantāya. Akusalaṃ nāmetaṃ abalaṃ, kusalaṃ viya na mahābalaṃ,",
  "tika-s0302t:830_4": "tasmā tasmiṃyeva attabhāve tādisānaṃ puggalānaṃ atekicchatā, aññathā sammattaniyāmo",
  "tika-s0302t:830_5": "viya micchattaniyāmo accantiko siyā. Yadi evaṃ vaṭṭakhāṇukajotanā kathanti? Āsevanāvasena,",
  "tika-s0302t:830_6": "tasmā yathā “sakiṃ nimuggo nimuggo eva bālo”ti vuttaṃ, evaṃ vaṭṭakhāṇukajotanā. Yādise",
  "tika-s0302t:830_7": "hi paccaye paṭicca puggalo taṃ dassanaṃ gaṇhi, tathā ca paṭipanno, puna acintappativatte",
  "tika-s0302t:830_8": "paccaye patitato sīsukkhipanamassa na hotīti na vattabbaṃ.",
  "tika-s0302t:831": "Bhindisuttādivaṇṇanā niṭṭhitā.",
  "tika-s0302t:832": "5. Acirapakkantasuttavaṇṇanā",
  "tika-s0302t:833": "184. Kāle sampatteti gabbhassa paripākagatattā vijāyanakāle sampatte. Potanti assatariyā puttaṃ. Etanti “gabbho assatariṃ yathā”ti etaṃ vacanaṃ.",
  "tika-s0302t:834": "Acirapakkantasuttavaṇṇanā niṭṭhitā.",
  "tika-s0302t:835": "6. Pañcarathasatasuttavaṇṇanā",
  "tika-s0302t:836": "185. Abhiharīyatīti abhihāro, bhattaṃyeva abhihāro bhattābhihāroti āha “abhiharitabbaṃ bhatta”nti. Macchapittanti vāḷamacchapittaṃ. Pakkhipeyyunti uragādinā osiñceyyuṃ.",
  "tika-s0302t:837": "Pañcarathasatasuttavaṇṇanā niṭṭhitā.",
  "tika-s0302t:838": "7-13. Mātusuttādivaṇṇanā",
  "tika-s0302t:839": "186-187. Mātupi hetūti attano mātuyā uppannaanatthāvahassa pahānahetupi. Ito paresūti “pitupi hetū”ti evamādīsu.",
  "tika-s0302t:840": "Mātusuttādivaṇṇanā niṭṭhitā.",
  "tika-s0302t:841": "Sāratthappakāsiniyā saṃyuttanikāya-aṭṭhakathāya",
  "tika-s0302t:842": "Lābhasakkārasaṃyuttavaṇṇanāya līnatthappakāsanā samattā.",
  "tika-s0302t:843": "1. Paṭhamavaggo",
  "tika-s0302t:844": "1-8. Cakkhusuttādivaṇṇanā",
  "tika-s0302t:845_0": "188-195. Ekavihārīti catūsupi iriyāpathesu ekākī hutvā viharanto. Vivekaṭṭhoti vivittaṭṭho,",
  "tika-s0302t:845_1": "tenāha “nissaddo”ti. Satiyā avippavasantoti satiyā avippavāsena ṭhito, sabbadā avijahanavasena",
  "tika-s0302t:845_2": "pavatto. Ātāpīti vīriyasampannoti sabbaso kilesānaṃ ātāpanaparitāpanavasena pavattavīriyasamaṅgībhūto.",
  "tika-s0302t:845_3": "Pahitattoti tasmiṃ visesādhigame pesitacitto, tattha ninno tappabbhāroti attho. Hutvā",
  "tika-s0302t:845_4": "abhāvākārenāti uppattito pubbe avijjamāno paccayasamavāyena hutvā uppajjitvā bhaṅguparamasaṅkhātena",
  "tika-s0302t:845_5": "abhāvākārena. Aniccanti niccadhuvatābhāvato. Uppādavayavantatāyāti khaṇe khaṇe uppajjitvā",
  "tika-s0302t:845_6": "nirujjhanato. Tāvakālikatāyāti taṅkhaṇikatāya. Vipariṇāmakoṭiyāti vipariṇāmavantatāya.",
  "tika-s0302t:845_7": "Cakkhuñhi upādāya vikārāpajjanena vipariṇamantaṃ vināsaṃ paṭipīḷaṃ pāpuṇāti. Niccapaṭikkhepatoti",
  "tika-s0302t:845_8": "niccatāya paṭikkhipitabbato lesamattassapi anupalabbhanato. Dukkhamanaṭṭhenāti nirantaradukkhatāya",
  "tika-s0302t:845_9": "dukkhena khamitabbato. Dukkhavatthukaṭṭhenāti nānappakāradukkhādhiṭṭhānato. Satatasampīḷanaṭṭhenāti",
  "tika-s0302t:845_10": "abhiṇhatāpasabhāvato. Sukhapaṭikkhepenāti sukhabhāvassa paṭikkhipitabbato. Taṇhāgāho",
  "tika-s0302t:845_11": "mamaṃkārabhāvato. Mānagāho ahaṃkārabhāvato. Diṭṭhigāho “attā me”ti vipallāsabhāvato.",
  "tika-s0302t:845_12": "Virāgavasenāti virāgaggahaṇena. Tathā vimuttivasenāti vimuttiggahaṇena.",
  "tika-s0302t:846": "Pasādāva gahitā dvārabhāvappattassa adhippetattā. Sammasanacāracittaṃ dvārabhūtamanoti adhippāyo.",
  "tika-s0302t:847_0": "Chaṭṭhe ārammaṇe tebhūmakadhammā sammasanacārassa adhippetattā. Yathā paṭhamasutte",
  "tika-s0302t:847_1": "pañca pasādā gahitā, na sasambhāracakkhuādayo, evaṃ tatiyasutte na pasādavatthukacittameva",
  "tika-s0302t:847_2": "gahitaṃ. Na taṃsampayuttā dhammā. Evañhi avadhāraṇaṃ sātthakaṃ hoti aññathā tena",
  "tika-s0302t:847_3": "apanetabbassa abhāvato. Sabbatthāti sabbesu catutthasuttādīsu. Javanappattāti javanacittasaṃyuttā.",
  "tika-s0302t:848": "Cakkhusuttādivaṇṇanā niṭṭhitā.",
  "tika-s0302t:849": "9. Dhātusuttavaṇṇanā",
  "tika-s0302t:850": "196. Ākāsadhātu rūpaparicchedatāya rūpapariyāpannanti adhippāyena “sesāhi rūpa”nti vuttaṃ. Nāmarūpanti tebhūmakaṃ nāmaṃ rūpañca kathitaṃ.",
  "tika-s0302t:851": "Dhātusuttavaṇṇanā niṭṭhitā.",
  "tika-s0302t:852": "10. Khandhasuttavaṇṇanā",
  "tika-s0302t:853": "197. Sabbasaṅgāhikaparicchedenāti dhammasaṅgaṇhanapariyāyena. Idhāti imasmiṃ sutte. Tebhūmakāti gahetabbā sammasanacārassa adhippetattā.",
  "tika-s0302t:854": "Khandhasuttavaṇṇanā niṭṭhitā.",
  "tika-s0302t:855": "Paṭhamavaggavaṇṇanā niṭṭhitā.",
  "tika-s0302t:856": "2. Dutiyavaggo",
  "tika-s0302t:857": "11. Anusayasuttavaṇṇanā",
  "tika-s0302t:858_0": "200. Dutiyavagge attanoti āyasmā rāhulo attano saviññāṇakaṃ kāyaṃ dasseti. Parassāti",
  "tika-s0302t:858_1": "parassa aviññāṇakakāyaṃ dasseti. Parasantāne vā arūpe dhamme aggahetvā rūpakāyameva",
  "tika-s0302t:858_2": "gaṇhanto vadati. Apare “asaññasattānaṃ attabhāvaṃ sandhāya tathā vutta”nti vadanti.",
  "tika-s0302t:858_3": "Purimenāti “imasmiṃ saviññāṇake kāye”ti iminā padena. Pacchimenāti “bahiddhā”ti iminā",
  "tika-s0302t:858_4": "padena. Ete kilesāti ete diṭṭhitaṇhāmānasaññitā kilesā. Etesu vatthūsūti ajjhattabahiddhāvatthūsu.",
  "tika-s0302t:858_5": "Samma…pe… passatīti pubbabhāge vipassanāñāṇena sammasanavasena, maggakkhaṇe abhisamayavasena",
  "tika-s0302t:858_6": "suṭṭhu attapaccakkhena ñāṇena passati.",
  "tika-s0302t:859": "Anusayasuttavaṇṇanā niṭṭhitā.",
  "tika-s0302t:860": "12. Apagatasuttavaṇṇanā",
  "tika-s0302t:861": "201. “Ahameta”nti ahaṃkārādīnaṃ anavasesappahānena accantameva apagataṃ.",
  "tika-s0302t:862": "Apagatasuttavaṇṇanā niṭṭhitā.",
  "tika-s0302t:863": "Dutiyavaggavaṇṇanā niṭṭhitā.",
  "tika-s0302t:864_0": "Dvīsūti paṭhamavaggādīsu. Desanāya asekkhabhūmiyā desitattā asekkhabhūmi kathitā.",
  "tika-s0302t:864_1": "Paṭhamoti paṭhamavaggo “sādhu me, bhante, bhagavā”tiādinā āyācantassa, dutiyo anāyācantassa",
  "tika-s0302t:864_2": "therassa ajjhāsayavasena kathito. Vimuttiparipācanīyadhammā nāma vivaṭṭasannissitā",
  "tika-s0302t:864_3": "saddhindriyādayo. Tena pana vipassanāya kathitattā kathitā evāti. Taṃtaṃdesanānusārena",
  "tika-s0302t:864_4": "hi thero te dhamme paripākaṃ pāpesi. Tathā hi bhagavā dutiyavaggaṃ anāyācitopi desesi.",
  "tika-s0302t:865": "Sāratthappakāsiniyā saṃyuttanikāya-aṭṭhakathāya",
  "tika-s0302t:866": "Rāhulasaṃyuttavaṇṇanāya līnatthappakāsanā samattā.",
  "tika-s0302t:867": "1. Paṭhamavaggo",
  "tika-s0302t:868": "1. Aṭṭhisuttavaṇṇanā",
  "tika-s0302t:869_0": "202. Āyasmā ca lakkhaṇotiādīsu “ko nāmāyasmā lakkhaṇo, kasmā ca ‘lakkhaṇo’ti nāmaṃ",
  "tika-s0302t:869_1": "ahosi, ko cāyasmā moggallāno, kasmā ca sitaṃ pātvākāsī”ti taṃ sabbaṃ pakāsetuṃ “yvāya”ntiādi",
  "tika-s0302t:869_2": "āraddhaṃ. Lakkhaṇasampannenāti purisalakkhaṇasampannena.",
  "tika-s0302t:870_0": "Īsaṃ hasitaṃ “sita”nti vuccatīti āha “mandahasita”nti. Aṭṭhisaṅkhalikanti nayidaṃ",
  "tika-s0302t:870_1": "aviññāṇakaṃ aṭṭhisaṅkhalikamattaṃ, atha kho eko petoti āha “petaloke nibbatta”nti.",
  "tika-s0302t:870_2": "Ete attabhāvāti petattabhāvā. Na āpāthaṃ āgacchantīti devattabhāvā viya na āpāthaṃ",
  "tika-s0302t:870_3": "āgacchanti pakatiyā. Tesaṃ pana ruciyā āpāthaṃ āgaccheyyuṃ manussānaṃ. Dukkhābhibhūtānaṃ",
  "tika-s0302t:870_4": "anāthabhāvadassanapadaṭṭhānā karuṇāti āha “kāruññe kattabbe”ti. Attano ca sampattiṃ",
  "tika-s0302t:870_5": "buddhañāṇassa ca sampattinti paccekaṃ sampattisaddo yojetabbo. Tadubhayaṃ vibhāvetuṃ",
  "tika-s0302t:870_6": "“taṃ hī”tiādi vuttaṃ. Tattha attano sampattiṃ anussaritvā sitaṃ pātvākāsīti padaṃ",
  "tika-s0302t:870_7": "ānetvā sambandhitabbaṃ. Dhammadhātūti sabbaññutaññāṇaṃ sandhāya vadati. Dhammadhātūti",
  "tika-s0302t:870_8": "vā dhammānaṃ sabhāvo.",
  "tika-s0302t:871_0": "Itaroti lakkhaṇatthero. Upapattīti jāti. Upapattisīsena hi tathārūpaṃ attabhāvaṃ",
  "tika-s0302t:871_1": "vadati. Lohatuṇḍakehīti lohamayeheva tuṇḍakehi. Carantīti ākāsena gacchanti. Acchariyaṃ",
  "tika-s0302t:871_2": "vatāti garahacchariyaṃ nāmetaṃ. Cakkhubhūtāti sampattadibbacakkhukā, lokassa cakkhubhūtāti",
  "tika-s0302t:871_3": "evaṃ vā ettha attho daṭṭhabbo.",
  "tika-s0302t:872_0": "Yatrāti hetuatthe nipātoti āha “yatrāti kāraṇavacana”nti. Aññatra hi “yatra hi nāmā”ti",
  "tika-s0302t:872_1": "attho vuccati. Appamāṇe sattanikāye te ca kho vibhāgena kāmabhavādibhede bhave, nirayādibhedā",
  "tika-s0302t:872_2": "gatiyo, nānattakāyanānattasaññiādiviññāṇaṭṭhitiyo, tathārūpe sattāvāse ca sabbaññutaññāṇañca",
  "tika-s0302t:872_3": "me upanetuṃ paccakkhaṃ karontena.",
  "tika-s0302t:873_0": "Goghātakoti gunnaṃ abhiṇhaṃ hananako. Tenāha “vadhitvā vadhitvā”ti. Tassāti gunnaṃ",
  "tika-s0302t:873_1": "vadhakakammassa. Aparāpariyakammassāti aparāpariyavedanīyakammassa. Balavatā goghātakakammena",
  "tika-s0302t:873_2": "vipāke dīyamāne aladdhokāsaṃ aparāpariyavedanīyaṃ tasmiṃ vipakkavipāke idāni laddhokāsaṃ",
  "tika-s0302t:873_3": "“avasesakamma”nti vuttaṃ. Paṭisandhīti pāpakammajanitā paṭisandhi. Kammasabhāgatāyāti",
  "tika-s0302t:873_4": "kammasadisabhāvena. Ārammaṇasabhāgatāyāti ārammaṇassa sabhāgabhāvena sadisabhāvena.",
  "tika-s0302t:873_5": "Yādise hi ārammaṇe pubbe taṃ kammaṃ tassa ca vipāko pavatto, tādiseyeva ārammaṇe",
  "tika-s0302t:873_6": "idaṃ kammaṃ imassa vipāko ca pavattoti katvā vuttaṃ “tasseva kammassa vipākāvasesenā”ti.",
  "tika-s0302t:873_7": "Bhavati hi taṃsadisepi tabbohāro yathā “so eva tittiro, tāniyeva osadhānī”ti. Nimittaṃ",
  "tika-s0302t:873_8": "ahosīti pubbe katūpacitassa petūpapattinibbattanavasena katokāsassa tassa kammassa",
  "tika-s0302t:873_9": "nimittabhūtaṃ idāni tathā upaṭṭhahantaṃ tassa vipākassa nimittaṃ ārammaṇaṃ ahosi.",
  "tika-s0302t:873_10": "Soti goghātako. Aṭṭhisaṅkhalikapeto jāto kammasarikkhakavipākatāvasena.",
  "tika-s0302t:874": "Aṭṭhisuttavaṇṇanā niṭṭhitā.",
  "tika-s0302t:875": "2. Pesisuttavaṇṇanā",
  "tika-s0302t:876_0": "203. Gomaṃsapesiyo katvāti gāviṃ vadhitvā vadhitvā gomaṃsaṃ phāletvā pesiyo katvā.",
  "tika-s0302t:876_1": "Sukkhāpetvāti kālantaraṃ ṭhapanatthaṃ sukkhāpetvā. Sukkhāpiyamānānaṃ maṃsapesīnañhi vallūrasamaññā.",
  "tika-s0302t:877": "Pesisuttavaṇṇanā niṭṭhitā.",
  "tika-s0302t:878": "3. Piṇḍasuttavaṇṇanā",
  "tika-s0302t:879": "204. Nippakkhacammeti vigatapakkhacamme.",
  "tika-s0302t:880": "4. Nicchavisuttavaṇṇanā",
  "tika-s0302t:881": "205. Urabbhe hanatīti orabbhiko. Eḷaketi aje.",
  "tika-s0302t:882": "5. Asilomasuttavaṇṇanā",
  "tika-s0302t:883": "206. Nivāpapuṭṭheti attanā dinnanivāpena posite. Asinā vadhitvā vadhitvā vikkiṇanto.",
  "tika-s0302t:884": "6. Sattisuttavaṇṇanā",
  "tika-s0302t:885": "207. Ekaṃ miganti ekaṃ dīpakamigaṃ.",
  "tika-s0302t:886": "7. Usulomasuttavaṇṇanā",
  "tika-s0302t:887": "208. Kāraṇāhīti yātanāhi. Ñatvāti kammaṭṭhānaṃ ñatvā.",
  "tika-s0302t:888": "8. Sūcilomasuttavaṇṇanā",
  "tika-s0302t:889": "209. Suṇoti pūretīti sūto, assadamakādiko.",
  "tika-s0302t:890": "9. Dutiyasūcilomasuttavaṇṇanā",
  "tika-s0302t:891": "210. Pesuññūpasaṃhāravasena ito sutaṃ amutra, amutra vā sutaṃ idha sūcetīti sūcako. Anayabyasanaṃ pāpesi manusseti sambandho.",
  "tika-s0302t:892": "10. Kumbhaṇḍasuttavaṇṇanā",
  "tika-s0302t:893_0": "211. Vinicchayāmaccoti raññā aḍḍakaraṇe ṭhapito vinicchayamahāmatto. So hi gāmajanakāyaṃ",
  "tika-s0302t:893_1": "kūṭeti vañcetīti gāmakūṭakoti vuccati. Keci “tādiso eva gāmajeṭṭhako gāmakūṭako”ti",
  "tika-s0302t:893_2": "vadanti. Samena bhavitabbaṃ, “dhammaṭṭho”ti vattabbato. Rahassaṅge nisīdanavasena",
  "tika-s0302t:893_3": "visamā nisajjāva ahosi.",
  "tika-s0302t:894": "Kumbhaṇḍasuttavaṇṇanā niṭṭhitā.",
  "tika-s0302t:895": "Paṭhamavaggavaṇṇanā niṭṭhitā.",
  "tika-s0302t:896": "2. Dutiyavaggo",
  "tika-s0302t:897": "1. Sasīsakasuttavaṇṇanā",
  "tika-s0302t:898": "212. Phusantoti theyyāya phusanto.",
  "tika-s0302t:899": "3. Nicchavitthisuttavaṇṇanā",
  "tika-s0302t:900": "214. Mātugāmo sassāmiko attano phasse anissaro. Vaṭṭitvāti bhassitvā aparaṃ gantvā.",
  "tika-s0302t:901": "4. Maṅgulitthisuttavaṇṇanā",
  "tika-s0302t:902": "215. Maṅganavasena ulatīti maṅguli, virūpabībhacchabhāvena pavattatīti attho. Tenāha “virūpaṃ duddasikaṃ bībhaccha”nti.",
  "tika-s0302t:903": "5. Okilinīsuttavaṇṇanā",
  "tika-s0302t:904_0": "216. Uddhaṃ uddhaṃ agginā pakkasarīratāya uppakkaṃ. Heṭṭhato paggharaṇavasena kilinnasarīratāya",
  "tika-s0302t:904_1": "okilinī. Ito cito ca aṅgārasamparikiṇṇatāya okirinī. Tenāha “sā kirā”tiādi. Aṅgāracitaketi",
  "tika-s0302t:904_2": "aṅgārasañcaye. Sarīrato paggharanti asuciduggandhajegucchāni sedagatāni. Tassa kira",
  "tika-s0302t:904_3": "raññoti tassa kāliṅgassa rañño. Nāṭakinīti nacce adhikatā itthī. Sedanti sedanaṃ, tāpananti attho.",
  "tika-s0302t:905": "Okilinīsuttavaṇṇanā niṭṭhitā.",
  "tika-s0302t:906": "6. Asīsakasuttavaṇṇanā",
  "tika-s0302t:907": "217. Asīsakaṃ kabandhaṃ hutvā nibbatti kammāyūhanakāle tathā nimittaggahaṇaparicayato.",
  "tika-s0302t:908": "7-11. Pāpabhikkhusuttādivaṇṇanā",
  "tika-s0302t:909_0": "218-222. Lāmakabhikkhūti hīnācāratāya lāmako, bhikkhuvesatāya, bhikkhāhārena jīvanato",
  "tika-s0302t:909_1": "ca bhikkhu. Cittakeḷinti cittaruciyaṃ taṃ taṃ kīḷanto. Ayamevāti bhikkhuvatthusmiṃ vuttanayo eva.",
  "tika-s0302t:910": "Pāpabhikkhusuttādivaṇṇanā niṭṭhitā.",
  "tika-s0302t:911": "Sāratthappakāsiniyā saṃyuttanikāya-aṭṭhakathāya",
  "tika-s0302t:912": "Lakkhaṇasaṃyuttavaṇṇanāya līnatthappakāsanā samattā.",
  "tika-s0302t:913": "1. Kūṭasuttavaṇṇanā",
  "tika-s0302t:914_0": "223. Kūṭaṃ gacchantīti kūṭacchiddassa anupavisanavasena kūṭaṃ gacchanti. Yā ca gopānasiyo",
  "tika-s0302t:914_1": "gopānasantaragatā, tāpi kūṭaṃ āhacca ṭhānena kūṭaṅgamā. Duvidhāpi kūṭe samosaraṇā.",
  "tika-s0302t:914_2": "Kūṭassa samugghātena vināsena bhijjanena. Avijjāya samugghātenāti avijjāya accantameva",
  "tika-s0302t:914_3": "appavattiyā. Tena ca mokkhadhammādhigamena tadanurūpadhammādhigamo dassito. Appamattāti",
  "tika-s0302t:914_4": "pana iminā tassa upāyo dassito.",
  "tika-s0302t:915": "Kūṭasuttavaṇṇanā niṭṭhitā.",
  "tika-s0302t:916": "2. Nakhasikhasuttavaṇṇanā",
  "tika-s0302t:917_0": "224. Evaṃ appakā yathā nakhasikhāya āropitapaṃsu, sugatisaṃvattaniyassa kammassa",
  "tika-s0302t:917_1": "appakattā evaṃ devesupīti hīnūdāharaṇavasena vuttaṃ. Appatarā hi sattā ye devesu",
  "tika-s0302t:917_2": "jāyanti, tañca kho kāmadevesu. Itaresu pana vattabbameva natthi.",
  "tika-s0302t:918": "Nakhasikhasuttavaṇṇanā niṭṭhitā.",
  "tika-s0302t:919": "3. Kulasuttavaṇṇanā",
  "tika-s0302t:920_0": "225. Vidhaṃsayanti viheṭhayanti. Vaḍḍhitāti bhāvanāpāripūrivasena paribrūhitā. Punappunaṃ",
  "tika-s0302t:920_1": "katāti bhāvanāya bahulīkaraṇena aparāparaṃ pavattitā yuttayānaṃ viya katāti yathā",
  "tika-s0302t:920_2": "yuttaṃ ājaññarathaṃ chekena sārathinā adhiṭṭhitaṃ yathāruci pavattati, evaṃ yathāruci",
  "tika-s0302t:920_3": "pavattiyā gamitā. Patiṭṭhānaṭṭhenāti adhiṭṭhānaṭṭhena. Vatthu viya katā sabbaso upakkilesavisodhanena",
  "tika-s0302t:920_4": "suvisodhitamariyādaṃ viya katā. Adhiṭṭhitāti paṭipakkhadūrībhāvato subhāvitabhāvena",
  "tika-s0302t:920_5": "avikampaneyyatāya ṭhapitā. Samantato citāti sabbabhāgena bhāvanūpacayaṃ gamitā. Tenāha",
  "tika-s0302t:920_6": "“suvaḍḍhitā”ti. Suṭṭhu samāraddhāti mettābhāvanāya matthakappattiyā sammadeva sampāditā.",
  "tika-s0302t:921": "Kulasuttavaṇṇanā niṭṭhitā.",
  "tika-s0302t:922": "4. Okkhāsuttavaṇṇanā",
  "tika-s0302t:923_0": "226. Mahāmukhaukkhalīnanti mahāmukhānaṃ mahantakoḷumbānaṃ sataṃ. Paṇītabhojanabharitānanti",
  "tika-s0302t:923_1": "sappimadhusakkarādīhi upanītapaṇītabhojanehi paripuṇṇānaṃ. Tassāti pāṭhassa. Goduhanamattanti",
  "tika-s0302t:923_2": "godohanavelāmattaṃ. Taṃ pana kittakaṃ adhippetanti āha “gāviyā”tiādi. Sabbasattesu",
  "tika-s0302t:923_3": "hitapharaṇanti anodhisomettābhāvanamāha – mettacittaṃ appanāppattaṃ bhāvetuṃ sakkotīti",
  "tika-s0302t:923_4": "adhippāyo. Tampi tato yathāvuttadānato mahapphalataranti.",
  "tika-s0302t:924": "Okkhāsuttavaṇṇanā niṭṭhitā.",
  "tika-s0302t:925": "5. Sattisuttavaṇṇanā",
  "tika-s0302t:926_0": "227. Agge paharitvāti tiṇhaphalasattiyā agge hatthena vā muṭṭhinā vā pahāraṃ datvā.",
  "tika-s0302t:926_1": "Kappāsavaṭṭiṃ viyāti pahatakappāsapiṇḍaṃ viya. Niyyāsavaṭṭiṃ viyāti phalasaṇṭhānaṃ",
  "tika-s0302t:926_2": "niyyāsapiṇḍaṃ viya. Ekato katvāti kalikādibhāvena vīsatiṃsapiṇḍāni ekajjhaṃ katvā.",
  "tika-s0302t:926_3": "Alliyāpento piṇḍaṃ karonto. Paṭileṇetīti paṭilīnayati nāmeti. Alliyāpento te dvepi",
  "tika-s0302t:926_4": "dhārā ekato samphusāpento. Paṭikoṭṭetīti paṭipaharati. Tattha khaṇḍaṃ viya niyyāso.",
  "tika-s0302t:926_5": "Kappāsavaṭṭanakaraṇīyanti vihatassa kappāsassa paṭisaṃharaṇavasena bandhanadaṇḍaṃ.",
  "tika-s0302t:926_6": "Pavattentoti kappāsassa saṃvellanavasena pavattento.",
  "tika-s0302t:927": "Sattisuttavaṇṇanā niṭṭhitā.",
  "tika-s0302t:928": "6. Dhanuggahasuttavaṇṇanā",
  "tika-s0302t:929_0": "228. Daḷhadhanunoti thirataradhanuno. Idāni tassa thiratarabhāvaṃ paricchedato dassetuṃ",
  "tika-s0302t:929_1": "“daḷhadhanū”tiādi vuttaṃ. Tattha dvisahassathāmanti palānaṃ dvisahassathāmaṃ. Vuttamevatthaṃ",
  "tika-s0302t:929_2": "pākaṭataraṃ katvā dassetuṃ “yassā”tiādimāha. Tattha yassāti dhanuno. Āropitassāti",
  "tika-s0302t:929_3": "jiyaṃ āropitassa. Jiyābaddhoti jiyāya baddho. Pathavito muccati, etaṃ “dvisahassathāma”nti",
  "tika-s0302t:929_4": "veditabbaṃ. Lohasīsādīnanti kāḷalohatambalohasīsādīnaṃ. Bhāroti purisabhāro, so pana",
  "tika-s0302t:929_5": "majjhimapurisassa vasena edisaṃ tassa balaṃ daṭṭhabbaṃ. Uggahitasippā dhanuvedasikkhāvasena.",
  "tika-s0302t:929_6": "Ciṇṇavasībhāvā lakkhesu avirajjhanasarakkhepavasena. Kataṃ rājakulādīsu upagantvā",
  "tika-s0302t:929_7": "asanaṃ sarakkhepo etehīti katūpasanāti āha “rājakulādīsu dassitasippā”ti.",
  "tika-s0302t:930_0": "“Bodhisatto cattāri kaṇḍāni āharī”ti vatvā tameva atthaṃ vitthārato dassento “tadā",
  "tika-s0302t:930_1": "kirā”tiādimāha. Tattha javissāmāti dhāvissāma. Aggi uṭṭhahīti sīghapatanasantāpena",
  "tika-s0302t:930_2": "ca sūriyarasmisantāpassa āsannabhāvena ca usumā uṭṭhahi. Pakkhapañjarenāti pakkhajālantarena.",
  "tika-s0302t:931_0": "Nivattitvāti “nippayojanamidaṃ javana”nti nivattitvā. Pattakaṭāhena otthaṭapatto",
  "tika-s0302t:931_1": "viyāti pihitapatto viya ahosi, vegasā patanena nagarassa upari ākāsassa nirikkhaṇaṃ",
  "tika-s0302t:931_2": "ahosi. Sañcāritattā anekahaṃsasahassasadiso paññāyi seyyathāpi bodhisattassa dhanuggahakāle sarakūṭādidassane.",
  "tika-s0302t:932_0": "Dukkaranti tassa adassanaṃ sandhāyāha, na attano patanaṃ. Sūriyamaṇḍalañhi atisīghena",
  "tika-s0302t:932_1": "javena gacchantampi paññāsayojanāyāmavitthataṃ attano vipulatāya pabhassaratāya ca",
  "tika-s0302t:932_2": "sattānaṃ cakkhussa gocarabhāvaṃ gacchati, javanahaṃso pana tādisena sūriyena saddhiṃ",
  "tika-s0302t:932_3": "javena gacchanto na paññāyeyya. Tasmā vuttaṃ “na sakkā tayā passitu”nti. Cattāro",
  "tika-s0302t:932_4": "akkhaṇavedhino. Gantvā gahite sotuṃ ghaṇḍaṃ piḷandhāpetvā sayaṃ puratthābhimukho",
  "tika-s0302t:932_5": "nisinno. Puratthimadisābhimukhaṃ gatakaṇḍaṃ sandhāyāha “paṭhamakaṇḍeneva saddhiṃ",
  "tika-s0302t:932_6": "uppatitvā”ti. Te cattāri kaṇḍāni ekakkhaṇeyeva khipiṃsu.",
  "tika-s0302t:933_0": "Āyuṃ saṅkharoti etenāti āyusaṅkhāro. Yathā hi kammajarūpānaṃ pavatti jīvitindriyapaṭibaddhā,",
  "tika-s0302t:933_1": "evaṃ attabhāvassa pavatti tappaṭibaddhāti. Bahuvacananiddeso pana pāḷiyaṃ ekasmiṃ",
  "tika-s0302t:933_2": "khaṇe anekasatasaṅkhassa jīvitindriyassa upalabbhanato. Taṃ jīvitindriyaṃ. Tato yathāvuttadevatānaṃ",
  "tika-s0302t:933_3": "javato sīghataraṃ khīyati ittarakhaṇattā. Vuttañhetaṃ –",
  "tika-s0302t:934": "“Jīvitaṃ attabhāvo ca, sukhadukkhā ca kevalā;",
  "tika-s0302t:935": "Ekacittasamāyuttā, lahuso vattate khaṇo”ti. ;",
  "tika-s0302t:936": "Bhedoti bhaṅgo. Na sakkā paññāpetuṃ tatopi ativiya ittarakhaṇattā.",
  "tika-s0302t:937": "Dhanuggahasuttavaṇṇanā niṭṭhitā.",
  "tika-s0302t:938": "7. Āṇisuttavaṇṇanā",
  "tika-s0302t:939_0": "229. Aññe rājāno ca bhāgaṃ gaṇhantā ime viya dasabhāgaṃ gaṇhantīti tesamayaṃ anugati",
  "tika-s0302t:939_1": "paññāyati. Mahājanassa ānayanato ānakoti āha “evaṃladdhanāmo”ti. Idāni taṃ ādito",
  "tika-s0302t:939_2": "paṭṭhāya āgamanānukkamaṃ dassetuṃ “himavante kirā”tiādimāha. Kareṇunti kareṇukaṃ,",
  "tika-s0302t:939_3": "hatthininti attho. Sakkariṃsūti anatthapariharaṇavasena pasatthūpahāravasena ca pūjesuṃ.",
  "tika-s0302t:939_4": "Otarīti kuḷīradahaṃ pāvisi. Paṭikkamitvā ṭhapanavasena apakkamitvā pati.",
  "tika-s0302t:940_0": "Suvaṇṇarajatādimayanti kismiñci chidde suvaṇṇamayaṃ, kismiñci rajatamayaṃ, kismiñci",
  "tika-s0302t:940_1": "phalikamayaṃ āṇiṃ ghaṭayiṃsu bandhiṃsu. Pubbe pharitvā tiṭṭhantassa dvādasa yojanāni",
  "tika-s0302t:940_2": "pamāṇo etassāti dvādasayojanappamāṇo, saddo. Athassa anekasatakāle gacchante antosālāyampi",
  "tika-s0302t:940_3": "dukkhena suyyittha āṇisaṅghāṭamattattā.",
  "tika-s0302t:941_0": "Gambhīrāti agādhā dukkhogāḷhā. Sallasuttañhi “animittamanaññāta”ntiādinā pāḷivasena",
  "tika-s0302t:941_1": "gambhīraṃ, na atthagambhīraṃ. Tathā hi tattha tā tā gāthā duviññeyyarūpā tiṭṭhanti,",
  "tika-s0302t:941_2": "duviññeyyaṃ ñāṇena dukkhogāhanti katvā “gambhīra”nti vuccati. Pubbāparampettha kāsañci",
  "tika-s0302t:941_3": "gāthānaṃ duviññeyyatāya dukkhogāhameva, tasmā taṃ pāḷivasena “gambhīra”nti vuttaṃ",
  "tika-s0302t:941_4": "“pāḷivasena gambhīrā sallasuttasadisā”ti. Iminā nayena “atthavasena gambhīrā”ti ettha",
  "tika-s0302t:941_5": "attho veditabbo. Mahāvedallasuttassa atthavasena gambhīratā pākaṭāyeva. Lokaṃ uttaratīti",
  "tika-s0302t:941_6": "lokuttaro, navavidhaappamāṇadhammo, so atthabhūto etesaṃ atthīti lokuttarā. Tenāha",
  "tika-s0302t:941_7": "“lokuttaraatthadīpakā”ti. Sattasuññatadhammamattamevāti sattena attanā suññataṃ kevalaṃ",
  "tika-s0302t:941_8": "dhammamattameva. Uggahetabbaṃ pariyāpuṇitabbanti ca liṅgavacanavipallāsena vuttanti",
  "tika-s0302t:941_9": "āha “uggahetabbe ca pariyāpuṇitabbe cā”ti. Kavitāti kavino kammaṃ kavikatā. Yassa",
  "tika-s0302t:941_10": "pana yaṃ kammaṃ, taṃ tena katanti vuccatīti āha “kavitāti kavīhi katā”ti. Itaraṃ",
  "tika-s0302t:941_11": "“kāveyyā”ti padaṃ, kabbanti vuttaṃ hoti. “Kabba”nti ca kavinā vuttanti attho. Tenāha",
  "tika-s0302t:941_12": "“tasseva vevacana”nti. Cittakkharāti vicitrākāraakkharā. Sāsanato bahibhūtāti na",
  "tika-s0302t:941_13": "sāsanāvacarā. Tesaṃ sāvakehīti “buddhānaṃ sāvakā”ti apaññātānaṃ yesaṃ kesañci sāvakehi.",
  "tika-s0302t:941_14": "Anuggayhamānāti na uggayhamānā savanadhāraṇaparicayaatthūpaparikkhādivasena anuggayhamānā.",
  "tika-s0302t:941_15": "Antaradhāyanti adassanaṃ gacchanti.",
  "tika-s0302t:942": "Āṇisuttavaṇṇanā niṭṭhitā.",
  "tika-s0302t:943": "8. Kaliṅgarasuttavaṇṇanā",
  "tika-s0302t:944_0": "230. Kaliṅgaraṃ vuccati khuddakadārukhaṇḍaṃ, taṃ upadhānaṃ etesanti kaliṅgarūpadhānā.",
  "tika-s0302t:944_1": "Licchavī pana khadiradaṇḍaṃ upadhānaṃ katvā tadā vihariṃsu. Tasmā vuttaṃ “khadiraghaṭikāsū”tiādi.",
  "tika-s0302t:944_2": "Pakativijjusaññito natthi etesaṃ khaṇo vijjhaneti akkhaṇavedhino tato sīghataraṃ",
  "tika-s0302t:944_3": "vijjhanato. “Akkhaṇa”nti vijju vuccati ittarakhaṇattā. Akkhaṇobhāsena lakkhaṇavedhakā",
  "tika-s0302t:944_4": "akkhaṇavedhino. Anekadhā bhinnassa vālassa vijjhanena vālavedhino. Vālekadeso hi",
  "tika-s0302t:944_5": "idha “vālo”ti gahito.",
  "tika-s0302t:945_0": "Bahudeva divasabhāgaṃ padhānānuyogato uppannadarathaparissamavinodanatthaṃ nhāyitvā.",
  "tika-s0302t:945_1": "Te sandhāyāti te tathārūpe padhānakammikabhikkhū sandhāya. Idaṃ idāni vuccamānaṃ",
  "tika-s0302t:945_2": "atthajātaṃ vuttaṃ porāṇaṭṭhakathāyaṃ. Ayampi dīpoti tambapaṇṇidīpamāha. Padhānānuyuñjanavelāya",
  "tika-s0302t:945_3": "nivedanavasena tattha tattha ekajjhaṃ pahataghaṇḍinigghoseneva ekaghaṇḍinigghoso,",
  "tika-s0302t:945_4": "tattha tattha paṇṇasālādīsu vasantānaṃ bhikkhūnaṃ vasena ekapadhānabhūto. Nānāmukhoti",
  "tika-s0302t:945_5": "anurādhapurassa pacchimadisāyaṃ eko vihāro, pilicchikoḷinagarassa puratthimadisāyaṃ.",
  "tika-s0302t:945_6": "Ubhayattha pavattaghaṇḍisaddā antarāpavattaghaṇḍisaddehi missetvā osaranti. Kalyāṇiyaṃ",
  "tika-s0302t:945_7": "pavattaghaṇḍisaddo tathā nāgadīpe.",
  "tika-s0302t:946": "Kaliṅgarasuttavaṇṇanā niṭṭhitā.",
  "tika-s0302t:947": "9. Nāgasuttavaṇṇanā",
  "tika-s0302t:948_0": "231. Atikkantavelanti bhattānumodanaupanisinnakathāvelato atikkantavelaṃ. Asambhinnenāti",
  "tika-s0302t:948_1": "sarasampattito asambhinnena, sarassa uccāraṇasampattiṃ aparihāpetvāti attho. Aparisuddhāsayatāya",
  "tika-s0302t:948_2": "neva guṇavaṇṇāya na ñāṇabalāya hoti. Tanti taṃ tathā paccayānaṃ paribhuñjanaṃ, taṃ",
  "tika-s0302t:948_3": "tathā micchāpaṭipajjanaṃ.",
  "tika-s0302t:949": "Nāgasuttavaṇṇanā niṭṭhitā.",
  "tika-s0302t:950": "10. Biḷārasuttavaṇṇanā",
  "tika-s0302t:951_0": "232. Gharānaṃ sandhīti gharena gharassa sambandhaṭṭhānaṃ. Saha malena vattatīti samalaṃ.",
  "tika-s0302t:951_1": "Gehato gāmato ca nikkhamanacandanikaṭṭhānaṃ. Saṅkāraṭṭhānanti saṅkārakūṭaṃ. Keci",
  "tika-s0302t:951_2": "“sandhisaṅkārakūṭaṭṭhāna”nti vadanti. Vuṭṭhānanti āpannaāpattito, na kilesato vuṭṭhānaṃ,",
  "tika-s0302t:951_3": "suddhante adhiṭṭhānaṃ. Taṃ pana yathāāpannāya āpattiyā “desanā”tveva vuccatīti āha",
  "tika-s0302t:951_4": "“desanā paññāyatī”ti.",
  "tika-s0302t:952": "Biḷārasuttavaṇṇanā niṭṭhitā.",
  "tika-s0302t:953": "11. Siṅgālasuttavaṇṇanā",
  "tika-s0302t:954": "233. Ettakampīti iminā jarasiṅgālena laddhabbaṃ cittassādamattampi na labhissati sakalameva kappaṃ sabbaso avīcijālāhi nirantaraṃ jhāyamānatāya niccadukkhāturabhāvato.",
  "tika-s0302t:955": "Siṅgālasuttavaṇṇanā niṭṭhitā.",
  "tika-s0302t:956": "12. Dutiyasiṅgālasuttavaṇṇanā",
  "tika-s0302t:957": "234. Katajānananti katūpakārajānanaṃ. Kataveditāti tasseva paresaṃ pākaṭakaraṇavasena jānanameva. Ācāramevāti katāparādhameva.",
  "tika-s0302t:958": "Dutiyasiṅgālasuttavaṇṇanā niṭṭhitā.",
  "tika-s0302t:959": "Sāratthappakāsiniyā saṃyuttanikāya-aṭṭhakathāya",
  "tika-s0302t:960": "Opammasaṃyuttavaṇṇanāya līnatthappakāsanā samattā.",
  "tika-s0302t:961": "1. Kolitasuttavaṇṇanā",
  "tika-s0302t:962_0": "235. Sāvakānaṃ ālāpoti sāvakānaṃ sabrahmacāriṃ uddissa ālāpo. Buddhehi sadisā mā",
  "tika-s0302t:962_1": "homāti buddhāciṇṇaṃ samudācāraṃ akathentehi sāvakehi, “āvuso bhikkhave”ti ālapitā",
  "tika-s0302t:962_2": "bhikkhū, “āvuso”ti paṭivacanaṃ denti, na, “bhante”ti. Dutiyajjhāne vitakkavicārā",
  "tika-s0302t:962_3": "nirujjhanti tesaṃ nirodheneva tassa jhānassa uppādetabbato. Yesaṃ nirodhāti yesaṃ",
  "tika-s0302t:962_4": "vacīsaṅgārānaṃ vitakkavicārānaṃ nirujjhanena suvikkhambhitabhāvena saddāyatanaṃ appavattiṃ",
  "tika-s0302t:962_5": "gacchati kāraṇassa dūrato passambhitattā. Ariyoti niddoso. Parisuddho tuṇhībhāvo,",
  "tika-s0302t:962_6": "na titthiyānaṃ mūgabbataggahaṇaṃ viya aparisuddhoti adhippāyo. Paṭhamajjhānādīnīti",
  "tika-s0302t:962_7": "ādi-saddena tatiyajjhānādīni saṅgaṇhāti.",
  "tika-s0302t:963_0": "Ārammaṇabhūtena vitakkena saha gatā pavattāti vitakkasahagatāti āha “vitakkārammaṇā”ti.",
  "tika-s0302t:963_1": "Vitakkārammaṇatā ca saññāmanasikārānaṃ sukhumaārammaṇaggahaṇavasena daṭṭhabbā. Tenāha",
  "tika-s0302t:963_2": "“na santato upaṭṭhahiṃsū”ti. Na paguṇaṃ sammadeva vasībhāvassa anāpāditattā. Saññāmanasikārāpīti",
  "tika-s0302t:963_3": "tatiyajjhānādhigamāya pavattiyamānā saññāmanasikārāpi hānabhāgiyāva ahesuṃ, na visesabhāgiyā.",
  "tika-s0302t:963_4": "Sammā ṭhapehīti bahiddhā vikkhepaṃ pahāya sammā ajjhattameva cittaṃ ṭhapehi. Ekaggaṃ",
  "tika-s0302t:963_5": "karohīti teneva vikkhepapaṭibāhanena avihatamānasatāya cittasamādhānavasena ekaggaṃ",
  "tika-s0302t:963_6": "karohi. Āropehīti īsakampi bahumpi apatitaṃ katvā kammaṭṭhānārammaṇe āropehi. Dutiyaaggasāvakabhūmiyā",
  "tika-s0302t:963_7": "pāripūriyā āyasmā mahābhiñño, na yathā tathāti āha “mahābhiññatanti chaḷabhiññata”nti.",
  "tika-s0302t:963_8": "Iminā upāyenāti iminā “atha kho maṃ, āvuso”tiādinā vuttena upāyena. Vaḍḍhetvāti uttari",
  "tika-s0302t:963_9": "uttari visesabhāgiyabhāvāpādanena samādhiṃ paññañca brūhetvā brūhetvā.",
  "tika-s0302t:964": "Kolitasuttavaṇṇanā niṭṭhitā.",
  "tika-s0302t:965": "2. Upatissasuttavaṇṇanā",
  "tika-s0302t:966": "236. Atiuḷārampi sattaṃ vā saṅkhāraṃ vā sandhāya vuttaṃ sabbatthameva sabbaso chandarāgassa suppahīnattā. Jānanatthaṃ pucchati satthuguṇānaṃ ativiya uḷāratamabhāvato.",
  "tika-s0302t:967": "Upatissasuttavaṇṇanā niṭṭhitā.",
  "tika-s0302t:968": "3. Ghaṭasuttavaṇṇanā",
  "tika-s0302t:969_0": "237. Pariveṇaggenāti pariveṇabhāgena. Keci “ekavihāreti ekacchanne ekasmiṃ āvāse”ti",
  "tika-s0302t:969_1": "vadanti. Teti te dvepi therā. Pāṭiyekkesu ṭhānesūti visuṃ visuṃ ṭhānesu. Nisīdantīti",
  "tika-s0302t:969_2": "divāvihāraṃ nisīdanti. Oḷāriko nāma jāto parittadhammārammaṇattā tassa. Teti thero bhagavā ca.",
  "tika-s0302t:970": "Paripuṇṇavīriyoti catukiccasādhanavasena sampuṇṇavīriyo. Paggahitavīriyoti īsakampi saṅkocaṃ anāpajjitvā pavattitavīriyo. Upanikkhepanamattassevāti samīpe ṭhapanamattasseva.",
  "tika-s0302t:971_0": "Catubhūmakadhammesu labbhamānattā paññāya “catubhūmakadhamme anupavisitvā ṭhitaṭṭhenā”ti",
  "tika-s0302t:971_1": "vuttaṃ. Lakkhitabbaṭṭhena samādhi eva samādhilakkhaṇaṃ. Evaṃ vipassanālakkhaṇaṃ veditabbaṃ.",
  "tika-s0302t:971_2": "Aññamaññassāti aññassa aññassa nānālakkhaṇāti veditabbaṃ. Aññassāti itarassa. Dhuranti",
  "tika-s0302t:971_3": "vahitabbabhāraṃ. Dvīsupi etesūti samādhilakkhaṇavipassanālakkhaṇesu sammāsambuddho nipphattiṃ gato.",
  "tika-s0302t:972": "Ghaṭasuttavaṇṇanā niṭṭhitā.",
  "tika-s0302t:973": "4. Navasuttavaṇṇanā",
  "tika-s0302t:974_0": "238. Abhicetasi nissitā ābhicetasikā. Paṭipakkhavidhamanena abhivisiṭṭhaṃ cittaṃ",
  "tika-s0302t:974_1": "abhicittaṃ. Yasmā jhānānaṃ taṃsampayuttaṃ cittaṃ nissāya paccayo hotiyeva, tasmā",
  "tika-s0302t:974_2": "“nissitāna”nti vuttaṃ. Nikāmalābhīti yathicchitalābhī. Yathāparicchedenāti yathākatena",
  "tika-s0302t:974_3": "kālaparicchedena. Vipulalābhīti appamāṇalābhī. “Kasira”nti hi parittaṃ vuccati, tappaṭipakkhena",
  "tika-s0302t:974_4": "akasiraṃ appamāṇaṃ. Tenāha “paguṇajjhānoti attho”ti. Sithilamārabbhāti sithilaṃ vīriyārambhaṃ",
  "tika-s0302t:974_5": "katvāti atthoti āha “sithilaṃ vīriyaṃ pavattetvā”ti.",
  "tika-s0302t:975": "Navasuttavaṇṇanā niṭṭhitā.",
  "tika-s0302t:976": "5. Sujātasuttavaṇṇanā",
  "tika-s0302t:977_0": "239. Aññāni rūpānīti paresaṃ rūpāni. Atikkantarūpoti attano rūpasampattiyā rūpasobhāya",
  "tika-s0302t:977_1": "atikkamitvā ṭhitarūpo, sucirampi velaṃ olokentassa tuṭṭhiāvaho. Dassanassa cakkhussa",
  "tika-s0302t:977_2": "hitoti dassanīyo. Pasādaṃ āvahatīti pāsādiko. Chavivaṇṇasundaratāyāti chavivaṇṇassa",
  "tika-s0302t:977_3": "ceva sarīrasaṇṭhānassa ca sobhanabhāvena.",
  "tika-s0302t:978": "Sujātasuttavaṇṇanā niṭṭhitā.",
  "tika-s0302t:979": "6. Lakuṇḍakabhaddiyasuttavaṇṇanā",
  "tika-s0302t:980_0": "240. Virūpasarīravaṇṇanti asundarachavivaṇṇañceva asundarasaṇṭhānañca. Pamāṇavasenāti",
  "tika-s0302t:980_1": "sarīrappamāṇavasena. Icchiticchitanti attanā icchiticchitaṃ. Mahāsārajjanti mahanto maṅkubhāvo.",
  "tika-s0302t:981": "Guṇe āvajjetvāti attanā jānanakaniyāmena satthuno kāyaguṇe ca cārittaguṇe ca āvajjetvā manasi katvā.",
  "tika-s0302t:982": "Yojanāvaṭṭanti yojanaparikkhepaṃ.",
  "tika-s0302t:983": "“Kāyasmī”ti gāthāsukhatthaṃ niranunāsikaṃ katvā niddesoti vuttaṃ “kāyasmi”nti. Akāraṇaṃ kāyappamāṇanti sarīrappamāṇaṃ nāma appamāṇaṃ, sīlādiguṇāva pamāṇanti adhippāyo.",
  "tika-s0302t:984": "Lakuṇḍakabhaddiyasuttavaṇṇanā niṭṭhitā.",
  "tika-s0302t:985": "7. Visākhasuttavaṇṇanā",
  "tika-s0302t:986_0": "241. Purassa esāti porī, cāturiyayuttatā. Tenāha “puravāsīna”ntiādi. Sā pana dutavilambitakhalitavasena",
  "tika-s0302t:986_1": "appasannalūkhatādidosarahitā hotīti āha “pura…pe… vācāyā”ti. Asandiddhāyāti muttavācāya.",
  "tika-s0302t:986_2": "Tenāha “apalibuddhāyā”tiādi. Na elaṃ dosaṃ galetīti anelagalā, avirujjhanavācā. Tenāha",
  "tika-s0302t:986_3": "“niddosāyā”ti. Catusaccassa pakāsakā, na kadāci saccavimuttāti āha “catusaccapariyāpannāyā”ti.",
  "tika-s0302t:986_4": "Tā hi cattāri saccāni paricchijja āpādenti paṭipādenti pavattenti. Tenāha “cattāri",
  "tika-s0302t:986_5": "saccāni amuñcitvā pavattāyā”ti. Dhajo nāma sabbadhammehi samussitaṭṭhena.",
  "tika-s0302t:987": "Visākhasuttavaṇṇanā niṭṭhitā.",
  "tika-s0302t:988": "8. Nandasuttavaṇṇṇanā",
  "tika-s0302t:989_0": "242. Āraññikotiādīsu araññakathāsīsena senāsanapaṭisaṃyuttānaṃ dhutaṅgānaṃ, piṇḍapātakathāsīsena",
  "tika-s0302t:989_1": "piṇḍapātapaṭisaṃyuttānaṃ, paṃsukūlikasīsena cīvarapaṭisaṃyuttānaṃ, taggahaṇeneva",
  "tika-s0302t:989_2": "vīriyanissitadhutaṅgassa ca samādāya vattanaṃ dīpitanti veditabbaṃ. Āgatena bhagavatā",
  "tika-s0302t:989_3": "aparabhāge kathitaṃ.",
  "tika-s0302t:990": "Nandasuttavaṇṇanā niṭṭhitā.",
  "tika-s0302t:991": "9. Tissasuttavaṇṇanā",
  "tika-s0302t:992": "243. Bhaṇḍakanti pattacīvaraṃ. Nisīdiyeva vattassa asikkhitattā. Tujjanatthena vācā eva sattiyoti āha “vācāsattīhī”ti.",
  "tika-s0302t:993": "Vācāya sannitodakenāti vacanasaṅkhātena samantato niccaṃ katvā upatudanato sannitudakena. Vibhattialopena so niddeso. Tenāha “vacanapatodenā”ti.",
  "tika-s0302t:994_0": "Uccakule jāti etassāti jātimā, brahmajātiko isi. Mātaṅgoti caṇḍālo. Tatthāti kumbhakārasālāyaṃ.",
  "tika-s0302t:994_1": "Okāsaṃ yāci kumbhakāraṃ. Mahantaṃ disvā āha – “paṭhamataraṃ paviṭṭho pabbajito”ti.",
  "tika-s0302t:994_2": "Tatthevāti tassāyeva sālāya dvāraṃ nissāya dvārasamīpe. Meti mayā. Khama mayhanti",
  "tika-s0302t:994_3": "mayhaṃ aparādhaṃ khamassu. Teti tayā. Puna teti tava. Gaṇhi uggantuṃ appadānavasena.",
  "tika-s0302t:994_4": "Tenāha “nāssa uggantuṃ adāsī”ti. Pabujjhiṃsūti niddāya pabujjhiṃsu pakatiyā pabujjhanavelāya upagatattā.",
  "tika-s0302t:995": "Chavoti nihīno. Anantamāyoti vividhamāyo māyāvī.",
  "tika-s0302t:996_0": "Soti mattikāpiṇḍo. “Sattadhā bhijjī”ti etthāyamadhippāyo – yaṃ tena tāpasena pāramitāparibhāvanasamiddhāhi",
  "tika-s0302t:996_1": "nānāvihārasamāpattiparipūritāhi sīladiṭṭhisampadādīhi susaṅkhatasantāne mahākaruṇādhivāse",
  "tika-s0302t:996_2": "mahāsatte bodhisatte ariyūpavādakammaṃ abhisapasaṅkhātaṃ pharusavacanaṃ pavattitaṃ,",
  "tika-s0302t:996_3": "taṃ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṃ",
  "tika-s0302t:996_4": "hutvā sace so mahāsattaṃ na khamāpeti, taṃ kakkhaḷaṃ hutvā vipaccanasabhāvaṃ jātaṃ,",
  "tika-s0302t:996_5": "khamāpite pana mahāsatte payogasampattipaṭibāhitattā avipākadhammataṃ āpajjati ahosikammabhāvato.",
  "tika-s0302t:996_6": "Ayañhi ariyūpavādapāpassa diṭṭhadhammavedanīyassa ca dhammatā. Yaṃ taṃ bodhisattena",
  "tika-s0302t:996_7": "sūriyuggamananivāraṇaṃ kataṃ, ayaṃ bodhisattena diṭṭho upāyo. Tena hi ubbāḷhā manussā",
  "tika-s0302t:996_8": "bodhisattassa santike tāpasaṃ ānetvā khamāpesuṃ. Sopi ca mahāsattassa guṇe jānitvā",
  "tika-s0302t:996_9": "tasmiṃ cittaṃ pasādesi. Yaṃ panassa matthake mattikāpiṇḍassa ṭhapanaṃ tassa sattadhā",
  "tika-s0302t:996_10": "phālanaṃ kataṃ, taṃ manussānaṃ cittānurakkhaṇatthaṃ. Aññathā hi ime pabbajitā samānā",
  "tika-s0302t:996_11": "cittassa vasaṃ vattanti, na pana cittamattano vase vattāpentīti mahāsattampi tena",
  "tika-s0302t:996_12": "sadisaṃ katvā gaṇheyyuṃ, tadassa nesaṃ dīgharattaṃ ahitāya dukkhāyāti. Patirūpanti yuttaṃ.",
  "tika-s0302t:997": "Tissasuttavaṇṇanā niṭṭhitā.",
  "tika-s0302t:998": "10. Theranāmakasuttavaṇṇanā",
  "tika-s0302t:999_0": "244. Atīte khandhapañcaketi atīte attabhāve. Chandarāgappahānenāti chandarāgassa",
  "tika-s0302t:999_1": "accantameva jahanena. Pahīnaṃ nāma hoti anapekkhapariccāgato. Paṭinissaṭṭhaṃ nāma",
  "tika-s0302t:999_2": "hoti sabbaso chaḍḍitattā. Tayo bhaveti iminā upādiṇṇakadhammānaṃyeva gahaṇaṃ. Sabbā",
  "tika-s0302t:999_3": "khandhāyatanadhātuyo cāti iminā upādiṇṇānampi anupādiṇṇānampi dvidhā pavattalokiyadhammānaṃ",
  "tika-s0302t:999_4": "gahaṇaṃ avisesetvā vuttattā. Viditaṃ pākaṭaṃ katvā ṭhitaṃ pariññābhisamayavasena.",
  "tika-s0302t:999_5": "Tesvevāti tebhūmakadhammesu eva. Anupalittaṃ amathitaṃ asaṃkiliṭṭhaṃ taṇhādiṭṭhisaṃkilesābhāvato.",
  "tika-s0302t:999_6": "Tadeva sabbanti heṭṭhā tīsupi padesu idha sabbaggahaṇena gahitaṃ tebhūmakavaṭṭaṃ.",
  "tika-s0302t:999_7": "Jahitvāti pahānābhisamayavasena. Taṇhā khīyati etthāti taṇhakkhayasaṅkhāte nibbāne",
  "tika-s0302t:999_8": "vimuttaṃ. Tamahanti taṃ uttamapuggalaṃ ekavihāriṃ brūmi taṇhādutiyassa abhāvato.",
  "tika-s0302t:999_9": "Ettha ca pariññāpahānābhisamayakathanena itarampi abhisamayaṃ atthato kathitamevāti daṭṭhabbaṃ.",
  "tika-s0302t:1000": "Theranāmakasuttavaṇṇanā niṭṭhitā.",
  "tika-s0302t:1001": "11. Mahākappinasuttavaṇṇanā",
  "tika-s0302t:1002_0": "245. Mahākappinoti pūjāvacanametaṃ yathā “mahāmoggallāno”ti. Tathārūpanti “buddho",
  "tika-s0302t:1002_1": "dhammo”tiādikaṃ guṇavisesavantapaṭibaddhaṃ. Sāsananti desantarato āgatavacanaṃ. Jaṅghavāṇijāti",
  "tika-s0302t:1002_2": "jaṅghacārino vāṇijā. Kiñci sāsananti apubbapavattidīpakaṃ kiñci vacananti pucchi.",
  "tika-s0302t:1002_3": "Pīti uppajji yathā taṃ suciraṃ katābhinīhāratāya paripakkañāṇassa. Aparimāṇaṃ guṇassa",
  "tika-s0302t:1002_4": "aparimāṇato sabbaññuguṇaparidīpanato, sesaratanadvaye niyyānikabhāvadīpanato diṭṭhisīlasāmaññena",
  "tika-s0302t:1002_5": "saṃhatabhāvadīpanatoti vattabbaṃ. Yathānusiṭṭhaṃ paṭipajjamāne apāyadukkhato saṃsāradukkhato",
  "tika-s0302t:1002_6": "ca apatante dhāretīti dhammo. Suparisuddhadiṭṭhisīlasāmaññena saṃhatoti saṅghoti.",
  "tika-s0302t:1002_7": "Ratanattho pana tiṇṇampi sadiso evāti.",
  "tika-s0302t:1003": "Navasatasahassāni adāsi devī. Tumheti rājiniṃ gāravena bahuvacanena vadati. Rāgoti anugacchantarāgo.",
  "tika-s0302t:1004_0": "Janiteti kammakilesehi nibbattite. Kammakilesehi pajātattā pajāti pajāsaddo janitasaddena",
  "tika-s0302t:1004_1": "samānatthoti āha – “janite, pajāyāti attho”ti. Aṭṭhahi vijjāhīti ambaṭṭhasutte āgatanayena.",
  "tika-s0302t:1004_2": "Tattha hi vipassanāñāṇamanomayiddhīhi saha cha abhiññā “aṭṭha vijjā”ti āgatā. Tapati",
  "tika-s0302t:1004_3": "paṭipakkhavidhamanena vijjotati, taṃ sūriyassa virocananti āha – “tapatīti virocatī”ti.",
  "tika-s0302t:1004_4": "Jhānaṃ samāpajjitvā samāhitena cittena vipassanaṃ vaḍḍhetvā phalasamāpattiṃ samāpajjitvā",
  "tika-s0302t:1004_5": "nisinnoti āha – “duvidhena jhānena jhāyamāno”ti. Sabbamaṅgalagāthāti sabbamaṅgalāvirodhī",
  "tika-s0302t:1004_6": "gāthāti vadanti. Tathā hi vadanti –",
  "tika-s0302t:1005": "“Maṅgalaṃ bhagavā buddho, dhammo saṅgho ca maṅgalaṃ;",
  "tika-s0302t:1006": "Sabbesampi ca sattānaṃ, sa puññavitamaṅgala”nti.",
  "tika-s0302t:1007_0": "Pūjaṃ kāretvā ekaṃ agārikadhammakathikaṃ upāsakaṃ āha. Ettha ca “jhāyī tapatī”ti",
  "tika-s0302t:1007_1": "iminā ārammaṇūpanijjhānānaṃ gahitattā dhammaratanaṃ gahitameva. “Brāhmaṇo”ti iminā",
  "tika-s0302t:1007_2": "saṅgharatanaṃ gahitameva. Buddharatanaṃ pana sarūpeneva gahitanti.",
  "tika-s0302t:1008": "Mahākappinasuttavaṇṇanā niṭṭhitā.",
  "tika-s0302t:1009": "12. Sahāyakasuttavaṇṇanā",
  "tika-s0302t:1010_0": "246. Sammā saṃsandanavasena eti pavattatīti sameti, sammādiṭṭhiādi. Sammā cirarattaṃ",
  "tika-s0302t:1010_1": "cirakālaṃ sameti etesaṃ atthīti cirarattaṃsametikā. Tenāha “dīgharatta”ntiādi. Idāni",
  "tika-s0302t:1010_2": "imesanti etarahi etesaṃ. Ayaṃ sāsanadhammo ajjhāsayato payogato ca sammā saṃsandati",
  "tika-s0302t:1010_3": "sameti, tasmā majjhe bhinnaṃ viya samameva na visadisaṃ. Kiñca tato eva buddhena",
  "tika-s0302t:1010_4": "bhagavatā paveditadhammavinaye etesaṃ paṭipattisāsanadhammo sobhati virocatīti attho.",
  "tika-s0302t:1010_5": "Ariyappavediteti ariyena sammāsambuddhena sammadeva pakāsite ariyadhamme. Sammadeva",
  "tika-s0302t:1010_6": "samucchedapaṭippassaddhivinayānaṃ vasena suṭṭhu vinītā sabbakilesadarathapariḷāhānaṃ vūpasamena.",
  "tika-s0302t:1011": "Sahāyakasuttavaṇṇanā niṭṭhitā.",
  "tika-s0302t:1012": "Sāratthappakāsiniyā saṃyuttanikāya-aṭṭhakathāya",
  "tika-s0302t:1013": "Bhikkhusaṃyuttavaṇṇanāya līnatthappakāsanā samattā.",
  "tika-s0302t:1014": "Niṭṭhitā ca sāratthappakāsiniyā",
  "tika-s0302t:1015": "Saṃyuttanikāya-aṭṭhakathāya nidānavaggavaṇṇanā."
}