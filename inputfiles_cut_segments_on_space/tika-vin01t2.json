{
  "tika-vin01t2:0": "Namo tassa bhagavato arahato sammāsambuddhassa",
  "tika-vin01t2:1": "Vinayapiṭake",
  "tika-vin01t2:2": "Sāratthadīpanī-ṭīkā (dutiyo bhāgo)",
  "tika-vin01t2:3": "1. Pārājikakaṇḍaṃ",
  "tika-vin01t2:4": "1. Paṭhamapārājikaṃ",
  "tika-vin01t2:5": "Sudinnabhāṇavāravaṇṇanā",
  "tika-vin01t2:6_0": "24. Anupadavaṇṇananti padaṃ padaṃ paṭivaṇṇanaṃ, padānukkamena vaṇṇanaṃ vā. Bhaṇḍappayojanauddhārasāraṇādinā",
  "tika-vin01t2:6_1": "kiccenāti ettha vikkāyikabhaṇḍassa vikkiṇanaṃ bhaṇḍappayojanaṃ, dātuṃ saṅketite divase",
  "tika-vin01t2:6_2": "gantvā gahaṇaṃ uddhāro, “asukasmiṃ divase dātabba”nti satuppādanaṃ sāraṇaṃ. Catubbidhāyāti",
  "tika-vin01t2:6_3": "khattiyabrāhmaṇagahapatisamaṇānaṃ vasena catubbidhāya, bhikkhubhikkhunīupāsakaupāsikānaṃ",
  "tika-vin01t2:6_4": "vasena vā. Disvānassa etadahosīti hetuattho ayaṃ disvāna-saddo asamānakattuko yathā",
  "tika-vin01t2:6_5": "“ghataṃ pivitvā balaṃ hoti, sīhaṃ disvā bhayaṃ hotī”ti. Dassanakāraṇā hi evaṃ parivitakkanaṃ",
  "tika-vin01t2:6_6": "ahosi. Kiñcāpi ettha “bhabbakulaputtassā”ti vuttaṃ, tathāpi upanissayasampannassapi",
  "tika-vin01t2:6_7": "ajātasattuno viya antarāyo bhavissatīti imassa therassapi katapāpakammamūlavippaṭisāravasena",
  "tika-vin01t2:6_8": "adhigamantarāyo ahosīti vadanti.",
  "tika-vin01t2:7_0": "Kiṃ pana yesaṃ maggaphalānaṃ upanissayo atthi, buddhānaṃ sammukhībhāvepi tesaṃ antarāyo",
  "tika-vin01t2:7_1": "hotīti? Āma hoti, na pana buddhe paṭicca. Buddhā hi paresaṃ maggaphalādhigamāya ussāhajātā",
  "tika-vin01t2:7_2": "tattha nirantaraṃ yuttapayuttā eva honti, tasmā te paṭicca tesaṃ antarāyo na hoti,",
  "tika-vin01t2:7_3": "atha kho kiriyāparihāniyā vā pāpamittatāya vā hoti, kiriyāparihāni ca desakassa tasseva",
  "tika-vin01t2:7_4": "vā puggalassa tajjapayogābhāvato veditabbā, desakavasena panettha parihāni sāvakānaṃ",
  "tika-vin01t2:7_5": "vaseneva veditabbā, na buddhānaṃ vasena. Tathā hi sace dhammasenāpati dhanañjāniyassa",
  "tika-vin01t2:7_6": "brāhmaṇassa āsayaṃ ñatvā dhammaṃ desayissa, brāhmaṇo sotāpanno abhavissa. Evaṃ tāva",
  "tika-vin01t2:7_7": "desakassa vasena kiriyāparihāniyā antarāyo hoti. Sace pesso hatthārohaputto bhagavato",
  "tika-vin01t2:7_8": "sammukhā dhammaṃ suṇanto muhuttaṃ nisīdeyya, yāva tassa bhagavā attantapādike cattāro",
  "tika-vin01t2:7_9": "puggale vitthārena vibhajitvā deseti, sotāpattiphalena saṃyutto abhavissa. Evaṃ puggalassa",
  "tika-vin01t2:7_10": "vasena kiriyāparihāniyā antarāyo hoti nāma. Imassa hi upāsakassa kiriyāparihāni jātā",
  "tika-vin01t2:7_11": "apariniṭṭhitāya desanāya uṭṭhahitvā pakkantattā. Sace ajātasattu devadattassa vacanaṃ",
  "tika-vin01t2:7_12": "gahetvā pitughātakammaṃ nākarissa, sāmaññaphalasuttakathitadivase sotāpanno abhavissa,",
  "tika-vin01t2:7_13": "tassa vacanaṃ gahetvā pitughātakammassa katattā pana nāhosi. Evaṃ pāpamittatāya antarāyo",
  "tika-vin01t2:7_14": "hoti. Sudinnassapi pāpamittavasena antarāyo ahosīti daṭṭhabbaṃ. Yadi hi tena mātāpitūnaṃ",
  "tika-vin01t2:7_15": "vacanaṃ gahetvā purāṇadutiyikāya methunadhammo paṭisevito nābhavissa, na taṃmūlavippaṭisāravasena",
  "tika-vin01t2:7_16": "adhigamantarāyo abhavissa.",
  "tika-vin01t2:8_0": "Yannūnāti parivitakkanatthe nipātoti āha “parivitakkadassanameta”nti. “Dhammaṃ suṇeyya”nti",
  "tika-vin01t2:8_1": "kiriyāpadena vuccamāno eva hi attho “yannūnā”ti nipātapadena jotīyati. Ahaṃ yannūna",
  "tika-vin01t2:8_2": "dhammaṃ suṇeyyanti yojanā. Yannūnāti ca yadi panāti attho. Yadi panāti idampi hi",
  "tika-vin01t2:8_3": "tena samānatthameva. Yaṃ dhammaṃ suṇātīti sambandho. Uḷāruḷārajanāti khattiyamahāsālādiuḷāruḷārajanākiṇṇā.",
  "tika-vin01t2:8_4": "Sace ayampi paṭhamaṃ āgaccheyya, bhagavantaṃ upasaṅkamitvā nisīdituṃ araharūpoti",
  "tika-vin01t2:8_5": "āha “pacchā āgatenā”ti. Sikkhattayūpasaṃhitanti adhisīlaadhicittaadhipaññāsaṅkhātasikkhattayayuttaṃ.",
  "tika-vin01t2:8_6": "Thokaṃ dhammakathaṃ sutvā ahosīti sambandho. Idhāpi sutvā-saddo hetuatthoti daṭṭhabbo,",
  "tika-vin01t2:8_7": "savanakāraṇā etadahosīti vuttaṃ hoti. Yadi evaṃ atha kasmā “ekamantaṃ nisinnassa…pe…",
  "tika-vin01t2:8_8": "etadahosī”ti vuttanti āha “taṃ panassa yasmā”tiādi. Tattha tanti parivitakkanaṃ.",
  "tika-vin01t2:9_0": "Saṅkhepakathāti visuṃ visuṃ paduddhāraṃ akatvā samāsato atthavaṇṇanā. Yena yena ākārenāti",
  "tika-vin01t2:9_1": "yena yena pakārena. Tena tena me upaparikkhatoti “kāmā nāmete aniccā dukkhā vipariṇāmadhammā",
  "tika-vin01t2:9_2": "aṭṭhikaṅkalūpamā”ti ca ādinā yena yena ākārena kāmesu ādīnavaṃ okāraṃ saṃkilesaṃ,",
  "tika-vin01t2:9_3": "tabbipariyāyato nekkhamme ānisaṃsaṃ guṇaṃ pakāsentaṃ bhagavatā dhammaṃ desitaṃ ājānāmi",
  "tika-vin01t2:9_4": "avabujjhāmi, tena tena pakārena upaparikkhato vīmaṃsantassa mayhaṃ evaṃ hoti evaṃ",
  "tika-vin01t2:9_5": "upaṭṭhāti. Sikkhattayabrahmacariyanti adhisīlasikkhādisikkhattayasaṅgahaṃ seṭṭhacariyaṃ.",
  "tika-vin01t2:9_6": "Ekampi divasanti ekadivasamattampi. Akhaṇḍaṃ katvāti dukkaṭamattassapi anāpajjanena",
  "tika-vin01t2:9_7": "akhaṇḍitaṃ katvā, akhaṇḍaacchiddādibhāvāpādanena vā. Akhaṇḍalakkhaṇavacanañhetaṃ.",
  "tika-vin01t2:9_8": "Carimakacittanti cuticittaṃ. Kiñcipi ekadesaṃ asesetvā ekanteneva paripūretabbatāya",
  "tika-vin01t2:9_9": "ekantaparipuṇṇaṃ. Kilesamalena amalīnaṃ katvāti taṇhāsaṃkilesādinā asaṃkiliṭṭhaṃ",
  "tika-vin01t2:9_10": "katvā, cittuppādamattampi saṃkilesamalaṃ anuppādetvā. Accantameva visuddhaṃ katvā",
  "tika-vin01t2:9_11": "pariharitabbatāya ekantaparisuddhaṃ. Tato eva saṅkhaṃ viya likhitanti saṅkhalikhitaṃ.",
  "tika-vin01t2:9_12": "Tenāha “likhitasaṅkhasadisa”nti. Pariyodātaṭṭhena nimmalabhāvena saṅkhaṃ viya likhitaṃ",
  "tika-vin01t2:9_13": "dhotanti saṅkhalikhitanti āha “dhotasaṅkhasappaṭibhāga”nti. “Ajjhāvasatā”ti padappayogena",
  "tika-vin01t2:9_14": "agāranti bhummatthe upayogavacananti āha “agāramajjhe”ti. Dāṭhikāpi massuggahaṇeneva",
  "tika-vin01t2:9_15": "gahetvā “massu”tveva vuttaṃ, uttarādharamassunti attho. Kasāyena rattānīti kāsāyānīti",
  "tika-vin01t2:9_16": "āha “kasāyarasapītatāyā”ti. Paridahitvāti nivāsetvā ceva pārupitvā ca. Agārassa hitanti",
  "tika-vin01t2:9_17": "agāravāso agāraṃ uttarapadalopena, tassa vaḍḍhiāvahaṃ agārassa hitaṃ.",
  "tika-vin01t2:10_0": "25. Ñātisālohitātiādīsu “ayaṃ ajjhattiko”ti jānanti, ñāyanti vāti ñātī, lohitena",
  "tika-vin01t2:10_1": "sambandhāti sālohitā. Pitupakkhikā ñātī, mātupakkhikā sālohitā. Mātupakkhikā pitupakkhikā",
  "tika-vin01t2:10_2": "vā ñātī, sassusasurapakkhikā sālohitā. Mittāyantīti mittā, minanti vā sabbaguyhesu",
  "tika-vin01t2:10_3": "anto pakkhipantīti mittā. Kiccakaraṇīyesu sahabhāvaṭṭhena amā hontīti amaccā. Mamāyatīti",
  "tika-vin01t2:10_4": "mātā, piyāyatīti pitā. Sarīrakiccalesenāti uccārapassāvādisarīrakiccalesena. Ananuññātaṃ",
  "tika-vin01t2:10_5": "puttaṃ na pabbājetīti “mātāpitūnaṃ lokiyamahājanassa ca cittaññathattaṃ mā hotū”ti",
  "tika-vin01t2:10_6": "na pabbājeti. Tatoyeva ca suddhodanamahārājassa tathā varo dinno.",
  "tika-vin01t2:11_0": "26. Dhuranikkhepenāti bhaṇḍappayojanādīsu dhuranikkhepena. Tenāha “na hī”tiādi. Piyāyitabboti",
  "tika-vin01t2:11_1": "piyoti āha “pītijananako”ti. Manassa appāyanato manāpoti āha “manavaḍḍhanako”ti.",
  "tika-vin01t2:11_2": "Sukhedhito taruṇadārakakāle, tato parañca sappikhīrādisādurasamanuññabhojanādiāhārasampattiyā",
  "tika-vin01t2:11_3": "sukhaparihato. Atha vā daḷhabhattikadhātijanādiparijanasampattiyā ceva paricchedasampattiyā",
  "tika-vin01t2:11_4": "ca uḷārapaṇītasukhapaccayūpahārehi ca sukhedhito, akiccheneva dukkhapaccayavinodanena",
  "tika-vin01t2:11_5": "sukhaparihato. Ajjhattikaṅgasampattiyā vā sukhedhito, bāhiraṅgasampattiyā sukhaparihato.",
  "tika-vin01t2:12_0": "Kiñcīti etassa vivaraṇaṃ “appamattakampi kalabhāga”nti. Yadā jānāti-saddo bodhanattho",
  "tika-vin01t2:12_1": "na hoti, tadā tassa payoge “sappino jānāti, madhuno jānātī”tiādīsu viya karaṇatthe",
  "tika-vin01t2:12_2": "sāmivacanaṃ saddatthavidū icchantīti āha “kiñci dukkhena nānubhosī”ti. Tenāha “karaṇatthe",
  "tika-vin01t2:12_3": "sāmivacanaṃ, anubhavanatthe ca jānanā”ti. Ettha ca kiñci dukkhena nānubhosīti kenaci",
  "tika-vin01t2:12_4": "dukkhena karaṇabhūtena visayaṃ nānubhosīti evamattho veditabbo. “Kiñcī”ti etthāpi",
  "tika-vin01t2:12_5": "hi karaṇatthe sāmivacanassa lopo kato. Teneva ca vakkhati “vikappadvayepi purimapadassa",
  "tika-vin01t2:12_6": "uttarapadena samānavibhattilopo daṭṭhabbo”ti. Yadā pana jānāti-saddo saraṇattho hoti,",
  "tika-vin01t2:12_7": "tadā saraṇatthānaṃ dhātusaddānaṃ payoge “mātu sarati, pitu sarati, bhātu jānātī”tiādīsu",
  "tika-vin01t2:12_8": "viya upayogatthe sāmivacanaṃ saddasatthavidū vadantīti āha “atha vā kiñci dukkhaṃ",
  "tika-vin01t2:12_9": "nassarasīti attho”ti, kassaci dukkhassa ananubhūtattā attanā anubhūtaṃ appamattakampi",
  "tika-vin01t2:12_10": "dukkhaṃ pariyesamānopi abhāvatoyeva nassarasīti attho. Vikappadvayepīti anubhavanasaraṇatthavasena",
  "tika-vin01t2:12_11": "vutte dutiyatatiyavikappadvaye. Purimapadassāti “kiñcī”ti padassa. Uttarapadenāti",
  "tika-vin01t2:12_12": "“dukkhassā”ti padena. Samānavibhattilopoti uttarapadena samānassa sāmivacanassa lopo.",
  "tika-vin01t2:12_13": "“Kassaci dukkhassā”ti vattabbe vikappadvayepi purimapade sāmivacanassa lopaṃ katvā",
  "tika-vin01t2:12_14": "“kiñci dukkhassā”ti niddeso kato. Anicchakāti anicchantā. Evaṃ santeti nanu mayaṃ",
  "tika-vin01t2:12_15": "sudinna sāmādīsu kenacipi upāyena appaṭisādhanena appaṭikārena maraṇenapi tayā akāmakāpi",
  "tika-vin01t2:12_16": "vinā bhavissāma, evaṃ sati. Yenāti yena kāraṇena. Kiṃ panāti ettha kinti karaṇatthe",
  "tika-vin01t2:12_17": "paccattavacananti dassento āha “kena pana kāraṇenā”ti.",
  "tika-vin01t2:13_0": "28. Gandhabbanaṭanāṭakādīnīti ettha gandhabbā nāma gāyanakā, naṭā nāma raṅganaṭā,",
  "tika-vin01t2:13_1": "nāṭakā laṅghanakādayo. Paricārehīti ettha parito tattha tattha yathāsakaṃ visayesu",
  "tika-vin01t2:13_2": "cārehīti atthoti āha “indriyāni cārehī”tiādi. Paricārehīti vā sukhūpakaraṇehi attānaṃ",
  "tika-vin01t2:13_3": "paricārehi attano paricaraṇaṃ kārehi. Tathābhūto ca yasmā laḷanto kīḷanto nāma hoti,",
  "tika-vin01t2:13_4": "tasmā “laḷā”tiādi vuttaṃ. Bhuñjitabbato paribhuñjitabbato visesato pañca kāmaguṇā",
  "tika-vin01t2:13_5": "bhogā nāmāti āha “bhoge bhuñjanto”ti. Dānappadānānīti ettha niccadānaṃ dānaṃ nāma,",
  "tika-vin01t2:13_6": "uposathadivasādīsu dātabbaṃ atirekadānaṃ padānaṃ nāma. Paveṇīrakkhaṇavasena vā dīyamānaṃ",
  "tika-vin01t2:13_7": "dānaṃ nāma, attanāva paṭṭhapetvā dīyamānaṃ padānaṃ nāma. Pacurajanasādhāraṇaṃ vā",
  "tika-vin01t2:13_8": "nātiuḷāraṃ dānaṃ nāma, anaññasādhāraṇaṃ atiuḷāraṃ padānaṃ nāma. Ādi-saddena sīlādīni",
  "tika-vin01t2:13_9": "saṅgaṇhāti. Natthi etassa vacanappaṭivacanasaṅkhāto ālāpasallāpoti nirālāpasallāpo.",
  "tika-vin01t2:14_0": "30. Balaṃ gāhetvāti ettha balaggahaṇaṃ nāma kāyabalassa uppādanamevāti āha “kāyabalaṃ",
  "tika-vin01t2:14_1": "janetvā”ti. Assumukhanti assūni mukhe etassāti assumukho, taṃ assumukhaṃ, assukilinnamukhanti",
  "tika-vin01t2:14_2": "attho. Gāmoyeva gāmantasenāsanaṃ gāmapariyāpannattā gāmantasenāsanassa. Atirekalābhapaṭikkhepenāti",
  "tika-vin01t2:14_3": "“piṇḍiyālopabhojanaṃ nissāyā”ti evaṃ vuttabhikkhāhāralābhato adhikalābho saṅghabhattādiatirekalābho,",
  "tika-vin01t2:14_4": "tassa paṭikkhepenāti attho. Tenāha “cuddasa bhattāni paṭikkhipitvā”ti. Saṅghabhattaṃ",
  "tika-vin01t2:14_5": "uddesabhattaṃ nimantanabhattaṃ salākabhattaṃ pakkhikaṃ uposathikaṃ pāṭipadikaṃ āgantukabhattaṃ",
  "tika-vin01t2:14_6": "gamikabhattaṃ gilānabhattaṃ gilānupaṭṭhākabhattaṃ vihārabhattaṃ dhurabhattaṃ vārabhattanti",
  "tika-vin01t2:14_7": "imāni cuddasa bhattāni. Tattha sakalassa saṅghassa dātabbaṃ bhattaṃ saṅghabhattaṃ.",
  "tika-vin01t2:14_8": "Katipaye bhikkhū uddisitvā dātabbaṃ bhattaṃ uddesabhattaṃ. Ekasmiṃ pakkhe ekadivasaṃ",
  "tika-vin01t2:14_9": "dātabbaṃ bhattaṃ pakkhikaṃ. Uposathe dātabbaṃ bhattaṃ uposathikaṃ. Pāṭipadadivase",
  "tika-vin01t2:14_10": "dātabbaṃ bhattaṃ pāṭipadikaṃ. Vihāraṃ uddissa dātabbaṃ bhattaṃ vihārabhattaṃ. Dhurageheyeva",
  "tika-vin01t2:14_11": "ṭhapetvā dātabbaṃ bhattaṃ dhurabhattaṃ. Gāmavāsīādīhi vārena dātabbaṃ bhattaṃ vārabhattaṃ.",
  "tika-vin01t2:15_0": "Atha “gahapaticīvaraṃ paṭikkhipitvā”ti kasmā vuttaṃ. Gahaṇe hi sati paṭikkhepo yujjeyya,",
  "tika-vin01t2:15_1": "na ca paṭhamabodhiyaṃ gahapaticīvarassa paṭiggahaṇaṃ anuññātaṃ parato jīvakavatthusmiṃ",
  "tika-vin01t2:15_2": "anuññātattā. Teneva vakkhati jīvakavatthusmiṃ “bhagavato hi buddhabhāvappattito paṭṭhāya",
  "tika-vin01t2:15_3": "yāva idaṃ vatthaṃ, etthantare vīsati vassāni na koci gahapaticīvaraṃ sādiyi, sabbe",
  "tika-vin01t2:15_4": "paṃsukūlikāva ahesu”nti. Sudinno ca paṭhamabodhiyaṃyeva pabbajito. Teneva vakkhati",
  "tika-vin01t2:15_5": "“sudinno hi bhagavato dvādasame vasse pabbajito, vīsatime vasse ñātikulaṃ piṇḍāya",
  "tika-vin01t2:15_6": "paviṭṭho, sayaṃ pabbajjāya aṭṭhavassiko hutvā”ti. Tasmā “gahapaticīvaraṃ paṭikkhipitvā”ti",
  "tika-vin01t2:15_7": "kasmā vuttanti? Vuccate – ananuññātepi gahapaticīvare paṃsukūlikaṅgasamādānavasena",
  "tika-vin01t2:15_8": "gahapaticīvaraṃ paṭikkhittaṃ nāma hotīti katvā vuttaṃ “gahapaticīvaraṃ paṭikkhipitvā”ti.",
  "tika-vin01t2:16_0": "Loluppacāraṃ paṭikkhipitvāti kusalabhaṇḍassa bhusaṃ vilumpanaṭṭhena loluppaṃ vuccati",
  "tika-vin01t2:16_1": "taṇhā, loluppena caraṇaṃ loluppacāro, taṇhāvasena gharapaṭipāṭiṃ atikkamitvā bhikkhāya",
  "tika-vin01t2:16_2": "caraṇaṃ, taṃ paṭikkhipitvāti attho. Tenāha “gharapaṭipāṭiyā bhikkhāya pavisatī”ti.",
  "tika-vin01t2:16_3": "Ettha ca āraññikaṅgādipadhānaṅgavasena sesadhutaṅgānipi gahitāneva hontīti veditabbaṃ.",
  "tika-vin01t2:16_4": "Vajjīnanti rājāno apekkhitvā sāmivacanaṃ kataṃ, vajjīrājūnanti attho. Janapada-saddassa",
  "tika-vin01t2:16_5": "taṃnivāsīsupi pavattanato “vajjīsū”ti janapadāpekkhaṃ bhummavacanaṃ, vajjināmake janapadeti attho.",
  "tika-vin01t2:17_0": "Upabhogaparibhogūpakaraṇamahantatāyāti pañcakāmaguṇasaṅkhātānaṃ upabhogānañceva hatthiassarathaitthiyādiupabhogūpakaraṇānañca",
  "tika-vin01t2:17_1": "mahantatāya. Upabhogūpakaraṇāneva hi idha paribhogūpakaraṇasaddena vuttāni. Tenevāha",
  "tika-vin01t2:17_2": "“ye hi tesaṃ upabhogā, yāni ca upabhogūpakaraṇāni, tāni mahantānī”ti. “Upabhogā hatthiassarathaitthīādayo,",
  "tika-vin01t2:17_3": "upabhogūpakaraṇāni tesameva suvaṇṇādiupakaraṇānī”tipi vadanti. Sārakānīti sārabhūtāni.",
  "tika-vin01t2:17_4": "Nidhetvāti nidahitvā, nidhānaṃ katvāti attho. Divasaparibbayasaṅkhātabhogamahantatāyāti",
  "tika-vin01t2:17_5": "divase divase paribhuñjitabbasaṅkhātabhogānaṃ mahantatāya. Jātarūparajatasseva pahūtatāyāti",
  "tika-vin01t2:17_6": "piṇḍapiṇḍavasena ceva suvaṇṇamāsakarajatamāsakādivasena ca jātarūparajatasseva pahūtatāya.",
  "tika-vin01t2:17_7": "Vittīti tuṭṭhi, vittiyā upakaraṇaṃ vittūpakaraṇaṃ, pahūtaṃ nānāvidhālaṅkārabhūtaṃ",
  "tika-vin01t2:17_8": "vittūpakaraṇametesanti pahūtavittūpakaraṇā. Tenāha “alaṅkārabhūtassā”tiādi. Vohāravasenāti",
  "tika-vin01t2:17_9": "vaṇijjāvasena vaḍḍhikatādivasena. Dhanadhaññassa pahūtatāyāti sattaratanasaṅkhātassa",
  "tika-vin01t2:17_10": "dhanassa sabbapubbaṇṇāparaṇṇasaṅgahitassa dhaññassa ca pahūtatāyāti attho. Tattha",
  "tika-vin01t2:17_11": "“suvaṇṇarajatamaṇimuttāveḷuriyavajirapavāḷāni satta ratanānī”ti vadanti. Sālivīhiādi",
  "tika-vin01t2:17_12": "pubbaṇṇaṃ purakkhataṃ sassaphalanti katvā, tabbipariyāyato muggamāsādi aparaṇṇanti",
  "tika-vin01t2:17_13": "veditabbaṃ. Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātadhutaṅgena",
  "tika-vin01t2:17_14": "samannāgatattā. Tenāha “sapadānacāraṃ caritukāmo”ti.",
  "tika-vin01t2:18_0": "31. Antojātatāya vā ñātisadisī dāsīti ñātidāsī. Pūtibhāveneva lakkhitabbadoso vā",
  "tika-vin01t2:18_1": "ābhidosiko, abhidosaṃ vā paccūsakālaṃ gato patto atikkantoti ābhidosiko. Tenāha “ekarattātikkantassa",
  "tika-vin01t2:18_2": "vā”tiādi. Pūtibhūtabhāvena paribhogaṃ nārahatīti aparibhogāraho. Chaḍḍanīyasabhāve",
  "tika-vin01t2:18_3": "nicchitepi pucchākāle sandehavohāravaseneva pucchituṃ yuttanti āha “sace”ti. Ariyavohārenāti",
  "tika-vin01t2:18_4": "ariyasamudācārena. Ariyā hi mātugāmaṃ bhaginivādena samudācaranti. Nissaṭṭhapariggahanti pariccattālayaṃ.",
  "tika-vin01t2:19_0": "“Ākirā”ti vuttattā “viññatti vā”ti vuttaṃ, “sace taṃ chaḍḍanīyadhamma”nti pariyāyaṃ",
  "tika-vin01t2:19_1": "amuñcitvā vuttattā “payuttavācā vā”ti vuttaṃ, paccayapaṭisaṃyuttā vācā payuttavācā.",
  "tika-vin01t2:19_2": "Vattuṃ vaṭṭatīti nirapekkhabhāvato vuttaṃ, idha pana visesato aparibhogārahattāva",
  "tika-vin01t2:19_3": "vatthuno. Aggaariyavaṃsikoti ariyavaṃsapaṭipattipūrakānaṃ aggo uttamo. Nimīyati saññāyatīti",
  "tika-vin01t2:19_4": "nimittaṃ, yathāsallakkhito ākāroti āha “gihikāle sallakkhitapubbaṃ ākāra”nti. Hatthapiṭṭhiādīni",
  "tika-vin01t2:19_5": "olokayamānā “sāmiputtassa me sudinnassa viya suvaṇṇakacchapapiṭṭhisadisā imā hatthapādapiṭṭhiyo,",
  "tika-vin01t2:19_6": "haritālavaṭṭiyo viya suvaṭṭitā aṅguliyo, madhuro saro”ti gihikāle sallakkhitapubbaṃ",
  "tika-vin01t2:19_7": "ākāraṃ aggahesi sañjāni sallakkhesi. Kasmā pana sā ñātidāsī disvāva na sañjānīti",
  "tika-vin01t2:19_8": "āha “sudinno hī”tiādi. Pabbajjupagatenāti pabbajjaṃ upagatena, pabbajitenāti attho.",
  "tika-vin01t2:19_9": "Gharaṃ pavisitvāti gehasāminiyā nisīditabbaṭṭhānabhūtaṃ antogehaṃ pavisitvā. Yaggheti",
  "tika-vin01t2:19_10": "imassa ārocayāmīti ayamatthoti āha “ārocanatthe nipāto”ti. “Yagghe jāneyyāsīti suṭṭhu",
  "tika-vin01t2:19_11": "jāneyyāsī”tipi atthaṃ vadanti. Ālapaneti dāsijanassa ālapane. Tenāha “evañhī”tiādi.",
  "tika-vin01t2:20_0": "32. Gharesu sālā hontīti gharesu ekamante bhojanasālā honti pākāraparikkhittā susaṃvihitadvārabandhā",
  "tika-vin01t2:20_1": "susammaṭṭhavālikaṅgaṇā. Udakakañjiyanti udakañca kañjiyañca. Kasmā pana īdisāyameva",
  "tika-vin01t2:20_2": "sālāya aññataraṃ kuṭṭamūlanti ayamattho vuttoti āha “na hi pabbajitā”tiādi. Asāruppe",
  "tika-vin01t2:20_3": "ṭhāneti bhikkhūnaṃ ananucchavike padese. Atthi nu khoti nu-saddo pucchanatthe, kho-saddo",
  "tika-vin01t2:20_4": "vacanasiliṭṭhatāya vutto. Nukhoti vā nipātasamudāyo pucchanattho. Tena nāma-saddassa",
  "tika-vin01t2:20_5": "pucchanatthataṃ dasseti. Yesaṃ no tvanti yesaṃ no putto tvaṃ. Īdise ṭhāneti kiñcāpi",
  "tika-vin01t2:20_6": "taṃ ṭhānaṃ bhikkhūnaṃ ananurūpaṃ na hoti, tathāpi mādisānaṃ mahābhogakulānaṃ puttassa",
  "tika-vin01t2:20_7": "parakule āsanasālāyaṃ nisīditvā bhojanaṃ nāma ayuttarūpanti maññamāno āha. Tenevāha",
  "tika-vin01t2:20_8": "“nanu nāma, tāta sudinna, sakaṃ gehaṃ gantabba”nti. Aññenapi pakārena nāmasaddassa",
  "tika-vin01t2:20_9": "pucchanatthatameva dassento āha “tathā atthi nu kho tātā”tiādi. Tathāti samuccayattho.",
  "tika-vin01t2:20_10": "Idāni nāmasaddassa maññanatthataṃ dassento āha “tathā atthi maññe”tiādi.",
  "tika-vin01t2:21_0": "Dukkhābhitunnatāyāti mānasikena dukkhena abhipīḷitattā. Etamatthanti “atthi nu kho,",
  "tika-vin01t2:21_1": "tāta sudinna, amhākaṃ dhana”ntiādinā yathāvuttamatthaṃ. Anokappanāmarisanatthavasenāti",
  "tika-vin01t2:21_2": "ettha anokappanaṃ asaddahanaṃ. Amarisanaṃ asahanaṃ. Anāgatavacanaṃ anāgatasaddappayogo,",
  "tika-vin01t2:21_3": "attho pana vattamānakālikova. Tenāha “paccakkhampī”ti. Na marisayāmīti na visahāmi.",
  "tika-vin01t2:21_4": "Taṃ na sundaranti “tadāya”nti pāṭhaṃ sandhāyāha. Alaṃ, gahapati, kataṃ me ajja bhattakiccanti",
  "tika-vin01t2:21_5": "thero ukkaṭṭhaekāsanikatāya paṭikkhipanto evamāha. Ukkaṭṭhaekāsanikatāyāti ca idaṃ",
  "tika-vin01t2:21_6": "bhūtakathanavasena vuttaṃ therassa tathābhāvadīpanatthaṃ. Mudukassapi hi ekāsanikassa",
  "tika-vin01t2:21_7": "yāya nisajjāya kiñcimattampi bhojanaṃ bhuttaṃ, vattasīsenapi tato vuṭṭhitassa puna",
  "tika-vin01t2:21_8": "bhuñjituṃ na vaṭṭati. Tenāha tipiṭakacūḷābhayatthero “āsanaṃ vā rakkheyya bhojanaṃ",
  "tika-vin01t2:21_9": "vā”ti. Ukkaṭṭhapiṇḍapātikopi samānoti nidassanamattamidaṃ, thero sapadānacārikesupi",
  "tika-vin01t2:21_10": "ukkaṭṭhoyeva. Ukkaṭṭhasapadānacārikopi hi purato ca pacchato ca āhaṭabhikkhampi aggahetvāva",
  "tika-vin01t2:21_11": "gharadvāre ṭhatvā pattavissajjanameva karoti, tasmā thero ukkaṭṭhasapadānacārikattāpi",
  "tika-vin01t2:21_12": "svātanāya bhikkhaṃ nādhivāseti. Atha kasmā “adhivāsesī”ti āha “sace ekabhattampi",
  "tika-vin01t2:21_13": "na gahessāmī”tiādi. Paṇḍitā hi mātāpitūnaṃ ācariyupajjhāyānaṃ vā kātabbaṃ anuggahaṃ",
  "tika-vin01t2:21_14": "ajjhupekkhitvā dhutaṅgavisuddhikā na bhavanti.",
  "tika-vin01t2:22_0": "33. Majjhimappamāṇoti catuhattho puriso majjhimappamāṇo. “Chahattho”tipi keci. Tiro",
  "tika-vin01t2:22_1": "karonti etāyāti tirokaraṇīti sāṇipākāravacano ayaṃ tirokaraṇī-saddoti āha “tirokaraṇiyanti",
  "tika-vin01t2:22_2": "karaṇatthe bhumma”nti. “Tirokaraṇiyā”ti vattabbe “tirokaraṇiya”nti karaṇatthe bhummaṃ",
  "tika-vin01t2:22_3": "vuttaṃ. Tirokaraṇīya-saddo vā ayaṃ sāṇipākārapariyāyoti dassento āha “atha vā”tiādi.",
  "tika-vin01t2:22_4": "Taṃ parikkhipitvāti taṃ samantato khipitvā, parito bandhitvāti vuttaṃ hoti. Tenāha",
  "tika-vin01t2:22_5": "“samantato katvā”ti. Vibhattipatirūpakopi nipāto hotīti āha “tenāti ayampi vā”tiādi.",
  "tika-vin01t2:23_0": "34. “Atha kho āyasmato sudinnassa pitā sake nivesane paṇītaṃ khādanīyaṃ bhojanīyaṃ",
  "tika-vin01t2:23_1": "paṭiyādāpetvā āyasmato sudinnassa kālaṃ ārocesi – ‘kālo, tāta sudinna, niṭṭhitaṃ",
  "tika-vin01t2:23_2": "bhatta’nti” evaṃ kālārocanassa pāḷiyaṃ anāruḷhattā āha – “kiñcāpi pāḷiyaṃ kālārocanaṃ",
  "tika-vin01t2:23_3": "na vutta”nti. Ārociteyeva kāleti “kālo, tāta sudinna, niṭṭhitaṃ bhatta”nti kāle ārociteyeva.",
  "tika-vin01t2:23_4": "Dve puñjeti kahāpaṇapuñjañca suvaṇṇapuñjañca.",
  "tika-vin01t2:24_0": "Pettikanti pitito āgataṃ pettikaṃ. Nihitanti bhūmigataṃ. Payuttanti vaḍḍhivasena",
  "tika-vin01t2:24_1": "payojitaṃ. Taddhitalopaṃ katvā veditabbanti yathā aññatthāpi “pitāmahaṃ dhanaṃ laddhā,",
  "tika-vin01t2:24_2": "sukhaṃ jīvati sañjayo”ti vuttaṃ, evaṃ taddhitalopaṃ katvā vuttanti daṭṭhabbaṃ. Pitāmahato",
  "tika-vin01t2:24_3": "āgataṃ, pitāmahassa vā idaṃ petāmahaṃ. Pabbajitaliṅganti samaṇavesaṃ. Na rājabhītoti",
  "tika-vin01t2:24_4": "aparādhakāraṇā na rājakulā bhīto. Yesaṃ santakaṃ dhanaṃ gahitaṃ, te iṇāyikā. Palibuddho pīḷito.",
  "tika-vin01t2:25_0": "Vibhattipatirūpakoti “tenā”ti padaṃ sandhāyāha. Taṃnidānanti taṃ dhanaṃ nidānaṃ kāraṇamassāti",
  "tika-vin01t2:25_1": "taṃnidānaṃ. Assāti paccattavacanassa, padassa vā. Bhayanti cittassa utrastākārena",
  "tika-vin01t2:25_2": "pavattabhayaṃ adhippetaṃ, na ñāṇabhayaṃ, nāpi “bhāyati etasmā”ti evaṃ vuttaṃ ārammaṇabhayanti",
  "tika-vin01t2:25_3": "āha “cittutrāsoti attho”ti. Chambhitattanti teneva cittutrāsabhayena sakalasarīrassa",
  "tika-vin01t2:25_4": "chambhitabhāvo. Visesato pana hadayamaṃsacalananti āha “kāyakampo hadayamaṃsacalana”nti.",
  "tika-vin01t2:25_5": "Lomahaṃsoti tena bhayena tena chambhitattena sakalasarīralomānaṃ haṭṭhabhāvo, so",
  "tika-vin01t2:25_6": "pana nesaṃ bhittiyaṃ nāgadantānaṃ viya uddhaṃmukhatāti āha “lomānaṃ haṃsanaṃ uddhaggabhāvo”ti.",
  "tika-vin01t2:26_0": "35. Attanāti paccatte karaṇavacanaṃ, sayanti attho. Devaccharānanti anaccantiyo sandhāyāha.",
  "tika-vin01t2:26_1": "Devanāṭakānanti naccantiyo, pariyāyavacanaṃ vā etaṃ devakaññānaṃ. Samuppannabalavasokā",
  "tika-vin01t2:26_2": "hutvāti ayaṃ loko nāma attānaṃva cinteti, tasmā sāpi “idāni ahaṃ anāthā jātā”ti attānaṃva",
  "tika-vin01t2:26_3": "cintayamānā “ayaṃ ajja āgamissati, ajja āgamissatī”ti aṭṭha vassāni bahi na nikkhantā",
  "tika-vin01t2:26_4": "etaṃ nissāya mayā dārakopi na laddho, yassa ānubhāvena jīveyyāmi, ito cāmhi parihīnā",
  "tika-vin01t2:26_5": "aññato cāti samuppannabalavasokā hutvā. Kularukkhapatiṭṭhāpane bījasadisattā kulavaṃsappatiṭṭhāpako",
  "tika-vin01t2:26_6": "putto idha bījakoti adhippetoti āha “kulavaṃsabījakaṃ ekaṃ putta”nti. Saṃ nāma dhanaṃ,",
  "tika-vin01t2:26_7": "tassa patīti saṃpati, dhanavā vibhavasampanno. Diṭṭhadhammikasamparāyikahitāvahattā",
  "tika-vin01t2:26_8": "tassa hitanti sāpateyyaṃ, tadeva dhanaṃ vibhavoti āha – “imaṃ sāpateyyaṃ evaṃ mahantaṃ",
  "tika-vin01t2:26_9": "amhākaṃ vibhava”nti.",
  "tika-vin01t2:27_0": "36. Itthīnaṃ kumārībhāvappattito paṭṭhāya pacchimavayato oraṃ asati vibandhe aṭṭhame",
  "tika-vin01t2:27_1": "aṭṭhame sattāhe gabbhāsayasaññite tatiye āvatte katipayā lohitapīḷakā saṇṭhahitvā",
  "tika-vin01t2:27_2": "aggahitapubbā eva bhijjanti, tato lohitaṃ paggharati, tattha utusamaññā pupphasamaññā",
  "tika-vin01t2:27_3": "cāti āha – “pupphanti utukāle uppannalohitassa nāma”nti. Gabbhapatiṭṭhānaṭṭhāneti",
  "tika-vin01t2:27_4": "yasmiṃ okāse dārako nibbattati, tasmiṃ padese. Saṇṭhahitvāti nibbattitvā. Bhijjantīti",
  "tika-vin01t2:27_5": "aggahitapubbā eva bhijjanti. Ayañhi tāsaṃ sabhāvo. Dosenāti lohitamalena. Suddhe",
  "tika-vin01t2:27_6": "vatthumhīti paggharitalohitattā anāmayattā ca nahānato paraṃ catutthadivasato paṭṭhāya",
  "tika-vin01t2:27_7": "suddhe gabbhāsaye. Suddhe pana vatthumhi mātāpitūsu ekavāraṃ sannipatitesu yāva satta",
  "tika-vin01t2:27_8": "divasāni khettameva hoti gabbhasaṇṭhahanassa parittassa lohitalepassa vijjamānattā.",
  "tika-vin01t2:27_9": "Keci pana “aḍḍhamāsamattampi khettamevā”ti vadanti. Bāhāyanti adhikaraṇe bhummanti",
  "tika-vin01t2:27_10": "āha “purāṇadutiyikāya yā bāhā, tatra naṃ gahetvā”ti. Upayogatthe bhummavacanampi",
  "tika-vin01t2:27_11": "yujjatiyeva yathā “sudinnassa pādesu gahetvā”ti.",
  "tika-vin01t2:28_0": "Pubbepi paññattasikkhāpadānaṃ sabbhāvato apaññatte sikkhāpadeti pārājikaṃ sandhāya",
  "tika-vin01t2:28_1": "vuttanti āha – “paṭhamapārājikasikkhāpade aṭṭhapite”ti. Vuttamevatthaṃ vibhāvento",
  "tika-vin01t2:28_2": "āha – “bhagavato kira paṭhamabodhiya”ntiādi. Evarūpanti pārājikapaññattiyā anurūpaṃ.",
  "tika-vin01t2:28_3": "Nidassanamattañcetaṃ, saṅghādisesapaññattiyā anurūpampi ajjhācāraṃ nākaṃsuyeva. Tenevāha",
  "tika-vin01t2:28_4": "– “avasese pañca khuddakāpattikkhandhe eva paññapesī”ti. Idañca thullaccayādīnaṃ",
  "tika-vin01t2:28_5": "pañcannaṃ lahukāpattikkhandhānaṃ sabbhāvamattaṃ sandhāya vuttaṃ, na pañcāpattikkhandhānaṃ",
  "tika-vin01t2:28_6": "anavasesato paññattattāva. Paṭhamabodhiyaṃ pañcannaṃ lahukāpattīnaṃ sabbhāvavacaneneva",
  "tika-vin01t2:28_7": "dhammasenāpatissa sikkhāpadapaññattiyācanā visesato garukāpattipaññattiyā pātimokkhuddesassa",
  "tika-vin01t2:28_8": "ca hetubhūtāti daṭṭhabbā. Keci pana “tasmiṃ tasmiṃ pana vatthusmiṃ avasesapañcakhuddakāpattikkhandhe",
  "tika-vin01t2:28_9": "eva paññapesīti idaṃ dvādasame vasse verañjāyaṃ vutthavassena bhagavatā tato paṭṭhāya",
  "tika-vin01t2:28_10": "aṭṭhavassabbhantare paññattasikkhāpadaṃ sandhāya vutta”nti vadanti, taṃ na sundaraṃ",
  "tika-vin01t2:28_11": "tato pubbepi sikkhāpadapaññattiyā sabbhāvato. Teneva verañjakaṇḍe “ekabhikkhunāpi",
  "tika-vin01t2:28_12": "ratticchedo vā pacchimikāya tattha vassaṃ upagacchāmāti vassacchedo vā na kato”ti",
  "tika-vin01t2:28_13": "ca “sāmampi pacanaṃ samaṇasāruppaṃ na hoti, na ca vaṭṭatī”ti ca vuttaṃ. Ārādhayiṃsūti",
  "tika-vin01t2:28_14": "cittaṃ gaṇhiṃsu, ajjhāsayaṃ pūrayiṃsu, hadayagāhiniṃ paṭipattiṃ paṭipajjiṃsūti attho.",
  "tika-vin01t2:28_15": "Ekaṃ samayanti ekasmiṃ samaye, paṭhamabodhiyanti attho.",
  "tika-vin01t2:29_0": "Yaṃ ādīnavanti sambandho. Sikkhāpadaṃ paññapentoti paṭhamapārājikasikkhāpadaṃ paññapento.",
  "tika-vin01t2:29_1": "Ādīnavaṃ dassessatīti “varaṃ te, moghapurisa, āsīvisassa ghoravisassa mukhe aṅgajātaṃ",
  "tika-vin01t2:29_2": "pakkhittaṃ, na tveva mātugāmassa aṅgajāte aṅgajātaṃ pakkhitta”ntiādinā yaṃ ādīnavaṃ",
  "tika-vin01t2:29_3": "dassessati. Abhiviññāpesīti imassa “pavattesī”ti ayamattho kathaṃ laddhoti āha “pavattanāpi",
  "tika-vin01t2:29_4": "hī”tiādi. Kāyaviññatticopanatoti kāyaviññattivasena pavattacalanato. Kasmā panesa",
  "tika-vin01t2:29_5": "methunadhammena anatthikopi samāno tikkhattuṃ abhiviññāpesīti āha – “tikkhattuṃ abhiviññāpanañcesā”tiādi.",
  "tika-vin01t2:29_6": "Tattha tikkhattuṃ abhiviññāpananti muttipāpanavasena tīsu vāresu methunadhammassa pavattanaṃ.",
  "tika-vin01t2:30": "Sabbesampi padānaṃ avadhāraṇaphalattā vināpi evakāraṃ avadhāraṇattho viññāyatīti āha “teneva ajjhācārenā”ti. Aṭṭha hi gabbhakāraṇāni. Vuttañhetaṃ –",
  "tika-vin01t2:31": "“Methunacoḷaggahaṇaṃ, tanusaṃsaggo ca nābhiāmasanaṃ;",
  "tika-vin01t2:32": "Pānaṃ dassanasavanaṃ, ghāyanamiti gabbhahetavo aṭṭhā”ti.",
  "tika-vin01t2:33_0": "Idāni avadhāraṇena nivattitamatthaṃ dassetukāmo āha – “kiṃ pana aññathāpi gabbhaggahaṇaṃ",
  "tika-vin01t2:33_1": "hotī”tiādi. Nanu ca nābhiparāmasanampi kāyasaṃsaggoyeva, kasmā naṃ visuṃ vuttanti?",
  "tika-vin01t2:33_2": "Ubhayesaṃ chandarāgavasena kāyasaṃsaggo vutto, itthiyā chandarāgavasena nābhiparāmasanaṃ,",
  "tika-vin01t2:33_3": "vatthuvasena vā taṃ visuṃ vuttanti daṭṭhabbaṃ. Kathaṃ pana kāyasaṃsaggena gabbhaggahaṇaṃ",
  "tika-vin01t2:33_4": "hoti, kathañca tattha sukkasoṇitassa sambhavoti āha “itthiyo hī”tiādi. Chandarāguppattivasena",
  "tika-vin01t2:33_5": "itthiyā sukkakoṭṭhāso calito hoti, sopi gabbhasaṇṭhānassa paccayo hotīti adhippāyo.",
  "tika-vin01t2:33_6": "Itthisantānepi hi rasādisattadhātuyo labbhantiyeva. Tenāha – “aṅgapaccaṅgaparāmasanaṃ",
  "tika-vin01t2:33_7": "sādiyantiyopi gabbhaṃ gaṇhantī”ti. Gaṇṭhipadesu pana “kāyasaṃsaggādinā sattappakārena",
  "tika-vin01t2:33_8": "gabbhaggahaṇe pitu sukkakoṭṭhāsaṃ vinā chandarāgavasena mātu vikārappattaṃ lohitameva",
  "tika-vin01t2:33_9": "gabbhasaṇṭhānassa paccayo hotī”ti vuttaṃ. “Yassa aṅgapaccaṅgaparāmasanaṃ sādiyitvā",
  "tika-vin01t2:33_10": "mātā puttaṃ paṭilabhati, sace so aparena samayena paripuṇṇindriyo hutvā tādisaṃ pitaraṃ",
  "tika-vin01t2:33_11": "manussajātikaṃ jīvitā voropeti, pitughātakova hotī”ti vadanti.",
  "tika-vin01t2:34_0": "Taṃ asuciṃ ekadesaṃ mukhena aggahesīti purāṇacīvaraṃ dhovantī tattha yaṃ asuciṃ addasa,",
  "tika-vin01t2:34_1": "taṃ asuciṃ ekadesaṃ pivi. “Vaṭṭati tumhākaṃ methunadhammo”ti puṭṭho “kappatu vā mā",
  "tika-vin01t2:34_2": "vā kappatu, mayaṃ tena anatthikā”ti dassento āha “anatthikā mayaṃ etenā”ti. Kiñcāpi",
  "tika-vin01t2:34_3": "nābhiparāmasane methunarāgo natthi, tathāpi nābhiparāmasanakāle phassasādiyanavasena",
  "tika-vin01t2:34_4": "assādamattaṃ tassā ahosīti gahetabbaṃ, aññathā gabbhasaṇṭhahanaṃ na siyā. Diṭṭhamaṅgalikāya",
  "tika-vin01t2:34_5": "nābhiparāmasanena maṇḍabyassa nibbatti ahosi, caṇḍapajjotamātu nābhiyaṃ vicchikā",
  "tika-vin01t2:34_6": "pharitvā gatā, tena caṇḍapajjotassa nibbatti ahosīti āha “eteneva nayenā”tiādi. Purisaṃ",
  "tika-vin01t2:34_7": "upanijjhāyatīti vātapānādinā disvā vā diṭṭhapubbaṃ vā purisaṃ upanijjhāyati. Rājorodhā",
  "tika-vin01t2:34_8": "viyāti sīhaḷadīpe kira ekissā itthiyā tathā ahosi, tasmā evaṃ vuttaṃ.",
  "tika-vin01t2:35_0": "Idhāti imasmiṃ vatthusmiṃ. Ayanti sudinnassa purāṇadutiyikā. Yaṃ sandhāyāti yaṃ ajjhācāraṃ",
  "tika-vin01t2:35_1": "sandhāya. Sukkaṃ sandhāya “mātāpitaro ca sannipatitā hontī”ti vuttaṃ, mātā ca utunī",
  "tika-vin01t2:35_2": "hotīti lohitaṃ sandhāya. Tattha sannipatitā hontīti asaddhammavasena ekasmiṃ ṭhāne",
  "tika-vin01t2:35_3": "samāgatā saṅgatā honti. Mātā ca utunī hotīti idaṃ utusamayaṃ sandhāya vuttaṃ, na",
  "tika-vin01t2:35_4": "lokasamaññākarajassa lagganadivasamattaṃ. Gandhabboti tatrūpagasatto, gantabboti",
  "tika-vin01t2:35_5": "vuttaṃ hoti. Ta-kārassa dha-kāro katoti daṭṭhabbaṃ. Atha vā gandhanato uppajjanagatiyā",
  "tika-vin01t2:35_6": "nimittupaṭṭhānena sūcanato dīpanato gandhoti laddhanāmena bhavagāmikammunā abbati",
  "tika-vin01t2:35_7": "pavattatīti gandhabbo, tattha uppajjanakasatto. Paccupaṭṭhito hotīti upagato hoti.",
  "tika-vin01t2:35_8": "Ettha ca na mātāpitūnaṃ sannipātaṃ olokayamāno samīpe ṭhito nāma hoti, kammayantayantito",
  "tika-vin01t2:35_9": "pana eko satto tasmiṃ okāse nibbattanako purimajātiyaṃ ṭhitoyeva gatinimittādiārammaṇakaraṇavasena",
  "tika-vin01t2:35_10": "upapattābhimukho hotīti adhippāyo.",
  "tika-vin01t2:36_0": "Sannipātāti samodhānena samāgamena. Gabbhassāti gabbhe nibbattanakasattassa. Gabbhe",
  "tika-vin01t2:36_1": "nibbattanakasattopi hi gabbhoti vuccati. Yathāha – “yathā kho panānanda, aññā itthikā",
  "tika-vin01t2:36_2": "nava vā dasa vā māse gabbhaṃ kucchinā pariharitvā vijāyantī”ti. Katthaci pana gabbhoti",
  "tika-vin01t2:36_3": "mātukucchi vutto. Yathāha –",
  "tika-vin01t2:37": "“Yamekarattiṃ paṭhamaṃ, gabbhe vasati māṇavo;",
  "tika-vin01t2:38": "Abbhuṭṭhitova so yāti, sa gacchaṃ na nivattatī”ti. ; –",
  "tika-vin01t2:39_0": "Ettha ca gabbhati attabhāvabhāvena pavattatīti gabbho, kalalādiavattho dhammappabandho,",
  "tika-vin01t2:39_1": "taṃnissitattā pana sattasantāno “gabbho”ti vutto yathā “mañcā ukkuṭṭhiṃ karontī”ti.",
  "tika-vin01t2:39_2": "Taṃnissayabhāvato mātukucchi “gabbho”ti veditabbo. Gabbho viyāti vā. Yathā hi nivāsaṭṭhānatāya",
  "tika-vin01t2:39_3": "sattānaṃ ovarako “gabbho”ti vuccati, evaṃ gabbhaseyyakānaṃ sattānaṃ yāva abhijāti",
  "tika-vin01t2:39_4": "nivāsaṭṭhānatāya mātukucchi “gabbho”ti vuttoti veditabbo. Avakkanti hotīti nibbatti hoti.",
  "tika-vin01t2:40_0": "Ārakkhadevatāti tassa ārakkhatthāya ṭhitā devatā. Assa taṃ ajjhācāranti sambandho.",
  "tika-vin01t2:40_1": "Tathā nicchāresunti tathā mahantaṃ saddaṃ katvā nicchāresuṃ. Kiñcāpi idha pāḷiyaṃ",
  "tika-vin01t2:40_2": "ākāsaṭṭhadevatā visuṃ na āgatā, tathāpi saddassa anussāvane ayamanukkamoti dassetuṃ",
  "tika-vin01t2:40_3": "cātumahārājikadevatāyo dvidhā katvā ākāsaṭṭhadevatā visuṃ vuttā. Tenettha ākāsaṭṭhakānaṃ",
  "tika-vin01t2:40_4": "visuṃ gahitattā cātumahārājikāti paribhaṇḍapabbataṭṭhakā veditabbā. Itihāti nipātasamudāyo",
  "tika-vin01t2:40_5": "evaṃsaddassa atthe daṭṭhabboti āha “eva”nti. Khaṇena muhuttenāti padadvayaṃ vevacanabhāvato",
  "tika-vin01t2:40_6": "samānatthamevāti daṭṭhabbaṃ. Ekakolāhalamahosīti devabrahmalokesu ekakolāhalamahosi.",
  "tika-vin01t2:40_7": "Kiñcāpi hi so saddo yāva brahmalokā abbhuggacchi, tathāpi na so manussānaṃ visayo",
  "tika-vin01t2:40_8": "tesaṃ rūpaṃ viya, teneva bhikkhū pucchiṃsu – “kacci no tvaṃ, āvuso sudinna, anabhirato”ti.",
  "tika-vin01t2:41_0": "37. “Evaṃ mātāputtānaṃ pabbajjā saphalā ahosi, pitā pana vippaṭisārābhibhūto vihāsī”ti",
  "tika-vin01t2:41_1": "vacanato sudinnassa tasmiṃ attabhāve arahattādhigamo nāhosīti viññāyati. Keci pana",
  "tika-vin01t2:41_2": "“pubbekatapuññatāya codiyamānassa bhabbakulaputtassāti vuttattā sudinno taṃ kukkuccaṃ",
  "tika-vin01t2:41_3": "vinodetvā arahattaṃ sacchākāsi, teneva pabbajjā anuññātā”ti vadanti. Taṃ pāḷiyā aṭṭhakathāya",
  "tika-vin01t2:41_4": "ca na sameti. Pubbekatapuññatā ca appamāṇaṃ tādisassapi antarākatapāpakammassa vasena",
  "tika-vin01t2:41_5": "ajātasattuno viya adhigamantarāyadassanato. Katākatānusocanalakkhaṇaṃ kukkuccaṃ idhādhippetanti",
  "tika-vin01t2:41_6": "āha “ajjhācārahetuko pacchānutāpo”ti. Kataṃ ajjhācāraṃ paṭicca anusocanavasena virūpaṃ",
  "tika-vin01t2:41_7": "saraṇaṃ cintanaṃ vippaṭisāroti āha “vippaṭisārotipi tasseva nāma”nti. Kucchitaṃ kataṃ",
  "tika-vin01t2:41_8": "kiriyāti kukataṃ, kukatameva kukkuccanti āha “kucchitakiriyābhāvato kukkucca”nti.",
  "tika-vin01t2:41_9": "Pariyādinnamaṃsalohitattāti parikkhīṇamaṃsalohitattā. Avipphārikoti uddesādīsu byāpārarahito,",
  "tika-vin01t2:41_10": "abyāvaṭoti attho. Vahacchinnoti chinnavaho, bhāravahanena chinnakkhandhoti vuttaṃ",
  "tika-vin01t2:41_11": "hoti. Taṃ taṃ cintayīti “yadi ahaṃ taṃ pāpaṃ na karissaṃ, ime bhikkhū viya paripuṇṇasīlo",
  "tika-vin01t2:41_12": "assa”ntiādinā taṃ taṃ cintayi.",
  "tika-vin01t2:42_0": "38. Evaṃbhūtanti kisalūkhādibhāvappattaṃ. Gaṇasaṅgaṇikāpapañcenāti gaṇe janasamāgame",
  "tika-vin01t2:42_1": "sannipatanaṃ gaṇasaṅgaṇikā, gaṇasaṅgaṇikāyeva papañco gaṇasaṅgaṇikāpapañco, tena.",
  "tika-vin01t2:42_2": "Yassāti ye assa. Kathāphāsukāti vissāsikabhāveneva kathākaraṇe phāsukā, sukhena vattuṃ",
  "tika-vin01t2:42_3": "sakkuṇeyyā, sukhasambhāsāti attho. Pasādassa pamāṇato ūnādhikattaṃ sabbadā sabbesaṃ",
  "tika-vin01t2:42_4": "natthīti āha “pasādapatiṭṭhānokāsassa sampuṇṇattā”ti. Dānīti imasmiṃ atthe etarahi-saddo",
  "tika-vin01t2:42_5": "atthīti āha “dānīti nipāto”ti. No-saddopi nu-saddo viya pucchanatthoti āha “kacci",
  "tika-vin01t2:42_6": "nu tva”nti. Tameva anabhiratinti tehi bhikkhūhi pucchitaṃ tameva gihibhāvapatthanākāraṃ",
  "tika-vin01t2:42_7": "anabhiratiṃ. “Tamevā”ti avadhāraṇena nivattitamatthaṃ dassento āha “adhikusalāna”ntiādi.",
  "tika-vin01t2:42_8": "Adhikusalā dhammā samathavipassanādayo. Atthīti visayabhāvena citte parivattanaṃ",
  "tika-vin01t2:42_9": "sandhāya vuttaṃ, na pāpassa vattamānataṃ sandhāya, atthi visayabhāvena citte parivattatīti",
  "tika-vin01t2:42_10": "vuttaṃ hoti. Tenāha – “niccakālaṃ abhimukhaṃ viya me tiṭṭhatī”ti.",
  "tika-vin01t2:43_0": "Yaṃ tvanti ettha yanti hetuatthe nipāto, karaṇatthe vā paccattavacananti āha “yena",
  "tika-vin01t2:43_1": "pāpenā”ti. Anekapariyāyenāti ettha pariyāya-saddo kāraṇavacanoti āha “anekakāraṇenā”ti.",
  "tika-vin01t2:43_2": "Virāgatthāyāti bhavabhogesu virajjanatthāya. No rāgena rajjanatthāyāti bhavabhogesuyeva",
  "tika-vin01t2:43_3": "rāgena arañjanatthāya. Tenāha “bhagavatā hī”tiādi. Esa nayo sabbapadesūti adhippāyikamattaṃ",
  "tika-vin01t2:43_4": "sabbapadesu atidissati. Idaṃ panettha pariyāyavacanamattanti “visaṃyogāyā”tiādīsu",
  "tika-vin01t2:43_5": "sabbapadesu “kilesehi visaṃyujjanatthāyā”tiādinā padatthavibhāvanavasena vuttapariyāyavacanaṃ",
  "tika-vin01t2:43_6": "sandhāya vadati. Na saṃyujjanatthāyāti kilesehi na saṃyujjanatthāya. Aggahaṇatthāyāti",
  "tika-vin01t2:43_7": "kilese aggahaṇatthāya, bhavabhoge vā taṇhādiṭṭhivasena aggahaṇatthāya. Na saṅgahaṇatthāyāti",
  "tika-vin01t2:43_8": "etthāpi imināva nayena attho veditabbo.",
  "tika-vin01t2:44_0": "Nibbattitalokuttaranibbānamevāti saṅkhārehi nikkhantaṃ vivittaṃ, tatoyeva lokato",
  "tika-vin01t2:44_1": "uttiṇṇattā lokuttaraṃ nibbānaṃ. Madanimmadanāyāti vāti ettha avuttasamuccayatthena",
  "tika-vin01t2:44_2": "vā-saddena ādiatthena iti-saddena vā “pipāsavinayāyā”tiādi sabbaṃ saṅgahitanti daṭṭhabbaṃ.",
  "tika-vin01t2:44_3": "Nibbānaṃ ārammaṇaṃ katvā pavattamānena ariyamaggena pahīyamānā rāgamānamadādayo taṃ",
  "tika-vin01t2:44_4": "patvā pahīyanti nāmāti āha “yasmā pana taṃ āgammā”tiādi. Tattha taṃ āgammāti nibbānaṃ",
  "tika-vin01t2:44_5": "āgamma paṭicca ariyamaggassa ārammaṇapaccayabhāvahetu. Mānamadapurisamadādayoti ettha",
  "tika-vin01t2:44_6": "jātiādiṃ nissāya seyyassa “seyyohamasmī”tiādinā uppajjanakamānoyeva madajananaṭṭhena",
  "tika-vin01t2:44_7": "madoti mānamado. Purisamado vuccati purisamāno, “ahaṃ puriso”ti uppajjanakamāno.",
  "tika-vin01t2:44_8": "“Asaddhammasevanasamatthataṃ nissāya pavatto māno, rāgo eva vā purisamado”ti keci.",
  "tika-vin01t2:44_9": "Ādi-saddena balamadayobbanamadādiṃ saṅgaṇhāti. Mahāgaṇṭhipade pana majjhimagaṇṭhipade",
  "tika-vin01t2:44_10": "ca “purisamado nāma sambhavo”ti vuttaṃ, taṃ idha yuttaṃ viya na dissati. Na hi “bhagavatā",
  "tika-vin01t2:44_11": "sambhavassa vināsāya dhammo desito”ti vattuṃ vaṭṭati. Nimmadāti vigatamadabhāvā.",
  "tika-vin01t2:44_12": "Imameva hi atthaṃ dassetuṃ “amadā”ti vuttaṃ. Madā nimmadīyanti ettha amadabhāvaṃ",
  "tika-vin01t2:44_13": "vināsaṃ gacchantīti madanimmadano. Esa nayo sesapadesupi.",
  "tika-vin01t2:45_0": "Kāmapipāsāti kāmānaṃ pātukamyatā, kāmataṇhāti attho. Ālīyanti abhiramitabbaṭṭhena",
  "tika-vin01t2:45_1": "sevīyantīti ālayā, pañca kāmaguṇāti āha “pañca kāmaguṇālayā”ti. Pañcasu hi kāmaguṇesu",
  "tika-vin01t2:45_2": "chandarāgappahāneneva pañca kāmaguṇāpi pahīnā nāma honti, teneva “yo, bhikkhave,",
  "tika-vin01t2:45_3": "rūpesu chandarāgo”tiādi vuttaṃ. Pañcakāmaguṇesu vā ālayā pañcakāmaguṇālayā. Ālīyanti",
  "tika-vin01t2:45_4": "allīyanti abhiramanavasena sevantīti ālayāti hi taṇhāvicaritānaṃ adhivacanaṃ. Tebhūmakavaṭṭanti",
  "tika-vin01t2:45_5": "tīsu bhūmīsu kammakilesavipākā vaṭṭanaṭṭhena vaṭṭaṃ. Virajjatīti palujjati. “Virajjatīti",
  "tika-vin01t2:45_6": "kāmavināso vutto, nirujjhatīti ekappahārena vināso”ti gaṇṭhipadesu vuttaṃ. Virāgo",
  "tika-vin01t2:45_7": "nirodhoti sāmaññacodanāyapi “taṇhākkhayo”ti adhikatattā taṇhāya eva virajjanaṃ nirujjhanañca vuttaṃ.",
  "tika-vin01t2:46_0": "Catasso yoniyoti ettha yonīti khandhakoṭṭhāsassapi kāraṇassapi passāvamaggassapi",
  "tika-vin01t2:46_1": "nāmaṃ. “Catasso nāgayoniyo catasso supaṇṇayoniyo”ti ettha hi khandhakoṭṭhāso yoni",
  "tika-vin01t2:46_2": "nāma. “Yoni hesā bhūmija phalassa adhigamāyā”ti ettha kāraṇaṃ. “Na cāhaṃ brāhmaṇaṃ",
  "tika-vin01t2:46_3": "brūmi, yonijaṃ mattisambhava”nti ettha passāvamaggo. Idha pana khandhakoṭṭhāso “yonī”ti",
  "tika-vin01t2:46_4": "adhippeto. Yavanti tāya sattā amissitāpi samānajātitāya missitā hontīti yoni. Sā",
  "tika-vin01t2:46_5": "pana atthato aṇḍādiuppattiṭṭhānavisiṭṭho khandhānaṃ bhāgaso pavattiviseso, sā ca",
  "tika-vin01t2:46_6": "aṇḍajajalābujasaṃsedajaopapātikavasena catubbidhā. Vuttañhetaṃ “catasso kho imā,",
  "tika-vin01t2:46_7": "sāriputta, yoniyo. Katamā catasso? Aṇḍajā yoni jalābujā yoni saṃsedajā yoni opapātikā yonī”ti.",
  "tika-vin01t2:47_0": "Tattha aṇḍe jātā aṇḍajā. Jalābumhi jātā jalābujā. Saṃsede jātā saṃsedajā. Vinā etehi",
  "tika-vin01t2:47_1": "kāraṇehi uppatitvā viya nibbattāti opapātikā. Ettha ca petaloke tiracchāne manussesu",
  "tika-vin01t2:47_2": "ca aṇḍajādayo catassopi yoniyo sambhavanti, manussesu panettha kecideva opapātikā",
  "tika-vin01t2:47_3": "honti mahāpadumakumārādayo viya. Aṇḍajāpi kontaputtā dvebhātiyatherā viya, saṃsedajāpi",
  "tika-vin01t2:47_4": "padumagabbhe nibbattapokkharasātibrāhmaṇapadumavatīdevīādayo viya kecideva honti,",
  "tika-vin01t2:47_5": "yebhuyyena pana manussā jalābujāva. Petesupi nijjhāmataṇhikapetānaṃ niccadukkhāturatāya",
  "tika-vin01t2:47_6": "kāmasevanā natthi, tasmā te gabbhaseyyakā na honti. Jālāvantatāya na tāsaṃ kucchiyaṃ",
  "tika-vin01t2:47_7": "gabbho saṇṭhāti, tasmā te opapātikāyeva saṃsedajatāyapi asambhavato, avasesapetā",
  "tika-vin01t2:47_8": "pana catuyonikāpi honti. Yathā ca te, evaṃ yakkhāpi sabbacatuppadapakkhijātidīghajātiādayopi",
  "tika-vin01t2:47_9": "sabbe catuyonikāyeva. Sabbe nerayikā ca catumahārājikato paṭṭhāya uparidevā ca opapātikāyeva,",
  "tika-vin01t2:47_10": "bhummadevā pana catuyonikāva honti. Tattha devamanussesu saṃsedajaopapātikānaṃ ayaṃ",
  "tika-vin01t2:47_11": "viseso – saṃsedajā mandā daharā hutvā nibbattanti, opapātikā soḷasavassuddesikā hutvā.",
  "tika-vin01t2:48_0": "Pañca gatiyoti ettha sukatadukkaṭakammavasena gantabbā upapajjitabbāti gatiyo. Yathā",
  "tika-vin01t2:48_1": "hi kammabhavo paramatthato asatipi kārake paccayasāmaggiyā siddho, taṃsamaṅginā santānalakkhaṇena",
  "tika-vin01t2:48_2": "sattena katoti voharīyati, evaṃ upapattibhavalakkhaṇagatiyo paramatthato asatipi",
  "tika-vin01t2:48_3": "gamake taṃtaṃkammavasena yesaṃ tāni kammāni tehi gantabbāti voharīyanti. Apica gatigati",
  "tika-vin01t2:48_4": "nibbattigati ajjhāsayagati vibhavagati nipphattigatīti bahuvidhā gati nāma. Tattha",
  "tika-vin01t2:48_5": "“taṃ gatiṃ pecca gacchāmī”ti ca “yassa gatiṃ na jānanti, devā gandhabbamānusā”ti",
  "tika-vin01t2:48_6": "ca ayaṃ gatigati nāma. “Imesaṃ kho panāhaṃ bhikkhūnaṃ sīlavantānaṃ neva jānāmi āgatiṃ",
  "tika-vin01t2:48_7": "vā gatiṃ vā”ti ayaṃ nibbattigati nāma. “Evampi kho te ahaṃ brahme gatiñca pajānāmi",
  "tika-vin01t2:48_8": "cutiñca pajānāmī”ti ayaṃ ajjhāsayagati nāma. “Vibhavo gati dhammānaṃ, nibbānaṃ arahato",
  "tika-vin01t2:48_9": "gatī”ti ayaṃ vibhavagati nāma. “Dveyeva gatiyo sambhavanti anaññā”ti ayaṃ nipphattigati",
  "tika-vin01t2:48_10": "nāma. Tāsu idha gatigati adhippetā, sā pana nirayatiracchānayonipettivisayamanaussadevānaṃ",
  "tika-vin01t2:48_11": "vasena pañcavidhā hoti. Vuttañhetaṃ – “pañca kho imā, sāriputta, gatiyo. Katamā pañca?",
  "tika-vin01t2:48_12": "Nirayo tiracchānayoni pettivisayo manussā devā”ti.",
  "tika-vin01t2:49_0": "Tattha yassa uppajjati, taṃ brūhentoyeva uppajjatīti ayo, sukhaṃ. Natthi ettha ayoti",
  "tika-vin01t2:49_1": "nirayo, tato eva ramitabbaṃ assādetabbaṃ tattha natthīti niratiatthena nirassādaṭṭhena",
  "tika-vin01t2:49_2": "ca nirayoti vuccati. Tiriyaṃ añcitāti tiracchānā, devamanussādayo viya uddhaṃ dīghā",
  "tika-vin01t2:49_3": "ahutvā tiriyaṃ dīghāti attho. Pakaṭṭhato sukhato ayanaṃ apagamo peccabhāvo, taṃ peccabhāvaṃ",
  "tika-vin01t2:49_4": "pattānaṃ visayoti pettivisayo, petayoni. Manassa ussannatāya manussā, satisūrabhāvabrahmacariyayogyatādiguṇavasena",
  "tika-vin01t2:49_5": "upacitamānasatāya ukkaṭṭhaguṇacittatāya manussāti vuttaṃ hoti, ayaṃ panattho nippariyāyato",
  "tika-vin01t2:49_6": "jambudīpavāsīvasena veditabbo. Yathāha – “tīhi, bhikkhave, ṭhānehi jambudīpakā manussā",
  "tika-vin01t2:49_7": "uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto",
  "tika-vin01t2:49_8": "idha brahmacariyavāso”ti. Tathā hi buddhā ca bhagavanto paccekabuddhā aggasāvakā",
  "tika-vin01t2:49_9": "mahāsāvakā cakkavattino aññe ca mahānubhāvā sattā tattheva uppajjanti, tehi samānarūpāditāya",
  "tika-vin01t2:49_10": "pana saddhiṃ parittadīpavāsīhi itaramahādīpavāsinopi manussātveva paññāyiṃsu.",
  "tika-vin01t2:50_0": "Apare pana bhaṇanti “lobhādīhi alobhādīhi ca sahitassa manassa ussannatāya manussā.",
  "tika-vin01t2:50_1": "Ye hi sattā manussajātikā, tesu visesato lobhādayo alobhādayo ca ussannā. Te lobhādiussannatāya",
  "tika-vin01t2:50_2": "apāyamaggaṃ, alobhādiussannatāya sugatimaggaṃ nibbānagāmimaggañca paripūrenti, tasmā",
  "tika-vin01t2:50_3": "lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino",
  "tika-vin01t2:50_4": "sattavisesā manussāti vuccantī”ti. Lokiyā pana “manuno apaccabhāvena manussā”ti vadanti.",
  "tika-vin01t2:50_5": "Manu nāma paṭhamakappiko lokamariyādāya ādibhūto sattānaṃ hitāhitavidhāyako kattabbākattabbatāvasena",
  "tika-vin01t2:50_6": "pituṭṭhāniyo, yo sāsane mahāsammatoti vuccati amhākaṃ bodhisatto, paccakkhato paramparāya",
  "tika-vin01t2:50_7": "ca tassa ovādānusāsaniyaṃ ṭhitā sattā puttasadisatāya “manussā, mānusā”ti ca vuccanti.",
  "tika-vin01t2:50_8": "Tato eva hi te “mānavā manujā”ti ca voharīyanti.",
  "tika-vin01t2:51_0": "Pañcahi kāmaguṇehi attano attano devānubhāvasaṅkhātehi iddhivisesehi ca dibbanti",
  "tika-vin01t2:51_1": "kīḷanti laḷanti jotantīti devā. Tattha kāmadevā kāmaguṇehi ceva iddhivisesehi ca,",
  "tika-vin01t2:51_2": "itare iddhiviseseheva dibbantīti veditabbā. Saraṇanti vā gamiyanti abhitthavīyantīti",
  "tika-vin01t2:51_3": "vā devā. Ettha ca nirayagatidevagatimanussagatīhi saddhiṃ okāsena khandhā vuttā.",
  "tika-vin01t2:51_4": "Tiracchānayonipettivisayaggahaṇena khandhānaṃ eva gahaṇaṃ veditabbaṃ tesaṃ tādisassa",
  "tika-vin01t2:51_5": "paricchinnassa okāsassa abhāvato. Yattha yattha vā te araññasamuddapabbatapādādike",
  "tika-vin01t2:51_6": "nibaddhavāsaṃ vasanti, tādisassa ṭhānassa vasena okāsopi gahetabbo. Satta viññāṇaṭṭhitiyo",
  "tika-vin01t2:51_7": "nava sattāvāsā ca heṭṭhā saṃvaṇṇitanayā eva. Aparāparabhāvāyāti aparāparaṃ yoniādito",
  "tika-vin01t2:51_8": "yoniādibhāvāya. Ābandhanaṃ gaṇṭhikaraṇaṃ, saṃsibbanaṃ tunnakaraṇaṃ. Taṇhāya nikkhantaṃ",
  "tika-vin01t2:51_9": "tattha tassā sabbaso abhāvato, nikkhamanañcassa taṇhāya visaṃyogo evāti āha “visaṃyutta”nti.",
  "tika-vin01t2:52_0": "Kāmānaṃ pahānanti ettha kāmaggahaṇena kāmīyatīti kāmo, kāmetīti kāmoti duvidhassapi",
  "tika-vin01t2:52_1": "kāmassa saṅgaho katoti āha “vatthukāmānaṃ kilesakāmānañca pahāna”nti. Vatthukāmappahānañcettha",
  "tika-vin01t2:52_2": "tesu chandarāgappahānenāti veditabbaṃ. Kāmasaññānanti kāmesu, kāmasahagatānaṃ vā",
  "tika-vin01t2:52_3": "saññānaṃ. Pariññāti tividhāpi pariññā idhādhippetāti āha “ñātatīraṇapahānavasena",
  "tika-vin01t2:52_4": "tividhā pariññā”ti. Tattha katamā ñātapariññā? Sabbaṃ tebhūmakaṃ nāmarūpaṃ “idaṃ",
  "tika-vin01t2:52_5": "rūpaṃ, ettakaṃ rūpaṃ, na ito bhiyyo, idaṃ nāmaṃ, ettakaṃ nāmaṃ, na ito bhiyyo”ti",
  "tika-vin01t2:52_6": "bhūtupādāyabhedaṃ rūpaṃ phassādibhedaṃ nāmañca lakkhaṇarasapaccupaṭṭhānapadaṭṭhānato",
  "tika-vin01t2:52_7": "vavatthapeti, kammāvijjādikañcassa paccayaṃ pariggaṇhāti, ayaṃ ñātapariññā.",
  "tika-vin01t2:53_0": "Katamā tīraṇapariññā? Evaṃ ñātaṃ katvā taṃ sabbaṃ tīreti aniccato dukkhato rogatoti",
  "tika-vin01t2:53_1": "dvācattālīsāya ākārehi, ayaṃ tīraṇapariññā nāma. Katamā pahānapariññā? Evaṃ tīrayitvā",
  "tika-vin01t2:53_2": "aggamaggena sabbasmiṃ chandarāgaṃ pajahati, ayaṃ pahānapariññā. Diṭṭhivisuddhikaṅkhāvitaraṇavisuddhiyo",
  "tika-vin01t2:53_3": "vā ñātapariññā, maggāmaggapaṭipadāñāṇadassanavisuddhiādayo, kalāpasammasanādianulomapariyosānā",
  "tika-vin01t2:53_4": "vā paññā tīraṇapariññā, ariyamagge ñāṇaṃ nippariyāyena pahānapariññā. Idha pana kāmasaññānaṃ",
  "tika-vin01t2:53_5": "sabhāvalakkhaṇapaṭivedhavasena aniccādisāmaññalakkhaṇavasena ca pavattamānānaṃ ñātatīraṇapariññānampi",
  "tika-vin01t2:53_6": "kiccanipphattiyā maggeneva ijjhanato maggakkhaṇaṃyeva sandhāya tividhāpi pariññā",
  "tika-vin01t2:53_7": "vuttā. Teneva “imesu pañcasu ṭhānesu kilesakkhayakaro lokuttaramaggova kathito”ti vuttaṃ.",
  "tika-vin01t2:54_0": "Kāmesu, kāme vā pātumicchā kāmapipāsāti āha – “kāmesu pātabyatānaṃ, kāme vā pātumicchāna”nti.",
  "tika-vin01t2:54_1": "Imesu pañcasu ṭhānesūti “kāmānaṃ pahānaṃ akkhāta”ntiādinā vuttesu pañcasu ṭhānesu.",
  "tika-vin01t2:54_2": "Tīsu ṭhānesūti “virāgāya dhammo desito, no sarāgāya, visaṃyogāya dhammo desito, no",
  "tika-vin01t2:54_3": "saṃyogāya, anupādānāya dhammo desito, no saupādānāyā”ti evaṃ vuttesu ṭhānesu. Vippaṭisāraṃ",
  "tika-vin01t2:54_4": "karotīti evaṃ taṃ pāpaṃ vippaṭisāraṃ uppādeti. Kīdisaṃ vippaṭisāraṃ karotīti āha",
  "tika-vin01t2:54_5": "“īdisepi nāmā”tiādi.",
  "tika-vin01t2:55_0": "39. Neva piyakamyatāyāti attani satthu neva piyabhāvakāmatāya. Na bhedapurekkhāratāyāti",
  "tika-vin01t2:55_1": "na satthu tena bhikkhunā bhedanādhippāyapurekkhāratāya. Na kalisāsanāropanatthāyāti",
  "tika-vin01t2:55_2": "na dosāropanatthāya. Kalīti kodhassetaṃ adhivacanaṃ, tassa sāsanaṃ kalisāsanaṃ, kodhavasena",
  "tika-vin01t2:55_3": "vuccamāno garahadoso. Velanti sikkhāpadavelaṃ. Mariyādanti tasseva vevacanaṃ. Sikkhāpadañhi",
  "tika-vin01t2:55_4": "anatikkamanīyaṭṭhena “velā, mariyādā”ti ca vuccati.",
  "tika-vin01t2:56_0": "Ajjhācāravītikkamoti methunavasena pavattaajjhācārasaṅkhāto vītikkamo. Pakaraṇeti",
  "tika-vin01t2:56_1": "ettha pa-saddo ārambhavacanoti āha “kattuṃ ārabhatī”ti. Katthaci upasaggo dhātuatthameva",
  "tika-vin01t2:56_2": "vadati, na visesatthajotakoti āha “karotiyeva vā”ti. Jātiyāti khattiyādijātiyā. Gottenāti",
  "tika-vin01t2:56_3": "gotamakassapādigottena. Kolaputtiyenāti khattiyādijātīsuyeva sakkakulasotthiyakulādivisiṭṭhakulānaṃ",
  "tika-vin01t2:56_4": "puttabhāvena. Yasassīti mahāparivāro. Pesalanti piyasīlaṃ. Avikampamānenāti paṭighānunayehi",
  "tika-vin01t2:56_5": "akampamānena. Yassa tasmiṃ attabhāve uppajjanārahānaṃ maggaphalānaṃ upanissayo natthi,",
  "tika-vin01t2:56_6": "taṃ buddhā “moghapurisā”ti vadanti ariṭṭhalāḷudāyīādike viya. Upanissaye satipi tasmiṃ",
  "tika-vin01t2:56_7": "khaṇe magge vā phale vā asati “moghapurisā”ti vadantiyeva dhaniyaupasenattherādike",
  "tika-vin01t2:56_8": "viya. Sudinnassa pana tasmiṃ attabhāve maggaphalānaṃ upanissayo samucchinnoyeva,",
  "tika-vin01t2:56_9": "tena naṃ “moghapurisā”ti āha.",
  "tika-vin01t2:57_0": "Samaṇakaraṇānaṃ dhammānanti hirottappādīnaṃ. Maggaphalanibbānaggahaṇena paṭivedhasāsanassa",
  "tika-vin01t2:57_1": "gahitattā sāsanānanti paṭipattipariyattisāsanānaṃ gahaṇaṃ veditabbaṃ. Chavinti tesaṃ",
  "tika-vin01t2:57_2": "pabhassarakaraṇaṃ chaviṃ. Kiṃ tanti āha “chāya”nti, tesaṃ pakāsakaṃ obhāsanti attho.",
  "tika-vin01t2:57_3": "Kiṃ tanti āha “sundarabhāva”nti. Chavimanugataṃ anucchavikaṃ. Patirūpantiādīsupi",
  "tika-vin01t2:57_4": "“tesa”nti ānetvā sambandhitabbaṃ. Samaṇānaṃ kammaṃ sāmaṇakaṃ, na sāmaṇakaṃ assāmaṇakaṃ.",
  "tika-vin01t2:57_5": "Kathaṃ-saddayogena “na sakkhissasī”ti anāgatavacanaṃ kataṃ. “Nāma-saddayogenā”ti ca vadanti.",
  "tika-vin01t2:58_0": "Dayālukenāti anukampāya sahitena. Paribhāsantoti garahanto. Niruttinayena āsīvisa-saddassa",
  "tika-vin01t2:58_1": "atthaṃ dassento āha “āsu sīgha”ntiādi. Etassāti āsīvisassa. Āgacchatīti yo tena daṭṭho,",
  "tika-vin01t2:58_2": "taṃ patiāgacchati. Āsittavisotipi āsīviso, sakalakāye āsiñcitvā viya ṭhapitaviso",
  "tika-vin01t2:58_3": "parassa ca sarīre āsiñcanavisoti attho. Asitavisotipi āsīviso. Yaṃ yañhi etena asitaṃ",
  "tika-vin01t2:58_4": "hoti paribhuttaṃ, taṃ visameva sampajjati, tasmā asitaṃ visaṃ etassāti asitavisoti",
  "tika-vin01t2:58_5": "vattabbe “āsīviso”ti niruttinayena vuttaṃ. Asisadisavisotipi āsīviso, asi viya tikhiṇaṃ",
  "tika-vin01t2:58_6": "parassa mammacchedanasamatthaṃ visaṃ etassāti āsīvisoti vuttaṃ hoti. Āsīti vā dāṭhā",
  "tika-vin01t2:58_7": "vuccati, tattha sannihitavisoti āsīviso. Sesasappehi kaṇhasappassa mahāvisattā āsīvisassānantaraṃ",
  "tika-vin01t2:58_8": "kaṇhasappo vutto. Sappamukhampi aṅgārakāsu viya bhayāvahattā akusaluppattiyā ṭhānaṃ",
  "tika-vin01t2:58_9": "na hotīti akusalakammato nivāraṇādhippāyena sīlabhedatopi suddhasīle ṭhitassa maraṇameva",
  "tika-vin01t2:58_10": "varataranti dassetuṃ “āsīvisassa kaṇhasappassa mukhe aṅgajātaṃ pakkhittaṃ vara”nti",
  "tika-vin01t2:58_11": "vuttaṃ. Pabbajitena hi katapāpakammaṃ bhagavato āṇātikkamanato vatthumahantatāya",
  "tika-vin01t2:58_12": "mahāsāvajjaṃ. Kāsunti āvāṭopi vuccati rāsipi.",
  "tika-vin01t2:59": "“Kinnu santaramānova, kāsuṃ khaṇasi sārathi;",
  "tika-vin01t2:60": "Puṭṭho me samma akkhāhi, kiṃ kāsuyā karissasī”ti. –",
  "tika-vin01t2:61": "Ettha hi āvāṭo kāsu nāma.",
  "tika-vin01t2:62": "“Aṅgārakāsuṃ apare phuṇanti, narā rudantā paridaḍḍhagattā”ti –",
  "tika-vin01t2:63_0": "Ettha rāsi. Idha pana ubhayampi adhippetanti āha “aṅgārapuṇṇakūpe aṅgārarāsimhi vā”ti.",
  "tika-vin01t2:63_1": "Kassati khaṇīyatīti kāsu, āvāṭo. Kasīyati cīyatīti kāsu, rāsi. Padittāyāti dippamānāya.",
  "tika-vin01t2:63_2": "Saṃ-saddo ettha samantapariyāyoti āha “samantato pajjalitāyā”ti.",
  "tika-vin01t2:64_0": "Idaṃ mātugāmassa aṅgajāte aṅgajātapakkhipanaṃ nidānaṃ kāraṇamassa nirayupapajjanassāti",
  "tika-vin01t2:64_1": "itonidānaṃ, bhāvanapuṃsakañcetaṃ. Paccattavacanassa to-ādeso kato, tassa ca samāsepi",
  "tika-vin01t2:64_2": "alopo. Tattha nāma tvanti ettha tvaṃ-saddo “samāpajjissasī”ti iminā sambandhamupagacchamāno",
  "tika-vin01t2:64_3": "atthīti āha “tvanti taṃsaddassa vevacana”nti. “Yaṃ tanti pana pāṭho yuttarūpo”ti",
  "tika-vin01t2:64_4": "gaṇṭhipadesu vuttaṃ. Yaṃ tanti nāyaṃ uddesaniddeso, yathā loke yaṃ vā taṃ vāti avaññātavacanaṃ,",
  "tika-vin01t2:64_5": "evaṃ daṭṭhabbanti āha – “yaṃ vā taṃ vā hīḷitaṃ avaññātanti vuttaṃ hotī”ti. Nīcajanānanti",
  "tika-vin01t2:64_6": "nihīnaguṇānaṃ sattānaṃ. Gāmadhammanti ettha gāma-saddena gāmavāsino vuttā abhedūpacārenāti",
  "tika-vin01t2:64_7": "āha “gāmavāsikamanussāna”nti. Kilesapaggharaṇakaṃ dhammanti rāgādikilesavissandanakadhammaṃ.",
  "tika-vin01t2:64_8": "Methunadhammo hi rāgaṃ paggharati. Methunadhammassa mahāsāvajjatāya oḷārikattā vuttaṃ",
  "tika-vin01t2:64_9": "“asukhuma”nti. Anipuṇanti tasseva vevacanaṃ. Udake bhavaṃ odakaṃ. Kiṃ taṃ? Udakakiccanti",
  "tika-vin01t2:64_10": "āha – “udakakiccaṃ antikaṃ avasānaṃ assā”ti. Samāpajjissatīti anāgatavacanaṃ nāma-saddayogena",
  "tika-vin01t2:64_11": "katanti āha – “samāpajjissatīti…pe… nāma-saddena yojetabba”nti. Loke methunadhammassa",
  "tika-vin01t2:64_12": "ādikattā koci paṭhamakappiko, na panāyanti āha – “sāsanaṃ sandhāya vadatī”ti. Bahūnanti",
  "tika-vin01t2:64_13": "puggalāpekkhaṃ, na pana akusalāpekkhanti āha “bahūnaṃ puggalāna”nti.",
  "tika-vin01t2:65_0": "Yaṃ asaṃvaraṃ paṭicca dubbharatādupposatādi hoti, so asaṃvaro dubbharatādi-saddena",
  "tika-vin01t2:65_1": "vutto kāraṇe phalūpacārenāti āha – “dubbharatādīnaṃ vatthubhūtassa asaṃvarassā”ti.",
  "tika-vin01t2:65_2": "Vatthubhūtassāti kāraṇabhūtassa. Vasati ettha phalaṃ tadāyattavuttitāyāti hi kāraṇaṃ",
  "tika-vin01t2:65_3": "vatthu. Attāti cittaṃ sarīrañca, cittameva vā. Dubbharatañceva dupposatañca āpajjatīti",
  "tika-vin01t2:65_4": "attanā paccayadāyakehi ca dukkhena bharitabbataṃ posetabbatañca āpajjati. Asaṃvare",
  "tika-vin01t2:65_5": "ṭhito hi ekacco attanopi dubbharo hoti dupposo, ekacco upaṭṭhākānampi. Kathaṃ? Yo",
  "tika-vin01t2:65_6": "hi ambilādīni laddhā anambilādīni pariyesati, aññassa ghare laddhaṃ aññassa ghare",
  "tika-vin01t2:65_7": "chaḍḍento sabbaṃ gāmaṃ caritvā rittapattova vihāraṃ pavisitvā nipajjati, ayaṃ attano",
  "tika-vin01t2:65_8": "dubbharo. Yo pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva",
  "tika-vin01t2:65_9": "dasseti, tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnaṃ",
  "tika-vin01t2:65_10": "deti, ayaṃ upaṭṭhākānaṃ dubbharo. Etaṃ disvā manussā dūratova parivajjenti “dubbharo",
  "tika-vin01t2:65_11": "bhikkhu na sakkā posetu”nti.",
  "tika-vin01t2:66_0": "Mahicchatanti ettha mahantāni vatthūni icchati, mahatī vā panassa icchāti mahiccho,",
  "tika-vin01t2:66_1": "tassa bhāvo mahicchatā, santaguṇavibhāvanatā paṭiggahaṇe amattaññutā ca. Mahiccho",
  "tika-vin01t2:66_2": "hi icchācāre ṭhatvā attani vijjamānasīladhutadhammādiguṇe vibhāveti, tādisassa paṭiggahaṇe",
  "tika-vin01t2:66_3": "amattaññutāpi hoti. Yaṃ sandhāya vadanti “santaguṇasambhāvanatā paṭiggahaṇe ca amattaññutā,",
  "tika-vin01t2:66_4": "etaṃ mahicchatālakkhaṇa”nti. Sā panesā mahicchatā “idhekacco saddho samāno ‘saddhoti",
  "tika-vin01t2:66_5": "maṃ jano jānātū’ti icchati, sīlavā samāno ‘sīlavāti maṃ jano jānātū’ti” iminā nayena",
  "tika-vin01t2:66_6": "āgatāyeva, tāya samannāgato puggalo dussantappiyo hoti, vijātamātāpissa cittaṃ gahetuṃ",
  "tika-vin01t2:66_7": "na sakkoti. Tenetaṃ vuccati –",
  "tika-vin01t2:67": "“Aggikkhandho samuddo ca, mahiccho cāpi puggalo;",
  "tika-vin01t2:68": "Sakaṭena paccayaṃ dentu, tayopete atappiyā”ti. ;",
  "tika-vin01t2:69_0": "Sattehi kilesehi ca saṅgaṇanaṃ samodhānaṃ saṅgaṇikāti āha – “gaṇasaṅgaṇikāya ceva",
  "tika-vin01t2:69_1": "kilesasaṅgaṇikāya cā”ti. Kosajjānugato ca hotīti kusītabhāvena anugato hoti, kusītassa",
  "tika-vin01t2:69_2": "bhāvo kosajjaṃ. Aṭṭhakusītavatthupāripūriyāti ettha kucchitaṃ sīdatīti kusīto da-kārassa",
  "tika-vin01t2:69_3": "ta-kāraṃ katvā. Yassa dhammassa vasena puggalo “kusīto”ti vuccati, so kusītabhāvo",
  "tika-vin01t2:69_4": "idha kusīta-saddena vutto. Vināpi hi bhāvajotanasaddaṃ bhāvattho viññāyati yathā",
  "tika-vin01t2:69_5": "“paṭassa sukka”nti, tasmā kusītabhāvavatthūnīti attho, kosajjakāraṇānīti vuttaṃ hoti. Tathā hi –",
  "tika-vin01t2:70_0": "“Kammaṃ kho me kattabbaṃ bhavissati, kammaṃ kho pana me karontassa kāyo kilamissati,",
  "tika-vin01t2:70_1": "handāhaṃ nipajjāmīti so nipajjati, na vīriyaṃ ārabhati appattassa pattiyā anadhigatassa",
  "tika-vin01t2:70_2": "adhigamāya asacchikatassa sacchikiriyāya, idaṃ paṭhamaṃ kusītavatthu. Ahaṃ kho kammaṃ",
  "tika-vin01t2:70_3": "akāsiṃ, kammaṃ kho pana me karontassa kāyo kilanto, handāhaṃ nipajjāmi…pe… maggo",
  "tika-vin01t2:70_4": "kho me gantabbo bhavissati, maggaṃ kho pana me gacchantassa kāyo kilamissati, handāhaṃ",
  "tika-vin01t2:70_5": "nipajjāmi…pe… ahaṃ kho maggaṃ agamāsiṃ, maggaṃ kho pana me gacchantassa kāyo kilanto,",
  "tika-vin01t2:70_6": "handāhaṃ nipajjāmi…pe… ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa",
  "tika-vin01t2:70_7": "vā paṇītassa vā bhojanassa yāvadatthaṃ pāripūriṃ, tassa me kāyo kilanto akammañño,",
  "tika-vin01t2:70_8": "handāhaṃ nipajjāmi…pe… ahaṃ kho gāmaṃ vā nigamaṃ vā piṇḍāya caranto alatthaṃ lūkhassa",
  "tika-vin01t2:70_9": "vā paṇītassa vā bhojanassa yāvadatthaṃ pāripūriṃ, tassa me kāyo garuko akammañño",
  "tika-vin01t2:70_10": "māsācitaṃ maññe, handāhaṃ nipajjāmi…pe… uppanno kho me ayaṃ appamattako ābādho, atthi",
  "tika-vin01t2:70_11": "kappo nipajjituṃ, handāhaṃ nipajjāmi…pe… ahaṃ kho gilānā vuṭṭhito aciravuṭṭhito gelaññā,",
  "tika-vin01t2:70_12": "tassa me kāyo dubbalo akammañño, handāhaṃ nipajjāmīti so nipajjati, na vīriyaṃ ārabhati",
  "tika-vin01t2:70_13": "appattassa pattiyā anadhigatassa adhigamāya asacchikatassa sacchikiriyāya. Idaṃ aṭṭhamaṃ kusītavatthu”nti –",
  "tika-vin01t2:71": "Evamāgatāni “handāhaṃ nipajjāmī”ti evaṃ pavattaosīdanāni uparūpari kosajjakāraṇattā aṭṭha kusītavatthūni nāma, tesaṃ pāripūriyā saṃvattatīti attho.",
  "tika-vin01t2:72_0": "Subharo hoti suposoti attano upaṭṭhākehi ca sukhena bharitabbo posetabboti attho.",
  "tika-vin01t2:72_1": "Saṃvare ṭhito hi ekacco attanopi subharo hoti suposo, ekacco upaṭṭhākānampi. Kathaṃ?",
  "tika-vin01t2:72_2": "Yo hi yaṃ kiñci lūkhaṃ vā paṇītaṃ vā laddhā tuṭṭhacittova bhuñjitvā vihāraṃ gantvā",
  "tika-vin01t2:72_3": "attano kammaṃ karoti, ayaṃ attano subharo. Yo pana paresampi appaṃ vā bahuṃ vā lūkhaṃ",
  "tika-vin01t2:72_4": "vā paṇītaṃ vā dānaṃ ahīḷetvā attamano vippasannamukho hutvā etesaṃ sammukhāva paribhuñjitvā",
  "tika-vin01t2:72_5": "yāti, ayaṃ upaṭṭhākānaṃ subharo. Etaṃ disvā manussā ativiya vissatthā honti, “amhākaṃ",
  "tika-vin01t2:72_6": "bhadanto subharo, thokathokenapi tussati, mayameva naṃ posessāmā”ti paṭiññaṃ katvā",
  "tika-vin01t2:72_7": "posenti. Appicchatanti icchāvirahitattaṃ. Ettha hi byañjanaṃ sāvasesaṃ viya, attho",
  "tika-vin01t2:72_8": "pana niravaseso. Appa-saddo hettha abhāvatthoti sakkā viññātuṃ “appābādhatañca sañjānāmī”tiādīsu",
  "tika-vin01t2:72_9": "viya. Tenevāha “nittaṇhabhāva”nti.",
  "tika-vin01t2:73_0": "Tippabhedāya santuṭṭhiyāti yathālābhādisantosasāmaññena vuttaṃ, catūsu pana paccayesu",
  "tika-vin01t2:73_1": "tayo tayo santosāti dvādasavidho hoti santoso. Kathaṃ? Cīvare yathālābhasantoso yathābalasantoso",
  "tika-vin01t2:73_2": "yathāsāruppasantosoti tividho hoti santoso. Evaṃ piṇḍapātādīsu. Tassāyaṃ pabhedasaṃvaṇṇanā",
  "tika-vin01t2:73_3": "– idha bhikkhu cīvaraṃ labhati sundaraṃ vā asundaraṃ vā, so teneva yāpeti aññaṃ na",
  "tika-vin01t2:73_4": "pattheti, labhantopi na gaṇhāti. Ayamassa cīvare yathālābhasantoso. Atha pana pakatidubbalo",
  "tika-vin01t2:73_5": "vā hoti ābādhajarābhibhūto vā, garucīvaraṃ pārupanto kilamati, so sabhāgena bhikkhunā",
  "tika-vin01t2:73_6": "saddhiṃ taṃ parivattetvā lahukena yāpentopi santuṭṭhoyeva hoti. Ayamassa cīvare yathābalasantoso.",
  "tika-vin01t2:73_7": "Pakatidubbalādīnañhi garucīvarāni na phāsubhāvāvahāni sarīrakhedāvahāni ca hontīti",
  "tika-vin01t2:73_8": "payojanavasena anatricchatādivasena tāni parivattetvā lahukacīvaraparibhogo na santosavirodhīti.",
  "tika-vin01t2:73_9": "Aparo paṇītapaccayalābhī hoti, so paṭṭacīvarādīnaṃ aññataraṃ mahagghacīvaraṃ bahūni",
  "tika-vin01t2:73_10": "vā pana cīvarāni labhitvā “idaṃ therānaṃ cirapabbajitānaṃ, idaṃ bahussutānaṃ anurūpaṃ,",
  "tika-vin01t2:73_11": "idaṃ gilānānaṃ, idaṃ appalābhānaṃ hotū”ti datvā tesaṃ purāṇacīvaraṃ vā saṅkārakūṭādito",
  "tika-vin01t2:73_12": "vā nantakāni uccinitvā tehi saṅghāṭiṃ katvā dhārentopi santuṭṭhova hoti. Ayamassa",
  "tika-vin01t2:73_13": "cīvare yathāsāruppasantoso. Mahagghañhi cīvaraṃ bahūni vā cīvarāni labhitvāpi tāni",
  "tika-vin01t2:73_14": "vissajjetvā tadaññassa gahaṇaṃ yathāsāruppanaye ṭhitattā na santosavirodhīti.",
  "tika-vin01t2:74_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti aññaṃ",
  "tika-vin01t2:74_1": "na pattheti, labhantopi na gaṇhāti. Ayamassa piṇḍapāte yathālābhasantoso. Yo pana",
  "tika-vin01t2:74_2": "attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena",
  "tika-vin01t2:74_3": "aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā",
  "tika-vin01t2:74_4": "samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo",
  "tika-vin01t2:74_5": "bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajitabahussutaappalābhagilānānaṃ",
  "tika-vin01t2:74_6": "datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "tika-vin01t2:74_7": "Ayamassa piṇḍapāte yathāsāruppasantoso.",
  "tika-vin01t2:75_0": "Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ,",
  "tika-vin01t2:75_1": "na paṭighaṃ uppādeti, antamaso tiṇasantharakenapi yathāladdheneva tussati. Ayamassa",
  "tika-vin01t2:75_2": "senāsane yathālābhasantoso. Yo pana attano pakativiruddhaṃ vā byādhiviruddhaṃ vā",
  "tika-vin01t2:75_3": "senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā",
  "tika-vin01t2:75_4": "tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.",
  "tika-vin01t2:75_5": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni",
  "tika-vin01t2:75_6": "cīvarādīni viya cirapabbajitabahussutaappalābhagilānānaṃ datvā yattha katthaci vasantopi",
  "tika-vin01t2:75_7": "santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ nāma",
  "tika-vin01t2:75_8": "pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato",
  "tika-vin01t2:75_9": "pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "tika-vin01t2:75_10": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti. Ayampissa",
  "tika-vin01t2:75_11": "senāsane yathāsāruppasantoso.",
  "tika-vin01t2:76_0": "Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva",
  "tika-vin01t2:76_1": "tussati aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.",
  "tika-vin01t2:76_2": "Yo pana telena atthiko phāṇitaṃ labhati, so taṃ sabhāgassa bhikkhuno datvā tassa",
  "tika-vin01t2:76_3": "hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "tika-vin01t2:76_4": "Ayamassa gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ",
  "tika-vin01t2:76_5": "labhati, so taṃ cīvaraṃ viya cirapabbajitabahussutaappalābhagilānānaṃ datvā tesaṃ",
  "tika-vin01t2:76_6": "ābhatena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ",
  "tika-vin01t2:76_7": "ṭhapetvā ekasmiṃ catumadhuraṃ “gaṇha, bhante, yadicchasī”ti vuccamāno sacassa tesu",
  "tika-vin01t2:76_8": "aññatarenapi rogo vūpasammati, atha “muttaharītakaṃ nāma buddhādīhi vaṇṇita”nti catumadhuraṃ",
  "tika-vin01t2:76_9": "paṭikkhipitvā muttaharītakeneva bhesajjaṃ karonto paramasantuṭṭhova hoti. Ayamassa",
  "tika-vin01t2:76_10": "gilānapaccaye yathāsāruppasantoso. Evaṃ yathālābhādivasena tippabhedo santoso catunnaṃ",
  "tika-vin01t2:76_11": "paccayānaṃ vasena dvādasavidho hotīti veditabbo.",
  "tika-vin01t2:77_0": "Kāmavitakkabyāpādavitakkavihiṃsāvitakkānaṃ vasena akusalavitakkattayaṃ. Nekkhammavitakkaabyāpādavitakkaavihiṃ",
  "tika-vin01t2:77_1": "sāvitakkānaṃ vasena kusalavitakkattayaṃ. Sabbakilesāpacayabhūtāya vivaṭṭāyāti rāgādisabbakilesānaṃ",
  "tika-vin01t2:77_2": "apacayahetubhūtāya nibbānadhātuyā. Aṭṭhavīriyārambhavatthupāripūriyāti aṭṭhannaṃ",
  "tika-vin01t2:77_3": "vīriyārambhakāraṇānaṃ pāripūriyā. Yathā tathā paṭhamaṃ pavattaabbhussahanañhi upari",
  "tika-vin01t2:77_4": "vīriyārambhassa kāraṇaṃ hoti. Anurūpapaccavekkhaṇāsahitāni hi abbhussahanāni tammūlakāni",
  "tika-vin01t2:77_5": "vā paccavekkhaṇāni aṭṭha vīriyārambhavatthūnīti veditabbāni. Tathā hi –",
  "tika-vin01t2:78_0": "“Kammaṃ kho me kattabbaṃ bhavissati, kammaṃ kho pana me karontena na sukaraṃ buddhānaṃ",
  "tika-vin01t2:78_1": "sāsanaṃ manasi kātuṃ, handāhaṃ vīriyaṃ ārabhāmi appattassa pattiyā anadhigatassa",
  "tika-vin01t2:78_2": "adhigamāya asacchikatassa sacchikiriyāya. Ahaṃ kho kammaṃ akāsiṃ, kammaṃ kho panāhaṃ",
  "tika-vin01t2:78_3": "karonto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe… maggo",
  "tika-vin01t2:78_4": "kho me gantabbo bhavissati, maggaṃ kho pana me gacchantena na sukaraṃ buddhānaṃ sāsanaṃ",
  "tika-vin01t2:78_5": "manasi kātuṃ, handāhaṃ vīriyaṃ ārabhāmi…pe… ahaṃ kho maggaṃ agamāsiṃ, maggaṃ kho",
  "tika-vin01t2:78_6": "panāhaṃ gacchanto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe…",
  "tika-vin01t2:78_7": "ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa",
  "tika-vin01t2:78_8": "yāvadatthaṃ pāripūriṃ, tassa me kāyo lahuko kammañño, handāhaṃ vīriyaṃ ārabhāmi…pe…",
  "tika-vin01t2:78_9": "ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa",
  "tika-vin01t2:78_10": "yāvadatthaṃ pāripūriṃ, tassa me kāyo balavā kammañño, handāhaṃ vīriyaṃ ārabhāmi…pe…",
  "tika-vin01t2:78_11": "uppanno kho me ayaṃ appamattako ābādho, ṭhānaṃ kho panetaṃ vijjati, yaṃ me ābādho",
  "tika-vin01t2:78_12": "pavaḍḍheyya, handāhaṃ vīriyaṃ ārabhāmi…pe… ahaṃ kho gilānā vuṭṭhito aciravuṭṭhito",
  "tika-vin01t2:78_13": "gelaññā, ṭhānaṃ kho panetaṃ vijjati, yaṃ me ābādho paccudāvatteyya, handāhaṃ vīriyaṃ",
  "tika-vin01t2:78_14": "ārabhāmi appattassa pattiyā anadhigatassa adhigamāya asacchikatassa sacchikiriyāyā”ti –",
  "tika-vin01t2:79": "Evaṃ pavattaanurūpapaccavekkhaṇāsahitāni abbhussahanāni tammūlakāni vā paccavekkhaṇāni aṭṭha vīriyārambhavatthūni nāma.",
  "tika-vin01t2:80_0": "Tadanucchavikaṃ tadanulomikanti ettha ta-saddo vakkhamānāpekkho ca atītāpekkho ca",
  "tika-vin01t2:80_1": "hotīti āha “yaṃ idāni sikkhāpadaṃ paññapessatī”tiādi. Sabbanāmāni hi vakkhamānavacanānipi",
  "tika-vin01t2:80_2": "honti pakkantavacanānipi. Saṃvarappahānapaṭisaṃyuttanti pañcasaṃvarehi ceva pañcapahānehi",
  "tika-vin01t2:80_3": "ca paṭisaṃyuttaṃ. Pañcavidho hi saṃvaro sīlasaṃvaro satisaṃvaro ñāṇasaṃvaro khantisaṃvaro",
  "tika-vin01t2:80_4": "vīriyasaṃvaroti. Pahānampi pañcavidhaṃ tadaṅgappahānaṃ vikkhambhanappahānaṃ samucchedappahānaṃ",
  "tika-vin01t2:80_5": "paṭippassaddhippahānaṃ nissaraṇappahānanti.",
  "tika-vin01t2:81_0": "Tattha “iminā pātimokkhasaṃvarena upeto hoti samupeto”ti evamāgato pātimokkhasaṃvaro",
  "tika-vin01t2:81_1": "sīlasaṃvaro nāma, so ca atthato kāyikavācasiko avītikkamo. “Rakkhati cakkhundriyaṃ,",
  "tika-vin01t2:81_2": "cakkhundriye saṃvaraṃ āpajjatī”ti evamāgatā indriyārakkhā satisaṃvaro, sā ca atthato",
  "tika-vin01t2:81_3": "tathāpavattā sati eva. “Sotānaṃ saṃvaraṃ brūmi, paññāyete pidhīyare”ti evamāgato",
  "tika-vin01t2:81_4": "ñāṇasaṃvaro. Ettha hi “sotānaṃ saṃvaraṃ brūmī”ti vatvā “paññāyete pidhīyare”ti vacanato",
  "tika-vin01t2:81_5": "sotasaṅkhātānaṃ taṇhādiṭṭhiduccaritaavijjādikilesānaṃ samucchedakañāṇaṃ pidahanaṭṭhena",
  "tika-vin01t2:81_6": "saṃvaroti vuttaṃ. “Khamo hoti sītassa uṇhassā”tievamāgatā adhivāsanā khantisaṃvaro,",
  "tika-vin01t2:81_7": "sā ca atthato tathāpavattā khandhā adoso vā. Paññāti eke, taṃ na gahetabbaṃ. “Uppannaṃ",
  "tika-vin01t2:81_8": "kāmavitakkaṃ nādhivāsetī”ti evamāgataṃ kāmavitakkādīnaṃ vinodanavasena pavattaṃ vīriyameva",
  "tika-vin01t2:81_9": "vīriyasaṃvaro. Sabbo cāyaṃ saṃvaro yathāsakaṃ saṃvaritabbānaṃ dussīlyasaṅkhātānaṃ",
  "tika-vin01t2:81_10": "kāyavacīduccaritānaṃ muṭṭhassaccasaṅkhātassa pamādassa abhijjhādīnaṃ vā akkhanti",
  "tika-vin01t2:81_11": "aññāṇakosajjānañca saṃvaraṇato pidahanato chādanato “saṃvaro”ti vuccati. Saṃvaratīti",
  "tika-vin01t2:81_12": "saṃvaro, pidahati nivāreti pavattituṃ na detīti attho. Paccayasamavāye uppajjanārahānaṃ",
  "tika-vin01t2:81_13": "kāyaduccaritādīnaṃ tathā tathā anuppādanameva hi idha saṃvaraṇaṃ nāma. Evaṃ tāva",
  "tika-vin01t2:81_14": "pañcavidho saṃvaro veditabbo.",
  "tika-vin01t2:82_0": "Tena tena guṇaṅgena tassa tassa aguṇaṅgassa pahānaṃ tadaṅgappahānaṃ. Nāmarūpaparicchedādīsu",
  "tika-vin01t2:82_1": "hi vipassanāñāṇesu paṭipakkhabhāvato dīpālokeneva tamassa nāmarūpavavatthānena sakkāyadiṭṭhiyā,",
  "tika-vin01t2:82_2": "paccayapariggahena ahetuvisamahetudiṭṭhīnaṃ, tasseva aparabhāge uppannena kaṅkhāvitaraṇena",
  "tika-vin01t2:82_3": "kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena",
  "tika-vin01t2:82_4": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "tika-vin01t2:82_5": "bhayadassanena sabhaye abhayasaññāyātiādinā nayena tena tena vipassanāñāṇena tassa",
  "tika-vin01t2:82_6": "tassa aguṇaṅgassa pahānaṃ tadaṅgappahānanti veditabbaṃ. Yaṃ pana upacārappanābhedena",
  "tika-vin01t2:82_7": "samādhinā pavattinivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ",
  "tika-vin01t2:82_8": "pahānaṃ, etaṃ vikkhambhanappahānaṃ nāma. Vikkhambhanameva pahānaṃ vikkhambhanappahānaṃ.",
  "tika-vin01t2:82_9": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ",
  "tika-vin01t2:82_10": "pahānāyā”tiādinā nayena vuttassa samudayapakkhiyassa kilesagaṇassa accantaṃ appavattibhāvena",
  "tika-vin01t2:82_11": "pahānaṃ, idaṃ samucchedappahānaṃ nāma. Yaṃ pana phalakkhaṇe paṭippassaddhattaṃ vūpasantatā",
  "tika-vin01t2:82_12": "kilesānaṃ, etaṃ paṭippassaddhippahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ",
  "tika-vin01t2:82_13": "nibbānaṃ, etaṃ nissaraṇappahānaṃ nāma. Sabbampi cetaṃ cāgaṭṭhena pahānanti vuccati.",
  "tika-vin01t2:82_14": "Evamimehi yathāvuttasaṃvarehi ceva pahānehi ca paṭisaṃyuttā dhammadesanā “saṃvarappahānapaṭisaṃyuttā”ti veditabbā.",
  "tika-vin01t2:83_0": "Asuttantavinibaddhanti suttantesu anibaddhaṃ, pāḷianāruḷhanti attho. Pakiṇṇakadhammadesanā",
  "tika-vin01t2:83_1": "hi saṅgahaṃ na ārohati. Vuttamevatthaṃ pakāsento āha “pāḷivinimutta”nti. Atha vā",
  "tika-vin01t2:83_2": "asuttantavinibaddhanti suttābhidhammapāḷiṃ anāruḷhabhāvaṃ sandhāya vuttaṃ, pāḷivinimuttanti",
  "tika-vin01t2:83_3": "vinayapāḷiṃ anāruḷhabhāvaṃ sandhāya. Okkantikadhammadesanā nāma ñāṇena anupavisitvā",
  "tika-vin01t2:83_4": "antarā kathiyamānā dhammadesanā, paṭikkhipanādhippāyā bhaddālittherasadisā. Samparetabbato",
  "tika-vin01t2:83_5": "pecca gantabbato samparāyo, paraloko. Tattha bhavaṃ samparāyikaṃ. Vaṭṭabhayena tajjentoti",
  "tika-vin01t2:83_6": "“evaṃ dussīlā nirayādīsu dukkhaṃ pāpuṇantī”ti tajjento. Dīghanikāyappamāṇampi majjhimanikāyappamāṇampi",
  "tika-vin01t2:83_7": "dhammadesanaṃ karotīti “tena khaṇena tena muhuttena kathaṃ bhagavā tāvamahantaṃ dhammadesanaṃ",
  "tika-vin01t2:83_8": "karotī”ti na vattabbaṃ. Yāvatā hi lokiyamahājanā ekaṃ padaṃ kathenti, tāva ānandatthero",
  "tika-vin01t2:83_9": "aṭṭha padāni katheti. Ānandatthere pana ekaṃ padaṃ kathenteyeva bhagavā soḷasa padāni",
  "tika-vin01t2:83_10": "katheti. Iminā nayena lokiyajanassa ekapaduccāraṇakkhaṇe bhagavā aṭṭhavīsasataṃ padāni",
  "tika-vin01t2:83_11": "katheti. Kasmā? Bhagavato hi jivhā mudu, dantāvaraṇaṃ suphusitaṃ, vacanaṃ agaḷitaṃ,",
  "tika-vin01t2:83_12": "bhavaṅgaparivāso lahuko, tasmā sace eko bhikkhu kāyānupassanaṃ pucchati, añño vedanānupassanaṃ,",
  "tika-vin01t2:83_13": "añño cittānupassanaṃ, añño dhammānupassanaṃ, “iminā puṭṭhe ahaṃ pucchissāmī”ti eko",
  "tika-vin01t2:83_14": "ekaṃ na oloketi, evaṃ santepi tesaṃ bhikkhūnaṃ “ayaṃ paṭhamaṃ pucchi, ayaṃ dutiya”ntiādinā",
  "tika-vin01t2:83_15": "pucchanavāro tādisassa paññavato paññāyati sukhumassa antarassa labbhanato. Buddhānaṃ",
  "tika-vin01t2:83_16": "pana desanāvāro aññesaṃ na paññāyateva accharāsaṅghātamatte khaṇe anekakoṭisahassacittappavattisambhavato.",
  "tika-vin01t2:83_17": "Daḷhadhammena dhanuggahena khittasarassa vidatthicaturaṅgulaṃ tālacchāyaṃ atikkamanato",
  "tika-vin01t2:83_18": "puretaraṃyeva bhagavā cuddasavidhena kāyānupassanaṃ, navavidhena vedanānupassanaṃ,",
  "tika-vin01t2:83_19": "soḷasavidhena cittānupassanaṃ, pañcavidhena dhammānupassanaṃ katheti. Tiṭṭhantu vā",
  "tika-vin01t2:83_20": "ete cattāro, sace hi aññe cattāro sammappadhānesu, aññe iddhipādesu, aññe pañcindriyesu,",
  "tika-vin01t2:83_21": "aññe pañcabalesu, aññe sattabojjhaṅgesu, aññe aṭṭhamaggaṅgesu pañhe puccheyyuṃ, tampi",
  "tika-vin01t2:83_22": "bhagavā katheyya. Tiṭṭhantu vā ete aṭṭha, sace aññe sattatiṃsa janā bodhipakkhiyesu",
  "tika-vin01t2:83_23": "pañhe puccheyyuṃ, tampi bhagavā tāvadeva katheyya.",
  "tika-vin01t2:84_0": "Mūlaṃ nissayo patiṭṭhāti pacchimaṃ pacchimaṃ paṭhamassa paṭhamassa vevacananti daṭṭhabbaṃ.",
  "tika-vin01t2:84_1": "Tattha patiṭṭhāti sampayogavasena upanissayavasena ca okāsabhāvo. Sikkhāsaṅkhātānañhi",
  "tika-vin01t2:84_2": "avasesakusaladhammānaṃ methunaviratisampayogavasena vā patiṭṭhā siyā upanissayabhāvena",
  "tika-vin01t2:84_3": "vā. Tenevāha “methunasaṃvaro hī”tiādi. Vuttatthavasenāti patiṭṭhāadhigamūpāyavasena.",
  "tika-vin01t2:84_4": "Sikkhāpadavibhaṅge niddiṭṭhaviraticetanā taṃsampayuttadhammā ca sikkhāpadanti dassetukāmo",
  "tika-vin01t2:84_5": "āha – “ayañca attho sikkhāpadavibhaṅge vuttanayena veditabbo”ti. Sikkhāpadavibhaṅge",
  "tika-vin01t2:84_6": "hi viratiādayo dhammā nippariyāyato pariyāyato ca “sikkhāpada”nti vuttā. Vuttañhetaṃ –",
  "tika-vin01t2:85_0": "“Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ",
  "tika-vin01t2:85_1": "kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā",
  "tika-vin01t2:85_2": "viramantassa, yā tasmiṃ samaye kāmesumicchācārā ārati virati paṭivirati veramaṇī",
  "tika-vin01t2:85_3": "akiriyā akaraṇaṃ anajjhāpatti velānatikkamo setughāto, idaṃ vuccati kāmesumicchācārā",
  "tika-vin01t2:85_4": "veramaṇī sikkhāpadaṃ. Avasesā dhammā veramaṇiyā sampayuttā.",
  "tika-vin01t2:86_0": "“Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ",
  "tika-vin01t2:86_1": "kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā",
  "tika-vin01t2:86_2": "viramantassa, yā tasmiṃ samaye cetanā sañcetanā cetayitattaṃ, idaṃ vuccati kāmesumicchācārā",
  "tika-vin01t2:86_3": "veramaṇī sikkhāpadaṃ. Avasesā dhammā cetanāya sampayuttā.",
  "tika-vin01t2:87_0": "“Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ",
  "tika-vin01t2:87_1": "kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā",
  "tika-vin01t2:87_2": "viramantassa, yo tasmiṃ samaye phasso…pe… paggāho avikkhepo, idaṃ vuccati kāmesumicchācārā",
  "tika-vin01t2:87_3": "veramaṇī sikkhāpada”nti.",
  "tika-vin01t2:88_0": "Ettha hi yasmā na kevalaṃ viratiyeva sikkhāpadaṃ, cetanāpi sikkhāpadameva, tasmā",
  "tika-vin01t2:88_1": "taṃ dassetuṃ dutiyanayo vutto. Yasmā ca na kevalaṃ eteyeva dve dhammā sikkhāpadaṃ,",
  "tika-vin01t2:88_2": "cetanāsampayuttā pana paropaṇṇāsa dhammāpi sikkhitabbakoṭṭhāsato sikkhāpadameva,",
  "tika-vin01t2:88_3": "tasmā tatiyanayo dassito. Duvidhañhi sikkhāpadaṃ nippariyāyasikkhāpadaṃ pariyāyasikkhāpadanti.",
  "tika-vin01t2:88_4": "Tattha virati nippariyāyasikkhāpadaṃ. Sā hi “pāṇātipātā veramaṇī”ti pāḷiyaṃ āgatā,",
  "tika-vin01t2:88_5": "no cetanā. Viramanto ca tāya eva tato tato viramati, na cetanāya, cetanampi pana",
  "tika-vin01t2:88_6": "āharitvā dasseti, tathā sesacetanāsampayuttadhamme. Tasmā cetanā ceva avasesasampayuttadhammā",
  "tika-vin01t2:88_7": "ca pariyāyasikkhāpadanti veditabbaṃ.",
  "tika-vin01t2:89_0": "Idāni na kevalaṃ idha viratiādayo dhammāva sikkhāpadaṃ, atha kho tadatthajotikā paññattipīti",
  "tika-vin01t2:89_1": "dassento āha “apicā”tiādi. “Yo tattha nāmakāyo padakāyoti idaṃ mahāaṭṭhakathāyaṃ",
  "tika-vin01t2:89_2": "vutta”nti vadanti. Nāmakāyoti nāmasamūho nāmapaṇṇattiyeva. Padaniruttibyañjanāni",
  "tika-vin01t2:89_3": "nāmavevacanāneva “nāmaṃ nāmakammaṃ nāmaniruttī”tiādīsu viya. Sikkhākoṭṭhāsoti viratiādayova",
  "tika-vin01t2:89_4": "vuttā, tadatthajotakaṃ vacanampi sikkhāpadanti idampi ettha labbhateva.",
  "tika-vin01t2:90_0": "Atthavaseti vuddhivisese ānisaṃsavisese. Tesaṃ pana sikkhāpadapaññattikāraṇattā āha",
  "tika-vin01t2:90_1": "“dasa kāraṇavase”ti, dasa kāraṇaviseseti attho. Tenāha “hitavisese”ti. Atthoyeva",
  "tika-vin01t2:90_2": "vā atthavaso, dasa atthe dasa kāraṇānīti vuttaṃ hoti. Atha vā attho phalaṃ tadadhīnavuttitāya",
  "tika-vin01t2:90_3": "vaso etassāti atthavaso, hetūti evampettha attho daṭṭhabbo. Suṭṭhu devāti idaṃ rājantepurappavesanasikkhāpade",
  "tika-vin01t2:90_4": "vuttaṃ. “Ye mama sotabbaṃ saddahātabbaṃ maññissanti, tesaṃ taṃ assa dīgharattaṃ hitāya",
  "tika-vin01t2:90_5": "sukhāyā”ti vuttattā “yo ca tathāgatassa vacanaṃ sampaṭicchati, tassa taṃ dīgharattaṃ",
  "tika-vin01t2:90_6": "hitāya sukhāya hotī”ti vuttaṃ. Asampaṭicchane ādīnavanti bhaddālisutte viya asampaṭicchane",
  "tika-vin01t2:90_7": "ādīnavaṃ dassetvā. Sukhavihārābhāve sahajīvamānassa abhāvato sahajīvitāpi sukhavihārova",
  "tika-vin01t2:90_8": "vutto. Sukhavihāro nāma catunnaṃ iriyāpathavihārānaṃ phāsutā.",
  "tika-vin01t2:91_0": "Maṅkutanti nittejabhāvaṃ. Dhammenātiādīsu dhammoti bhūtaṃ vatthu. Vinayoti codanā",
  "tika-vin01t2:91_1": "ceva sāraṇā ca. Satthusāsananti ñattisampadā ceva anussāvanasampadā ca. Piyasīlānanti",
  "tika-vin01t2:91_2": "sikkhākāmānaṃ. Tesañhi sīlaṃ piyaṃ hoti. Tenevāha “sikkhattayapāripūriyā ghaṭamānā”ti.",
  "tika-vin01t2:91_3": "Sandiṭṭhamānāti saṃsayaṃ āpajjamānā. Ubbāḷhā hontīti pīḷitā honti. Saṅghakammānīti",
  "tika-vin01t2:91_4": "satipi uposathapavāraṇānaṃ saṅghakammabhāve gobalibaddañāyena uposathaṃ pavāraṇañca",
  "tika-vin01t2:91_5": "ṭhapetvā upasampadādisesasaṅghakammānaṃ gahaṇaṃ veditabbaṃ. Samaggānaṃ bhāvo sāmaggī.",
  "tika-vin01t2:92": "“Na vo ahaṃ, cunda, diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "tika-vin01t2:93": "“Yena devūpapatyassa, gandhabbo vā vihaṅgamo;",
  "tika-vin01t2:94": "Yakkhattaṃ yena gaccheyyaṃ, manussattañca abbaje;",
  "tika-vin01t2:95": "Te mayhaṃ āsavā khīṇā, viddhastā vinaḷīkatā”ti. –",
  "tika-vin01t2:96_0": "Ettha tebhūmakaṃ kammaṃ avasesā ca akusalā dhammā. Idha pana parūpavādavippaṭisāravadhabandhādayo",
  "tika-vin01t2:96_1": "ceva apāyadukkhabhūtā ca nānappakārā upaddavā āsavāti āha – “asaṃvare ṭhitena tasmiṃyeva",
  "tika-vin01t2:96_2": "attabhāve pattabbā”tiādi. Yadi hi bhagavā sikkhāpadaṃ na paññapeyya, tato asaddhammapaṭisevanaadinnādānapāṇātipātādihetu",
  "tika-vin01t2:96_3": "ye uppajjeyyuṃ parūpavādādayo diṭṭhadhammikā nānappakārā anatthā, ye ca taṃnimittameva",
  "tika-vin01t2:96_4": "nirayādīsu nibbattassa pañcavidhabandhanakammakāraṇādivasena mahādukkhānubhavananānappakārā",
  "tika-vin01t2:96_5": "anatthā, te sandhāya idaṃ vuttaṃ “diṭṭhadhammikānaṃ āsavānaṃ saṃvarāya samparāyikānaṃ",
  "tika-vin01t2:96_6": "āsavānaṃ paṭighātāyā”ti. Diṭṭhadhammo vuccati paccakkho attabhāvo, tattha bhavā diṭṭhadhammikā.",
  "tika-vin01t2:96_7": "Tena vuttaṃ “tasmiṃyeva attabhāve pattabbā”ti. Sammukhā garahaṇaṃ akitti, parammukhā",
  "tika-vin01t2:96_8": "garahaṇaṃ ayaso. Atha vā sammukhā parammukhā ca garahaṇaṃ akitti, parivārahāni ayasoti",
  "tika-vin01t2:96_9": "veditabbaṃ. Āgamanamaggathakanāyāti āgamanadvārapidahanatthāya. Samparetabbato pecca",
  "tika-vin01t2:96_10": "gantabbato samparāyo, paralokoti āha “samparāye narakādīsū”ti. Methunādīni rajjanaṭṭhānāni,",
  "tika-vin01t2:96_11": "pāṇātipātādīni dussanaṭṭhānāni.",
  "tika-vin01t2:97_0": "Cuddasa khandhakavattāni nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin01t2:97_1": "imāni cuddasa vattāni. Tato aññāni pana kadāci tajjanīyakammakatādikāleyeva caritabbāni",
  "tika-vin01t2:97_2": "dveasīti mahāvattāni, na sabbāsu avatthāsu caritabbāni, tasmā cuddasakhandhakavattesu",
  "tika-vin01t2:97_3": "agaṇitāni, tāni pana “pārivāsikānaṃ bhikkhūnaṃ vattaṃ paññapessāmī”ti ārabhitvā “na",
  "tika-vin01t2:97_4": "upasampādetabbaṃ…pe… na chamāyaṃ caṅkamante caṅkame caṅkamitabba”nti vuttāvasānāni",
  "tika-vin01t2:97_5": "chasaṭṭhi, tato paraṃ “na, bhikkhave, pārivāsikena bhikkhunā pārivāsikavuḍḍhatarena",
  "tika-vin01t2:97_6": "bhikkhunā saddhiṃ, mūlāyapaṭikassanārahena, mānattārahena, mānattacārikena, abbhānārahena",
  "tika-vin01t2:97_7": "bhikkhunā saddhiṃ ekacchanne āvāse vatthabba”ntiādinā vuttavattāni pakatattacaritabbehi",
  "tika-vin01t2:97_8": "anaññattā visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ",
  "tika-vin01t2:97_9": "vasena sampiṇḍetvā ekekaṃ katvā gaṇitāni pañcāti ekasattati vattāni, ukkhepanīyakammakatavattesu",
  "tika-vin01t2:97_10": "vuttaṃ “na pakatattassa bhikkhuno abhivādanaṃ paccuṭṭhānaṃ…pe… nahāne piṭṭhiparikammaṃ",
  "tika-vin01t2:97_11": "sāditabba”nti idaṃ abhivādanādīnaṃ asādiyanaṃ ekaṃ, “na pakatatto bhikkhu sīlavipattiyā",
  "tika-vin01t2:97_12": "anuddhaṃsetabbo”tiādīni dasāti evametāni dvāsīti vattāni. Etesveva pana kānici tajjanīyakammādivattāāni,",
  "tika-vin01t2:97_13": "kānici pārivāsikādivattānīti aggahitaggahaṇena dvāsīti eva, aññattha pana aṭṭhakathāpadese",
  "tika-vin01t2:97_14": "appakaṃ ūnamadhikaṃ vā gaṇanūpagaṃ na hotīti “asīti khandhakavattānī”ti vuttaṃ.",
  "tika-vin01t2:98_0": "Saṃvaravinayoti sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti",
  "tika-vin01t2:98_1": "pañcavidhopi saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ",
  "tika-vin01t2:98_2": "saṃvaraṇato saṃvaro, vinayanato vinayoti vuccati. Pahānavinayoti tadaṅgappahānaṃ",
  "tika-vin01t2:98_3": "vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti",
  "tika-vin01t2:98_4": "pañcavidhampi pahānaṃ yasmā cāgaṭṭhena pahānaṃ, vinayanaṭṭhena vinayo, tasmā pahānavinayoti",
  "tika-vin01t2:98_5": "vuccati. Samathavinayoti satta adhikaraṇasamathā. Paññattivinayoti sikkhāpadameva.",
  "tika-vin01t2:98_6": "Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.",
  "tika-vin01t2:99": "Idāni –",
  "tika-vin01t2:100_0": "“Yaṃ saṅghasuṭṭhu, taṃ saṅghaphāsu, yaṃ saṅghaphāsu, taṃ dummaṅkūnaṃ puggalānaṃ niggahāya,",
  "tika-vin01t2:100_1": "yaṃ dummaṅkūnaṃ puggalānaṃ niggahāya, taṃ pesalānaṃ bhikkhūnaṃ phāsuvihārāya, yaṃ",
  "tika-vin01t2:100_2": "pesalānaṃ bhikkhūnaṃ phāsuvihārāya, taṃ diṭṭhadhammikānaṃ āsavānaṃ saṃvarāya, yaṃ",
  "tika-vin01t2:100_3": "diṭṭhadhammikānaṃ āsavānaṃ saṃvarāya, taṃ samparāyikānaṃ āsavānaṃ paṭighātāya, yaṃ",
  "tika-vin01t2:100_4": "samparāyikānaṃ āsavānaṃ paṭighātāya, taṃ appasannānaṃ pasādāya, yaṃ appasannānaṃ",
  "tika-vin01t2:100_5": "pasādāya, taṃ pasannānaṃ bhiyyobhāvāya, yaṃ pasannānaṃ bhiyyobhāvāya, taṃ saddhammaṭṭhitiyā,",
  "tika-vin01t2:100_6": "yaṃ saddhammaṭṭhitiyā, taṃ vinayānuggahāya.",
  "tika-vin01t2:101_0": "“Yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ",
  "tika-vin01t2:101_1": "niggahāya, yaṃ saṅghasuṭṭhu, taṃ pesalānaṃ bhikkhūnaṃ phāsuvihārāya, yaṃ saṅghasuṭṭhu,",
  "tika-vin01t2:101_2": "taṃ diṭṭhadhammikānaṃ āsavānaṃ saṃvarāya, yaṃ saṅghasuṭṭhu, taṃ samparāyikānaṃ āsavānaṃ",
  "tika-vin01t2:101_3": "paṭighātāya, yaṃ saṅghasuṭṭhu, taṃ appasannānaṃ pasādāya, yaṃ saṅghasuṭṭhu, taṃ pasannānaṃ",
  "tika-vin01t2:101_4": "bhiyyobhāvāya, yaṃ saṅghasuṭṭhu, taṃ saddhammaṭṭhitiyā, yaṃ saṅghasuṭṭhu, taṃ vinayānuggahāya.",
  "tika-vin01t2:102_0": "“Yaṃ saṅghaphāsu, taṃ dummaṅkūnaṃ puggalānaṃ niggahāya, yaṃ saṅghaphāsu, taṃ pesalānaṃ",
  "tika-vin01t2:102_1": "bhikkhūnaṃ phāsuvihārāya, yaṃ saṅghaphāsu, taṃ diṭṭhadhammikānaṃ āsavānaṃ saṃvarāya,",
  "tika-vin01t2:102_2": "yaṃ saṅghaphāsu, taṃ samparāyikānaṃ āsavānaṃ paṭighātāya, yaṃ saṅghaphāsu, taṃ appasannānaṃ",
  "tika-vin01t2:102_3": "pasādāya, yaṃ saṅghaphāsu, taṃ pasannānaṃ bhiyyobhāvāya, yaṃ saṅghaphāsu, taṃ saddhammaṭṭhitiyā,",
  "tika-vin01t2:102_4": "yaṃ saṅghaphāsu, taṃ vinayānuggahāya, yaṃ saṅghaphāsu, taṃ saṅghasuṭṭhutāya.",
  "tika-vin01t2:103_0": "“Yaṃ dummaṅkūnaṃ puggalānaṃ niggahāya…pe… yaṃ pesalānaṃ bhikkhūnaṃ phāsuvihārāya…pe…",
  "tika-vin01t2:103_1": "yaṃ diṭṭhadhammikānaṃ āsavānaṃ saṃvarāya…pe… yaṃ samparāyikānaṃ āsavānaṃ paṭighātāya…pe…",
  "tika-vin01t2:103_2": "yaṃ appasannānaṃ pasādāya…pe… yaṃ pasannānaṃ bhiyyobhāvāya…pe… yaṃ saddhammaṭṭhitiyā…pe…",
  "tika-vin01t2:103_3": "yaṃ vinayānuggahāya, taṃ saṅghasuṭṭhutāya, yaṃ vinayānuggahāya, taṃ saṅghaphāsutāya,",
  "tika-vin01t2:103_4": "yaṃ vinayānuggahāya, taṃ dummaṅkūnaṃ puggalānaṃ niggahāya, yaṃ vinayānuggahāya, taṃ",
  "tika-vin01t2:103_5": "pesalānaṃ bhikkhūnaṃ phāsuvihārāya, yaṃ vinayānuggahāya, taṃ diṭṭhadhammikānaṃ āsavānaṃ",
  "tika-vin01t2:103_6": "saṃvarāya, yaṃ vinayānuggahāya, taṃ samparāyikānaṃ āsavānaṃ paṭighātāya, yaṃ vinayānuggahāya,",
  "tika-vin01t2:103_7": "taṃ appasannānaṃ pasādāya, yaṃ vinayānuggahāya, taṃ pasannānaṃ bhiyyobhāvāya, yaṃ",
  "tika-vin01t2:103_8": "vinayānuggahāya, taṃ saddhammaṭṭhitiyā.",
  "tika-vin01t2:104": "“Atthasataṃ dhammasataṃ, dve ca niruttisatāni;",
  "tika-vin01t2:105": "Cattāri ñāṇasatāni, atthavase pakaraṇe”ti –",
  "tika-vin01t2:106": "Yaṃ vuttaṃ parivāre, taṃ dassento “apicetthā”tiādimāha.",
  "tika-vin01t2:107_0": "Tattha “yaṃ saṅghasuṭṭhu, taṃ saṅghaphāsu, yaṃ saṅghaphāsu, taṃ dummaṅkūnaṃ puggalānaṃ",
  "tika-vin01t2:107_1": "niggahāyā”ti iminā anukkamena yaṃ vuttaṃ, taṃ sandhāya āsannāsannapadānaṃ uparūparipadehi",
  "tika-vin01t2:107_2": "saddhiṃ yojitattā saṅkhalikabandhanasadisattā “saṅkhalikanaya”nti vuttaṃ. Saṅkhalikanayaṃ",
  "tika-vin01t2:107_3": "katvāti sambandho. “Yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ",
  "tika-vin01t2:107_4": "puggalānaṃ niggahāyā”ti evamādinā dasasu padesu ekamekaṃ padaṃ tadavasesehi navanavapadehi",
  "tika-vin01t2:107_5": "yojetvā yaṃ vuttaṃ, taṃ sandhāya “ekekapadamūlikaṃ dasakkhattuṃ yojanaṃ katvā”ti vuttaṃ.",
  "tika-vin01t2:108_0": "Atthasatantiādīsu saṅkhalikanaye tāva purimapurimapadānaṃ vasena dhammasataṃ veditabbaṃ,",
  "tika-vin01t2:108_1": "pacchimapacchimānaṃ vasena atthasataṃ daṭṭhabbaṃ. Kathaṃ? Kiñcāpi parivāre “yaṃ saṅghasuṭṭhu,",
  "tika-vin01t2:108_2": "taṃ saṅghaphāsū”tiādinā saṅkhalikanaye khaṇḍacakkameva vuttaṃ, tathāpi teneva nayena",
  "tika-vin01t2:108_3": "baddhacakkassapi nayo dinno, tasmā “yaṃ saṅghasuṭṭhu, taṃ saṅghaphāsū”tiādiṃ vatvā",
  "tika-vin01t2:108_4": "“yaṃ vinayānuggahāya, taṃ saṅghasuṭṭhū”ti yojetvā baddhacakkaṃ kātabbaṃ. Evaṃ “yaṃ",
  "tika-vin01t2:108_5": "saṅghaphāsu, taṃ dummaṅkūnaṃ puggalānaṃ niggahāyā”tiādiṃ vatvāpi “yaṃ vinayānuggahāya,",
  "tika-vin01t2:108_6": "taṃ saṅghasuṭṭhu, yaṃ saṅghasuṭṭhu, taṃ saṅghaphāsū”ti yojetvā baddhacakkaṃ kātabbaṃ.",
  "tika-vin01t2:108_7": "Iminā anukkamena sesapadesupi yojitesu saṅkhalikanayena dasa baddhacakkāni honti.",
  "tika-vin01t2:108_8": "Tesu ekekasmiṃ cakke purimapurimapadānaṃ vasena dasa dasa dhammā, pacchimapacchimapadānaṃ",
  "tika-vin01t2:108_9": "vasena dasa dasa atthāti saṅkhalikanaye atthasataṃ dhammasatañca sampajjati. Ekamūlakanaye",
  "tika-vin01t2:108_10": "pana “yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ",
  "tika-vin01t2:108_11": "niggahāyā”ti evamādinā ekameva padaṃ sesehi navahi padehi yojitanti purimapadassa",
  "tika-vin01t2:108_12": "ekattā ekameva dhammapadaṃ naveva atthapadāni honti, tasmā ekamūlakanaye dasasu padesu",
  "tika-vin01t2:108_13": "ekamekaṃ mūlaṃ katvā dasakkhattuṃ yojanāya katāya dhammapadānaṃ vasena dhammapadāni",
  "tika-vin01t2:108_14": "dasa, atthapadāni navutīti atthasataṃ dhammasatañca na sampajjati, tasmā ekamūlakanaye",
  "tika-vin01t2:108_15": "saṅkhalikanaye vuttanayena atthasataṃ dhammasatañca aggahetvā yaṃ tattha dasadhammapadānaṃ",
  "tika-vin01t2:108_16": "navutiatthapadānañca vasena padasataṃ vuttaṃ, taṃ sabbaṃ dhammasatanti gahetvā tadatthajotanavasena",
  "tika-vin01t2:108_17": "aṭṭhakathāyaṃ vuttāni saṅghasuṭṭhubhāvādīni atthapadāni atthasatanti evaṃ gahite",
  "tika-vin01t2:108_18": "atthasataṃ dhammasatañca sampajjati. Evaṃ tāva atthasataṃ dhammasatañca veditabbaṃ.",
  "tika-vin01t2:108_19": "Dve ca niruttisatānīti ettha pana atthajotikānaṃ niruttīnaṃ vasena niruttisataṃ,",
  "tika-vin01t2:108_20": "dhammabhūtānaṃ niruttīnaṃ vasena niruttisatanti dve niruttisatāni ca veditabbāni.",
  "tika-vin01t2:108_21": "Cattāri ñāṇasatānīti atthasate ñāṇasataṃ, dhammasate ñāṇasataṃ, dvīsu niruttisatesu",
  "tika-vin01t2:108_22": "dve ñāṇasatānīti cattāri ñāṇasatāni.",
  "tika-vin01t2:109_0": "Evañca pana, bhikkhaveti ettha ca-saddo bhinnakkamena yojetabboti āha “uddiseyyātha",
  "tika-vin01t2:109_1": "cā”ti. Kathaṃ panettha “uddiseyyāthā”ti vutte pariyāpuṇeyyāthātiādi atthasambhavoti",
  "tika-vin01t2:109_2": "āha “atirekānayanattho hi ettha ca-saddo”ti. Vuttatthato atirekassa atthassa ānayanaṃ",
  "tika-vin01t2:109_3": "atirekānayanaṃ, so attho etassāti atirekānayanattho, avuttasamuccayatthoti vuttaṃ",
  "tika-vin01t2:109_4": "hoti. “Asaṃvāso”ti vuttattā “daḷhaṃ katvā”ti vuttaṃ.",
  "tika-vin01t2:110": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:111": "Paṭhamapaññattikathā niṭṭhitā.",
  "tika-vin01t2:112": "Sudinnabhāṇavāravaṇṇanā niṭṭhitā.",
  "tika-vin01t2:113": "Makkaṭivatthukathāvaṇṇanā",
  "tika-vin01t2:114_0": "40. Anuttānapadavaṇṇanāti uttānaṃ vuccati pākaṭaṃ, tappaṭipakkhena anuttānaṃ apākaṭaṃ",
  "tika-vin01t2:114_1": "appacuraṃ duviññeyyañca, anuttānānaṃ padānaṃ vaṇṇanā anuttānapadavaṇṇanā. Uttānapadavaṇṇanāya",
  "tika-vin01t2:114_2": "payojanābhāvato anuttānaggahaṇaṃ. Pacurapaṭisevano hotīti bahulapaṭisevano hoti,",
  "tika-vin01t2:114_3": "divase divase nirantaraṃ paṭisevatīti attho. Pacuratthe hi vattamānavacananti sabbadā",
  "tika-vin01t2:114_4": "paṭisevanābhāvepi “iha mallā yujjhantī”tiādīsu viya bāhullavuttiṃ upādāya vattamānavacanaṃ.",
  "tika-vin01t2:114_5": "Āhiṇḍantāti vicarantā. Aññesupīti aññesupi bhikkhūsu.",
  "tika-vin01t2:115_0": "41. Sahoḍḍhaggahitoti saha bhaṇḍena gahito. Attano micchāgāhena lesaoḍḍanena vā paripuṇṇatthampi",
  "tika-vin01t2:115_1": "paṭhamapaññattiṃ aññathā karonto “tañca kho manussitthiyā, no tiracchānagatāyā”ti",
  "tika-vin01t2:115_2": "āha. Dassananti sānurāgadassanaṃ. Gahaṇanti anurāgavaseneva hatthena gahaṇaṃ. Āmasanaṃ",
  "tika-vin01t2:115_3": "attano sarīrena tassā sarīrassa upari āmasanamattaṃ, phusanaṃ tato daḷhataraṃ katvā",
  "tika-vin01t2:115_4": "saṃphusanaṃ, ghaṭṭanaṃ tatopi daḷhataraṃ katvā sarīrena sarīrassa ghaṭṭanaṃ. Taṃ",
  "tika-vin01t2:115_5": "sabbampīti dassanādi sabbampi.",
  "tika-vin01t2:116_0": "42. Daḷhataraṃ sikkhāpadamakāsīti imasmiṃ adhikāre anupaññattiyā sikkhāpadassa daḷhīkaraṇaṃ",
  "tika-vin01t2:116_1": "sithilakaraṇañca pasaṅgato āpannaṃ vibhajitvā dassetukāmo “duvidhañhi sikkhāpada”ntiādimāha.",
  "tika-vin01t2:116_2": "Tattha yassa sacittakassa sikkhāpadassa cittaṃ akusalameva hoti, taṃ lokavajjaṃ.",
  "tika-vin01t2:116_3": "Yassa sacittakācittakapakkhasahitassa acittakassa ca sacittakapakkhe cittaṃ akusalameva",
  "tika-vin01t2:116_4": "hoti, tampi surāpānādi lokavajjanti imamatthaṃ sampiṇḍetvā dassetuṃ “yassa sacittakapakkhe",
  "tika-vin01t2:116_5": "cittaṃ akusalameva hoti, taṃ lokavajjaṃ nāmā”ti vuttaṃ. “Sacittakapakkhe”ti hi idaṃ",
  "tika-vin01t2:116_6": "vacanaṃ acittakaṃ sandhāya vuttaṃ. Na hi ekaṃsato sacittakassa “sacittakapakkhe”ti",
  "tika-vin01t2:116_7": "visesane payojanaṃ atthi. Sacittakapakkheti ca vatthuvītikkamavijānanacittena “sacittakapakkhe”ti",
  "tika-vin01t2:116_8": "gahetabbaṃ, na paṇṇattivijānanacittena. Yadi hi “na vaṭṭatī”ti paṇṇattivijānanacittenapi",
  "tika-vin01t2:116_9": "yassa sikkhāpadassa sacittakapakkhe cittaṃ akusalameva, tampi lokavajjanti vadeyya,",
  "tika-vin01t2:116_10": "sabbesaṃ paṇṇattivajjasikkhāpadānampi lokavajjatā āpajjeyya paṇṇattivajjānampi “na",
  "tika-vin01t2:116_11": "vaṭṭatī”ti jānitvā vītikkame akusalacittasseva sambhavato. Na hi bhagavato āṇaṃ jānitvā",
  "tika-vin01t2:116_12": "maddantassa kusalacittaṃ uppajjati anādariyavasena paṭighacittasseva uppajjanato.",
  "tika-vin01t2:117_0": "Apicettha “sacittakapakkhe cittaṃ akusalamevā”ti vacanato acittakassa vatthuajānanavasena",
  "tika-vin01t2:117_1": "acittakapakkhe cittaṃ akusalamevāti ayaṃ niyamo natthīti viññāyati. Yadi hi acittakassa",
  "tika-vin01t2:117_2": "acittakapakkhepi cittaṃ akusalameva siyā, “sacittakapakkhe”ti idaṃ visesanaṃ niratthakaṃ",
  "tika-vin01t2:117_3": "siyā. “Yassa cittaṃ akusalameva hoti, taṃ lokavajja”nti ettake vutte surāti ajānitvā",
  "tika-vin01t2:117_4": "pivantassa gandhavaṇṇakādibhāvaṃ ajānitvā tāni limpantīnaṃ bhikkhunīnañca vināpi",
  "tika-vin01t2:117_5": "akusalacittena āpattisambhavato ekantākusalaṃ sacittakasikkhāpadaṃ ṭhapetvā surāpānādiacittakasikkhāpadānaṃ",
  "tika-vin01t2:117_6": "lokavajjatā na siyāti tesampi saṅgaṇhatthaṃ “yassa sacittakapakkhe cittaṃ akusalameva",
  "tika-vin01t2:117_7": "hoti, taṃ lokavajja”nti vuttaṃ. Teneva cūḷagaṇṭhipade majjhimagaṇṭhipade ca vuttaṃ",
  "tika-vin01t2:117_8": "“etaṃ sattaṃ māressāmīti tasmiṃyeva padese nipannaṃ aññaṃ mārentassa pāṇasāmaññassa",
  "tika-vin01t2:117_9": "atthitāya yathā pāṇātipāto hoti, evaṃ etaṃ majjaṃ pivissāmīti aññaṃ majjaṃ pivantassa",
  "tika-vin01t2:117_10": "majjasāmaññassa atthitāya akusalameva hoti. Yathā pana kaṭṭhasaññāya sappaṃ ghātentassa",
  "tika-vin01t2:117_11": "pāṇātipāto na hoti, evaṃ nāḷikerapānasaññāya majjaṃ pivantassa akusalaṃ na hotī”ti.",
  "tika-vin01t2:118_0": "Keci pana vadanti “sāmaṇerassa surāti ajānitvā pivantassa pārājiko natthi, akusalaṃ",
  "tika-vin01t2:118_1": "pana hotī”ti, taṃ tesaṃ matimattaṃ. “Bhikkhuno ajānitvāpi bījato paṭṭhāya majjaṃ",
  "tika-vin01t2:118_2": "pivantassa pācittiyaṃ, sāmaṇero jānitvā pivanto sīlabhedaṃ āpajjati, na ajānitvā”ti",
  "tika-vin01t2:118_3": "ettakameva hi aṭṭhakathāyaṃ vuttaṃ, “akusalaṃ pana hotī”ti na vuttanti. Aparampi",
  "tika-vin01t2:118_4": "vadanti “ajānitvā pivantassapi sotāpannassa mukhaṃ surā na pavisati kammapathappattaakusalacitteneva",
  "tika-vin01t2:118_5": "pātabbato”ti, tampi na sundaraṃ. Bodhisatte kucchigate bodhisattamātu sīlaṃ viya",
  "tika-vin01t2:118_6": "hi idampi ariyasāvakānaṃ dhammatāsiddhanti veditabbaṃ. Teneva dīghanikāye kūṭadantasuttaṭṭhakathāyaṃ vuttaṃ –",
  "tika-vin01t2:119_0": "“Bhavantarepi hi ariyasāvako jīvitahetupi neva pāṇaṃ hanati, na suraṃ pivati. Sacepissa",
  "tika-vin01t2:119_1": "surañca khīrañca missetvā mukhe pakkhipanti, khīrameva pavisati, na surā. Yathā kiṃ?",
  "tika-vin01t2:119_2": "Yathā koñcasakuṇānaṃ khīramissake udake khīrameva pavisati, na udakaṃ. Idaṃ yonisiddhanti",
  "tika-vin01t2:119_3": "ce? Idampi dhammatāsiddhanti veditabba”nti.",
  "tika-vin01t2:120_0": "Yadi evaṃ surāpānasikkhāpadaṭṭhakathāyaṃ “vatthuajānanatāya cettha acittakatā veditabbā,",
  "tika-vin01t2:120_1": "akusaleneva pātabbatāya lokavajjatā”ti kasmā vuttaṃ? Nāyaṃ doso. Ayañhettha adhippāyo",
  "tika-vin01t2:120_2": "– sacittakapakkhe akusalacitteneva pātabbatāya lokavajjatāti. Imināyeva hi adhippāyena",
  "tika-vin01t2:120_3": "aññesupi lokavajjesu acittakasikkhāpadesu akusalacittatāyeva vuttā, na pana sacittakatā.",
  "tika-vin01t2:120_4": "Teneva bhikkhunīvibhaṅgaṭṭhakathāyaṃ vuttaṃ –",
  "tika-vin01t2:121_0": "“Giraggasamajjaṃ cittāgārasikkhāpadaṃ saṅghāṇi itthālaṅkāro gandhakavaṇṇako vāsitakapiññāko",
  "tika-vin01t2:121_1": "bhikkhunīādīhi ummaddanaparimaddanāti imāni dasa sikkhāpadāni acittakāni lokavajjāni akusalacittānī”ti,",
  "tika-vin01t2:122_0": "Ayaṃ panettha adhippāyo – vināpi cittena āpajjitabbattā acittakāni, citte pana sati",
  "tika-vin01t2:122_1": "akusaleneva āpajjitabbattā lokavajjāni ceva akusalacittāni cāti. Tasmā bhikkhuvibhaṅge",
  "tika-vin01t2:122_2": "āgatāni surāpānauyyuttauyyodhikasikkhāpadāni tīṇi, bhikkhunīvibhaṅge āgatāni giraggasamajjādīni",
  "tika-vin01t2:122_3": "dasāti imesaṃ terasannaṃ acittakasikkhāpadānaṃ lokavajjatādassanatthaṃ “sacittakapakkhe”ti",
  "tika-vin01t2:122_4": "idaṃ visesanaṃ katanti niṭṭhamettha gantabbaṃ. Yasmā pana paṇṇattivajjassa vatthuvītikkamavijānanacittena",
  "tika-vin01t2:122_5": "sacittakapakkhe cittaṃ siyā kusalaṃ, siyā akusalaṃ, siyā abyākataṃ, tasmā tassa sacittakapakkhe",
  "tika-vin01t2:122_6": "cittaṃ akusalamevāti ayaṃ niyamo natthīti sesaṃ paṇṇattivajjanti vuttaṃ.",
  "tika-vin01t2:123_0": "Rundhantīti vītikkamaṃ rundhantī. Dvāraṃ pidahantīti vītikkamalesassa dvāraṃ pidahantī.",
  "tika-vin01t2:123_1": "Sotaṃ pacchindamānāti uparūpari vītikkamasotaṃ pacchindamānā. Atha vā rundhantīti",
  "tika-vin01t2:123_2": "anāpattilesaṃ rundhantī. Dvāraṃ pidahantīti anāpattilesassa dvāraṃ pidahantī. Sotaṃ",
  "tika-vin01t2:123_3": "pacchindamānāti anāpattisotaṃ pacchindamānā, āpattimeva kurumānāti vuttaṃ hoti. Nanu",
  "tika-vin01t2:123_4": "ca lokavajje kāci anupaññatti uppajjamānā sithilaṃ karontī uppajjati, tasmā “lokavajje",
  "tika-vin01t2:123_5": "anupaññatti uppajjamānā…pe… gāḷhataraṃ karontī uppajjatī”ti idaṃ kasmā vuttanti āha",
  "tika-vin01t2:123_6": "“aññatra adhimānā aññatra supinantā”tiādi. “Aññatra adhimānā”ti imissā anupaññattiyā",
  "tika-vin01t2:123_7": "“vītikkamābhāvā”ti kāraṇaṃ vuttaṃ, “aññatra supinantā”ti imissā “abbohārikattā”ti",
  "tika-vin01t2:123_8": "kāraṇaṃ vuttaṃ. Tattha vītikkamābhāvāti pāpiccho icchāpakatotiādivītikkamābhāvā.",
  "tika-vin01t2:123_9": "Uttarimanussadhamme hi “pāpiccho icchāpakato uttarimanussadhammaṃ ullapatī”ti vacanato",
  "tika-vin01t2:123_10": "visaṃvādanādhippāyena musā bhaṇanto pārājiko hoti. Ayaṃ pana adhimānena adhigatasaññī",
  "tika-vin01t2:123_11": "hutvā ullapati, na sikkhāpadaṃ vītikkamitukāmo, tasmā “aññatra adhimānā”ti ayaṃ anupaññatti",
  "tika-vin01t2:123_12": "uppajjamānā vītikkamābhāvā anāpattikarā jātā. Abbohārikattāti supinante vijjamānāyapi",
  "tika-vin01t2:123_13": "cetanāya vītikkamicchāya ca abbohārikattā. Kiñcāpi hi supinante mocanassādacetanā",
  "tika-vin01t2:123_14": "saṃvijjati, kadāci upakkamanampi hoti, tathāpi thinamiddhena abhibhūtattā taṃ cittaṃ",
  "tika-vin01t2:123_15": "abbohārikaṃ, cittassa abbohārikattā upakkamakiriyāsaṃvattanikāpi cetanā abbohārikā.",
  "tika-vin01t2:123_16": "Teneva “atthesā bhikkhave cetanā, sā ca kho abbohārikā”ti bhagavatā vuttā, tasmā",
  "tika-vin01t2:123_17": "“aññatra supinantā”ti ayaṃ anupaññatti abbohārikattā anāpattikarā jātā.",
  "tika-vin01t2:124_0": "Akate vītikkameti “kukkuccāyantā na bhuñjiṃsū”tiādīsu viya vītikkame akate. Sithilaṃ",
  "tika-vin01t2:124_1": "karontīti paṭhamaṃ sāmaññato baddhasikkhāpadaṃ mocetvā attano attano visaye anāpattikaraṇavasena",
  "tika-vin01t2:124_2": "sithilaṃ karontī. Dvāraṃ dadamānāti anāpattiyā dvāraṃ dadamānā. Tenevāha “aparāparampi",
  "tika-vin01t2:124_3": "anāpattiṃ kurumānā”ti. Nanu ca sañcarittasikkhāpade “antamaso taṅkhaṇikāyapī”ti anupaññatti",
  "tika-vin01t2:124_4": "uppajjamānā āpattimeva karontī uppannā, atha kasmā “anāpattiṃ kurumānā uppajjatī”ti",
  "tika-vin01t2:124_5": "vuttanti āha “antamaso taṅkhaṇikāyapī”tiādi. Udāyinā bhikkhunā taṅkhaṇikāya sañcarittaṃ",
  "tika-vin01t2:124_6": "āpannavatthusmiṃ paññattattā “kate vītikkame”ti vuttaṃ. Paññattigatikāva hotīti mūlapaññattiyaṃyeva antogadhā hoti.",
  "tika-vin01t2:125": "Makkaṭivatthukathāvaṇṇanā niṭṭhitā.",
  "tika-vin01t2:126": "Santhatabhāṇavāro",
  "tika-vin01t2:127": "Vajjiputtakavatthuvaṇṇanā",
  "tika-vin01t2:128_0": "43. Vesālī nivāso etesanti vesālikāti āha “vesālivāsino”ti. Vajjīsu janapade vasantā",
  "tika-vin01t2:128_1": "vajjino, vajjīnaṃ puttakā vajjiputtakāti āha “vajjiraṭṭhe vesāliyaṃ kulānaṃ puttā”ti.",
  "tika-vin01t2:128_2": "Ñātīnaṃ byasananti ñātīnaṃ vināso. So pana ñātīnaṃ vināso rājadaṇḍādikāraṇena hotīti",
  "tika-vin01t2:128_3": "āha “rājadaṇḍabyādhimaraṇavippavāsanimittenā”ti. Bhogānaṃ byasanaṃ vināso bhogabyasanaṃ.",
  "tika-vin01t2:128_4": "Tañca hiraññasuvaṇṇadāsidāsādīnaṃ upabhogaparibhogavatthūnaṃ rājadaṇḍādinā vināsoti",
  "tika-vin01t2:128_5": "āha “esa nayo dutiyapadepī”ti. Na buddhaṃ garahāmāti “asabbaññu buddho”tiādinā buddhaṃ",
  "tika-vin01t2:128_6": "na garahāma. Na dhammagarahinoti “aniyyāniko dhammo”tiādinā dhammaṃ na garahāma.",
  "tika-vin01t2:128_7": "Na saṅghagarahinoti “duppaṭipanno saṅgho”tiādinā saṅghaṃ na garahāma. Aṭṭhatiṃsārammaṇesūti",
  "tika-vin01t2:128_8": "dasa kasiṇā dasa asubhā dasānussatiyo cattāro brahmavihārā cattāro āruppā catudhātuvavatthānaṃ",
  "tika-vin01t2:128_9": "āhāre paṭikūlasaññāti imesu cattālīsakammaṭṭhānesu pāḷiyaṃ anāgatattā ālokākāsakasiṇadvayaṃ",
  "tika-vin01t2:128_10": "ṭhapetvā avasesāni gahetvā vuttaṃ. Vibhattā kusalā dhammāti “imasmiṃ ārammaṇe idaṃ",
  "tika-vin01t2:128_11": "hotī”ti evaṃ vibhattā upacārajjhānena saddhiṃ paṭhamajjhānādayo mahaggatakusalā dhammā.",
  "tika-vin01t2:128_12": "Teva dhammeti te eva kusale dhamme. Majjhimayāmo bhikkhūnaṃ niddākilamathavinodanokāsattā",
  "tika-vin01t2:128_13": "na gahitoti āha “paṭhamayāmañca pacchimayāmañcā”ti. Saccāni bujjhati paṭivijjhatīti",
  "tika-vin01t2:128_14": "bodhi, arahattamaggañāṇaṃ. Upakārakattena tassa pakkhe bhavā bodhipakkhiyāti āha",
  "tika-vin01t2:128_15": "“bodhissa pakkhe bhavānaṃ, arahattamaggañāṇassa upakārakāna”nti. Cattāro satipaṭṭhānā,",
  "tika-vin01t2:128_16": "cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā,",
  "tika-vin01t2:128_17": "ariyo aṭṭhaṅgiko maggoti ime sattatiṃsa bodhipakkhiyadhammā. “Gihipalibodhaṃ āvāsapalibodhañca",
  "tika-vin01t2:128_18": "pahāyā”ti imesaṃyeva dvinnaṃ palibodhānaṃ upacchedassa sudukkarabhāvato vuttaṃ. Yuttapayuttāti sammadeva yuttā.",
  "tika-vin01t2:129_0": "Āsayanti ajjhāsayaṃ. Sikkhaṃ appaccakkhāya bhikkhubhāve ṭhatvā paṭisevitamethunānaṃ",
  "tika-vin01t2:129_1": "tesaṃ vajjiputtakānaṃ upasampadaṃ anujānanto bhagavā “pārājiko hoti asaṃvāso”ti evaṃ",
  "tika-vin01t2:129_2": "paññattasikkhāpadaṃ samūhanati nāmāti āha – “yadi hi bhagavā…pe… paññattaṃ samūhaneyyā”ti.",
  "tika-vin01t2:129_3": "“Yo pana bhikkhū”ti vuttattā pana sikkhaṃ paccakkhāya paṭisevitamethunassa upasampadaṃ",
  "tika-vin01t2:129_4": "anujānanto na samūhanati nāma. Na hi so bhikkhu hutvā paṭisevati. “So āgato na upasampādetabbo”ti",
  "tika-vin01t2:129_5": "vacanato sāmaṇerabhūmi anuññātāti āha “sāmaṇerabhūmiyaṃ pana ṭhito”tiādi. Uttamatthanti",
  "tika-vin01t2:129_6": "arahattaṃ nibbānameva vā.",
  "tika-vin01t2:130": "Vajjiputtakavatthuvaṇṇanā niṭṭhitā.",
  "tika-vin01t2:131": "Catubbidhavinayakathāvaṇṇanā",
  "tika-vin01t2:132_0": "45. Nīharitvāti sāsanato nīharitvā. Tathā hi “pañcahupāli aṅgehi samannāgatena bhikkhunā",
  "tika-vin01t2:132_1": "nānuyuñjitabbaṃ. Katamehi pañcahi? Suttaṃ na jānāti, suttānulomaṃ na jānātī”ti evamādipariyattisāsanato",
  "tika-vin01t2:132_2": "suttaṃ suttānulomañca nīharitvā pakāsesuṃ, “anāpatti evaṃ amhākaṃ ācariyānaṃ uggaho",
  "tika-vin01t2:132_3": "paripucchāti gaṇhātī”ti evamādipariyattisāsanato ācariyavādaṃ nīharitvā pakāsesuṃ,",
  "tika-vin01t2:132_4": "bhārukacchakavatthusmiṃ “āyasmā upāli evamāha anāpatti āvuso supinantenā”ti evamādipariyattisāsanato",
  "tika-vin01t2:132_5": "eva attanomatiṃ nīharitvā pakāsesuṃ. Tāya hi attanomatiyā thero etadaggaṭṭhānaṃ labhi.",
  "tika-vin01t2:133_0": "Vuttanti nāgasenattherena vuttaṃ. Pajjate anena atthoti padaṃ, bhagavatā kaṇṭhādivaṇṇappavattiṭṭhānaṃ",
  "tika-vin01t2:133_1": "āhacca visesetvā bhāsitaṃ padaṃ āhaccapadaṃ, bhagavatoyeva vacanaṃ. Tenāha “āhaccapadanti",
  "tika-vin01t2:133_2": "suttaṃ adhippeta”nti. “Idaṃ kappati, idaṃ na kappatī”ti evaṃ avisesetvā “yaṃ, bhikkhave,",
  "tika-vin01t2:133_3": "mayā ‘idaṃ na kappatī’ti appaṭikkhittaṃ, tañce akappiyaṃ anulometi, kappiyaṃ paṭibāhati,",
  "tika-vin01t2:133_4": "taṃ vo na kappatī”tiādinā vuttaṃ sāmaññalakkhaṇaṃ idha “raso”ti adhippetanti āha",
  "tika-vin01t2:133_5": "“rasoti suttānuloma”nti. Dhammasaṅgāhakappabhutiācariyaparamparato ānītā aṭṭhakathātanti",
  "tika-vin01t2:133_6": "idha “ācariyavaṃso”ti adhippetāti āha “ācariyavaṃsoti ācariyavādo”ti.",
  "tika-vin01t2:134_0": "Idha vinayavinicchayassa adhikatattā tadanucchavikameva suttaṃ dassento āha – “suttaṃ",
  "tika-vin01t2:134_1": "nāma sakale vinayapiṭake pāḷī”ti. Mahāpadesāti mahāokāsā, mahantāni vinayassa patiṭṭhāpanaṭṭhānāni",
  "tika-vin01t2:134_2": "yesu patiṭṭhāpito vinayo vinicchayati asandehato. Mahantāni vā kāraṇāni mahāpadesā,",
  "tika-vin01t2:134_3": "mahantāni vinayavinicchayakāraṇānīti vuttaṃ hoti. “Atthato pana ‘yaṃ, bhikkhave’tiādinā",
  "tika-vin01t2:134_4": "vuttā sādhippāyā pāḷiyeva mahāpadesā”ti vadanti. Tenevāha “ye bhagavatā evaṃ vuttā”tiādi.",
  "tika-vin01t2:134_5": "Ime ca mahāpadesā khandhake āgatā, tasmā tesaṃ vinicchayakathā tattheva āvi bhavissatīti",
  "tika-vin01t2:134_6": "idha na vuccati. Yadipi tattha tattha bhagavatā pavattitā pakiṇṇakadesanāva aṭṭhakathā,",
  "tika-vin01t2:134_7": "sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva",
  "tika-vin01t2:134_8": "vācanāmaggaṃ āropitattā “ācariyavādo”ti vuccati ācariyā vadanti saṃvaṇṇenti pāḷiṃ",
  "tika-vin01t2:134_9": "etenāti katvā. Tenāha – “ācariyavādo nāma…pe… aṭṭhakathātantī”ti. Tisso saṅgītiyo",
  "tika-vin01t2:134_10": "āruḷhoyeva ca buddhavacanassa atthasaṃvaṇṇanābhūto kathāmaggo mahāmahindattherena",
  "tika-vin01t2:134_11": "tambapaṇṇidīpaṃ ābhato, pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ.",
  "tika-vin01t2:134_12": "Kiñcāpi attanomati suttādīhi saṃsanditvāva parikappīyati, tathāpi sā na suttādīsu",
  "tika-vin01t2:134_13": "visesato niddiṭṭhāti āha “suttasuttānulomaācariyavāde muñcitvā”ti. Anubuddhiyāti",
  "tika-vin01t2:134_14": "suttādīniyeva anugatabuddhiyā. Nayaggāhenāti suttādito labbhamānanayaggahaṇena.",
  "tika-vin01t2:135_0": "Attanomatiṃ sāmaññato paṭhamaṃ dassetvā idāni tameva visesetvā dassento “apicā”tiādimāha.",
  "tika-vin01t2:135_1": "Idāni tattha paṭipajjitabbākāraṃ dassento āha – “taṃ pana attanomatiṃ gahetvā kathentenā”tiādi.",
  "tika-vin01t2:135_2": "Atthenāti attanā sallakkhitena atthena. Ācariyavāde otāretabbāti ācariyavāde ñāṇena",
  "tika-vin01t2:135_3": "anuppavesetabbā. Sabbadubbalāti puggalassa sayaṃ paṭibhānabhāvato. Pamādapāṭhavasena",
  "tika-vin01t2:135_4": "ācariyavādassa kadāci suttānulomena asaṃsandanāpi siyā, so na gahetabboti dassento",
  "tika-vin01t2:135_5": "āha – “ācariyavādopi…pe… samento eva gahetabbo”ti. Samentameva gahetabbanti yathā",
  "tika-vin01t2:135_6": "suttena saṃsandati, evaṃ mahāpadesato atthā uddharitabbāti dasseti. Suttānulomassa",
  "tika-vin01t2:135_7": "suttekadesattepi sutte viya “idaṃ kappati, idaṃ na kappatī”ti paricchinditvā āhaccabhāsitaṃ",
  "tika-vin01t2:135_8": "kiñci natthīti āha – “suttānulomato hi suttameva balavatara”nti. Appaṭivattiyanti",
  "tika-vin01t2:135_9": "appaṭibāhiyaṃ. Kārakasaṅghasadisanti pamāṇattā saṅgītikārakasaṅghasadisaṃ. Buddhānaṃ",
  "tika-vin01t2:135_10": "ṭhitakālasadisanti iminā buddheheva kathitattā dharamānabuddhasadisanti vuttaṃ hoti.",
  "tika-vin01t2:135_11": "Sutte hi paṭibāhite buddhova paṭibāhito hoti. Sakavādī suttaṃ gahetvā kathetīti sakavādī",
  "tika-vin01t2:135_12": "attano suttaṃ gahetvā voharati. Paravādī suttānulomanti aññanikāyavādī attano nikāye",
  "tika-vin01t2:135_13": "suttānulomaṃ gahetvā katheti. Khepaṃ vā garahaṃ vā akatvāti “kiṃ iminā”ti khepaṃ",
  "tika-vin01t2:135_14": "vā “kimesa bālo vadatī”ti garahaṃ vā akatvā. Suttānulomanti paravādinā vuttaṃ aññanikāye",
  "tika-vin01t2:135_15": "suttānulomaṃ. Sutte otāretabbanti sakavādinā attano sutte otāretabbaṃ. Suttasmiṃyeva",
  "tika-vin01t2:135_16": "ṭhātabbanti attano sutteyeva ṭhātabbaṃ. Evaṃ sesavāresupi atthayojanā kātabbā. Ayanti",
  "tika-vin01t2:135_17": "sakavādī. Paroti aññanikāyavādī. Evaṃ sesesupi.",
  "tika-vin01t2:136_0": "Nanu ca “suttānulomato suttameva balavatara”nti heṭṭhā vuttaṃ, idha pana “suttānulome",
  "tika-vin01t2:136_1": "suttaṃ otāretabba”ntiādi kasmā vuttanti? Nāyaṃ virodho. “Suttānulomato suttameva",
  "tika-vin01t2:136_2": "balavatara”nti hi idaṃ sakamateyeva suttaṃ sandhāya vuttaṃ. Tattha hi sakamatipariyāpannameva",
  "tika-vin01t2:136_3": "suttādiṃ sandhāya “attanomati sabbadubbalā, attanomatito ācariyavādo balavataro,",
  "tika-vin01t2:136_4": "ācariyavādato suttānulomaṃ balavataraṃ, suttānulomato suttameva balavatara”nti ca",
  "tika-vin01t2:136_5": "vuttaṃ. Idha pana paravādinā ānītaṃ aññanikāye suttaṃ sandhāya “suttānulome suttaṃ",
  "tika-vin01t2:136_6": "otāretabba”ntiādi vuttaṃ. Tasmā paravādinā ānītaṃ suttādiṃ attano suttānulomaācariyavādaattanomatīsu",
  "tika-vin01t2:136_7": "otāretvā samentaṃyeva gahetabbaṃ, itaraṃ na gahetabbanti ayaṃ nayo idha vuccatīti",
  "tika-vin01t2:136_8": "na koci pubbāparavirodho.",
  "tika-vin01t2:137_0": "Bāhirakasuttanti tisso saṅgītiyo anāruḷhaguḷhavessantarādīni mahāsaṅghikanikāyavāsīnaṃ",
  "tika-vin01t2:137_1": "suttāni. Vedallādīnanti ādi-saddena guḷhaummaggādiggahaṇaṃ veditabbaṃ, itaraṃ gārayhasuttaṃ",
  "tika-vin01t2:137_2": "na gahetabbaṃ. Attanomatiyameva ṭhātabbanti iminā aññanikāyato ānītasuttatopi sakanikāye",
  "tika-vin01t2:137_3": "attanomatiyeva balavatarāti dasseti. Sakavādī suttaṃ gahetvā katheti, paravādīpi",
  "tika-vin01t2:137_4": "suttamevātievamādinā samānajātikānaṃ vasena vāro na vutto, suttassa sutteyeva otāraṇaṃ",
  "tika-vin01t2:137_5": "bhinnaṃ viya hutvā na paññāyati, vuttanayeneva ca sakkā yojetunti.",
  "tika-vin01t2:138_0": "Idāni sakavādīparavādīnaṃ kappiyākappiyādibhāvaṃ sandhāya vivāde uppanne tattha paṭipajjitabbavidhiṃ",
  "tika-vin01t2:138_1": "dassento āha – “atha panāyaṃ kappiyanti gahetvā kathetī”tiādi. Tattha sutte ca suttānulome",
  "tika-vin01t2:138_2": "ca otāretabbanti sakavādinā attanoyeva sutte ca suttānulome ca otāretabbaṃ. Paro",
  "tika-vin01t2:138_3": "kāraṇaṃ na vindatīti paravādī kāraṇaṃ na labhati. Suttato bahuṃ kāraṇañca vinicchayañca",
  "tika-vin01t2:138_4": "dassetīti paravādī attano suttato bahuṃ kāraṇaṃ vinicchayañca āharitvā dasseti. Sādhūti",
  "tika-vin01t2:138_5": "sampaṭicchitvā akappiyeva ṭhātabbanti iminā attano nikāye suttādīni alabhantena sakavādinā",
  "tika-vin01t2:138_6": "paravādīvacaneyeva ṭhātabbanti vadati. Dvinnampi kāraṇacchāyā dissatīti sakavādīparavādīnaṃ",
  "tika-vin01t2:138_7": "ubhinnampi kappiyākappiyabhāvasādhakaṃ kāraṇapatirūpakaṃ dissati. Yadi dvinnampi",
  "tika-vin01t2:138_8": "kāraṇacchāyā dissati, kasmā “akappiyeva ṭhātabba”nti āha “vinayañhi patvā”tiādi.",
  "tika-vin01t2:138_9": "“Vinayaṃ patvā”ti vuttamevatthaṃ pākaṭataraṃ katvā dassento āha “kappiyākappiyavicāraṇamāgammā”ti.",
  "tika-vin01t2:138_10": "Rundhitabbantiādīsu dubbiññeyyavinicchaye kappiyākappiyabhāve sati kappiyanti gahaṇaṃ",
  "tika-vin01t2:138_11": "rundhitabbaṃ, akappiyanti gahaṇaṃ gāḷhaṃ kātabbaṃ. Aparāparaṃ pavattakappiyagahaṇasotaṃ",
  "tika-vin01t2:138_12": "pacchinditabbaṃ, garukabhāvasaṅkhāte akappiyabhāveyeva ṭhātabbanti attho.",
  "tika-vin01t2:139_0": "Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi",
  "tika-vin01t2:139_1": "ca. Attano gahaṇaṃ na vissajjetabbanti sakavādinā attano akappiyanti gahaṇaṃ na vissajjetabbaṃ.",
  "tika-vin01t2:139_2": "Idāni vuttamevatthaṃ nigamento “eva”ntiādimāha. Tattha yoti sakavādīparavādīsu yo",
  "tika-vin01t2:139_3": "koci. Keci pana “sakavādīsuyeva yo koci idhādhippeto”ti vadanti, evaṃ sante “atha",
  "tika-vin01t2:139_4": "panāyaṃ kappiyanti gahetvā kathetī”tiādīsu sabbattha ubhopi sakavādinoyeva siyuṃ",
  "tika-vin01t2:139_5": "heṭṭhā vuttasseva nigamanavasena “eva”ntiādīnaṃ vuttattā, tasmā taṃ na gahetabbaṃ.",
  "tika-vin01t2:139_6": "Atirekakāraṇaṃ labhatīti ettha suttādīsu purimaṃ purimaṃ atirekakāraṇaṃ nāma, yo",
  "tika-vin01t2:139_7": "vā suttādīsu catūsu bahutaraṃ kāraṇaṃ labhati, so atirekakāraṇaṃ labhati nāma.",
  "tika-vin01t2:140_0": "Suṭṭhu pavatti etassāti suppavatti, suṭṭhu pavattati sīlenāti vā suppavatti. Tenāha",
  "tika-vin01t2:140_1": "“suppavattīti suṭṭhu pavatta”nti. Vācāya uggataṃ vācuggataṃ, vacasā suggahitanti",
  "tika-vin01t2:140_2": "vuttaṃ hoti. Suttatoti imassa vivaraṇaṃ “pāḷito”ti. Ettha ca “suttaṃ nāma sakalaṃ",
  "tika-vin01t2:140_3": "vinayapiṭaka”nti vuttattā pāḷitoti tadatthadīpikā aññāyeva pāḷi veditabbā. Anubyañjanasoti",
  "tika-vin01t2:140_4": "imassa vivaraṇaṃ “paripucchato ca aṭṭhakathāto cā”ti. Pāḷiṃ anugantvā atthassa byañjanato",
  "tika-vin01t2:140_5": "pakāsanato anubyañjananti hi paripucchā aṭṭhakathā ca vuccati. Ettha ca aṭṭhakathāya",
  "tika-vin01t2:140_6": "visuṃ gahitattā paripucchāti theravādo vutto. Saṅghabhedassa pubbabhāge pavattakalahassetaṃ",
  "tika-vin01t2:140_7": "adhivacanaṃ saṅgharājīti. Kukkuccakoti aṇumattesupi vajjesu bhayadassanavasena kukkuccaṃ",
  "tika-vin01t2:140_8": "uppādento. Tantiṃ avisaṃvādetvāti pāḷiṃ aññathā akatvā. Avokkamantoti anatikkamanto.",
  "tika-vin01t2:141_0": "Vitthunatīti atthaṃ adisvā nitthunati. Vipphandatīti kampati. Santiṭṭhituṃ na sakkotīti",
  "tika-vin01t2:141_1": "ekasmiṃyeva atthe patiṭṭhātuṃ na sakkoti. Tenāha “yaṃ yaṃ parena vuccati, taṃ taṃ",
  "tika-vin01t2:141_2": "anujānātī”ti. Paravādaṃ gaṇhātīti “ucchumhi kasaṭaṃ yāvajīvikaṃ, raso sattāhakāliko,",
  "tika-vin01t2:141_3": "tadubhayavinimutto ca ucchu nāma visuṃ natthi, tasmā ucchupi vikāle vaṭṭatī”ti paravādinā",
  "tika-vin01t2:141_4": "vutte tampi gaṇhāti. Ekekalomanti palitaṃ sandhāya vuttaṃ. Yamhīti yasmiṃ puggale.",
  "tika-vin01t2:141_5": "Parikkhayaṃ pariyādānanti atthato ekaṃ.",
  "tika-vin01t2:142_0": "Ācariyaparamparā kho panassa suggahitā hotīti ettha ācariyaparamparāti ācariyānaṃ",
  "tika-vin01t2:142_1": "vinicchayaparamparā. Teneva vakkhati “yathā ācariyo ca ācariyācariyo ca pāḷiñca paripucchañca",
  "tika-vin01t2:142_2": "vadanti, tathā ñātuṃ vaṭṭatī”ti. Pubbāparānusandhitoti “idaṃ pubbavacanaṃ, idaṃ paravacanaṃ,",
  "tika-vin01t2:142_3": "ayamanusandhī”ti evaṃ pubbāparānusandhito. Ācariyaparamparanti imasseva vevacanaṃ",
  "tika-vin01t2:142_4": "theravādaṅganti, therapaṭipāṭinti attho. Dve tayo parivaṭṭāti dve tisso paramparā.",
  "tika-vin01t2:143_0": "Imehi ca pana tīhi lakkhaṇehīti “suttamassa svāgataṃ hotī”tiādinā heṭṭhā vuttehi",
  "tika-vin01t2:143_1": "tīhi lakkhaṇehi. Ettha ca paṭhamena lakkhaṇena vinayassa suṭṭhu uggahitabhāvo vutto,",
  "tika-vin01t2:143_2": "dutiyena uggahitena acalatā suppatiṭṭhitatā vuttā, tatiyena yaṃ pāḷiyā aṭṭhakathāya",
  "tika-vin01t2:143_3": "ca natthi, tampi ācariyavacanena vinicchinituṃ samatthatā vuttā. Otiṇṇe vatthusminti",
  "tika-vin01t2:143_4": "codanāsaṅkhāte vītikkamasaṅkhāte vā vatthusmiṃ saṅghamajjhe otiṇṇe, osaṭeti attho.",
  "tika-vin01t2:143_5": "Vuttameva vibhāvento “codakena ca cuditakena ca vutte vattabbe”ti āha. Keci pana",
  "tika-vin01t2:143_6": "“codakena otiṇṇe vatthusmiṃ cuditakena ca vutte vattabbe”ti evaṃ yojenti. Apare pana",
  "tika-vin01t2:143_7": "“codakena ca cuditakena ca vutte vinayadharena ca vattabbe”ti evampi yojenti. “Codakena",
  "tika-vin01t2:143_8": "ca cuditakena ca vutte vattabbe”ti ayameva pana yojanā sundaratarāti veditabbā. Vatthu",
  "tika-vin01t2:143_9": "oloketabbanti tassa tassa sikkhāpadassa vatthu oloketabbaṃ. “Tiṇena vā paṇṇena vā…pe…",
  "tika-vin01t2:143_10": "yo āgaccheyya, āpatti dukkaṭassā”ti hi idaṃ nissaggiye aññātakaviññattisikkhāpadassa",
  "tika-vin01t2:143_11": "vatthusmiṃ paññattaṃ, thullaccayadubbhāsitāpattīnaṃ mātikāya anāgatattā “pañcannaṃ",
  "tika-vin01t2:143_12": "āpattīnaṃ aññatara”nti vuttaṃ. Aññataraṃ vā āpattinti “kāle vikālasaññī āpatti dukkaṭassa,",
  "tika-vin01t2:143_13": "kāle vematiko āpatti dukkaṭassā”ti evamādinā āgataṃ dukkaṭaṃ sandhāya vuttaṃ. Sikkhāpadantaresūti",
  "tika-vin01t2:143_14": "vinītavatthuṃ antokatvā ekekasmiṃ sikkhāpadantare.",
  "tika-vin01t2:144_0": "Sukhumāti attanopi duviññeyyasabhāvassa lahuparivattino cittassa sīghaparivattitāya",
  "tika-vin01t2:144_1": "vuttaṃ. Tenāha “cittalahukā”ti. Cittaṃ lahu sīghaparivatti etesanti cittalahukā.",
  "tika-vin01t2:144_2": "Teti te vītikkame. Taṃvatthukanti te adinnādānamanussaviggahavītikkamā vatthu adhiṭṭhānaṃ",
  "tika-vin01t2:144_3": "kāraṇametassāti taṃvatthukaṃ. Sīlāni sodhetvāti yaṃvatthukaṃ kukkuccaṃ uppannaṃ,",
  "tika-vin01t2:144_4": "taṃ amanasikaritvā avasesasīlāni sodhetvā. Pākaṭabhāvato sukhavaḷañjanatāya ca “dvattiṃsākāraṃ",
  "tika-vin01t2:144_5": "tāva manasi karohī”ti vuttaṃ. Aññasmiṃ pana kammaṭṭhāne kataparicayena tadeva manasi",
  "tika-vin01t2:144_6": "kātabbaṃ. Kammaṭṭhānaṃ ghaṭayatīti antarantarā khaṇḍaṃ adassetvā cittena saddhiṃ",
  "tika-vin01t2:144_7": "ālambanabhāvena cirakālaṃ ghaṭayati. Saṅkhārā pākaṭā hutvā upaṭṭhahantīti vipassanākammaṭṭhāniko",
  "tika-vin01t2:144_8": "ce, tassa saṅkhārā pākaṭā hutvā upaṭṭhahanti. Sace katapārājikavītikkamo bhaveyya,",
  "tika-vin01t2:144_9": "tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti",
  "tika-vin01t2:144_10": "cittekaggataṃ na vindati. Tena vuttaṃ “kammaṭṭhānaṃ na ghaṭayatī”tiādi. Attanā jānātīti",
  "tika-vin01t2:144_11": "sayameva jānāti. Paccatte cetaṃ karaṇavacanaṃ, attā jānātīti vuttaṃ hoti. Aññā ca",
  "tika-vin01t2:144_12": "devatā jānantīti ārakkhadevatāhi aññā paracittaviduniyo devatā ca jānanti.",
  "tika-vin01t2:145": "Niṭṭhitā catubbidhavinayakathāvaṇṇanā",
  "tika-vin01t2:146": "Vinayadharassa ca lakkhaṇādikathāvaṇṇanā.",
  "tika-vin01t2:147": "Bhikkhupadabhājanīyavaṇṇanā",
  "tika-vin01t2:148_0": "Tasmāti yasmā pana-saddaṃ apanetvā aniyamena puggaladīpakaṃ yo-saddameva āha, tasmā.",
  "tika-vin01t2:148_1": "Etthāti imasmiṃ yo-sadde. Pana-saddassa nipātamattattā yo-saddasseva atthaṃ pakāsento",
  "tika-vin01t2:148_2": "“yo kocīti vuttaṃ hotī”ti āha. Yo koci nāmāti yo vā so vā yo kocīti vutto. Vāsadhurayutto",
  "tika-vin01t2:148_3": "vāti vipassanādhurayutto vā. Sīlesūti pakatīsu.",
  "tika-vin01t2:149_0": "Bhikkhatīti yācati. Labhanto vā alabhanto vāti yo koci bhikkhati bhikkhaṃ esati gavesati,",
  "tika-vin01t2:149_1": "so taṃ labhatu vā mā vā, tathāpi bhikkhatīti bhikkhūti ayamettha adhippāyo. Ariyāya",
  "tika-vin01t2:149_2": "yācanāyāti “uddissa ariyā tiṭṭhanti, esā ariyāna yācanā”ti evaṃ vuttāya ariyayācanāya,",
  "tika-vin01t2:149_3": "na kapaṇaddhikavaṇibbakayācakānaṃ viya “dehi dehī”ti evaṃ pavattayācanāya. Bhikkhācariyanti",
  "tika-vin01t2:149_4": "uñchācariyaṃ. Ajjhupagatattāti anuṭṭhitattā. Kājabhattanti kājehi ānītaṃ bhattaṃ.",
  "tika-vin01t2:149_5": "Agghaphassavaṇṇabhedenāti agghādīnaṃ purimapakativijahena. Purimapakativijahanañhettha",
  "tika-vin01t2:149_6": "bhedoti adhippetaṃ. Dhovitvā apanetuṃ asakkuṇeyyasabhāvaṃ malaṃ, tathā apanetuṃ sakkuṇeyyasabhāvā",
  "tika-vin01t2:149_7": "jallikā. Bhinnapaṭadharoti nibbacanaṃ bhinnapaṭadhare bhikkhu-saddassa niruḷhattā kataṃ.",
  "tika-vin01t2:150_0": "Upanissayasampannanti pubbe aṭṭhaparikkhāradānūpanissayasampannaṃ. Yo hi cīvarādike",
  "tika-vin01t2:150_1": "aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa",
  "tika-vin01t2:150_2": "datvā “idaṃ parikkhāradānaṃ anāgate ehibhikkhubhāvāya paccayo hotū”ti patthanaṃ paṭṭhapesi,",
  "tika-vin01t2:150_3": "tassa taṃ sati adhikārasampattiyaṃ buddhānaṃ sammukhībhāve iddhimayaparikkhāralābhāya",
  "tika-vin01t2:150_4": "saṃvattatīti veditabbaṃ. Brahmaghosanti uttamaghosaṃ, brahmuno ghosasadisaṃ vā ghosaṃ.",
  "tika-vin01t2:150_5": "Brahmacariyanti sāsanabrahmacariyaṃ maggabrahmacariyañca. Dukkhassa sammā antakiriyāyāti",
  "tika-vin01t2:150_6": "yojetabbaṃ. Bhaṇḍūti muṇḍo. Vāsīti dantakaṭṭhacchedanavāsi. Bandhananti kāyabandhanaṃ.",
  "tika-vin01t2:150_7": "Yutto bhāvanānuyogo assāti yuttayogo, tassa yuttayogassa, bhāvanānuyogamanuyuttassāti",
  "tika-vin01t2:150_8": "vuttaṃ hoti. Iriyāpathasampannatāvibhāvanatthaṃ “saṭṭhivassikatthero viyā”ti vuttaṃ.",
  "tika-vin01t2:150_9": "Buddhova pabbajjācariyo upasampadācariyo ca assāti buddhācariyako. Paṭhamabodhiyampi",
  "tika-vin01t2:150_10": "paṭhamakāleyeva sesaupasampadānaṃ abhāvoti āha “paṭhamabodhiyaṃ ekasmiṃ kāle”ti.",
  "tika-vin01t2:150_11": "Pañca pañcavaggiyattherāti pañcavaggiyattherā pañca. Tīṇi satanti tīṇi satāni, gāthābandhasukhatthaṃ",
  "tika-vin01t2:150_12": "vacanavipallāso kato. Eko ca theroti aṅgulimālattheraṃ sandhāya vuttaṃ. Na vuttāti",
  "tika-vin01t2:150_13": "aṭṭhakathāyaṃ na vuttā. Tatthāti vinayapāḷiyaṃ.",
  "tika-vin01t2:151_0": "Veḷuvanamahāvihāre gandhakuṭiyaṃ nisinnoyeva bhagavā mahākassapattherassa attānaṃ",
  "tika-vin01t2:151_1": "uddissa pabbajitabhāvaṃ viditvā tassa paccuggamanaṃ karonto tigāvutaṃ maggaṃ ekakova",
  "tika-vin01t2:151_2": "gantvā bahuputtanigrodhamūle pallaṅkaṃ ābhujitvā nisinno attano santikaṃ āgantvā",
  "tika-vin01t2:151_3": "paramanipaccakāraṃ dassetvā “satthā me bhante bhagavā, sāvakohamasmi, satthā me bhante",
  "tika-vin01t2:151_4": "bhagavā, sāvakohamasmī”ti tikkhattuṃ attano sāvakattaṃ sāvetvā ṭhitassa mahākassapattherassa",
  "tika-vin01t2:151_5": "nipaccakāramahattataṃ attano ca mahānubhāvataṃ dīpetuṃ yassa aññassa ajānaṃyeva “jānāmī”ti",
  "tika-vin01t2:151_6": "paṭiññassa bāhirakassa satthuno evaṃ sabbacetasā samannāgato pasannacitto sāvako",
  "tika-vin01t2:151_7": "evarūpaṃ paramanipaccakāraṃ kareyya, tassa vaṇṭacchinnatālapakkaṃ viya gīvato muddhāpi",
  "tika-vin01t2:151_8": "vipateyya, sattadhā vā phaleyyāti dassento “yo kho, kassapa, evaṃ sabbacetasā samannāgataṃ",
  "tika-vin01t2:151_9": "sāvakaṃ ajānaṃyeva vadeyya ‘jānāmī’ti, apassaṃyeva vadeyya ‘passāmī’ti, muddhāpi",
  "tika-vin01t2:151_10": "tassa vipateyya, sattadhā vā phaleyya, ahaṃ kho, kassapa, jānaṃyeva vadāmi ‘jānāmī’ti,",
  "tika-vin01t2:151_11": "passaṃyeva vadāmi ‘passāmī”’ ti vatvā jātimadamānamadarūpamadappahānatthaṃ tīhi ovādehi",
  "tika-vin01t2:151_12": "mahākassapattheraṃ ovadanto “tasmātiha te kassapā”tiādimāha.",
  "tika-vin01t2:152_0": "Tattha tasmātihāti tasmā icceva vuttaṃ hoti, yasmā ahaṃ jānantova “jānāmī”ti passanto",
  "tika-vin01t2:152_1": "eva ca “passāmī”ti vadāmi, tasmāti attho. Ti-kāra ha-kārā nipātā. Ihāti vā imasmiṃ",
  "tika-vin01t2:152_2": "sāsane, ta-kāro padasandhivasena āgato. Evaṃ sikkhitabbanti idāni vuccamānākārena",
  "tika-vin01t2:152_3": "sikkhitabbaṃ. Tibbanti bahalaṃ mahantaṃ. Hirottappañcāti hirī ca ottappañca. Paccupaṭṭhitaṃ",
  "tika-vin01t2:152_4": "bhavissatīti upasaṅkamanato paṭhamatarameva upaṭṭhitaṃ bhavissati. Tathā hi sati",
  "tika-vin01t2:152_5": "tesaṃ purato assa sagāravasappatissavatā saṇṭhāti. Yo ca therādīsu hirottappaṃ upaṭṭhapetvā",
  "tika-vin01t2:152_6": "upasaṅkamati, therādayopi taṃ sahirikā saottappā ca hutvā upasaṅkamantīti ayamettha",
  "tika-vin01t2:152_7": "ānisaṃso. Kusalūpasaṃhitanti kusalanissitaṃ, anavajjadhammanissitanti attho. Aṭṭhiṃ",
  "tika-vin01t2:152_8": "katvāti attānaṃ tena dhammena aṭṭhikaṃ katvā, taṃ vā dhammaṃ “esa mayhaṃ dhammo”ti",
  "tika-vin01t2:152_9": "aṭṭhiṃ katvā. Manasi katvāti citte ṭhapetvā. Sabbacetasā samannāharitvāti cittassa",
  "tika-vin01t2:152_10": "thokampi bahi gantuṃ adento sabbena samannāhāracittena samannāharitvā. Ohitasototi",
  "tika-vin01t2:152_11": "ṭhapitasoto, dhamme nihitasototi attho. Evañhi te sikkhitabbanti ñāṇasotañca pasādasotañca",
  "tika-vin01t2:152_12": "odahitvā “mayā desitaṃ dhammaṃ sakkaccameva suṇissāmī”ti evañhi te sikkhitabbaṃ.",
  "tika-vin01t2:152_13": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttā",
  "tika-vin01t2:152_14": "kāyagatāsati. Yo ca panāyaṃ tividho ovādo, therassa ayameva pabbajjā ca upasampadā ca ahosi.",
  "tika-vin01t2:153_0": "Kasiṇārammaṇaṃ rūpāvacarajjhānaṃ rūpasaññā. Saññāsīsena hettha jhānaṃ vuttaṃ, tadeva",
  "tika-vin01t2:153_1": "ca uddhumātakapaṭibhāgārammaṇattā “uddhumātakasaññā”ti vuttaṃ. Sopākasāmaṇero bhagavatā",
  "tika-vin01t2:153_2": "puṭṭho “ete dve rūpāvacarabhāvena ekatthā, byañjanameva nāna”nti āha. Āraddhacittoti",
  "tika-vin01t2:153_3": "ārādhitacitto. Garudhammapaṭiggahaṇādiupasampadā upari vitthārato sayameva āvi bhavissati.",
  "tika-vin01t2:154_0": "Kalyāṇaputhujjanādayoti ettha bahūnaṃ nānappakārānaṃ sakkāyadiṭṭhiādīnaṃ avihatattā",
  "tika-vin01t2:154_1": "janeti, tāhi vā janitoti puthujjano, kalyāṇo ca so puthujjano cāti kalyāṇaputhujjano,",
  "tika-vin01t2:154_2": "so ādi yesaṃ sotāpannādīnaṃ te kalyāṇaputhujjanādayo. Kalyāṇaggahaṇena cettha andhaputhujjanaṃ",
  "tika-vin01t2:154_3": "nivatteti. Dvidhā hi puthujjanā andhaputhujjano kalyāṇaputhujjanoti. Vuttañhetaṃ –",
  "tika-vin01t2:155": "“Duve puthujjanā vuttā, buddhenādiccabandhunā;",
  "tika-vin01t2:156": "Andho puthujjano eko, kalyāṇeko puthujjano”ti. ;",
  "tika-vin01t2:157_0": "Bhadrāya paññāya bhadrāya vimuttiyāti yojetabbaṃ. Sīlenātiādīsu sīlanti catupārisuddhisīlaṃ.",
  "tika-vin01t2:157_1": "Samādhīti vipassanāpādakā aṭṭha samāpattiyo. Paññāti lokiyalokuttarañāṇaṃ. Vimuttīti",
  "tika-vin01t2:157_2": "ariyaphalavimutti. Vimuttiñāṇadassananti ekūnavīsatividhaṃ paccavekkhaṇañāṇaṃ. Yathāsambhavena",
  "tika-vin01t2:157_3": "cettha yojanā veditabbā. Kalyāṇaputhujjanassa hi sīlādayo tayo eva sambhavanti, ariyānaṃ",
  "tika-vin01t2:157_4": "pana sabbepi sīlādayo. Sāro bhikkhūtipi kalyāṇaputhujjanādayova vuttāti āha “tehiyeva",
  "tika-vin01t2:157_5": "sīlasārādīhī”tiādi. Atha vā nippariyāyato khīṇāsavova sāro bhikkhu nāmāti āha “vigatakilesapheggubhāvato vā”tiādi.",
  "tika-vin01t2:158_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro",
  "tika-vin01t2:158_1": "bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ",
  "tika-vin01t2:158_2": "bhāvanānuyogamanuyutto viharati “ajja vā sve vā aññataraṃ sāmaññaphalaṃ adhigamissāmī”ti,",
  "tika-vin01t2:158_3": "sopi vuccati sikkhatīti sekhoti āha “puthujjanakalyāṇakena saddhi”nti. Satta ariyāti",
  "tika-vin01t2:158_4": "cattāro maggaṭṭhā, heṭṭhimā ca tayo phalaṭṭhāti ime satta ariyā. Tisso sikkhāti adhisīlādikā",
  "tika-vin01t2:158_5": "tisso sikkhā. Sikkhāsu jātoti vā sekho. Ariyapuggalo hi ariyāya jātiyā jāyamāno sikkhāsu",
  "tika-vin01t2:158_6": "jāyati, na yoniyaṃ. Sikkhanasīloti vā sekho, puggalādhiṭṭhānāya vā kathāya sekhassa",
  "tika-vin01t2:158_7": "ayanti anaññasādhāraṇā maggaphalattayadhammā sekhapariyāyena vuttā. Asekhoti ca yattha",
  "tika-vin01t2:158_8": "sekhabhāvāsaṅkā atthi, tatthāyaṃ paṭisedhoti lokiyanibbānesu asekhabhāvānāpatti daṭṭhabbā.",
  "tika-vin01t2:158_9": "Sīlasamādhipaññāsaṅkhātā hi sikkhā attano paṭipakkhakilesehi vimuttattā parisuddhā,",
  "tika-vin01t2:158_10": "upakkilesānaṃ ārammaṇabhāvampi anupagamanato etā sikkhāti vattuṃ yuttā, aṭṭhasupi",
  "tika-vin01t2:158_11": "maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi",
  "tika-vin01t2:158_12": "tāsu sikkhāsu jātoti taṃsamaṅgino arahato itaresaṃ viya sekhatte sati sekhassa ayanti,",
  "tika-vin01t2:158_13": "sikkhā sīlaṃ etassāti ca sekhoti vattabbo siyāti taṃ nivattanatthaṃ “asekho”ti yathāvuttasekhabhāvapaṭisedho",
  "tika-vin01t2:158_14": "kato. Arahattaphalehi pavattamānā sikkhā pariniṭṭhitasikkhākiccattā na sikkhākiccaṃ",
  "tika-vin01t2:158_15": "karonti, kevalaṃ sikkhāphalabhāveneva pavattanti, tasmā tā na sikkhāvacanaṃ arahanti,",
  "tika-vin01t2:158_16": "nāpi taṃsamaṅgī sekhavacanaṃ, na ca sikkhanasīlo, sikkhāsu jātoti ca vattabbataṃ",
  "tika-vin01t2:158_17": "arahati, heṭṭhimaphalesu pana sikkhā sakadāgāmimaggavipassanādīnaṃ upanissayabhāvato",
  "tika-vin01t2:158_18": "sikkhākiccaṃ karontīti sikkhāvacanaṃ arahanti, taṃsamaṅgino ca sekhavacanaṃ sikkhanasīlā,",
  "tika-vin01t2:158_19": "sikkhāsu jātāti ca vattabbataṃ arahanti “sikkhantīti sekhā”ti apariyositasikkhānaṃ",
  "tika-vin01t2:158_20": "dassitattā, “na sikkhatīti asekho”ti iminā pariyositasikkho dassito, na sikkhāya",
  "tika-vin01t2:158_21": "rahitoti āha – “sekkhadhamme atikkamma …pe… khīṇāsavo asekhoti vuccatī”ti. Vuddhippattasikkho",
  "tika-vin01t2:158_22": "vā asekhoti etasmiṃ atthe sekhadhammesu eva ṭhitassa kassaci ariyassa asekhabhāvāpattīti",
  "tika-vin01t2:158_23": "arahattamaggadhammā vuddhippattā ca yathāvuttehi atthehi sekhāti katvā taṃsamaṅgino",
  "tika-vin01t2:158_24": "aggamaggaṭṭhassa asekhabhāvo āpannoti? Na, taṃsadisesu tabbohārato. Arahattamaggato",
  "tika-vin01t2:158_25": "hi ninnānākaraṇaṃ arahattaphalaṃ ṭhapetvā pariññākiccakaraṇaṃ vipākabhāvañca, tasmā",
  "tika-vin01t2:158_26": "te eva sekhā aggaphaladhammabhāvaṃ āpannāti sakkā vattuṃ. Kusalasukhato ca vipākasukhaṃ",
  "tika-vin01t2:158_27": "santataratāya paṇītataranti vuddhippattā ca te dhammā hontīti taṃsamaṅgī asekhoti vuccatīti.",
  "tika-vin01t2:159_0": "Sabbantimena pariyāyenāti sabbantimena paricchedena. Upasampadākammassa adhikārattā",
  "tika-vin01t2:159_1": "“pañcavaggakaraṇīye”ti vuttaṃ. Pañcannaṃ vaggo samūhoti pañcavaggo, pañcaparimāṇayutto",
  "tika-vin01t2:159_2": "vā vaggo pañcavaggo, tena kattabbaṃ kammaṃ pañcavaggakaraṇīyaṃ. Yāvatikā bhikkhūti",
  "tika-vin01t2:159_3": "yattakā bhikkhū. Kammappattāti kammārahā pārājikaṃ anāpannā anukkhittā ca. Upasampadākammassa",
  "tika-vin01t2:159_4": "pañcavaggakaraṇīyattā pañceva bhikkhū kammappattā ettakehipi kammasiddhito, itare",
  "tika-vin01t2:159_5": "chandārahā. Ñatticatutthenāti ettha kiñcāpi ñatti sabbapaṭhamaṃ vuccati, tissannaṃ",
  "tika-vin01t2:159_6": "pana anussāvanānaṃ atthabyañjanabhedābhāvato atthabyañjanabhinnā ñatti tāsaṃ catutthāti",
  "tika-vin01t2:159_7": "katvā “ñatticatuttha”nti vuccati. Byañjanānurūpameva aṭṭhakathāyaṃ “tīhi anussāvanāhi",
  "tika-vin01t2:159_8": "ekāya ca ñattiyā”ti vuttaṃ, atthappavattikkamena pana “ekāya ñattiyā tīhi anussāvanāhī”ti",
  "tika-vin01t2:159_9": "vattabbaṃ. Vatthuñattianaussāvanasīmāparisasampattisampannattāti ettha vatthūti upasampadāpekkho",
  "tika-vin01t2:159_10": "puggalo, so ṭhapetvā ūnavīsativassaṃ antimavatthuṃ ajjhāpannapubbaṃ paṇḍakādayo ca",
  "tika-vin01t2:159_11": "ekādasa abhabbapuggale veditabbo. Ūnavīsativassādayo hi terasa puggalā upasampadāya",
  "tika-vin01t2:159_12": "avatthu, ime pana ṭhapetvā aññasmiṃ upasampadāpekkhe sati upasampadākammaṃ vatthusampattisampannaṃ nāma hoti.",
  "tika-vin01t2:160_0": "Vatthusaṅghapuggalañattīnaṃ aparāmasanāni pacchā ñattiṭṭhapanañcāti ime tāva pañca",
  "tika-vin01t2:160_1": "ñattidosā. Tattha “ayaṃ itthannāmo”ti upasampadāpekkhassa akittanaṃ vatthuaparāmasanaṃ",
  "tika-vin01t2:160_2": "nāma. “Suṇātu me, bhante, saṅgho”ti ettha “suṇātu me, bhante”ti vatvā “saṅgho”ti",
  "tika-vin01t2:160_3": "abhaṇanaṃ saṅghaaparāmasanaṃ nāma. “Itthannāmassa upasampadāpekkho”ti upajjhāyassa",
  "tika-vin01t2:160_4": "akittanaṃ puggalaaparāmasanaṃ nāma. Sabbena sabbaṃ ñattiyā anuccāraṇaṃ ñattiaparāmasanaṃ",
  "tika-vin01t2:160_5": "nāma. Paṭhamaṃ kammavācaṃ niṭṭhāpetvā “esā ñattī”ti vatvā “khamati saṅghassā”ti evaṃ",
  "tika-vin01t2:160_6": "ñattikittanaṃ pacchā ñattiṭṭhapanaṃ nāma. Iti imehi dosehi vimuttāya ñattiyā sampannaṃ",
  "tika-vin01t2:160_7": "ñattisampattisampannaṃ nāma.",
  "tika-vin01t2:161_0": "Vatthusaṅghapuggalānaṃ aparāmasanāni sāvanāya hāpanaṃ akāle sāvananti ime pañca anussāvanadosā.",
  "tika-vin01t2:161_1": "Tattha vatthādīnaṃ aparāmasanāni ñattiyaṃ vuttasadisāneva. Tīsu pana anussāvanāsu",
  "tika-vin01t2:161_2": "yattha katthaci etesaṃ aparāmasanaṃ aparāmasanameva, sabbena sabbaṃ pana kammavācaṃ",
  "tika-vin01t2:161_3": "avatvā catukkhattuṃ ñattikittanameva. Atha vā pana kammavācabbhantare akkharassa",
  "tika-vin01t2:161_4": "vā padassa vā anuccāraṇaṃ vā duruccāraṇaṃ vā sāvanāya hāpanaṃ nāma. Sāvanāya anokāse",
  "tika-vin01t2:161_5": "paṭhamaṃ ñattiṃ aṭṭhapetvā anussāvanakaraṇaṃ akāle sāvanaṃ nāma. Iti imehi dosehi",
  "tika-vin01t2:161_6": "vimuttāya anussāvanāya sampannaṃ anussāvanasampattisampannaṃ nāma.",
  "tika-vin01t2:162_0": "Vipattisīmālakkhaṇaṃ samatikkantāya pana sīmāya kataṃ sīmāsampattisampannaṃ nāma.",
  "tika-vin01t2:162_1": "Yāvatikā bhikkhū kammappattā, tesaṃ anāgamanaṃ, chandārahānaṃ chandassa anāharaṇaṃ,",
  "tika-vin01t2:162_2": "sammukhībhūtānaṃ paṭikkosananti ime pana tayo parisadosā, tehi vimuttāya parisāya",
  "tika-vin01t2:162_3": "kataṃ parisasampattisampannaṃ nāma.",
  "tika-vin01t2:163_0": "Upasampadākammavācāsaṅkhātaṃ bhagavato vacanaṃ upasampadākammakaraṇassa kāraṇattā",
  "tika-vin01t2:163_1": "ṭhānaṃ, yathā ca taṃ kattabbanti bhagavatā anusiṭṭhaṃ, tathā katattā tadanucchavikaṃ",
  "tika-vin01t2:163_2": "yathāvuttaṃ anūnaṃ ñattianussāvanaṃ uppaṭipāṭiyā ca avuttaṃ ṭhānārahaṃ. Yathā kattabbanti",
  "tika-vin01t2:163_3": "hi bhagavatā vuttaṃ, tathā akate upasampadākammassa kāraṇaṃ na hotīti na taṃ ṭhānārahaṃ.",
  "tika-vin01t2:163_4": "Tenāha “kāraṇārahena satthusāsanārahenā”ti. Iminā ñattianussāvanasampatti kathitāti",
  "tika-vin01t2:163_5": "veditabbā. “Samaggena saṅghenā”ti iminā pana parisasampatti kathitāva. “Akuppenā”ti",
  "tika-vin01t2:163_6": "iminā pārisesato vatthusīmāsampattiyo kathitāti veditabbā. Aṭṭhakathāyaṃ pana akuppalakkhaṇaṃ",
  "tika-vin01t2:163_7": "ekattha sampiṇḍetvā dassetuṃ akuppenāti imassa “vatthuñattianussāvanasīmāparisasampattisampannattā",
  "tika-vin01t2:163_8": "akopetabbataṃ appaṭikkositabbataṃ upagatenā”ti attho vutto. Keci pana “ṭhānārahenātiettha",
  "tika-vin01t2:163_9": "‘na hatthacchinno pabbājetabbo’tiādi satthusāsanaṃ ṭhāna”nti vadanti.",
  "tika-vin01t2:164_0": "“Ñatticatutthena kammenā”ti imasmiṃ adhikāre pasaṅgato āharitvā yaṃ kammalakkhaṇaṃ",
  "tika-vin01t2:164_1": "sabbaaṭṭhakathāsu papañcitaṃ, taṃ yathāāgataṭṭhāneyeva dassetukāmo idha tassa avacane",
  "tika-vin01t2:164_2": "tattha vacane ca payojanaṃ dassetuṃ “imasmiṃ pana ṭhāne ṭhatvā”tiādimāha.",
  "tika-vin01t2:165_0": "Aṭṭhasu upasampadāsu ehibhikkhūpasampadā saraṇagamanūpasampadā ovādapaṭiggahaṇūpasampadā",
  "tika-vin01t2:165_1": "pañhabyākaraṇūpasampadāti imāhi upasampadāhi upasampannānaṃ lokavajjasikkhāpadavītikkame",
  "tika-vin01t2:165_2": "abhabbattā garudhammapaṭiggahaṇūpasampadā dūtenūpasampadā aṭṭhavācikūpasampadāti",
  "tika-vin01t2:165_3": "imāsañca tissannaṃ upasampadānaṃ bhikkhunīnaṃyeva anuññātattā ñatticatuttheneva kammena",
  "tika-vin01t2:165_4": "upasampanno gahitoti veditabbo. Tathā hi ehibhikkhūpasampadā antimabhavikānaṃyeva,",
  "tika-vin01t2:165_5": "saraṇagamanūpasampadā parisuddhānaṃ, ovādapaṭiggahaṇapañhabyākaraṇūpasampadā mahākassapasopākānaṃ,",
  "tika-vin01t2:165_6": "na ca te bhabbā pārājikādilokavajjaṃ āpajjituṃ, garudhammapaṭiggahaṇādayo ca bhikkhunīnaṃyeva",
  "tika-vin01t2:165_7": "anuññātā, ayañca bhikkhu, tasmā ettha ñatticatutthena upasampannova gahitoti veditabbo.",
  "tika-vin01t2:166_0": "Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgahaṃ",
  "tika-vin01t2:166_1": "gacchanti. Tepi hi sahaseyyādipaṇṇattivajjaṃ āpattiṃ āpajjantiyeva. Yadi evaṃ paṇṇattivajjesupi",
  "tika-vin01t2:166_2": "sikkhāpadesu “ayaṃ imasmiṃ atthe adhippeto bhikkhū”ti ñatticatuttheneva kammena upasampanno",
  "tika-vin01t2:166_3": "kasmā vuttoti? Sabbasikkhāpadavītikkamārahattā sabbakālikattā ca. Ehibhikkhūpasampadādayo",
  "tika-vin01t2:166_4": "hi na sabbasikkhāpadavītikkamārahā asabbakālikā ca. Tathā hi aṭṭhasu upasampadāsu",
  "tika-vin01t2:166_5": "ñatticatutthakammūpasampadā dūtenūpasampadā aṭṭhavācikūpasampadāti imā tissoyeva",
  "tika-vin01t2:166_6": "thāvarā, sesā buddhe dharamāneyeva ahesuṃ. Teneva ca bhikkhunīvibhaṅgepi “tatra yāyaṃ",
  "tika-vin01t2:166_7": "bhikkhunī samaggena ubhatosaṅghena ñatticatutthena kammena akuppena ṭhānārahena upasampannā,",
  "tika-vin01t2:166_8": "ayaṃ imasmiṃ atthe adhippetā bhikkhunī”ti dūtenūpasampadāya aṭṭhavācikūpasampadāya",
  "tika-vin01t2:166_9": "ca upasampannaṃ antokatvā ubhatosaṅghena ñatticatuttheneva kammena upasampannā bhikkhunī",
  "tika-vin01t2:166_10": "vuttā, na garudhammapaṭiggahaṇūpasampadāya upasampannā tassā upasampadāya pāṭipuggalikabhāvato",
  "tika-vin01t2:166_11": "asabbakālikattā. Garudhammapaṭiggahaṇūpasampadā hi mahāpajāpatiyā eva anuññātattā",
  "tika-vin01t2:166_12": "pāṭipuggalikāti, tasmā sabbasikkhāpadavītikkamārahaṃ sabbakālikāya ñatticatutthakammūpasampadāya",
  "tika-vin01t2:166_13": "upasampannameva gahetvā sabbasikkhāpadāni paññattānīti gahetabbaṃ. Yadi evaṃ paṇṇattivajjesu",
  "tika-vin01t2:166_14": "sikkhāpadesu ca ehibhikkhūpasampannādīnampi saṅgaho kathaṃ viññāyatīti? Atthato āpannattā.",
  "tika-vin01t2:166_15": "Tathā hi “dve puggalā abhabbā āpattiṃ āpajjituṃ buddhā ca paccekabuddhā ca, dve puggalā",
  "tika-vin01t2:166_16": "bhabbā āpattiṃ āpajjituṃ bhikkhū ca bhikkhuniyo cā”ti sāmaññato vuttattā ehibhikkhūpasampannādayopi",
  "tika-vin01t2:166_17": "asañcicca assatiyā acittakaṃ paṇṇattivajjaṃ sahaseyyādiāpattiṃ āpajjantīti atthato",
  "tika-vin01t2:166_18": "āpannanti ayamettha sāro. Yaṃ panettha ito aññathā kenaci papañcitaṃ, na taṃ sārato paccetabbaṃ.",
  "tika-vin01t2:167_0": "Niruttivasenāti nibbacanavasena. Abhilāpavasenāti vohāravasena. Anuppannāya kammavācāyāti",
  "tika-vin01t2:167_1": "anuppannāya ñatticatutthakammavācāya. Guṇavasenāti sīlāditaṃtaṃguṇayogato. Ettha",
  "tika-vin01t2:167_2": "ca bhindati pāpake akusale dhammeti bhikkhūti nibbacanaṃ veditabbaṃ.",
  "tika-vin01t2:168": "Bhikkhupadabhājanīyavaṇṇanā niṭṭhitā.",
  "tika-vin01t2:169": "Sikkhāsājīvapadabhājanīyavaṇṇanā",
  "tika-vin01t2:170_0": "Sikkhitabbāti āsevitabbā. Uttamanti visiṭṭhaṃ. Adhisīlādīsu vijjamānesu sīlādīhipi",
  "tika-vin01t2:170_1": "bhavitabbaṃ. Yathā hi omakatarappamāṇaṃ chattaṃ vā dhajaṃ vā upādāya atirekappamāṇaṃ",
  "tika-vin01t2:170_2": "“atichattaṃ atidhajo”ti vuccati, evamihāpi “anukkaṭṭhasīlaṃ upādāya adhisīlena bhavitabbaṃ,",
  "tika-vin01t2:170_3": "tathā anukkaṭṭhaṃ cittaṃ paññañca upādāya adhicittena adhipaññāya ca bhavitabba”nti",
  "tika-vin01t2:170_4": "manasi katvā sīlādiṃ sarūpato vibhāvetukāmo “katamaṃ panettha sīla”ntiādimāha. Aṭṭhaṅgasīlaṃ",
  "tika-vin01t2:170_5": "dasaṅgasīlesveva antogadhattā visuṃ aggahetvā “pañcaṅgadasaṅgasīla”nti ettakameva",
  "tika-vin01t2:170_6": "vuttaṃ. Pātimokkhasaṃvarasīlanti cārittavārittavasena duvidhaṃ vinayapiṭakapariyāpannaṃ",
  "tika-vin01t2:170_7": "sikkhāpadasīlaṃ. Tañhi yo naṃ pāti rakkhati, taṃ mokkheti moceti āpāyikādīhi dukkhehīti",
  "tika-vin01t2:170_8": "pātimokkhanti vuccati. Saṃvaraṇaṃ saṃvaro, kāyavācāhi avītikkamo. Pātimokkhameva",
  "tika-vin01t2:170_9": "saṃvaro pātimokkhasaṃvaro. So eva sīlanaṭṭhena sīlanti pātimokkhasaṃvarasīlaṃ.",
  "tika-vin01t2:171_0": "Aparo nayo – kilesānaṃ balavabhāvato pāpakiriyāya sukarabhāvato puññakiriyāya ca",
  "tika-vin01t2:171_1": "dukkarabhāvato bahukkhattuṃ apāyesu patanasīloti pātī, puthujjano. Aniccatāya vā",
  "tika-vin01t2:171_2": "bhavābhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti",
  "tika-vin01t2:171_3": "pātī, maraṇavasena vā tamhi tamhi sattanikāye attabhāvassa patanasīloti pātī, sattasantāno,",
  "tika-vin01t2:171_4": "cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena",
  "tika-vin01t2:171_5": "satto vimuttoti vuccati. Vuttañhi “cittavodānā visujjhantī”ti, “anupādāya āsavehi",
  "tika-vin01t2:171_6": "cittaṃ vimutta”nti ca.",
  "tika-vin01t2:172_0": "Atha vā avijjādinā hetunā saṃsāre patati gacchati pavattatīti pāti. “Avijjānīvaraṇānaṃ",
  "tika-vin01t2:172_1": "sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa",
  "tika-vin01t2:172_2": "taṇhādisaṃkilesattayato mokkho etenāti pātimokkho. “Kaṇṭhekāḷo”tiādīnaṃ viyassa samāsasiddhi veditabbā.",
  "tika-vin01t2:173_0": "Atha vā pāteti vinipāteti dukkhehīti pāti, cittaṃ. Vuttañhi “cittena nīyati loko,",
  "tika-vin01t2:173_1": "cittena parikassatī”ti. Tassa pātino mokkho etenāti pātimokkho. Patati vā etena apāyadukkhe",
  "tika-vin01t2:173_2": "saṃsāradukkhe cāti pāti, taṇhāsaṃkileso. Vuttañhi “taṇhā janeti purisaṃ, taṇhādutiyo",
  "tika-vin01t2:173_3": "puriso”ti ca ādi. Tato pātito mokkhoti pātimokkho.",
  "tika-vin01t2:174_0": "Atha vā patati etthāti pāti, cha ajjhattikabāhirāni āyatanāni. Vuttañhi “chasu loko",
  "tika-vin01t2:174_1": "samuppanno, chasu kubbati santhava”nti. Tato chaajjhattikabāhirāyatanasaṅkhātato",
  "tika-vin01t2:174_2": "pātito mokkhoti pātimokkho.",
  "tika-vin01t2:175": "Atha vā pāto vinipāto assa atthīti pātī, saṃsāro. Tato mokkhoti pātimokkho.",
  "tika-vin01t2:176_0": "Atha vā sabbalokādhipatibhāvato dhammissaro bhagavā patīti vuccati, muccati etenāti",
  "tika-vin01t2:176_1": "mokkho, patino mokkho tena paññattattāti patimokkho, patimokkho eva pātimokkho. Sabbaguṇānaṃ",
  "tika-vin01t2:176_2": "vā mūlabhāvato uttamaṭṭhena pati ca so yathāvuttena atthena mokkho cāti patimokkho,",
  "tika-vin01t2:176_3": "patimokkho eva pātimokkho. Tathā hi vuttaṃ “pātimokkhanti mukhametaṃ pamukhameta”nti vitthāro.",
  "tika-vin01t2:177_0": "Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti",
  "tika-vin01t2:177_1": "pātimokkho. Idañhi sīlaṃ sayaṃ tadaṅgavasena samādhisahitaṃ paññāsahitañca vikkhambhanavasena",
  "tika-vin01t2:177_2": "samucchedavasena ca accantaṃ mokkheti mocetīti pātimokkho.",
  "tika-vin01t2:178_0": "Pati pati mokkhoti vā patimokkho, tamhā tamhā vītikkamadosato paccekaṃ mokkhetīti",
  "tika-vin01t2:178_1": "attho, patimokkho eva pātimokkho. Mokkho vā nibbānaṃ, tassa mokkhassa paṭibimbabhūtoti",
  "tika-vin01t2:178_2": "patimokkho. Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo",
  "tika-vin01t2:178_3": "ca yathārahaṃ kilesanibbāpanato, patimokkhoyeva pātimokkho. Pativattati mokkhābhimukhanti",
  "tika-vin01t2:178_4": "vā patimokkhaṃ, patimokkhameva pātimokkhanti evaṃ tāvettha pātimokkhasaddassa attho veditabbo.",
  "tika-vin01t2:179": "Saṃvarati pidahati etenāti saṃvaro, pātimokkhameva saṃvaro pātimokkhasaṃvaro. So eva sīlaṃ pātimokkhasaṃvarasīlaṃ, atthato pana tato tato vītikkamitabbato viratiyo ceva cetanā ca.",
  "tika-vin01t2:180_0": "Adhisīlanti vuccatīti anavasesato kāyikavācasikasaṃvarabhāvato ca maggasīlassa padaṭṭhānabhāvato",
  "tika-vin01t2:180_1": "ca pātimokkhasaṃvarasīlaṃ adhikaṃ visiṭṭhaṃ sīlaṃ adhisīlanti vuccati. Pajjotānanti",
  "tika-vin01t2:180_2": "ālokānaṃ. Nanu ca paccekabuddhāpi dhammatāvasena pātimokkhasaṃvarasīlena samannāgatāva",
  "tika-vin01t2:180_3": "honti, evaṃ sati kasmā “buddhuppādeyeva pavattati, na vinā buddhuppādā”ti niyametvā",
  "tika-vin01t2:180_4": "vuttanti āha – “na hi taṃ paññattiṃ uddharitvā”tiādi. Kiñcāpi paccekabuddhā pātimokkhasaṃvarasampannāgatā",
  "tika-vin01t2:180_5": "honti, na pana tesaṃ vasena vitthāritaṃ hutvā pavattatīti adhippāyo. “Imasmiṃ vatthusmiṃ",
  "tika-vin01t2:180_6": "imasmiṃ vītikkame idaṃ nāma hotī”ti paññapanaṃ aññesaṃ avisayo, buddhānaṃyeva esa",
  "tika-vin01t2:180_7": "visayo, buddhānaṃ balanti āha – “buddhāyeva panā”tiādi. Lokiyasīlassa adhisīlabhāvo",
  "tika-vin01t2:180_8": "pariyāyenāti nippariyāyameva taṃ dassetuṃ “pātimokkhasaṃvaratopi ca maggaphalasampayuttameva",
  "tika-vin01t2:180_9": "sīlaṃ adhisīla”nti vuttaṃ. Na hi taṃ samāpanno bhikkhūti gahaṭṭhesu sotāpannānaṃ",
  "tika-vin01t2:180_10": "sadāravītikkamasambhavato vuttaṃ. Tathā hi te saputtadārā agāraṃ ajjhāvasanti.",
  "tika-vin01t2:181_0": "Samādāpanaṃ samādānañcāti aññesaṃ samādāpanaṃ sayaṃ samādānañca. Adhicittanti vuccatīti",
  "tika-vin01t2:181_1": "maggasamādhissa adhiṭṭhānabhāvato adhicittanti vuccati. Na vinā buddhuppādāti kiñcāpi",
  "tika-vin01t2:181_2": "paccekabuddhānaṃ vipassanāpādakaṃ aṭṭhasamāpatticittaṃ hotiyeva, na pana te tattha",
  "tika-vin01t2:181_3": "aññe samādāpetuṃ sakkontīti na tesaṃ vasena vitthāritaṃ hutvā pavattatīti adhippāyo.",
  "tika-vin01t2:181_4": "Vipassanāpaññāyapi adhipaññatāsādhane “na vinā buddhuppādā”ti vacanaṃ imināva adhippāyena",
  "tika-vin01t2:181_5": "vuttanti veditabbaṃ. Lokiyacittassa adhicittatā pariyāyenāti nippariyāyameva taṃ",
  "tika-vin01t2:181_6": "dassetuṃ “tatopi ca maggaphalacittameva adhicitta”nti āha. Taṃ pana idha anadhippetanti",
  "tika-vin01t2:181_7": "iminā aṭṭhakathāvacanena lokiyacittassa vasena adhicittasikkhāpi idha adhippetāti",
  "tika-vin01t2:181_8": "viññāyati. Na hi taṃ samāpanno bhikkhu methunaṃ dhammaṃ paṭisevatīti ca iminā lokiyaadhicittaṃ",
  "tika-vin01t2:181_9": "samāpanno methunaṃ dhammaṃ paṭisevatīti āpannaṃ. Adhipaññāniddese ca “tatopi ca maggaphalapaññāva",
  "tika-vin01t2:181_10": "adhipaññā”ti vatvā “sā pana idha anadhippetā. Na hi taṃ samāpanno bhikkhu methunaṃ",
  "tika-vin01t2:181_11": "dhammaṃ paṭisevatī”ti vuttattā lokiyapaññāvasena adhipaññāsikkhāyapi idhādhippetabhāvo",
  "tika-vin01t2:181_12": "taṃ samāpannassa methunadhammapaṭisevanañca aṭṭhakathāyaṃ anuññātanti viññāyati.",
  "tika-vin01t2:181_13": "Idañca sabbaṃ “tatra yāyaṃ adhisīlasikkhā, ayaṃ imasmiṃ atthe adhippetā sikkhā”ti",
  "tika-vin01t2:181_14": "imāya pāḷiyā na sameti. Ayañhi pāḷi adhisīlasikkhāva idha adhippetā, na itarāti dīpeti,",
  "tika-vin01t2:181_15": "tasmā pāḷiyā aṭṭhakathāya ca evamadhippāyo veditabbo – lokiyaadhicittaadhipaññāsamāpannassa",
  "tika-vin01t2:181_16": "tathārūpapaccayaṃ paṭicca “methunaṃ dhammaṃ paṭisevissāmī”ti citte uppanne tato adhicittato",
  "tika-vin01t2:181_17": "adhipaññato ca parihāni sambhavatīti taṃ dvayaṃ samāpannena na sakkā methunaṃ dhammaṃ",
  "tika-vin01t2:181_18": "paṭisevitunti pāḷiyaṃ adhisīlasikkhāva vuttā. Adhisīlasikkhañhi yāva vītikkamaṃ na",
  "tika-vin01t2:181_19": "karoti, tāva samāpannova hoti. Na hi cittuppādamattena pātimokkhasaṃvarasīlaṃ bhinnaṃ",
  "tika-vin01t2:181_20": "nāma hotīti. Aṭṭhakathāyaṃ pana lokiyaadhicittato adhipaññato ca parihāyitvāpi bhikkhuno",
  "tika-vin01t2:181_21": "methunadhammapaṭisevanaṃ kadāci bhaveyyāti taṃ dvayaṃ appaṭikkhipitvā maggaphaladhammānaṃ",
  "tika-vin01t2:181_22": "akuppasabhāvattā taṃ samāpannassa bhikkhuno tato parihāyitvā methunadhammapaṭisevanaṃ",
  "tika-vin01t2:181_23": "nāma na kadāci sambhavatīti lokuttarādhicittaadhipaññānaṃyeva paṭikkhepo katoti veditabbo.",
  "tika-vin01t2:182": "Atthi dinnaṃ atthi yiṭṭhantiādinayappavattanti iminā –",
  "tika-vin01t2:183_0": "“Tattha katamaṃ kammassakataññāṇaṃ? ‘Atthi dinnaṃ, atthi yiṭṭhaṃ, atthi hutaṃ, atthi",
  "tika-vin01t2:183_1": "sukatadukkaṭānaṃ kammānaṃ phalaṃ vipāko, atthi ayaṃ loko, atthi paro loko, atthi",
  "tika-vin01t2:183_2": "mātā, atthi pitā, atthi sattā opapātikā, atthi loke samaṇabrāhmaṇā sammaggatā sammā",
  "tika-vin01t2:183_3": "paṭipannā, ye imañca lokaṃ parañca lokaṃ sayaṃ abhiññā sacchikatvā pavedentī’ti yā",
  "tika-vin01t2:183_4": "evarūpā paññā pajānanā…pe… amoho dhammavicayo sammādiṭṭhi, idaṃ vuccati kammassakataññāṇaṃ.",
  "tika-vin01t2:183_5": "Ṭhapetvā saccānulomikaṃ ñāṇaṃ sabbāpi sāsavā kusalā paññā kammassakataññāṇa”nti –",
  "tika-vin01t2:184": "Imaṃ vibhaṅgapāḷiṃ saṅgaṇhāti.",
  "tika-vin01t2:185_0": "Tattha atthi dinnantiādīsu dinnapaccayā phalaṃ atthīti iminā upāyena attho veditabbo.",
  "tika-vin01t2:185_1": "Dinnanti ca deyyadhammasīsena dānaṃ vuttaṃ. Yiṭṭhanti mahāyāgo, sabbasādhāraṇaṃ mahādānanti",
  "tika-vin01t2:185_2": "attho. Hutanti pahonakasakkāro adhippeto. Atthi mātā, atthi pitāti mātāpitūsu sammāpaṭipattimicchāpaṭipattiādīnaṃ",
  "tika-vin01t2:185_3": "phalasambhavo vutto. Idaṃ vuccatīti yaṃ ñāṇaṃ “idaṃ kammaṃ sakaṃ, idaṃ no saka”nti",
  "tika-vin01t2:185_4": "jānāti, idaṃ kammassakataññāṇaṃ nāma vuccatīti attho. Tattha tividhaṃ kāyaduccaritaṃ",
  "tika-vin01t2:185_5": "catubbidhaṃ vacīduccaritaṃ tividhaṃ manoduccaritanti idaṃ na sakakammaṃ nāma, tīsu",
  "tika-vin01t2:185_6": "dvāresu dasavidhampi sucaritaṃ sakakammaṃ nāma. Attano vāpi hotu parassa vā, sabbampi",
  "tika-vin01t2:185_7": "akusalaṃ na sakakammaṃ nāma. Kasmā? Atthabhañjanato anatthajananato ca. Attano vā",
  "tika-vin01t2:185_8": "hotu parassa vā, sabbampi kusalaṃ sakakammaṃ nāma. Kasmā? Anatthabhañjanato atthajananato",
  "tika-vin01t2:185_9": "ca. Evaṃ jānanasamatthe imasmiṃ kammassakataññāṇe ṭhatvā bahuṃ dānaṃ datvā sīlaṃ",
  "tika-vin01t2:185_10": "pūretvā uposathaṃ samādiyitvā sukhena sukhaṃ sampattiyā sampattiṃ anubhavitvā nibbānaṃ",
  "tika-vin01t2:185_11": "pattānaṃ sattānaṃ gaṇanaparicchedo natthi. Ṭhapetvā saccānulomikaṃ ñāṇanti maggasaccassa",
  "tika-vin01t2:185_12": "paramatthasaccassa ca anulomanato saccānulomikanti laddhanāmaṃ vipassanāñāṇaṃ ṭhapetvā",
  "tika-vin01t2:185_13": "avasesā sabbāpi sāsavā kusalā paññā kammassakataññāṇamevāti attho.",
  "tika-vin01t2:186": "Tilakkhaṇākāraparicchedakanti aniccādilakkhaṇattayassa hutvā abhāvādiākārapaacchindanakaṃ. Adhipaññāti vuccatīti maggapaññāya adhiṭṭhānabhāvato vipassanāñāṇaṃ adhipaññāti vuccati.",
  "tika-vin01t2:187": "“Kalyāṇakārī kalyāṇaṃ, pāpakārī ca pāpakaṃ;",
  "tika-vin01t2:188": "Anubhoti dvayametaṃ, anubandhati kāraka”nti. ;",
  "tika-vin01t2:189_0": "Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya",
  "tika-vin01t2:189_1": "paccayabhūtā kammassakatapaññā adhipaññātipi vadanti. Lokiyapaññāya adhipaññābhāvo",
  "tika-vin01t2:189_2": "pariyāyenāti nippariyāyameva taṃ dassetuṃ “tatopi ca maggaphalapaññāva adhipaññā”ti vuttaṃ.",
  "tika-vin01t2:190_0": "Saha ājīvanti etthāti sājīvoti sabbasikkhāpadaṃ vuttanti āha – “sabbampi…pe… tasmā",
  "tika-vin01t2:190_1": "sājīvanti vuccatī”ti. Tattha sikkhāpadanti “nāmakāyo padakāyo niruttikāyo byañjanakāyo”ti",
  "tika-vin01t2:190_2": "vuttaṃ bhagavato vacanasaṅkhātaṃ sikkhāpadaṃ. Sabhāgavuttinoti samānavuttikā, sadisappavattikāti",
  "tika-vin01t2:190_3": "attho. Tasmiṃ sikkhatīti ettha ādheyyāpekkhattā adhikaraṇassa kimādheyyamapekkhitvā",
  "tika-vin01t2:190_4": "“tasmi”nti adhikaraṇaṃ niddiṭṭhanti āha – “taṃ sikkhāpadaṃ cittassa adhikaraṇaṃ katvā”ti,",
  "tika-vin01t2:190_5": "taṃ sājīvasaṅkhātaṃ sikkhāpadaṃ “yathāsikkhāpadaṃ nu kho sikkhāmi, na sikkhāmī”ti",
  "tika-vin01t2:190_6": "evaṃ pavattivasena sikkhāpadavisayattā tadādheyyabhūtassa cittassa adhikaraṇaṃ katvāti",
  "tika-vin01t2:190_7": "attho. Nanu ca “sikkhāsājīvasamāpanno”ti imassa padabhājanaṃ karontena “yaṃ sikkhaṃ",
  "tika-vin01t2:190_8": "sājīvañca samāpanno, tadubhayaṃ dassetvā tesu sikkhati, tena vuccati sikkhāsājīvasamāpanno”ti",
  "tika-vin01t2:190_9": "vattabbaṃ siyā, evamavatvā “tasmiṃ sikkhati, tena vuccati sājīvasamāpanno”ti ettakameva",
  "tika-vin01t2:190_10": "kasmā vuttanti antolīnacodanaṃ sandhāyāha “na kevalañcāyametasmi”ntiādi.",
  "tika-vin01t2:191": "Tassā ca sikkhāyāti tassā adhisīlasaṅkhātāya sikkhāya. Sikkhaṃ paripūrentoti",
  "tika-vin01t2:192_0": "Sīlasaṃvaraṃ paripūrento, vārittasīlavasena viratisampayuttaṃ cetanaṃ cārittasīlavasena",
  "tika-vin01t2:192_1": "virativippayuttaṃ cetanañca attani pavattentoti attho. Tasmiñca sikkhāpade avītikkamanto",
  "tika-vin01t2:192_2": "sikkhatīti “nāmakāyo padakāyo niruttikāyo byañjanakāyo”ti evaṃ vuttaṃ bhagavato vacanasaṅkhātaṃ",
  "tika-vin01t2:192_3": "sikkhāpadaṃ avītikkamanto hutvā tasmiṃ yathāvuttasikkhāpade sikkhatīti attho. Sīlasaṃvarapūraṇaṃ",
  "tika-vin01t2:192_4": "sājīvānatikkamanañcāti idameva ca dvayaṃ idha sikkhanaṃ nāmāti adhippāyo. Tattha",
  "tika-vin01t2:192_5": "sājīvānatikkamo sikkhāpāripūriyā paccayo. Sājīvānatikkamato hi yāva maggā sikkhāpāripūrī",
  "tika-vin01t2:192_6": "hoti. Apicettha “sikkhaṃ paripūrento sikkhatī”ti iminā viraticetanāsaṅkhātassa sīlasaṃvarassa",
  "tika-vin01t2:192_7": "visesato santāne pavattanakālova gahito, “avītikkamanto sikkhatī”ti iminā pana appavattanakālopi.",
  "tika-vin01t2:192_8": "Sikkhañhi paripūraṇavasena attani pavattentopi niddādivasena appavattentopi vītikkamābhāvā",
  "tika-vin01t2:192_9": "“avītikkamanto sikkhatī”ti vuccatīti.",
  "tika-vin01t2:193": "Sikkhāsājīvapadabhājanīyavaṇṇanā niṭṭhitā.",
  "tika-vin01t2:194": "Sikkhāpaccakkhānavibhaṅgavaṇṇanā",
  "tika-vin01t2:195_0": "“Appaccakkhāya appaccakkhātāyā”ti ubhayathāpi pāṭho tīsupi gaṇṭhipadesu vutto. Dubbalye",
  "tika-vin01t2:195_1": "āvikatepīti “yaṃnūnāhaṃ buddhaṃ paccakkheyya”ntiādinā dubbalabhāve pakāsitepi. Sikkhāya",
  "tika-vin01t2:195_2": "pana paccakkhātāyāti “buddhaṃ paccakkhāmī”tiādinā sikkhāya paccakkhātāya. Yasmā dirattavacane",
  "tika-vin01t2:195_3": "gahite tena purimapacchimapadāni saṃsiliṭṭhāni honti, na tasmiṃ aggahite, tasmā dirattavacanena",
  "tika-vin01t2:195_4": "byañjanasiliṭṭhatāmattameva payojananti āha “byañjanasiliṭṭhatāyā”ti. Mukhāruḷhatāyāti",
  "tika-vin01t2:195_5": "yasmā evarūpaṃ vacanaṃ lokassa mukhamāruḷhaṃ, tasmāti attho.",
  "tika-vin01t2:196_0": "Byañjanaṃ sampādetīti tassa visuṃ atthābhāvato vuttamevatthaṃ aññapadena dīpento",
  "tika-vin01t2:196_1": "byañjanaṃ sampādeti. Vuttamevatthaṃ kāraṇena vibhāvento āha “parivārakapadavirahitañhī”tiādi.",
  "tika-vin01t2:196_2": "Atthadīpakaṃ padaṃ atthapadaṃ.",
  "tika-vin01t2:197_0": "Sikkhāpaccakkhānassāti “buddhaṃ paccakkhāmī”tiādisikkhāpaccakkhānavacanassa. “Buddhaṃ",
  "tika-vin01t2:197_1": "paccakkhāmī”tiādīsu “evaṃ kho, bhikkhave, dubbalyāvikammañceva hoti sikkhā ca paccakkhātā”ti",
  "tika-vin01t2:197_2": "vuttattā ubhayampi hotīti āha – “ekaccaṃ dubbalyāvikammaṃ attho hotī”ti. Kiñcāpi",
  "tika-vin01t2:197_3": "“buddhaṃ paccakkhāmī”tiādisikkhāpaccakkhānavacanassa dubbalyāvikammapadattho na hoti,",
  "tika-vin01t2:197_4": "tathāpi “buddhaṃ paccakkhāmī”ti vutte sikkhāparipūraṇe dubbalyāvibhāvassapi gamyamānattā",
  "tika-vin01t2:197_5": "“sikkhāpaccakkhānassa ekaccaṃ dubbalyāvikammaṃ attho hotī”ti vuttaṃ. Naṃ sandhāyāti",
  "tika-vin01t2:197_6": "naṃ atthabhūtaṃ dubbalyāvikammaṃ sandhāya.",
  "tika-vin01t2:198_0": "Visesāvisesanti ettha yena dubbalyāvikammameva hoti, na sikkhāpaccakkhānaṃ, tattha",
  "tika-vin01t2:198_1": "sikkhāpaccakkhānadubbalyāvikammānaṃ atthi viseso. Yena pana sikkhāpaccakkhānañceva",
  "tika-vin01t2:198_2": "dubbalyāvikammañca hoti, tattha nevatthi visesoti veditabbaṃ. Kaṭhakicchajīvaneti",
  "tika-vin01t2:198_3": "dhātūsu paṭhitattā vuttaṃ “kicchajīvikappatto”ti. Ukkaṇṭhanaṃ ukkaṇṭhā, kicchajīvikā,",
  "tika-vin01t2:198_4": "taṃ ito pattoti ukkaṇṭhito. Itoti ito ṭhānato, ito vihārato vā. Etthāti gantumicchitaṃ",
  "tika-vin01t2:198_5": "padesaṃ vadati. Anabhiratiyā pīḷito vikkhittacitto hutvā sīsaṃ ukkhipitvā uddhaṃmukho",
  "tika-vin01t2:198_6": "ito cito ca olokento āhiṇḍatīti āha “uddhaṃ kaṇṭhaṃ katvā viharamāno”ti.",
  "tika-vin01t2:199_0": "Aṭṭīyamānoti ettha aṭṭamiva attānamācarati aṭṭīyatīti aṭṭīyasaddassa antogadhaupamānabhūtakammattā",
  "tika-vin01t2:199_1": "upameyyabhūtena attanāva sakammakattaṃ, na bhikkhubhāvenāti āha “bhikkhubhāvanti",
  "tika-vin01t2:199_2": "bhikkhubhāvenā”ti. Na hi so bhikkhubhāvaṃ aṭṭamiva ācarati, kiñcarahi attānaṃ tasmā",
  "tika-vin01t2:199_3": "bhikkhubhāvena karaṇabhūtena attānaṃ aṭṭīyamānoti evamettha attho daṭṭhabboti āha",
  "tika-vin01t2:199_4": "“karaṇatthe upayogavacana”nti. Kaṇṭhe āsattena aṭṭīyeyyāti ettha pana karaṇattheyeva",
  "tika-vin01t2:199_5": "karaṇavacananti āha – “yathālakkhaṇaṃ karaṇavacaneneva vutta”nti. Kattuatthe vā upayogavacanaṃ",
  "tika-vin01t2:199_6": "daṭṭhabbanti āha – “tena vā bhikkhubhāvenā”tiādi, tena kattubhūtena bhikkhubhāvenāti",
  "tika-vin01t2:199_7": "attho. Imasmiṃ panatthe aṭṭaṃ karotīti aṭṭīyatīti aṭṭīya-saddaṃ nipphādetvā tato",
  "tika-vin01t2:199_8": "kammani māna-sadde kate “aṭṭīyamāno”ti padasiddhi veditabbā. Tenevāha – “aṭṭo kariyamāno",
  "tika-vin01t2:199_9": "pīḷiyamāno”ti. Jigucchamānoti iminā pana sambandhe kariyamāne bhikkhubhāvanti upayogatthe",
  "tika-vin01t2:199_10": "eva upayogavacananti āha – “asuciṃ viya taṃ jigucchanto”ti, taṃ bhikkhubhāvaṃ jigucchantoti",
  "tika-vin01t2:199_11": "attho. Sacāhanti sace ahaṃ.",
  "tika-vin01t2:200_0": "Paccakkhānākārena vuttānīti “paccakkheyyaṃ paccakkheyya”nti vuttattā paccakkhānākārasambandhena",
  "tika-vin01t2:200_1": "vuttāni. Bhāvavikappākārenāti “assaṃ assa”nti āgatattā yaṃ yaṃ bhavitukāmo, tassa",
  "tika-vin01t2:200_2": "tassa bhāvassa vikappākārena, bhikkhubhāvato aññabhāvavikappākārenāti adhippāyo.",
  "tika-vin01t2:201_0": "50. Na ussahāmīti attano tattha tattha ussahābhāvaṃ dasseti. Na visahāmīti ekabhattādīnaṃ",
  "tika-vin01t2:201_1": "asayhabhāvaṃ dasseti. Na ramāmīti “pabbajjāmūlakaṃ natthi me sukha”nti dasseti. Nābhiramāmīti",
  "tika-vin01t2:201_2": "pabbajjāya attano santosābhāvaṃ dasseti.",
  "tika-vin01t2:202_0": "Idāni sikkhāpaccakkhānavāre ṭhatvā ayaṃ vinicchayo veditabbo – tattha “sāmaññā cavitukāmo”tiādīhi",
  "tika-vin01t2:202_1": "padehi cittaniyamaṃ dasseti. “Buddhaṃ dhamma”ntiādīhi padehi khettaniyamaṃ dasseti.",
  "tika-vin01t2:202_2": "Yathā hi loke sassānaṃ ruhanaṭṭhānaṃ “khetta”nti vuccati, evamidampi sikkhāpaccakkhānassa",
  "tika-vin01t2:202_3": "ruhanaṭṭhānattā “khetta”nti vuccati. “Paccakkhāmi dhārehī”ti etena kālaniyamaṃ dasseti.",
  "tika-vin01t2:202_4": "“Vadatī”ti iminā payoganiyamaṃ dasseti. “Alaṃ me buddhena, kinnu me buddhena, na",
  "tika-vin01t2:202_5": "mamattho buddhena, sumuttāhaṃ buddhenā”tiādīhi anāmaṭṭhakālavasenapi paccakkhānaṃ",
  "tika-vin01t2:202_6": "hotīti dasseti. “Viññāpetī”ti iminā vijānananiyamaṃ dasseti. “Ummattako sikkhaṃ paccakkhāti,",
  "tika-vin01t2:202_7": "ummattakassa santike sikkhaṃ paccakkhātī”tiādīhi puggalaniyamaṃ dasseti. “Ariyakena",
  "tika-vin01t2:202_8": "milakkhassa santike sikkhaṃ paccakkhāti, so ca nappaṭivijānāti, appaccakkhātā hoti",
  "tika-vin01t2:202_9": "sikkhā”tiādīhi puggalādiniyame satipi vijānananiyamāsambhavaṃ dasseti. “Davāya sikkhaṃ",
  "tika-vin01t2:202_10": "paccakkhāti, appaccakkhātā hoti sikkhā”tiādīhi khettādiniyame satipi cittaniyamābhāvena",
  "tika-vin01t2:202_11": "na ruhatīti dasseti. “Sāvetukāmo na sāveti, apaccakkhātā hoti sikkhā”ti iminā cittaniyamepi",
  "tika-vin01t2:202_12": "sati payoganiyamābhāvena na ruhatīti dasseti. “Aviññussa sāveti, viññussa na sāvetī”ti",
  "tika-vin01t2:202_13": "etehi cittakhettakālapayogapuggalavijānananiyamepi sati yaṃ puggalaṃ uddissa sāveti,",
  "tika-vin01t2:202_14": "tasseva savanena ruhati, na aññassāti dasseti. “Sabbaso vā pana na sāveti, appaccakkhātā",
  "tika-vin01t2:202_15": "hoti sikkhā”ti idaṃ pana cittādiniyameneva sikkhā paccakkhātā hoti, na aññathāti",
  "tika-vin01t2:202_16": "dassanatthaṃ vuttaṃ. Tasmā cittakhettakālapayogapuggalavijānananiyamavasena sikkhāya",
  "tika-vin01t2:202_17": "paccakkhānaṃ ñatvā tadabhāvena appaccakkhānaṃ veditabbaṃ.",
  "tika-vin01t2:203": "Kathaṃ? Upasampannabhāvato cavitukāmatācitteneva hi sikkhāpaccakkhānaṃ hoti, na davā vā ravā vā bhaṇantassa. Evaṃ cittavasena sikkhāpaccakkhānaṃ hoti, na tadabhāvena.",
  "tika-vin01t2:204_0": "Tathā “buddhaṃ paccakkhāmi, dhammaṃ paccakkhāmi, saṅghaṃ paccakkhāmi, sikkhaṃ, vinayaṃ,",
  "tika-vin01t2:204_1": "pātimokkhaṃ, uddesaṃ, upajjhāyaṃ, ācariyaṃ, saddhivihārikaṃ, antevāsikaṃ, samānupajjhāyakaṃ,",
  "tika-vin01t2:204_2": "samānācariyakaṃ, sabrahmacāriṃ paccakkhāmī”ti evaṃ vuttānaṃ buddhādīnaṃ catuddasannaṃ,",
  "tika-vin01t2:204_3": "“gihīti maṃ dhārehi, upāsako, ārāmiko, sāmaṇero, titthiyo, titthiyasāvako, assamaṇo,",
  "tika-vin01t2:204_4": "asakyaputtiyoti maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ dvāvīsatiyā",
  "tika-vin01t2:204_5": "khettapadānaṃ yassa kassaci savevacanassa vasena tesu ca yaṃkiñci vattukāmassa yaṃkiñci",
  "tika-vin01t2:204_6": "vadatopi sikkhāpaccakkhānaṃ hoti, na rukkhādīnaṃ aññatarassa nāmaṃ gahetvā sikkhaṃ",
  "tika-vin01t2:204_7": "paccakkhantassa. Evaṃ khettavasena sikkhāpaccakkhānaṃ hoti, na tadabhāvena.",
  "tika-vin01t2:205_0": "Tattha yadetaṃ “paccakkhāmī”ti ca “maṃ dhārehī”ti ca vuttaṃ vattamānakālavacanaṃ,",
  "tika-vin01t2:205_1": "yāni ca “alaṃ me buddhena, kinnu me buddhena, na mamattho buddhena, sumuttāhaṃ buddhenā”tiādinā",
  "tika-vin01t2:205_2": "nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni",
  "tika-vin01t2:205_3": "“alaṃ me”tiādīni cattāri padāni, tesaṃyeva ca savevacanānaṃ vasena paccakkhānaṃ hoti,",
  "tika-vin01t2:205_4": "na “paccakkhāsi”nti vā “paccakkhissa”nti vā “maṃ dhāresī”ti vā “dhāressasī”ti vā",
  "tika-vin01t2:205_5": "“yanūnāhaṃ paccakkheyya”nti vātiādīni atītānāgataparikappavacanāni bhaṇantassa. Evaṃ",
  "tika-vin01t2:205_6": "vattamānakālavasena ceva anāmaṭṭhakālavasena ca paccakkhānaṃ hoti, na tadabhāvena.",
  "tika-vin01t2:206_0": "Payogo pana duvidho kāyiko vācasiko. Tattha “buddhaṃ paccakkhāmī”tiādinā nayena yāya",
  "tika-vin01t2:206_1": "kāyaci bhāsāya vacībhedaṃ katvā vācasikapayogeneva paccakkhānaṃ hoti, na akkharalikhanaṃ",
  "tika-vin01t2:206_2": "vā hatthamuddādidassanaṃ vā kāyapayogaṃ karontassa. Evaṃ vācasikapayogeneva paccakkhānaṃ",
  "tika-vin01t2:206_3": "hoti, na tadabhāvena.",
  "tika-vin01t2:207_0": "Puggalo pana duvidho yo ca paccakkhāti, yassa ca paccakkhāti. Tattha yo paccakkhāti,",
  "tika-vin01t2:207_1": "so sace ummattakakhittacittavedanāṭṭānaṃ aññataro na hoti. Yassa pana paccakkhāti,",
  "tika-vin01t2:207_2": "so sace manussajātiko hoti, na ca ummattakādīnaṃ aññataro, sammukhībhūto ca sikkhāpaccakkhānaṃ",
  "tika-vin01t2:207_3": "hoti. Na hi asammukhībhūtassa dūtena vā paṇṇena vā ārocanaṃ ruhati. Evaṃ yathāvuttapuggalavasena",
  "tika-vin01t2:207_4": "paccakkhānaṃ hoti, na tadabhāvena.",
  "tika-vin01t2:208_0": "Vijānanampi niyamitāniyamitavasena duvidhaṃ. Tattha yassa yesaṃ vā niyametvā “imassa",
  "tika-vin01t2:208_1": "imesaṃ vā ārocemī”ti vadati, sace te yathā pakatiyā loke manussā vacanaṃ sutvā āvajjanasamaye",
  "tika-vin01t2:208_2": "jānanti, evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti",
  "tika-vin01t2:208_3": "vā yena kenaci ākārena sikkhāpaccakkhānabhāvaṃ jānanti, paccakkhātā hoti sikkhā.",
  "tika-vin01t2:208_4": "Atha aparabhāge “kiṃ iminā vutta”nti cintetvā jānanti, aññe vā jānanti, appaccakkhātāva",
  "tika-vin01t2:208_5": "hoti sikkhā. Aniyametvā ārocentassa pana sace vuttanayena yo koci manussajātiko vacanatthaṃ",
  "tika-vin01t2:208_6": "jānāti, paccakkhātāva hoti sikkhā. Evaṃ vijānanavasena paccakkhānaṃ hoti, na tadabhāvena.",
  "tika-vin01t2:208_7": "Iti imesaṃ vuttappakārānaṃ cittādīnaṃ vaseneva sikkhāpaccakkhānaṃ hoti, na aññathāti daṭṭhabbaṃ.",
  "tika-vin01t2:209_0": "51. “Vadatī”ti vacībhedappayogaṃ dassetvā tadanantaraṃ “viññāpetī”ti vuttattā teneva",
  "tika-vin01t2:209_1": "vacībhedena adhippāyaviññāpanaṃ idhādhippetaṃ, na yena kenaci upāyenāti āha “teneva",
  "tika-vin01t2:209_2": "vacībhedenā”ti. Padapaccābhaṭṭhaṃ katvāti padaviparāvuttiṃ katvā. Idañca padappayogassa",
  "tika-vin01t2:209_3": "aniyamitattā vuttaṃ. Yathā hi loke “āhara pattaṃ, pattaṃ āharā”ti aniyamitena padappayogena",
  "tika-vin01t2:209_4": "tadatthaviññāpanaṃ diṭṭhaṃ, evamidhāpi “buddhaṃ paccakkhāmi, paccakkhāmi buddha”nti",
  "tika-vin01t2:209_5": "aniyamitena padappayogena tadatthaviññāpanaṃ hotiyevāti adhippāyo. Buddhaṃ paccakkhāmīti",
  "tika-vin01t2:209_6": "atthappadhāno ayaṃ niddeso, na saddappadhānoti āha “milakkhabhāsāsu vā aññatarabhāsāya",
  "tika-vin01t2:209_7": "tamatthaṃ vadeyyā”ti. Māgadhabhāsato avasiṭṭhā sabbāpi andhadamiḷādibhāsā milakkhabhāsāti",
  "tika-vin01t2:209_8": "veditabbā. Khettapadesu ekaṃ vattukāmo sacepi aññaṃ vadeyya, khettapadantogadhattā",
  "tika-vin01t2:209_9": "paccakkhātāva hoti sikkhāti dassento āha “buddhaṃ paccakkhāmīti vattukāmo”tiādi.",
  "tika-vin01t2:209_10": "Yadipi “buddhaṃ paccakkhāmī”ti vattuṃ anicchanto cittena taṃ paṭikkhipitvā aññaṃ",
  "tika-vin01t2:209_11": "vattukāmo puna virajjhitvā tameva vadeyya, tathāpi sāsanato cavitukāmatācitte sati",
  "tika-vin01t2:209_12": "khettapadasseva vuttattā aṅgapāripūrisambhavato hotveva sikkhāpaccakkhānanti veditabbaṃ.",
  "tika-vin01t2:209_13": "Khettameva otiṇṇanti sikkhāpaccakkhānassa ruhanaṭṭhānabhūtaṃ khettameva otiṇṇaṃ.",
  "tika-vin01t2:210_0": "“Paccakkhāmi dhārehī”ti vattamānakālassa padhānabhāvena vattumicchitattā atītānāgataparikappavacanehi",
  "tika-vin01t2:210_1": "nevatthi sikkhāpaccakkhānanti dassento āha “sace pana buddhaṃ paccakkhinti vā”tiādi.",
  "tika-vin01t2:210_2": "Vadati viññāpetīti ettha vadatīti iminā payogassa niyamitattā ekassa santike attano",
  "tika-vin01t2:210_3": "vacībhedappayogeneva sikkhāpaccakkhānaṃ hoti, na dūtasāsanādippayogenāti dassento",
  "tika-vin01t2:210_4": "āha “dūtaṃ vā pahiṇātī”tiādi. Tattha “mama sikkhāpaccakkhānabhāvaṃ kathehī”ti mukhasāsanavasena",
  "tika-vin01t2:210_5": "“dūtaṃ vā pahiṇātī”ti vuttaṃ. Paṇṇe likhitvā pahiṇanavasena “sāsanaṃ vā pesetī”ti",
  "tika-vin01t2:210_6": "vuttaṃ. Rukkhādīsu akkharāni likhitvā dassanavasena “akkharaṃ vā chindatī”ti vuttaṃ.",
  "tika-vin01t2:210_7": "Hatthamuddāya vā tamatthaṃ ārocetīti hatthena adhippāyaviññāpanaṃ sandhāya vuttaṃ.",
  "tika-vin01t2:210_8": "Adhippāyaviññāpako hi hatthavikāro hatthamuddā. Hattha-saddo cettha tadekadesesu",
  "tika-vin01t2:210_9": "aṅgulīsu daṭṭhabbo “na sabbaṃ hatthaṃ mukhe pakkhipissāmī”tiādīsu viya. Tasmā adhippāyaviññāpakena",
  "tika-vin01t2:210_10": "aṅgulisaṅkocādinā hatthavikārena tamatthaṃ ārocetīti evamettha attho daṭṭhabbo.",
  "tika-vin01t2:211_0": "Cittasampayuttanti paccakkhātukāmatācittasampayuttaṃ. Idāni vijānanavasena sikkhāpaccakkhānaṃ",
  "tika-vin01t2:211_1": "niyamitāniyamitavasena dvidhā veditabbanti dassento āha – “yadi ayameva jānātū”tiādi.",
  "tika-vin01t2:211_2": "Ayañca vibhāgo “vadati viññāpetīti ekavisayattā yassa vadati, tasseva vijānanaṃ adhippetaṃ,",
  "tika-vin01t2:211_3": "na aññassā”ti iminā nayena laddhoti daṭṭhabbaṃ. Na hi yassa vadati, tato aññaṃ viññāpetīti",
  "tika-vin01t2:211_4": "ayamattho sambhavati. Soyeva jānātīti avadhāraṇena tasmiṃ avijānanteyeva aññassa",
  "tika-vin01t2:211_5": "jānanaṃ paṭikkhipati. Tenevāha – “atha so na jānāti, añño samīpe ṭhito jānāti, apaccakkhātā",
  "tika-vin01t2:211_6": "hoti sikkhā”ti. Tasmā “ayameva jānātū”ti ekaṃ niyametvā ārocite yadipi sopi jānāti",
  "tika-vin01t2:211_7": "aññopi, niyamitassa pana niyamitavasena vijānanasambhavato sikkhāpaccakkhānaṃ hotiyevāti",
  "tika-vin01t2:211_8": "daṭṭhabbaṃ “añño mā jānātū”ti aniyamitattā. Dvinnampi niyametvāti idaṃ “dve vā jānantu",
  "tika-vin01t2:211_9": "eko vā, imesaṃyeva dvinnaṃ ārocemī”ti evaṃ niyametvā ārocanaṃ sandhāya vuttaṃ. Tenevāha",
  "tika-vin01t2:211_10": "– “ekasmiṃ jānantepi dvīsu jānantesupī”ti. Tasmā “dveyeva jānantu, eko mā jānātū”ti",
  "tika-vin01t2:211_11": "evaṃ dvinnaṃ niyametvā ārocite dvīsuyeva jānantesu sikkhāpaccakkhānaṃ hoti, na ekasmiṃ jānanteti vadanti.",
  "tika-vin01t2:212_0": "Sabhāgeti vissāsike. Parisaṅkamānoti “sace te jāneyyuṃ, maṃ te vāressantī”ti āsaṅkamāno.",
  "tika-vin01t2:212_1": "Samayaññūti sāsanācārakusalo, idha pana tadadhippāyajānanamattenapi samayaññū nāma",
  "tika-vin01t2:212_2": "hoti. Teneva āha – “ukkaṇṭhito ayaṃ…pe… sāsanato cutoti jānātī”ti. Tasmā “buddhaṃ",
  "tika-vin01t2:212_3": "paccakkhāmī”ti imassa atthaṃ ñatvāpi sace “ayaṃ bhikkhubhāvato cavitukāmo, gihī vā",
  "tika-vin01t2:212_4": "hotukāmo”ti na jānāti, appaccakkhātāva hoti sikkhā. Sace pana “buddhaṃ paccakkhāmī”ti",
  "tika-vin01t2:212_5": "vacanassa atthaṃ ajānitvāpi “ukkaṇṭhito gihī hotukāmo”ti adhippāyaṃ jānāti, paccakkhātāva",
  "tika-vin01t2:212_6": "hoti sikkhā. Aññasmiṃ khaṇe sotaviññāṇavīthiyā saddaggahaṇaṃ, aññasmiṃyeva ca manoviññāṇavīthiyā",
  "tika-vin01t2:212_7": "tadatthavijānananti āha – “taṅkhaṇaññeva pana apubbaṃ acarimaṃ dujjāna”nti. Na hi",
  "tika-vin01t2:212_8": "ekasmiṃyeva khaṇe saddasavanaṃ tadatthavijānanañca sambhavati. Tathā hi “ghaṭo”ti",
  "tika-vin01t2:212_9": "vā “paṭo”ti vā kenaci vutte tattha gha-saddaṃ paccuppannaṃ gahetvā ekā sotaviññāṇavīthi",
  "tika-vin01t2:212_10": "uppajjitvā nirujjhati, tadanantaraṃ ekā manoviññāṇavīthi tameva atītaṃ gahetvā uppajjati.",
  "tika-vin01t2:212_11": "Evaṃ tena vuttavacane yattakāni akkharāni honti, tesu ekamekaṃ akkharaṃ paccuppannamatītañca",
  "tika-vin01t2:212_12": "gahetvā sotaviññāṇavīthiyā manoviññāṇavīthiyā ca uppajjitvā niruddhāya avasāne tāni",
  "tika-vin01t2:212_13": "akkharāni sampiṇḍetvā akkharasamūhaṃ gahetvā ekā manoviññāṇavīthi uppajjitvā nirujjhati.",
  "tika-vin01t2:212_14": "Tadanantaraṃ “ayamakkharasamūho etassa nāma”nti nāmapaññattiggahaṇavasena aparāya",
  "tika-vin01t2:212_15": "manoviññāṇavīthiyā uppajjitvā niruddhāya tadanantaraṃ uppannāya manoviññāṇavīthiyā",
  "tika-vin01t2:212_16": "“ayametassa attho”ti pakatiyā tadatthavijānanaṃ sambhavati.",
  "tika-vin01t2:213_0": "Āvajjanasamayenāti bhummatthe karaṇavacanaṃ, atthābhogasamayeti attho. Idāni tameva",
  "tika-vin01t2:213_1": "āvajjanasamayaṃ vibhāvento āha – “yathā pakatiyā…pe… jānantī”ti. Teneva vacībhedena",
  "tika-vin01t2:213_2": "adhippāyaviññāpanassa idhādhippetattā aparabhāge “kiṃ iminā vutta”nti taṃ kaṅkhantassa",
  "tika-vin01t2:213_3": "cirena adhippāyavijānanaṃ aññenapi kenaci upāyantarena sambhavati, na kevalaṃ vacībhedamattenāti",
  "tika-vin01t2:213_4": "āha – “atha aparabhāge…pe… appaccakkhātā hoti sikkhā”ti. “Gihī bhavissāmī”ti vutte",
  "tika-vin01t2:213_5": "atthabhedo kālabhedo ca hotīti appaccakkhātā hoti sikkhā. “Dhārehī”ti hi imassa yo",
  "tika-vin01t2:213_6": "attho kālo ca, na so “bhavissāmī”ti etassa. “Gihī homī”ti vutte pana atthabhedoyeva,",
  "tika-vin01t2:213_7": "na kālabhedo “homī”ti vattamānakālasseva vuttattā. “Gihī jātomhi, gihīmhī”ti etthāpi",
  "tika-vin01t2:213_8": "atthassa ceva kālassa ca bhinnattā appaccakkhātā hoti sikkhā. “Ajja paṭṭhāyā”ti idaṃ",
  "tika-vin01t2:213_9": "tathā vuttepi dosabhāvato paripuṇṇaṃ katvā vuttaṃ. “Dhārehī”ti atthappadhānattā niddesassa",
  "tika-vin01t2:213_10": "pariyāyavacanehipi sikkhāpaccakkhānaṃ hotiyevāti dassento āha “jānāhī”tiādi. Dhārehi",
  "tika-vin01t2:213_11": "jānāhi sañjānāhi manasi karohīti hi etāni padāni atthato kālato ca abhinnāni.",
  "tika-vin01t2:214": "52. Purimāneva cuddasāti buddhādisabrahmacārīpariyantāni. Hotu bhavatūti idampi paṭikkhepamattamevāti āha “hotu, pariyattanti attho”ti.",
  "tika-vin01t2:215": "53. Vaṇṇapaṭṭhānanti mahāsaṅghikānaṃ buddhaguṇaparidīpakaṃ ekaṃ suttanti vadanti. Upāligāthāsūti –",
  "tika-vin01t2:216": "“Dhīrassa vigatamohassa,",
  "tika-vin01t2:217": "Pabhinnakhīlassa vijitavijayassa;",
  "tika-vin01t2:218": "Anīghassa susamacittassa;",
  "tika-vin01t2:219": "Vuddhasīlassa sādhupaññassa;",
  "tika-vin01t2:220": "Vesamantarassa vimalassa;",
  "tika-vin01t2:221": "Bhagavato tassa sāvakohamasmi.",
  "tika-vin01t2:222": "“Akathaṃkathissa tusitassa;",
  "tika-vin01t2:223": "Vantalokāmisassa muditassa;",
  "tika-vin01t2:224": "Katasamaṇassa manujassa;",
  "tika-vin01t2:225": "Antimasārīrassa narassa;",
  "tika-vin01t2:226": "Anopamassa virajassa;",
  "tika-vin01t2:227": "Bhagavato tassa sāvakohamasmi.",
  "tika-vin01t2:228": "“Asaṃsayassa kusalassa;",
  "tika-vin01t2:229": "Venayikassa sārathivarassa;",
  "tika-vin01t2:230": "Anuttarassa ruciradhammassa;",
  "tika-vin01t2:231": "Nikkaṅkhassa pabhāsakassa;",
  "tika-vin01t2:232": "Mānacchidassa vīrassa;",
  "tika-vin01t2:233": "Bhagavato tassa sāvakohamasmi.",
  "tika-vin01t2:234": "“Nisabhassa appameyyassa;",
  "tika-vin01t2:235": "Gambhīrassa monappattassa;",
  "tika-vin01t2:236": "Khemaṅkarassa vedassa;",
  "tika-vin01t2:237": "Dhammaṭṭhassa saṃvutattassa;",
  "tika-vin01t2:238": "Saṅgātigassa muttassa;",
  "tika-vin01t2:239": "Bhagavato tassa sāvakohamasmi.",
  "tika-vin01t2:240": "“Nāgassa pantasenassa;",
  "tika-vin01t2:241": "Khīṇasaṃyojanassa muttassa;",
  "tika-vin01t2:242": "Paṭimantakassa dhonassa;",
  "tika-vin01t2:243": "Pannaddhajassa vītarāgassa;",
  "tika-vin01t2:244": "Dantassa nippapañcassa;",
  "tika-vin01t2:245": "Bhagavato tassa sāvakohamasmi.",
  "tika-vin01t2:246": "“Isisattamassa akuhassa;",
  "tika-vin01t2:247": "Tevijjassa brahmappattassa;",
  "tika-vin01t2:248": "Nhātakassa padakassa;",
  "tika-vin01t2:249": "Passaddhassa viditavedassa;",
  "tika-vin01t2:250": "Purindadassa sakkassa;",
  "tika-vin01t2:251": "Bhagavato tassa sāvakohamasmi.",
  "tika-vin01t2:252": "“Ariyassa bhāvitattassa;",
  "tika-vin01t2:253": "Pattippattassa veyyākaraṇassa;",
  "tika-vin01t2:254": "Satimato vipassissa;",
  "tika-vin01t2:255": "Anabhinatassa no apanatassa;",
  "tika-vin01t2:256": "Anejassa vasippattassa;",
  "tika-vin01t2:257": "Bhagavato tassa sāvakohamasmi.",
  "tika-vin01t2:258": "“Samuggatassa jhāyissa;",
  "tika-vin01t2:259": "Ananugatantarassa suddhassa;",
  "tika-vin01t2:260": "Asitassa hitassa;",
  "tika-vin01t2:261": "Pavivittassa aggappattassa;",
  "tika-vin01t2:262": "Tiṇṇassa tārayantassa;",
  "tika-vin01t2:263": "Bhagavato tassa sāvakohamasmi.",
  "tika-vin01t2:264": "“Santassa bhūripaññassa;",
  "tika-vin01t2:265": "Mahāpaññassa vītalobhassa;",
  "tika-vin01t2:266": "Tathāgatassa sugatassa;",
  "tika-vin01t2:267": "Appaṭipuggalassa asamassa;",
  "tika-vin01t2:268": "Visāradassa nipuṇassa;",
  "tika-vin01t2:269": "Bhagavato tassa sāvakohamasmi.",
  "tika-vin01t2:270": "“Taṇhacchidassa buddhassa;",
  "tika-vin01t2:271": "Vītadhūmassa anupalittassa;",
  "tika-vin01t2:272": "Āhuneyyassa yakkhassa;",
  "tika-vin01t2:273": "Uttamapuggalassa atulassa;",
  "tika-vin01t2:274": "Mahato yasaggappattassa;",
  "tika-vin01t2:275": "Bhagavato tassa sāvakohamasmī”ti. –",
  "tika-vin01t2:276": "Evaṃ upāligahapatinā vuttāsu upālisutte āgatagāthāsu.",
  "tika-vin01t2:277_0": "Yathārutamevāti yathāvuttameva, pāḷiyaṃ āgatamevāti adhippāyo. Yasmā “sammāsambuddhaṃ",
  "tika-vin01t2:277_1": "anantabuddhiṃ anomabuddhiṃ bodhipaññāṇa”nti imāni vaṇṇapaṭṭhāne āgatanāmāni, “dhīra”ntiādīni",
  "tika-vin01t2:277_2": "pana upāligāthāsu āgatanāmāni. Tattha bodhi vuccati sabbaññutaññāṇaṃ, taṃ sañjānanahetuttā",
  "tika-vin01t2:277_3": "paññāṇaṃ etassāti bodhipaññāṇo, bhagavā. Dhiyā paññāya rāti gaṇhāti, sevatīti vā",
  "tika-vin01t2:277_4": "dhīro. Samucchinnasabbacetokhīlattā pabhinnakhīlo. Sabbaputhujjane vijiniṃsu vijayanti",
  "tika-vin01t2:277_5": "vijinissanti cāti vijayā. Ke te? Maccumārakilesamāradevaputtamārā. Te vijitā vijayā",
  "tika-vin01t2:277_6": "etenāti vijitavijayo, bhagavā. Kilesamāramaccumāravijayeneva panettha abhisaṅkhārakkhandhamārāpi",
  "tika-vin01t2:277_7": "vijitāva hontīti daṭṭhabbaṃ.",
  "tika-vin01t2:278_0": "Svākkhātantiādīsu sātthasabyañjanakevalaparipuṇṇaparisuddhabrahmacariyassa pakāsanato",
  "tika-vin01t2:278_1": "svākkhāto dhammo, atthavipallāsābhāvato vā suṭṭhu akkhātoti svākkhāto. Yathā hi aññatitthiyānaṃ",
  "tika-vin01t2:278_2": "dhammassa attho vipallāsaṃ āpajjati “antarāyikā”ti vuttadhammānaṃ antarāyikattābhāvato,",
  "tika-vin01t2:278_3": "“niyyānikā”ti ca vuttadhammānaṃ niyyānikattābhāvato, tena te aññatitthiyā durakkhātadhammāyeva",
  "tika-vin01t2:278_4": "honti, na tathā bhagavato dhammassa attho vipallāsaṃ āpajjati “ime dhammā antarāyikā",
  "tika-vin01t2:278_5": "niyyānikā”ti evaṃ vuttadhammānaṃ tathābhāvānatikkamanatoti. Evaṃ tāva pariyattidhammo svākkhāto dhammo.",
  "tika-vin01t2:279": "Lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā svākkhāto. Yathāha –",
  "tika-vin01t2:280_0": "“Supaññattā kho pana tena bhagavatā sāvakānaṃ nibbānagāminī paṭipadā saṃsandati nibbānañca",
  "tika-vin01t2:280_1": "paṭipadā ca. Seyyathāpi nāma gaṅgodakaṃ yamunodakena saṃsandati sameti, evameva supaññattā",
  "tika-vin01t2:280_2": "tena bhagavatā sāvakānaṃ nibbānagāminī paṭipadā saṃsandati nibbānañca paṭipadā cā”ti.",
  "tika-vin01t2:281_0": "Ariyamaggo cettha antadvayaṃ anupagamma majjhimāpaṭipadābhūtova “majjhimā paṭipadā”ti",
  "tika-vin01t2:281_1": "akkhātattā svākkhāto. Sāmaññaphalāni paṭippassaddhakilesāneva “paṭippassaddhakilesānī”ti",
  "tika-vin01t2:281_2": "akkhātattā svākkhātāni. Nibbānaṃ sassatāmatatāṇaleṇādisabhāvameva sassatādisabhāvavasena",
  "tika-vin01t2:281_3": "akkhātattā svākkhātanti evaṃ lokuttaradhammopi svākkhāto.",
  "tika-vin01t2:282_0": "Ariyamaggo attano santāne rāgādīnaṃ abhāvaṃ karontena ariyapuggalena sāmaṃ daṭṭhabbo",
  "tika-vin01t2:282_1": "“ariyamaggena mama rāgādayo pahīnā”ti sayaṃ attanā anaññaneyyena passitabboti sandiṭṭhi,",
  "tika-vin01t2:282_2": "sandiṭṭhi eva sandiṭṭhiko. Apica navavidho lokuttaradhammo yena yena adhigato hoti,",
  "tika-vin01t2:282_3": "tena tena ariyasāvakena parasaddhāya gantabbataṃ hitvā paccakkhañāṇena sayaṃ daṭṭhabboti",
  "tika-vin01t2:282_4": "sandiṭṭhiko. Atha vā pasatthā diṭṭhi sandiṭṭhi, sandiṭṭhiyā jayatīti sandiṭṭhiko.",
  "tika-vin01t2:282_5": "Tathā hettha ariyamaggo sampayuttāya, ariyaphalaṃ kāraṇabhūtāya, nibbānaṃ visayibhūtāya",
  "tika-vin01t2:282_6": "sandiṭṭhiyā kilese jayati, tasmā yathā rathena jayatīti rathiko, evaṃ navavidhopi",
  "tika-vin01t2:282_7": "lokuttaradhammo sandiṭṭhiyā jayatīti sandiṭṭhiko. Atha vā diṭṭhanti dassanaṃ vuccati,",
  "tika-vin01t2:282_8": "diṭṭhameva sandiṭṭhaṃ, sandassananti attho. Sandiṭṭhaṃ arahatīti sandiṭṭhiko. Lokuttaradhammo",
  "tika-vin01t2:282_9": "hi bhāvanābhisamayavasena sacchikiriyābhisamayavasena ca dissamānoyeva vaṭṭabhayaṃ",
  "tika-vin01t2:282_10": "nivatteti, tasmā yathā vatthamarahatīti vatthiko, evaṃ sandiṭṭhaṃ arahatīti sandiṭṭhiko.",
  "tika-vin01t2:283_0": "Attano phaladānaṃ sandhāya nāssa āgametabbo kālo atthīti akālo. Yathā hi lokiyakusalassa",
  "tika-vin01t2:283_1": "upapajjaaparāpariyāyetiādinā phaladānaṃ pati āgametabbo kālo atthi, na evametassāti",
  "tika-vin01t2:283_2": "attho. Akāloyeva akāliko, na pañcāhasattāhādibhedaṃ kālaṃ khepetvā phalaṃ deti, attano",
  "tika-vin01t2:283_3": "pana pavattisamanantarameva phaladoti vuttaṃ hoti. Atha vā attano phalappadāne vippakaṭṭho",
  "tika-vin01t2:283_4": "dūro kālo patto upanīto assāti kāliko, kālantaraphaladāyī. Ko so? Lokiyo kusaladhammo.",
  "tika-vin01t2:283_5": "Ayaṃ pana samanantaraphaladāyakattā na kālikoti akāliko. Maggameva hi sandhāya “akāliko”ti idaṃ vuttaṃ.",
  "tika-vin01t2:284_0": "“Ehi passa imaṃ dhamma”nti evaṃ pavattaṃ ehipassavidhiṃ arahatīti ehipassiko. Kasmā",
  "tika-vin01t2:284_1": "panesa taṃ vidhiṃ arahatīti? Paramatthato vijjamānattā parisuddhattā ca. Rittamuṭṭhiyañhi",
  "tika-vin01t2:284_2": "hiraññaṃ vā suvaṇṇaṃ vā atthīti vatvāpi “ehi passa ima”nti na sakkā vattuṃ. Kasmā?",
  "tika-vin01t2:284_3": "Avijjamānattā. Vijjamānampi ca gūthaṃ vā muttaṃ vā manuññabhāvappakāsanena cittasampahaṃsanatthaṃ",
  "tika-vin01t2:284_4": "“ehi passa ima”nti na sakkā vattuṃ, apica kho naṃ tiṇehi vā paṇṇehi vā paṭicchādetabbameva",
  "tika-vin01t2:284_5": "hoti. Kasmā? Aparisuddhattā. Ayaṃ pana navavidhopi lokuttaradhammo sabhāvato ca vijjamāno",
  "tika-vin01t2:284_6": "vigatavalāhake ca ākāse sampuṇṇacandamaṇḍalaṃ viya paṇḍukambale nikkhittajātimaṇi",
  "tika-vin01t2:284_7": "viya ca parisuddho, tasmā vijjamānattā parisuddhattā ca ehipassavidhiṃ arahatīti ehipassiko.",
  "tika-vin01t2:285_0": "Upanetabboti opaneyyiko. Ayaṃ panettha vinicchayo – upanayanaṃ upanayo, ādittaṃ celaṃ",
  "tika-vin01t2:285_1": "vā sīsaṃ vā ajjhupekkhitvāpi bhāvanāvasena attano citte upanayanaṃ uppādanaṃ arahatīti",
  "tika-vin01t2:285_2": "opaneyyiko. Idaṃ saṅkhate lokuttaradhamme yujjati, asaṅkhato pana attano citte ārammaṇabhāvena",
  "tika-vin01t2:285_3": "upanayanaṃ arahatīti opaneyyiko, sacchikiriyāvasena allīyanaṃ arahatīti attho. Atha",
  "tika-vin01t2:285_4": "vā nibbānaṃ upaneti ariyapuggalanti ariyamaggo upaneyyo, sacchikātabbataṃ upanetabboti",
  "tika-vin01t2:285_5": "phalanibbānadhammo upaneyyo, upaneyyo eva opaneyyiko.",
  "tika-vin01t2:286_0": "Sabbehi ugghaṭitaññūādīhi viññūhi “bhāvito me maggo, adhigataṃ phalaṃ, sacchikato",
  "tika-vin01t2:286_1": "nirodho”ti attani attani veditabboti paccattaṃ veditabbo viññūhi. Na hi upajjhāyena",
  "tika-vin01t2:286_2": "bhāvitena maggena saddhivihārikassa kilesā pahīyanti, na so tassa phalasamāpattiyā",
  "tika-vin01t2:286_3": "phāsu viharati, na tena sacchikataṃ nibbānaṃ sacchikaroti, tasmā na esa parassa sīse",
  "tika-vin01t2:286_4": "ābharaṇaṃ viya daṭṭhabbo, attano pana citteyeva daṭṭhabbo, anubhavitabbo viññūhīti vuttaṃ hoti.",
  "tika-vin01t2:287_0": "Asaṅkhatanti saṅgamma samāgamma paccayasamodhānalakkhaṇena saṅgamena sannipatitvā",
  "tika-vin01t2:287_1": "anurūpehi paccayehi akataṃ anibbattitanti asaṅkhataṃ. Natthi ettha matanti amataṃ,",
  "tika-vin01t2:287_2": "etasmiṃ vā adhigate natthi puggalassa mataṃ maraṇanti amataṃ. Kiñcāpi ettha “svākkhātaṃ",
  "tika-vin01t2:287_3": "dhammaṃ paccakkhāmī”tiādinā sabbattha dhamma-saddappayogo dassito, tathāpi dhamma-saddena",
  "tika-vin01t2:287_4": "ayojetvā vutte vevacane na paccakkhānaṃ nāma na hotīti “svākkhātaṃ paccakkhāmī”tiādinā",
  "tika-vin01t2:287_5": "vuttepi sikkhāpaccakkhānaṃ hotiyevāti daṭṭhabbaṃ. “Svākkhātaṃ dhamma”ntiādinā pana",
  "tika-vin01t2:287_6": "dhamma-saddappayogo svākkhātā-disaddānaṃ dhamma-visesanabhāvadassanatthaṃ katoti",
  "tika-vin01t2:287_7": "veditabbaṃ. Ekadhammakkhandhassapi nāmanti ettha “paṭhamadhammakkhandhaṃ dutiyadhammakkhandhaṃ",
  "tika-vin01t2:287_8": "pucchādhammakkhandhaṃ vissajjanādhammakkhandha”ntiādinā dhammakkhandhanāmāni veditabbāni.",
  "tika-vin01t2:288_0": "Suppaṭipannanti svākkhāte dhammavinaye yathānusiṭṭhaṃ paṭipannattā suppaṭipannaṃ.",
  "tika-vin01t2:288_1": "Majjhimāya paṭipadāya antadvayaṃ anupagamma paṭipannattā kāyavacīmanovaṅkakuṭilajimhadosappahānāya",
  "tika-vin01t2:288_2": "paṭipannattā ca ujuppaṭipannaṃ. Ñāyo vuccati nibbānaṃ ariyamaggādīhi ñāyati paṭivijjhīyati",
  "tika-vin01t2:288_3": "sacchikarīyatīti katvā, tadatthāya paṭipannattā ñāyappaṭipannaṃ. Yathā paṭipannā",
  "tika-vin01t2:288_4": "guṇasambhāvanāya parehi kariyamānaṃ paccuṭṭhānādisāmīcikammaṃ arahanti, tathā paṭipannattā sāmīcippaṭipannaṃ.",
  "tika-vin01t2:289_0": "Yugaḷavasena paṭhamamaggaṭṭho phalaṭṭhoti idamekaṃ yugaḷanti evaṃ cattāri purisayugāni",
  "tika-vin01t2:289_1": "honti. Ettha pana “catupurisayugaṃ saṅgha”nti vattabbe “cattārī”ti vibhattilopaṃ",
  "tika-vin01t2:289_2": "akatvā niddeso katoti daṭṭhabbaṃ. Cattāri purisayugāni etthāti catupurisayugoti hi",
  "tika-vin01t2:289_3": "saṅgho vuccati. Aṭṭhapurisapuggalanti purisapuggalavasena eko paṭhamamaggaṭṭho, eko",
  "tika-vin01t2:289_4": "phalaṭṭhoti iminā nayena aṭṭheva purisapuggalā honti. Aṭṭha purisapuggalā etthāti",
  "tika-vin01t2:289_5": "aṭṭhapurisapuggalo, saṅgho. Ettha ca purisoti vā puggaloti vā ekatthānetāni padāni,",
  "tika-vin01t2:289_6": "veneyyavasena panetaṃ vuttaṃ.",
  "tika-vin01t2:290_0": "Āhuneyyantiādīsu ānetvā hunitabbanti āhunaṃ, dūratopi ānetvā sīlavantesu dātabbānaṃ",
  "tika-vin01t2:290_1": "catunnaṃ paccayānametaṃ adhivacanaṃ. Taṃ āhunaṃ paṭiggahetuṃ yutto tassa mahapphalabhāvakaraṇatoti",
  "tika-vin01t2:290_2": "āhuneyyo, saṅgho. Atha vā dūratopi āgantvā sabbasāpateyyampi ettha hunitabbanti āhavanīyo,",
  "tika-vin01t2:290_3": "sakkādīnampi vā āhavanaṃ arahatīti āhavanīyo. Yo cāyaṃ brāhmaṇānaṃ āhavanīyo aggi,",
  "tika-vin01t2:290_4": "yattha hutaṃ mahapphalanti tesaṃ laddhi. Sace hutassa mahapphalatāya āhavanīyo, saṅghova",
  "tika-vin01t2:290_5": "āhavanīyo. Saṅghe hutañhi mahapphalaṃ hoti. Yathāha –",
  "tika-vin01t2:291": "“Yo ca vassasataṃ jantu, aggiṃ paricare vane;",
  "tika-vin01t2:292": "Ekañca bhāvitattānaṃ, muhuttamapi pūjaye;",
  "tika-vin01t2:293": "Sāyeva pūjanā seyyo, yañce vassasataṃ huta”nti. ;",
  "tika-vin01t2:294": "Tadetaṃ nikāyantare “āhavanīyo”ti padaṃ idha “āhuneyyo”ti iminā padena atthato ekaṃ, byañjanato panettha kiñcimattameva nānaṃ.",
  "tika-vin01t2:295_0": "Pāhuneyyanti ettha pana pāhunaṃ vuccati disāvidisato āgatānaṃ piyamanāpānaṃ ñātimittānaṃ",
  "tika-vin01t2:295_1": "atthāya sakkārena paṭiyattaṃ āgantukadānaṃ. Tampi ṭhapetvā te tathārūpe piyamittādike",
  "tika-vin01t2:295_2": "pāhunake saṅghasseva dātuṃ yuttaṃ, saṅghova taṃ paṭiggahetuṃ yutto. Saṅghasadiso",
  "tika-vin01t2:295_3": "hi pāhunako natthi. Tathā hesa ekabuddhantare vītivatteyeva dissati, abbokiṇṇañca",
  "tika-vin01t2:295_4": "piyamanāpattakarehi sīlādidhammehi samannāgatoti evaṃ pāhunamassa dātuṃ yuttaṃ, pāhunañca",
  "tika-vin01t2:295_5": "paṭiggahetuṃ yuttoti pāhuneyyo.",
  "tika-vin01t2:296_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṃ",
  "tika-vin01t2:296_1": "saddahitvā dātabbadānaṃ. Taṃ dakkhiṇaṃ arahati, dakkhiṇāya vā hito yasmā naṃ mahapphalakaratāya",
  "tika-vin01t2:296_2": "visodhetīti dakkhiṇeyyo. Ubho hatthe sirasi patiṭṭhāpetvā sabbalokena kariyamānaṃ",
  "tika-vin01t2:296_3": "añjalikammaṃ arahatīti añjalikaraṇīyo. Anuttaraṃ puññakkhettanti sabbalokassa asadisaṃ",
  "tika-vin01t2:296_4": "puññaviruhanaṭṭhānaṃ. Yathā hi rañño vā amaccassa vā sālīnaṃ vā yavānaṃ vā viruhanaṭṭhānaṃ",
  "tika-vin01t2:296_5": "rañño sālikkhettaṃ yavakkhettanti vuccati, evaṃ saṅgho sabbalokassa puññānaṃ viruhanaṭṭhānaṃ.",
  "tika-vin01t2:296_6": "Saṅghaṃ nissāya hi lokassa nānappakārahitasukhasaṃvattanikāni puññāni viruhanti,",
  "tika-vin01t2:296_7": "tasmā saṅgho anuttaraṃ puññakkhettaṃ lokassa. Etthāpi “suppaṭipannaṃ saṅgha”ntiādinā",
  "tika-vin01t2:296_8": "sabbattha saṅgha-saddappayogo suppaṭipannā-disaddānaṃ saṅghavisesanabhāvadassanatthaṃ",
  "tika-vin01t2:296_9": "kato, tasmā “suppaṭipannaṃ paccakkhāmī”tiādinā vuttepi sikkhāpaccakkhānaṃ hotiyevāti daṭṭhabbaṃ.",
  "tika-vin01t2:297_0": "Sikkhāvevacanesu pana sikkhā-saddaṃ vinā kevalaṃ bhikkhu-saddo bhikkhunī-saddo ca",
  "tika-vin01t2:297_1": "sikkhāya adhivacanaṃ na hotīti “bhikkhusikkhaṃ bhikkhunīsikkha”nti vutteyeva sīsaṃ",
  "tika-vin01t2:297_2": "eti, adhisīlādayo pana sikkhā evāti “adhisīlaṃ paccakkhāmī”tiādinā vuttepi sīsaṃ",
  "tika-vin01t2:297_3": "eti. Paṭhamaṃ pārājikantiādinā sikkhāpadānaṃyeva gahaṇaṃ veditabbaṃ, na āpattīnaṃ.",
  "tika-vin01t2:298_0": "Upajjhāyavevacanesu upajjhāyo hutvā yo pabbājesi ceva upasampādesi ca, taṃ sandhāya",
  "tika-vin01t2:298_1": "“yo maṃ pabbājesī”tiādi vuttaṃ. Yassa mūlenāti yassa padhānabhāvena kāraṇabhāvena",
  "tika-vin01t2:298_2": "vā. Yassa mūlaṃ padhānabhāvo kāraṇabhāvo vā etissāti yassamūlikā, pabbajjā upasampadā",
  "tika-vin01t2:298_3": "ca. Mūla-saddassa sāpekkhabhāvepi niccasāpekkhatāya gamakattā taddhitavutti daṭṭhabbā.",
  "tika-vin01t2:299_0": "Ācariyavevacanesu pana yo upajjhaṃ adatvā ācariyova hutvā pabbājesi, kammavācācariyo",
  "tika-vin01t2:299_1": "hutvā upasampādesi ca, taṃ sandhāya “yo maṃ pabbājesi, yo maṃ anusāvesī”ti vuttaṃ.",
  "tika-vin01t2:299_2": "Imehi dvīhi vacanehi pabbajjācariyo ca upasampadācariyo ca dassito. Yāhaṃ nissāya",
  "tika-vin01t2:299_3": "vasāmīti nissayācariyaṃ dasseti. Yāhaṃ uddisāpemītiādinā pana dhammācariyo vutto.",
  "tika-vin01t2:299_4": "Tattha uddisāpemīti pāṭhaṃ uddisāpemi. Paripucchāmīti uggahitapāṭhassa atthaṃ paripucchāmi.",
  "tika-vin01t2:299_5": "Saddhivihārikavevacanādīsu ca vuttānusāreneva attho veditabbo. Tassa mūleti ettha",
  "tika-vin01t2:299_6": "pana tassa santiketi attho daṭṭhabbo.",
  "tika-vin01t2:300_0": "Okallakoti khuppipāsādidukkhaparetānaṃ khīṇasukhānaṃ nahānādisarīrapaṭijagganarahitānaṃ",
  "tika-vin01t2:300_1": "kapaṇamanussānametaṃ adhivacanaṃ. Moḷibaddhoti sikhābaddho omukkamakuṭo vā. Kiñcāpi",
  "tika-vin01t2:300_2": "dvevāciko upāsako paṭhamabodhiyaṃyeva sambhavati, tathāpi tadā labbhamānanāmaṃ gahetvā",
  "tika-vin01t2:300_3": "vuttepi sikkhāpaccakkhānaṃ hotiyevāti dassanatthaṃ “dvevāciko upāsako”ti vuttaṃ.",
  "tika-vin01t2:300_4": "“Dvevāciko”ti idameva panettha vevacananti daṭṭhabbaṃ, tasmā “dvevācikoti maṃ dhārehī”ti",
  "tika-vin01t2:300_5": "ettakepi vutte sīsaṃ eti. Evaṃ sesesupi.",
  "tika-vin01t2:301_0": "Kumārakoti kumārāvattho ativiya daharasāmaṇero. Cellakoti tato mahantataro khuddakasāmaṇero.",
  "tika-vin01t2:301_1": "Ceṭakoti majjhimo. Moḷigalloti mahāsāmaṇero. Samaṇuddesoti pana avisesato sāmaṇerādhivacanaṃ.",
  "tika-vin01t2:301_2": "Nigaṇṭhupaṭṭhākotiādīnipi titthiyasāvakavevacanānīti daṭṭhabbaṃ.",
  "tika-vin01t2:302_0": "Dussīloti nissīlo sīlavirahito. Pāpadhammoti dussīlattā eva hīnajjhāsayatāya lāmakasabhāvo.",
  "tika-vin01t2:302_1": "Asucisaṅkassarasamācāroti aparisuddhakāyakammāditāya asuci hutvā saṅkāya saritabbasamācāro.",
  "tika-vin01t2:302_2": "Dussīlo hi kiñcideva asāruppaṃ disvā “idaṃ asukena kataṃ bhavissatī”ti paresaṃ āsaṅkanīyo",
  "tika-vin01t2:302_3": "hoti. Kenacideva karaṇīyena mantayante bhikkhū disvā “kacci nu kho ime mayā katakammaṃ",
  "tika-vin01t2:302_4": "jānitvā mantentī”ti attanoyeva saṅkāya saritabbasamācāro. Paṭicchannakammantoti lajjitabbatāya",
  "tika-vin01t2:302_5": "paṭicchādetabbakammanto. Assamaṇoti na samaṇo. Salākaggahaṇādīsu “ahampi samaṇo”ti",
  "tika-vin01t2:302_6": "micchāpaṭiññāya samaṇapaṭiñño, aseṭṭhacāritāya abrahmacārī, uposathādīsu “ahampi",
  "tika-vin01t2:302_7": "brahmacārī”ti micchāpaṭiññāya brahmacāripaṭiñño, pūtinā kammena sīlavipattiyā anto",
  "tika-vin01t2:302_8": "anupaviṭṭhattā antopūti, chahi dvārehi rāgādikilesānussavanena tintattā avassuto,",
  "tika-vin01t2:302_9": "sañjātarāgādikacavarattā sīlavantehi chaḍḍetabbattā ca kasambujāto. Koṇṭhoti dussīlādhivacanametaṃ.",
  "tika-vin01t2:303_0": "“Yāni vā panaññānipi atthi buddhavevacanāni vā”tiādinā yaṃ-saddaparāmaṭṭhānaṃ buddhādivevacanānaṃyeva",
  "tika-vin01t2:303_1": "taṃ-saddena parāmasanaṃ hotīti āha – “tehi ākārehi…pe… buddhādīnaṃ vevacanehī”ti.",
  "tika-vin01t2:303_2": "Kathaṃ pana tāni ākārādisaddehi voharīyantīti āha “vevacanāni hī”tiādi. Saṇṭhānavantānaṃ",
  "tika-vin01t2:303_3": "buddhādīnaṃ saṇṭhānadīpanaṃ tāva hotu, saṇṭhānarahitānaṃ pana dhammasikkhādīnaṃ kathanti",
  "tika-vin01t2:303_4": "āha “sikkhāpaccakkhānasaṇṭhānattā eva vā”ti. Sikkhāpaccakkhānarūpāni hi vevacanāni",
  "tika-vin01t2:303_5": "“sikkhāpaccakkhānasaṇṭhānānī”ti vuccanti. Evaṃ khoti ettha khoti avadhāraṇatthe nipātoti āha “evamevā”ti.",
  "tika-vin01t2:304_0": "54. Mucchāparetoti mucchāya abhibhūto. Vacanatthavijānanasamatthaṃ tiracchānagataṃ",
  "tika-vin01t2:304_1": "dassetuṃ “nāgamāṇavakassā”tiādi vuttaṃ. Tihetukapaṭisandhikāti yebhuyyavasena vuttaṃ.",
  "tika-vin01t2:304_2": "Na hi sabbāpi devatā tihetukapaṭisandhikāva honti dvihetukānampi sambhavato. Atikhippaṃ",
  "tika-vin01t2:304_3": "jānantīti devatānaṃ bhavaṅgaparivāsassa manussānaṃ viya adandhabhāvato vuttaṃ.",
  "tika-vin01t2:305_0": "Sabhāgassāti purisassa. Visabhāgassāti mātugāmassa. Anariyakoti māgadhavohārato añño.",
  "tika-vin01t2:305_1": "Davāti sahasā. Ravāti virajjhitvā. Aññaṃ bhaṇissāmīti aññaṃ bhaṇanto buddhaṃ paccakkhāmīti",
  "tika-vin01t2:305_2": "bhaṇatīti yojetabbaṃ. Akkharasamayānabhiññatāya vā karaṇasampattiyā abhāvato vā kathetabbaṃ",
  "tika-vin01t2:305_3": "kathetuṃ asakkonto hutvā aññaṃ kathento ravā bhaṇati nāma. Ubhayathāpi aññaṃ bhaṇitukāmassa",
  "tika-vin01t2:305_4": "aññabhaṇanaṃ samānanti āha “purimena ko viseso”ti.",
  "tika-vin01t2:306_0": "Vācetīti pāḷiṃ kathento aññaṃ uggaṇhāpento vā vāceti. Paripucchatīti pāḷiyā atthaṃ",
  "tika-vin01t2:306_1": "paripucchanto pāḷiṃ paripucchati. Uggaṇhātīti aññassa santike pāḷiṃ uggaṇhāti. Sajjhāyaṃ",
  "tika-vin01t2:306_2": "karotīti uggahitapāḷiṃ sajjhāyati. Vaṇṇetīti pāḷiyā atthaṃ saṃvaṇṇento pāḷiṃ vaṇṇeti.",
  "tika-vin01t2:306_3": "Mahallakassa kiñci ajānanato aviditindriyatāya vā “potthakarūpasadisassā”ti vuttaṃ,",
  "tika-vin01t2:306_4": "mattikāya katarūpasadisassāti attho. Garumedhassāti ārammaṇesu lahuppavattiyā abhāvato",
  "tika-vin01t2:306_5": "dandhagatikatāya garupaññassa, mandapaññassāti vuttaṃ hoti. Sabbaso vāti iminā “idaṃ",
  "tika-vin01t2:306_6": "padaṃ sāvessāmi ‘sikkhaṃ paccakkhāmī”’ti evaṃ pavattacittuppādassa abhāvaṃ dasseti.",
  "tika-vin01t2:306_7": "Yasmā pana asati evarūpe cittuppāde kenaci pariyāyena tathāvidhaṃ vacībhedaṃ katvā",
  "tika-vin01t2:306_8": "sāvanaṃ nāma neva sambhavati, tasmā vuttaṃ “buddhaṃ paccakkhāmītiādīsu…pe… vacībhedaṃ katvā na sāvetī”ti.",
  "tika-vin01t2:307": "Sikkhāpaccakkhānavibhaṅgavaṇṇanā niṭṭhitā.",
  "tika-vin01t2:308": "Mūlapaññattivaṇṇanā",
  "tika-vin01t2:309_0": "55. Niddisitabbassāti vivaritabbassa pakāsetabbassa. Kilesehīti ahirikādīhi kilesehi.",
  "tika-vin01t2:309_1": "Ito paṭṭhāyāti duṭṭhulla-padato paṭṭhāya. Tassa kammassāti methunadhammapaṭisevanasaṅkhātassa",
  "tika-vin01t2:309_2": "kammassa. Dassanantiādi vuttanayameva. Assāti methunadhammassa.",
  "tika-vin01t2:310_0": "Dvīhi dvīhi samāpajjitabbā dvayaṃdvayasamāpattīti āha “dvayena dvayena samāpajjitabbato”ti.",
  "tika-vin01t2:310_1": "Rāgapariyuṭṭhānena sadisabhāvappattiyā mithunānaṃ idaṃ methunaṃ, methunameva dhammo",
  "tika-vin01t2:310_2": "methunadhammoti āha “ubhinnaṃ rattāna”ntiādi. Tattha rattānanti methunarāgena rattānaṃ.",
  "tika-vin01t2:310_3": "Sārattānanti teneva rāgena ativiya rattānaṃ. Avassutānanti lokassādamittasanthavavasena",
  "tika-vin01t2:310_4": "uppannamethunarāgena tintānaṃ. Pariyuṭṭhitānanti methunarāguppattiyā pariyonaddhacittānaṃ.",
  "tika-vin01t2:310_5": "Sadisānanti rattatādīhi sadisānaṃ.",
  "tika-vin01t2:311_0": "Yasmā “paṭisevati nāmā”ti padaṃ mātikāya natthi, tasmā “paṭisevati nāmāti kasmā uddhaṭa”nti",
  "tika-vin01t2:311_1": "yo maññati, tassa kāraṇaṃ dassento “paṭiseveyyāti ettha…pe… mātikāpada”nti āha. Itthiyā",
  "tika-vin01t2:311_2": "nimittenāti idaṃ “maggena gacchatī”tiādi viya daṭṭhabbaṃ. Yathā hi “maggena gacchatī”ti",
  "tika-vin01t2:311_3": "vutte “maggaṃ gacchati, magge vā gacchatī”ti ayamattho labbhati, evaṃ “itthiyā nimittena",
  "tika-vin01t2:311_4": "pavesetī”ti vutte “itthiyā nimittaṃ paveseti, nimitte vā pavesetī”ti ayamattho labbhati.",
  "tika-vin01t2:311_5": "Idañca yebhuyyena purisapayogadassanatthaṃ vuttaṃ. Nimittaṃ aṅgajātanti atthato ekaṃ.",
  "tika-vin01t2:311_6": "Pavesanaṃ nāma na bahi chupanamattanti āha “vātena asamphuṭṭhe allokāse”ti. Abbhantarañhi",
  "tika-vin01t2:311_7": "pavesento “pavesetī”ti vuccati, na bahi chupanto. Abbhantaranti ca pakatiyā sabbaso",
  "tika-vin01t2:311_8": "pihitassa nimittassa vātena asamphuṭṭhokāso vuccatīti.",
  "tika-vin01t2:312_0": "Idāni sabbathā lesokāsapidahanatthaṃ itthinimitte purisanimitte ca labbhamānaṃ pavesakāle",
  "tika-vin01t2:312_1": "aññamaññaṃ phassārahaṃ padesavisesaṃ vibhajitvā dassento “itthinimitte cattāri passānī”tiādimāha.",
  "tika-vin01t2:312_2": "Vātena hi asamphuṭṭhe allokāse yattha katthaci ekenapi padesena chupitvā pavesento",
  "tika-vin01t2:312_3": "“pavesetī”ti vuccati. Vemajjhanti yathā cattāri passāni asamphusanto paveseti, evaṃ",
  "tika-vin01t2:312_4": "katavivarassa itthinimittassa heṭṭhimatalaṃ vuccati, purisanimitte pana majjhanti",
  "tika-vin01t2:312_5": "aggakoṭiṃ sandhāya vadati. Uparīti aggakoṭito uparibhāgappadeso. Idañca majjhena",
  "tika-vin01t2:312_6": "samiñjitvā pavesentassa majjhimapabbasamiñjitaṅguliṃ katthaci pavesentassa aṅguliyā",
  "tika-vin01t2:312_7": "majjhimapabbapiṭṭhisadisaṃ aṅgajātassa uparibhāgavemajjhaṃ sandhāya vuttaṃ. Heṭṭhā",
  "tika-vin01t2:312_8": "pavesentoti itthinimittassa heṭṭhimabhāgena chupantaṃ pavesento. Majjhena pavesentoti",
  "tika-vin01t2:312_9": "abbhantaratalaṃ chupitvā majjhena pavesento. Katthaci acchupantaṃ pavesetvā nīharantassa",
  "tika-vin01t2:312_10": "hi natthi pārājikaṃ, dukkaṭaṃ pana hoti chinnasīsavatthusmiṃ vaṭṭakate mukhe acchupantaṃ",
  "tika-vin01t2:312_11": "pavesetvā nīharantassa viya. Majjheneva chupantaṃ pavesentoti aggakoṭiyā chupantaṃ",
  "tika-vin01t2:312_12": "pavesento. Majjhimapabbapiṭṭhiyā samiñjitaṅgulinti sambandho. Atha vā samiñjitaṅguliṃ",
  "tika-vin01t2:312_13": "majjhimapabbapiṭṭhiyā pavesento viyāti yojetabbaṃ. Saṅkocetvāti nimittamajjhena bhinditvā.",
  "tika-vin01t2:312_14": "Uparibhāgenāti saṅkocitassa uparibhāgakoṭiyā. Idāni purisanimittassa heṭṭhā vuttesu",
  "tika-vin01t2:312_15": "chasu ṭhānesu uparīti vuttaṭṭhānantarassa vasena visuṃ cattāri passāni gahetvā purisanimitte",
  "tika-vin01t2:312_16": "dasadhā ṭhānabhedaṃ dassento “tatthā”tiādimāha. Heṭṭhā pana visuṃ tāni aggahetvā",
  "tika-vin01t2:312_17": "“cattāri passānī”ti vacanasāmaññatopi visuṃ visuṃ labbhamānāni ekaccaṃ gahetvā cha",
  "tika-vin01t2:312_18": "ṭhānāni vuttāni. Tulādaṇḍasadisaṃ pavesentassāti ujukaṃ pavesentassa.",
  "tika-vin01t2:313_0": "Nimitte jātanti attano nimitte jātaṃ. Cammakhīlanti nimitte uṭṭhitaṃ cammameva. “Uṇṇigaṇḍo”tipi",
  "tika-vin01t2:313_1": "vadanti. Nimitte jātampi cammakhīlādi nimittamevāti āha “āpatti pārājikassā”ti. “Upahatakāyappasāda”nti",
  "tika-vin01t2:313_2": "avatvā “naṭṭhakāyappasāda”nti vacanaṃ upādinnabhāvassa natthitādassanatthaṃ. Tenevāha",
  "tika-vin01t2:313_3": "– “matacammaṃ vā sukkhapīḷakaṃ vā”ti. Sati hi upādinnabhāve upahatepi kāyappasāde",
  "tika-vin01t2:313_4": "upahatindriyavatthusmiṃ viya pārājikāpattiyeva siyā, matacammaṃ pana sukkhapīḷakañca",
  "tika-vin01t2:313_5": "anupādinnakaṃ upādinnakeyeva ca pārājikāpatti. Tenevāha “āpatti dukkaṭassā”ti. Na",
  "tika-vin01t2:313_6": "ca evaṃ karontassa anāpatti sakkā vattunti dukkaṭaṃ vuttaṃ, itthinimittassa pana",
  "tika-vin01t2:313_7": "naṭṭhepi upādinnabhāve pārājikāpattiyeva. Mate akkhāyite yebhuyyena akkhāyite pārājikāpattivacanato",
  "tika-vin01t2:313_8": "methunassādenāti iminā kāyasaṃsaggarāgaṃ nivatteti. Sati hi kāyasaṃsaggarāge saṅghādisesova",
  "tika-vin01t2:313_9": "siyā, bījānipi nimittasaṅkhyaṃ na gacchantīti dukkaṭameva vuttaṃ. “Nimittena nimittaṃ",
  "tika-vin01t2:313_10": "pavesetī”ti hi vuttaṃ.",
  "tika-vin01t2:314_0": "Idāni imissā methunakathāya asabbhirūpattā “īdisaṃ ṭhānaṃ kathentehi suṇantehi ca",
  "tika-vin01t2:314_1": "evaṃ paṭipajjitabba”nti anusāsanto “ayañca methunakathā nāmā”tiādimāha. Methunakathāya",
  "tika-vin01t2:314_2": "rāgavuddhihetuttā hāsavisayattā ca tadubhayanivattanatthaṃ paṭikūlamanasikārādīsu",
  "tika-vin01t2:314_3": "niyojeti. Paṭikūlamanasikārena hi rāgo nivattati, samaṇasaññādīsu paccupaṭṭhitesu",
  "tika-vin01t2:314_4": "hāso nivattati. Sattānuddayāyāti sattānaṃ apāyadukkhādīhi anurakkhaṇatthaṃ. Lokānukampāyāti",
  "tika-vin01t2:314_5": "sattalokavisayāya anukampāya.",
  "tika-vin01t2:315_0": "Mukhaṃ apidhāyāti mukhaṃ apidahitvā, yena kenaci pamādena kadāci mandahāso bhaveyya,",
  "tika-vin01t2:315_1": "tadā garuttaṃ kuppeyya, tasmā tādise kāle garubhāvassa avikopanatthaṃ bījakena mukhaṃ",
  "tika-vin01t2:315_2": "paṭicchādetvā nisīditabbanti adhippāyo. Atha vā mukhaṃ apidhāyāti mukhaṃ pidahitvāti",
  "tika-vin01t2:315_3": "attho. Bījakena mukhaṃ paṭicchādetvā hasamānena na nisīditabbanti ayamettha adhippāyo.",
  "tika-vin01t2:315_4": "Dantavidaṃsakanti dante dassetvā vivaritvā cāti attho. Gabbhitenāti saṅkocaṃ anāpajjantena,",
  "tika-vin01t2:315_5": "ussāhajātenāti attho. Yadi hi “īdisaṃ nāma asabbhiṃ kathemī”ti saṅkocaṃ āpajjeyya,",
  "tika-vin01t2:315_6": "atthavibhāvanaṃ na siyā, tasmā “tādisena sammāsambuddhenapi tāva īdisaṃ kathitaṃ,",
  "tika-vin01t2:315_7": "kimaṅgaṃ panāhaṃ kathemī”ti evaṃ ussāhajātena kathetabbanti adhippāyo. Satthupaṭibhāgenāti",
  "tika-vin01t2:315_8": "satthukappena, satthusadisenāti attho.",
  "tika-vin01t2:316": "Mūlapaññattivaṇṇanā niṭṭhitā.",
  "tika-vin01t2:317": "Anupaññattivaṇṇanā",
  "tika-vin01t2:318_0": "Tiracchānesu gatāyāti tiracchānesu uppannāya. Yasmā tiracchānagatā nāma atikhuddakāpi",
  "tika-vin01t2:318_1": "honti, yesaṃ maggesu tilaphalamattampi pavesanaṃ nappahoti, tasmā na sabbāva tiracchānagatitthiyo",
  "tika-vin01t2:318_2": "pārājikavatthubhūtāti pavesanappahonakavasena labbhamānakatiracchānagatitthiyo paricchinditvā",
  "tika-vin01t2:318_3": "dassento “pārājikavatthubhūtā eva cetthā”tiādimāha. Apadānaṃ ahimacchātiādigāthā",
  "tika-vin01t2:318_4": "pārājikavatthūnaṃ heṭṭhimaparicchedadassanatthaṃ porāṇehi ṭhapitā. Tattha ahīti jātiniddesena",
  "tika-vin01t2:318_5": "sabbāpi sappajāti saṅgahitāti āha – “ahiggahaṇena…pe… dīghajāti saṅgahitā”ti. Tattha",
  "tika-vin01t2:318_6": "gonasāti sappavisesā, yesaṃ piṭṭhīsu mahantāni maṇḍalāni sandissanti. Macchaggahaṇaṃ",
  "tika-vin01t2:318_7": "odakajātiyā upalakkhaṇapadanti āha – “macchaggahaṇena…pe… odakajāti saṅgahitā”ti.",
  "tika-vin01t2:318_8": "Teneva maṇḍūkakacchapānaṃ sapādakattepi odakajātikattā saṅgaho kato.",
  "tika-vin01t2:319_0": "Mukhasaṇṭhānanti oṭṭhacammasaṇṭhānaṃ. Vaṇasaṅkhepaṃ gacchatīti vaṇasaṅgahaṃ gacchati",
  "tika-vin01t2:319_1": "navasu vaṇamukhesu saṅgahitattāti adhippāyo. Vaṇe thullaccayañca “amaggena amaggaṃ",
  "tika-vin01t2:319_2": "paveseti, āpatti thullaccayassā”ti imassa vasena veditabbaṃ. Tasmiñhi sutte dvīsu",
  "tika-vin01t2:319_3": "sambhinnavaṇesu ekena vaṇena pavesetvā dutiyena nīharantassa thullaccayaṃ vuttaṃ.",
  "tika-vin01t2:319_4": "Vakkhati ca “imassa suttassa anulomavasena sabbattha vaṇasaṅkhepe thullaccayaṃ veditabba”nti.",
  "tika-vin01t2:319_5": "Kukkuṭiggahaṇampi sabbāya pakkhijātiyā upalakkhaṇapadanti āha – “kukkuṭiggahaṇena…pe…",
  "tika-vin01t2:319_6": "pakkhijāti saṅgahitā”ti. Majjāriggahaṇampi catuppadajātiyā upalakkhaṇapadanti daṭṭhabbaṃ.",
  "tika-vin01t2:319_7": "Tenāha – “majjāriggahaṇena…pe… catuppadajāti saṅgahitā”ti. Rukkhasunakhā nāma kalandakātipi",
  "tika-vin01t2:319_8": "vadanti. Maṅgusāti naṅgulā.",
  "tika-vin01t2:320_0": "Parājita-saddo upasaggassa vuddhiṃ katvā ta-kārassa ca ka-kāraṃ katvā pārājikoti",
  "tika-vin01t2:320_1": "niddiṭṭhoti āha “pārājikoti parājito”ti. “Katthaci āpattīti ‘pārājikena dhammena",
  "tika-vin01t2:320_2": "anuddhaṃseyyā’tiādīsu, katthaci sikkhāpadanti idaṃ pana disvā jānitabba”nti gaṇṭhipadesu",
  "tika-vin01t2:320_3": "vuttaṃ. Parājayatīti pārājikaṃ, pārājikāti ca kattusādhanena pārājika-saddena sikkhāpadaṃ",
  "tika-vin01t2:320_4": "āpatti ca vuccatīti dassento āha “yo taṃ atikkamatī”tiādi. Puggalo pana kammasādhanena",
  "tika-vin01t2:320_5": "pārājika-saddena vuccatīti dassento āha “puggalo yasmā parājito”tiādi.",
  "tika-vin01t2:321_0": "Etameva hi atthaṃ sandhāyāti “taṃ āpattiṃ āpanno puggalo parājito hoti parājayamāpanno”ti",
  "tika-vin01t2:321_1": "etamatthaṃ sandhāya. Cuto paraddhotiādinā hi taṃ āpattiṃ āpannapuggalo cuto hoti",
  "tika-vin01t2:321_2": "parājito parājayaṃ āpannoti ayamattho viññāyati, na pana puggalo pārājiko nāma hotīti",
  "tika-vin01t2:321_3": "etamatthaṃ sandhāyāti evamattho gahetabbo. Na hi parivārepi gāthā puggalavuttipārājikasaddanibbacanadassanatthaṃ",
  "tika-vin01t2:321_4": "vuttā āpattivuttīnaṃ pārājikā-disaddānaṃ nibbacanavibhāgappasaṅge vuttattā. Ayañhi",
  "tika-vin01t2:321_5": "parivāragāthāya attho – yadidaṃ puggalāpattisikkhāpadapārājikesu āpattipārājikaṃ",
  "tika-vin01t2:321_6": "nāma vuttaṃ, taṃ āpajjanto puggalo yasmā parājito parājayamāpanno saddhamā cuto paraddho",
  "tika-vin01t2:321_7": "bhaṭṭho niraṅkato ca hoti, anīhaṭe tasmiṃ puggale puna uposathapavāraṇādibhedo saṃvāso",
  "tika-vin01t2:321_8": "natthi, tenetaṃ iti vuccati tena kāraṇena etaṃ āpattipārājikaṃ iti vuccatīti. Ayaṃ",
  "tika-vin01t2:321_9": "panettha saṅkhepattho – yasmā parājito hoti etena, tasmā etaṃ pārājikanti vuccatīti.",
  "tika-vin01t2:321_10": "Paribhaṭṭhoti sāsanato bhaṭṭho, parihīnoti attho. Chinnoti antarā khaṇḍito.",
  "tika-vin01t2:322_0": "Saddhiṃ yojanāyāti padayojanāya saddhiṃ. Catubbidhaṃ saṅghakammanti apalokanādivasena",
  "tika-vin01t2:322_1": "catubbidhaṃ kammaṃ. Sīmāparicchinnehīti ekasīmāpariyāpannehi. Pakatattā nāma pārājikaṃ",
  "tika-vin01t2:322_2": "anāpannā anukkhittā ca. Pañcavidhopīti nidānuddesādivasena pañcavidhopi. Nahāpitapubbakānaṃ",
  "tika-vin01t2:322_3": "viya odhisaanuññātaṃ ṭhapetvā avasesaṃ sabbampi sikkhāpadaṃ sabbehipi lajjīpuggalehi",
  "tika-vin01t2:322_4": "anatikkamanīyattā vuttaṃ “sabbehipi lajjīpuggalehi samaṃ sikkhitabbabhāvato”ti. Samanti",
  "tika-vin01t2:322_5": "saddhiṃ, ekappahārena vā. Sikkhitabbabhāvatoti anatikkamanavasena uggahaparipucchādinā",
  "tika-vin01t2:322_6": "ca sikkhitabbabhāvato. Sāmaññasikkhāpadesu “idaṃ tayā na sikkhitabba”nti evaṃ abahikātabbato",
  "tika-vin01t2:322_7": "“na ekopi tato bahiddhā sandissatī”ti vuttaṃ. Yaṃ taṃ vuttanti sambandho.",
  "tika-vin01t2:323_0": "56. Na kevalaṃ itthiyā eva nimittaṃ pārājikavatthūti iminā kevalaṃ itthiyā eva nimittaṃ",
  "tika-vin01t2:323_1": "pārājikavatthu na hoti, atha kho ubhatobyañjanakapaṇḍakapurisānampi nimittaṃ pārājikavatthūti",
  "tika-vin01t2:323_2": "dasseti. Na ca manussitthiyā evāti iminā pana manussitthiyā eva nimittaṃ pārājikavatthu",
  "tika-vin01t2:323_3": "na hoti, amanussitthitiracchānagatitthiamanussubhatobyañjanakādīnampi nimittaṃ pārājikavatthūti",
  "tika-vin01t2:323_4": "dasseti. “Vatthumeva na hotīti amanussitthipasaṅgena āgataṃ suvaṇṇarajatādimayaṃ",
  "tika-vin01t2:323_5": "paṭikkhipatī”ti tīsupi gaṇṭhipadesu vuttaṃ, taṃ yuttaṃ viya na dissati. Na hi ito",
  "tika-vin01t2:323_6": "pubbe amanussitthiggahaṇaṃ kataṃ atthi, yena tappasaṅgo siyā. Idāneva hi “tisso itthiyo”tiādinā",
  "tika-vin01t2:323_7": "amanussitthiggahaṇaṃ kataṃ, na ca amanussitthiggahaṇena suvaṇṇarajatādimayānaṃ pasaṅgo",
  "tika-vin01t2:323_8": "yutto. Manussāmanussatiracchānajātivasena tividhā katvā pārājikavatthubhūtasattānaṃ",
  "tika-vin01t2:323_9": "niddesena suvaṇṇarajatādimayānaṃ pasaṅgassa nivattitattā. Tathā hi itthipurisādīsu",
  "tika-vin01t2:323_10": "manussāmanussādīsu vā kañci anāmasitvā avisesena “methunaṃ dhammaṃ paṭiseveyyā”ti",
  "tika-vin01t2:323_11": "ettakameva mātikāyaṃ vuttaṃ. Tassa padabhājane ca “paṭisevati nāmā”ti mātikaṃ padaṃ",
  "tika-vin01t2:323_12": "uddharitvā “yo nimittena nimittaṃ aṅgajātena aṅgajātaṃ antamaso tilaphalamattampi",
  "tika-vin01t2:323_13": "paveseti, eso paṭisevati nāmā”ti paṭisevanākārova dassito, na pana pārājikavatthubhūtanimittanissayā",
  "tika-vin01t2:323_14": "manussāmanussatiracchānagatā itthipurisapaṇḍakaubhatobyañjanakā niyametvā dassitā,",
  "tika-vin01t2:323_15": "tasmā “itthiyā eva nu kho nimittaṃ pārājikavatthu, udāhu aññesampī”ti evamādi sandeho",
  "tika-vin01t2:323_16": "siyā, nimittavohāro ca suvaṇṇarajatādimayarūpakesu ca labbhatiyeva. Teneva vinītavatthūsu",
  "tika-vin01t2:323_17": "“lepacittassa nimittaṃ aṅgajātena chupi, dārudhītalikāya nimittaṃ aṅgajātena chupī”ti",
  "tika-vin01t2:323_18": "vuttaṃ, tasmā nimittasāmaññato “suvaṇṇarajatādimayānampi nimittaṃ pārājikavatthu",
  "tika-vin01t2:323_19": "hoti, na hotī”ti kassaci āsaṅkā siyā. Teneva “lepacittādivatthūsu tassa kukkuccaṃ",
  "tika-vin01t2:323_20": "ahosī”ti vuttaṃ. Tasmā tadāsaṅkānivattanatthaṃ pārājikavatthubhūtasattaniyamanatthañca",
  "tika-vin01t2:323_21": "jātivasena manussāmanussādito tidhā katvā pārājikavatthubhūte satte bhagavā vibhajitvā",
  "tika-vin01t2:323_22": "dasseti, tasmā “vatthumeva na hotī”ti nimittasāmaññato pasaṅgāgataṃ suvaṇṇarajatādimayānaṃ",
  "tika-vin01t2:323_23": "nimittaṃ paṭikkhipatīti vattabbaṃ.",
  "tika-vin01t2:324": "Tayo maggeti bhummatthe upayogavacananti āha “tīsu maggesūti attho veditabbo”ti. Evaṃ sabbatthāti iminā “dve magge”ti etthāpi dvīsu maggesūti attho veditabboti atidissati.",
  "tika-vin01t2:325": "Anupaññattivaṇṇanā niṭṭhitā.",
  "tika-vin01t2:326": "Paṭhamacatukkakathāvaṇṇanā",
  "tika-vin01t2:327_0": "57. Assāti ākhyātikapadanti tassa atthaṃ dassento “hotī”ti āha. Gaṇṭhipadesu pana",
  "tika-vin01t2:327_1": "“assāti puggalaṃ parāmasitvā hotīti vacanaseso dassito”tipi atthavikappo dassito,",
  "tika-vin01t2:327_2": "na so sundarataro. Yadi hi vacanaseso adhippeto siyā, “hotī”ti vattabbaṃ, teneva",
  "tika-vin01t2:327_3": "aññasmiṃ atthavikappe hotīti vacanaseso kato.",
  "tika-vin01t2:328_0": "58. Sādiyantassevāti ettha sādiyanaṃ nāma sevetukāmatācittassa upaṭṭhāpananti āha",
  "tika-vin01t2:328_1": "“paṭisevanacittasamaṅgissā”ti. “Paṭipakkhaṃ atthayantīti sikkhākāmānaṃ bhikkhūnaṃ",
  "tika-vin01t2:328_2": "paṭipakkhaṃ dussīlabhāvaṃ atthayantī”ti gaṇṭhipadesu vuttaṃ. Attano veripuggalassa",
  "tika-vin01t2:328_3": "pana paṭipakkhabhūtaṃ kañci amittaṃ atthayanti gavesantīti evamettha attho daṭṭhabbo.",
  "tika-vin01t2:328_4": "Paccatthikā hi attano veriṃ nāsetukāmā tassa paṭipakkhabhūtaṃ kañci amittaṃ attano",
  "tika-vin01t2:328_5": "sahāyabhāvamupagacchantaṃ icchanti. Rājapaccatthikādīnaṃ upari vakkhamānattā tadanurūpavasena",
  "tika-vin01t2:328_6": "atthaṃ dassento “bhikkhū eva paccatthikā bhikkhupaccatthikā”ti āha. “Bhikkhussa paccatthikā",
  "tika-vin01t2:328_7": "bhikkhupaccatthikā”ti evaṃ pana vuccamāne bhikkhussa paccatthikā rājādayopi ettheva",
  "tika-vin01t2:328_8": "saṅgayhantīti rājapaccatthikādayo visuṃ na vattabbā siyuṃ, aññattha pana bhikkhussa",
  "tika-vin01t2:328_9": "paccatthikā bhikkhupaccatthikāti ayamattho labbhateva “sāsanapaccatthikā”ti yathā.",
  "tika-vin01t2:328_10": "Issāpakatāti paresaṃ lābhasakkārādiasahanalakkhaṇāya issāya abhibhūtā. Nipparipphandanti",
  "tika-vin01t2:328_11": "paripphandavirahitaṃ, yathā calituṃ parivattituṃ na sakkoti, tathā gahetvāti attho.",
  "tika-vin01t2:328_12": "Sampayojentīti vaccamaggena saddhiṃ yojenti.",
  "tika-vin01t2:329_0": "Tasmiṃ khaṇeti tasmiṃ pavesanakkhaṇe, aggato yāva mūlā pavesanakālo “pavesanakkhaṇo”ti",
  "tika-vin01t2:329_1": "vuccati. Sādiyanaṃ nāma sevanacittassa uppādananti āha “sevanacittaṃ upaṭṭhāpetī”ti.",
  "tika-vin01t2:329_2": "Paviṭṭhakāleti aṅgajātassa yattakaṃ ṭhānaṃ pavesanārahaṃ, tattakaṃ anavasesato paviṭṭhakāle.",
  "tika-vin01t2:329_3": "Evaṃ paviṭṭhassa uddharaṇārambhato antarā ṭhitakālo ṭhitaṃ nāma. Aṭṭhakathāyaṃ pana",
  "tika-vin01t2:329_4": "mātugāmassa sukkavissaṭṭhiṃ patvā sabbathā vāyamato oramitvā ṭhitakālaṃ sandhāya",
  "tika-vin01t2:329_5": "“sukkavissaṭṭhisamaye”ti vuttaṃ. Uddharaṇaṃ nāma yāva aggā nīharaṇakāloti āha – “nīharaṇakāle",
  "tika-vin01t2:329_6": "paṭisevanacittaṃ upaṭṭhāpetī”ti. Aṅgārakāsunti aṅgārarāsiṃ. Evarūpe kāle asādiyanaṃ",
  "tika-vin01t2:329_7": "nāma na sabbesaṃ visayoti āha “imañhi evarūpaṃ āraddhavipassaka”ntiādi. Ekādasahi",
  "tika-vin01t2:329_8": "aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasahi",
  "tika-vin01t2:329_9": "aggīhi. Rāgādayo hi anuḍahanaṭṭhena “aggī”ti vuccanti. Te hi yassa santi, taṃ niḍahanti,",
  "tika-vin01t2:329_10": "mahāpariḷāhā ca honti dunnibbāpayā ca. Bhagavatā ca dummaṅkūnaṃ puggalānaṃ niggaho",
  "tika-vin01t2:329_11": "icchitoyevāti āha – “paccatthikānañcassa manorathavighātaṃ karonto”ti. Assāti asādiyantassa",
  "tika-vin01t2:329_12": "yathāvuttaguṇasamaṅgissa.",
  "tika-vin01t2:330": "Paṭhamacatukkakathāvaṇṇanā niṭṭhitā.",
  "tika-vin01t2:331": "Ekūnasattatidvisatacatukkakathāvaṇṇanā",
  "tika-vin01t2:332_0": "59-60. Akkhāyitanimittā akkhāyita-saddena vuttā uttarapadalopenāti āha “soṇasiṅgālādīhi",
  "tika-vin01t2:332_1": "akkhāyitanimitta”nti. Akkhāyitaṃ nimittaṃ yassā sā akkhāyitanimittā. “Jāgaranti”ntiādi",
  "tika-vin01t2:332_2": "visesanarahitattā “suddhikacatukkānī”ti vuttaṃ.",
  "tika-vin01t2:333_0": "Samānācariyakā therāti ekācariyassa pāṭhakantevāsikā. Mahābhayeti brāhmaṇatissabhaye.",
  "tika-vin01t2:333_1": "Gaṅgāya aparabhāgo aparagaṅgaṃ. Vata reti garahatthe nipāto. Avissajjantena kiṃ kattabbanti",
  "tika-vin01t2:333_2": "āha “niccakālaṃ sotabba”ntiādi. Evaṃ vinayagarukānanti iminā upari tehi vuccamānavinicchayassa",
  "tika-vin01t2:333_3": "garukaraṇīyatāya kāraṇaṃ vuttaṃ. Sabbaṃ pariyādiyitvāti sabbaṃ pārājikakkhettaṃ anavasesato",
  "tika-vin01t2:333_4": "gahetvā. Sotaṃ chinditvāti pārājikakkhette vītikkamasotaṃ chinditvā. Apaññattabhāvato",
  "tika-vin01t2:333_5": "yuttiabhāvato ca “pārājikacchāyā panettha na dissatī”ti vuttaṃ. Keci pana “upaḍḍhakkhāyitabhāvassa",
  "tika-vin01t2:333_6": "dubbinicchayattā tattha pārājikaṃ na paññapesī”ti vadanti, taṃ akāraṇaṃ, na ca dubbinicchayatā",
  "tika-vin01t2:333_7": "apaññattikāraṇaṃ yebhuyyakkhāyitādīsupi dubbinicchayabhāvassa samānattā. Upaḍḍhakkhāyitato",
  "tika-vin01t2:333_8": "hi kiñcideva adhikaṃ ūnaṃ vā yadi khāyitaṃ siyā, tampi yebhuyyena khāyitaṃ akkhāyitanti",
  "tika-vin01t2:333_9": "saṅkhyaṃ gacchatīti upaḍḍhakkhāyitamiva yebhuyyakkhāyitādīnipi dubbinicchayāneva.",
  "tika-vin01t2:333_10": "Apica upaḍḍhakkhāyitaṃ yadi sabhāvato pārājikakkhettaṃ siyā, na tattha bhagavā dubbinicchayanti",
  "tika-vin01t2:333_11": "pārājikaṃ na paññapeti.",
  "tika-vin01t2:334_0": "Idāni therena katavinicchayameva upatthambhetvā aparampi tattha kāraṇaṃ dassento",
  "tika-vin01t2:334_1": "“apicā”tiādimāha. Nimitte appamattikāpi maṃsarāji sace avasiṭṭhā hoti, taṃ yebhuyyakkhāyitameva",
  "tika-vin01t2:334_2": "hoti, tato paraṃ pana sabbaso khāyite nimitte dukkaṭamevāti dassento āha “tato paraṃ",
  "tika-vin01t2:334_3": "thullaccayaṃ natthī”ti. Atha vā yebhuyyena khāyitaṃ nāma vaccamaggapassāvamaggamukhānaṃ",
  "tika-vin01t2:334_4": "catūsu koṭṭhāsesu dve koṭṭhāse atikkamma yāva tatiyakoṭṭhāsassa pariyosānā khāditaṃ,",
  "tika-vin01t2:334_5": "tato paraṃ pana tatiyakoṭṭhāsaṃ atikkamma yāva catutthakoṭṭhāsassa pariyosānā khāditaṃ",
  "tika-vin01t2:334_6": "dukkaṭavatthūti veditabbaṃ. Matasarīrasmiṃyeva veditabbanti “mataṃ yebhuyyena akkhāyita”ntiādivacanato.",
  "tika-vin01t2:334_7": "“Yadipi nimittaṃ sabbaso khāyitantiādi sabbaṃ jīvamānakasarīrameva sandhāya vutta”nti",
  "tika-vin01t2:334_8": "mahāgaṇṭhipade vuttaṃ. Kenaci pana “taṃ vīmaṃsitvā gahetabba”nti likhitaṃ. Kimettha",
  "tika-vin01t2:334_9": "vīmaṃsitabbaṃ jīvamānakasarīrasseva adhikatattā matasarīre labbhamānassa vinicchayassa",
  "tika-vin01t2:334_10": "visuṃ vakkhamānattā ca. Teneva mātikāṭṭhakathāyampi –",
  "tika-vin01t2:335_0": "“Jīvamānakasarīrassa vuttappakāre magge sacepi tacādīni anavasesetvā sabbaso chinne",
  "tika-vin01t2:335_1": "nimittasaṇṭhānamattaṃ paññāyati, tattha antamaso aṅgajāte uṭṭhikaṃ anaṭṭhakāyappasādaṃ",
  "tika-vin01t2:335_2": "pīḷakaṃ vā cammakhīlaṃ vā pavesentassapi sevanacitte sati pārājikaṃ, naṭṭhakāyappasādaṃ",
  "tika-vin01t2:335_3": "sukkhapīḷakaṃ vā matacammaṃ vā lomaṃ vā pavesentassa dukkaṭaṃ. Sace nimittasaṇṭhānamattampi",
  "tika-vin01t2:335_4": "anavasesetvā sabbaso maggo uppāṭito, tattha upakkamato vaṇasaṅkhepavasena thullaccaya”nti –",
  "tika-vin01t2:336": "Jīvamānakasarīrasmiṃyeva yathāvuttavinicchayo dassito.",
  "tika-vin01t2:337_0": "Sabbaso khāyitanti nimittappadese bahiṭṭhitaṃ chavicammaṃ sabbaso chinditvā soṇasiṅgālādīhi",
  "tika-vin01t2:337_1": "khāyitasadisaṃ kataṃ. Tenevāha “chavicammaṃ natthī”ti. Nimittamaṃsassa pana abbhantare",
  "tika-vin01t2:337_2": "chavicammassa ca vijjamānattā “nimittasaṇṭhānaṃ paññāyatī”ti vuttaṃ. Tenevāha “pavesanaṃ",
  "tika-vin01t2:337_3": "jāyatī”ti. Nimittasaṇṭhānaṃ pana anavasesetvāti nimittākārena ṭhitaṃ chavicammamaṃsādiṃ",
  "tika-vin01t2:337_4": "anavasesetvā. Jīvamānakasarīre labbhamānavisesaṃ dassetvā idāni matasarīre labbhamānavisesaṃ",
  "tika-vin01t2:337_5": "dassento āha “matasarīre panā”tiādi.",
  "tika-vin01t2:338_0": "Manussānaṃ jīvamānakasarīretiādinā pana akkhiādayopi vaṇasaṅgahaṃ gacchantīti vaṇena",
  "tika-vin01t2:338_1": "ekaparicchedaṃ katvā akkhiādīsupi thullaccayaṃ vuttaṃ. Tesañca vaṇasaṅgaho “navadvāro",
  "tika-vin01t2:338_2": "mahāvaṇo”ti evamādisuttānusārena veditabbo. Tiracchānagatānaṃ akkhikaṇṇavaṇesu dukkaṭaṃ",
  "tika-vin01t2:338_3": "pana aṭṭhakathāppamāṇena gahetabbaṃ. Yathā hi manussāmanussatiracchānagatesu vaccamaggapassāvamaggamukhānaṃ",
  "tika-vin01t2:338_4": "pārājikavatthubhāve nānākaraṇaṃ natthi, evaṃ akkhiādīnampi thullaccayādivatthubhāve",
  "tika-vin01t2:338_5": "ninnānākaraṇena bhavitabbaṃ. Vaṇe thullaccayañca “amaggena amaggaṃ paveseti, āpatti",
  "tika-vin01t2:338_6": "thullaccayassā”ti sāmaññato vuttaṃ, na pana “manussāna”nti visesanaṃ atthi. Yadi",
  "tika-vin01t2:338_7": "ca tiracchānagatānaṃ vaṇesu thullaccayena na bhavitabbaṃ, pataṅgamukhamaṇḍūkassa",
  "tika-vin01t2:338_8": "mukhasaṇṭhāne vaṇasaṅkhepato thullaccayaṃ na vattabbaṃ, vuttañca, tasmā aṭṭhakathācariyā",
  "tika-vin01t2:338_9": "evettha pamāṇaṃ. Bhagavato adhippāyaññuno hi aṭṭhakathācariyā. Teneva vuttaṃ “buddhena",
  "tika-vin01t2:338_10": "dhammo vinayo ca vutto, yo tassa puttehi tatheva ñāto”tiādi. Manussānanti itthipurisapaṇḍakaubhatobyañjanakānaṃ",
  "tika-vin01t2:338_11": "sāmaññato vuttaṃ. Vatthikosesūti vatthipuṭesu purisānaṃ aṅgajātakosesu. Matasarīraṃ",
  "tika-vin01t2:338_12": "yāva uddhumātakādibhāvena kuthitaṃ na hoti, tāva allasarīranti veditabbaṃ. Tenāha",
  "tika-vin01t2:338_13": "– “yadā pana sarīraṃ uddhumātakaṃ hotī”tiādi. Pārājikavatthuñca thullaccayavatthuñca",
  "tika-vin01t2:338_14": "vijahatīti ettha pārājikavatthubhāvaṃ thullaccayavatthubhāvañca vijahatīti attho",
  "tika-vin01t2:338_15": "veditabbo. Matānaṃ tiracchānagatānanti sambandho.",
  "tika-vin01t2:339_0": "Methunarāgena vatthikosaṃ pavesentassa thullaccayaṃ vuttanti āha “patthikosaṃ appavesento”ti.",
  "tika-vin01t2:339_1": "Itthiyā appavesentoti itthiyā nimittaṃ appavesento. Appavesentoti ca pavesanādhippāyassa",
  "tika-vin01t2:339_2": "abhāvaṃ dasseti. Pavesanādhippāyena bahi chupantassa pana methunassa pubbapayogattā",
  "tika-vin01t2:339_3": "dukkaṭeneva bhavitabbaṃ. Nimittena nimittaṃ chupati, thullaccayanti idaṃ “na ca,",
  "tika-vin01t2:339_4": "bhikkhave, rattacittena aṅgajātaṃ chupitabbaṃ, yo chupeyya, āpatti thullaccayassā”ti",
  "tika-vin01t2:339_5": "imassa suttassa vasena vuttaṃ. Tattha ca kesañci aññathāpi atthavikappassa vidhiṃ",
  "tika-vin01t2:339_6": "dassento “mahāaṭṭhakathāyaṃ panā”tiādimāha. Tattha kiñcāpi “katvā mahāaṭṭhakathaṃ",
  "tika-vin01t2:339_7": "sarīra”nti vuttaṃ, tathāpi sesaaṭṭhakathāsu “methunarāgena mukhenā”ti vacanassa abhāvaṃ",
  "tika-vin01t2:339_8": "dassetuṃ “mahāaṭṭhakathāyaṃ panā”ti vuttaṃ. “Aṅgajātenā”ti avuttattā “avisesenā”ti vuttaṃ.",
  "tika-vin01t2:340_0": "Idāni mahāaṭṭhakathaṃ pāḷiyā saṃsanditvā dassento “yaṃ tāva mahāaṭṭhakathāya”ntiādimāha.",
  "tika-vin01t2:340_1": "Itarathā hi dukkaṭaṃ siyāti pakatimukhena chupantassa visāṇādiggahaṇe viya dukkaṭaṃ",
  "tika-vin01t2:340_2": "siyā. Evaṃ mahāaṭṭhakathaṃ pāḷiyā saṃsanditvā idāni tattha kesañci aññathā atthavikappaṃ",
  "tika-vin01t2:340_3": "dassento “keci panā”tiādimāha. Saṅghādisesoti kāyasaṃsaggasikkhāpadena saṅghādiseso.",
  "tika-vin01t2:340_4": "Vuttanayenevāti methunarāgeneva. “Nimittamukhenā”ti vuttattā tiracchānagatitthiyā",
  "tika-vin01t2:340_5": "passāvamaggaṃ methunarāgena pakatimukhena chupantassa dukkaṭanti veditabbaṃ. Kāyasaṃsaggarāgena",
  "tika-vin01t2:340_6": "dukkaṭanti nimittamukhena vā pakatimukhena vā kāyasaṃsaggarāgena chupantassa dukkaṭameva.",
  "tika-vin01t2:341": "Ekūnasattatidvisatacatukkakathāvaṇṇanā niṭṭhitā.",
  "tika-vin01t2:342": "Santhatacatukkabhedakathāvaṇṇanā",
  "tika-vin01t2:343_0": "61-2. Paṭipannakassāti āraddhavipassakassa. Upādinnakanti kāyindriyaṃ sandhāya vuttaṃ.",
  "tika-vin01t2:343_1": "Upādinnakena phusatīti upādinnakena phusīyati ghaṭṭīyatīti evaṃ kammani ya-kāralopena",
  "tika-vin01t2:343_2": "attho veditabbo. Atha vā evaṃ karonto kiñci upādinnakaṃ upādinnakena na phusati na",
  "tika-vin01t2:343_3": "ghaṭṭetīti evamettha attho daṭṭhabbo. Lesaṃ oḍḍessantīti lesaṃ samuṭṭhāpessanti,",
  "tika-vin01t2:343_4": "parikappessantīti vuttaṃ hoti. Santhatādibhedehi bhinditvāti santhatādivisesanehi",
  "tika-vin01t2:343_5": "visesetvā, santhatādīhi catūhi yojetvāti vuttaṃ hoti.",
  "tika-vin01t2:344_0": "Santhatāyāti ekadese samudāyavohāro “paṭo daḍḍho”tiādīsu viya. Tathā hi paṭassa ekadesepi",
  "tika-vin01t2:344_1": "daḍḍhe “paṭo daḍḍho”ti voharanti, evaṃ itthiyā vaccamaggādīsu kismiñci magge santhate",
  "tika-vin01t2:344_2": "itthī “santhatā”ti vuccati. Tenāha “santhatā nāmā”tiādi. Vatthādīni anto appavesetvā",
  "tika-vin01t2:344_3": "bahi ṭhapetvā bandhanaṃ sandhāya “paliveṭhetvā”ti vuttaṃ. Ekadese samudāyavohāravaseneva",
  "tika-vin01t2:344_4": "bhikkhupi “santhato”ti vuccatīti āha “santhato nāmā”tiādi. Yattake paviṭṭheti tilaphalamatte",
  "tika-vin01t2:344_5": "paviṭṭhe. Akkhiādimhi santhatepi yathāvatthukamevāti āha “thullaccayakkhette thullaccayaṃ,",
  "tika-vin01t2:344_6": "dukkaṭakkhette dukkaṭameva hotī”ti.",
  "tika-vin01t2:345_0": "Khāṇuṃ ghaṭṭentassa dukkaṭanti itthinimittassa anto khāṇuṃ pavesetvā samatalaṃ atirittaṃ",
  "tika-vin01t2:345_1": "vā khāṇuṃ ghaṭṭentassa dukkaṭaṃ pavesābhāvato. Sace pana īsakaṃ anto pavisitvā ṭhitaṃ",
  "tika-vin01t2:345_2": "khāṇukameva aṅgajātena chupati, pārājikameva. Tassa talanti veḷunaḷādikassa antotalaṃ.",
  "tika-vin01t2:345_3": "Vinītavatthūsu “tena kho pana samayena aññataro bhikkhu sīvathikaṃ gantvā chinnasīsaṃ",
  "tika-vin01t2:345_4": "passitvā vaṭṭakate mukhe acchupantaṃ aṅgajātaṃ pavesesi. Tassa kukkuccaṃ ahosi…pe…",
  "tika-vin01t2:345_5": "anāpatti bhikkhu pārājikassa, āpatti dukkaṭassā”ti vuttattā tassa suttassa anulomato",
  "tika-vin01t2:345_6": "“ākāsagatameva katvā pavesetvā nīharati, dukkaṭa”nti vuttaṃ. Bahiddhā khāṇuketi antopavesitaveṇupabbādikassa",
  "tika-vin01t2:345_7": "bahi nikkhantakhāṇuke. Methunarāgena indriyabaddhaānindriyabaddhasantānesu yattha",
  "tika-vin01t2:345_8": "katthaci upakkamantassa na sakkā anāpattiyā bhavitunti “dukkaṭamevā”ti vuttaṃ. Teneva",
  "tika-vin01t2:345_9": "vinītavatthumhi aṭṭhikesu upakkamantassa dukkaṭaṃ vuttaṃ.",
  "tika-vin01t2:346": "Santhatacatukkabhedakathāvaṇṇanā niṭṭhitā.",
  "tika-vin01t2:347": "Rājapaccatthikādicatukkabhedakathāvaṇṇanā",
  "tika-vin01t2:348_0": "65. Sāmaññajotanāya pakaraṇato visesavinicchayoti āha “dhuttāti methunupasaṃhitakhiḍḍāpasutā”tiādi.",
  "tika-vin01t2:348_1": "Idāni sāmaññatopi atthasambhavaṃ dassento “itthidhuttasurādhuttādayo vā”ti āha. Hadayanti hadayamaṃsaṃ.",
  "tika-vin01t2:349": "Sabbākārena catukkabhedakathāvaṇṇanā niṭṭhitā.",
  "tika-vin01t2:350": "Āpattānāpattivāravaṇṇanā",
  "tika-vin01t2:351_0": "66. Paṭiññākaraṇaṃ natthīti pucchitabbābhāvato. Na hi dūsako “kena cittena vītikkamaṃ",
  "tika-vin01t2:351_1": "akāsi, jānitvā akāsi, udāhu ajānitvā”ti evaṃ pucchāya arahati. Tatthevāti vesāliyaṃ",
  "tika-vin01t2:351_2": "mahāvane eva. Sabbaṅgagatanti ṭhapetvā kesalomadantanakhānaṃ maṃsavinimuttaṭṭhānañceva",
  "tika-vin01t2:351_3": "thaddhasukkhacammañca udakamiva telabindu avasesasabbasarīraṃ byāpetvā ṭhitaṃ. Sarīrakampādīnīti",
  "tika-vin01t2:351_4": "ādi-saddena akkhīnaṃ pītavaṇṇādiṃ saṅgaṇhāti. Pittakosake ṭhitanti hadayapapphāsānaṃ",
  "tika-vin01t2:351_5": "antare yakanamaṃsaṃ nissāya patiṭṭhite mahākosātakīkosasadise pittakose ṭhitaṃ. Kupiteti",
  "tika-vin01t2:351_6": "pittakosato calitvā bahi nikkhante.",
  "tika-vin01t2:352_0": "Vissaṭṭhacittoti vissaṭṭhapakaticitto. Yakkhummattakoti yakkhā kira yassa cittaṃ",
  "tika-vin01t2:352_1": "khipitukāmā honti, tassa setamukhaṃ nīlodaraṃ surattahatthapādaṃ mahāsīsaṃ pajjalitanettaṃ",
  "tika-vin01t2:352_2": "bheravaṃ vā attabhāvaṃ nimminitvā dassenti, bheravaṃ vā saddaṃ sāventi, kathentasseva",
  "tika-vin01t2:352_3": "vā mukhena hatthaṃ pakkhipitvā hadayamaṃsaṃ maddanti, tena so satto ummattako hoti",
  "tika-vin01t2:352_4": "khittacitto. Tenevāha “bheravāni vā ārammaṇāni dassetvā”tiādi. Tattha bheravānīti",
  "tika-vin01t2:352_5": "dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ samatthāni. Niccameva",
  "tika-vin01t2:352_6": "ummattako hotīti yassa pittakosato pittaṃ calitvā bahi nikkhantaṃ hoti, taṃ sandhāya",
  "tika-vin01t2:352_7": "vuttaṃ. Yassa pana pittaṃ calitvā pittakoseyeva ṭhitaṃ hoti bahi anikkhantaṃ, so",
  "tika-vin01t2:352_8": "antarantarā saññaṃ paṭilabhati, na niccameva ummattako hotīti veditabbaṃ. Ñatvāti",
  "tika-vin01t2:352_9": "saññāpaṭilābhena jānitvā. Adhimattāyāti adhikappamāṇāya.",
  "tika-vin01t2:353": "Āpattānāpattivāravaṇṇanā niṭṭhitā.",
  "tika-vin01t2:354": "Padabhājanīyavaṇṇanā niṭṭhitā.",
  "tika-vin01t2:355": "Pakiṇṇakakathāvaṇṇanā",
  "tika-vin01t2:356_0": "Pakiṇṇakanti vomissakanayaṃ. Samuṭṭhānanti uppattikāraṇaṃ. Kiriyātiādi nidassanamattaṃ,",
  "tika-vin01t2:356_1": "akiriyādīnampi saṅgaho daṭṭhabbo. Vedanāyāti sahayoge karaṇavacanaṃ, vedanāya saha",
  "tika-vin01t2:356_2": "kusalañcāti vuttaṃ hoti. Sabbasaṅgāhakavasenāti sabbesaṃ sikkhāpadānaṃ saṅgāhakavasena.",
  "tika-vin01t2:356_3": "Cha sikkhāpadasamuṭṭhānānīti kāyo vācā kāyavācā kāyacittaṃ vācācittaṃ kāyavācācittanti",
  "tika-vin01t2:356_4": "evaṃ vuttāni cha āpattisamuṭṭhānāni. Āpattiyeva hi sikkhāpadasīsena vuttā. Samuṭṭhānādayo",
  "tika-vin01t2:356_5": "hi āpattiyā honti, na sikkhāpadassa, imesu pana chasu samuṭṭhānesu purimāni tīṇi",
  "tika-vin01t2:356_6": "acittakāni, pacchimāni sacittakāni. Tesu ekena vā dvīhi vā tīhi vā catūhi vā chahi",
  "tika-vin01t2:356_7": "vā samuṭṭhānehi āpattiyo samuṭṭhahanti, pañcasamuṭṭhānā āpatti nāma natthi. Tattha",
  "tika-vin01t2:356_8": "ekasamuṭṭhānā catutthena ca pañcamena ca chaṭṭhena ca samuṭṭhānena samuṭṭhāti, na",
  "tika-vin01t2:356_9": "aññena. Dvisamuṭṭhānā paṭhamacatutthehi ca dutiyapañcamehi ca tatiyachaṭṭhehi ca",
  "tika-vin01t2:356_10": "catutthachaṭṭhehi ca pañcamachaṭṭhehi ca samuṭṭhānehi samuṭṭhāti, na aññehi. Tisamuṭṭhānā",
  "tika-vin01t2:356_11": "paṭhamehi ca tīhi, pacchimehi ca tīhi samuṭṭhānehi samuṭṭhāti, na aññehi. Catusamuṭṭhānā",
  "tika-vin01t2:356_12": "paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti,",
  "tika-vin01t2:356_13": "na aññehi. Chasamuṭṭhānā chahipi samuṭṭhāti.",
  "tika-vin01t2:357_0": "Sikkhāpadaṃ nāma atthi chasamuṭṭhānanti etthāpi sikkhāpadasīsena āpatti vuttāti veditabbā.",
  "tika-vin01t2:357_1": "Teneva vakkhati “sabbañcetaṃ āpattiyaṃ yujjati, sikkhāpadasīsena pana sabbaaṭṭhakathāsu",
  "tika-vin01t2:357_2": "desanā āruḷhā”ti. Kāyādīhi chahi samuṭṭhānaṃ uppatti, cha vā samuṭṭhānāni etassāti",
  "tika-vin01t2:357_3": "chasamuṭṭhānaṃ. Atthi catusamuṭṭhānanti kāyo kāyavācā kāyacittaṃ kāyavācācittanti",
  "tika-vin01t2:357_4": "imāni cattāri, vācā kāyavācā vācācittaṃ kāyavācācittanti imāni vā cattāri samuṭṭhānāni",
  "tika-vin01t2:357_5": "etassāti catusamuṭṭhānaṃ. Atthi tisamuṭṭhānanti kāyo vācā kāyavācāti imāni tīṇi,",
  "tika-vin01t2:357_6": "kāyacittaṃ vācācittaṃ kāyavācācittanti imāni vā tīṇi samuṭṭhānāni etassāti tisamuṭṭhānaṃ.",
  "tika-vin01t2:357_7": "Dvisamuṭṭhānaṃ ekasamuṭṭhānañca samuṭṭhānasīsavasena dassento “atthi kathinasamuṭṭhāna”ntiādimāha.",
  "tika-vin01t2:357_8": "Terasa hi samuṭṭhānasīsāni paṭhamapārājikasamuṭṭhānaṃ adinnādānasamuṭṭhānaṃ sañcarittasamuṭṭhānaṃ",
  "tika-vin01t2:357_9": "samanubhāsanasamuṭṭhānaṃ kathinasamuṭṭhānaṃ eḷakalomasamuṭṭhānaṃ padasodhammasamuṭṭhānaṃ",
  "tika-vin01t2:357_10": "addhānasamuṭṭhānaṃ theyyasatthasamuṭṭhānaṃ dhammadesanāsamuṭṭhānaṃ bhūtārocanasamuṭṭhānaṃ",
  "tika-vin01t2:357_11": "corivuṭṭhāpanasamuṭṭhānaṃ ananuññātasamuṭṭhānanti.",
  "tika-vin01t2:358_0": "Tattha “atthi chasamuṭṭhāna”nti iminā sañcarittasamuṭṭhānaṃ vuttaṃ. “Atthi catusamuṭṭhāna”nti",
  "tika-vin01t2:358_1": "iminā pana addhānasamuṭṭhānaṃ ananuññātasamuṭṭhānañca saṅgahitaṃ. Yañhi paṭhamatatiyacatutthachaṭṭhehi",
  "tika-vin01t2:358_2": "samuṭṭhāti, idaṃ addhānasamuṭṭhānaṃ. Yaṃ pana dutiyatatiyapañcamachaṭṭhehi samuṭṭhāti,",
  "tika-vin01t2:358_3": "idaṃ ananuññātasamuṭṭhānaṃ. “Atthi tisamuṭṭhāna”nti iminā adinnādānasamuṭṭhānaṃ bhūtārocanasamuṭṭhānañca",
  "tika-vin01t2:358_4": "saṅgahitaṃ. Yañhi sacittakehi tīhi samuṭṭhānehi samuṭṭhāti, idaṃ adinnādānasamuṭṭhānaṃ.",
  "tika-vin01t2:358_5": "Yaṃ pana acittakehi tīhi samuṭṭhāti, idaṃ bhūtārocanasamuṭṭhānaṃ. “Atthi kathinasamuṭṭhāna”ntiādinā",
  "tika-vin01t2:358_6": "pana avasesasamuṭṭhānasīsena dvisamuṭṭhānaṃ ekasamuṭṭhānañca saṅgaṇhāti. Tathā hi",
  "tika-vin01t2:358_7": "yaṃ tatiyachaṭṭhehi samuṭṭhāti, idaṃ kathinasamuṭṭhānanti vuccati. Yaṃ paṭhamacatutthehi",
  "tika-vin01t2:358_8": "samuṭṭhāti, idaṃ eḷakalomasamuṭṭhānaṃ. Yaṃ chaṭṭheneva samuṭṭhāti, idaṃ dhuranikkhepasamuṭṭhānaṃ,",
  "tika-vin01t2:358_9": "samanubhāsanasamuṭṭhānantipi tasseva nāmaṃ. Ādi-saddasaṅgahitesu pana paṭhamapārājikasamuṭṭhānapadasodhammatheyyasatthadhammadesanācorivuṭṭhāpanasamuṭṭhānesu",
  "tika-vin01t2:358_10": "yaṃ kāyacittato samuṭṭhāti, idaṃ paṭhamapārājikasamuṭṭhānaṃ. Yaṃ dutiyapañcamehi",
  "tika-vin01t2:358_11": "samuṭṭhāti, idaṃ padasodhammasamuṭṭhānaṃ. Yaṃ catutthachaṭṭhehi samuṭṭhāti, idaṃ",
  "tika-vin01t2:358_12": "theyyasatthasamuṭṭhānaṃ. Yaṃ pañcameneva samuṭṭhāti, idaṃ dhammadesanāsamuṭṭhānaṃ.",
  "tika-vin01t2:358_13": "Yaṃ pañcamachaṭṭhehi samuṭṭhāti, idaṃ corivuṭṭhāpanasamuṭṭhānanti veditabbaṃ.",
  "tika-vin01t2:359_0": "Evaṃ samuṭṭhānasīsena sabbasikkhāpadāni terasadhā dassetvā idāni kiriyāvasena pañcadhā",
  "tika-vin01t2:359_1": "dassento “tatrāpi kiñci kiriyato samuṭṭhātī”tiādimāha. Tattha kiñcīti sikkhāpadasīsena",
  "tika-vin01t2:359_2": "āpattiṃ vadati. Tasmā yā kāyena vā vācāya vā pathavīkhaṇanādīsu viya vītikkamaṃ karontassa",
  "tika-vin01t2:359_3": "hoti, ayaṃ kiriyato samuṭṭhāti nāma. Yā kāyavācāya kattabbaṃ akarontassa hoti paṭhamakathināpatti",
  "tika-vin01t2:359_4": "viya, ayaṃ akiriyato samuṭṭhāti nāma. Yā karontassa ca akarontassa ca hoti aññātikāya",
  "tika-vin01t2:359_5": "bhikkhuniyā hatthato cīvarapaṭiggahaṇāpatti viya, ayaṃ kiriyākiriyato samuṭṭhāti",
  "tika-vin01t2:359_6": "nāma. Yā siyā karontassa ca siyā akarontassa ca hoti rūpiyapaṭiggahaṇāpatti viya,",
  "tika-vin01t2:359_7": "ayaṃ siyā kiriyato siyā akiriyato samuṭṭhāti nāma. Yā siyā karontassa ca siyā karontassa",
  "tika-vin01t2:359_8": "ca akarontassa ca hoti kuṭikārāpatti viya, ayaṃ siyā kiriyato siyā kiriyākiriyato samuṭṭhāti nāma.",
  "tika-vin01t2:360_0": "Idāni sabbasikkhāpadāni saññāvasena dvidhā katvā dassento “tatrāpi atthi saññāvimokkha”ntiādimāha.",
  "tika-vin01t2:360_1": "Saññāya abhāvena vimokkho assāti saññāvimokkhanti majjhepadalopasamāso daṭṭhabbo.",
  "tika-vin01t2:360_2": "Yato hi vītikkamasaññāabhāvena muccati, idaṃ saññāvimokkhanti vuccati. Cittaṅgaṃ",
  "tika-vin01t2:360_3": "labhatiyevāti kāyacittādisacittakasamuṭṭhāneheva samuṭṭhahanato. “Labhatiyevā”ti",
  "tika-vin01t2:360_4": "avadhāraṇena no na labhatīti dasseti. Tasmā yaṃ cittaṅgaṃ labhati, na labhati ca,",
  "tika-vin01t2:360_5": "taṃ “itara”nti vuttaṃ itara-saddassa vuttapaṭiyogavisayattā.",
  "tika-vin01t2:361_0": "Puna sabbasikkhāpadāni cittavasena dvidhā dassento “puna atthi sacittaka”ntiādimāha.",
  "tika-vin01t2:361_1": "Yaṃ saheva cittena āpajjatīti yaṃ sacittakeneva samuṭṭhānena āpajjati, no acittakena.",
  "tika-vin01t2:361_2": "Vināpīti api-saddena sahāpi cittena āpajjatīti dasseti. Yañhi kadāci acittakena,",
  "tika-vin01t2:361_3": "kadāci sacittakena samuṭṭhānena samuṭṭhāti, taṃ acittakanti vuccati. Ettha ca saññādukaṃ",
  "tika-vin01t2:361_4": "anāpattimukhena, sacittakadukaṃ āpattimukhena vuttanti idametesaṃ nānākaraṇanti veditabbaṃ.",
  "tika-vin01t2:362_0": "Lokavajjadukassa heṭṭhā vuttalakkhaṇattā taṃ avibhajitvā idāni sabbasikkhāpadāni",
  "tika-vin01t2:362_1": "kammavasena duvidhāni, kusalādivasena vedanāvasena ca tividhāni hontīti dassento",
  "tika-vin01t2:362_2": "“kammakusalavedanāvasenā”tiādimāha. Ettha pana kiñcāpi aṭṭhakathāsu āgatanayena kāyakammaṃ",
  "tika-vin01t2:362_3": "vacīkammanti kammavasena dukaṃ vuttaṃ, tikameva pana dassetuṃ vaṭṭati. Sabbameva",
  "tika-vin01t2:362_4": "hi sikkhāpadaṃ kāyadvāre āpajjitabbato vacīdvāre āpajjitabbato kāyavacīdvāre āpajjitabbato",
  "tika-vin01t2:362_5": "ca tividhaṃ hoti. Teneva mātikāṭṭhakathāyaṃ vuttaṃ “sabbāva kāyakammavacīkammatadubhayavasena",
  "tika-vin01t2:362_6": "tividhā honti. Tattha kāyadvāre āpajjitabbā kāyakammanti vuccati, vacīdvāre āpajjitabbā",
  "tika-vin01t2:362_7": "vacīkammanti vuccati, ubhayattha āpajjitabbā kāyakammavacīkamma”nti. Tatoyeva ca",
  "tika-vin01t2:362_8": "adinnādānasikkhāpadādīsu kāyakammavacīkammanti tadubhayavasena dassitaṃ.",
  "tika-vin01t2:363_0": "Atthi pana sikkhāpadaṃ kusalantiādinā āpattiṃ āpajjanto kusalacittasamaṅgī vā āpajjati",
  "tika-vin01t2:363_1": "akusalacittasamaṅgī vā abyākatacittasamaṅgī vāti dasseti, na pana kusalāpi āpatti",
  "tika-vin01t2:363_2": "atthīti. Na hi kusalā āpatti nāma atthi “āpattādhikaraṇaṃ siyā akusalaṃ siyā abyākataṃ,",
  "tika-vin01t2:363_3": "natthi āpattādhikaraṇaṃ kusala”nti vacanato. Dasa kāmāvacarakiriyacittānīti hasituppādavoṭṭhabbanehi",
  "tika-vin01t2:363_4": "saddhiṃ aṭṭha mahākiriyacittāni. Dvinnaṃ abhiññācittānaṃ āpattisamuṭṭhāpakattaṃ paññattiṃ",
  "tika-vin01t2:363_5": "ajānantassa iddhivikubbanādīsu daṭṭhabbaṃ. Yaṃ kusalacittena āpajjatīti yaṃ sikkhāpadasīsena",
  "tika-vin01t2:363_6": "gahitaṃ āpattiṃ kusalacittasamaṅgī āpajjati. Iminā pana vacanena taṃ kusalanti āpattiyā",
  "tika-vin01t2:363_7": "vuccamāno kusalabhāvo pariyāyatova, na paramatthatoti dasseti. Kusalacittena hi āpattiṃ",
  "tika-vin01t2:363_8": "āpajjanto saviññattikaṃ aviññattikaṃ vā sikkhāpadavītikkamākārappavattaṃ rūpakkhandhasaṅkhātaṃ",
  "tika-vin01t2:363_9": "abyākatāpattiṃ āpajjati. Itarehi itaranti itarehi akusalābyākatacittehi yaṃ āpajjati,",
  "tika-vin01t2:363_10": "taṃ itaraṃ, akusalaṃ abyākatañcāti attho. Idañca āpattiṃ āpajjanto akusalacittasamaṅgī",
  "tika-vin01t2:363_11": "vā āpajjati kusalābyākatacittasamaṅgī vāti dassanatthaṃ vuttaṃ. Evaṃ santepi sabbasikkhāpadesu",
  "tika-vin01t2:363_12": "kiñci akusalacittameva kiñci kusalābyākatavasena dvicittaṃ, kiñci sabbesaṃ vasena",
  "tika-vin01t2:363_13": "ticittanti ayameva pabhedo labbhati, na aññoti veditabbaṃ.",
  "tika-vin01t2:364_0": "Tivedanaṃ dvivedanaṃ ekavedananti idañca yathāvuttavedanāvaseneva labbhati, nāññathāti",
  "tika-vin01t2:364_1": "daṭṭhabbaṃ. Nipajjitvā nirodhaṃ samāpannassa sahaseyyavasena tadākārappavattarūpakkhandhasseva",
  "tika-vin01t2:364_2": "āpattibhāvato “atthi avedana”ntipi vattabbametaṃ, kadāci karahaci yadicchakaṃ sambhavatīti",
  "tika-vin01t2:364_3": "aggahetvā yebhuyyavasena labbhamānaṃyeva gahetvā vuttanti veditabbaṃ.",
  "tika-vin01t2:365_0": "Idāni yathāvuttasamuṭṭhānādīni imasmiṃ saṃvaṇṇiyamānasikkhāpade vibhajitvā dassento",
  "tika-vin01t2:365_1": "“imaṃ pakiṇṇakaṃ viditvā”tiādimāha. Tattha viditvāti imassa “veditabba”nti iminā",
  "tika-vin01t2:365_2": "aparakālakiriyāvacanena sambandho veditabbo. Kiriyasamuṭṭhānanti idaṃ yebhuyyavasena",
  "tika-vin01t2:365_3": "vuttaṃ parūpakkame sati sādiyantassa akiriyasamuṭṭhānabhāvato. “Manodvāre āpatti",
  "tika-vin01t2:365_4": "nāma natthīti idampi bāhullavaseneva vutta”nti vadanti. Cittaṃ panettha aṅgamattaṃ",
  "tika-vin01t2:365_5": "hotīti paṭhamapārājikaṃ kāyacittato samuṭṭhātīti cittamettha āpattiyā aṅgameva hoti.",
  "tika-vin01t2:365_6": "Na tassa vasena kammabhāvo labbhatīti viññattijanakavasena kāyadvāre pavattattā tassa",
  "tika-vin01t2:365_7": "cittassa vasena imassa sikkhāpadassa manokammabhāvo na labbhatīti attho. Sikkhāpadassa",
  "tika-vin01t2:365_8": "heṭṭhā vuttanayena paññattibhāvato “sabbañcetaṃ āpattiyaṃ yujjatī”ti vuttaṃ. Na hi",
  "tika-vin01t2:365_9": "yathāvuttasamuṭṭhānādi paññattiyaṃ yujjati.",
  "tika-vin01t2:366": "Pakiṇṇakakathāvaṇṇanā niṭṭhitā.",
  "tika-vin01t2:367": "Vinītavatthuvaṇṇanā",
  "tika-vin01t2:368_0": "Idaṃ kinti kathetukamyatāya pucchati. Vinītāni vinicchitāni vatthūni vinītavatthūni.",
  "tika-vin01t2:368_1": "Tāni hi “āpattiṃ tvaṃ bhikkhu āpanno pārājikaṃ. Anāpatti bhikkhu pārājikassa, āpatti",
  "tika-vin01t2:368_2": "saṅghādisesassa. Anāpatti bhikkhu asādiyantassā”tiādinā bhagavatāyeva vinicchitāni.",
  "tika-vin01t2:368_3": "Tenāha “bhagavatā sayaṃ vinicchitāna”nti. Uddānagāthāti uddesagāthā, saṅgahagāthāti",
  "tika-vin01t2:368_4": "vuttaṃ hoti. Vatthugāthāti “tena kho pana samayena aññataro bhikkhū”tiādikā nidānavatthudīpikā",
  "tika-vin01t2:368_5": "vinītavatthupāḷiyeva tesaṃ tesaṃ vatthūnaṃ ganthanato “vatthugāthā”ti vuttā, na chandovicitilakkhaṇena.",
  "tika-vin01t2:368_6": "Gāthānaṃ vatthu vatthugāthāti evaṃ vā ettha attho daṭṭhabbo. Etthāti vinītavatthūsu.",
  "tika-vin01t2:368_7": "Dutiyādīnanti dutiyapārājikādīnaṃ. Dutiyādīni vinicchinitabbānīti yojetabbaṃ. Sippikānanti",
  "tika-vin01t2:368_8": "cittakārādisippikānaṃ. Yaṃ passitvā passitvā cittakārādayo cittakammādīni uggaṇhantā",
  "tika-vin01t2:368_9": "karonti, taṃ “paṭicchannakarūpa”nti vuccati.",
  "tika-vin01t2:369_0": "67. Purimāni dve vatthūnīti makkaṭivatthuṃ vajjiputtakavatthuñca. Tāni pana kiñcāpi",
  "tika-vin01t2:369_1": "anupaññattiyaṃ āgatāneva, tathāpi bhagavatā sayaṃ vinicchitavatthubhāvato adinnādānādīsu",
  "tika-vin01t2:369_2": "anupaññattiyaṃ āgatāni rajakādivatthūni viya puna vinītavatthūsu pakkhittāni. Yadi",
  "tika-vin01t2:369_3": "evaṃ “tassa kukkuccaṃ ahosī”ti idaṃ virujjheyya, anupaññattiyañhi aññe bhikkhū disvā",
  "tika-vin01t2:369_4": "taṃ bhikkhuṃ codesunti? Saccametaṃ, tehi pana bhikkhūhi anupaññattiyaṃ vuttanayena",
  "tika-vin01t2:369_5": "codetvā “nanu, āvuso, tatheva taṃ hotī”ti vutte tassa kukkuccaṃ ahosīti gahetabbaṃ.",
  "tika-vin01t2:369_6": "“Bhagavato etamatthaṃ ārocesī”ti idañca tehi bhikkhūhi anupaññattiyaṃ vuttanayena",
  "tika-vin01t2:369_7": "bhagavato ārocite “saccaṃ kira tvaṃ bhikkhu makkaṭiyā methunaṃ dhammaṃ paṭisevī”ti",
  "tika-vin01t2:369_8": "bhagavatā puṭṭho samāno “saccaṃ bhagavā”ti bhagavato etamatthaṃ ārocesīti gahetabbaṃ.",
  "tika-vin01t2:370_0": "Vajjiputtakavatthumhi pana sikkhaṃ appaccakkhāya dubbalyaṃ anāvikatvā methunaṃ dhammaṃ",
  "tika-vin01t2:370_1": "paṭisevitvā vibbhamitvā ye ānandattheraṃ upasaṅkamitvā puna pabbajjaṃ upasampadañca",
  "tika-vin01t2:370_2": "yāciṃsu, te sandhāya “aṭṭhānametaṃ, ānanda, anavakāso, yaṃ tathāgato vajjīnaṃ vā",
  "tika-vin01t2:370_3": "vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”tiādi",
  "tika-vin01t2:370_4": "anupaññattiyaṃ vuttaṃ. Ye pana avibbhamitvā saliṅge ṭhitāyeva uppannakukkuccā bhagavato",
  "tika-vin01t2:370_5": "etamatthaṃ ārocesuṃ, te sandhāya “āpattiṃ tumhe, bhikkhave, āpannā pārājika”nti idha",
  "tika-vin01t2:370_6": "vuttaṃ. Keci pana imaṃ adhippāyaṃ ajānantāva “aññameva makkaṭivatthu vajjiputtakavatthu",
  "tika-vin01t2:370_7": "ca vinītavatthūsu āgata”nti vadanti.",
  "tika-vin01t2:371_0": "Kuse ganthetvāti kusatiṇāni ganthetvā. Kesehīti manussakesehi. Taṃ rāganti kāyasaṃsaggarāgaṃ.",
  "tika-vin01t2:371_1": "Ñatvāti sayameva jānitvā. Yadi kāyasaṃsaggarāgena kataṃ, kāyasaṃsaggarāgasikkhāpadassa",
  "tika-vin01t2:371_2": "vinītavatthūsu avatvā idha kasmā vuttanti? Vuccate – kiñcāpi taṃ kāyasaṃsaggarāgena",
  "tika-vin01t2:371_3": "kataṃ, tassa pana bhikkhuno pārājikakkhette katupakkamattā “pārājikaṃ nu kho ahaṃ",
  "tika-vin01t2:371_4": "āpanno”ti pārājikavisayaṃ kukkuccaṃ ahosīti idha vuttaṃ. Tenevāha – “anāpatti bhikkhu",
  "tika-vin01t2:371_5": "pārājikassa, āpatti saṅghādisesassā”ti.",
  "tika-vin01t2:372_0": "68. Atidassanīyāti divasampi passantānaṃ atittikaraṇato ativiya dassanayoggā. Vaṇṇapokkharatāyāti",
  "tika-vin01t2:372_1": "ettha pokkharatā vuccati sundarabhāvo, vaṇṇassa pokkharatā vaṇṇapokkharatā, tāya",
  "tika-vin01t2:372_2": "vaṇṇapokkharatāya, vaṇṇasampattiyāti attho. Porāṇā pana pokkharanti sarīraṃ vadanti,",
  "tika-vin01t2:372_3": "vaṇṇaṃ vaṇṇameva. Tesaṃ matena vaṇṇañca pokkharañca vaṇṇapokkharāni, tesaṃ bhāvo",
  "tika-vin01t2:372_4": "vaṇṇapokkharatā, tasmā vaṇṇapokkharatāyāti parisuddhena vaṇṇena ceva sarīrasaṇṭhānasampattiyā",
  "tika-vin01t2:372_5": "cāti attho. Atha vā vaṇṇasampannaṃ pokkharaṃ vaṇṇapokkharanti uttarapadalopo pubbapadassa",
  "tika-vin01t2:372_6": "daṭṭhabbo, tassa bhāvo vaṇṇapokkharatā, tāya vaṇṇapokkharatāya, vaṇṇasampannasarīratāyāti",
  "tika-vin01t2:372_7": "attho. Padhaṃsesīti abhibhavīti attho. Kathaṃ pana asādiyantī nisīdīti āha – “asaddhammādhippāyena…pe… khāṇukā viyā”ti.",
  "tika-vin01t2:373_0": "Na limpatīti na allīyati. Kāmesūti vatthukāmakilesakāmesu. Idaṃ vuttaṃ hoti – yathā",
  "tika-vin01t2:373_1": "paduminipaṇṇe udakabindu na saṇṭhāti, yathā ca sūcimukhe sāsapo na santiṭṭhati, evameva",
  "tika-vin01t2:373_2": "yo abbhantare duvidhenapi kāmena na limpati, tasmiṃ kāmo na saṇṭhāti, tamahaṃ brāhmaṇaṃ vadāmīti.",
  "tika-vin01t2:374_0": "69. Purisasaṇṭhānaṃ antarahitaṃ, itthisaṇṭhānaṃ uppannanti phalassa vināsuppādadassanena",
  "tika-vin01t2:374_1": "kāraṇassapi vināsuppādā vuttāti daṭṭhabbaṃ. Purisindriye hi naṭṭhe purisasaṇṭhānaṃ",
  "tika-vin01t2:374_2": "antaradhāyati, itthindriye samuppanne itthisaṇṭhānaṃ pātubhavati. Tathā hi “yassa",
  "tika-vin01t2:374_3": "itthindriyaṃ uppajjati, tassa purisindriyaṃ uppajjatīti? No. Yassa vā pana purisindriyaṃ",
  "tika-vin01t2:374_4": "uppajjati, tassa itthindriyaṃ uppajjatīti? No”ti yamakapakaraṇe vuttattā indriyadvayassa",
  "tika-vin01t2:374_5": "ekasmiṃ santāne sahapavattiyā asambhavato yasmiṃ khaṇe itthindriyaṃ pātubhavati,",
  "tika-vin01t2:374_6": "tato pubbe sattarasamacittato paṭṭhāya purisindriyaṃ nuppajjati. Tato pubbe uppannesu",
  "tika-vin01t2:374_7": "ca purisindriyesu sahajarūpehi saddhiṃ kamena niruddhesu tasmiṃ santāne itthindriyaṃ",
  "tika-vin01t2:374_8": "uppajjati. Tato purisasaṇṭhānākārena pavattesu kammajarūpesu sesarūpesu ca kañci",
  "tika-vin01t2:374_9": "kālaṃ pavattitvā niruddhesu itthisaṇṭhānākārena ca catujarūpasantatiyā pavattāya",
  "tika-vin01t2:374_10": "purisasaṇṭhānaṃ antarahitaṃ, itthisaṇṭhānaṃ pātubhūtanti vuccati. Itthiyā purisaliṅgapātubhāvepi",
  "tika-vin01t2:374_11": "ayameva nayo veditabbo.",
  "tika-vin01t2:375_0": "Purisaliṅgaṃ uttamaṃ, itthiliṅgaṃ hīnanti iminā ca purisindriyassa uttamabhāvo, itthindriyassa",
  "tika-vin01t2:375_1": "ca hīnabhāvo vuttoti daṭṭhabbaṃ. Na hi indriyassa hīnukkaṭṭhabhāvaṃ vinā tannissayassa",
  "tika-vin01t2:375_2": "liṅgassa hīnukkaṭṭhatā sambhavati. Purisaliṅgaṃ balavaakusalena antaradhāyatītiādināpi",
  "tika-vin01t2:375_3": "indriyasseva vināsuppādā vuttāti daṭṭhabbaṃ. Indriye hi vinaṭṭhe uppanne ca tannissayassa",
  "tika-vin01t2:375_4": "liṅgassapi antaradhānaṃ patiṭṭhānañca sambhavati. Kathaṃ panettha purisaliṅgaṃ balavaakausalena",
  "tika-vin01t2:375_5": "antaradhāyati, itthiliṅgaṃ dubbalakusalena patiṭṭhātīti? Vuccate – paṭisandhiyaṃ",
  "tika-vin01t2:375_6": "tāva purisindriyuppādakaṃ anupahatasāmatthiyaṃ balavakusalakammaṃ yāvatāyukaṃ purisindriyameva",
  "tika-vin01t2:375_7": "uppādeti, antarā pana kenaci laddhapaccayena pāradārikattādinā balavaakusalakammena",
  "tika-vin01t2:375_8": "upahatasāmatthiyaṃ tadeva paṭisandhidāyakaṃ kusalakammaṃ dubbalībhūtaṃ purisindriyaṃ",
  "tika-vin01t2:375_9": "anuppādetvā attano sāmatthiyānurūpaṃ itthindriyaṃ pavatte uppādeti. Yadā pana paṭisandhidānakāleyeva",
  "tika-vin01t2:375_10": "kenaci laddhapaccayena pāradārikattādinā balavaakusalakammena purisindriyuppādanasāmatthiyaṃ",
  "tika-vin01t2:375_11": "upahataṃ hoti, tadā dubbalībhūtaṃ kusalakammaṃ purisindriyaṃ anuppādetvā paṭisandhiyaṃyeva",
  "tika-vin01t2:375_12": "itthindriyaṃ uppādeti. Tasmā “purisaliṅgaṃ balavaakusalena antaradhāyati, itthiliṅgaṃ",
  "tika-vin01t2:375_13": "dubbalakusalena patiṭṭhātī”ti vuccati.",
  "tika-vin01t2:376_0": "Dubbalaakusalena antaradhāyatīti pāradārikattādibalavaakusalakammassa purisindriyuppādanavibandhakassa",
  "tika-vin01t2:376_1": "dubbalabhāve sati antaradhāyantaṃ itthiliṅgaṃ dubbalaakusalena antaradhāyatīti vuttaṃ.",
  "tika-vin01t2:376_2": "Tathā hi pāradārikattādinā balavaakusalakammena bāhitattā purisindriyuppādane asamatthaṃ",
  "tika-vin01t2:376_3": "paṭisandhiyaṃ itthiyā itthindriyuppādakaṃ dubbalakusalakammaṃ yadā pavattiyaṃ brahmacariyavāsamicchācārapaṭivirativasena",
  "tika-vin01t2:376_4": "purisattapatthanāvasena vā katupacitabalavakusalakammena āhitasāmatthiyaṃ purisindriyuppādane",
  "tika-vin01t2:376_5": "samatthaṃ itthindriyaṃ anuppādetvā attano sāmatthiyānurūpaṃ purisindriyaṃ uppādeti,",
  "tika-vin01t2:376_6": "tadā purisindriyuppādanavibandhakassa balavaakusalakammassa dubbalabhāve sati taṃ",
  "tika-vin01t2:376_7": "itthindriyaṃ antarahitanti “itthiliṅgaṃ antaradhāyantaṃ dubbalaakusalena antaradhāyatī”ti",
  "tika-vin01t2:376_8": "vuccati. Yathāvuttanayeneva balavatā kusalakammena purisindriyassa uppāditattā “purisaliṅgaṃ",
  "tika-vin01t2:376_9": "balavakusalena patiṭṭhātī”ti vuccati. Pubbe itthibhūtassa paṭisandhiyaṃ purisindriyuppādepi",
  "tika-vin01t2:376_10": "ayaṃ nayo veditabbo. Ubhayampi akusalena antaradhāyati, kusalena paṭilabbhatīti idaṃ",
  "tika-vin01t2:376_11": "sugatibhavaṃ sandhāya vuttaṃ, duggatiyaṃ pana ubhinnaṃ uppatti vināso ca akusalakammenevāti daṭṭhabbaṃ.",
  "tika-vin01t2:377_0": "Ubhinnampi sahaseyyāpatti hotīti “yo pana bhikkhu mātugāmena sahaseyyaṃ kappeyya,",
  "tika-vin01t2:377_1": "pācittiyaṃ. Yā pana bhikkhunī purisena sahaseyyaṃ kappeyya, pācittiya”nti vuttattā",
  "tika-vin01t2:377_2": "ubhinnampi sahaseyyavasena pācittiyāpatti hoti. Dukkhīti cetodukkhasamaṅgitāya dukkhī.",
  "tika-vin01t2:377_3": "Dummanoti dosena duṭṭhamano, virūpamano vā domanassābhibhūtatāya. “Samassāsetabbo”ti",
  "tika-vin01t2:377_4": "vatvā samassāsetabbavidhiṃ dassento “hotu mā cintayitthā”tiādimāha. Anāvaṭoti avārito.",
  "tika-vin01t2:377_5": "Dhammoti pariyattipaṭipattipaṭivedhasaṅkhāto tividhopi saddhammo. Saggo ca maggo",
  "tika-vin01t2:377_6": "ca saggamaggo, saggassa vā maggo saggamaggo, saggūpapattisādhikā paṭipatti. Bhikkhuniyā",
  "tika-vin01t2:377_7": "saddhiṃ saṃvidhāya addhānagamane āpatti pariharitabbāti dassento “saṃvidahanaṃ parimocetvā”ti",
  "tika-vin01t2:377_8": "āha. “Mayaṃ asukaṃ nāma ṭhānaṃ gacchāmā”ti vatvā “ehi saddhiṃ gamissāmā”tiādinā asaṃvidahitattā anāpatti.",
  "tika-vin01t2:378_0": "Bahigāmeti attano vasanagāmato bahi. Gāmantaranadīpārarattivippavāsagaṇaohīyanāpattīhi",
  "tika-vin01t2:378_1": "anāpattīti “dutiyikā bhikkhunī pakkantā vā hotī”tiādinā vuttaanāpattilakkhaṇehi saṃsandanato",
  "tika-vin01t2:378_2": "vuttaṃ. Ārādhikāti cittārādhane samatthā. Tā kopetvāti tā pariccajitvā. Lajjiniyo…pe…",
  "tika-vin01t2:378_3": "labbhatīti “saṅgahe asati ukkaṇṭhitvā vibbhameyyāpī”ti saṅgahavaseneva vuttaṃ. Alajjiniyo…pe…",
  "tika-vin01t2:378_4": "labbhatīti alajjibhāvato asantapakkhaṃ bhajantīti vuttaṃ. Aññātikā…pe… vaṭṭatīti",
  "tika-vin01t2:378_5": "idaṃ pana imissā āveṇikaṃ katvā aṭṭhakathāyaṃ anuññātanti vadanti. Bhikkhubhāvepīti",
  "tika-vin01t2:378_6": "bhikkhukālepi. Parisāvacaroti upajjhāyo ca ācariyo ca hutvā parisupaṭṭhāko. Aññassa",
  "tika-vin01t2:378_7": "santike nissayo gahetabboti tassa santike upasampannehi saddhivihārikehi aññassa",
  "tika-vin01t2:378_8": "ācariyassa santike nissayo gahetabbo. Taṃ nissāya vasantehipīti antevāsike sandhāya",
  "tika-vin01t2:378_9": "vadati. Upajjhā gahetabbāti upasampadatthaṃ upajjhā gahetabbā, aññassa santike upasampajjitabbanti vuttaṃ hoti.",
  "tika-vin01t2:379_0": "Vinayakammanti vikappanaṃ sandhāya vuttaṃ. Puna kātabbanti puna vikappetabbaṃ. Puna",
  "tika-vin01t2:379_1": "paṭiggahetvā sattāhaṃ vaṭṭatīti “anujānāmi, bhikkhave, bhikkhunīnaṃ sannidhi bhikkhūhi,",
  "tika-vin01t2:379_2": "bhikkhūnaṃ sannidhi bhikkhunīhi paṭiggāhāpetvā paribhuñjitu”nti vacanato puna paṭiggahitaṃ",
  "tika-vin01t2:379_3": "tadahu sāmisampi vaṭṭatīti dassanatthaṃ vuttaṃ. Sattame divaseti idaṃ tañca nissaggiyaṃ",
  "tika-vin01t2:379_4": "anāpajjitvāva punapi sattāhaṃ paribhuñjituṃ vaṭṭatīti dassanatthaṃ vuttaṃ. Yasmā",
  "tika-vin01t2:379_5": "pana bhikkhuniyā nissaggiyaṃ bhikkhussa vaṭṭati, bhikkhussa nissaggiyaṃ bhikkhuniyā",
  "tika-vin01t2:379_6": "vaṭṭati, tasmā aṭṭhamepi divase liṅgaparivatte sati anissajjitvāva antosattāhe paribhuñjituṃ",
  "tika-vin01t2:379_7": "vaṭṭatīti vadanti. Taṃ pakatatto rakkhatīti aparivattaliṅgo taṃ paṭiggahaṇavijahanato",
  "tika-vin01t2:379_8": "rakkhati, avibhattatāya paṭiggahaṇaṃ na vijahatīti adhippāyo. Sāmaṃ gahetvāna nikkhipeyyāti",
  "tika-vin01t2:379_9": "paṭiggahetvā sayaṃ nikkhipeyya. Paribhuñjantassa āpattīti liṅgaparivatte sati paṭiggahaṇavijahanato",
  "tika-vin01t2:379_10": "puna paṭiggahetvā paribhuñjantassa āpatti.",
  "tika-vin01t2:380_0": "“Hīnāyāvattanenāti pārājikaṃ āpannassa gihibhāvūpagamanenā”ti tīsupi gaṇṭhipadesu",
  "tika-vin01t2:380_1": "vuttaṃ, taṃ suvuttaṃ. Na hi pārājikaṃ anāpannassa sikkhaṃ appaccakkhāya “vibbhamissāmī”ti",
  "tika-vin01t2:380_2": "gihiliṅgaggahaṇamattena bhikkhubhāvo vinassati. Pārājikaṃ āpanno ca bhikkhuliṅge",
  "tika-vin01t2:380_3": "ṭhito yāva na paṭijānāti, tāva attheva tassa bhikkhubhāvo, na so anupasampannasaṅkhyaṃ",
  "tika-vin01t2:380_4": "gacchati. Tathā hi so saṃvāsaṃ sādiyantopi theyyasaṃvāsako na hoti, sahaseyyādiāpattiṃ",
  "tika-vin01t2:380_5": "na janeti, omasavāde pācittiyañca janeti. Teneva “asuddho hoti puggalo aññataraṃ",
  "tika-vin01t2:380_6": "pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo",
  "tika-vin01t2:380_7": "vadeti, āpatti omasavādassā”ti omasavāde pācittiyaṃ vuttaṃ. Asati hi bhikkhubhāve",
  "tika-vin01t2:380_8": "dukkaṭaṃ bhaveyya, sati ca bhikkhubhāve paṭiggahitassa paṭiggahaṇavijahanaṃ nāma",
  "tika-vin01t2:380_9": "ayuttaṃ, tasmā sabbaso bhikkhubhāvassa abhāvato pārājikaṃ āpajjitvā gihiliṅgaggahaṇena",
  "tika-vin01t2:380_10": "gihibhāvūpagamanaṃ idha “hīnāyāvattana”nti adhippetaṃ, na pana pakatattassa gihiliṅgaggahaṇamattaṃ.",
  "tika-vin01t2:380_11": "Teneva katthaci sikkhāpaccakkhānena samānagatikattā hīnāyāvattanaṃ visuṃ na gaṇhanti.",
  "tika-vin01t2:380_12": "Sikkhāpaccakkhānena paṭiggahaṇavijahane vutte pārājikaṃ āpannassa gihibhāvūpagamanena",
  "tika-vin01t2:380_13": "sabbaso bhikkhubhāvassa abhāvato vattabbameva natthīti. Tathā hi buddhadattācariyena",
  "tika-vin01t2:380_14": "attano vinayavinicchaye –",
  "tika-vin01t2:381": "“Acchedagāhanirapekkhanisaggato ca,",
  "tika-vin01t2:382": "Sikkhāppahānamaraṇehi ca liṅgabhedā;",
  "tika-vin01t2:383": "Dānena tassa ca parassa abhikkhukassa,",
  "tika-vin01t2:384": "Sabbaṃ paṭiggahaṇameti vināsameva”nti. –",
  "tika-vin01t2:385": "Ettakameva vuttaṃ. Tathā dhammasirittherenapi –",
  "tika-vin01t2:386": "“Sikkhāmaraṇaliṅgehi, anapekkhavisaggato;",
  "tika-vin01t2:387": "Acchedānupasampanna-dānā gāhopasammatī”ti. –",
  "tika-vin01t2:388_0": "Vuttaṃ. Yadi ca pakatattassa gihiliṅgaggahaṇamattenapi paṭiggahaṇaṃ vijaheyya, tepi",
  "tika-vin01t2:388_1": "ācariyā visuṃ tampi vadeyyuṃ, na vuttañca, tato viññāyati “pakatattassa gihiliṅgaggahaṇamattaṃ",
  "tika-vin01t2:388_2": "idha hīnāyāvattananti nādhippeta”nti. Bhikkhuniyā pana sikkhāpaccakkhānassa abhāvato",
  "tika-vin01t2:388_3": "gihiliṅgaggahaṇamattenapi paṭiggahaṇaṃ vijahati.",
  "tika-vin01t2:389_0": "Anapekkhavissajjanenāti aññassa adatvāva anatthikatāya “natthi iminā kammaṃ, na idāni",
  "tika-vin01t2:389_1": "naṃ paribhuñjissāmī”ti vatthūsu vā “puna paṭiggahetvā paribhuñjissāmī”ti paṭiggahaṇe",
  "tika-vin01t2:389_2": "vā anapekkhavissajjanena. Acchinditvā gāhenāti corādīhi acchinditvā gahaṇena.",
  "tika-vin01t2:390_0": "Etthāti bhikkhuvihāre. Uparopakāti tena ropitā rukkhagacchā. Terasasu sammutīsūti",
  "tika-vin01t2:390_1": "bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutisaṅkhātāsu",
  "tika-vin01t2:390_2": "terasasu sammutīsu. Kāmaṃ purimikāya pacchimikāya ca senāsanaggāho paṭippassambhatiyeva,",
  "tika-vin01t2:390_3": "purimikāya pana senāsanaggāhe paṭippassaddhe pacchimikāya aññattha upagantuṃ sakkāti",
  "tika-vin01t2:390_4": "purimikāya senāsanaggāhapaṭippassaddhiṃ visuṃ dassetvā pacchimikāya senāsanaggāhe",
  "tika-vin01t2:390_5": "paṭippassaddhe na sakkā aññattha upagantunti tattha bhikkhūhi kattabbasaṅgahaṃ dassento",
  "tika-vin01t2:390_6": "“sace pacchimikāya senāsane gahite”tiādimāha.",
  "tika-vin01t2:391_0": "Pakkhamānattameva dātabbanti bhikkhunīnaṃ paṭicchannāyapi āpattiyā mānattacārasseva",
  "tika-vin01t2:391_1": "anuññātattā. Puna pakkhamānattameva dātabbanti bhikkhukāle ciṇṇamānattābhāvato. Bhikkhunīhi",
  "tika-vin01t2:391_2": "abbhānakammaṃ kātabbanti bhikkhukāle ciṇṇamānattatāya bhikkhunīkālepi ciṇṇamānattā",
  "tika-vin01t2:391_3": "icceva saṅkhyaṃ gacchatīti katvā vuttaṃ. Sace akusalavipāke…pe… chārattaṃ mānattameva",
  "tika-vin01t2:391_4": "dātabbanti mānattaṃ carantassa liṅgaparivattādhikārattā vuttaṃ. Sace pana bhikkhukāle",
  "tika-vin01t2:391_5": "paṭicchannāya sādhāraṇāpattiyā parivasantassa asamādiṇṇaparivāsassa vā liṅgaṃ parivattati,",
  "tika-vin01t2:391_6": "tassa bhikkhunīkāle pakkhamānattaṃ carantassa akusalavipāke parikkhīṇe puna liṅge",
  "tika-vin01t2:391_7": "parivattite parivāsaṃ datvā parivutthaparivāsassa chārattaṃ mānattaṃ dātabbanti vadanti.",
  "tika-vin01t2:392_0": "Sañcarittāpattīti sādhāraṇāpattidassanatthaṃ vuttaṃ. Parivāsadānaṃ natthīti bhikkhukāle",
  "tika-vin01t2:392_1": "appaṭicchannabhāvato. Bhikkhunīkāle pana ārocitāpi sādhāraṇāpatti sace bhikkhukāle",
  "tika-vin01t2:392_2": "anārocitā, paṭicchannāva hotīti vadanti. Bhikkhūhi mānatte adinneti aciṇṇamānattāya",
  "tika-vin01t2:392_3": "liṅgaparivatte sati. Bhikkhunībhāve ṭhitāyapi tā suppaṭippassaddhā evāti sambandho.",
  "tika-vin01t2:392_4": "Yā āpattiyo pubbe paṭippassaddhāti yā asādhāraṇāpattiyo pubbe bhikkhubhāve paṭippassaddhā.",
  "tika-vin01t2:392_5": "“Pārājikaṃ āpannassa liṅgaparivatte sati santānassa ekattā na puna so upasampadaṃ",
  "tika-vin01t2:392_6": "labhati, tathā vibbhantāpi bhikkhunī liṅgaparivatte sati puna upasampadaṃ na labhatī”ti vadanti.",
  "tika-vin01t2:393_0": "71. “Anupādinnakesūti adhikārattā upādinnakepi eseva nayoti vutta”nti cūḷagaṇṭhipade",
  "tika-vin01t2:393_1": "majjhimagaṇṭhipade ca vuttaṃ, taṃ duvuttaṃ. Na hi upādinnakesu nimitte upakkamantassa",
  "tika-vin01t2:393_2": "dukkaṭaṃ dissati. Tathā hi upādinnakesu nimitte appavesetvā bahi upakkamantassa thullaccayaṃ",
  "tika-vin01t2:393_3": "vuttaṃ “na ca, bhikkhave, rattacittena aṅgajātaṃ chupitabbaṃ, yo chupeyya, āpatti",
  "tika-vin01t2:393_4": "thullaccayassā”ti vuttattā. Ettha ca yaṃ vattabbaṃ, taṃ sabbaṃ aṭṭhakathāyaṃ pubbe",
  "tika-vin01t2:393_5": "vicāritameva. Dukkaṭamevāti mocanarāgassa abhāvato. Tathevāti muccatu vā mā vāti",
  "tika-vin01t2:393_6": "imamatthaṃ atidissati.",
  "tika-vin01t2:394_0": "Avisayoti asādiyanaṃ nāma evarūpe ṭhāne dukkaranti katvā vuttaṃ. Mātugāmassa vacanaṃ",
  "tika-vin01t2:394_1": "gahetvāti “ahaṃ vāyamissāmi, tvaṃ mā vāyamī”tiādinā vuttavacanaṃ gahetvā. Ubhayavāyāmeneva",
  "tika-vin01t2:394_2": "āpattīti saññāya “tvaṃ mā vāyamī”ti vuttaṃ.",
  "tika-vin01t2:395_0": "73. Vaṭṭakateti imassa atthaṃ dassento “vivaṭe”ti āha. “Pārājikabhayena ākāsagatameva",
  "tika-vin01t2:395_1": "katvā pavesanādīni karontassa sahasā tālukaṃ vā passaṃ vā aṅgajātaṃ phusati ce, dukkaṭameva",
  "tika-vin01t2:395_2": "methunarāgassa abhāvato”ti vadanti, upaparikkhitvā gahetabbo. Suphusitāti suṭṭhu",
  "tika-vin01t2:395_3": "pihitā. Antomukhe okāso natthīti dantānaṃ supihitabhāvato antomukhe pavesetuṃ okāso",
  "tika-vin01t2:395_4": "natthi. Uppāṭite pana oṭṭhamaṃse dantesuyeva upakkamantassa thullaccayanti pataṅgamukhamaṇḍūkassa",
  "tika-vin01t2:395_5": "mukhasaṇṭhāne viya vaṇasaṅkhepavasena thullaccayaṃ. “Methunarāgena itthiyā appavesento",
  "tika-vin01t2:395_6": "nimittena nimittaṃ chupati, thullaccaya”nti iminā vā lakkhaṇena samānattā idha thullaccayaṃ",
  "tika-vin01t2:395_7": "vuttaṃ. Bahi nikkhantadantajivhāsupi eseva nayo.",
  "tika-vin01t2:396_0": "Amuccante thullaccayanti “ceteti upakkamati na muccati, āpatti thullaccayassā”ti",
  "tika-vin01t2:396_1": "vacanato. Nijjhāmataṇhikādīti ādi-saddena khuppipāsikādipetīnaṃ saṅgaho daṭṭhabbo.",
  "tika-vin01t2:396_2": "Allīyitumpi na sakkāti nijjhāmataṇhikānaṃ lomakūpehi samuṭṭhitaaggijālāhi niccaṃ",
  "tika-vin01t2:396_3": "pajjalitasarīratāya khuppipāsikādīnaṃ ativiya paṭikūlavirūpabībhacchaaṭṭhicammāvasiṭṭhaniccāturasarīratāya",
  "tika-vin01t2:396_4": "āmasitumpi na sakkā. Devatā viya sampattiṃ anubhontīti ettha yāsanti sāmivacanaṃ",
  "tika-vin01t2:396_5": "yāti paccattavacanena vipariṇāmetvā yojetabbaṃ “yā devatā viya sampattiṃ anubhontī”ti.",
  "tika-vin01t2:396_6": "Dassanādīsu dassanaṃ nāma bhikkhunā tāsaṃ dassanaṃ, gahaṇampi bhikkhunāva tāsaṃ aṅgapaccaṅgagahaṇaṃ.",
  "tika-vin01t2:396_7": "Āmasanādīni pana tāsaṃ kiccāni. Tattha āmasanaṃ nāma attano sarīrena bhikkhuno sarīrassa",
  "tika-vin01t2:396_8": "upari āmasanamattaṃ, phusanaṃ tato daḷhataraṃ katvā samphusanaṃ, ghaṭṭanaṃ tatopi",
  "tika-vin01t2:396_9": "daḷhataraṃ katvā sarīrena sarīrassa ghaṭṭanaṃ. Visaññaṃ katvāti yathā so katampi",
  "tika-vin01t2:396_10": "upakkamanaṃ na jānāti, evaṃ katvā. Yadipi āmasanādi tassā kiccaṃ, tathāpi teneva",
  "tika-vin01t2:396_11": "anāpattiṃ avatvā “taṃ puggalaṃ visaññaṃ katvā”ti vacanato akatavisañño jānitvā sādiyati",
  "tika-vin01t2:396_12": "ce, pārājikameva. Bhikkhuno pana dassanagahaṇesu sati asādiyanaṃ nāma na hotīti dassanagahaṇesu",
  "tika-vin01t2:396_13": "paññāyamānesu anāpatti na vuttā. Yadi pana paṭhamaṃ dassanagahaṇesu sati pacchā taṃ",
  "tika-vin01t2:396_14": "puggalaṃ visaññaṃ katvā āmasanādīni karontī attano manorathaṃ pūretvā gacchati, natthi pārājikaṃ.",
  "tika-vin01t2:397_0": "Upahatakāyappasādoti anaṭṭhepi kāyappasāde kāyaviññāṇuppādane asamatthatāpādanavasena",
  "tika-vin01t2:397_1": "vātapittādīhi upahatakāyappasādo. Sevanacittavasena āpattīti yathā santhatanimittavasena",
  "tika-vin01t2:397_2": "upādinnaphassaṃ avindantassapi sevanacittavasena āpatti, evamidhāpi pittavātādinā",
  "tika-vin01t2:397_3": "upahatakāyappasādattā avediyantassapi sevanacittavasena āpatti.",
  "tika-vin01t2:398_0": "Nanu ca chupitamattavatthusmiṃ “methunaṃ dhammaṃ paṭisevissāmīti chupitamatte vippaṭisārī",
  "tika-vin01t2:398_1": "ahosī”ti vuttattā methunassa pubbapayoge dukkaṭena bhavitabbaṃ, atha kasmā “āpatti",
  "tika-vin01t2:398_2": "saṅghādisesassā”ti vuttanti imaṃ antolīnacodanaṃ manasikatvā taṃ pariharituṃ “yo",
  "tika-vin01t2:398_3": "methuna”ntiādi āraddhaṃ. Tattha sīsanti maggena maggapaṭipādanaṃ. Tañhi payogānaṃ",
  "tika-vin01t2:398_4": "matthakasadisattā “sīsa”nti vuttaṃ tato paraṃ payogābhāvato. Dukkaṭe tiṭṭhantīti",
  "tika-vin01t2:398_5": "dukkaṭaṃ janenti. Dukkaṭañhi janentā hatthaggāhādayo payogā “dukkaṭe tiṭṭhantī”ti",
  "tika-vin01t2:398_6": "vuttā aññissā āpattiyā janakavasena appavattanato.",
  "tika-vin01t2:399_0": "74. Jātipupphagumbānanti jātisumanagumbānaṃ. Ussannatāyāti bāhullatāya. Upacāreti",
  "tika-vin01t2:399_1": "āsannappadese. Tena vātupatthambhenāti “aṅgamaṅgāni vātupatthaddhāni hontī”ti evaṃ",
  "tika-vin01t2:399_2": "vuttavātupatthambhena. Iminā niddokkamanassa kāraṇaṃ vuttaṃ. Ekarasanti āvajjanādivīthicittehi abbokiṇṇaṃ.",
  "tika-vin01t2:400": "76. Saṅgāmasīsayodho bhikkhūti yasmā kilesārīhi anabhibhūto hutvā te parājesi, tasmā saṅgāmamukhe yodhasadiso bhikkhu.",
  "tika-vin01t2:401_0": "77. Uppanne vatthusminti methunavatthusmiṃ uppanne. Parivattakadvāramevāti saṃvaraṇavivaraṇavasena",
  "tika-vin01t2:401_1": "ito cito ca parivattanayoggadvārameva. Rukkhasūcikaṇṭakadvāranti rukkhasūcidvāraṃ",
  "tika-vin01t2:401_2": "kaṇṭakadvārañca. “Rukkhasūcidvāraṃ kaṇṭakadvāra”micceva vā pāṭho. Yaṃ ubhosu passesu",
  "tika-vin01t2:401_3": "rukkhathambhe nikhaṇitvā tattha vijjhitvā majjhe dve tisso rukkhasūciyo pavesetvā",
  "tika-vin01t2:401_4": "karonti, taṃ rukkhasūcidvāraṃ. Yaṃ pavesananikkhamanakāle apanetvā thakanayoggaṃ,",
  "tika-vin01t2:401_5": "ekāya bahūhi vā kaṇṭakasākhāhi kataṃ, taṃ kaṇṭakadvāraṃ. Cakkalakayuttadvāranti heṭṭhā",
  "tika-vin01t2:401_6": "etaṃ cakkaṃ yojetvā kataṃ mahādvāraṃ, yaṃ na sakkā ekena saṃvarituṃ vivarituñca.",
  "tika-vin01t2:401_7": "Gopphetvāti rajjūhi ganthetvā. Ekaṃ dussasāṇidvāramevāti ettha kilañjasāṇidvārampi saṅgahaṃ gacchati.",
  "tika-vin01t2:402_0": "Yattha dvāraṃ saṃvaritvā nipajjituṃ na sakkā hoti, tattha kattabbavidhiṃ dassetuṃ",
  "tika-vin01t2:402_1": "“sace bahūnaṃ vaḷañjanaṭṭhānaṃ hotī”tiādi vuttaṃ. Bahūnaṃ avaḷañjanaṭṭhānepi ekaṃ",
  "tika-vin01t2:402_2": "āpucchitvā nipajjituṃ vaṭṭatiyeva. Atha bhikkhū…pe… nisinnā hontīti idaṃ tattha bhikkhūnaṃ",
  "tika-vin01t2:402_3": "sannihitabhāvasandassanatthaṃ vuttaṃ. “Nisinno vā pana hotu nipanno vā, yena kenaci",
  "tika-vin01t2:402_4": "iriyāpathena samannāgato sace tattha sannihito hoti, ābhogaṃ kātuṃ vaṭṭatī”ti tīsupi",
  "tika-vin01t2:402_5": "gaṇṭhipadesu vuttaṃ. Keci pana “nisinnā hontīti vacanato sace nipannā honti, ābhogaṃ",
  "tika-vin01t2:402_6": "kātuṃ na vaṭṭatī”ti vadanti, taṃ na sundaraṃ. Yadi hi “nisinnā hontī”ti vacanato",
  "tika-vin01t2:402_7": "nipanne ābhogaṃ kātuṃ na vaṭṭati, ṭhitepi caṅkamantepi ābhogaṃ kātuṃ na vaṭṭati.",
  "tika-vin01t2:402_8": "Na hi nisinnavacanaṃ nipannaṃyeva nivatteti, tasmā “nisinnā hontī”ti idaṃ tattha",
  "tika-vin01t2:402_9": "tesaṃ atthitāmattasandassanatthaṃ, na sesairiyāpathasamaṅgitānivattanatthaṃ. Evaṃ",
  "tika-vin01t2:402_10": "santepi nipajjitvā niddāyanto asantapakkhe ṭhitattā ābhogāraho na hotīti amhākaṃ",
  "tika-vin01t2:402_11": "khanti. Asantapakkhe ṭhitattāyeva hi raho nisajjāya nipajjitvā niddāyanto anāpattiṃ",
  "tika-vin01t2:402_12": "na karotīti vuttaṃ. Dvārasaṃvaraṇaṃ nāma bhikkhunīādīnaṃ pavesananivāraṇatthanti",
  "tika-vin01t2:402_13": "āha – “bhikkhuniṃ vā mātugāmaṃ vā āpucchituṃ na vaṭṭatī”ti. “Itthiubhatobyañjanakaṃ",
  "tika-vin01t2:402_14": "itthipaṇḍakañca āpucchituṃ na vaṭṭatī”ti vadanti. Mātugāmassa antogabbhe ṭhitabhāvaṃ",
  "tika-vin01t2:402_15": "jānitvāpi dvāre yathāvuttavidhiṃ katvā nipajjantassa anāpatti. Nisseṇiṃ āropetvāti",
  "tika-vin01t2:402_16": "uparitalaṃ āropetvā visaṅkharitvā bhūmiyaṃ pātetvā chinditvā vā nipajjitumpi vaṭṭati.",
  "tika-vin01t2:402_17": "Dvepi dvārāni jaggitabbānīti ettha sace ekasmiṃ dvāre kavāṭaṃ vā natthi, heṭṭhā vuttanayena",
  "tika-vin01t2:402_18": "saṃvarituṃ vā na sakkā, itaraṃ dvāraṃ asaṃvaritvāpi nipajjituṃ vaṭṭati.",
  "tika-vin01t2:403_0": "Bhikkhācārā paṭikkammāti bhikkhācārato nivattitvā. Dvārapālassāti dvārakoṭṭhake mahādvāre",
  "tika-vin01t2:403_1": "nisseṇimūle vā ṭhatvā dvārarakkhaṇakassa. Pacchimānaṃ bhāroti ekānubandhavasena āgacchante",
  "tika-vin01t2:403_2": "sandhāya vuttaṃ. Asaṃvutadvāre antogabbhe vāti yojetabbaṃ. Bahi vāti gabbhato bahi.",
  "tika-vin01t2:403_3": "Nipajjanakālepi…pe… vaṭṭatiyevāti ettha “dvārajagganakassa tadadhīnattā tadā tassa",
  "tika-vin01t2:403_4": "tattha sannihitāsannihitabhāvaṃ anupadhāretvāpi ābhogaṃ kātuṃ vaṭṭatiyevā”ti vadanti.",
  "tika-vin01t2:404_0": "Yena kenaci parikkhitteti pākārena vā vatiyā vā yena kenaci parikkhitte. “Parikkhepassa",
  "tika-vin01t2:404_1": "uccato pamāṇaṃ sahaseyyappahonake vuttanayena veditabba”nti vadanti. Yadi pana ekasmiṃ",
  "tika-vin01t2:404_2": "padese parikkhepo vuttappamāṇato nīcataro hoti, vaṭṭati. Mahāpariveṇaṃ hotīti mahantaṃ",
  "tika-vin01t2:404_3": "aṅgaṇaṃ hoti. Mahābodhiyaṅgaṇalohapāsādayaṅgaṇasadisanti bahusañcāradassanatthaṃ",
  "tika-vin01t2:404_4": "vuttaṃ, na mahāparicchedadassanatthaṃ. Aruṇe uggate uṭṭhahati, anāpattīti suddhacittena",
  "tika-vin01t2:404_5": "nipannassa niddāyantasseva aruṇe uggateyeva niddāvaseneva anāpatti. Pabujjhitvā puna",
  "tika-vin01t2:404_6": "supati, āpattīti aruṇe uggate pabujjhitvā aruṇuggamanaṃ ajānitvāpi anuṭṭhahitvāva",
  "tika-vin01t2:404_7": "sayitasantānena sayantassa āpatti, purāruṇe pabujjhitvāpi ajānitvā sayitasantānena",
  "tika-vin01t2:404_8": "sayantassapi aruṇe uggate āpattiyeva. Yathāparicchedameva vuṭṭhātīti aruṇe uggateyeva",
  "tika-vin01t2:404_9": "uṭṭhahati. Tassa āpattīti asuddhacitteneva nipannattā niddāyantassapi aruṇe uggate",
  "tika-vin01t2:404_10": "divāpaṭisallānamūlikā āpatti. “Evaṃ nipajjanto anādariyadukkaṭāpi na muccatī”ti vuttattā",
  "tika-vin01t2:404_11": "asuddhacittena nipajjanto aruṇuggamanato puretaraṃ uṭṭhahantopi anuṭṭhahantopi nipajjanakāleyeva",
  "tika-vin01t2:404_12": "anādariyadukkaṭaṃ āpajjati, divāpaṭisallānamūlikaṃ pana dukkaṭaṃ aruṇe uggateyeva āpajjati.",
  "tika-vin01t2:405_0": "Yaṃ panettha tīsupi gaṇṭhipadesu vuttaṃ “rattiṃ dvāraṃ saṃvaritvā nipanno sace aruṇuggamanavelāyaṃ",
  "tika-vin01t2:405_1": "dvāre vivaṭepi nipajjati, tassa āpatti akhette saṃvaritvā nipannattā. Aruṇuggamanavelāyaṃ",
  "tika-vin01t2:405_2": "vivaṭepi dvāre “nipajjissāmī”ti rattiṃ dvāraṃ saṃvaritvāpi nipannassa akhette pihitattā",
  "tika-vin01t2:405_3": "nipajjanakāle anādariyadukkaṭaṃ, aruṇe uggate nipajjanamūladukkaṭañca hoti. Rattiṃ",
  "tika-vin01t2:405_4": "pihitepi apihitepi dvāre nipannassa aruṇuggamanakkhaṇeyeva apihitadvāre pihite pihitadvāre",
  "tika-vin01t2:405_5": "ca puna vivaritvā pihite khette pihitattā anāpattī”ti, taṃ aṭṭhakathāya na sameti.",
  "tika-vin01t2:405_6": "Rattiṃ dvāraṃ asaṃvaritvā nipannasseva hi aruṇuggamane āpatti aṭṭhakathāyaṃ dassitā,",
  "tika-vin01t2:405_7": "tasmā khette vā pihitaṃ hotu akhette vā, saṃvaraṇamevettha pamāṇanti amhākaṃ khanti.",
  "tika-vin01t2:406_0": "Niddāvasena nipajjatīti niddābhibhūtatāya ekapassena nipajjati, evaṃ pana nipanno",
  "tika-vin01t2:406_1": "nipanno nāma na hotīti anāpatti vuttā. Apassāya supantassāti kaṭiyā piṭṭhivemajjhassa",
  "tika-vin01t2:406_2": "ca antare appamattakampi padesaṃ bhūmiṃ aphusāpetvā thambhādiṃ apassāya supantassa.",
  "tika-vin01t2:406_3": "Sahasāva vuṭṭhātīti pakkhalitvā patito viya sahasā vuṭṭhāti. Tattheva sayati na vuṭṭhātīti",
  "tika-vin01t2:406_4": "niddābhibhūtatāya supanto na vuṭṭhāti, na mucchāpareto. Teneva “avisayattā āpatti",
  "tika-vin01t2:406_5": "na dissatī”ti na vuttaṃ.",
  "tika-vin01t2:407_0": "Ekabhaṅgenāti ekassa passassa bhañjanena, heṭṭhā vuttanayena pāde bhūmito amocetvāva",
  "tika-vin01t2:407_1": "ekaṃ passaṃ bhañjitvā nāmetvā nipannoti vuttaṃ hoti. Mahāaṭṭhakathāyaṃ pana mahāpadumattherena",
  "tika-vin01t2:407_2": "vuttanti sambandho. Mucchitvā patitattā therena “avisayattā āpatti na dissatī”ti",
  "tika-vin01t2:407_3": "vuttaṃ. Ācariyā pana yathā yakkhagahitako bandhitvā nipajjāpito ca paravaso hoti,",
  "tika-vin01t2:407_4": "evaṃ aparavasattā mucchitvā patito kañci kālaṃ jānitvāpi nipajjatīti anāpattiṃ na",
  "tika-vin01t2:407_5": "vadanti. Yo ca yakkhagahitako, yo ca bandhitvā nipajjāpitoti imassa mahāaṭṭhakathāvādassa",
  "tika-vin01t2:407_6": "pacchimattā soyeva pamāṇato gahetabbo. Tathā ca vakkhati “sabbattha yo yo aṭṭhakathāvādo",
  "tika-vin01t2:407_7": "vā theravādo vā pacchā vuccati, sova pamāṇato daṭṭhabbo”ti. Yakkhagahitaggahaṇeneva",
  "tika-vin01t2:407_8": "cettha visaññībhūtopi saṅgahitoti veditabbaṃ. Ekabhaṅgena nipanno pana atthato anipannattā",
  "tika-vin01t2:407_9": "muccatiyevāti mahāaṭṭhakathāvādena so appaṭikkhittova hotīti daṭṭhabbaṃ. Divā saṃvaritvā",
  "tika-vin01t2:407_10": "nipannassa kenaci vivaṭepi dvāre anāpatti nipajjanakāle saṃvaritvā nipannattā. Sace",
  "tika-vin01t2:407_11": "divā saṃvaritvā dvārasamīpe nipanno pacchā sayameva dvāraṃ vivarati, evampi vaṭṭati.",
  "tika-vin01t2:407_12": "Acittakā cāyaṃ āpatti kiriyā ca akiriyā ca.",
  "tika-vin01t2:408": "78. “Apade padaṃ karonto viyā”ti vatvā puna tamevatthaṃ āvikaronto “ākāse padaṃ dassento viyā”ti āha. Etadagganti eso aggo. Yadidanti yo ayaṃ. Sesamettha uttānatthameva.",
  "tika-vin01t2:409": "Vinītavatthuvaṇṇanā niṭṭhitā.",
  "tika-vin01t2:410": "Tatridantiādi heṭṭhā vuttatthameva.",
  "tika-vin01t2:411": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:412": "Paṭhamapārājikavaṇṇanā niṭṭhitā.",
  "tika-vin01t2:413": "2. Dutiyapārājikaṃ",
  "tika-vin01t2:414_0": "Adutiyena jinena yaṃ dutiyaṃ pārājikaṃ pakāsitaṃ, tassa idāni yasmā saṃvaṇṇanākkamo",
  "tika-vin01t2:414_1": "patto, tasmā yaṃ suviññeyyaṃ, yañca pubbe pakāsitaṃ, taṃ sabbaṃ vajjayitvā assa dutiyassa",
  "tika-vin01t2:414_2": "ayaṃ saṃvaṇṇanā hotīti sambandho.",
  "tika-vin01t2:415": "Dhaniyavatthuvaṇṇanā",
  "tika-vin01t2:416_0": "84. Rājagaheti ettha duggajanapadaṭṭhānavisesasampadādiyogato padhānabhāvena rājūhi",
  "tika-vin01t2:416_1": "gahitaṃ pariggahitanti rājagahanti āha “mandhātu…pe… vuccatī”ti. Tattha mahāgovindena",
  "tika-vin01t2:416_2": "mahāsattena pariggahitaṃ reṇunā pariggahitameva hotīti mahāgovindaggahaṇaṃ. Mahāgovindapaaggahitatākittanañhi",
  "tika-vin01t2:416_3": "tadā reṇunā magadharājena pariggahitabhāvūpalakkhaṇaṃ. Tassa hi so purohito. “Mahāgovindoti",
  "tika-vin01t2:416_4": "mahānubhāvo purātano eko magadharājā”ti keci. Pariggahitattāti rājadhānībhāvena pariggahitattā.",
  "tika-vin01t2:416_5": "Gayhatīti gaho, rājūnaṃ gahoti rājagahaṃ, nagarasaddāpekkhāya napuṃsakaniddeso. Aññepettha",
  "tika-vin01t2:416_6": "pakāreti “nagaramāpanena raññā kāritasabbagahattā rājagahaṃ, gijjhakūṭādīhi parikkhittattā",
  "tika-vin01t2:416_7": "pabbatarājehi parikkhittagehasadisantipi rājagahaṃ, sampannabhavanatāya rājamānaṃ",
  "tika-vin01t2:416_8": "gehantipi rājagahaṃ, suvihitārakkhatāya anatthāvahabhāvena upagatānaṃ paṭirājūnaṃ",
  "tika-vin01t2:416_9": "gahaṃ gehabhūtantipi rājagahaṃ, rājūhi disvā sammā patiṭṭhāpitattā tesaṃ gahaṃ gehabhūtantipi",
  "tika-vin01t2:416_10": "rājagahaṃ. Ārāmarāmaṇeyyakādīhi rājate, nivāsasukhatādinā sattehi mamattavasena gayhati",
  "tika-vin01t2:416_11": "pariggayhatīti vā rājagaha”nti edise pakāre. So padeso ṭhānavisesabhāvena uḷārasattaparibhogoti",
  "tika-vin01t2:416_12": "āha “taṃ paneta”ntiādi. Tattha buddhakāle cakkavattikāle cāti idaṃ yebhuyyavasena",
  "tika-vin01t2:416_13": "vuttaṃ. Tesanti yakkhānaṃ. Vasanavananti āpānabhūmibhūtaṃ upavanaṃ. Gijjhā ettha",
  "tika-vin01t2:416_14": "santīti gijjhaṃ, kūṭaṃ. Taṃ etassāti gijjhakūṭo. Gijjho viyāti vā gijjhaṃ, kūṭaṃ.",
  "tika-vin01t2:416_15": "Taṃ etassāti gijjhakūṭo, pabbato. Gijjhasadisakūṭoti gijjhakūṭoti vā majjhepadalopīsamāso",
  "tika-vin01t2:416_16": "yathā “sākapatthavo”ti, tasmiṃ gijjhakūṭe. Tenāha “gijjhā”tiādi.",
  "tika-vin01t2:417_0": "Tato paraṃ saṅghoti tiṇṇaṃ janānaṃ upari saṅgho catuvaggakaraṇīyādikammappattattā.",
  "tika-vin01t2:417_1": "Tasmiṃ pabbate sannipatitvā samāpattiyā vītināmentīti yathāphāsukaṭṭhāne piṇḍāya",
  "tika-vin01t2:417_2": "caritvā katabhattakiccā āgantvā cetiyagabbhe yamakamahādvāraṃ vivarantā viya taṃ",
  "tika-vin01t2:417_3": "pabbataṃ dvidhā katvā anto pavisitvā rattiṭṭhānadivāṭṭhānāni māpetvā tattha samāpattiyā vītināmenti.",
  "tika-vin01t2:418_0": "Kadā panete tattha vasiṃsu? Atīte kira anuppanne tathāgate bārāṇasiṃ upanissāya ekasmiṃ",
  "tika-vin01t2:418_1": "gāmake ekā kuladhītā khettaṃ rakkhati, tassā khettakuṭiyā vīhayo bhajjantiyā tattha",
  "tika-vin01t2:418_2": "mahākarañjapupphappamāṇā mahantamahantā manoharā pañcasatamattā lājā jāyiṃsu. Sā",
  "tika-vin01t2:418_3": "te gahetvā mahati paduminipatte ṭhapesi. Tasmiñca samaye eko paccekasambuddho tassā",
  "tika-vin01t2:418_4": "anuggahatthaṃ avidūre khettapāḷiyā gacchati. Sā taṃ disvā pasannamānasā supupphitaṃ",
  "tika-vin01t2:418_5": "mahantaṃ ekaṃ padumaṃ gahetvā tattha lāje pakkhipitvā paccekabuddhaṃ upasaṅkamitvā",
  "tika-vin01t2:418_6": "pañcahi lājasatehi saddhiṃ taṃ padumapupphaṃ datvā pañcapatiṭṭhitena vanditvā “imassa,",
  "tika-vin01t2:418_7": "bhante, puññassa ānubhāvena ānubhāvasampanne pañcasataputte labheyya”nti pañca puttasatāni",
  "tika-vin01t2:418_8": "patthesi. Tasmiṃyeva khaṇe pañcasatā migaluddakā sambhatasambhārā paripakkapaccekabodhiñāṇā",
  "tika-vin01t2:418_9": "tasseva paccekabuddhassa madhuramaṃsaṃ datvā “etissā puttā bhaveyyāmā”ti patthayiṃsu.",
  "tika-vin01t2:418_10": "Atītāsu anekāsu jātīsu tassā puttabhāvena āgatattā tathā tesaṃ ahosi. Sā yāvatāyukaṃ",
  "tika-vin01t2:418_11": "ṭhatvā devaloke nibbatti, tato cutā jātassare padumagabbhe nibbatti. Tameko tāpaso",
  "tika-vin01t2:418_12": "disvā paṭijaggi. Tassā padasā vicarantiyā paduddhāre paduddhāre bhūmito padumāni",
  "tika-vin01t2:418_13": "uṭṭhahanti. Eko vanacarako disvā bārāṇasirañño ārocesi. Rājā taṃ ānetvā aggamahesiṃ",
  "tika-vin01t2:418_14": "akāsi, tassā gabbho saṇṭhāti. Mahāpadumakumāro mātukucchiyaṃ vasi, sesā bahi nikkhantaṃ",
  "tika-vin01t2:418_15": "gabbhamalaṃ nissāya saṃsedajabhāvena nibbattā. “Opapātikabhāvenā”ti keci. Te vayappattā",
  "tika-vin01t2:418_16": "uyyāne padumassare kīḷantā ekekasmiṃ padume nisīditvā khayavayaṃ paṭṭhapetvā paccekabodhiñāṇaṃ",
  "tika-vin01t2:418_17": "nibbattayiṃsu. Ayaṃ tesaṃ byākaraṇagāthā ahosi –",
  "tika-vin01t2:419": "“Saroruhaṃ padumapalāsamatrajaṃ, supupphitaṃ bhamaragaṇānuciṇṇaṃ;",
  "tika-vin01t2:420": "Aniccatāyaṃ vayataṃ viditvā, eko care khaggavisāṇakappo”ti. –",
  "tika-vin01t2:421": "Tasmiṃ kāle te tattha vasiṃsu. Tadā cassa pabbatassa “isigilī”ti samaññā udapādi. Ime isayoti ime paccekabuddhaisī. Samā ñāyati etāyāti samaññā, nāmanti attho.",
  "tika-vin01t2:422_0": "Tiṇacchadanā kuṭiyo majjhepadalopīsamāsaṃ katvā, ekadese vā samudāyavohāravasena",
  "tika-vin01t2:422_1": "“tiṇakuṭiyo”ti vuttā. “Vassaṃ upagacchiṃsū”ti vacanato vassūpagamanārahā sadvārabandhā",
  "tika-vin01t2:422_2": "eva veditabbāti āha “tiṇacchadanā sadvārabandhā kuṭiyo”ti. Vassaṃ upagacchantenāti",
  "tika-vin01t2:422_3": "vassāvāsaṃ upagacchantena. Nālakapaṭipadanti “moneyyaṃ te upaññissa”ntiādinā satthārā",
  "tika-vin01t2:422_4": "nālakattherassa desitaṃ puthujjanakālato pabhuti kilesacittaṃ anuppādetvā paṭipajjitabbaṃ",
  "tika-vin01t2:422_5": "moneyyapaṭipadaṃ. Taṃ pana paṭipadaṃ sutvā nālakatthero tīsu ṭhānesu appiccho ahosi",
  "tika-vin01t2:422_6": "dassane savane pucchāyāti. So hi desanāpariyosāne pasannacitto bhagavantaṃ vanditvā",
  "tika-vin01t2:422_7": "vanaṃ paviṭṭho. Puna “aho vatāhaṃ bhagavantaṃ passeyya”nti lolabhāvaṃ na janesi,",
  "tika-vin01t2:422_8": "ayamassa dassane appicchatā. Tathā “aho vatāhaṃ puna dhammadesanaṃ suṇeyya”nti lolabhāvaṃ",
  "tika-vin01t2:422_9": "na janesi, ayamassa savane appicchatā. Tathā “aho vatāhaṃ puna moneyyapaṭipadaṃ puccheyya”nti",
  "tika-vin01t2:422_10": "lolabhāvaṃ na janesi, ayamassa pucchāya appicchatā.",
  "tika-vin01t2:423_0": "So evaṃ appiccho samāno pabbatapādaṃ pavisitvā ekavanasaṇḍe dve divasāni na vasi,",
  "tika-vin01t2:423_1": "ekarukkhamūle dve divasāni na nisīdi, ekasmiṃ gāme dve divasāni piṇḍāya na pāvisi.",
  "tika-vin01t2:423_2": "Iti vanato vanaṃ, rukkhato rukkhaṃ, gāmato gāmaṃ āhiṇḍanto anurūpapaṭipadaṃ paṭipajjitvā",
  "tika-vin01t2:423_3": "aggaphale patiṭṭhāsi. Ekassa bhagavato kāle ekoyeva naṃ pūreti. Imañhi moneyyapaṭipadaṃ",
  "tika-vin01t2:423_4": "ukkaṭṭhaṃ katvā pūrento bhikkhu satteva māsāni jīvati, majjhimaṃ katvā pūrento satta",
  "tika-vin01t2:423_5": "vassāni, mudukaṃ katvā pūrento soḷasa vassāni. Ayaṃ pana thero ukkaṭṭhaṃ katvā pūresi,",
  "tika-vin01t2:423_6": "tasmā satta māse ṭhatvā attano āyusaṅkhārassa parikkhayaṃ ñatvā nahāyitvā nivāsetvā",
  "tika-vin01t2:423_7": "kāyabandhanaṃ bandhitvā diguṇaṃ saṅghāṭiṃ pārupitvā dasabalābhimukho pañcapatiṭṭhitena",
  "tika-vin01t2:423_8": "taṃ vanditvā añjaliṃ paggahetvā hiṅgulakapabbataṃ nissāya ṭhitakova anupādisesāya",
  "tika-vin01t2:423_9": "nibbānadhātuyā parinibbāyi. Tassa parinibbutabhāvaṃ ñatvā bhagavā bhikkhusaṅghena",
  "tika-vin01t2:423_10": "saddhiṃ tattha gantvā sarīrakiccaṃ katvā dhātuyo gāhāpetvā cetiyaṃ patiṭṭhāpetvā",
  "tika-vin01t2:423_11": "agamāsi. Evarūpaṃ paṭipadaṃ paṭipannenapi vassaṃ upagacchantena channe sadvārabandheyeva",
  "tika-vin01t2:423_12": "ṭhāne upagantabbaṃ. Appicchataṃ nissāyapi sikkhāpadassa anatikkamanīyattaṃ dassetuṃ",
  "tika-vin01t2:423_13": "“nālakapaṭipadaṃ paṭipannenapī”ti vuttaṃ.",
  "tika-vin01t2:424_0": "Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ.",
  "tika-vin01t2:424_1": "“Na, bhikkhave, asenāsanikena vassaṃ upagantabbanti vacībhedaṃ katvā vassūpagamanaṃ",
  "tika-vin01t2:424_2": "sandhāyeva paṭikkhepo, na ālayakaraṇavasena upagamanaṃ sandhāyā”ti vadanti. Pāḷiyaṃ",
  "tika-vin01t2:424_3": "pana avisesattā aṭṭhakathāyañca “nālakapaṭipadaṃ paṭipannenapī”tiādinā aviseseneva",
  "tika-vin01t2:424_4": "daḷhaṃ katvā vuttattā asenāsanikassa nāvādiṃ vinā aññattha ālayo na vaṭṭatīti amhākaṃ",
  "tika-vin01t2:424_5": "khanti. Nāvāsatthavajesuyeva hi “anujānāmi, bhikkhave, nāvāyaṃ vassaṃ upagantu”ntiādinā",
  "tika-vin01t2:424_6": "sati asati vā senāsane vassūpagamanassa visuṃ anuññātattā “na, bhikkhave, asenāsanikena",
  "tika-vin01t2:424_7": "vassaṃ upagantabba”nti ayaṃ paṭikkhepo tattha na labbhatīti asati senāsane ālayavasenapi",
  "tika-vin01t2:424_8": "nāvādīsu upagamanaṃ vuttaṃ. Anudhammatāti vattaṃ. Rattiṭṭhānadivāṭṭhānādīnīti ādi-saddena",
  "tika-vin01t2:424_9": "vaccakuṭipassāvaṭṭhānādiṃ saṅgaṇhāti.",
  "tika-vin01t2:425_0": "Katikavattāni ca khandhakavattāni ca adhiṭṭhāyāti pariyattidhammo nāma tividhampi",
  "tika-vin01t2:425_1": "saddhammaṃ patiṭṭhāpeti, tasmā sakkaccaṃ uddisatha uddisāpetha, sajjhāyaṃ karotha,",
  "tika-vin01t2:425_2": "padhānaghare vasantānaṃ saṅghaṭṭanaṃ akatvā antovihāre nisīditvā uddisatha uddisāpetha,",
  "tika-vin01t2:425_3": "sajjhāyaṃ karotha, dhammassavanaṃ samiddhaṃ karotha, pabbājentā sodhetvā pabbājetha,",
  "tika-vin01t2:425_4": "sodhetvā upasampādetha, sodhetvā nissayaṃ detha. Ekopi hi kulaputto pabbajjañca upasampadañca",
  "tika-vin01t2:425_5": "labhitvā sakalaṃ sāsanaṃ patiṭṭhāpeti. Attano thāmena yattakāni sakkotha, tattakāni",
  "tika-vin01t2:425_6": "dhutaṅgāni samādiyatha, antovassaṃ nāmetaṃ sakaladivasaṃ rattiyā ca paṭhamapacchimayāmesu",
  "tika-vin01t2:425_7": "appamattehi bhavitabbaṃ, vīriyaṃ ārabhitabbaṃ. Porāṇakamahaātherāpi sabbapalibodhe",
  "tika-vin01t2:425_8": "chinditvā antovasse ekacariyavattaṃ pūrayiṃsu. Bhasse mattaṃ jānitvā dasavatthukakathaṃ",
  "tika-vin01t2:425_9": "dasaasubhadasānussatiaṭṭhatiṃsārammaṇakathaṃ kātuṃ vaṭṭati. Āgantukānaṃ vattaṃ kātuṃ,",
  "tika-vin01t2:425_10": "sattāhakaraṇīyena gatānaṃ apaloketvā dātuṃ vaṭṭati. Viggāhikapisuṇapharusavacanāni",
  "tika-vin01t2:425_11": "mā vadatha, divase divase sīlāni āvajjentā caturārakkhaṃ ahāpentā manasikārabahulā",
  "tika-vin01t2:425_12": "viharatha, cetiyaṃ vā bodhiṃ vā vandantena gandhamālaṃ vā pūjentena pattaṃ vā thavikāya",
  "tika-vin01t2:425_13": "pakkhipantena na kathetabbaṃ, antogāme manussehi saddhiṃ paccayasaṃyuttakathā vā",
  "tika-vin01t2:425_14": "visabhāgakathā vā na kathetabbā, rakkhitindriyehi bhavitabbaṃ, khandhakavattañca",
  "tika-vin01t2:425_15": "sekhiyavattañca pūretabbanti evamādinā katikavattāni khandhakavattāni ca adhiṭṭhahitvā.",
  "tika-vin01t2:426_0": "“Anujānāmi, bhikkhave, vassaṃvuṭṭhānaṃ tīhi ṭhānehi pavāretu”nti vuṭṭhavassānaṃ pavāraṇāya",
  "tika-vin01t2:426_1": "anuññātattā imassa suttassa vasena pavāraṇādivasassa aruṇuggamanato paṭṭhāya appavāritāpi",
  "tika-vin01t2:426_2": "“vuṭṭhavassā”ti vuccanti. Kiñcāpi “imaṃ temāsaṃ vassaṃ upemī”ti vacanato pavāraṇādivasassa",
  "tika-vin01t2:426_3": "temāsantogadhattā taṃ divasaṃ yāva na pavārenti, tāva vassaṃ vasantā nāma honti,",
  "tika-vin01t2:426_4": "tathāpi ekadesena avuṭṭhampi taṃ divasaṃ vuṭṭhabhāgāpekkhāya vuṭṭhameva hotīti katvā",
  "tika-vin01t2:426_5": "evaṃ vuttaṃ katākatabhāgāpekkhāya samudāye pavattakatākatavohāro viya. Vippakatañhi",
  "tika-vin01t2:426_6": "yaṃ kiñci “katākata”nti vuccati. “Anujānāmi, bhikkhave, vassaṃvuṭṭhānaṃ kathinaṃ",
  "tika-vin01t2:426_7": "attharitu”nti imassa pana suttassa vasena nippariyāyato mahāpavāraṇāya pavāritā pāṭipadadivasato",
  "tika-vin01t2:426_8": "paṭṭhāya “vuṭṭhavassā”ti vuccantīti dassetuṃ “mahāpavāraṇāya pavāritā”tiādi vuttaṃ.",
  "tika-vin01t2:426_9": "Pāṭipadadivasato paṭṭhāya hi vassānassa pacchime māse kathinatthāro anuññāto parivāre",
  "tika-vin01t2:426_10": "“kathinassa atthāramāso jānitabboti vassānassa pacchimo māso jānitabbo”ti vuttattā.",
  "tika-vin01t2:426_11": "“Mahāpavāraṇāya pavāritā”ti idañca purimikāya vassūpagatānaṃ sabhāvadassanamattaṃ,",
  "tika-vin01t2:426_12": "kenaci antarāyena appavāritāpi “vuṭṭhavassā”icceva vuccanti.",
  "tika-vin01t2:427_0": "“Āpucchitabbā”ti vatvā idāni āpucchanavidhiṃ dassento “sace imaṃ kuṭi”ntiādimāha.",
  "tika-vin01t2:427_1": "Paṭijagganakaṃ vā na labhatīti vihārapaccante kate paṭijagganakaṃ na labhati. Te",
  "tika-vin01t2:427_2": "pana bhikkhū janapadacārikaṃ pakkamiṃsūti sambandho. Addhānagamane cārikāvohāro sāsane",
  "tika-vin01t2:427_3": "niruḷho. Kiñcāpi ayaṃ cārikā nāma mahājanasaṅgahatthaṃ buddhānaṃyeva labbhati, buddhe",
  "tika-vin01t2:427_4": "upādāya pana ruḷhīsaddavasena sāvakānampi vuccati kilañjādīhi katabījanīnampi tālavaṇṭavohāro",
  "tika-vin01t2:427_5": "viya. Saṅgopetvāti ekasmiṃ padese rāsiṃ katvā. Idāni tameva saṅgopanavidhiṃ dassento",
  "tika-vin01t2:427_6": "“yathā ca ṭhapita”ntiādimāha. Na ovassīyatīti anovassakaṃ, kammani aka-saddo daṭṭhabbo.",
  "tika-vin01t2:427_7": "Yathā ca ṭhapitaṃ na ovassīyati na temīyatīti attho.",
  "tika-vin01t2:428_0": "Anavayoti ettha vayoti hāni “āyavayo”tiādīsu viya. Natthi etassa attano sippe vayo",
  "tika-vin01t2:428_1": "ūnatāti avayoti āha “anūno paripuṇṇasippo”ti. Ācariyassa kammaṃ ācariyakanti āha",
  "tika-vin01t2:428_2": "“ācariyakamme”ti. Piṭṭhasaṅghāṭo dvārabāhā, kaṭṭhakammaṃ thambhādi. Telatambamattikāyāti",
  "tika-vin01t2:428_3": "telamissatambamattikāya.",
  "tika-vin01t2:429_0": "85. Kuṭikāya karaṇabhāvanti kuṭiyā katabhāvaṃ. Saddasatthavidūhi kiṃ-saddayoge anāgatavacanassa",
  "tika-vin01t2:429_1": "icchitattā vuttaṃ “tassa lakkhaṇaṃ saddasatthato pariyesitabba”nti. Mettāpubbabhāganti",
  "tika-vin01t2:429_2": "mettājhānassa pubbabhāgabhūtaṃ sabbasattesu hitapharaṇamattaṃ. Kasmā panetaṃ vuttaṃ,",
  "tika-vin01t2:429_3": "nanu anuddayā-saddo karuṇāya pavattatīti? Saccametaṃ, ayaṃ pana anuddayāsaddo anurakkhaṇamatthaṃ",
  "tika-vin01t2:429_4": "antonītaṃ katvā pavattamāno mettāya karuṇāya ca pavattatīti idha mettāya pavattamāno",
  "tika-vin01t2:429_5": "vutto, tasmā suvuttametaṃ “etena mettāpubbabhāgaṃ dassetī”ti. Karuṇāpubbabhāganti",
  "tika-vin01t2:429_6": "karuṇājhānassa pubbabhāgabhūtaṃ sattesu anukampamattaṃ. Cikkhallaṃ mattikā, tassa",
  "tika-vin01t2:429_7": "maddanaṃ udakaṃ āsiñcitvā hatthādīhi parimaddanaṃ. Mettākaruṇānanti appanāppattamettākaruṇānaṃ.",
  "tika-vin01t2:429_8": "Kiñcāpi therena sañcicca khuddānukhuddakā pāṇā maraṇādhippāyena na byābādhitā, tathāpi",
  "tika-vin01t2:429_9": "karuṇāya abhāvena “evaṃ kate ime pāṇā vinassissantī”ti anupaparikkhitvā katattā theraṃ",
  "tika-vin01t2:429_10": "vigarahi. Janānaṃ samūho janatāti āha “pacchimo janasamūho”ti. Pātabyabhāvanti vināsetabbataṃ.",
  "tika-vin01t2:429_11": "Pāṇātipātaṃ karontānanti therena akatepi pāṇātipāte parehi sallakkhaṇākāraṃ dasseti.",
  "tika-vin01t2:429_12": "Imassa diṭṭhānugatinti imassa diṭṭhiyā anugamanaṃ. Ghaṃsitabbeti ghaṭṭayitabbe, vināsitabbeti",
  "tika-vin01t2:429_13": "attho. Evaṃ maññīti yathā therena kataṃ, evaṃ mā maññi. “Mā pacchimā janatā pāṇesu",
  "tika-vin01t2:429_14": "pātabyataṃ āpajjī”ti vacanato yo bhikkhu iṭṭhakapacanapattapacanakuṭikaraṇavihārakārāpanavihārasammajjanapaṭaggidānakūpapokkharaṇīkhaṇāpanādīsu",
  "tika-vin01t2:429_15": "yattha “khuddānukhuddakānaṃ pāṇānaṃ vihiṃsā bhavissatī”ti jānāti, tena tādise padese",
  "tika-vin01t2:429_16": "kappiyavacanaṃ vatvāpi na taṃ kammaṃ kāretabbanti dasseti.",
  "tika-vin01t2:430_0": "Tattha tattha vuttameva āpattinti pathavīkhaṇanabhūtagāmapātabyatādīsu vuttapācittiyādiāpattiṃ.",
  "tika-vin01t2:430_1": "Ādikammikattā anāpattīti kuṭikaraṇapaccayā anāpatti. Sikkhāpadaṃ atikkamitvāti “na",
  "tika-vin01t2:430_2": "ca, bhikkhave, sabbamattikāmayā kuṭikā kātabbā, yo kareyya, āpatti dukkaṭassā”ti",
  "tika-vin01t2:430_3": "vuttasikkhāpadaṃ atikkamitvā. Yadi aññena kataṃ labhitvā vasantassa anāpatti siyā,",
  "tika-vin01t2:430_4": "na bhagavā taṃ kuṭikaṃ bhindāpeyyāti āha – “kataṃ labhitvā tattha vasantānampi dukkaṭamevā”ti.",
  "tika-vin01t2:430_5": "Yathā vā tathā vā missā hotūti heṭṭhā mattikā upari dabbasambhārātiādinā yena kenaci",
  "tika-vin01t2:430_6": "ākārena missā hotu. Giñjakāvasathasaṅkhepenāti ettha giñjakā vuccanti iṭṭhakā, giñjakāhi",
  "tika-vin01t2:430_7": "eva kato āvasatho giñjakāvasatho. Iṭṭhakāmayassa āvasathassetaṃ adhivacanaṃ. Taṃ",
  "tika-vin01t2:430_8": "kira āvasathaṃ yathā sudhāparikammena payojanaṃ natthi, evaṃ iṭṭhakāhi eva cinitvā",
  "tika-vin01t2:430_9": "chādetvā karonti, tulādaṇḍakavāṭaphalakāni pana dārumayāneva. Vikirantāti cuṇṇavicuṇṇaṃ karontā.",
  "tika-vin01t2:431_0": "Kissāti kena kāraṇena. Vayakammampi atthīti dvārakavāṭādiabhisaṅkharaṇādīsu katavayakammampi",
  "tika-vin01t2:431_1": "atthi. Bhikkhūnaṃ akappiyattā eva titthiyavatānurūpattā titthiyadhajo. Mahāaṭṭhakathāyaṃ",
  "tika-vin01t2:431_2": "vuttakāraṇesu attano adhippetakāraṇadvayaṃ patiṭṭhāpetvā aparānipi tattha vuttakāraṇāni",
  "tika-vin01t2:431_3": "dassento āha – “aṭṭhakathāyaṃ pana aññānipi kāraṇāni vuttānī”tiādi. Tattha sattānuddayāyāti",
  "tika-vin01t2:431_4": "tādisāya kuṭikāya karaṇapaccayā vinassamānasattesu anuddayāya. Yasmā sabbamattikāmayā",
  "tika-vin01t2:431_5": "kuṭi sukarā bhindituṃ, tasmā tattha ṭhapitaṃ pattacīvarādi aguttaṃ hoti, corādīhi",
  "tika-vin01t2:431_6": "avaharituṃ sakkā. Tena vuttaṃ “pattacīvaraguttatthāyā”ti. Senāsanabāhullapaṭisedhanatthāyāti",
  "tika-vin01t2:431_7": "senāsanānaṃ bahubhāvanisedhanatthāya, tādisassa vā senāsanassa abhisaṅkharaṇe bhikkhūnaṃ",
  "tika-vin01t2:431_8": "uddesaparipucchādīni sesakammāni pariccajitvā niccabyāvaṭatānisedhanatthaṃ. Anupavajjoti",
  "tika-vin01t2:431_9": "dosaṃ āropetvā na vattabbo.",
  "tika-vin01t2:432": "Pāḷimuttakavinicchayavaṇṇanā",
  "tika-vin01t2:433_0": "Pāḷimuttakavinicchayesu tañca kho…pe… na vaṇṇamaṭṭhatthāyāti idaṃ chattadaṇḍaggāhakasalākapañjaravinandhanaṃ",
  "tika-vin01t2:433_1": "sandhāyāti vadanti. Sabbatthāti chattadaṇḍe sabbattha. Āraggenāti nikhādanamukhena.",
  "tika-vin01t2:433_2": "Ghaṭakampi vāḷarūpampi bhinditvā dhāretabbanti sace tādisaṃ akappiyachattaṃ labhati,",
  "tika-vin01t2:433_3": "ghaṭakampi vāḷarūpampi bhinditvā tacchetvā dhāretabbaṃ. Suttakena vā daṇḍo veṭhetabboti",
  "tika-vin01t2:433_4": "yathā chattadaṇḍe lekhā na paññāyati, tathā veṭhetabbo. Daṇḍabundeti daṇḍamūle, chattadaṇḍassa",
  "tika-vin01t2:433_5": "heṭṭhimataleti attho. Chattamaṇḍalikanti chattassa anto khuddakamaṇḍalaṃ. Ukkiritvāti",
  "tika-vin01t2:433_6": "uṭṭhapetvā. Sā vaṭṭatīti yadipi rajjukehi na bandhanti, bandhituṃ pana yuttaṭṭhānattā vaṭṭati.",
  "tika-vin01t2:434_0": "Nānāsuttakehīti nānāvaṇṇehi suttehi. Idañca tathā karontānaṃ karaṇappakāradassanatthaṃ",
  "tika-vin01t2:434_1": "vuttaṃ, ekavaṇṇasuttakenapi vuttappakārena sibbituṃ na vaṭṭatiyeva. Paṭṭamukheti",
  "tika-vin01t2:434_2": "paṭṭakoṭiyaṃ. Dvinnaṃ paṭṭānaṃ saṅghaṭṭitaṭṭhānaṃ sandhāyetaṃ vuttaṃ. Pariyanteti",
  "tika-vin01t2:434_3": "cīvarapariyante. Cīvaraanuvātaṃ sandhāyetaṃ vuttaṃ. Veṇinti varakasīsākārena sibbanaṃ.",
  "tika-vin01t2:434_4": "Saṅkhalikanti biḷālabandhanākārena sibbanaṃ. “Veṇiṃ saṅkhalika”nti cettha upayogavacanaṃ",
  "tika-vin01t2:434_5": "“karontī”ti karaṇakiriyāpekkhaṃ. Agghiyagayamuggarādīnīti ettha agghiyaṃ nāma cetiyasaṇṭhānena",
  "tika-vin01t2:434_6": "sibbanaṃ, mūle tanukaṃ agge mahantaṃ katvā gadākārena sibbanaṃ gayā, mūle ca agge",
  "tika-vin01t2:434_7": "ca ekasadisaṃ katvā muggarākārena sibbanaṃ muggaro. Kakkaṭakkhīni ukkirantīti gaṇṭhikapaṭṭapāsakapaṭṭānaṃ",
  "tika-vin01t2:434_8": "ante pāḷibaddhaṃ katvā kakkaṭakānaṃ akkhisaṇṭhānaṃ uṭṭhapenti, karontīti attho. “Koṇasuttapiḷakāti",
  "tika-vin01t2:434_9": "gaṇṭhikapāsakapaṭṭānaṃ koṇehi nīhaṭasuttānaṃ koṭiyo”ti tīsupi gaṇṭhipadesu vuttaṃ.",
  "tika-vin01t2:434_10": "Kathaṃ pana tā piḷakā duviññeyyarūpā kātabbāti? Koṇehi nīhaṭasuttānaṃ antesu ekavāraṃ",
  "tika-vin01t2:434_11": "gaṇṭhikakaraṇena vā puna nivattetvā sibbanena vā duviññeyyasabhāvaṃ katvā suttakoṭiyo",
  "tika-vin01t2:434_12": "rassaṃ katvā chinditabbā. Dhammasirittherena pana –",
  "tika-vin01t2:435": "“Koṇasuttā ca piḷakā, duviññeyyāva kappare”ti –",
  "tika-vin01t2:436": "Vuttaṃ. Tathā ācariyabuddhadattattherenapi –",
  "tika-vin01t2:437": "“Suttā ca piḷakā tattha, duviññeyyāva dīpitā”ti –",
  "tika-vin01t2:438": "Vuttaṃ. Tasmā tesaṃ matena koṇasuttā ca piḷakā ca koṇasuttapiḷakāti evamettha attho daṭṭhabbo.",
  "tika-vin01t2:439_0": "Maṇināti masāragallādipāsāṇena. Na ghaṭṭetabbanti na ghaṃsitabbaṃ, aṃsabaddhakakāyabandhanāni",
  "tika-vin01t2:439_1": "pana saṅkhādīhi ghaṃsituṃ vaṭṭati. Pāsakaṃ katvā bandhitabbanti rajanakāle bandhitabbaṃ,",
  "tika-vin01t2:439_2": "sesakāle mocetvā ṭhapetabbaṃ. Gaṇṭhiketi dantamayādigaṇṭhike. Piḷakāti binduṃ binduṃ",
  "tika-vin01t2:439_3": "katvā uṭṭhāpetabbapiḷakā.",
  "tika-vin01t2:440_0": "“Telavaṇṇoti samaṇasāruppavaṇṇaṃ sandhāya vuttaṃ, maṇivaṇṇaṃ pana pattaṃ aññena kataṃ",
  "tika-vin01t2:440_1": "labhitvā paribhuñjituṃ vaṭṭatī”ti vadanti. Pattamaṇḍaleti tipusīsādimaye pattamaṇḍale.",
  "tika-vin01t2:440_2": "“Na, bhikkhave, citrāni pattamaṇḍalāni dhāretabbāni rūpakākiṇṇāni bhittikammakatānī”ti",
  "tika-vin01t2:440_3": "vuttattā “bhittikammaṃ na vaṭṭatī”ti vuttaṃ. “Anujānāmi, bhikkhave, makaradantakaṃ",
  "tika-vin01t2:440_4": "chinditu”nti vacanato “makaradantakaṃ pana vaṭṭatī”ti vuttaṃ.",
  "tika-vin01t2:441_0": "Makaramukhanti makaramukhasaṇṭhānaṃ. Deḍḍhubhasīsanti udakasappasīsasaṇṭhānaṃ. Acchīnīti",
  "tika-vin01t2:441_1": "kuñjaracchisaṇṭhānāni. Rajjukakāyabandhanaṃ ekameva vaṭṭatīti rajjukaṃ bandhantena",
  "tika-vin01t2:441_2": "ekaguṇameva katvā bandhituṃ vaṭṭati, majjhe bhinditvā diguṇaṃ katvā bandhituṃ na",
  "tika-vin01t2:441_3": "vaṭṭati, diguṇaṃ pana akatvā ekarajjukameva satavārampi punappunaṃ āvijjitvā bandhituṃ",
  "tika-vin01t2:441_4": "vaṭṭati. Ekampi na vaṭṭatīti ekaguṇampi katvā bandhituṃ na vaṭṭati. Bahurajjuke…pe...",
  "tika-vin01t2:441_5": "vaṭṭatīti idaṃ kāyabandhanaṃ sandhāya vuttaṃ, na dasā sandhāya. Īdisañhi kāyabandhanaṃ",
  "tika-vin01t2:441_6": "bandhituṃ vaṭṭati. Teneva ācariyabuddhadattattherena vuttaṃ –",
  "tika-vin01t2:442": "“Ekarajjumayaṃ vuttaṃ, muninā kāyabandhanaṃ;",
  "tika-vin01t2:443": "Pañcapāmaṅgasaṇṭhānaṃ, ekampi ca na vaṭṭati.",
  "tika-vin01t2:444": "“Rajjuke ekato katvā, bahū ekāya rajjuyā;",
  "tika-vin01t2:445": "Nirantarañhi veṭhetvā, kataṃ vaṭṭati bandhitu”nti.",
  "tika-vin01t2:446_0": "Murajaṃ pana kāyabandhanaṃ na vaṭṭati “na, bhikkhave, uccāvacāni kāyabandhanāni dhāretabbāni",
  "tika-vin01t2:446_1": "kalābukaṃ deḍḍhubhakaṃ murajaṃ maddavīṇaṃ, yo dhāreyya, āpatti dukkaṭassā”ti vuttattā.",
  "tika-vin01t2:446_2": "Kiṃ pana bahurajjuke ekato katvā ekena nirantaraṃ veṭhetvā kataṃ murajasaṅkhyaṃ na",
  "tika-vin01t2:446_3": "gacchatīti? Āma na gacchati. Murajañhi nāma nānāvaṇṇehi suttehi murajavaṭṭisaṇṭhānaṃ",
  "tika-vin01t2:446_4": "veṭhetvā kataṃ. Keci pana “murajanti bahurajjuke ekato saṅkaḍḍhitvā ekāya rajjuyā",
  "tika-vin01t2:446_5": "paliveṭhetvā katarajjū”ti vadanti, taṃ na gahetabbaṃ. Yadi cetaṃ murajaṃ siyā, “bahurajjuke",
  "tika-vin01t2:446_6": "ekato katvā ekena nirantaraṃ veṭhetvā kataṃ bahurajjuka”nti na vattabbaṃ, “taṃ vaṭṭatī”ti",
  "tika-vin01t2:446_7": "idaṃ virujjheyya. Murajaṃ pana pāmaṅgasaṇṭhānañca dasāsu vaṭṭati “kāyabandhanassa",
  "tika-vin01t2:446_8": "dasā jīranti. Anujānāmi, bhikkhave, murajaṃ maddavīṇa”nti vuttattā. Teneva vakkhati",
  "tika-vin01t2:446_9": "“anujānāmi, bhikkhave, murajaṃ maddavīṇanti idaṃ dasāsuyeva anuññāta”nti.",
  "tika-vin01t2:447_0": "Kāyabandhanavidheti “kāyabandhanassa pavananto jīrati. Anujānāmi, bhikkhave, vidha”nti",
  "tika-vin01t2:447_1": "vuttattā kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye",
  "tika-vin01t2:447_2": "vidhe. “Aṭṭha maṅgalāni nāma saṅkho cakkaṃ puṇṇakumbho gayā sirīvaccho aṅkuso dhajaṃ",
  "tika-vin01t2:447_3": "sovatthika”nti vadanti. Paricchedalekhāmattanti ubhosu koṭīsu kātabbaparicchedarājimattaṃ.",
  "tika-vin01t2:447_4": "“Ujukamevā”ti vuttattā caturassādivaṅkagatikaṃ na vaṭṭati. “Chattadaṇḍadhammakaraṇaañjananāḷikā",
  "tika-vin01t2:447_5": "nānāvaṇṇalekhāpaakammakatā na vaṭṭantī”ti vadanti.",
  "tika-vin01t2:448_0": "Ārakaṇṭaketi potthakādiabhisaṅkharaṇatthaṃ kate dīghamukhasatthake. Vaṭṭamaṇikanti",
  "tika-vin01t2:448_1": "vaṭṭaṃ katvā aggakoṭiyaṃ uṭṭhāpetabbapubbuḷaṃ. Aññaṃ vā vaṇṇamaṭṭhanti iminā piḷakādiṃ",
  "tika-vin01t2:448_2": "saṅgaṇhāti. Maṇikanti ekāvaṭṭamaṇi. Piḷakanti sāsapamattikā muttarājisadisā bahuvaṭṭalekhā.",
  "tika-vin01t2:448_3": "“Imasmiṃ adhikāre avuttattā lekhaniyaṃ yaṃ kiñci vaṇṇamaṭṭhaṃ vaṭṭatī”ti vadanti.",
  "tika-vin01t2:448_4": "Valitakanti majjhe valiṃ uṭṭhāpetvā. Maṇḍalaṃ hotīti uttarāraṇiyā pavesanatthaṃ āhaṭamaṇḍalaṃ hoti.",
  "tika-vin01t2:449_0": "Kiñcāpi ettha dantakaṭṭhacchedanavāsiyeva vuttā, mahāvāsiyampi pana na vaṭṭatiyeva.",
  "tika-vin01t2:449_1": "Ujukameva bandhitunti sambandho. “Ubhosu vā passesu ekapassevā”ti vacanaseso. Kattarayaṭṭhikoṭiyaṃ",
  "tika-vin01t2:449_2": "kataayovalayānipi vaṭṭanti, yesaṃ aññamaññasaṅghaṭṭanena saddo niccharati.",
  "tika-vin01t2:450_0": "Āmaṇḍasāraketi āmalakehi katabhājane. Bhūmattharaṇeti cittakaṭasārakacittattharaṇādike",
  "tika-vin01t2:450_1": "parikammakatāya bhūmiyā attharitabbaattharaṇe. Pānīyaghaṭeti iminā kuṇḍikasarakepi",
  "tika-vin01t2:450_2": "saṅgaṇhāti. Bījaneti caturassabījane. Sabbaṃ…pe… vaṭṭatīti yathāvuttesu mañcapīṭhādīsu",
  "tika-vin01t2:450_3": "itthirūpaṃ vinā sabbaṃ mālākammalatākammādi vaṇṇamaṭṭhaṃ bhikkhuno vaṭṭati. Senāsane",
  "tika-vin01t2:450_4": "kiñci paṭisedhetabbaṃ natthi aññatra viruddhasenāsanāti etthāyamadhippāyo – senāsanaparikkhāresu",
  "tika-vin01t2:450_5": "paṭisedhetabbaṃ nāma kiñci natthi, viruddhasenāsanaṃ pana sayameva paṭikkhipitabbanti.",
  "tika-vin01t2:450_6": "Aññesanti sīmasāmino vuttā. Rājavallabhā paranikāyikāpi ekanikāyikāpi uposathapavāraṇānaṃ",
  "tika-vin01t2:450_7": "antarāyakarā alajjino rājakulūpagā vuccanti. Tesaṃ lajjiparisāti tesaṃ sīmasāmikānaṃ",
  "tika-vin01t2:450_8": "pakkhā hutvā anubalaṃ dātuṃ samatthā lajjiparisā. Sukatamevāti aññesaṃ santakepi",
  "tika-vin01t2:450_9": "attano sīmāya antovuttavidhinā kataṃ sukatameva.",
  "tika-vin01t2:451": "Pāḷimuttakavinicchayavaṇṇanā niṭṭhitā.",
  "tika-vin01t2:452": "86. Devena gahitadārūnīti raññā pariggahitadārūni, rañño santakānīti vuttaṃ hoti. Khaṇḍākhaṇḍaṃ karontoti khuddakaṃ mahantañca khaṇḍaṃ karonto.",
  "tika-vin01t2:453": "87. Kulabhogaissariyādīhi mahatī mattā pamāṇaṃ etassāti mahāmatto. Tenāha – “mahatiyā issariyamattāya samannāgato”ti.",
  "tika-vin01t2:454_0": "88. Avajjhāyantīti heṭṭhā katvā olokenti, cintenti vā. Tenāha “avajānantā”tiādi.",
  "tika-vin01t2:454_1": "Lāmakato vā cintentīti nihīnato cintenti. Kathentīti “kiṃ nāmetaṃ kiṃ nāmeta”nti",
  "tika-vin01t2:454_2": "aññamaññaṃ kathenti.",
  "tika-vin01t2:455_0": "Kathaṃ panettha “dārūnī”ti bahuvacanaṃ “adinna”nti ekavacanena saddhiṃ sambandhamupagacchatīti",
  "tika-vin01t2:455_1": "āha – “adinnaṃ ādiyissatīti ayaṃ ujjhāyanattho”tiādi. Ujjhāyanassa adinnādānavisayattā",
  "tika-vin01t2:455_2": "adinnādānaṃ ujjhāyanatthoti vuttaṃ. Satipi panettha gopakena dinnadārūnaṃ gahaṇe",
  "tika-vin01t2:455_3": "ujukaṃ avatvā lesena gahitattā thero “adinnaṃ ādiyī”ti veditabbo. Vacanabhedeti ekavacanabahuvacanānaṃ bhede.",
  "tika-vin01t2:456_0": "Sabbāvantaṃ parisanti bhikkhubhikkhunīādisabbāvayavavantaṃ parisaṃ. Sabbā catuparisasaṅkhaātā",
  "tika-vin01t2:456_1": "pajā ettha atthīti sabbāvantā, parisā. Senā etassa atthīti seniko, seniko eva seniyo.",
  "tika-vin01t2:456_2": "Bimbisāroti tassa nāmanti ettha bimbīti suvaṇṇaṃ, tasmā sārasuvaṇṇasadisavaṇṇatāya",
  "tika-vin01t2:456_3": "bimbisāroti vuccatīti veditabbo. Catuttho bhāgo pādoti veditabboti imināva sabbajanapadesu",
  "tika-vin01t2:456_4": "kahāpaṇassa vīsatimo bhāgo māsakoti idañca vuttameva hotīti daṭṭhabbaṃ. Porāṇasatthānurūpaṃ",
  "tika-vin01t2:456_5": "lakkhaṇasampannā uppāditā nīlakahāpaṇāti veditabbā. Rudradāmena uppādito rudradāmako.",
  "tika-vin01t2:456_6": "So kira nīlakahāpaṇassa tibhāgaṃ agghati. Yasmiṃ padese nīlakahāpaṇā na santi, tatthāpi",
  "tika-vin01t2:456_7": "nīlakahāpaṇānaṃ vaḷañjanaṭṭhāne ca avaḷañjanaṭṭhāne ca samānaagghavasena pavattamānaṃ",
  "tika-vin01t2:456_8": "bhaṇḍaṃ gahetvā nīlakahāpaṇavaseneva paricchedo kātabboti vadanti.",
  "tika-vin01t2:457": "Dhaniyavatthuvaṇṇanā niṭṭhitā.",
  "tika-vin01t2:458_0": "Tassattho…pe… vuttanayeneva veditabboti iminā “bhagavatā bhikkhūnaṃ idaṃ sikkhāpadaṃ",
  "tika-vin01t2:458_1": "evaṃ paññattaṃ hoti ca, idañca aññaṃ vatthu udapādī”ti evaṃ paṭhamapārājikavaṇṇanāyaṃ",
  "tika-vin01t2:458_2": "vuttanayena tassattho veditabbo. “Idāni yaṃ taṃ aññaṃ vatthu uppannaṃ, taṃ dassetuṃ",
  "tika-vin01t2:458_3": "‘tena kho pana samayenā’tiādimāhā”ti evaṃ anupaññattisambandho ca tattha vuttanayeneva",
  "tika-vin01t2:458_4": "veditabboti dasseti.",
  "tika-vin01t2:459": "90-91. Rajakā attharanti etthāti rajakattharaṇaṃ, rajakattharaṇanti rajakatitthaṃ vuccatīti āha “rajakatitthaṃ gantvā”ti. Vuttamevatthaṃ vibhāvento āha “tañhī”tiādi.",
  "tika-vin01t2:460": "Padabhājanīyavaṇṇanā",
  "tika-vin01t2:461_0": "92. “Abhinavaniviṭṭho ekakuṭikādigāmo yāva manussā pavisitvā vāsaṃ na kappenti, tāva",
  "tika-vin01t2:461_1": "gāmasaṅkhyaṃ na gacchatī”ti vadanti, tasmā tattha gāmappavesanāpucchādikiccampi natthi.",
  "tika-vin01t2:461_2": "Yakkhapariggahabhūtoti saupaddavavasena vuttaṃ, yakkhanagarādiṃ vā saṅgaṇhāti. Yakkhanagarampi",
  "tika-vin01t2:461_3": "āpaṇādīsu dissamānesu gāmasaṅkhyaṃ gacchati, adissamānesu na gacchati, tasmā yakkhanagarampi",
  "tika-vin01t2:461_4": "pavisantena āpaṇādīsu dissamānesu sabbaṃ gāmappavesanavattaṃ kātabbaṃ, adissamānesu",
  "tika-vin01t2:461_5": "na kātabbanti vadanti. Punapi āgantukāmāti iminā tesaṃ tattha sāpekkhabhāvaṃ dasseti.",
  "tika-vin01t2:461_6": "Yato pana nirapekkhāva hutvā pakkamanti, so gāmasaṅkhyaṃ na gacchati, tasmā tattha",
  "tika-vin01t2:461_7": "gāmappavesanāpucchādikiccampi natthi.",
  "tika-vin01t2:462_0": "Nanu ca “gāmā vā araññā vā”ti ettakameva mātikāyaṃ vuttaṃ, tasmā gāmalakkhaṇaṃ dassetvā",
  "tika-vin01t2:462_1": "araññameva dassetabbaṃ siyā, gāmūpacāro nāmātiādi pana kasmā vuttanti āha – “gāmūpacārotiādi",
  "tika-vin01t2:462_2": "araññaparicchedadassanatthaṃ vutta”nti. Gāmūpacāre hi dassite ṭhapetvā gāmañca gāmūpacārañca",
  "tika-vin01t2:462_3": "avasesaṃ araññaṃ nāmāti araññaparicchedo sakkā dassetuṃ, idañca gāmagāmūpacāre asaṅkarato",
  "tika-vin01t2:462_4": "dassetuṃ vuttaṃ. Mātikāyaṃ pana gāmaggahaṇeneva gāmūpacāropi saṅgahitoti daṭṭhabbaṃ.",
  "tika-vin01t2:462_5": "Gāmūpacāro hi loke gāmasaṅkhyameva gacchati. Evañca katvā mātikāya anavasesaavaharaṇaṭṭhānapariggaho",
  "tika-vin01t2:462_6": "siddho hoti. Indakhīleti ummāre. Araññasaṅkhepaṃ gacchatīti “nikkhamitvā bahi indakhīlā",
  "tika-vin01t2:462_7": "sabbametaṃ arañña”nti abhidhamme vuttattā. Vemajjhameva indakhīloti vuccatīti indakhīlaṭṭhāniyattā",
  "tika-vin01t2:462_8": "asatipi indakhīle vemajjhameva tathā vuccati. Yattha pana dvārabāhāpi natthi, tattha",
  "tika-vin01t2:462_9": "ubhosu passesu vatiyā vā pākārassa vā koṭivemajjhameva indakhīlaṭṭhāniyattā “indakhīlo”ti",
  "tika-vin01t2:462_10": "gahetabbaṃ. Uḍḍāpentoti palāpento. Luṭhitvāti parivattetvā.",
  "tika-vin01t2:463_0": "Majjhimassa purisassāti thāmamajjhimassa purisassa. Iminā pana vacanena suppamusalapātopi",
  "tika-vin01t2:463_1": "baladassanavaseneva katoti daṭṭhabbaṃ. Kurundaṭṭhakathāyaṃ mahāpaccariyañca gharūpacāro",
  "tika-vin01t2:463_2": "gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṃ. Dvāreti",
  "tika-vin01t2:463_3": "nibbakosassa udakapatanaṭṭhānato abbhantaraṃ sandhāya vuttaṃ. Antogeheti ca pamukhassa",
  "tika-vin01t2:463_4": "abbhantarameva sandhāya vuttaṃ. Kataparikkhepoti imināva gharassa samantato tattako",
  "tika-vin01t2:463_5": "paricchedo gharūpacāro nāmāti vuttaṃ hoti. Yassa pana gharassa samantato gorūpānaṃ",
  "tika-vin01t2:463_6": "pavesananivāraṇatthaṃ pākāravatiādīhi parikkhepo kato hoti, tattha sova parikkhepo",
  "tika-vin01t2:463_7": "gharūpacāro, suppapātādiparicchedo pana aparikkhittagharaṃ sandhāya vuttoti daṭṭhabbaṃ.",
  "tika-vin01t2:463_8": "Idamettha pamāṇanti vikālagāmappavesanādīsu gāmagāmūpacārānaṃ asaṅkarato vinicchayassa",
  "tika-vin01t2:463_9": "veditabbattā. Kurundīādīsu vuttanayena hi gharūpacārassa gāmoti āpannattā gharagharūpacāragāmagāmūpacārānaṃ",
  "tika-vin01t2:463_10": "saṅkaro siyā. Evaṃ sabbatthāti iminā ito pubbepi pacchimasseva vādassa pamāṇabhāvaṃ",
  "tika-vin01t2:463_11": "dasseti. Keci pana “ito paṭṭhāya vakkhamānavādaṃ sandhāya vutta”nti vadanti, taṃ na gahetabbaṃ.",
  "tika-vin01t2:464_0": "Sesampīti gāmūpacāralakkhaṇaṃ sandhāya vadati. Tatrāti tasmiṃ gāmūpacāraggahaṇe.",
  "tika-vin01t2:464_1": "Tassa gāmaparicchedadassanatthanti tassa aparicchedassa gāmassa gāmaparicchedaṃ dassetunti",
  "tika-vin01t2:464_2": "attho. Yadi evaṃ “gāmo nāmā”ti padaṃ uddharitvā “aparikkhittassa gāmassa gharūpacāre",
  "tika-vin01t2:464_3": "ṭhitassa majjhimassa purisassa leḍḍupāto”ti kasmā na vuttanti? “Gāmo nāmāti idha",
  "tika-vin01t2:464_4": "avuttampi adhikāravasena labbhatiyevā”ti vadanti. Apare pana bhaṇanti “gāmūpacāro",
  "tika-vin01t2:464_5": "nāmāti imināva gāmassa ca gāmūpacārassa ca saṅgaho daṭṭhabbo. Kathaṃ? ‘Gāmassa upacāro",
  "tika-vin01t2:464_6": "gāmūpacāro’ti evaṃ viggahe kariyamāne ‘parikkhittassa gāmassa indakhīle ṭhitassa",
  "tika-vin01t2:464_7": "majjhimassa purisassa leḍḍupāto’ti iminā parikkhittassa gāmassa gāmūpacāralakkhaṇaṃ",
  "tika-vin01t2:464_8": "dassitaṃ hoti, ‘gāmasaṅkhāto upacāro gāmūpacāro’ti evaṃ pana gayhamāne ‘aparikkhittassa",
  "tika-vin01t2:464_9": "gāmassa gharūpacāre ṭhitassa majjhimassa purisassa leḍḍupāto’ti iminā aparikkhittassa",
  "tika-vin01t2:464_10": "gāmassa gāmaparicchedo dassitoti sakkā viññātu”nti. “Gharūpacāre ṭhitassa majjhimassa",
  "tika-vin01t2:464_11": "purisassa leḍḍupāto”ti iminā parikkhittassapi gāmassa sace leḍḍupātato dūre parikkhepo",
  "tika-vin01t2:464_12": "hoti, leḍḍupātoyeva gāmaparicchedoti gahetabbanti vadanti. Pubbe vuttanayenevāti",
  "tika-vin01t2:464_13": "parikkhittagāme vuttanayeneva.",
  "tika-vin01t2:465_0": "Saṅkarīyatīti missīyati. Etthāti gharagharūpacāragāmagāmūpacāresu. “Vikāle gāmappavesane",
  "tika-vin01t2:465_1": "parikkhittassa gāmassa parikkhepaṃ atikkamantassa āpatti pācittiyassa, aparikkhittassa",
  "tika-vin01t2:465_2": "gāmassa upacāraṃ okkamantassa āpatti pācittiyassā”ti vuttattā gāmagāmūpacārānaṃ asaṅkaratā",
  "tika-vin01t2:465_3": "icchitabbāti āha – “asaṅkarato cettha vinicchayo veditabbo vikāle gāmappavesanādīsū”ti.",
  "tika-vin01t2:465_4": "Ettha ca “parikkhittassa gāmassa parikkhepaṃ, aparikkhittassa parikkhepārahaṭṭhānaṃ",
  "tika-vin01t2:465_5": "atikkamantassa vikālagāmappavesanāpatti hotī”ti keci vadanti, taṃ na gahetabbaṃ padabhājaniyaṃ",
  "tika-vin01t2:465_6": "pana “parikkhittassa gāmassa parikkhepaṃ atikkamantassa āpatti pācittiyassa, aparikkhittassa",
  "tika-vin01t2:465_7": "gāmassa upacāraṃ okkamantassa āpatti pācittiyassā”ti vuttattā. Aparikkhittassa gāmassa",
  "tika-vin01t2:465_8": "gharūpacārato paṭṭhāya dutiyaleḍḍupātasaṅkhātassa gāmūpacārassa okkamane āpatti veditabbā.",
  "tika-vin01t2:465_9": "Teneva vikālagāmappavesanasikkhāpadaṭṭhakathāyaṃ “aparikkhittassa gāmassa upacāro",
  "tika-vin01t2:465_10": "adinnādāne vuttanayeneva veditabbo”ti vuttaṃ. Mātikāṭṭhakathāyampi vuttaṃ “yvāyaṃ",
  "tika-vin01t2:465_11": "aparikkhittassa gāmassa upacāro dassito, tassa vasena vikālagāmappavesanādīsu āpatti",
  "tika-vin01t2:465_12": "paricchinditabbā”ti. Yadi evaṃ “vikāle gāmaṃ paviseyyā”ti iminā virujjhatīti? Na",
  "tika-vin01t2:465_13": "virujjhati gāmūpacārassapi gāmaggahaṇena gahitattā. Tasmā parikkhittassa gāmassa",
  "tika-vin01t2:465_14": "parikkhepaṃ atikkamantassa, aparikkhittassa upacāraṃ okkamantassa vikālagāmappavesanāpatti",
  "tika-vin01t2:465_15": "hotīti niṭṭhamettha gantabbaṃ. Vikāle gāmappavesanādīsūti ādi-saddena gharagharūpacārādīsu",
  "tika-vin01t2:465_16": "ṭhitānaṃ uppannalābhabhājanādiṃ saṅgaṇhāti.",
  "tika-vin01t2:466_0": "Nikkhamitvā bahi indakhīlāti indakhīlato bahi nikkhamitvāti attho. Ettha ca vinayapariyāyena",
  "tika-vin01t2:466_1": "tāva “ṭhapetvā gāmañca gāmūpacārañca avasesaṃ arañña”nti āgataṃ, suttantapariyāyena",
  "tika-vin01t2:466_2": "āraññikaṃ bhikkhuṃ sandhāya “āraññakaṃ nāma senāsanaṃ pañcadhanusatikaṃ pacchima”nti",
  "tika-vin01t2:466_3": "āgataṃ. Vinayasuttantā ubhopi pariyāyadesanā nāma, abhidhammo pana nippariyāyadesanā.",
  "tika-vin01t2:466_4": "Nippariyāyato ca gāmavinimuttaṃ ṭhānaṃ araññameva hotīti abhidhammapariyāyena araññaṃ",
  "tika-vin01t2:466_5": "dassetuṃ “nikkhamitvā bahi indakhīlā”ti vuttaṃ. “Ācariyadhanu nāma pakatihatthena",
  "tika-vin01t2:466_6": "navavidatthippamāṇaṃ, jiyāya pana āropitāya catuhatthappamāṇa”nti vadanti. Lesokāsanisedhanatthanti",
  "tika-vin01t2:466_7": "“mayā neva gāme, na araññe haṭaṃ, ghare vā gharūpacāresu vā gāmūpacāresu vā aññatarasmi”nti",
  "tika-vin01t2:466_8": "vattuṃ mā labhatūti vuttaṃ hoti.",
  "tika-vin01t2:467_0": "Kappiyanti anurūpavasena vuttaṃ. Akappiyampi pana appaṭiggahitañce, adinnasaṅkhyameva",
  "tika-vin01t2:467_1": "gacchati. Pariccāgādimhi akate “idaṃ mayhaṃ santaka”nti aviditampi parapariggahitameva",
  "tika-vin01t2:467_2": "mātāpitūnaṃ accayena mandānaṃ uttānaseyyakānaṃ dārakānaṃ santakamiva.",
  "tika-vin01t2:468_0": "Yassa vasena puriso thenoti vuccati, taṃ theyyanti āha “avaharaṇacittassetaṃ adhivacana”nti.",
  "tika-vin01t2:468_1": "Saṅkhā-saddo ñāṇakoṭṭhāsapaññattigaṇanādīsu dissati. “Saṅkhāyekaṃ paṭisevatī”tiādīsu",
  "tika-vin01t2:468_2": "hi ñāṇe dissati. “Papañcasaññāsaṅkhā samudācarantī”tiādīsu koṭṭhāse. “Tesaṃ tesaṃ",
  "tika-vin01t2:468_3": "dhammānaṃ saṅkhā samaññā”tiādīsu paññattiyaṃ. “Na sukaraṃ saṅkhātu”ntiādīsu gaṇanāyaṃ.",
  "tika-vin01t2:468_4": "Tattha koṭṭhāsavacanaṃ saṅkhā-saddaṃ sandhāyāha “saṅkhāsaṅkhātanti atthato eka”nti.",
  "tika-vin01t2:468_5": "Tenāha “koṭṭhāsassetaṃ adhivacana”nti. Papañcasaṅkhāti taṇhāmānadiṭṭhisaṅkhātā papañcakoṭṭhāsā.",
  "tika-vin01t2:468_6": "“Eko cittakoṭṭhāsoti yañca pubbabhāge avaharissāmīti pavattaṃ cittaṃ, yañca gamanādisādhakaṃ",
  "tika-vin01t2:468_7": "parāmasanādisādhakaṃ vā majjhe pavattaṃ, yañca ṭhānācāvanappayogasādhakaṃ, tesu ayameveko",
  "tika-vin01t2:468_8": "pacchimo cittakoṭṭhāso idhādhippeto”ti keci vadanti. Cūḷagaṇṭhipade pana “ūnamāsakamāsakaūnapañcamāsakapañcamāsakāvaharaṇacittesu",
  "tika-vin01t2:468_9": "eko cittakoṭṭhāso”ti vuttaṃ. “Anekappabhedattā cittassa eko cittakoṭṭhāsoti vutta”nti",
  "tika-vin01t2:468_10": "mahāgaṇṭhipade majjhimagaṇṭhipade ca vuttaṃ. Idamevettha sundarataraṃ “theyyacittasaṅkhāto",
  "tika-vin01t2:468_11": "eko cittakoṭṭhāso”ti vuttattā. Theyyasaṅkhātenāti theyyacittakoṭṭhāsena karaṇabhūtena,",
  "tika-vin01t2:468_12": "na vissāsatāvakālikādigāhavasappavattacittakoṭṭhāsenāti vuttaṃ hoti.",
  "tika-vin01t2:469_0": "Abhiyogavasenāti aḍḍakaraṇavasena. Abhiyuñjatīti codeti, aḍḍaṃ karotīti attho. Parikappitaṭṭhānanti",
  "tika-vin01t2:469_1": "okāsaparikappanavasena parikappitappadesaṃ. Suṅkaghātanti ettha rājūnaṃ deyyabhāgassa",
  "tika-vin01t2:469_2": "etaṃ adhivacanaṃ suṅkoti, so ettha haññati adatvā gacchantehīti suṅkaghāto. “Ettha",
  "tika-vin01t2:469_3": "paviṭṭhehi suṅko dātabbo”ti rukkhapabbatādisaññāṇena niyamitappadesassetaṃ adhivacanaṃ.",
  "tika-vin01t2:470": "Pañcavīsatiavahārakathāvaṇṇanā",
  "tika-vin01t2:471_0": "Ākulāti saṅkulā. Luḷitāti viloḷitā. Katthacīti ekissāya aṭṭhakathāyaṃ. Ekaṃ pañcakaṃ",
  "tika-vin01t2:471_1": "dassitanti “parapariggahitañca hoti, parapariggahitasaññī ca, garuko ca hoti parikkhāro",
  "tika-vin01t2:471_2": "pañcamāsako vā atirekapañcamāsako vā, theyyacittañca paccupaṭṭhitaṃ hoti, āmasati,",
  "tika-vin01t2:471_3": "āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassā”ti",
  "tika-vin01t2:471_4": "evaṃ vuttapañcaavahāraṅgāni ekaṃ pañcakanti dassitaṃ. Dve pañcakāni dassitānīti “chahākārehi",
  "tika-vin01t2:471_5": "adinnaṃ ādiyantassa āpatti pārājikassa. Na ca sakasaññī, na ca vissāsaggāhī, na ca",
  "tika-vin01t2:471_6": "tāvakālikaṃ, garuko ca hoti parikkhāro pañcamāsako vā atirekapañcamāsako vā, theyyacittañca",
  "tika-vin01t2:471_7": "paccupaṭṭhitaṃ hoti, āmasati, āpatti dukkaṭassa. Phandāpeti, āpatti thullaccayassa.",
  "tika-vin01t2:471_8": "Ṭhānā cāveti, āpatti pārājikassā”ti evaṃ vuttesu chasu padesu ekaṃ apanetvā avasesāni",
  "tika-vin01t2:471_9": "pañca padāni ekaṃ pañcakanti dassetvā heṭṭhā vuttapañcakañca gahetvā dve pañcakāni",
  "tika-vin01t2:471_10": "dassitāni. Ettha panāti “pañcahākārehi adinnaṃ ādiyantassā”tiādīsu. Sabbehipi padehīti",
  "tika-vin01t2:471_11": "“parapariggahitañca hotī”tiādīhi padehi. Labbhamānāniyeva pañcakānīti pañcavīsatiyā",
  "tika-vin01t2:471_12": "avahāresu labbhamānapañcakāni.",
  "tika-vin01t2:472_0": "Pañcannaṃ avahārānaṃ samūho pañcakaṃ, sako hattho sahattho, tena nibbatto, tassa",
  "tika-vin01t2:472_1": "vā sambandhīti sāhatthiko, avahāro. Sāhatthikādi pañcakaṃ sāhatthikapañcakanti ādipadavasena",
  "tika-vin01t2:472_2": "nāmalābho daṭṭhabbo kusalādittikassa kusalattikavohāro viya. Imināva nayena pubbapayogādi",
  "tika-vin01t2:472_3": "pañcakaṃ pubbapayogapañcakaṃ, theyyāvahārādi pañcakaṃ theyyāvahārapañcakanti nāmalābho",
  "tika-vin01t2:472_4": "daṭṭhabboti. Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin01t2:472_5": "Labbhamānapadavasenāti sāhatthikapañcake labbhamānassa nissaggiyāvahārapadassa vasena",
  "tika-vin01t2:472_6": "theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin01t2:473_0": "Āṇattiyā nibbatto avahāro āṇattiko. Nissajjanaṃ nissaggo, suṅkaghātaṭṭhāne parikappitokāse",
  "tika-vin01t2:473_1": "vā ṭhatvā bhaṇḍassa bahi pātanaṃ. Nissaggova nissaggiyo. Kiriyāsiddhito puretarameva",
  "tika-vin01t2:473_2": "pārājikāpattisaṅkhātaṃ atthaṃ sādhetīti atthasādhako. “Asukassa bhaṇḍaṃ yadā sakkosi,",
  "tika-vin01t2:473_3": "tadā avaharā”ti evarūpo hi āṇāpanapayogo parassa telakumbhiyā pādagghanakaṃ telaṃ",
  "tika-vin01t2:473_4": "avassaṃ pivanakānaṃ upāhanādīnaṃ nikkhepapayogo ca āṇattassa bhaṇḍaggahaṇato upāhanādīnaṃ",
  "tika-vin01t2:473_5": "telapātanato ca puretarameva pārājikāpattisaṅkhātaṃ atthaṃ sādheti. Sāhatthikapayogopi",
  "tika-vin01t2:473_6": "hi evarūpo atthasādhakoti vuccati. Vuttañhetaṃ mātikāṭṭhakathāyaṃ –",
  "tika-vin01t2:474_0": "“Atthasādhako nāma ‘asukassa bhaṇḍaṃ yadā sakkosi, tadā taṃ avaharā’ti āṇāpeti. Tattha",
  "tika-vin01t2:474_1": "sace paro anantarāyiko hutvā taṃ avaharati, āṇāpakassa āṇattikkhaṇeyeva pārājikaṃ.",
  "tika-vin01t2:474_2": "Parassa vā pana telakumbhiyā pādagghanakaṃ telaṃ avassaṃ pivanakāni upāhanādīni pakkhipati,",
  "tika-vin01t2:474_3": "hatthato muttamatteyeva pārājika”nti.",
  "tika-vin01t2:475_0": "Dhurassa nikkhipanaṃ dhuranikkhepo. Ārāmābhiyuñjanādīsu attano ca parassa ca dānaggahaṇesu",
  "tika-vin01t2:475_1": "nirussāhabhāvāpajjanaṃ. Sahatthā avaharatīti sahatthena gaṇhāti. “Asukassa bhaṇḍaṃ",
  "tika-vin01t2:475_2": "avaharā”ti aññaṃ āṇāpetīti etthāpi āṇāpakassa āṇattikkhaṇeyeva āpatti daṭṭhabbā.",
  "tika-vin01t2:475_3": "Yadi evaṃ imassa, atthasādhakassa ca ko visesoti? Taṅkhaṇaññeva gahaṇe niyuñjanaṃ",
  "tika-vin01t2:475_4": "āṇattikapayogo, kālantarena gahaṇatthaṃ niyogo atthasādhakoti ayametesaṃ viseso.",
  "tika-vin01t2:475_5": "Tenevāha – “asukassa bhaṇḍaṃ yadā sakkosi, tadā avaharāti āṇāpetī”ti. Ettha ca āṇāpanapayogova",
  "tika-vin01t2:475_6": "atthasādhakoti dassito, sāhatthikavasenapi atthasādhakapayogo pana upari āvi bhavissati.",
  "tika-vin01t2:475_7": "Dhuranikkhepo pana upanikkhittabhaṇḍavasena veditabboti idaṃ nidassanamattaṃ. Ārāmābhiyuñjanādīsupi",
  "tika-vin01t2:475_8": "tāvakālikabhaṇḍadeyyānaṃ adānepi eseva nayo.",
  "tika-vin01t2:476_0": "“Āṇattivasena pubbapayogo veditabbo”ti vuttattā anantarāyena gaṇhantassa ‘asukassa",
  "tika-vin01t2:476_1": "bhaṇḍaṃ avaharā’ti āṇāpanaṃ bhaṇḍaggahaṇato pubbattā pubbapayogo, payogena saha vattamāno",
  "tika-vin01t2:476_2": "avahāro sahapayogo, “asukaṃ nāma bhaṇḍaṃ harissāmā”ti saṃvidahitvā sammantayitvā",
  "tika-vin01t2:476_3": "avaharaṇaṃ saṃvidāvahāro. Saṅketakammaṃ nāma pubbaṇhādikālaparicchedavasena sañjānanakammaṃ,",
  "tika-vin01t2:476_4": "nimittakammaṃ nāma saññuppādanatthaṃ akkhinikhaṇanādinimittakaraṇaṃ. Ṭhānācāvanavasena",
  "tika-vin01t2:476_5": "sahapayogoti idaṃ pana nidassanamattaṃ daṭṭhabbaṃ, khilasaṅkamanādīsupi asati ca",
  "tika-vin01t2:476_6": "ṭhānācāvane sahapayogo daṭṭhabbo. Vuttañhetaṃ mātikāṭṭhakathāyaṃ “ṭhānācāvanavasena",
  "tika-vin01t2:476_7": "khilādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin01t2:477_0": "Theno vuccati coro, tassa bhāvo theyyaṃ, tena avaharaṇaṃ theyyāvahāro. Yo hi sandhicchedādīni",
  "tika-vin01t2:477_1": "katvā adissamāno avaharati, tulākūṭamānakūṭakūṭakahāpaṇādīhi vā vañcetvā gaṇhāti,",
  "tika-vin01t2:477_2": "tassevaṃ gaṇhato avahāro theyyāvahāro. Pasayha abhibhavitvā avaharaṇaṃ pasayhāvahāro.",
  "tika-vin01t2:477_3": "Yo hi pasayha balakkārena paresaṃ santakaṃ gaṇhāti gāmaghātakādayo viya, attano pattabalito",
  "tika-vin01t2:477_4": "vā vuttanayena adhikaṃ gaṇhāti rājabhaṭādayo viya, tassevaṃ gaṇhato avahāro pasayhāvahāro.",
  "tika-vin01t2:477_5": "Bhaṇḍavasena ca okāsavasena ca parikappetvā avaharaṇaṃ parikappāvahāro. Tiṇapaṇṇādīhi",
  "tika-vin01t2:477_6": "aṅgulimuddikādiṃ paṭicchādetvā pacchā tassa paṭicchannassa avaharaṇaṃ paṭicchannāvahāro.",
  "tika-vin01t2:477_7": "Kusaṃ saṅkāmetvā avaharaṇaṃ kusāvahāro.",
  "tika-vin01t2:478_0": "Tulayitvāti upaparikkhitvā. Sāmīcīti vattaṃ, āpatti pana natthīti adhippāyo. Mahājanasammaddoti",
  "tika-vin01t2:478_1": "mahājanasaṅkhobho. Bhaṭṭhe janakāyeti apagate janakāye. “Idañca kāsāvaṃ attano santakaṃ",
  "tika-vin01t2:478_2": "katvā etasseva bhikkhuno dehī”ti kiṃkāraṇā evamāha? Cīvarasāmikena yasmā dhuranikkhepo",
  "tika-vin01t2:478_3": "kato, tasmā tassa adinnaṃ gahetuṃ na vaṭṭati. Avahārakopi vippaṭisārassa uppannakālato",
  "tika-vin01t2:478_4": "paṭṭhāya cīvarasāmikaṃ pariyesanto vicarati “dassāmī”ti, cīvarasāmikena ca “mameta”nti",
  "tika-vin01t2:478_5": "vutte etenapi avahārakena ālayo pariccatto, tasmā evamāha. Yadi evaṃ cīvarasāmikoyeva",
  "tika-vin01t2:478_6": "“attano santakaṃ gaṇhāhī”ti kasmā na vuttoti? Ubhinnampi kukkuccavinodanatthaṃ. Kathaṃ?",
  "tika-vin01t2:478_7": "Avahārakassa “mayā sahatthena na dinnaṃ, bhaṇḍadeyyameta”nti kukkuccaṃ uppajjeyya,",
  "tika-vin01t2:478_8": "itarassa “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.",
  "tika-vin01t2:479": "Samagghanti appagghaṃ. Dāruatthaṃ pharatīti dārūhi kattabbakiccaṃ sādheti. Mayi santetiādi sabbaṃ raññā pasādena vuttaṃ, “therena pana ananucchavikaṃ kata”nti na maññitabbaṃ.",
  "tika-vin01t2:480": "Ekadivasaṃ dantakaṭṭhacchedanādinā yā ayaṃ agghahāni vuttā, sā sabbā bhaṇḍasāminā",
  "tika-vin01t2:481_0": "Kiṇitvā gahitameva sandhāya vuttā, sabbaṃ panetaṃ aṭṭhakathācariyappamāṇena gahetabbaṃ.",
  "tika-vin01t2:481_1": "Pāsāṇañca sakkharañca pāsāṇasakkharaṃ. Dhāreyyatthaṃ vicakkhaṇoti imasseva vivaraṇaṃ",
  "tika-vin01t2:481_2": "“āpattiṃ vā anāpattiṃ vā”tiādi.",
  "tika-vin01t2:482": "Pañcavīsatiavahārakathāvaṇṇanā niṭṭhitā.",
  "tika-vin01t2:483_0": "Akkhadassāti ettha akkha-saddena kira vinicchayasālā vuccati. Tattha nisīditvā vajjāvajjaṃ",
  "tika-vin01t2:483_1": "passantīti akkhadassā vuccanti dhammavinicchanakā. Haneyyunti ettha hananaṃ nāma",
  "tika-vin01t2:483_2": "hatthapādādīhi pothanañceva sīsādicchedanañca hotīti āha – “haneyyunti potheyyuñceva",
  "tika-vin01t2:483_3": "chindeyyuñcā”ti. Teneva padabhājaniyañca “hatthena vā pādena vā kasāya vā vettena",
  "tika-vin01t2:483_4": "vā aḍḍhadaṇḍakena vā chejjāya vā haneyyu”nti vuttaṃ. Tattha aḍḍhadaṇḍakenāti dvihatthappamāṇena",
  "tika-vin01t2:483_5": "rassamuggarena veḷupesikāya vā. Chejjāyāti hatthapādasīsādīnaṃ chedanena. Nīhareyyunti",
  "tika-vin01t2:483_6": "gāmanigamādito nīhareyyuṃ. Corosi…pe… thenosīti ettha “paribhāseyyu”nti padaṃ ajjhāharitvā",
  "tika-vin01t2:483_7": "attho veditabboti āha “corosīti evamādīni ca vatvā paribhāseyyu”nti.",
  "tika-vin01t2:484_0": "93. Yaṃ taṃ bhaṇḍaṃ dassitanti sambandho. Yattha yattha ṭhitanti bhūmiādīsu yattha",
  "tika-vin01t2:484_1": "yattha ṭhitaṃ. Yathā yathā ādānaṃ gacchatīti bhūmiādīsu ṭhitaṃ bhaṇḍaṃ sabbaso aggahaṇepi",
  "tika-vin01t2:484_2": "yena yena ākārena gahaṇaṃ upagacchati.",
  "tika-vin01t2:485": "Bhūmaṭṭhakathāvaṇṇanā",
  "tika-vin01t2:486_0": "94. Phandāpeti, sabbattha dukkaṭamevāti ettha “uṭṭhahissāmī”ti phandāpetvā puna anuṭṭhahitvā",
  "tika-vin01t2:486_1": "tattheva sayantassapi aṅgapaccaṅgaṃ aphandāpetvā ekapayogena uṭṭhahantassapi dukkaṭamevāti",
  "tika-vin01t2:486_2": "daṭṭhabbaṃ. Aññasmiṃ vā gamanassa anupakāreti yathā dvārapidahane kumbhiṭṭhānagamanassa",
  "tika-vin01t2:486_3": "anupakārattā anāpatti, evaṃ aññasmiṃ vā gamanassa anupakāre kāyavacīkamme anāpatti.",
  "tika-vin01t2:486_4": "Vācāya vācāyāti ekekatthadīpikāya vācāya vācāya. Upaladdhoti ñāto. Puññāni ca karissāmāti",
  "tika-vin01t2:486_5": "ettha “musāvādaṃ katvā puññāni karissāmāti vadantassa dukkaṭamevā”ti tīsupi gaṇṭhipadesu",
  "tika-vin01t2:486_6": "vuttaṃ, taṃ imasmiṃyeva padese aṭṭhakathāvacanena virujjhati. Tathā hi “yaṃ yaṃ vacanaṃ",
  "tika-vin01t2:486_7": "musā, tattha tattha pācittiya”nti ca “na hi adinnādānassa pubbapayoge pācittiyaṭṭhāne",
  "tika-vin01t2:486_8": "dukkaṭaṃ nāma atthī”ti ca vakkhati. Evaṃ pana vutte na virujjhati “musāvādaṃ katvā",
  "tika-vin01t2:486_9": "puññāni ca karissāmāti vadantassa pācittiyena saddhiṃ dukkaṭa”nti. Tathā hi “akappiyapathaviṃ",
  "tika-vin01t2:486_10": "khaṇantānaṃ dukkaṭehi saddhiṃ pācittiyānīti mahāpaccariyaṃ vutta”nti ca “yathā ca",
  "tika-vin01t2:486_11": "idha, evaṃ sabbattha pācittiyaṭṭhāne dukkaṭā na muccatī”ti ca vakkhati. Sace pana",
  "tika-vin01t2:486_12": "kusalacitto “puññāni karissāmā”ti vadati, anāpatti “buddhapūjaṃ vā dhammapūjaṃ vā",
  "tika-vin01t2:486_13": "saṅghabhattaṃ vā karissāmāti kusalaṃ uppādeti, kusalacittena gamane anāpattī”ti ca",
  "tika-vin01t2:486_14": "“yathā ca idha, evaṃ sabbattha atheyyacittassa anāpattī”ti ca vakkhamānattā.",
  "tika-vin01t2:487_0": "Pamādalikhitanti veditabbanti aparabhāge potthakāruḷhakāle pamajjitvā likhitanti",
  "tika-vin01t2:487_1": "veditabbaṃ. Pāḷiyaṃ sesaaṭṭhakathāsu ca “kudālaṃ vā piṭakaṃ vā”ti idameva dvayaṃ",
  "tika-vin01t2:487_2": "vatvā vāsipharasūnaṃ avuttattā tesampi saṅkhepaṭṭhakathādīsu āgatabhāvaṃ dassetuṃ",
  "tika-vin01t2:487_3": "“saṅkhepaṭṭhakathāyaṃ pana mahāpaccariyañcā”tiādi vuttaṃ. Theyyacittena katattā “dukkaṭehi",
  "tika-vin01t2:487_4": "saddhiṃ pācittiyānī”ti vuttaṃ. Tato paraṃ sabbakiriyāsūti bījaggahaṇato paraṃ kattabbakiriyāsu.",
  "tika-vin01t2:487_5": "Sabbaṃ purimanayenevāti yāva piṭakapariyosānā hatthavārapadavāresu dukkaṭaṃ.",
  "tika-vin01t2:488_0": "Therehi dassitanti pubbapayogasahapayogadukkaṭesu asammohatthaṃ samodhānetvā dhammasaṅgāhakattherehi",
  "tika-vin01t2:488_1": "dassitaṃ. “Sabbesampi dukkaṭānaṃ imesuyeva aṭṭhasu saṅgahetabbabhāvato itarehi sattahi",
  "tika-vin01t2:488_2": "dukkaṭehi vinimuttaṃ vinayadukkaṭeyeva saṅgahetabba”nti vadanti. Dasavidhaṃ ratananti",
  "tika-vin01t2:488_3": "“muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅgo masāragalla”nti",
  "tika-vin01t2:488_4": "evamāgataṃ dasavidhaṃ ratanaṃ.",
  "tika-vin01t2:489": "“Maṇi muttā veḷuriyo ca saṅkho,",
  "tika-vin01t2:490": "Silā pavāḷaṃ rajatañca hemaṃ;",
  "tika-vin01t2:491": "Salohitaṅgañca masāragallaṃ,",
  "tika-vin01t2:492": "Daseti dhīro ratanāni jaññā”ti. –",
  "tika-vin01t2:493": "Hi vuttaṃ.",
  "tika-vin01t2:494_0": "Sattavidhaṃ dhaññanti sāli vīhi yavo kaṅgu kudrūso varako godhumoti idaṃ sattavidhaṃ",
  "tika-vin01t2:494_1": "dhaññaṃ. Āvudhabhaṇḍādinti ādi-saddena tūriyabhaṇḍaitthirūpādiṃ saṅgaṇhāti. Anāmasitabbe",
  "tika-vin01t2:494_2": "vatthumhi dukkaṭaṃ anāmāsadukkaṭaṃ. Durupaciṇṇadukkaṭanti “na kattabba”nti vāritassa",
  "tika-vin01t2:494_3": "katattā duṭṭhu āciṇṇaṃ caritanti durupaciṇṇaṃ, tasmiṃ dukkaṭaṃ durupaciṇṇadukkaṭaṃ.",
  "tika-vin01t2:494_4": "Vinaye paññattaṃ dukkaṭaṃ vinayadukkaṭaṃ. “Saṅghabhedāya parakkamatī”ti sutvā taṃnivāraṇatthāya",
  "tika-vin01t2:494_5": "ñāte atthe avadantassa ñātadukkaṭaṃ. Ekādasa samanubhāsanā nāma bhikkhupātimokkhe",
  "tika-vin01t2:494_6": "cattāro yāvatatiyakā saṅghādisesā, ariṭṭhasikkhāpadanti pañca, bhikkhunīpātimokkhe",
  "tika-vin01t2:494_7": "ekaṃ yāvatatiyakaṃ pārājikaṃ, cattāro saṅghādisesā, caṇḍakāḷīsikkhāpadanti cha. Vassāvāsādiṃ",
  "tika-vin01t2:494_8": "paṭissuṇitvā na sampādentassa paṭissavanimittaṃ dukkaṭaṃ paṭissavadukkaṭaṃ.",
  "tika-vin01t2:495": "Pubbasahapayoge ca, anāmāsadurupaciṇṇe;",
  "tika-vin01t2:496": "Vinaye ceva ñāte ca, ñattiyā ca paṭissave;",
  "tika-vin01t2:497": "Aṭṭhete dukkaṭā vuttā, vinaye vinayaññunā.",
  "tika-vin01t2:498_0": "Sahapayogato paṭṭhāya cettha purimā purimā āpattiyo paṭippassambhantīti āha “atha",
  "tika-vin01t2:498_1": "dhuranikkhepaṃ akatvā”tiādi. Tattha “dhuranikkhepaṃ akatvā”ti vuttattā dhuranikkhepaṃ",
  "tika-vin01t2:498_2": "katvā khaṇantassa purimāpattiyo na paṭippassambhantīti daṭṭhabbaṃ. Viyūhanadukkaṭaṃ",
  "tika-vin01t2:498_3": "paṭippassambhati, uddharaṇadukkaṭe patiṭṭhātīti idaṃ pāḷiyaṃ āgatānukkamena dassetuṃ",
  "tika-vin01t2:498_4": "vuttaṃ. Yadi pana paṃsuṃ uddharitvā saussāhova puna khaṇati, uddharaṇadukkaṭaṃ paṭippassambhati,",
  "tika-vin01t2:498_5": "khaṇanadukkaṭe patiṭṭhāti.",
  "tika-vin01t2:499_0": "Kataṃ karaṇaṃ kiriyāti atthato ekanti āha “virūpā sā kiriyā”ti. Idāni vuttamevatthaṃ",
  "tika-vin01t2:499_1": "parivārapāḷiyā nidassento “vuttampi ceta”ntiādimāha. Tattha aparaddhaṃ viraddhaṃ",
  "tika-vin01t2:499_2": "khalitanti sabbametaṃ yañca dukkaṭanti ettha vuttassa dukkaṭassa pariyāyavacanaṃ.",
  "tika-vin01t2:499_3": "Yañhi duṭṭhu kataṃ, virūpaṃ vā kataṃ, taṃ dukkaṭaṃ. Taṃ panetaṃ yathā satthārā vuttaṃ,",
  "tika-vin01t2:499_4": "evaṃ akatattā aparaddhaṃ, kusalaṃ virajjhitvā pavattattā viraddhaṃ, ariyavaṃsappaṭipadaṃ",
  "tika-vin01t2:499_5": "anāruḷhattā khalitaṃ. Yaṃ manusso kareti idaṃ panettha opammanidassanaṃ. Tassattho",
  "tika-vin01t2:499_6": "– yathā yaṃ loke manusso āvi vā yadi vā raho pāpaṃ karoti, taṃ dukkaṭanti pavedenti,",
  "tika-vin01t2:499_7": "evamidampi buddhapaṭikuṭṭhena lāmakabhāvena pāpaṃ, tasmā dukkaṭanti veditabbanti.",
  "tika-vin01t2:500_0": "Yathā dukkhā, kucchitā vā gati dugatīti vattabbe “duggatī”ti vuttaṃ, yathā ca kaṭukaṃ",
  "tika-vin01t2:500_1": "phalametassāti kaṭukaphalanti vattabbe “kaṭukapphala”nti vuttaṃ, evamidhāpi thūlattā",
  "tika-vin01t2:500_2": "accayattā ca thūlaccayanti vattabbe “thullaccaya”nti vuttanti dassetuṃ “samparāye",
  "tika-vin01t2:500_3": "ca duggatī”tiādimāha. Saṃyoge pana kate saṃyogaparassa rassattaṃ siddhamevāti manasi",
  "tika-vin01t2:500_4": "katvā “saṃyogabhāvo veditabbo”ti ettakameva vuttaṃ. Ekassa mūleti ekassa santike.",
  "tika-vin01t2:500_5": "Accayo tena samo natthīti desanāgāmīsu accayesu tena samo thūlo accayo natthi. Tenetaṃ",
  "tika-vin01t2:500_6": "iti vuccatīti thūlattā accayassa etaṃ thullaccayanti vuccatīti attho.",
  "tika-vin01t2:501_0": "“Sabbatthāpi āmasane dukkaṭaṃ phandāpane thullaccayañca visuṃ visuṃ theyyacittena",
  "tika-vin01t2:501_1": "āmasanaphandāpanapayogaṃ karontasseva hoti, ekapayogena gaṇhantassa pana uddhāre",
  "tika-vin01t2:501_2": "pārājikameva, na dukkaṭathullaccayānī”ti vadanti. Sahapayogaṃ pana akatvāti ettha",
  "tika-vin01t2:501_3": "“pubbapayoge āpannāpattīnaṃ paṭippassaddhiyā abhāvato sahapayogaṃ katvāpi lajjidhammaṃ",
  "tika-vin01t2:501_4": "okkantena pubbapayoge āpannāpattiyo desetabbā”ti tīsupi gaṇṭhipadesu vuttaṃ. Aṭṭhakathāvacanaṃ",
  "tika-vin01t2:501_5": "pana kate sahapayoge pubbapayoge āpannāpattīnampi paṭippassaddhiṃ dīpeti, aññathā",
  "tika-vin01t2:501_6": "“sahapayogaṃ pana akatvā”ti idaṃ visesanameva niratthakaṃ siyā. Yañca heṭṭhā vuttaṃ",
  "tika-vin01t2:501_7": "“sace panassa tatthajātake tiṇarukkhalatādimhi chinnepi lajjidhammo okkamati, saṃvaro",
  "tika-vin01t2:501_8": "uppajjati, chedanapaccayā dukkaṭaṃ desetvā muccatī”ti, tampi sahapayoge kate pubbapayoge",
  "tika-vin01t2:501_9": "āpannāpattīnaṃ paṭippassaddhimeva dīpeti sahapayoge chedanapaccayā āpannadukkaṭasseva",
  "tika-vin01t2:501_10": "desanāya vuttattā. Sahapayogato paṭṭhāyevāti ca idaṃ sahapayogaṃ pattassa tato pubbe",
  "tika-vin01t2:501_11": "āpannānaṃ pubbapayogāpattīnampi paṭippassaddhiṃ dīpeti. Tena hi ayamattho viññāyati",
  "tika-vin01t2:501_12": "“yāva sahapayogaṃ na pāpuṇāti, tāva pubbe āpannāpattīnaṃ paṭippassaddhi na hoti,",
  "tika-vin01t2:501_13": "sahapayogaṃ pattakālato pana paṭṭhāya tāsampi paṭippassaddhi hotī”ti, tasmā suṭṭhu",
  "tika-vin01t2:501_14": "upaparikkhitvā yuttataraṃ gahetabbaṃ.",
  "tika-vin01t2:502_0": "Bahukāpi āpattiyo hontu, ekameva desetvā muccatīti etthāyamadhippāyo – sace khaṇanaviyūhanuddharaṇesu",
  "tika-vin01t2:502_1": "dasa dasa katvā āpattiyo āpannā, tāsu uddharaṇe dasa āpattiyo desetvā muccati visabhāgakiriyaṃ",
  "tika-vin01t2:502_2": "patvā purimāpurimāpattīnaṃ paṭippassaddhattāti. Jātivasena pana samānakiriyāya āpannāpattiyo",
  "tika-vin01t2:502_3": "ekattena gahetvā “ekameva desetvā”ti vuttaṃ, tasmā imināpi kurundaṭṭhakathāvacanena",
  "tika-vin01t2:502_4": "paṭhamaṃ mahāaṭṭhakathāyaṃ vuttapurimāpattipaṭippassaddhimeva samatthayati, na pana",
  "tika-vin01t2:502_5": "ubhinnaṃ aṭṭhakathānaṃ atthato nānākaraṇaṃ atthi. Aparampettha pakāraṃ vaṇṇayanti",
  "tika-vin01t2:502_6": "“samānakiriyāsupi purimapurimakhaṇanapaccayā āpannāpattiyo pacchimapacchimakhaṇanaṃ",
  "tika-vin01t2:502_7": "patvā paṭippassambhantīti iminā adhippāyena ‘paṃsukhaṇanādīsu ca lajjidhamme uppanne",
  "tika-vin01t2:502_8": "bahukāpi āpattiyo hontu, ekameva desetvā muccatīti kurundaṭṭhakathāyaṃ vutta”’nti.",
  "tika-vin01t2:502_9": "“Evañca sati ‘bahukāpi āpattiyo hontū’ti na vattabbaṃ bhaveyya, vuttañca, tasmā visabhāgakiriyameva",
  "tika-vin01t2:502_10": "patvā purimāpattīnaṃ paṭippassaddhiṃ icchanteneva bahukāsupi āpattīsu ekameva desetvā",
  "tika-vin01t2:502_11": "muccatīti imasmiṃ ṭhāne visuṃyeveko desanākkamo dassito”tipi vadanti. Ayametesaṃ",
  "tika-vin01t2:502_12": "adhippāyo – yathā idha purimāpattīnaṃ paṭippassaddhi aṭṭhakathācariyappamāṇena gahitā,",
  "tika-vin01t2:502_13": "evaṃ bahukāsupi āpattīsu ekameva desetvā muccatīti idampi idha aṭṭhakathācariyappamāṇatoyeva",
  "tika-vin01t2:502_14": "veditabbaṃ. Yathā ca pāḷiyaṃ pācittiyaṭṭhānepi dukkaṭameva hotīti idha āveṇikaṃ katvā",
  "tika-vin01t2:502_15": "āpattiviseso dassito, evaṃ purimāpattīnaṃ paṭippassaddhiviseso ca desanāviseso ca",
  "tika-vin01t2:502_16": "aṭṭhakathācariyehi dassitoti.",
  "tika-vin01t2:503_0": "Heṭṭhato osīdentoti “sāmikesu āgantvā apassitvā gatesu gaṇhissāmī”ti theyyacittena",
  "tika-vin01t2:503_1": "heṭṭhābhūmiyaṃ osīdento. Bundenāti kumbhiyā heṭṭhimatalena. Evaṃ ekaṭṭhāne ṭhitāya",
  "tika-vin01t2:503_2": "kumbhiyā ṭhānācāvanaṃ chahi ākārehi veditabbanti sambandho. Valayaṃ nīharati, pārājikanti",
  "tika-vin01t2:503_3": "ākāsagataṃ akatvā ghaṃsitvā nīharantassa chinnakoṭito nīhaṭamatte pārājikaṃ. Ito",
  "tika-vin01t2:503_4": "cito ca sāretīti ghaṃsantoyeva ākāsagataṃ akatvā sāreti.",
  "tika-vin01t2:504_0": "Chinnamatte pārājikanti avassaṃ ce patati, chinnamatte pārājikaṃ. Paricchedoti “pañcamāsakaṃ",
  "tika-vin01t2:504_1": "vā atirekapañcamāsakaṃ vā”ti vuttagaṇanaparicchedo. Apabyūhantoti “heṭṭhā ṭhitaṃ",
  "tika-vin01t2:504_2": "gaṇhissāmī”ti hatthena dvidhā karonto. Upaḍḍhakumbhiyanti upaḍḍhapuṇṇāya kumbhiyā.",
  "tika-vin01t2:504_3": "Nanu ca aṭṭhakathācariyappamāṇena saṅkhepaṭṭhakathādīsu vuttampi kasmā na gahetabbanti",
  "tika-vin01t2:504_4": "āha – “vinayavinicchaye hi āgate garuke ṭhātabba”nti. Vinayadhammatāti vinayagarukānaṃ",
  "tika-vin01t2:504_5": "dhammatā. Vinayagarukā hi vinayavinicchaye āgate garuke tiṭṭhanti. Vinayagarukatābyāpanatthañhi",
  "tika-vin01t2:504_6": "vinayagarukoyevettha vinaya-saddena vutto, vinayassa vā esā dhammatā tesaṃ garugāravaṭṭhānassa vinayavisayattā.",
  "tika-vin01t2:505_0": "Idāni saṅkhepaṭṭhakathādīsu vuttaṃ pāḷiyāpi na sametīti dassento āha “apicā”tiādi.",
  "tika-vin01t2:505_1": "Bhājananti pattādibhājanaṃ. Pattādiṃ apūretvā gaṇhantassa anuddhaṭepi mukhavaṭṭiparicchedo",
  "tika-vin01t2:505_2": "hoti, pūretvā gaṇhantassa pana uddharaṇakāle hotīti āha “mukhavaṭṭiparicchedena vā",
  "tika-vin01t2:505_3": "uddhārena vā”ti. Yadā pana telakumbhīādīsu telādīnaṃ abahubhāvato bhājanaṃ nimujjāpetvā",
  "tika-vin01t2:505_4": "gaṇhituṃ na sakkā hoti, tadā mukhavaṭṭiparicchedeneva hoti. Cikkananti thaddhaṃ.",
  "tika-vin01t2:505_5": "Ākaḍḍhanavikaḍḍhanayogganti ettha abhimukhaṃ kaḍḍhanaṃ ākaḍḍhanaṃ, parato kaḍḍhanaṃ",
  "tika-vin01t2:505_6": "vikaḍḍhanaṃ. Paṭinīharitunti attano bhājanato paṭinīharituṃ. Hatthato muttamatte",
  "tika-vin01t2:505_7": "pārājikanti theyyacittena parasantakaggahaṇapayogassa katattā. Mahāaṭṭhakathāyameva",
  "tika-vin01t2:505_8": "“sacepi mariyādaṃ dubbalaṃ katvā sukkhataḷākassa udakanibbahanaṭṭhānaṃ udakaniddhamanatumbaṃ",
  "tika-vin01t2:505_9": "vā pidahati, aññato ca gamanamagge vā pāḷiṃ bandhati, sukkhamātikaṃ vā ujuṃ karoti,",
  "tika-vin01t2:505_10": "pacchā deve vuṭṭhe udakaṃ āgantvā mariyādaṃ bhindati, sabbattha bhaṇḍadeyya”nti vuttattā",
  "tika-vin01t2:505_11": "“taṃ pana tattheva sukkhataḷāke sukkhamātikāya ujukaraṇavinicchayena virujjhatī”ti vuttaṃ.",
  "tika-vin01t2:506_0": "Avahāralakkhaṇanti pañcavīsatiyā avahāresu ekampi avahāralakkhaṇaṃ, ṭhānācāvanapayogo",
  "tika-vin01t2:506_1": "eva vā. Uddhāreti kumbhiyā phuṭṭhaṭṭhānato kesaggamattepi uddhaṭe. Yuttanti ṭhānācāvanapayogasabbhāvato",
  "tika-vin01t2:506_2": "yuttaṃ. Saṅgopanatthāyāti iminā suddhacittataṃ dasseti. Palibujjhissatīti nivāressati.",
  "tika-vin01t2:506_3": "Vuttanayeneva pārājikanti hatthato muttamatteyeva pārājikaṃ. Suddhacittova uddharatīti",
  "tika-vin01t2:506_4": "kumbhiyaṃ telassa ākiraṇato puretarameva suddhacitto nikkhipitvā pacchā suddhacittova",
  "tika-vin01t2:506_5": "uddharati. Neva avahāroti theyyacittena avaharaṇapayogassa akatattā. Attano bhājanattā",
  "tika-vin01t2:506_6": "pana “na gīvā”ti vuttaṃ, anāpattimattameva vuttaṃ, na pana evaṃ vicāritanti adhippāyo.",
  "tika-vin01t2:506_7": "Atha vā anāpattimattameva vuttanti imināpi tattha “gīvā”ti vacanābhāvato “na gīvā”ti",
  "tika-vin01t2:506_8": "pubbe vuttamahāaṭṭhakathāvādameva patiṭṭhāpeti, pacchā dassitena kurundivādenapi",
  "tika-vin01t2:506_9": "mahāaṭṭhakathāvādova samatthito. Attano bhaṇḍanti telākiraṇato puretarameva attano",
  "tika-vin01t2:506_10": "kumbhiyaṃ suddhacittena ṭhapitaṃ pītatelaṃ attano parikkhāraṃ. Sammohaṭṭhānanti āpattivinicchayavasena sammohaṭṭhānaṃ.",
  "tika-vin01t2:507_0": "Bahigataṃ nāma hotīti tato paṭṭhāya telassa aṭṭhānabhāvato adhomukhabhāvato ca bahigataṃ",
  "tika-vin01t2:507_1": "nāma hoti. Anto paṭṭhāya chidde kariyamāne telassa nikkhamitvā gatagataṭṭhānaṃ bhājanasaṅkhyameva",
  "tika-vin01t2:507_2": "gacchatīti āha – “bāhirantato pādagghanake gaḷite pārājika”nti. Yathā tathā vā katassāti",
  "tika-vin01t2:507_3": "bāhirantato abbhantarato vā paṭṭhāya katassa. Majjhe ṭhapetvā katachiddeti majjhe",
  "tika-vin01t2:507_4": "thokaṃ kapālaṃ ṭhapetvā pacchā taṃ chindantena katachidde. “Mariyādacchedane anto",
  "tika-vin01t2:507_5": "ṭhatvā bahimukho chindanto bahi antena kāretabbo, bahi ṭhatvā antomukho chindanto",
  "tika-vin01t2:507_6": "anto antena kāretabbo, anto ca bahi ca chinditvā majjhe ṭhapetvā taṃ chindanto majjhena",
  "tika-vin01t2:507_7": "kāretabbo”ti vuttattā “taḷākassa ca mariyādabhedena sametī”ti vuttaṃ. Idamettha yuttanti",
  "tika-vin01t2:507_8": "anto ca bahi ca paṭṭhāya katachidde majjhena kāretabbo. Anto paṭṭhāya kate pana bāhirantena,",
  "tika-vin01t2:507_9": "bahi paṭṭhāya kate abbhantarena kāretabboti ayaṃ tippakāropi ettha vemaṭṭhachidde",
  "tika-vin01t2:507_10": "yutto. Udake katapayogassa abhāvato “ṭhānācāvanapayogassa abhāvā”ti vuttaṃ.",
  "tika-vin01t2:508_0": "Aṭṭhakathāyaṃ tāva vuttanti mahāaṭṭhakathāyaṃ vuttaṃ. Patthinnassa khādanaṃ itarassa",
  "tika-vin01t2:508_1": "pānañca sappiādīnaṃ paribhogoti āha – “akhāditabbaṃ vā apātabbaṃ vā karotī”ti. Kathaṃ",
  "tika-vin01t2:508_2": "pana tathā karotīti āha “uccāraṃ vā passāvaṃ vā”tiādi. Kasmā panettha dukkaṭaṃ vuttanti",
  "tika-vin01t2:508_3": "āha “ṭhānācāvanassa natthitāya dukkaṭa”nti. Purimadvayanti bhedanaṃ chaḍḍanañca.",
  "tika-vin01t2:508_4": "Kasmā na sametīti āha “tañhī”tiādi. Kumbhijajjarakaraṇenāti puṇṇakumbhiyā jajjarakaraṇena.",
  "tika-vin01t2:508_5": "Mātikāujaukaraṇenāti udakapuṇṇāya mātikāya ujukaraṇena. Ekalakkhaṇanti bhedanaṃ kumbhijajjarakaraṇena",
  "tika-vin01t2:508_6": "chaḍḍanaṃ mātikāya ujukaraṇena saddhiṃ ekasabhāvaṃ ṭhānācāvanapayogasabbhāvato. Pacchimaṃ",
  "tika-vin01t2:508_7": "pana dvayanti jhāpanaṃ aparibhogakaraṇañca.",
  "tika-vin01t2:509_0": "Ettha evaṃ vinicchayaṃ vadantīti ettha mahāaṭṭhakathāyaṃ vutte eke ācariyā evaṃ vinicchayaṃ",
  "tika-vin01t2:509_1": "vadanti. Pacchimadvayaṃ sandhāya vuttanti ettha purimadvaye vinicchayo heṭṭhā vuttānusārena",
  "tika-vin01t2:509_2": "sakkā viññātunti tattha kiñci avatvā pacchimadvayaṃ sandhāya ṭhānācāvanassa natthitāya",
  "tika-vin01t2:509_3": "dukkaṭanti idaṃ vuttanti adhippāyo. Theyyacittenāti attano vā parassa vā kātukāmatāvasena",
  "tika-vin01t2:509_4": "uppannatheyyacittena. Vināsetukāmatāyāti hatthapādādiṃ chindanto viya kevalaṃ vināsetukāmatāya.",
  "tika-vin01t2:509_5": "Purimadvaye kiṃ hoti, kiṃ adhippāyena na kiñci vuttanti āha – “purimadvaye pana…pe…",
  "tika-vin01t2:509_6": "pārājika”nti. Tattha vuttanayena bhindantassa vā chaḍḍentassa vāti muggarena pothetvā",
  "tika-vin01t2:509_7": "bhindantassa udakaṃ vā vālikaṃ vā ākiritvā uttarāpentassāti attho. Ayuttanti ceti",
  "tika-vin01t2:509_8": "pāḷiyaṃ purimapadadvayepi dukkaṭasseva vuttattā “purimadvaye…pe… pārājikanti idaṃ",
  "tika-vin01t2:509_9": "ayutta”nti yadi tumhākaṃ siyāti attho. Nāti ayuttabhāvappasaṅgaṃ nisedhetvā tattha",
  "tika-vin01t2:509_10": "kāraṇamāha “aññathā gahetabbatthato”ti. Kathaṃ panettha attho gahetabboti āha “pāḷiyaṃ",
  "tika-vin01t2:509_11": "hī”tiādi. Nāsetukāmatāpakkhe heṭṭhā vuttanayeneva atthassa avirujjhanato “theyyacittapakkhe”ti",
  "tika-vin01t2:509_12": "vuttaṃ. “Evaṃ vinicchayaṃ vadantī”ti ito paṭṭhāya vuttassa sabbassapi ekasseva vacanattā",
  "tika-vin01t2:509_13": "“evameke vadantī”ti nigamanavasena vuttaṃ.",
  "tika-vin01t2:510_0": "Idāni yathāvuttavasena pāḷiyā atthe gayhamāne mahāaṭṭhakathāyaṃ catunnampi sāmaññato",
  "tika-vin01t2:510_1": "vuttassa pacchimadvayaṃ sandhāya vuttanti vacane visesābhāvato pāḷiyaṃ vuttesu catūsu",
  "tika-vin01t2:510_2": "padesu “chaḍḍeti vā aparibhogaṃ vā karotī”ti imesaṃ padānaṃ visesābhāvappasaṅgato",
  "tika-vin01t2:510_3": "ca sayaṃ aññathā pāḷiṃ aṭṭhakathañca saṃsanditvā atthaṃ dassetukāmo “ayaṃ panettha",
  "tika-vin01t2:510_4": "sāro”tiādimāha. Vinītavatthumhi “saṅghassa puñjakitaṃ tiṇaṃ theyyacitto jhāpesī”si",
  "tika-vin01t2:510_5": "vuttattā vinītavatthumhi tiṇajjhāpako viyāti imināva ṭhānā acāvetukāmovāti etthāpi",
  "tika-vin01t2:510_6": "theyyacittena ṭhānā acāvetukāmoti idaṃ vuttameva hotīti daṭṭhabbaṃ. Achaḍḍetukāmoyevāti",
  "tika-vin01t2:510_7": "etthāpi theyyacittenāti sambandhitabbaṃ. Idañhi theyyacittapakkhaṃ sandhāya vuttaṃ",
  "tika-vin01t2:510_8": "nāsetukāmatāpakkhassa vakkhamānattā. Tenevāha “nāsetukāmatāpakkhe panā”tiādi. Itarathāpi",
  "tika-vin01t2:510_9": "yujjatīti theyyacittābhāvā ṭhānā cāvetukāmassapi dukkaṭaṃ yujjatīti vuttaṃ hoti.",
  "tika-vin01t2:511": "Bhūmaṭṭhakathāvaṇṇanā niṭṭhitā.",
  "tika-vin01t2:512": "Ākāsaṭṭhakathāvaṇṇanā",
  "tika-vin01t2:513_0": "96. Ākāsaṭṭhakathāyaṃ mukhatuṇḍakenāti mukhaggena. Kalāpaggenāti piñchakalāpassa",
  "tika-vin01t2:513_1": "aggena. Pasāretīti gahaṇatthaṃ pasāreti. Aggahetvā vāti leḍḍuādīhi paharitvā nayanavasena",
  "tika-vin01t2:513_2": "aggahetvā vā. Ākāsaṭṭhavinicchaye vuccamānepi tappasaṅgena ākāsaṭṭhassa vehāsaṭṭhādibhāvamupagatepi",
  "tika-vin01t2:513_3": "asammohatthaṃ “yasmiṃ aṅge nilīyatī”tiādi vuttaṃ. Antovatthumhīti parikkhittavatthussa",
  "tika-vin01t2:513_4": "anto. Antogāmeti parikkhittassa gāmassa anto. Aparikkhitte pana vatthumhi, gāme vā",
  "tika-vin01t2:513_5": "ṭhitaṭṭhānameva ṭhānaṃ. Aṭavimukhaṃ karotīti araññābhimukhaṃ karoti. Rakkhatīti tena",
  "tika-vin01t2:513_6": "payogena tassa icchitaṭṭhānaṃ agatattā rakkhati. Bhūmiyā gacchantaṃ sandhāya “dutiyapadavāre",
  "tika-vin01t2:513_7": "vā”ti vuttaṃ. Gāmato nikkhantassāti parikkhittagāmato nikkhantassa. Kapiñjaro nāma ekā pakkhijāti.",
  "tika-vin01t2:514": "Ākāsaṭṭhakathāvaṇṇanā niṭṭhitā.",
  "tika-vin01t2:515": "Vehāsaṭṭhakathāvaṇṇanā",
  "tika-vin01t2:516_0": "97. Vehāsaṭṭhakathāyaṃ pana cīvaravaṃse ṭhapitassa cīvarassa ākaḍḍhane yathāvuttappadesātikkamo",
  "tika-vin01t2:516_1": "ekadvaṅgulamattākaḍḍhanena siyāti adhippāyena vuttaṃ “ekadvaṅgulamattākaḍḍhaneneva",
  "tika-vin01t2:516_2": "pārājika”nti. Idañca tādisaṃ nātimahantaṃ cīvaravaṃsadaṇḍakaṃ sandhāya vuttaṃ, mahante",
  "tika-vin01t2:516_3": "pana tato adhikamattākaḍḍhaneneva siyā. Rajjukena bandhitvāti ekāya rajjukoṭiyā cīvaraṃ",
  "tika-vin01t2:516_4": "bandhitvā aparāya koṭiyā cīvaravaṃsaṃ bandhitvā ṭhapitacīvaraṃ. Muttamatte aṭṭhatvā",
  "tika-vin01t2:516_5": "patanakasabhāvattā “mutte pārājika”nti vuttaṃ.",
  "tika-vin01t2:517_0": "Ekamekassa phuṭṭhokāsamatte atikkante pārājikanti bhittiṃ aphusāpetvā ṭhapitattā",
  "tika-vin01t2:517_1": "vuttaṃ. Bhittiṃ nissāya ṭhapitanti paṭipāṭiyā ṭhapitesu nāgadantādīsuyeva āropetvā",
  "tika-vin01t2:517_2": "bhittiṃ phusāpetvā ṭhapitaṃ. Paṇṇantaraṃ āropetvā ṭhapitāti aññehi ṭhapitaṃ sandhāya vuttaṃ.",
  "tika-vin01t2:518": "Vehāsaṭṭhakathāvaṇṇanā niṭṭhitā.",
  "tika-vin01t2:519": "Udakaṭṭhakathāvaṇṇanā",
  "tika-vin01t2:520_0": "98. Udakaṭṭhakathāyaṃ sandamānaudake nikkhittaṃ na tiṭṭhatīti āha “asandanake udake”ti.",
  "tika-vin01t2:520_1": "Anāpattīti hatthavārapadavāresu dukkaṭāpattiyā abhāvaṃ sandhāya vuttaṃ. Kaḍḍhatīti",
  "tika-vin01t2:520_2": "heṭṭhato osāreti. Uppalādīsūti ādi-saddena padumapuṇḍarīkādiṃ saṅgaṇhāti. Rattaṃ",
  "tika-vin01t2:520_3": "padumaṃ, setaṃ puṇḍarīkaṃ. Setaṃ vā padumaṃ, rattaṃ puṇḍarīkaṃ. Atha vā rattaṃ vā",
  "tika-vin01t2:520_4": "hotu setaṃ vā satapattaṃ padumaṃ, ūnasatapattaṃ puṇḍarīkaṃ. Vatthu pūratīti pārājikavatthu",
  "tika-vin01t2:520_5": "pahoti. Tasmiṃ chinnamatte pārājikanti udakato accuggatassa udakavinimuttaṭṭhānato",
  "tika-vin01t2:520_6": "chedanaṃ sandhāya vuttaṃ. Yaṃ vatthuṃ pūretīti yaṃ pupphaṃ pārājikavatthuṃ pūreti.",
  "tika-vin01t2:520_7": "Dasahi pupphehi katakalāpo hatthako, mahantaṃ kalāpaṃ katvā baddhaṃ bhārabaddhaṃ.",
  "tika-vin01t2:520_8": "Rajjukesu tiṇāni santharitvāti ettha “dve rajjukāni udakapiṭṭhe ṭhapetvā tesaṃ upari",
  "tika-vin01t2:520_9": "tiriyato tiṇāni santharitvā tesaṃ upari bandhitvā vā abandhitvā vā tiriyatoyeva pupphāni",
  "tika-vin01t2:520_10": "ṭhapetvā heṭṭhato gatāni dve rajjukāni ukkhipitvā pupphamatthake ṭhapentī”ti vadanti.",
  "tika-vin01t2:521_0": "Kesaggamattampi yathāṭhitaṭṭhānato cāvetīti pārimantena phuṭṭhokāsaṃ, orimantena",
  "tika-vin01t2:521_1": "kesaggamattaṃ cāveti. Sakalamudakanti daṇḍena phuṭṭhokāsagataṃ sakalamudakaṃ. Na",
  "tika-vin01t2:521_2": "udakaṃ ṭhānanti attanā kataṭṭhānassa aṭṭhānattā. Idaṃ ubhayanti ettha “bandhanaṃ",
  "tika-vin01t2:521_3": "amocetvā…pe… pārājika”nti idamevekaṃ, “paṭhamaṃ bandhanaṃ…pe… ṭhānaparicchedo”ti",
  "tika-vin01t2:521_4": "idaṃ dutiyaṃ. Paduminiyanti padumagacche. Uppāṭitāyāti parehi attano atthāya uppāṭitāya.",
  "tika-vin01t2:522": "Bahi ṭhapiteti udakato bahi ṭhapite. Hatthakavasena khuddakaṃ katvā",
  "tika-vin01t2:523_0": "Baddhaṃ kalāpabaddhaṃ. Muḷālanti kandaṃ. Pattaṃ vā pupphaṃ vāti idaṃ kaddamassa anto",
  "tika-vin01t2:523_1": "pavisitvā ṭhitaṃ sandhāya vuttaṃ. Sakalamudakanti vāpiādīsu pariyāpannaṃ sakalamudakaṃ.",
  "tika-vin01t2:523_2": "Niddhamanatumbanti vāpiyā udakassa nikkhamanamaggaṃ. Udakavāhakanti mahāmātikaṃ.",
  "tika-vin01t2:523_3": "Na avahāroti idaṃ pubbasadisaṃ na hotīti āha – “kasmā…pe… evarūpā hi tattha katikā”ti.",
  "tika-vin01t2:523_4": "Avahāro natthīti sabbasādhāraṇe apariggahaṭṭhāne gahitattā. Mātikaṃ āropetvāti khuddakamātikaṃ",
  "tika-vin01t2:523_5": "āropetvā. Maritvā…pe… tiṭṭhantīti ettha “matamacchānaṃyeva tesaṃ santakattā amate",
  "tika-vin01t2:523_6": "gaṇhantassa natthi avahāro”ti vadanti.",
  "tika-vin01t2:524": "Udakaṭṭhakathāvaṇṇanā niṭṭhitā.",
  "tika-vin01t2:525": "Nāvaṭṭhakathāvaṇṇanā",
  "tika-vin01t2:526_0": "99. Nāvaṭṭhakathāyaṃ pana yā bandhanā muttamatte ṭhānā na cavatīti iminā caṇḍasote",
  "tika-vin01t2:526_1": "baddhanāvaṃ paṭikkhipati. Tāva dukkaṭanti “bandhanaṃ moceti, āpatti dukkaṭassā”ti",
  "tika-vin01t2:526_2": "evaṃ mocentassa paññattaṃ dukkaṭaṃ sandhāya vuttaṃ. Thullaccayampi pārājikampi hotīti",
  "tika-vin01t2:526_3": "ettha paṭhamaṃ ṭhānā acāvetvā mutte thullaccayaṃ, paṭhamaṃ ṭhānā cāvetvā mutte pārājikanti veditabbaṃ.",
  "tika-vin01t2:527_0": "“Pāse baddhasūkaro viyā”tiādinā vuttaṃ sandhāyāha “tattha yutti pubbe vuttā evā”ti.",
  "tika-vin01t2:527_1": "Vippanaṭṭhā nāvāti visamavātādīhi vināsaṃ patvā udake nimujjitvā heṭṭhā bhūmitalaṃ",
  "tika-vin01t2:527_2": "appatvā majjhe ṭhitaṃ sandhāya vadati. Teneva “adho vā opilāpentassa…pe… nāvātalena",
  "tika-vin01t2:527_3": "phuṭṭhokāsaṃ mukhavaṭṭiṃ atikkantamatte pārājika”nti vuttaṃ. Opilāpentassāti osīdāpentassa.",
  "tika-vin01t2:527_4": "Atikkantamatteti phuṭṭhokāsaṃ atikkantamatte. Eseva nayoti muttamatte pārājikanti dasseti.",
  "tika-vin01t2:528": "Nāvākaḍḍhanayoggamahāyottatāya yottakoṭito paṭṭhāya sakalampi “ṭhāna”nti vuttaṃ.",
  "tika-vin01t2:529_0": "Asatipi vāte yathā vātaṃ gaṇhāti, tathā ṭhapitattā “vātaṃ gaṇhāpetī”ti vuttaṃ. Balavā",
  "tika-vin01t2:529_1": "ca vāto āgammāti iminā asati vāte ayaṃ payogo katoti dasseti. Teneva “puggalassa",
  "tika-vin01t2:529_2": "natthi avahāro”ti vuttaṃ. Sati pana vāte kato payogo ṭhānācāvanapayogoyevāti mātikāujukaraṇe",
  "tika-vin01t2:529_3": "viya attheva avahāroti daṭṭhabbaṃ. Ṭhānācāvanapayogo na hotīti sukkhamātikāujukaraṇe",
  "tika-vin01t2:529_4": "viya asati vāte katapayogattā. Bhaṇḍadeyyaṃ pana hotīti nāvāsāmikassa bhaṇḍadeyyaṃ hoti.",
  "tika-vin01t2:530": "Nāvaṭṭhakathāvaṇṇanā niṭṭhitā.",
  "tika-vin01t2:531": "Yānaṭṭhakathāvaṇṇanā",
  "tika-vin01t2:532_0": "100. Yānaṭṭhakathāyaṃ dukayuttassāti dvīhi goṇehi yuttassa. Ayuttakanti goṇehi ayuttaṃ.",
  "tika-vin01t2:532_1": "Kappakatāti yathā dvīhi bhāgehi heṭṭhā patiṭṭhāti, evaṃ katā. Tīṇi vā cattāri vā",
  "tika-vin01t2:532_2": "ṭhānānīti akappakatāya upatthambhaniyā vasena tīṇi ṭhānāni, kappakatāya vasena cattāri",
  "tika-vin01t2:532_3": "ṭhānānīti. Tathā pathaviyaṃ ṭhapitassa tīṇi ṭhānānīti sambandho. Tanti phalakassa",
  "tika-vin01t2:532_4": "vā dārukassa vā upari ṭhapitaṃ pathaviyaṃ ṭhapitañca. Dvīhi akkhasīsehīti dvīhi akkhakoṭīhi.",
  "tika-vin01t2:532_5": "Dārūnaṃ upari ṭhapitassāti dvinnaṃ dārūnaṃ upari dvīhi akkhakoṭīhi olambetvā sakaṭasālāyaṃ",
  "tika-vin01t2:532_6": "ṭhapitassa. Heṭṭhimatalassāti sakaṭabāhāya bhūmiṃ phusitvā ṭhitassa heṭṭhimabhāgassa.",
  "tika-vin01t2:532_7": "Sesaṃ nāvāyaṃ vuttasadisanti iminā “yadi pana taṃ evaṃ gacchantaṃ pakatigamanaṃ upacchinditvā",
  "tika-vin01t2:532_8": "aññaṃ disābhāgaṃ neti, pārājikaṃ. Sayameva yaṃ kañci gāmaṃ sampattaṃ ṭhānā acāventova",
  "tika-vin01t2:532_9": "vikkiṇitvā gacchati, nevatthi avahāro, bhaṇḍadeyyaṃ pana hotī”ti imaṃ nayaṃ atidissati.",
  "tika-vin01t2:533": "Yānaṭṭhakathāvaṇṇanā niṭṭhitā.",
  "tika-vin01t2:534": "Bhāraṭṭhakathāvaṇṇanā",
  "tika-vin01t2:535_0": "101. Bhāraṭṭhakathāyaṃ purimagale galavāṭakoti purimagale uparimagalavāṭako. Uraparicchedamajjheti",
  "tika-vin01t2:535_1": "urapariyantassa majjhe. Anāṇattattāti “asukaṭṭhānaṃ nehī”ti anāṇattattā. Yo cāyaṃ",
  "tika-vin01t2:535_2": "sīsabhāre vuttoti yo cāyaṃ vinicchayo sīsabhāre vutto. Sīsādīhi vā gahito hotūti",
  "tika-vin01t2:535_3": "sambandho. Tādisanti tappaṭicchādanasamatthaṃ.",
  "tika-vin01t2:536": "Bhāraṭṭhakathāvaṇṇanā niṭṭhitā.",
  "tika-vin01t2:537": "Ārāmaṭṭhakathāvaṇṇanā",
  "tika-vin01t2:538_0": "102. Ārāmaṭṭhakathāyaṃ bandhananti pupphānaṃ vaṇṭe patiṭṭhitaṭṭhānaṃ. Abhiyuñjatīti",
  "tika-vin01t2:538_1": "codeti aḍḍaṃ karoti. Adinnādānassa payogattāti sahapayogamāha vatthumhiyeva katapayogattā.",
  "tika-vin01t2:538_2": "Sahapayogavasena hetaṃ dukkaṭaṃ. Vinicchayappasutanti vinicchaye niyuttaṃ. Kakkhaḷoti",
  "tika-vin01t2:538_3": "dāruṇo. Dhuraṃ nikkhipatīti ussāhaṃ ṭhapeti, attano santakakaraṇe nirussāho hotīti",
  "tika-vin01t2:538_4": "attho. Kūṭaḍḍakārakopi sace dhuraṃ na nikkhipati, natthi avahāroti āha “sace sayampi",
  "tika-vin01t2:538_5": "katadhuranikkhepo hotī”ti. Sayampīti abhiyuñjakopi. Katadhuranikkhepoti “na dāni",
  "tika-vin01t2:538_6": "naṃ imassa dassāmī”ti evaṃ tassa dāne katadhuranikkhepo. Kiṅkārappaṭissāvibhāveti",
  "tika-vin01t2:538_7": "“kiṃ karomi kiṃ karomī”ti evaṃ kiṅkārameva paṭissuṇanto vicaratīti kiṅkārapaṭissāvī,",
  "tika-vin01t2:538_8": "tassa bhāvo kiṅkārapaṭissāvibhāvo, tasmiṃ, attano vasavattibhāveti vuttaṃ hoti.",
  "tika-vin01t2:539_0": "Ukkocaṃ datvāti lañjaṃ datvā. Kūṭavinicchayikānanti kūṭavinicchaye niyuttānaṃ vinayadharānaṃ.",
  "tika-vin01t2:539_1": "“Gaṇhā”ti avatvā “asāmikassa sāmiko aya”ntiādinā pariyāyena vuttepi tassa santakabhāvaṃ",
  "tika-vin01t2:539_2": "paricchinditvā pavattavacanattā kūṭavinicchayaṃ karontānaṃ kūṭasakkhīnañca pārājikameva.",
  "tika-vin01t2:539_3": "Asatipi cettha ṭhānācāvane ubhinnaṃ dhuranikkhepoyeva ṭhānācāvanaṭṭhāne tiṭṭhati.",
  "tika-vin01t2:539_4": "Imasmiṃ dhuranikkhepe pārājike sāmikassa vimatuppādanapayoge kate thullaccayaṃ, tasseva",
  "tika-vin01t2:539_5": "dhuranikkhepapayoge nipphādite pārājikaṃ. Sayaṃ parājayaṃ pāpuṇātīti kūṭaḍḍakārako parājayaṃ pāpuṇāti.",
  "tika-vin01t2:540": "Ārāmaṭṭhakathāvaṇṇanā niṭṭhitā.",
  "tika-vin01t2:541": "Vihāraṭṭhakathāvaṇṇanā",
  "tika-vin01t2:542_0": "103. Vihāraṭṭhakathāyaṃ vihāropi pariveṇampi āvāsopi vihārotveva saṅkhaṃ gacchatīti",
  "tika-vin01t2:542_1": "āha “vihāraṃ vā”tiādi. Tattha vihāranti mahāvihāraṃ. Pariveṇanti mahāvihārassa abbhantare",
  "tika-vin01t2:542_2": "visuṃ visuṃ pākāraparicchinnaṭṭhānaṃ. Āvāsanti ekaṃ āvasathaṃ. Abhiyoge katepi avahārassa",
  "tika-vin01t2:542_3": "asijjhanato vuttaṃ “abhiyogo na ruhatī”ti. Gaṇasantake pana paricchinnasāmikattā",
  "tika-vin01t2:542_4": "sakkā dhuraṃ nikkhipāpetunti āha “dīghabhāṇakādibhedassa pana gaṇassā”ti. Idhāpi",
  "tika-vin01t2:542_5": "sace ekopi dhuraṃ na nikkhipati, rakkhatiyeva. Sabbesaṃ dhuranikkhepeneva hi pārājikaṃ.",
  "tika-vin01t2:543": "Vihāraṭṭhakathāvaṇṇanā niṭṭhitā.",
  "tika-vin01t2:544": "Khettaṭṭhakathāvaṇṇanā",
  "tika-vin01t2:545_0": "104. Khettaṭṭhakathāyaṃ satta dhaññānīti sālivīhiyavakaṅgukudrūsavarakagodhumānaṃ",
  "tika-vin01t2:545_1": "vasena satta dhaññāni. Nirumbhitvā vātiādīsu “gaṇhantassā”ti paccekaṃ yojetabbaṃ.",
  "tika-vin01t2:545_2": "Tattha nirumbhitvā gahaṇaṃ nāma vīhisīsaṃ acchinditvā yathāṭhitameva hatthena gahetvā",
  "tika-vin01t2:545_3": "ākaḍḍhitvā bījamattasseva gahaṇaṃ. Ekamekanti ekamekaṃ vīhisīsaṃ. Uppāṭetvā vāti",
  "tika-vin01t2:545_4": "muggamāsādīni uddharitvā vā. Yasmiṃ bīje vātiādi nirumbhitvā gahaṇādīsu yathākkamaṃ",
  "tika-vin01t2:545_5": "yojetabbaṃ. Sālisīsādīni nirumbhitvā gaṇhantassa yasmiṃ bīje vatthu pūrati, ekamekaṃ",
  "tika-vin01t2:545_6": "hattheneva chinditvā gaṇhantassa yasmiṃ sīse vatthu pūrati, asitena lāyitvā gaṇhantassa",
  "tika-vin01t2:545_7": "yassaṃ muṭṭhiyaṃ vatthu pūrati, bahūni ekato uppāṭetvā gaṇhantassa yasmiṃ muggamāsādiphale",
  "tika-vin01t2:545_8": "vatthu pūratīti evamettha yathākkamo veditabbo. “Tasmiṃ bandhanā mocitamatte”ti vacanato",
  "tika-vin01t2:545_9": "tasmiṃ bījādimhi bandhanā mocite sati tato anapanītepi pārājikamevāti daṭṭhabbaṃ.",
  "tika-vin01t2:545_10": "Acchijjamānoti acchinno hutvā ṭhito. Jaṭitānīti chinditāni acchinnehi saddhiṃ jaṭitāni",
  "tika-vin01t2:545_11": "hontīti attho. Sabhusanti palālasahitaṃ. Abhusanti palālarahitaṃ.",
  "tika-vin01t2:546_0": "Khīlenāti khāṇukena. Ettha ca khīlasaṅkamanādīsu ubhayaṃ sambhavati sahapayogo dhuranikkhepo",
  "tika-vin01t2:546_1": "ca. Yadā hi parassa khettādīsu ekadesaṃ khīlasaṅkamanādivasena attano santakaṃ karoti,",
  "tika-vin01t2:546_2": "tadā satipi paṭhamataraṃ sāmikānaṃ dhuranikkhepe khīlasaṅkamanādisahapayogaṃ vinā",
  "tika-vin01t2:546_3": "na hotīti sahapayogeneva pārājikaṃ. Teneva mātikāṭṭhakathāyaṃ vuttaṃ “ṭhānācāvanavasena",
  "tika-vin01t2:546_4": "khīlādīni saṅkāmetvā khettādiggahaṇavasena ca sahapayogo veditabbo”ti. Yadā pana",
  "tika-vin01t2:546_5": "asati dhuranikkhepe khīlasaṅkamanādimattaṃ kataṃ, tadā vinā dhuranikkhepena na hotīti",
  "tika-vin01t2:546_6": "dhuranikkhepeneva pārājikaṃ. Tenevettha “tañca kho sāmikānaṃ dhuranikkhepenā”ti vuttaṃ.",
  "tika-vin01t2:546_7": "Evaṃ sabbatthāti yathāvuttamatthaṃ rajjusaṅkamanādīsupi atidisati.",
  "tika-vin01t2:547_0": "Yaṭṭhinti mānadaṇḍaṃ. Ekasmiṃ anāgate thullaccayaṃ, tasmiṃ āgate pārājikanti ettha",
  "tika-vin01t2:547_1": "sace dārūni nikhaṇitvā tattakeneva gaṇhitukāmo hoti, avasāne dārumhi pārājikaṃ. Sace",
  "tika-vin01t2:547_2": "tattha sākhāyopi katvā gahetukāmo hoti, avasānasākhāya pārājikanti veditabbaṃ. Tattakena",
  "tika-vin01t2:547_3": "asakkontoti dārūni nikhaṇitvā vatiṃ kātuṃ asakkonto. Khettamariyādanti vuttamevatthaṃ",
  "tika-vin01t2:547_4": "vibhāvetuṃ “kedārapāḷi”nti vuttaṃ. Vitthataṃ karotīti pubbe vijjamānameva mariyādaṃ",
  "tika-vin01t2:547_5": "vitthiṇṇaṃ karoti. Akataṃ vā pana patiṭṭhapetīti pubbe akataṃ vā mariyādaṃ ṭhapeti.",
  "tika-vin01t2:548": "Khettaṭṭhakathāvaṇṇanā niṭṭhitā.",
  "tika-vin01t2:549": "Vatthuṭṭhakathāvaṇṇanā",
  "tika-vin01t2:550_0": "105. Vatthuṭṭhakathāyaṃ tiṇṇaṃ pākārānanti iṭṭhakasilādārūnaṃ vasena tiṇṇaṃ pākārānaṃ.",
  "tika-vin01t2:550_1": "Eteneva nayenāti iminā “kevalaṃ bhūmiṃ sodhetvā…pe… aparikkhipitvā vā”ti vuttamatthaṃ nidasseti.",
  "tika-vin01t2:551": "Gāmaṭṭhakathāvaṇṇanā",
  "tika-vin01t2:552": "106. Gāmaṭṭhakathāyaṃ gāmo nāmāti pāḷiyaṃ na vuttaṃ sabbaso gāmalakkhaṇassa pubbe vuttattā.",
  "tika-vin01t2:553": "Araññaṭṭhakathāvaṇṇanā",
  "tika-vin01t2:554_0": "107. Araññaṭṭhakathāyaṃ araññaṃ nāmāti idaṃ pana na kevalaṃ pubbe vuttaaraññalakkhaṇappattimattena",
  "tika-vin01t2:554_1": "araññaṃ idhādhippetaṃ, kintu yaṃ attano araññalakkhaṇena araññaṃ parapariggahitañca",
  "tika-vin01t2:554_2": "hoti, taṃ araññaṃ idhādhippetanti dassetuṃ vuttaṃ. Tenāti puna araññavacanena. Na",
  "tika-vin01t2:554_3": "pariggahitabhāvo araññassa lakkhaṇanti yadi hi pariggahitabhāvo araññalakkhaṇaṃ siyā,",
  "tika-vin01t2:554_4": "“araññaṃ nāma yaṃ manussānaṃ pariggahita”nti ettakameva vadeyyāti adhippāyo. Yanti",
  "tika-vin01t2:554_5": "iminā pubbe vuttalakkhaṇameva araññaṃ parāmaṭṭhanti āha “yaṃ pana attano araññalakkhaṇena arañña”nti.",
  "tika-vin01t2:555_0": "Vinivijjhitvāti ujukameva vinivijjhitvā. Paṇṇaṃ vāti tālapaṇṇādi paṇṇaṃ vā. Addhagatopīti",
  "tika-vin01t2:555_1": "cirakālaṃ tattheva ṭhitopi. Na gahetabboti ettha pana yo parehi araññasāmikānaṃ hatthato",
  "tika-vin01t2:555_2": "kiṇitvā tacchetvā tattheva ṭhapito, so araññasāmikena anuññātopi na gahetabbo. Sāmikehi",
  "tika-vin01t2:555_3": "chaḍḍitoti gahetuṃ vaṭṭatīti paṃsukūlasaññāya gahaṇaṃ vuttaṃ. Lakkhaṇacchinnassāpīti",
  "tika-vin01t2:555_4": "araññasāmikānaṃ hatthato kiṇitvā gaṇhantehi katasaññāṇassa. Challiyā pariyonaddhaṃ",
  "tika-vin01t2:555_5": "hotīti iminā sāmikānaṃ nirapekkhataṃ dīpeti. Tena vuttaṃ “gahetuṃ vaṭṭatī”ti. Yadi",
  "tika-vin01t2:555_6": "sāmikānaṃ sāpekkhatā atthi, na vaṭṭati. Tāni katāni ajjhāvutthāni ca hontīti tāni",
  "tika-vin01t2:555_7": "gehādīni katāni pariniṭṭhitāni manussehi ca ajjhāvutthāni honti. Dārūnipīti gehādīnaṃ",
  "tika-vin01t2:555_8": "katattā tato avasiṭṭhadārūnipi. Etesanti etesaṃ yathāvuttadārūnaṃ.",
  "tika-vin01t2:556_0": "Tesaṃ ārakkhaṭṭhānanti tesaṃ araññapālānaṃ ṭhitaṭṭhānaṃ. Dehīti vutte dātabbamevāti",
  "tika-vin01t2:556_1": "ettha “dehī”ti vutte “dassāmī”ti ābhogasabbhāvato “dehī”ti avutte adatvāpi gantuṃ",
  "tika-vin01t2:556_2": "vaṭṭatiyeva. Gantuṃ dethāti gamanaṃ detha. Adisvā gacchati, bhaṇḍadeyyanti parisuddhacittena",
  "tika-vin01t2:556_3": "gacchati, bhaṇḍadeyyaṃ. Yattha katthaci nītānampi dārūnaṃ araññasāmikānaṃyeva santakattā",
  "tika-vin01t2:556_4": "suddhacittena nikkhantopi puna theyyacittaṃ uppādetvā gacchati, pārājikamevāti vadanti.",
  "tika-vin01t2:557": "Araññaṭṭhakathāvaṇṇanā niṭṭhitā.",
  "tika-vin01t2:558": "Udakakathāvaṇṇanā",
  "tika-vin01t2:559_0": "108. Udakakathāyaṃ mahākucchikā udakacāṭi udakamaṇiko. “Samekhalā cāṭi udakamaṇiko”tipi",
  "tika-vin01t2:559_1": "vadanti. Tatthāti tesu bhājanesu. Nibbahanaudakanti “mahodakaṃ āgantvā taḷākamariyādaṃ",
  "tika-vin01t2:559_2": "mā chindī”ti taḷākarakkhaṇatthaṃ tassa ekapassena vissajjitaudakaṃ. Niddhamanatumbanti",
  "tika-vin01t2:559_3": "sassādīnaṃ atthāya udakanikkhamanamaggaṃ. Mariyādaṃ dubbalaṃ katvāti idaṃ avassaṃ",
  "tika-vin01t2:559_4": "chinnasabhāvadassanatthaṃ bhaṇḍadeyyavisayadassanatthañca vuttaṃ. Mariyādaṃ dubbalaṃ",
  "tika-vin01t2:559_5": "akatvāpi yathāvuttappayoge kate mariyādaṃ chinditvā nikkhantaudakagghānurūpena avahārena kāretabbameva.",
  "tika-vin01t2:560_0": "Aniggateti anikkhamitvā taḷākasmiṃyeva udake ṭhite. Asampattevāti taḷākato nikkhamitvā",
  "tika-vin01t2:560_1": "mahāmātikāya eva ṭhite. Anikkhanteti taḷākato anikkhante udake. Subaddhāti bhaṇḍadeyyampi",
  "tika-vin01t2:560_2": "na hotīti adhippāyo. Tenāha “nikkhante baddhā bhaṇḍadeyya”nti, taḷākato nikkhamitvā",
  "tika-vin01t2:560_3": "paresaṃ khuddakamātikāmukhaṃ apāpuṇitvā mahāmātikāyaṃyeva ṭhite baddhā ce, bhaṇḍadeyyanti",
  "tika-vin01t2:560_4": "attho. “Anikkhante baddhā subaddhā, nikkhante baddhā bhaṇḍadeyya”nti hi idaṃ dvayaṃ",
  "tika-vin01t2:560_5": "heṭṭhā vuttavikappadvayassa yathākkamena vuttaṃ. Natthi avahāroti ettha “avahāro",
  "tika-vin01t2:560_6": "natthi, bhaṇḍadeyyaṃ pana hotī”ti keci vadanti, taḷākagataudakassa sabbasādhāraṇattā",
  "tika-vin01t2:560_7": "taṃ ayuttaṃ viya dissati, “anikkhante baddhā subaddhā”ti iminā ca aṭṭhakathāvacanena",
  "tika-vin01t2:560_8": "na sameti. Vatthuṃ…pe… na sametīti ettha taḷākagataudakassa sabbasādhāraṇattā apariggahitaṃ",
  "tika-vin01t2:560_9": "idha vatthunti adhippāyo.",
  "tika-vin01t2:561": "Udakakathāvaṇṇanā niṭṭhitā.",
  "tika-vin01t2:562": "Dantaponakathāvaṇṇanā",
  "tika-vin01t2:563_0": "109. Dantakaṭṭhakathāyaṃ tato paṭṭhāya avahāro natthīti “yathāsukhaṃ bhikkhusaṅgho",
  "tika-vin01t2:563_1": "paribhuñjatū”ti yathāsukhaṃ paribhogatthāya ṭhapitattā vassaggena abhājetabbattā",
  "tika-vin01t2:563_2": "arakkhitabbattā sabbasādhāraṇattā ca aññaṃ saṅghikaṃ viya na hotīti theyyacittena",
  "tika-vin01t2:563_3": "gaṇhantassapi natthi avahāro. Vattanti dantakaṭṭhaggahaṇe vattaṃ. Idāni tadeva vattaṃ",
  "tika-vin01t2:563_4": "dassento “yo hī”tiādimāha. “Puna sāmaṇerā āharissantī”ti keci therā vadeyyunti yojetabbaṃ.",
  "tika-vin01t2:564": "Dantaponakathāvaṇṇanā niṭṭhitā.",
  "tika-vin01t2:565": "Vanappatikathāvaṇṇanā",
  "tika-vin01t2:566_0": "110. Vanappatikathāyaṃ “ujukameva tiṭṭhatīti rukkhabhārena kiñcideva bhassitvā ṭhitattā",
  "tika-vin01t2:566_1": "hotiyeva ṭhānācāvananti adhippāyena vutta”nti vadanti. Vātamukhaṃ sodhetīti yathā",
  "tika-vin01t2:566_2": "vāto āgantvā rukkhaṃ pāteti, evaṃ vātassa āgamanamaggaṃ rundhitvā ṭhitāni sākhāgumbādīni",
  "tika-vin01t2:566_3": "chinditvā apanento sodheti. “Maṇḍūkakaṇṭakaṃ vā visanti maṇḍūkānaṃ naṅguṭṭhe aggakoṭiyaṃ",
  "tika-vin01t2:566_4": "ṭhitakaṇṭaka”nti vadanti, “ekaṃ visamacchakaṇṭaka”ntipi vadanti.",
  "tika-vin01t2:567": "Vanappatikathāvaṇṇanā niṭṭhitā.",
  "tika-vin01t2:568": "Haraṇakakathāvaṇṇanā",
  "tika-vin01t2:569_0": "111. Haraṇakakathāyaṃ haraṇakanti hariyamānaṃ. Abhimukhaṃ katvā kaḍḍhanaṃ ākaḍḍhanaṃ,",
  "tika-vin01t2:569_1": "sesadisākaḍḍhanaṃ vikaḍḍhanaṃ. Pādaṃ agghati, pārājikamevāti ettha antaṃ na gaṇhāmīti",
  "tika-vin01t2:569_2": "asallakkhitattā antassa ca gaṇhissāmīti sallakkhitasseva paṭassa ekadesattā pārājikaṃ",
  "tika-vin01t2:569_3": "vuttaṃ. Sahabhaṇḍahārakanti bhaṇḍahārakena saddhiṃ. Santajjetvāti dhanuādīhi santajjetvā.",
  "tika-vin01t2:570": "Soti bhaṇḍahārako. Anajjhāvutthakanti apariggahitakaṃ, asāmikanti attho.",
  "tika-vin01t2:571_0": "Āharāpente dātabbanti ettha “chaḍḍetvā dhuraṃ nikkhipitvā gatānampi nirālayānaṃ puna",
  "tika-vin01t2:571_1": "āharāpanassa vuttattā bhikkhūnampi attano santake parikkhāre acchinditvā parehi gahite",
  "tika-vin01t2:571_2": "tattha dhuranikkhepaṃ katvāpi puna taṃ balakkārenapi āharāpetuṃ vaṭṭatī”ti desavāsino",
  "tika-vin01t2:571_3": "ācariyā vadanti, sīhaḷadīpavāsino pana taṃ keci ācariyā na icchanti. Teneva mahāgaṇṭhipade",
  "tika-vin01t2:571_4": "majjhimagaṇṭhipade ca vuttaṃ “amhākaṃ pana taṃ na ruccatī”ti. Aññesūti mahāpaccariādīsu.",
  "tika-vin01t2:571_5": "Vicāraṇā eva natthīti tatthāpi paṭikkhepābhāvato ayamevatthoti vuttaṃ hoti.",
  "tika-vin01t2:572": "Haraṇakakathāvaṇṇanā niṭṭhitā.",
  "tika-vin01t2:573": "Upanidhikathāvaṇṇanā",
  "tika-vin01t2:574_0": "112. Upanidhikathāyaṃ “saṅgopanatthāya attano hatthe nikkhittassa bhaṇḍassa guttaṭṭhāne",
  "tika-vin01t2:574_1": "paṭisāmanapayogaṃ vinā aññasmiṃ payoge akatepi rajjasaṅkhobhādikāle ‘na dāni tassa",
  "tika-vin01t2:574_2": "dassāmi, na mayhaṃ dāni dassatī’ti ubhohipi sakasakaṭṭhāne nisīditvā dhuranikkhepe",
  "tika-vin01t2:574_3": "kate pārājikameva paṭisāmanapayogassa katattā”ti vadanti. Attano hatthe nikkhittattāti",
  "tika-vin01t2:574_4": "ettha attano hatthe saṅgopanatthāya nikkhittakālato paṭṭhāya tappaṭibaddhattā ārakkhāya",
  "tika-vin01t2:574_5": "bhaṇḍasāmikaṭṭhāne ṭhitattā ṭhānassa ca tadāyattatāya ṭhānācāvanassa alabbhanato",
  "tika-vin01t2:574_6": "natthi avahāroti adhippāyo.",
  "tika-vin01t2:575_0": "Dhammaṃ vācāpetvāti dhammaṃ kathāpetvā. Eseva nayoti uddhāreyeva pārājikaṃ. Kasmā?",
  "tika-vin01t2:575_1": "Aññehi asādhāraṇassa abhiññāṇassa vuttattā. “Aññaṃ tādisameva gaṇhante yujjatīti",
  "tika-vin01t2:575_2": "idaṃ saññāṇaṃ kathenteneva ‘asukasmiṃ ṭhāne’ti okāsassa ca niyamitattā tasmiṃ ṭhāne",
  "tika-vin01t2:575_3": "ṭhitaṃ pattaṃ apanetvā tasmiṃ okāse aññaṃ tādisameva pacchā ṭhapitaṃ pattaṃ sandhāya",
  "tika-vin01t2:575_4": "kathita”nti tīsupi gaṇṭhipadesu vuttaṃ. Corena sallakkhitapattassa gahaṇābhāvepi",
  "tika-vin01t2:575_5": "“idaṃ thenetvā gaṇhissāmī”ti tasmiṃ okāse ṭhite tādise vatthumatte tassa theyyacittasabbhāvato",
  "tika-vin01t2:575_6": "aññaṃ tādisameva gaṇhante yujjatīti corassa avahāro dassito. Padavārenāti therena",
  "tika-vin01t2:575_7": "nīharitvā dinnaṃ pattaṃ gahetvā gacchato corassa padavārena. Taṃ atādisameva gaṇhante",
  "tika-vin01t2:575_8": "yujjatīti “mamāyaṃ patto na hotī”ti vā “mayā kathito ayaṃ patto na hotī”ti vā jānitvā",
  "tika-vin01t2:575_9": "theyyacittena gaṇhantassa “idaṃ thenetvā gaṇhissāmī”ti vatthumatte theyyacittaṃ uppādetvā",
  "tika-vin01t2:575_10": "gaṇhantassa ca avahārasabbhāvato vuttaṃ.",
  "tika-vin01t2:576_0": "Gāmadvāranti samaṇasāruppaṃ vohāramattametaṃ, antogāmaṃ icceva vuttaṃ hoti. Vuttanayeneva",
  "tika-vin01t2:576_1": "therassa pārājikanti theyyacitteneva parasantakassa gahitattā uddhāreyeva therassa",
  "tika-vin01t2:576_2": "pārājikaṃ. Corassa dukkaṭanti asuddhacittena gahitattā gahitakāle corassa dukkaṭaṃ.",
  "tika-vin01t2:576_3": "Vuttanayeneva ubhinnampi dukkaṭanti corassa sāmikena dinnattā pārājikaṃ natthi, asuddhacittena",
  "tika-vin01t2:576_4": "gahitattā dukkaṭaṃ, therassa pana attano santakepi asuddhacittatāya dukkaṭanti.",
  "tika-vin01t2:577_0": "Āṇattiyā gahitattāti ettha “pattacīvaraṃ gaṇha, asukaṃ nāma gāmaṃ gantvā piṇḍāya",
  "tika-vin01t2:577_1": "carissāmā”ti evaṃ therena kataāṇattiyā vihārassa parabhāge upacārato paṭṭhāya yāva",
  "tika-vin01t2:577_2": "tassa gāmassa parato upacāro, tāva sabbaṃ khettameva jātanti adhippāyo. Maggato okkammāti",
  "tika-vin01t2:577_3": "ettha ubhinnaṃ sakaṭacakkamaggānaṃ antarāḷampi maggoyevāti daṭṭhabbaṃ. Aṭṭhatvā anisīditvāti",
  "tika-vin01t2:577_4": "ettha vihāraṃ pavisitvā sīsādīsu bhāraṃ bhūmiyaṃ anikkhipitvāva tiṭṭhanto nisīdanto",
  "tika-vin01t2:577_5": "vā vissamitvā theyyacitte vūpasante puna theyyacittaṃ uppādetvā gacchati ce, pāduddhārena",
  "tika-vin01t2:577_6": "kāretabbo. Sace bhūmiyaṃ nikkhipitvā puna taṃ gahetvā gacchati, uddhārena kāretabbo.",
  "tika-vin01t2:577_7": "Kasmā? Āṇāpakassa āṇattiyā yaṃ kattabbaṃ, tassa tāva pariniṭṭhitattā. Keci pana “purimasmiṃ",
  "tika-vin01t2:577_8": "theyyacitte avūpasantepi vuttanayeneva vissamitvā gacchato pāduddhārena uddhārena",
  "tika-vin01t2:577_9": "vā kāretabbo”ti vadanti, “asukaṃ nāma gāmanti aniyametvā ‘antogāmaṃ pavisissāmā’ti",
  "tika-vin01t2:577_10": "avisesena vutte vihārasāmantā sabbopi gocaragāmo khettamevā”tipi vadanti. Sesanti",
  "tika-vin01t2:577_11": "maggukkamanavihārābhimukhagamanādi sabbaṃ. Purimasadisamevāti anāṇattiyā gahitepi",
  "tika-vin01t2:577_12": "sāmikassa kathetvā gahitattā heṭṭhā vuttavihārūpacārādi sabbaṃ khettamevāti katvā vuttaṃ.",
  "tika-vin01t2:578_0": "Eseva nayoti “antarāmagge theyyacittaṃ uppādetvā”tiādinā vuttanayaṃ atidisati. Nimitte",
  "tika-vin01t2:578_1": "vā kateti “cīvaraṃ me kiliṭṭhaṃ, ko nu kho rajitvā dassatī”tiādinā nimitte kate.",
  "tika-vin01t2:578_2": "Vuttanayenevāti anāṇattassa therena saddhiṃ pattacīvaraṃ gahetvā gamanavāre vuttanayeneva.",
  "tika-vin01t2:578_3": "Ekapasse vāti vihārassa mahantatāya attānaṃ adassetvā ekasmiṃ passe vasanto vā. Theyyacittena",
  "tika-vin01t2:578_4": "paribhuñjanto jīrāpetīti theyyacitte uppanne ṭhānācāvanaṃ akatvā nivatthapārutanīhāreneva",
  "tika-vin01t2:578_5": "paribhuñjanto jīrāpeti, ṭhānā cāventassa pana theyyacitte sati pārājikameva sīse",
  "tika-vin01t2:578_6": "bhāraṃ khandhe karaṇādīsu viya. Yathā tathā vā nassatīti aggiādinā vā upacikādīhi",
  "tika-vin01t2:578_7": "khāditaṃ vā nassati.",
  "tika-vin01t2:579_0": "Añño vā kocīti iminā pana yena ṭhapitaṃ, sopi saṅgahitoti veditabbaṃ. Tava thūlasāṭako",
  "tika-vin01t2:579_1": "laddhotiādinā musāvāde dukkaṭaṃ adinnādānapayogattā. Itaraṃ gaṇhato uddhāre pārājikanti",
  "tika-vin01t2:579_2": "ettha “pavisitvā tava sāṭakaṃ gaṇhāhī”ti imināva upanidhibhāvato muttattā sāmikassa",
  "tika-vin01t2:579_3": "itaraṃ gaṇhatopi attano sāṭake ālayassa sabbhāvato ca uddhāre pārājikaṃ vuttaṃ. Na",
  "tika-vin01t2:579_4": "jānantīti tena vuttaṃ vacanaṃ asuṇantā na jānanti. Eseva nayoti ettha sace jānitvāpi",
  "tika-vin01t2:579_5": "cittena na sampaṭicchanti, eseva nayoti daṭṭhabbaṃ. Paṭikkhipantīti ettha cittena",
  "tika-vin01t2:579_6": "paṭikkhepopi saṅgahitovāti veditabbaṃ. Yācitā vā ayācitā vāti ettha yācitā yadi cittenapi",
  "tika-vin01t2:579_7": "sampaṭicchanti, naṭṭhe gīvā. Ayācitā pana yadipi cittena sampaṭicchanti, natthi gīvā.",
  "tika-vin01t2:580_0": "Gahetvā ṭhapetīti ettha cāletvā tasmiṃyeva ṭhāne ṭhapitepi naṭṭhe gīvā. Upacāre vijjamāneti",
  "tika-vin01t2:580_1": "bhaṇḍāgārassa samīpe uccārapassāvaṭṭhāne vijjamāne. Mayi ca mate saṅghassa ca senāsane",
  "tika-vin01t2:580_2": "vinaṭṭheti ettha “kevalaṃ saṅghassa senāsanaṃ mā nassīti imināva adhippāyena vivaritumpi",
  "tika-vin01t2:580_3": "vaṭṭatiyevā”ti vadanti. Sahāyehi bhavitabbanti tehipi kiñci kiñci dātabbanti vuttaṃ",
  "tika-vin01t2:580_4": "hoti. Ayaṃ sāmīcīti bhaṇḍāgāre vasantānaṃ idaṃ vattaṃ.",
  "tika-vin01t2:581_0": "Lolamahātheroti mando momūho hasitakīḷitappasuto vā mahāthero. Attano attano vasanagabbhesu",
  "tika-vin01t2:581_1": "sabhāgabhikkhūnaṃ parikkhāraṃ ṭhapentīti yojetabbaṃ. Itarehīti tasmiṃyeva gabbhe",
  "tika-vin01t2:581_2": "vasantehi itarabhikkhūhi. Vihāravāre niyutto vihāravāriko, vāraṃ katvā vihārarakkhaṇako.",
  "tika-vin01t2:581_3": "Nivāpanti bhattavetanaṃ. Paṭipathaṃ gatesūti corānaṃ āgamanaṃ ñatvā “paṭhamataraṃyeva",
  "tika-vin01t2:581_4": "gantvā saddaṃ karissāmā”ti corānaṃ abhimukhaṃ gatesu. Nissitake jaggentīti attano",
  "tika-vin01t2:581_5": "attano nissitake sikkhācariyāya posentāpi nissitake vihāraṃ jaggāpenti. “Asahāyassa",
  "tika-vin01t2:581_6": "adutiyassā”ti pāṭho yutto, pacchimaṃ purimasseva vevacanaṃ. Asahāyassa vā attadutiyassa",
  "tika-vin01t2:581_7": "vāti imasmiṃ pana pāṭhe ekena ānītaṃ dvinnaṃ nappahotīti attadutiyassapi vāro nivāritoti",
  "tika-vin01t2:581_8": "vadanti, taṃ “yassa sabhāgo bhikkhu bhattaṃ ānetvā dātā natthī”ti iminā na sametīti",
  "tika-vin01t2:581_9": "vīmaṃsitabbaṃ. Upajīvantena ṭhātabbanti abbhokāsikena rukkhamūlikenapi pākavaṭṭaṃ",
  "tika-vin01t2:581_10": "upanissāya jīvantena pattacīvararakkhaṇatthāya vihāravāre sampatte ṭhātabbaṃ. Paripucchanti",
  "tika-vin01t2:581_11": "pucchitapañhavissajjanaṃ aṭṭhakathaṃ vā. Diguṇanti vassaggena pāpitaṃ vināva dve",
  "tika-vin01t2:581_12": "koṭṭhāseti vadanti. Pakkhavārenāti aḍḍhamāsavārena.",
  "tika-vin01t2:582": "Upanidhikathāvaṇṇanā niṭṭhitā.",
  "tika-vin01t2:583": "Suṅkaghātakathāvaṇṇanā",
  "tika-vin01t2:584_0": "113. Suṅkaghātakathāyaṃ tato hanantīti tato nīharantā hananti. Tanti suṅkaṭṭhānaṃ.",
  "tika-vin01t2:584_1": "Yatoti yato nīhariyamānabhaṇḍato. Rājakanti rājāyattaṃ. Tampi rājārahamevāti āha",
  "tika-vin01t2:584_2": "“ayamevattho”ti. Itoti ito bhaṇḍato. Dutiyaṃ pādaṃ atikkāmetīti ettha “paṭhamaṃ pādaṃ",
  "tika-vin01t2:584_3": "paricchedato bahi ṭhapetvā dutiye pāde uddhaṭamatte pārājika”nti vadanti uddharitvā",
  "tika-vin01t2:584_4": "bahi aṭṭhapitopi bahi ṭhitoyeva nāma hotīti katvā. Yattha yattha padavārena āpatti",
  "tika-vin01t2:584_5": "kāretabbā, tattha tattha sabbatthāpi eseva nayoti vadanti. Suṅkaghātato bahi bahisuṅkaghātaṃ.",
  "tika-vin01t2:584_6": "Avassaṃ patanakanti avassaṃ suṅkaghātato bahi patanakaṃ. Pubbe vuttanayenevāti avassaṃ",
  "tika-vin01t2:584_7": "patanake hatthato muttamatteti vuttaṃ hoti. Vaṭṭantaṃ puna anto pavisatīti mahāaṭṭhakathāvacanassa",
  "tika-vin01t2:584_8": "kurundisaṅkhepaṭṭhakathāhi adhippāyo pakāsito. Anto ṭhatvā bahi gacchantaṃ rakkhatīti",
  "tika-vin01t2:584_9": "bhikkhuno payogena gamanavegassa antoyeva vūpasantattā. Parivattetvā abbhantarimaṃ",
  "tika-vin01t2:584_10": "bahi ṭhapetīti abbhantare ṭhitaṃ puṭakaṃ parivattetvā bahi ṭhapeti. Ettha ca “abbhantarime",
  "tika-vin01t2:584_11": "puṭake bhūmito mocitamatte pārājika”nti vadanti.",
  "tika-vin01t2:585_0": "“Gacchante yāne vā…pe… ṭhapetīti suṅkaghātaṃ apavisitvā bahiyeva ṭhapetī”ti tīsupi",
  "tika-vin01t2:585_1": "gaṇṭhipadesu vuttaṃ suṅkaṭṭhānassa bahi ṭhapitanti vakkhamānattā. Ācariyā pana “suṅkaṭṭhānassa",
  "tika-vin01t2:585_2": "bahi ṭhita”nti pāṭhaṃ vikappetvā “paṭhamaṃ antosuṅkaghātaṃ paviṭṭhesuyeva yānādīsu",
  "tika-vin01t2:585_3": "ṭhapitaṃ pacchā yānena saddhiṃ nīhaṭaṃ suṅkaghātassa bahi ṭhitaṃ, na ca tena nīta”nti",
  "tika-vin01t2:585_4": "atthaṃ vadanti. Ayaṃ pana tesaṃ adhippāyo – suṅkaṭṭhānassa anto paviṭṭhayānādīsu",
  "tika-vin01t2:585_5": "ṭhapitepi bhikkhussa payogaṃ vinā aññena nīhaṭattā nevatthi pārājikaṃ, “atra paviṭṭhassa",
  "tika-vin01t2:585_6": "suṅkaṃ gaṇhantū”ti vuttattā aññena nīhaṭassa bahi ṭhite bhaṇḍadeyyampi na hotīti.",
  "tika-vin01t2:585_7": "Ayameva ca nayo “vaṭṭitvā gamissatīti vā añño naṃ vaṭṭessatīti vā anto ṭhapitaṃ pacchā",
  "tika-vin01t2:585_8": "sayaṃ vā vaṭṭamānaṃ aññena vā vaṭṭitaṃ bahi gacchati, rakkhatiyevā”ti iminā vacanena",
  "tika-vin01t2:585_9": "sametīti yuttataro viya dissati. Suṅkaṭṭhānassa anto pavisitvā puna paccāgacchatopi",
  "tika-vin01t2:585_10": "tena passena paricchedaṃ atikkamantassa yadi tatopi gacchantānaṃ hatthato suṅkaṃ",
  "tika-vin01t2:585_11": "gaṇhanti, sīmātikkame pārājikameva.",
  "tika-vin01t2:586_0": "Hatthisuttādīsūti hatthisikkhādīsu. Imasmiṃ ṭhāneti yathāvuttayānādīhi vuttappakārena",
  "tika-vin01t2:586_1": "nīharaṇe. Anāpattīti tattha “sahatthā”ti vacanato aññena nīharāpentassa anāpatti.",
  "tika-vin01t2:586_2": "Idhāti imasmiṃ adinnādānasikkhāpade. Tatrāti tasmiṃ eḷakalomasikkhāpade. Hontīti",
  "tika-vin01t2:586_3": "ettha iti-saddo hetuattho, yasmā eḷakalomāni nissaggiyāni honti, tasmā pācittiyanti",
  "tika-vin01t2:586_4": "attho. Idha anāpattīti imasmiṃ sikkhāpade avahārābhāvā anāpatti. Upacāranti suṅkaghātaparicchedato",
  "tika-vin01t2:586_5": "bahi samantā dvinnaṃ leḍḍupātānaṃ abbhantaraṃ vatiāsannappadesasaṅkhātaṃ upacāraṃ.",
  "tika-vin01t2:586_6": "Tādisaṃ upacāraṃ okkamitvā pariharaṇe sādīnavattā dukkaṭaṃ vuttaṃ. Etthāti suṅkaghāte.",
  "tika-vin01t2:586_7": "“Dvīhi leḍḍupātehīti ayaṃ niyamo ācariyaparamparābhato”ti mahāgaṇṭhipade vuttaṃ.",
  "tika-vin01t2:587": "Suṅkaghātakathāvaṇṇanā niṭṭhitā.",
  "tika-vin01t2:588": "Pāṇakathāvaṇṇanā",
  "tika-vin01t2:589_0": "114. Pāṇakathāyaṃ tiracchānagatassa ekantena pādagghanakatā na sambhavatīti āha –",
  "tika-vin01t2:589_1": "“ekaṃsena avahārakappahonakapāṇaṃ dassento”ti. Bhujissaṃ harantassa avahāro natthīti",
  "tika-vin01t2:589_2": "parapariggahitābhāvato. Bhujissoti adāso. Āṭhapitoti mātāpitūhi iṇaṃ gaṇhantehi “yāva",
  "tika-vin01t2:589_3": "iṇadānā ayaṃ tumhākaṃ santike hotū”ti iṇadāyakānaṃ niyyātito. Yasmā mātāpitaro dāsānaṃ",
  "tika-vin01t2:589_4": "viya puttānaṃ na sāmino. Yesañca santike āṭhapito, tepi tassa hatthakamme sāmino,",
  "tika-vin01t2:589_5": "na tassāti āha “avahāro natthī”ti. Dhanaṃ pana gataṭṭhāne vaḍḍhatīti ettha “āṭhapetvā",
  "tika-vin01t2:589_6": "gahitadhanaṃ vaḍḍhiyā saha avahārakassa gīvā”ti tīsupi gaṇṭhipadesu vuttaṃ.",
  "tika-vin01t2:590_0": "Antojāta…pe… avahāro hotīti ettha padesacārittavasena attanāva attānaṃ niyyātetvā",
  "tika-vin01t2:590_1": "dāsabyaṃ upagataṃ avaharantassapi pārājikamevāti veditabbaṃ. Gehadāsiyā kucchimhi",
  "tika-vin01t2:590_2": "dāsassa jātoti evampi sambhavatīti sambhavantaṃ gahetvā vuttaṃ. Gehadāsiyā kucchismiṃ",
  "tika-vin01t2:590_3": "pana aññassa jātopi ettheva saṅgahito. Karamarānīto nāma bandhagāhagahito. Tenāha",
  "tika-vin01t2:590_4": "“paradesato paharitvā”tiādi. Tattha paradesato paharitvāti paradesaṃ vilumpakehi",
  "tika-vin01t2:590_5": "rājarājamahāmattādīhi mahācorehi paradesato paharitvā. Anāpatti pārājikassāti yadi",
  "tika-vin01t2:590_6": "tassa vacanena tato adhikaṃ vegaṃ na vaḍḍheti, anāpatti. Pariyāyenāti pariyāyavacanena.",
  "tika-vin01t2:590_7": "Manussaviggahe “maraṇavaṇṇaṃ vā saṃvaṇṇeyyā”ti vuttattā pariyāyakathāyapi na muccati,",
  "tika-vin01t2:590_8": "idha pana “adinnaṃ theyyasaṅkhātaṃ ādiyeyyā”ti ādānasseva vuttattā pariyāyakathāya muccati.",
  "tika-vin01t2:591": "Pāṇakathāvaṇṇanā niṭṭhitā.",
  "tika-vin01t2:592": "Apadakathāvaṇṇanā",
  "tika-vin01t2:593": "Apadakathāyaṃ nāmenāti sappanāmena vā sāmikena katanāmena vā. Karaṇḍapuṭanti peḷāya pidhānaṃ. Āhaccāti paharitvā.",
  "tika-vin01t2:594": "Catuppadakathāvaṇṇanā",
  "tika-vin01t2:595_0": "116. Catuppadakathāyaṃ bhiṅkacchāpanti bhiṅkabhiṅkāti saddāyanato evaṃladdhanāmaṃ",
  "tika-vin01t2:595_1": "hatthipotakaṃ. Antovatthumhīti parikkhitte antovatthumhi. Rājaṅgaṇeti parikkhitte",
  "tika-vin01t2:595_2": "nagare vatthudvārato bahirājaṅgaṇe. Hatthisālā ṭhānanti nibbakosato udakapātabbhantaraṃ",
  "tika-vin01t2:595_3": "ṭhānaṃ. Bahinagare ṭhitassāti parikkhittanagaraṃ sandhāya vuttaṃ, aparikkhittanagare",
  "tika-vin01t2:595_4": "pana antonagare ṭhitassapi ṭhitaṭṭhānameva ṭhānaṃ. Khaṇḍadvāranti attanā khaṇḍitadvāraṃ.",
  "tika-vin01t2:595_5": "Sākhābhaṅganti bhañjitasākhaṃ. Nipannassa dveti bandhanena saddhiṃ dve. Ghātetīti",
  "tika-vin01t2:595_6": "ettha “theyyacittena vināsentassa sahapayogattā dukkaṭameva, na pācittiya”nti ācariyā vadanti.",
  "tika-vin01t2:596": "Catuppadakathāvaṇṇanā niṭṭhitā.",
  "tika-vin01t2:597": "Oṇirakkhakathāvaṇṇanā",
  "tika-vin01t2:598_0": "Oṇirakkhakathāyaṃ oṇinti oṇītaṃ, ānītanti attho. “Oṇirakkhassa santike ṭhapitaṃ bhaṇḍaṃ",
  "tika-vin01t2:598_1": "upanidhi viya saṅgopanatthāya anikkhipitvā muhuttaṃ olokanatthāya ṭhapitattā tassa",
  "tika-vin01t2:598_2": "ṭhānācāvanamattena pārājikaṃ janetī”ti vadanti.",
  "tika-vin01t2:599": "Saṃvidāvahārakathāvaṇṇanā",
  "tika-vin01t2:600_0": "Saṃvidāvahārakathāyaṃ “sambahulā saṃvidahitvā eko bhaṇḍaṃ avaharati, āpatti sabbesaṃ",
  "tika-vin01t2:600_1": "pārājikassā”ti pāḷiyaṃ avisesena vuttattā āṇāpakānaṃ āṇattikkhaṇe āpatti, avahārakassa",
  "tika-vin01t2:600_2": "uddhāreti yathāsambhavaṃ yojetvā attho gahetabbo āṇattikathāyaṃ “so taṃ bhaṇḍaṃ avaharati,",
  "tika-vin01t2:600_3": "āpatti sabbesaṃ pārājikassā”tiādīsu viya. Etthāpi hi āṇāpakassa āṇattikkhaṇeyeva",
  "tika-vin01t2:600_4": "āpatti vuttā. Tathā ca vakkhati “atha taṃ bhaṇḍaṃ avassaṃ hāriyaṃ hoti, yaṃ parato",
  "tika-vin01t2:600_5": "sabbesaṃ āpatti pārājikassāti vuttaṃ, tato imassa taṅkhaṇeyeva pārājikaṃ hotīti ayaṃ",
  "tika-vin01t2:600_6": "yutti sabbattha veditabbā”ti. Saṃvidāvahāre ca “āṇatti natthī”ti na vattabbā “antevāsikesu",
  "tika-vin01t2:600_7": "ekamekassa ekeko māsako sāhatthiko hoti, pañca āṇattikā”ti vacanato. Āṇattiyā ca",
  "tika-vin01t2:600_8": "sati āṇāpakassa āṇattikkhaṇeyeva āpatti icchitabbā, na uddhāre.",
  "tika-vin01t2:601_0": "Yadi evaṃ “tesu eko bhaṇḍaṃ avaharati, tassuddhāre sabbesaṃ pārājika”nti kasmā vuttanti?",
  "tika-vin01t2:601_1": "Nāyaṃ doso. Ettha hi sabbesaṃyeva āpattidassanatthaṃ avahārakassapi āpattisambhavaṭṭhānaṃ",
  "tika-vin01t2:601_2": "dassento “tassuddhāre sabbesaṃ pārājika”nti āha, na pana āṇāpakānampi uddhāreyeva",
  "tika-vin01t2:601_3": "āpattidassanatthanti evamattho gahetabbo. “Sambahulā ekaṃ āṇāpenti ‘gacchetaṃ āharā’ti,",
  "tika-vin01t2:601_4": "tassuddhāre sabbesaṃ pārājika”ntiādīsupi evameva attho gahetabbo. Atha vā saṃvidāvahāre",
  "tika-vin01t2:601_5": "āṇāpakānampi uddhāreyeva āpatti, na āṇattikkhaṇeti āveṇikamidaṃ lakkhaṇanti aṭṭhakathācariyappamāṇena",
  "tika-vin01t2:601_6": "gahetabbaṃ, ito vā aññena pakārena yathā aṭṭhakathāyaṃ pubbenāparaṃ na virujjhati,",
  "tika-vin01t2:601_7": "tathā vīmaṃsitvā gahetabbaṃ.",
  "tika-vin01t2:602_0": "Saṃvidhāyāti saṃvidahitvā. Tena nesaṃ dukkaṭāpattiyoti āṇattivasena pārājikāpattiyā",
  "tika-vin01t2:602_1": "asambhave sati vuttaṃ. Yadi hi te āṇattā avassaṃ taṃ haranti, pārājikāpattiyeva nesaṃ",
  "tika-vin01t2:602_2": "daṭṭhabbā, na dukkaṭāpatti. Sāhatthikaṃ vā āṇattikassa āṇattikaṃ vā sāhatthikassa",
  "tika-vin01t2:602_3": "aṅgaṃ na hotīti bhinnakālavisayattā aññamaññassa aṅgaṃ na hoti. Tathā hi sahatthā",
  "tika-vin01t2:602_4": "avaharantassa ṭhānācāvane āpatti, āṇattiyā pana āṇattikkhaṇeyevāti bhinnakālavisayā",
  "tika-vin01t2:602_5": "sāhatthikāṇattikehi āpajjitabbāpattiyo.",
  "tika-vin01t2:603": "Saṃvidāvahārakathāvaṇṇanā niṭṭhitā.",
  "tika-vin01t2:604": "Saṅketakammakathāvaṇṇanā",
  "tika-vin01t2:605_0": "119. Saṅketakammakathāyaṃ ocarake vuttanayenevāti “avassaṃ hāriye bhaṇḍe”tiādinā",
  "tika-vin01t2:605_1": "vuttanayena. Pāḷiyaṃ taṃ saṅketaṃ pure vā pacchā vāti ettha taṃ saṅketanti sāmiatthe",
  "tika-vin01t2:605_2": "upayogavacananti daṭṭhabbaṃ, tassa saṅketassāti attho. Atha vā taṃ saṅketaṃ asampatvā",
  "tika-vin01t2:605_3": "pure vā taṃ saṅketaṃ atikkamma pacchā vāti evamettha yojanā veditabbā. Tenevāha –",
  "tika-vin01t2:605_4": "“ajjāti niyāmitaṃ taṃ saṅketaṃ atikkammā”tiādi. Taṃ nimittaṃ pure vā pacchā vāti",
  "tika-vin01t2:605_5": "etthāpi imināva nayena attho veditabbo.",
  "tika-vin01t2:606": "Saṅketakammakathāvaṇṇanā niṭṭhitā.",
  "tika-vin01t2:607": "Nimittakammakathāvaṇṇanā",
  "tika-vin01t2:608_0": "120. Nimittakammakathāyaṃ akkhinikhaṇādinimittakammaṃ pana lahukaṃ ittarakālaṃ, tasmā",
  "tika-vin01t2:608_1": "taṅkhaṇeyeva taṃ bhaṇḍaṃ avaharituṃ na sakkā. Tathā hi kiñci bhaṇḍaṃ dūre hoti kiñci",
  "tika-vin01t2:608_2": "bhāriyaṃ, taṃ gahetuṃ yāva gacchati, yāva ukkhipituṃ vāyamati, tāva nimittakammassa",
  "tika-vin01t2:608_3": "pacchā hoti. Evaṃ santepi nimittakammato paṭṭhāya gaṇhituṃ āraddhattā teneva nimittena",
  "tika-vin01t2:608_4": "avaharatīti vuccati. Yadi evaṃ “purebhattapayogova eso”ti vādo pamāṇabhāvaṃ āpajjatīti?",
  "tika-vin01t2:608_5": "Nāpajjati. Na hi saṅketakammaṃ viya nimittakammaṃ daṭṭhabbaṃ. Tattha hi kālaparicchedo",
  "tika-vin01t2:608_6": "atthi, idha natthi. Kālavasena hi saṅketakammaṃ vuttaṃ, kiriyāvasena nimittakammanti",
  "tika-vin01t2:608_7": "ayametesaṃ viseso. “Taṃ nimittaṃ pure vā pacchā vā taṃ bhaṇḍaṃ avaharati, mūlaṭṭhassa",
  "tika-vin01t2:608_8": "anāpattī”ti idaṃ pana tena nimittakamme kate gaṇhituṃ anārabhitvā sayameva gaṇhantassa vasena vuttaṃ.",
  "tika-vin01t2:609": "Nimittakammakathāvaṇṇanā niṭṭhitā.",
  "tika-vin01t2:610": "Āṇattikathāvaṇṇanā",
  "tika-vin01t2:611_0": "121. Āṇattikathāyaṃ asammohatthanti yasmā saṅketakammanimittakammāni karonto eko",
  "tika-vin01t2:611_1": "purebhattādīsu vā akkhinikhaṇanādīni vā disvā “gaṇhā”ti vadati, eko gahetabbabhaṇḍanissitaṃ",
  "tika-vin01t2:611_2": "katvā “purebhattaṃ evaṃvaṇṇasaṇṭhānaṃ bhaṇḍaṃ gaṇhā”ti vadati, eko “tvaṃ itthannāmassa",
  "tika-vin01t2:611_3": "pāvada, so aññassa pāvadatū”tiādinā puggalapaṭipāṭiyā ca āṇāpeti, tasmā kālavasena",
  "tika-vin01t2:611_4": "kiriyāvasena bhaṇḍavasena puggalavasena ca āṇatte visaṅketāvisaṅketavasena etesu",
  "tika-vin01t2:611_5": "saṅketakammanimittakammesu asammohatthaṃ. Nimittasaññaṃ katvāti “īdisaṃ nāma bhaṇḍa”nti",
  "tika-vin01t2:611_6": "vaṇṇasaṇṭhānādivasena gahaṇassa nimittabhūtaṃ saññāṇaṃ katvā.",
  "tika-vin01t2:612_0": "Yathādhippāyaṃ gacchatīti dutiyo tatiyassa, tatiyo catutthassāti evaṃ paṭipāṭiyā",
  "tika-vin01t2:612_1": "ce vadantīti vuttaṃ hoti. Sace pana dutiyo catutthassa āroceti, na yathādhippāyaṃ",
  "tika-vin01t2:612_2": "āṇatti gatāti nevatthi thullaccayaṃ, paṭhamaṃ vuttadukkaṭameva hoti. Tadeva hotīti",
  "tika-vin01t2:612_3": "bhaṇḍaggahaṇaṃ vinā kevalaṃ sāsanappaṭiggahaṇamattasseva siddhattā tadeva thullaccayaṃ",
  "tika-vin01t2:612_4": "hoti, na dukkaṭaṃ nāpi pārājikanti attho. Sabbatthāti īdisesu sabbaṭṭhānesu.",
  "tika-vin01t2:613_0": "Tesampi dukkaṭanti ārocanapaccayā dukkaṭaṃ. Paṭiggahitamatteti ettha avassaṃ ce paṭiggaṇhāti,",
  "tika-vin01t2:613_1": "tato pubbeva ācariyassa thullaccayaṃ, na pana paṭiggahiteti daṭṭhabbaṃ. Kasmā panassa",
  "tika-vin01t2:613_2": "thullaccayanti āha – “mahājano hi tena pāpe niyojito”ti.",
  "tika-vin01t2:614_0": "Mūlaṭṭhasseva dukkaṭanti ayaṃ tāva aṭṭhakathānayo, ācariyā pana “visaṅketattā eva",
  "tika-vin01t2:614_1": "mūlaṭṭhassāti pāḷiyaṃ avuttattā paṭiggaṇhantasseva taṃ dukkaṭaṃ vuttaṃ, imināva heṭṭhā",
  "tika-vin01t2:614_2": "āgatavāresupi paṭiggaṇhantānaṃ paṭiggahaṇe dukkaṭaṃ veditabbaṃ, taṃ pana tattha okāsābhāvato",
  "tika-vin01t2:614_3": "avatvā idha vutta”nti vadanti.",
  "tika-vin01t2:615_0": "Evaṃ puna āṇattiyāpi dukkaṭameva hotīti paṭhamaṃ atthasādhakattābhāvato vuttaṃ. Āṇattikkhaṇeyeva",
  "tika-vin01t2:615_1": "pārājikoti maggānantaraphalaṃ viya atthasādhikāṇatticetanākkhaṇeyeva pārājiko. Badhiratāyāti",
  "tika-vin01t2:615_2": "uccaṃ bhaṇanto badhiratāya vā na sāvetīti vuttaṃ hoti. “Āṇatto ahaṃ tayā”ti imasmiṃ",
  "tika-vin01t2:615_3": "vāre puna paṭikkhipitabbābhāvena atthasādhakattābhāvato mūlaṭṭhassa natthi pārājikaṃ.",
  "tika-vin01t2:615_4": "“Paṇṇe vā silāya vā yattha katthaci ‘coriyaṃ kātabba’nti likhitvā ṭhapite pārājikamevā”ti",
  "tika-vin01t2:615_5": "tīsupi gaṇṭhipadesu vuttaṃ. Taṃ pana yasmā adinnādānato pariyāyakathāya muccati,",
  "tika-vin01t2:615_6": "tasmā vīmaṃsitvā gahetabbaṃ. Yadi pana “asukasmiṃ nāma ṭhāne asukaṃ nāma bhaṇḍaṃ",
  "tika-vin01t2:615_7": "ṭhitaṃ, taṃ avaharā”ti paṇṇe likhitvā kassaci peseti, so ce taṃ bhaṇḍaṃ avaharati,",
  "tika-vin01t2:615_8": "āṇattiyā avahaṭaṃ nāma hotīti yuttaṃ āṇāpakassa pārājikaṃ.",
  "tika-vin01t2:616": "Āṇattikathāvaṇṇanā niṭṭhitā.",
  "tika-vin01t2:617": "Āpattibhedavaṇṇanā",
  "tika-vin01t2:618_0": "122. Tattha tatthāti bhūmaṭṭhathalaṭṭhādīsu. Aṅgañca dassentoti yojetabbaṃ. Vatthubhedenāti",
  "tika-vin01t2:618_1": "avaharitabbassa vatthussa garukalahukabhedena. Āpattibhedanti pārājikathullaccayadukkaṭānaṃ",
  "tika-vin01t2:618_2": "vasena āpattibhedaṃ. Manussabhūtena parena pariggahitaṃ parapariggahitaṃ.",
  "tika-vin01t2:619_0": "125. Na ca sakasaññīti iminā pana parapariggahitaṃ vatthu kathitaṃ. Na ca vissāsaggāhī,",
  "tika-vin01t2:619_1": "na ca tāvakālikanti iminā pana parapariggahitasaññā kathitā. Na vissāsaggāhitāti",
  "tika-vin01t2:619_2": "vissāsaggāhena aggahitabhāvo. Na tāvakālikatāti pacchā dātabbataṃ katvā aggahitabhāvo.",
  "tika-vin01t2:619_3": "Anajjhāvutthakanti “mameda”nti pariggahavasena anajjhāvutthakaṃ araññe dārutiṇapaṇṇādi.",
  "tika-vin01t2:619_4": "Chaḍḍitanti kaṭṭhahārādīhi atibhārāditāya anatthikabhāvena araññādīsu chaḍḍitaṃ.",
  "tika-vin01t2:619_5": "Chinnamūlakanti naṭṭhaṃ pariyesitvā ālayasaṅkhātassa mūlassa chinnattā chinnamūlaṃ.",
  "tika-vin01t2:619_6": "Asāmikanti anajjhāvutthakādīhi tīhi ākārehi dassitaṃ asāmikavatthu. Ubhayampīti yathāvuttalakkhaṇaṃ",
  "tika-vin01t2:619_7": "asāmikaṃ attano santakañca.",
  "tika-vin01t2:620": "Āpattibhedavaṇṇanā niṭṭhitā.",
  "tika-vin01t2:621": "Anāpattibhedavaṇṇanā",
  "tika-vin01t2:622_0": "131. Yāya seyyāya sayito kālaṃ karoti, sā anuṭṭhānaseyyā nāma. “Cittena pana adhivāsetī”ti",
  "tika-vin01t2:622_1": "vuttamatthaṃ vibhāvetuṃ “na kiñci vadatī”ti vuttaṃ. Pākatikaṃ kātunti yattakaṃ gahitaṃ",
  "tika-vin01t2:622_2": "paribhuttaṃ vā, tattakaṃ dātabbanti vuttaṃ hoti.",
  "tika-vin01t2:623_0": "Paṭidassāmīti yaṃ gahitaṃ, tadeva vā aññaṃ vā tādisaṃ puna dassāmīti attho. Saṅghasantake",
  "tika-vin01t2:623_1": "saṅghaṃ anujānāpetumasakkuṇeyyattā kassaci vatthuno ananujānitabbato ca “saṅghasantakaṃ",
  "tika-vin01t2:623_2": "pana paṭidātumeva vaṭṭatī”ti vuttaṃ.",
  "tika-vin01t2:624_0": "Tasmiṃyeva attabhāve nibbattāpīti tasmiṃyeva matasarīre uppannāpi. Vinītavatthūsu",
  "tika-vin01t2:624_1": "sāṭakataṇhāya tasmiṃyeva matasarīre nibbattapeto viyāti daṭṭhabbaṃ. Rukkhādīsu laggitasāṭake",
  "tika-vin01t2:624_2": "vattabbameva natthīti manussehi apariggahitaṃ sandhāya vuttaṃ. Sace pana taṃ ārakkhakehi",
  "tika-vin01t2:624_3": "pariggahitaṃ hoti, gahetuṃ na vaṭṭatīti.",
  "tika-vin01t2:625": "Anāpattibhedavaṇṇanā niṭṭhitā.",
  "tika-vin01t2:626": "Padabhājanīyavaṇṇanā niṭṭhitā.",
  "tika-vin01t2:627": "Pakiṇṇakakathāvaṇṇanā",
  "tika-vin01t2:628_0": "Dārukhaṇḍādīsu “bhāriyamidaṃ, tvaṃ ekapassaṃ ukkhipāhi, ahaṃ ekapassaṃ ukkhipāmī”ti",
  "tika-vin01t2:628_1": "ubhayesaṃ payogena ekassa vatthuno ṭhānācāvanaṃ sandhāya “sāhatthikāṇattika”nti vuttaṃ.",
  "tika-vin01t2:628_2": "Idañca kāyavācānaṃ īdise ṭhāne aṅgabhāvamattadassanatthaṃ vuttaṃ. Yāya pana cetanāya",
  "tika-vin01t2:628_3": "samuṭṭhāpito payogo sāhatthiko āṇattiko vā padhānabhāvena ṭhānācāvanaṃ sādheti, tassā",
  "tika-vin01t2:628_4": "vasena āpatti kāretabbā. Aññathā sāhatthikaṃ vā āṇattikassa aṅgaṃ na hoti, āṇattikaṃ",
  "tika-vin01t2:628_5": "vā sāhatthikassāti idaṃ virujjhati.",
  "tika-vin01t2:629": "Pakiṇṇakakathāvaṇṇanā niṭṭhitā.",
  "tika-vin01t2:630": "Vinītavatthuvaṇṇanā",
  "tika-vin01t2:631_0": "132. Vinītavatthūsu sandhāvatīti suṭṭhu dhāvati. Vidhāvatīti vividhā nānappakārena",
  "tika-vin01t2:631_1": "dhāvati. Kāyavacīdvārabhedaṃ vināpīti kāyacopanaṃ vacībhedañca vinā. Paṭisaṅkhānabalenāti",
  "tika-vin01t2:631_2": "tathāvidhacittuppāde ādīnavapaccavekkhaṇabalena.",
  "tika-vin01t2:632": "135. Pucchāsabhāgenāti pucchānurūpena. Nirutti eva patho niruttipatho, tasmiṃ niruttipathe. Tenāha “vohāravacanamatte”ti.",
  "tika-vin01t2:633_0": "137. Yathākammaṃ gatoti iminā tassa matabhāvaṃ dasseti. Abbhuṇheti imināpi vuttameva",
  "tika-vin01t2:633_1": "pariyāyantarena vibhāvetuṃ “allasarīre”ti vuttaṃ. Visabhāgasarīreti itthisarīre.",
  "tika-vin01t2:633_2": "Visabhāgasarīrattā accāsannena na bhavitabbanti āha “sīse vā”tiādi. Vaṭṭatīti visabhāgasarīrepi",
  "tika-vin01t2:633_3": "attanāva vuttavidhiṃ kātuṃ sāṭakañca gahetuṃ vaṭṭati. Keci pana “kiñcāpi iminā sikkhāpadena",
  "tika-vin01t2:633_4": "anāpatti, itthirūpaṃ pana āmasantassa dukkaṭa”nti vadanti.",
  "tika-vin01t2:634_0": "138. Kusaṃ saṅkāmetvāti kusaṃ parivattetvā. Kūṭamānakūṭakahāpaṇādīhīti ādi-saddena",
  "tika-vin01t2:634_1": "tulākūṭakaṃsakūṭavañcanādiṃ saṅgaṇhāti. Tattha kūṭamānaṃ hadayabhedasikhābhedarajjubhedavasena",
  "tika-vin01t2:634_2": "tividhaṃ hoti. Tattha hadayanti nāḷiādimānabhājanānaṃ abbhantaraṃ, tassa bhedo chiddakaraṇaṃ",
  "tika-vin01t2:634_3": "hadayabhedo, so sappitelādiminanakāle labbhati. Tāni hi gaṇhanto heṭṭhāchiddena mānena",
  "tika-vin01t2:634_4": "“saṇikaṃ āsiñcā”ti vatvā antobhājane bahuṃ paggharāpetvā gaṇhāti, dadanto chiddaṃ",
  "tika-vin01t2:634_5": "pidhāya sīghaṃ pūretvā deti. Sikhābhedo tilataṇḍulādiminanakāle labbhati. Tāni hi",
  "tika-vin01t2:634_6": "gaṇhanto saṇikaṃ sikhaṃ ussāpetvā gaṇhāti, dento vegena pūretvā sikhaṃ chindanto",
  "tika-vin01t2:634_7": "deti. Rajjubhedo khettavatthuminanakāle labbhati. Khettādiṃ minantā hi amahantampi",
  "tika-vin01t2:634_8": "mahantaṃ katvā minanti, mahantampi amahantaṃ. Kūṭakahāpaṇo pākaṭoyeva.",
  "tika-vin01t2:635_0": "Tulākūṭaṃ pana rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti.",
  "tika-vin01t2:635_1": "Tattha rūpakūṭaṃ nāma dve tulā sarūpā katvā gaṇhanto mahatiyā gaṇhāti, dadanto khuddikāya",
  "tika-vin01t2:635_2": "deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge",
  "tika-vin01t2:635_3": "akkamati. Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ",
  "tika-vin01t2:635_4": "nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.",
  "tika-vin01t2:636_0": "Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā",
  "tika-vin01t2:636_1": "aññā dve tisso lohapātiyo suvaṇṇavaṇṇā karonti, tato janapadaṃ gantvā kiñcideva aḍḍhaṃ",
  "tika-vin01t2:636_2": "kulaṃ pavisitvā “suvaṇṇabhājanāni kiṇathā”ti vatvā agghe pucchite samagghataraṃ dātukāmā",
  "tika-vin01t2:636_3": "honti. Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti",
  "tika-vin01t2:636_4": "suvaṇṇapātiṃ pāsāṇe ghaṃsitvā sabbapātiyo datvā gacchanti.",
  "tika-vin01t2:637_0": "Vañcanaṃ nāma tehi tehi upāyehi paresaṃ vañcanaṃ. Tatridamekaṃ vatthu – eko kira",
  "tika-vin01t2:637_1": "luddako migañca migapotakañca gahetvā āgacchati. Tameko dhutto “kiṃ, bho, migo agghati,",
  "tika-vin01t2:637_2": "kiṃ migapotako”ti āha. “Migo dve kahāpaṇe, migapotako eka”nti ca vutte ekaṃ kahāpaṇaṃ",
  "tika-vin01t2:637_3": "datvā migapotakaṃ gahetvā thokaṃ gantvā nivatto “na me, bho, migapotakena attho,",
  "tika-vin01t2:637_4": "migaṃ me dehī”ti āha. Tena hi dve kahāpaṇe dehīti. So āha – “nanu, bho, mayā paṭhamaṃ",
  "tika-vin01t2:637_5": "eko kahāpaṇo dinno”ti? “Āma dinno”ti. “Imaṃ migapotakaṃ gaṇha, evaṃ so ca kahāpaṇo,",
  "tika-vin01t2:637_6": "ayañca kahāpaṇagghanako migapotakoti dve kahāpaṇā bhavissantī”ti. So “kāraṇaṃ vadatī”ti",
  "tika-vin01t2:637_7": "sallakkhetvā migapotakaṃ gahetvā migaṃ adāsīti.",
  "tika-vin01t2:638_0": "Balasāti balena. Panthaghāta-ggahaṇena himaviparāmosagumbaviparāmosāpi saṅgahitā.",
  "tika-vin01t2:638_1": "Tattha yaṃ himapātasamaye himena paṭicchannā hutvā maggappaṭipannaṃ janaṃ mūsanti,",
  "tika-vin01t2:638_2": "ayaṃ himaviparāmoso. Yaṃ gummādīhi paṭicchannā janaṃ mūsanti, ayaṃ gumbaviparāmoso.",
  "tika-vin01t2:639_0": "Uddhāreyeva pārājikanti “sace sāṭako bhavissati, gaṇhissāmī”ti parikappassa pavattattā",
  "tika-vin01t2:639_1": "sāṭakassa ca tattha sabbhāvato. Padavārena kāretabboti bhūmiyaṃ anikkhipitvāva vīmaṃsitattā",
  "tika-vin01t2:639_2": "vuttaṃ. Pariyuṭṭhitoti anubaddho. Disvā haṭattā parikappāvahāro na dissatīti iminā",
  "tika-vin01t2:639_3": "parikappāvahārassa asambhavaṃ dassento mahāpaccariādīsu vuttassa ayuttabhāvaṃ vibhāveti.",
  "tika-vin01t2:639_4": "Mahāaṭṭhakathāyantiādinā pana parikappāvahārasambhavaṃ pāḷiyā saṃsandanabhāvañca",
  "tika-vin01t2:639_5": "vibhāvento mahāaṭṭhakathāyaṃ vuttameva suvuttanti dīpeti. Teneva mātikāṭṭhakathāyampi",
  "tika-vin01t2:639_6": "mahāaṭṭhakathānayova dassito.",
  "tika-vin01t2:640_0": "Kecīti mahāaṭṭhakathāyameva ekacce ācariyā. Mahāpaccariyaṃ panāti pana-saddo kecivādato",
  "tika-vin01t2:640_1": "mahāpaccarivādassa visesasandassanattho. Tena kecivādo mahāpaccarivādenapi na sametīti",
  "tika-vin01t2:640_2": "dasseti. Mahāaṭṭhakathānayo eva ca mahāpaccarivādenapi saṃsandanato yuttataroti vibhāveti.",
  "tika-vin01t2:641_0": "Alaṅkārabhaṇḍanti aṅgulimuddikādi alaṅkārabhaṇḍaṃ. Kusaṃ pātetvāti vilīvamayaṃ vā",
  "tika-vin01t2:641_1": "tālapaṇṇamayaṃ vā katasaññāṇaṃ yaṃ kiñci kusaṃ pātetvā. Samagghataranti appagghataraṃ.",
  "tika-vin01t2:641_2": "Parakoṭṭhāsato kuse uddhaṭepi na tāva kusassa parivattanaṃ jātanti vuttaṃ “uddhāre",
  "tika-vin01t2:641_3": "rakkhatī”ti. Siveyyakanti siviraṭṭhe jātaṃ.",
  "tika-vin01t2:642_0": "139. Jantāgharavatthusmiṃ yasmā ānandatthero tattha anāpattibhāvaṃ jānāti, tasmā",
  "tika-vin01t2:642_1": "“tassa kukkuccaṃ ahosī”ti na vuttaṃ. Yasmā ca sayaṃ bhagavato nārocesi, tasmā “ārocesī”ti",
  "tika-vin01t2:642_2": "ekavacanaṃ na vuttaṃ.",
  "tika-vin01t2:643_0": "140. Vighāsanti khāditāvasesaṃ ucchiṭṭhaṃ vā. Kappiyaṃ kārāpetvāti pacāpetvā. Attaguttatthāyāti",
  "tika-vin01t2:643_1": "taṃnimittaupaddavato attānaṃ rakkhaṇatthāya. Jighacchābhibhūtā hi sīhādayo attanā",
  "tika-vin01t2:643_2": "khādiyamānaṃ gaṇhantānaṃ anatthampi kareyyuṃ. Parānuddayatāyāti sīhādīsu parasattesu",
  "tika-vin01t2:643_3": "anukampāya. Jighacchāvinodanatthañhi tehi khādiyamānaṃ te palāpetvā gaṇhato tesu",
  "tika-vin01t2:643_4": "anukampā nāma na bhavissati.",
  "tika-vin01t2:644_0": "141. Tekaṭulayāguvatthumhi viyāti musāvādasāmaññato vuttaṃ. Āṇattehīti sammatena",
  "tika-vin01t2:644_1": "āṇattehi. Āṇattenāti sāmikehi āṇattena. Aparassa bhāgaṃ dehīti asantaṃ puggalaṃ dassetvā",
  "tika-vin01t2:644_2": "gahitattā “bhaṇḍadeyya”nti vuttaṃ. Aññenāti yathāvuttehi sammatādīhi catūhi aññena.",
  "tika-vin01t2:644_3": "“Aparampi bhāgaṃ dehī”ti vuttepi saṅghasantakattā amūlakameva gahitanti “uddhāreyeva",
  "tika-vin01t2:644_4": "bhaṇḍagghena kāretabbo”ti vuttaṃ. Itarehi dīyamānanti sammatena, tena āṇattena vā",
  "tika-vin01t2:644_5": "dīyamānaṃ. Evaṃ gaṇhatoti “aparampi bhāgaṃ dehī”ti vatvā vā kūṭavassāni gaṇetvā vā",
  "tika-vin01t2:644_6": "gaṇhato. Sudinnanti heṭṭhā sāmikena, tena āṇattena vā dīyamānaṃ gihisantakaṃ “aparassa",
  "tika-vin01t2:644_7": "bhāgaṃ dehī”ti vatvā gaṇhato aparassa abhāvato sāmisantakameva hotīti bhaṇḍadeyyaṃ",
  "tika-vin01t2:644_8": "jātaṃ. Idha pana tehi evaṃ dīyamānaṃ “aparampi bhāgaṃ dehīti vatvā vā kūṭavassāni",
  "tika-vin01t2:644_9": "gaṇetvā vā gaṇhato dehī”ti vuttattā aññātakaviññattimattaṃ ṭhapetvā neva pārājikaṃ",
  "tika-vin01t2:644_10": "na bhaṇḍadeyyanti sudinnameva hoti.",
  "tika-vin01t2:645_0": "142-3. Parikkhāravatthūsu vuttaparikkhārassa heṭṭhā vuttabhaṇḍassa ca ko viseso?",
  "tika-vin01t2:645_1": "Yaṃ paribhogayoggaṃ ābharaṇādirūpaṃ akatvā yathāsabhāvato ṭhapitaṃ, taṃ bhaṇḍaṃ.",
  "tika-vin01t2:645_2": "Yaṃ pana tathā katvā paribhuñjituṃ anucchavikākārena ṭhapitaṃ ābharaṇādikaṃ, taṃ",
  "tika-vin01t2:645_3": "parikkhāranti veditabbaṃ.",
  "tika-vin01t2:646_0": "144-146. Saṅkāmetvāti ṭhitaṭṭhānato apanetvā. Thavikanti upāhanatthavikādi yaṃkiñci",
  "tika-vin01t2:646_1": "thavikaṃ. Āharāpentesu bhaṇḍadeyyanti “gahite attamano hotī”ti vacanato anattamanassa",
  "tika-vin01t2:646_2": "santakaṃ gahitampi puna dātabbamevāti vuttaṃ. “Sammukhībhūtehi bhājetabba”nti vacanato",
  "tika-vin01t2:646_3": "bhājanīyabhaṇḍaṃ upacārasīmaṭṭhānaṃyeva pāpuṇātīti āha “upacārasīmāyaṃ ṭhitasseva gahetuṃ vaṭṭatī”ti.",
  "tika-vin01t2:647_0": "148-9. “Bhaṇḍadeyyanti ubhinnaṃ sālayabhāve sati corassa vā sāmikassa vā sampattassa",
  "tika-vin01t2:647_1": "kassaci dātuṃ vaṭṭatī”ti vadanti. Eseva nayoti paṃsukūlasaññāya gahite bhaṇḍadeyyaṃ,",
  "tika-vin01t2:647_2": "theyyacittena pārājikanti attho. Gāmesūti gāmikesu manussesu. Gāma-ggahaṇena hettha",
  "tika-vin01t2:647_3": "gāmaṭṭhā vuttā. Vuṭṭhahantesūti gāmaṃ chaḍḍetvā palāyantesu. Puna āvasante janapadeti",
  "tika-vin01t2:647_4": "jānapadikesu puna āgantvā vasantesu.",
  "tika-vin01t2:648_0": "Avisesena vuttanti “saussāhā vā nirussāhā vā”ti visesaṃ aparāmasitvā sāmaññato vuttaṃ.",
  "tika-vin01t2:648_1": "Na hi katipayānaṃ anussāhe sati saṅghikaṃ asaṅghikaṃ hotīti ayamettha adhippāyo.",
  "tika-vin01t2:648_2": "Saussāhamattameva pamāṇanti sāmikānaṃ paricchinnabhāvato vuttaṃ. Tatoti gaṇasantakato",
  "tika-vin01t2:648_3": "puggalasantakato vā. Senāsanatthāya niyamitanti idaṃ nidassanamattaṃ, catūsu paccayesu",
  "tika-vin01t2:648_4": "yassa kassaci atthāya niyamitepi vuttanayameva. Issaravatāyāti paraṃ āpucchitvā vā",
  "tika-vin01t2:648_5": "anāpucchitvā vā dātabbakiccaṃ natthi, ayamevettha pamāṇanti evaṃ attano issarabhāvena.",
  "tika-vin01t2:648_6": "Agghena kāretabboti agghānurūpaṃ dukkaṭena thullaccayena vā kāretabbo. Issaravatāya",
  "tika-vin01t2:648_7": "paribhuñjato gīvāti na kevalaṃ ettheva gīvā, heṭṭhā kulasaṅgahatthāya issaravatāya",
  "tika-vin01t2:648_8": "vā dinnepi gīvāyeva. Sukhāditamevāti antovihāre nisīditvā ghaṇṭippaharaṇādivuttavidhānassa",
  "tika-vin01t2:648_9": "katattā sukhāditaṃ. Saṅghikañhi vebhaṅgiyabhaṇḍaṃ antovihāre vā bahisīmāya vā hotu,",
  "tika-vin01t2:648_10": "bahisīmāyaṃ ṭhitehi apaloketvā bhājetuṃ na vaṭṭati, ubhayattha ṭhitampi pana antosīmāyaṃ",
  "tika-vin01t2:648_11": "ṭhitehi apaloketvā bhājetuṃ vaṭṭatiyeva. Teneva tīsupi gaṇṭhipadesu vuttaṃ “vihāreyeva",
  "tika-vin01t2:648_12": "nisīditvā evaṃ katattā sukhāditanti āhā”ti. Ayañca attho vassūpanāyikakkhandhakaṭṭhakathāyaṃ āvi bhavissati.",
  "tika-vin01t2:649_0": "150. Vuttavādakavatthūsu pāḷiyaṃ yugasāṭakanti sāṭakayugaṃ. Tulanti palasataṃ. Doṇanti",
  "tika-vin01t2:649_1": "soḷasanāḷimattaṃ. Paricchedaṃ pana katvāti yattakaṃ icchitaṃ, tattakaṃ agghavasena",
  "tika-vin01t2:649_2": "vā cīvarādipaccayavasena vā paricchedaṃ katvā. Upārambhāti “bhadantā aparicchedaṃ",
  "tika-vin01t2:649_3": "katvā vadantī”ti evaṃ dosāropanato.",
  "tika-vin01t2:650_0": "153. Chātajjhattanti jighacchādukkhena pīḷitaattasantānaṃ. Dhanukanti khuddakadhanukaṃ.",
  "tika-vin01t2:650_1": "Baddho hotīti tiriyaṃ baddho hoti. Sunakhadaṭṭhanti sāmikehi vissajjitasunakhena",
  "tika-vin01t2:650_2": "gahitaṃ. Yaṭṭhiyā saha pātetīti sūkarassa āgamanato puretarameva tattha abajjhanatthāya",
  "tika-vin01t2:650_3": "pāteti. Maddanto gacchati, bhaṇḍadeyyanti ekasūkaragghanakaṃ bhaṇḍaṃ dātabbaṃ. Na",
  "tika-vin01t2:650_4": "hi tena maggena gacchantā sabbeva sūkarā tena pāsena bajjhanti, ekoyeva paṭhamataraṃ",
  "tika-vin01t2:650_5": "gacchanto bajjhati, tasmā ekasūkaragghanakaṃ bhaṇḍaṃ dātabbaṃ. Pacchā gacchatīti",
  "tika-vin01t2:650_6": "tena katapayogena agantvā pacchā sayameva gacchati. Heṭṭhā vuttesupi īdisesu ṭhānesu",
  "tika-vin01t2:650_7": "eseva nayo. Uddharitvā chaḍḍetīti puretarameva uddharitvā chaḍḍeti. Vihārabhūmiyanti",
  "tika-vin01t2:650_8": "vihārasāmantā araññappadese. Rakkhaṃ yācitvāti rājarājamahāmattādīnaṃ santikaṃ gantvā",
  "tika-vin01t2:650_9": "anuddissa rakkhaṃ yācitvā.",
  "tika-vin01t2:651": "Kumīnamukhanti kumīnassa anto macchānaṃ pavisanamukhaṃ. Gumbe khipati, bhaṇḍadeyyamevāti kumīnassa anto pavisitabbānaṃ macchānaṃ agghena bhaṇḍadeyyaṃ.",
  "tika-vin01t2:652_0": "156. Vīsatiṃsādivasena paricchinnā bhikkhū etthāti paricchinnabhikkhukaṃ. Therānanti",
  "tika-vin01t2:652_1": "āgantukattherānaṃ. Tesampīti āvāsikabhikkhūnampi. Paribhogatthāyāti saṅghikaparibhogavasena",
  "tika-vin01t2:652_2": "paribhuñjanatthāya. Gahaṇeti pāṭhaseso daṭṭhabbo. Yatthāti yasmiṃ āvāse. Aññesaṃ",
  "tika-vin01t2:652_3": "atthibhāvanti aññesaṃ āgantukabhikkhūnaṃ atthibhāvaṃ. Tatthāti tādise āvāse. Bhājetvā",
  "tika-vin01t2:652_4": "khādantīti āgantukānampi sampattānaṃ bhājetvā khādantīti adhippāyo. Catūsu paccayesu",
  "tika-vin01t2:652_5": "sammā upanentīti ambaphalādīni vikkiṇitvā cīvarādīsu catūsu paccayesu sammā upanenti.",
  "tika-vin01t2:652_6": "Cīvaratthāya niyametvā dinnāti “imesaṃ rukkhānaṃ phalāni vikkiṇitvā cīvaresuyeva",
  "tika-vin01t2:652_7": "upanetabbāni, na bhājetvā khāditabbānī”ti evaṃ niyametvā dinnā. Tesupi āgantukā anissarāti",
  "tika-vin01t2:652_8": "paccayaparibhogatthāya niyametvā dinnattā bhājetvā khādituṃ anissarā.",
  "tika-vin01t2:653_0": "Na tesu…pe… ṭhātabbanti ettha āgantukehi heṭṭhā vuttanayena bhājetvā khāditabbanti",
  "tika-vin01t2:653_1": "adhippāyo. Tesaṃ katikāya ṭhātabbanti “bhājetvā na khāditabba”nti vā “ettakesu rukkhesu",
  "tika-vin01t2:653_2": "phalāni gaṇhissāmā”ti vā “ettakāni phalāni gaṇhissāmā”ti vā “ettakānaṃ divasānaṃ",
  "tika-vin01t2:653_3": "abbhantare gaṇhissāmā”ti vā “na kiñci gaṇhissāmā”ti vā evaṃ katāya āvāsikānaṃ katikāya",
  "tika-vin01t2:653_4": "āgantukehi ṭhātabbaṃ. Mahāaṭṭhakathāyaṃ “anissarā”ti vacanena dīpitoyeva attho mahāpaccariyaṃ",
  "tika-vin01t2:653_5": "“catunnaṃ paccayāna”ntiādinā vitthāretvā dassito. Paribhogavasenevāti ettha eva-saddo",
  "tika-vin01t2:653_6": "aṭṭhānappayutto. Paribhogavasena tameva bhājetvāti yojetabbaṃ. Etthāti etasmiṃ vihāre",
  "tika-vin01t2:653_7": "raṭṭhe vā. Senāsanapaccayanti senāsanañca tadatthāya niyametvā ṭhapitañca.",
  "tika-vin01t2:654_0": "Lāmakakoṭiyāti lāmakaṃ ādiṃ katvā, lāmakasenāsanato paṭṭhāyāti vuttaṃ hoti. Senāsanepi",
  "tika-vin01t2:654_1": "tiṇādīni lāmakakoṭiyāva vissajjetabbāni, senāsanaparikkhārāpi lāmakakoṭiyāva vissajjetabbā.",
  "tika-vin01t2:654_2": "Mūlavatthucchedaṃ pana katvā na upanetabbanti iminā kiṃ vuttaṃ hotīti? Tīsupi gaṇṭhipadesu",
  "tika-vin01t2:654_3": "tāva idaṃ vuttaṃ “sabbāni senāsanāni na vissajjetabbānīti vuttaṃ hotī”ti. Lāmakakoṭiyā",
  "tika-vin01t2:654_4": "vissajjentehipi senāsanabhūmiyo na vissajjetabbāti ayamattho vutto hotīti no khanti,",
  "tika-vin01t2:654_5": "vīmaṃsitvā yaṃ ruccati, taṃ gahetabbaṃ.",
  "tika-vin01t2:655_0": "Dhammasantakena buddhapūjaṃ kātuṃ, buddhasantakena vā dhammapūjaṃ kātuṃ vaṭṭati,",
  "tika-vin01t2:655_1": "na vaṭṭatīti? “Tathāgatassa kho etaṃ vāseṭṭha adhivacanaṃ dhammakāyo itipīti ca yo",
  "tika-vin01t2:655_2": "kho, vakkali, dhammaṃ passati, so maṃ passatī”ti ca vacanato vaṭṭatīti vadanti. Keci",
  "tika-vin01t2:655_3": "pana “evaṃ sante ‘yo, bhikkhave, maṃ upaṭṭhaheyya, so gilānaṃ upaṭṭhaheyyā’ti vacanato",
  "tika-vin01t2:655_4": "buddhasantakena gilānassapi bhesajjaṃ kātuṃ yuttanti āpajjeyya, tasmā na vaṭṭatī”ti",
  "tika-vin01t2:655_5": "vadanti, taṃ akāraṇaṃ. Na hi “yo, bhikkhave, maṃ upaṭṭhaheyya, so gilānaṃ upaṭṭhaheyyā”ti",
  "tika-vin01t2:655_6": "iminā attano ca gilānassa ca ekasadisatā tadupaṭṭhānassa vā samaphalatā vuttā. Ayañhettha",
  "tika-vin01t2:655_7": "attho “yo maṃ ovādānusāsanīkaraṇena upaṭṭhaheyya, so gilānaṃ upaṭṭhaheyya, mama ovādakaraṇena",
  "tika-vin01t2:655_8": "gilāno upaṭṭhātabbo”ti. Bhagavato ca gilānassa ca upaṭṭhānaṃ ekasadisanti evaṃ panettha",
  "tika-vin01t2:655_9": "attho na gahetabbo. Tasmā “yo vo, ānanda, mayā dhammo ca vinayo ca desito paññatto,",
  "tika-vin01t2:655_10": "so vo mamaccayena satthā”ti vacanato “ahañca panidāni eko ovadāmi anusāsāmi, mayi",
  "tika-vin01t2:655_11": "parinibbute imāni caturāsīti buddhasahassāni tumhe ovadissanti anusāsissantī”ti vuttattā",
  "tika-vin01t2:655_12": "ca bahussutaṃ bhikkhuṃ pasaṃsantena ca “yo bahussuto, na so tumhākaṃ sāvako nāma,",
  "tika-vin01t2:655_13": "buddho nāma esa cundā”ti vuttattā dhammagarukattā ca tathāgatassa pubbanayo eva pasatthataroti amhākaṃ khanti.",
  "tika-vin01t2:656_0": "Paṇṇaṃ āropetvāti “ettakeheva rukkhehi ettakameva gahetabba”nti paṇṇaṃ āropetvā,",
  "tika-vin01t2:656_1": "likhitvāti vuttaṃ hoti. Nimittasaññaṃ katvāti saṅketaṃ katvā. Dārakāti tesaṃ puttanattādayo",
  "tika-vin01t2:656_2": "dārakā. Aññepi ye keci gopakā honti, te sabbepi vuttā. Sabbatthāpi gihīnaṃ gopakadāne",
  "tika-vin01t2:656_3": "yattakaṃ gopakā denti, tattakaṃ gahetabbaṃ. Saṅghike pana yathāparicchedameva gahetabbanti",
  "tika-vin01t2:656_4": "dīpitattā “atthato eka”nti vuttaṃ.",
  "tika-vin01t2:657_0": "Tatoti yathāvuttauposathāgārādikaraṇatthāya ṭhapitadārusambhārato. Āpucchitvāti kārakasaṅghaṃ",
  "tika-vin01t2:657_1": "āpucchitvā. Taṃ sabbampi āharitvāti anāpucchitvāpi tāvakālikaṃ āharitvā. Āharāpentoti",
  "tika-vin01t2:657_2": "ettha anāharāpentepi dātabbameva. Ayameva bhikkhu issaroti ekassa bhikkhuno pāpuṇanaṭṭhānaṃ,",
  "tika-vin01t2:657_3": "tatoyeva senāsanato tassa dātabbaṃ, na ca so tato uṭṭhāpetabboti vuttaṃ hoti.",
  "tika-vin01t2:658_0": "“Udakapūjanti cetiyaṭṭhānesu siñcana”nti gaṇṭhipadesu vuttaṃ. Vattasīsenāti kevalaṃ",
  "tika-vin01t2:658_1": "saddhāya, na vetanādiatthāya. Savatthukanti saha bhūmiyā. Tiṇamattaṃ pana dātabbanti",
  "tika-vin01t2:658_2": "kasmā vuttaṃ, kiṃ taṃ garubhaṇḍaṃ na hotīti? Na hoti. Arakkhitaagopitaṭṭhāne hi vinassakabhāvena",
  "tika-vin01t2:658_3": "ṭhitaṃ garubhaṇḍaṃ na hoti, tasmā tādisaṃ sandhāya “tiṇamattaṃ pana dātabba”nti vuttaṃ.",
  "tika-vin01t2:658_4": "Jaggitvāti saṃvacchare saṃvacchare jaggitvā.",
  "tika-vin01t2:659_0": "Kuṭṭanti gehabhittiṃ. Pākāranti parikkhepapākāraṃ. Tatoti chaḍḍitavihārato. Tato",
  "tika-vin01t2:659_1": "āharitvā senāsanaṃ kataṃ hotīti sāmantagāmavāsīhi bhikkhūhi chaḍḍitavihārato dārusambhārādiṃ",
  "tika-vin01t2:659_2": "āharitvā senāsanaṃ kataṃ hoti.",
  "tika-vin01t2:660": "157. Catubhāgaudakasambhinneti catutthabhāgena udakena sambhinne. Odanabhājanīyavatthusminti “dehi aparassa bhāga”nti āgatavatthusmiṃ.",
  "tika-vin01t2:661_0": "159. Ayyā attanā kātuṃ yuttampi na karonti, ativiya thaddhāti pasādaṃ bhinditvā cittena",
  "tika-vin01t2:661_1": "kuppanti, tasmā “pasādānurakkhaṇatthāyā”ti vuttaṃ. Iddhiṃ paṭisaṃharīti iddhiṃ vissajjesi.",
  "tika-vin01t2:661_2": "Sakaṭṭhāneyeva aṭṭhāsīti iddhiyā vissajjitattā eva “pāsādo puna āgacchatū”ti anadhiṭṭhitepi",
  "tika-vin01t2:661_3": "sayameva āgantvā sakaṭṭhāneyeva aṭṭhāsi. “Yāva dārakā pāsādaṃ ārohanti, tāva pāsādo",
  "tika-vin01t2:661_4": "tesaṃ santike hotū”ti pubbe adhiṭṭhitattā eva ca kālaparicchedaṃ katvā adhiṭṭhitena",
  "tika-vin01t2:661_5": "tato paraṃ iddhi vissajjitā nāma hotīti katvā vuttaṃ “thero iddhiṃ paṭisaṃharī”ti.",
  "tika-vin01t2:661_6": "Yasmā te dārakā evaṃ gahetvā gatānaṃ santakā na honti, yasmā ca īdisena payogena",
  "tika-vin01t2:661_7": "therena te ānītā nāma na honti, tasmā thero evamakāsīti daṭṭhabbaṃ. Tenevāha “vohāravasenā”tiādi.",
  "tika-vin01t2:661_8": "Attano pakativaṇṇaṃ avijahitvā bahiddhā hatthiādidassanaṃ “ekopi hutvā bahudhā hotī”ti",
  "tika-vin01t2:661_9": "āgatañca adhiṭṭhānavasena nipphannattā adhiṭṭhāniddhi nāma. “So pakativaṇṇaṃ vijahitvā",
  "tika-vin01t2:661_10": "kumārakavaṇṇaṃ vā dasseti nāgavaṇṇaṃ vā…pe… vividhampi senābyūhaṃ dassetī”ti evaṃ",
  "tika-vin01t2:661_11": "āgatā iddhi pakativaṇṇavijahanavikāravasena pavattattā vikubbaniddhi nāma. Attānaṃ",
  "tika-vin01t2:661_12": "adassetvā bahiddhā hatthiādidassanampi ettheva saṅgahitanti daṭṭhabbaṃ. Pakativaṇṇavijahanañhi",
  "tika-vin01t2:661_13": "nāma attano pakatirūpassa aññesaṃ adassanaṃ, na sabbena sabbaṃ tassa nirodhanaṃ.",
  "tika-vin01t2:661_14": "Evañca katvā “attānaṃ adassetvā bahiddhā hatthiādidassanampi ettheva saṅgahita”nti",
  "tika-vin01t2:661_15": "idaṃ “pakativaṇṇaṃ vijahitvā”ti vuttamūlapadena na virujjhati.",
  "tika-vin01t2:662": "Vinītavatthuvaṇṇanā niṭṭhitā.",
  "tika-vin01t2:663": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:664": "Dutiyapārājikavaṇṇanā samattā.",
  "tika-vin01t2:665": "Anusāsanīkathāvaṇṇanā",
  "tika-vin01t2:666_0": "Parājitakilesenāti santāne puna anuppattidhammatāpādanena catūhi maggañāṇehi saha",
  "tika-vin01t2:666_1": "vāsanāya samucchinnasabbakilesena. Idhāti imasmiṃ sāsane. Tena sikkhāpadena samaṃ",
  "tika-vin01t2:666_2": "aññaṃ anekanayavokiṇṇaṃ gambhīratthavinicchayaṃ kiñci sikkhāpadaṃ na vijjatīti yojetabbaṃ.",
  "tika-vin01t2:666_3": "Attho ca vinicchayo ca atthavinicchayā, gambhīrā atthavinicchayā assāti gambhīratthavinicchayaṃ.",
  "tika-vin01t2:666_4": "Vatthumhi otiṇṇeti codanāvatthumhi saṅghamajjhaṃ otiṇṇe, ekena ekasmiṃ codite, sayameva",
  "tika-vin01t2:666_5": "vā āgantvā attano katavītikkame ārociteti vuttaṃ hoti. Etthāti otiṇṇe vatthumhi.",
  "tika-vin01t2:667_0": "Vinicchayaṃ karontena sahasā “pārājika”nti avatvā yaṃ kattabbaṃ, taṃ dassetuṃ “pāḷi”ntiādimāha.",
  "tika-vin01t2:667_1": "Vinicchayoti pārājikāpattivinicchayo. Avatvāvāti “tvaṃ pārājikaṃ āpanno”ti avatvāva.",
  "tika-vin01t2:667_2": "Kappiyepi ca vatthusminti avatvāpi gaṇhituṃ kappiye mātupitusantakepi vatthusmiṃ.",
  "tika-vin01t2:667_3": "Lahuvattinoti theyyacittuppādena lahuparivattino. Āsīvisanti sīghameva sakalasarīre",
  "tika-vin01t2:667_4": "pharaṇasamatthavisaṃ.",
  "tika-vin01t2:668": "Anusāsanīkathāvaṇṇanā niṭṭhitā.",
  "tika-vin01t2:669": "Pārājikakaṇḍaṭṭhakathāya paṭhamabhāgavaṇṇanā samattā.",
  "tika-vin01t2:670": "3. Tatiyapārājikaṃ",
  "tika-vin01t2:671": "Tīhīti kāyavacīmanodvārehi. Vibhāvitanti pakāsitaṃ, desitaṃ paññattanti vuttaṃ hoti.",
  "tika-vin01t2:672": "Paṭhamapaññattinidānavaṇṇanā",
  "tika-vin01t2:673_0": "162. Tikkhattuṃ pākāraparikkhepavaḍḍhanenāti tikkhattuṃ pākāraparikkhepena nagarabhūmiyā",
  "tika-vin01t2:673_1": "vaḍḍhanena. Visālībhūtattāti gāvutantaraṃ gāvutantaraṃ puthubhūtattā. Bārāṇasirañño",
  "tika-vin01t2:673_2": "kira aggamahesiyā kucchimhi gabbho saṇṭhāsi, sā ñatvā rañño nivedesi, rājā gabbhaparihāraṃ",
  "tika-vin01t2:673_3": "adāsi. Sā sammā parihariyamānā gabbhaparipākakāle vijāyanagharaṃ pāvisi. Puññavantīnaṃ",
  "tika-vin01t2:673_4": "paccūsasamaye gabbhavuṭṭhānaṃ hoti, sā ca tāsaṃ aññatarā, tena paccūsasamaye alattakapaṭalabandhujīvakapupphasadisaṃ",
  "tika-vin01t2:673_5": "maṃsapesiṃ vijāyi. Tato “aññā deviyo suvaṇṇabimbasadise putte vijāyanti, aggamahesī",
  "tika-vin01t2:673_6": "maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ",
  "tika-vin01t2:673_7": "maṃsapesiṃ ekasmiṃ bhājane pakkhipitvā paṭikujjitvā rājamuddikāya lañchetvā gaṅgāya",
  "tika-vin01t2:673_8": "sote pakkhipāpesi. Manussehi chaḍḍitamatte devatā ārakkhaṃ saṃvidahiṃsu. Suvaṇṇapaṭṭikañcettha",
  "tika-vin01t2:673_9": "jātihiṅgulakena “bārāṇasirañño aggamahesiyā pajā”ti likhitvā bandhiṃsu. Tato taṃ",
  "tika-vin01t2:673_10": "bhājanaṃ ūmibhayādīhi anupaddutaṃ gaṅgāsotena pāyāsi.",
  "tika-vin01t2:674_0": "Tena ca samayena aññataro tāpaso gopālakakulaṃ nissāya gaṅgātīre viharati. So pātova",
  "tika-vin01t2:674_1": "gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi. Athettha",
  "tika-vin01t2:674_2": "taṃ akkharapaṭṭikaṃ rājamuddikālañchanañca disvā muñcitvā taṃ maṃsapesiṃ addasa.",
  "tika-vin01t2:674_3": "Disvānassa etadahosi “siyā gabbho, tathā hissa duggandhapūtibhāvo natthī”ti. Udakappavāhenāgatassapi",
  "tika-vin01t2:674_4": "hi usmā na vigacchati, usmā ca nāma īdisāya saviññāṇakatāya bhaveyyāti “siyā gabbho”ti",
  "tika-vin01t2:674_5": "cintesi. Puññavantatāya pana duggandhaṃ nāhosi sausumagatāya pūtibhāvo ca. Evaṃ pana",
  "tika-vin01t2:674_6": "cintetvā assamaṃ netvā naṃ suddhe okāse ṭhapesi. Atha aḍḍhamāsaccayena dve maṃsapesiyo",
  "tika-vin01t2:674_7": "ahesuṃ. Tāpaso disvā sādhukataraṃ ṭhapesi. Tato puna aḍḍhamāsaccayena ekamekissā",
  "tika-vin01t2:674_8": "pesiyā hatthapādasīsānamatthāya pañca pañca piḷakā uṭṭhahiṃsu. Atha tato aḍḍhamāsaccayena",
  "tika-vin01t2:674_9": "ekā maṃsapesi suvaṇṇabimbasadiso dārako, ekā dārikā ahosi. Tesu tāpasassa puttasineho",
  "tika-vin01t2:674_10": "uppajji, dārakānaṃ puññupanissayato aṅguṭṭhakato cassa khīraṃ nibbatti. Tato pabhuti",
  "tika-vin01t2:674_11": "ca khīrabhattaṃ alabhittha. Tāpaso bhattaṃ bhuñjitvā khīraṃ dārakānaṃ mukhe āsiñcati.",
  "tika-vin01t2:674_12": "Tesaṃ pana yaṃ yaṃ udaraṃ pavisati, taṃ sabbaṃ maṇibhājanagataṃ viya dissati. Carimabhave",
  "tika-vin01t2:674_13": "bodhisatte kucchigate bodhisattamātu viya udaracchaviyā acchavippasannatāya evaṃ",
  "tika-vin01t2:674_14": "te nicchavī ahesuṃ. Apare āhu “sibbitvā ṭhapitā viya nesaṃ aññamaññaṃ līnā chavi",
  "tika-vin01t2:674_15": "ahosī”ti. Evaṃ te nicchavitāya vā līnacchavitāya vā “licchavī”ti paññāyiṃsu.",
  "tika-vin01t2:675_0": "Tāpaso dārake posento ussūre gāmaṃ bhikkhāya pavisati, atidivā paṭikkamati. Tassa",
  "tika-vin01t2:675_1": "taṃ byāpāraṃ ñatvā gopālakā āhaṃsu – “bhante, pabbajitānaṃ dārakaposanaṃ palibodho,",
  "tika-vin01t2:675_2": "amhākaṃ dārake detha, mayaṃ posessāma, tumhe attano kammaṃ karothā”ti. Tāpaso “sādhū”ti",
  "tika-vin01t2:675_3": "paṭissuṇi. Gopālakā dutiyadivase maggaṃ samaṃ katvā pupphehi okiritvā dhajapaṭākā",
  "tika-vin01t2:675_4": "ussāpetvā tūriyehi vajjamānehi assamaṃ āgatā. Tāpaso “mahāpuññā dārakā, appamādeneva",
  "tika-vin01t2:675_5": "vaḍḍhetha, vaḍḍhetvā aññamaññaṃ āvāhaṃ karotha, pañcagorasena rājānaṃ tosetvā bhūmibhāgaṃ",
  "tika-vin01t2:675_6": "gahetvā nagaraṃ māpetha, tattha kumāraṃ abhisiñcathā”ti vatvā dārake adāsi. Te “sādhū”ti",
  "tika-vin01t2:675_7": "paṭissuṇitvā dārake netvā posesuṃ. Dārakā vuḍḍhimanvāya kīḷantā vivādaṭṭhānesu aññe",
  "tika-vin01t2:675_8": "gopālakadārake hatthenapi pādenapi paharanti, te rodanti. “Kissa rodathā”ti ca mātāpitūhi",
  "tika-vin01t2:675_9": "vuttā “ime nimmātāpitikā tāpasapositā amhe atīva paharantī”ti vadanti. Tato nesaṃ",
  "tika-vin01t2:675_10": "posakamātāpitaropi “ime dārakā aññe dārake vihesenti dukkhāpenti, na ime saṅgahetabbā,",
  "tika-vin01t2:675_11": "vajjetabbā ime”ti āhaṃsu. Tato pabhuti kira so padeso “vajjī”ti vuccati yojanasataparimāṇena.",
  "tika-vin01t2:676_0": "Atha taṃ padesaṃ gopālakā rājānaṃ tosetvā aggahesuṃ. Tattha ca nagaraṃ māpetvā soḷasavassuddesikaṃ",
  "tika-vin01t2:676_1": "kumāraṃ abhisiñcitvā rājānaṃ akaṃsu. Rajjasampattidāyakassa kammassa katattā asambhinne",
  "tika-vin01t2:676_2": "eva rājakule uppannattā ca rājakumārassa puññānubhāvasañcoditā devatādhiggahitā akaṃsūti",
  "tika-vin01t2:676_3": "keci. Dārakassa dārikāya saddhiṃ vāreyyaṃ katvā katikaṃ akaṃsu “bāhirato dārikā na",
  "tika-vin01t2:676_4": "ānetabbā, ito dārikā na kassaci dātabbā”ti. Tesaṃ paṭhamasaṃvāsena dve dārakā jātā",
  "tika-vin01t2:676_5": "dhītā ca putto ca. Evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ",
  "tika-vin01t2:676_6": "vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontaṃ nagaraṃ tikkhattuṃ",
  "tika-vin01t2:676_7": "gāvutantarena gāvutantarena parikkhipiṃsu. Tassa punappunaṃ visālīkatattā “vesālī”tveva",
  "tika-vin01t2:676_8": "nāmaṃ jātaṃ. Tena vuttaṃ – “tikkhattuṃ pākāraparikkhepavaḍḍhanena visālībhūtattā",
  "tika-vin01t2:676_9": "vesālīti vuccatī”ti.",
  "tika-vin01t2:677_0": "Idampi ca nagaranti na kevalaṃ rājagahasāvatthiyo yevāti dasseti. Tattha mahāvanaṃ",
  "tika-vin01t2:677_1": "nāmātiādi majjhimabhāṇakasaṃyuttabhāṇakānaṃ samānaṭṭhakathā. Majjhimaṭṭhakathāyañhi",
  "tika-vin01t2:677_2": "saṃyuttaṭṭhakathāyañca imināva nayena vuttaṃ. Dīghanikāyaṭṭhakathāyaṃ pana “mahāvaneti",
  "tika-vin01t2:677_3": "bahinagare himavantena saddhiṃ ekābaddhaṃ hutvā ṭhitaṃ sayaṃjātaṃ vanaṃ atthi, yaṃ",
  "tika-vin01t2:677_4": "mahantabhāveneva mahāvananti vuccati, tasmiṃ mahāvane. Kūṭāgārasālāyanti tasmiṃ vanasaṇḍe",
  "tika-vin01t2:677_5": "saṅghārāmaṃ patiṭṭhāpesuṃ. Tattha kaṇṇikaṃ yojetvā thambhānaṃ upari kūṭāgārasālāsaṅkhepena",
  "tika-vin01t2:677_6": "devavimānasadisaṃ pāsādaṃ akaṃsu, taṃ upādāya sakalopi saṅghārāmo kūṭāgārasālāti",
  "tika-vin01t2:677_7": "paññāyitthā”ti vuttaṃ. Vanamajjhe katattā “vanaṃ nissāyā”ti vuttaṃ. Ārāmeti saṅghārāme.",
  "tika-vin01t2:677_8": "Haṃsavaṭṭakacchadanenāti haṃsavaṭṭakapaṭicchannena, haṃsamaṇḍalākārenāti attho.",
  "tika-vin01t2:678_0": "Anekapariyāyenāti ettha pariyāya-saddo kāraṇavacanoti āha “anekehi kāraṇehī”ti, ayaṃ",
  "tika-vin01t2:678_1": "kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti",
  "tika-vin01t2:678_2": "attho. Asubhākārasandassanappavattanti kesādivasena tatthāpi vaṇṇādito asubhākārassa",
  "tika-vin01t2:678_3": "sabbaso dassanavasena pavattaṃ. Kāyavicchandaniyakathanti attano parassa ca karajakāye",
  "tika-vin01t2:678_4": "vicchandanuppādanakathaṃ. Muttaṃ vātiādinā byatirekamukhena kāyassa amanuññataṃ dasseti.",
  "tika-vin01t2:678_5": "Tattha ādito tīhi padehi adassanīyatāya asārakatāya majjhe catūhi duggandhatāya,",
  "tika-vin01t2:678_6": "ante ekena lesamattenapi manuññatābhāvamassa dasseti. Atha khotiādinā anvayato sarūpeneva",
  "tika-vin01t2:678_7": "amanuññatāya dassanaṃ. Chandoti dubbalarāgo. Rāgoti balavarāgo. “Kesā lomādī”ti saṅkhepato",
  "tika-vin01t2:678_8": "vuttamatthaṃ vibhāgena dassetuṃ “yepi hī”tiādi vuttaṃ. Asubhāti āgantukena subhākārena",
  "tika-vin01t2:678_9": "virahitattā asubhā. Asucinoti attano sabhāveneva asucino. Paṭikūlāti nāgarikassa",
  "tika-vin01t2:678_10": "asucikaṭṭhānaṃ viya jigucchanīyattā paṭikūlā.",
  "tika-vin01t2:679_0": "Kesā nāmete vaṇṇatopi paṭikūlā, saṇṭhānatopi gandhatopi āsayatopi okāsatopi paṭikūlāti",
  "tika-vin01t2:679_1": "dassento “so ca nesaṃ…pe… pañcahi kāraṇehi veditabbo”ti āha. Manuññepi hi yāgupatte",
  "tika-vin01t2:679_2": "vā bhattapatte vā kesavaṇṇaṃ kiñci disvā “kesamissakamidaṃ, haratha na”nti jigucchanti,",
  "tika-vin01t2:679_3": "evaṃ kesā vaṇṇato paṭikūlā. Rattiṃ paribhuñjantāpi kesasaṇṭhānaṃ akkavākaṃ vā makacivākaṃ",
  "tika-vin01t2:679_4": "vā chupitvā tatheva jigucchanti, evaṃ saṇṭhānatopi paṭikūlā. Telamakkhanapupphadhūpādisaṅkhāravirahitānañca",
  "tika-vin01t2:679_5": "kesānaṃ gandho paramajeguccho hoti, tato jegucchataro aggimhi pakkhittānaṃ. Kesā",
  "tika-vin01t2:679_6": "hi vaṇṇasaṇṭhānato appaṭikūlāpi siyuṃ, gandhena pana paṭikūlāyeva. Yathā hi daharassa",
  "tika-vin01t2:679_7": "kumārakassa vaccaṃ vaṇṇato haliddivaṇṇaṃ, saṇṭhānatopi haliddipiṇḍasaṇṭhānaṃ, saṅkāraṭṭhāne",
  "tika-vin01t2:679_8": "chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ, saṇṭhānato vaṭṭetvā",
  "tika-vin01t2:679_9": "vissaṭṭhamudiṅgasaṇṭhānaṃ, dāṭhāpissa sumanamakuḷasadisāti ubhayampi vaṇṇasaṇṭhānato",
  "tika-vin01t2:679_10": "siyā appaṭikūlaṃ, gandhena pana paṭikūlameva, evaṃ kesāpi siyuṃ vaṇṇasaṇṭhānato appaṭikūlā,",
  "tika-vin01t2:679_11": "gandhena pana paṭikūlāyevāti.",
  "tika-vin01t2:680_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni",
  "tika-vin01t2:680_1": "honti aparibhogāni, evaṃ kesāpi pubbalohitamuttakarīsapittasemhādinissandena jātattā",
  "tika-vin01t2:680_2": "jegucchāti idaṃ tesaṃ āsayato pāṭikulyaṃ. Ime ca kesā nāma gūtharāsimhi uṭṭhitakaṇṇakaṃ",
  "tika-vin01t2:680_3": "viya ekatiṃsakoṭṭhāsarāsimhi jātā, te susānasaṅkāraṭṭhānādīsu jātasākaṃ viya parikhādīsu",
  "tika-vin01t2:680_4": "jātakamalakuvalayādipupphaṃ viya ca asuciṭṭhāne jātattā paramajegucchāti idaṃ tesaṃ",
  "tika-vin01t2:680_5": "okāsato pāṭikulyaṃ. Yathā ca kesānaṃ, evaṃ sabbakoṭṭhāsānañca vaṇṇasaṇṭhānagandhāsayokāsavasena",
  "tika-vin01t2:680_6": "pañcadhā paṭikūlatā veditabbāti āha “evaṃ lomādīna”nti. Pañcapañcappabhedenāti ettha",
  "tika-vin01t2:680_7": "bāhiratthasamāso daṭṭhabbo pañca pañca pabhedā etassāti pañcapañcappabhedoti.",
  "tika-vin01t2:681_0": "Saṃvaṇṇentoti vitthārento. Asubhāyāti asubhamātikāya. Phātikammanti bahulīkāro. Pañcaṅgavippahīnaṃ",
  "tika-vin01t2:681_1": "pañcaṅgasamannāgatanti ettha kāmacchando byāpādo thinamiddhaṃ uddhaccakukkuccaṃ vicikicchāti",
  "tika-vin01t2:681_2": "imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā. Na hi etesu",
  "tika-vin01t2:681_3": "appahīnesu jhānaṃ uppajjati, tenassetāni pahānaṅgānīti vuccanti. Kiñcāpi hi jhānakkhaṇe",
  "tika-vin01t2:681_4": "aññepi akusalā dhammā pahīyanti, tathāpi etāneva visesena jhānantarāyakarāni. Kāmacchandena",
  "tika-vin01t2:681_5": "hi nānāvisayapalobhitaṃ cittaṃ na ekattārammaṇe samādhiyati, kāmacchandābhibhūtaṃ",
  "tika-vin01t2:681_6": "vā cittaṃ na kāmadhātuppahānāya paṭipadaṃ paṭipajjati, byāpādena ca ārammaṇe paṭihaññamānaṃ",
  "tika-vin01t2:681_7": "na nirantaraṃ pavattati, thinamiddhābhibhūtaṃ akammaññaṃ hoti, uddhaccakukkuccaparetaṃ",
  "tika-vin01t2:681_8": "avūpasantameva hutvā paribbhamati, vicikicchāya upahataṃ jhānādhigamasādhikaṃ paṭipadaṃ",
  "tika-vin01t2:681_9": "nārohati. Iti visesena jhānantarāyakarattā etāneva pahānaṅgānīti vuttāni.",
  "tika-vin01t2:682_0": "Yasmā pana vitakko ārammaṇe cittaṃ abhiniropeti, vicāro anuppabandhati, tehi avikkhepāya",
  "tika-vin01t2:682_1": "sampāditapayogassa cetaso payogasampattisambhavā pīti pīnanaṃ, sukhañca upabrūhanaṃ",
  "tika-vin01t2:682_2": "karoti, atha naṃ sasampayuttadhammaṃ etehi abhiniropanānubandhanapīnanaupabrūhanehi",
  "tika-vin01t2:682_3": "anuggahitā ekaggatā ekattārammaṇe samaṃ sammā ādhiyati, tasmā vitakko vicāro pīti",
  "tika-vin01t2:682_4": "sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.",
  "tika-vin01t2:682_5": "Uppannesu hi etesu pañcasu jhānaṃ uppannaṃ nāma hoti, tenassa etāni pañca samannāgataṅgānīti",
  "tika-vin01t2:682_6": "vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā",
  "tika-vin01t2:682_7": "pana aṅgamattavaseneva caturaṅginī senā, pañcaṅgikaṃ tūriyaṃ aṭṭhaṅgiko ca maggoti",
  "tika-vin01t2:682_8": "vuccati, evamidampi aṅgamattavaseneva “pañcaṅgika”nti vā “pañcaṅgasamannāgata”nti",
  "tika-vin01t2:682_9": "vā vuccatīti veditabbaṃ.",
  "tika-vin01t2:683_0": "Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato",
  "tika-vin01t2:683_1": "balavatarāni, idha pana upacāratopi balavatarāni rūpāvacarakkhaṇappattāni. Ettha",
  "tika-vin01t2:683_2": "hi vitakko suvisadena ākārena ārammaṇe cittaṃ abhiniropayamāno uppajjati, vicāro",
  "tika-vin01t2:683_3": "ativiya ārammaṇaṃ anumajjamāno, pītisukhaṃ sabbāvantampi kāyaṃ pharamānaṃ. Teneva",
  "tika-vin01t2:683_4": "vuttaṃ “nāssa kiñci sabbāvato kāyassa vivekajena pītisukhena apphuṭaṃ hotī”ti. Cittekaggatāpi",
  "tika-vin01t2:683_5": "heṭṭhimamhi samuggapaṭale uparimaṃ samuggapaṭalaṃ viya ārammaṇe suphusitā hutvā uppajjati.",
  "tika-vin01t2:683_6": "Ayametesaṃ itarehi viseso, tasmā “pañcaṅgasamannāgata”nti appanājhānameva visesetvā vuttaṃ.",
  "tika-vin01t2:684_0": "Tividhakalyāṇaṃ dasalakkhaṇasampannanti ettha pana jhānassa ādimajjhapariyosānavasena",
  "tika-vin01t2:684_1": "tividhakalyāṇatā, tesaṃyeva ādimajjhapariyosānānaṃ lakkhaṇavasena dasalakkhaṇasampannatā",
  "tika-vin01t2:684_2": "veditabbā. Vitthāranayaṃ panettha sayameva pakāsayissati. Kilesacorehi anabhibhavanīyattā",
  "tika-vin01t2:684_3": "jhānaṃ “cittamañjūsa”nti vuttaṃ. Nissāyāti pādakaṃ katvā.",
  "tika-vin01t2:685_0": "Dasalakkhaṇavibhāvaneneva tividhakalyāṇatāpi vibhāvitā hotīti dasalakkhaṇaṃ tāva",
  "tika-vin01t2:685_1": "dassento “tatrimānī”tiādimāha. Tattha pāripanthikato cittavisuddhītiādīnaṃ padānaṃ",
  "tika-vin01t2:685_2": "attho “tatrāyaṃ pāḷī”tiādinā vuttapāḷivaṇṇanāyameva āvi bhavissati. Tatrāti tasmiṃ",
  "tika-vin01t2:685_3": "dasalakkhaṇavibhāvane. Paṭipadāvisuddhīti paṭipajjati jhānaṃ etāyāti paṭipadā, gotrabhupariyosāno",
  "tika-vin01t2:685_4": "pubbabhāgiyo bhāvanānayo. Paripanthato visujjhanaṃ visuddhi, paṭipadāya visuddhi",
  "tika-vin01t2:685_5": "paṭipadāvisuddhi. Sā panāyaṃ yasmā jhānassa uppādakkhaṇe labbhati, tasmā vuttaṃ “paṭipadāvisuddhi",
  "tika-vin01t2:685_6": "ādī”ti. Upekkhānubrūhanāti visodhetabbatādīnaṃ abhāvato jhānapariyāpannāya tatramajjhattupekkhāya",
  "tika-vin01t2:685_7": "kiccanipphattiyā anubrūhanā. Sā panāyaṃ yasmā visesato jhānassa ṭhitikkhaṇe labbhati,",
  "tika-vin01t2:685_8": "tena vuttaṃ “upekkhānubrūhanā majjhe”ti. Sampahaṃsanāti tattha dhammānaṃ anativattanādisādhakassa",
  "tika-vin01t2:685_9": "ñāṇassa kiccanipphattivasena pariyodapanā. Sā pana yasmā jhānassa osānakkhaṇe pākaṭā",
  "tika-vin01t2:685_10": "hoti, tasmā vuttaṃ “sampahaṃsanā pariyosāna”nti. Imāni tīṇi lakkhaṇānīti paripanthato",
  "tika-vin01t2:685_11": "cittassa visujjhanākāro, majjhimassa samathanimittassa paṭipajjanākāro, tattha pakkhandanākāroti",
  "tika-vin01t2:685_12": "imāni tīṇi jhānassa ādito uppādakkhaṇe appanāppattilakkhaṇāni. Tehi ākārehi vinā",
  "tika-vin01t2:685_13": "appanāppattiyā abhāvato asati ca appanāyaṃ tadabhāvato ādikalyāṇañceva visuddhipaṭipadattā",
  "tika-vin01t2:685_14": "yathāvuttehi lakkhaṇehi samannāgatattā ca tilakkhaṇasampannañca. Iminā nayena majjhapariyosānalakkhaṇānañca yojanā veditabbā.",
  "tika-vin01t2:686_0": "Keci pana “paṭipadāvisuddhi nāma sasambhāriko upacāro, upekkhānubrūhanā nāma appanā,",
  "tika-vin01t2:686_1": "sampahaṃsanā nāma paccavekkhaṇā”ti vaṇṇayanti, taṃ na yuttaṃ. Tathā hi sati ajhānadhammehi",
  "tika-vin01t2:686_2": "jhānassa guṇasaṃkittanaṃ nāma kataṃ hoti. Na hi bhūmantaraṃ bhūmantarapariyāpannaṃ",
  "tika-vin01t2:686_3": "hoti, pāḷiyā cetaṃ virujjhati. “Ekattagataṃ cittaṃ paṭipadāvisuddhipakkhandañceva",
  "tika-vin01t2:686_4": "hoti upekkhānubrūhitañca ñāṇena ca sampahaṃsita”nti hi pāḷiyaṃ vuttaṃ. Ettha hi ekattagataṃ",
  "tika-vin01t2:686_5": "cittanti indriyānaṃ ekarasabhāvena ekaggatāya ca sikhāppattiyā tadanuguṇaṃ ekattagataṃ",
  "tika-vin01t2:686_6": "sasampayuttaṃ appanāppattaṃ cittaṃ vuttaṃ, tasseva ca paṭipadāvisuddhipakkhandatādi",
  "tika-vin01t2:686_7": "anantaraṃ vuccate. Tasmā pāḷiyaṃ ekasmiṃyeva appanācittakkhaṇe paṭipadāvisuddhiādīnaṃ",
  "tika-vin01t2:686_8": "vuttattā antoappanāyameva parikammāgamanavasena paṭipadāvisuddhi, tatramajjhattupekkhāya",
  "tika-vin01t2:686_9": "kiccavasena upekkhānubrūhanā, dhammānaṃ anativattanādibhāvasādhanena pariyodāpakassa",
  "tika-vin01t2:686_10": "ñāṇassa kiccanipphattivasena sampahaṃsanā ca veditabbā.",
  "tika-vin01t2:687_0": "Kathaṃ? Yasmiṃ vāre appanā uppajjati, tasmiṃ yo nīvaraṇasaṅkhāto kilesagaṇo tassa",
  "tika-vin01t2:687_1": "jhānassa paripantho, tato cittaṃ visujjhati, visuddhattā āvaraṇavirahitaṃ hutvā majjhimaṃ",
  "tika-vin01t2:687_2": "samathanimittaṃ paṭipajjati. Majjhimaṃ samathanimittaṃ nāma samappavatto appanāsamādhiyeva,",
  "tika-vin01t2:687_3": "līnuddhaccasaṅkhātānaṃ ubhinnaṃ antānaṃ anupagamanena majjhimo, savisesaṃ paccanīkadhammānaṃ",
  "tika-vin01t2:687_4": "vūpasamanato samatho, yogino sukhavisesānaṃ kāraṇabhāvato nimittanti katvā. Tassa",
  "tika-vin01t2:687_5": "pana appanācittassa anantarapaccayabhūtaṃ gotrabhucittaṃ satipi parittamahaggatabhāvabhede",
  "tika-vin01t2:687_6": "paccayapaccayuppannabhāvabhede ca ekissāyeva santatiyā pariṇāmūpagamanato ekasantatipariṇāmanayena",
  "tika-vin01t2:687_7": "tathattaṃ appanāsamādhivasena samāhitabhāvaṃ upagacchamānaṃ majjhimaṃ samathanimittaṃ",
  "tika-vin01t2:687_8": "paṭipajjati nāma. Evaṃ paṭipannattā tathattupagamanena tattha pakkhandati nāma. Yasmiñhi",
  "tika-vin01t2:687_9": "khaṇe tathattaṃ majjhimaṃ samathanimittaṃ paṭipajjati, tasmiṃyeva khaṇe tathattupagamanena",
  "tika-vin01t2:687_10": "appanāsamādhinā samāhitabhāvūpagamanena tattha pakkhandati nāma. Evaṃ tāva purimasmiṃ",
  "tika-vin01t2:687_11": "gotrabhucitte vijjamānā paripanthavisuddhimajjhimasamathappaṭipattipakkhandanākārā",
  "tika-vin01t2:687_12": "āgamanavasena nipphajjamānā paṭhamassa jhānassa uppādakkhaṇeyeva paṭipadāvisuddhīti",
  "tika-vin01t2:687_13": "veditabbā. Teyeva hi ākārā paccayavisesato jhānakkhaṇe nipphajjamānā paṭipadāvisuddhīti vuttā.",
  "tika-vin01t2:688_0": "Evaṃ visuddhassa pana tassa cittassa puna sodhetabbābhāvato visodhane byāpāraṃ akaronto",
  "tika-vin01t2:688_1": "visuddhaṃ cittaṃ ajjhupekkhati nāma. Samathabhāvūpagamanena samathappaṭipannassa",
  "tika-vin01t2:688_2": "puna samādhāne byāpāraṃ akaronto samathappaṭipannaṃ ajjhupekkhati nāma. Samathappaṭipannabhāvato",
  "tika-vin01t2:688_3": "eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "tika-vin01t2:688_4": "akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena",
  "tika-vin01t2:688_5": "upekkhānubrūhanā veditabbā.",
  "tika-vin01t2:689_0": "Ye panete evaṃ upekkhānubrūhite tasmiṃ jhānacitte jātā samādhipaññāsaṅkhātā yuganaddhadhammā",
  "tika-vin01t2:689_1": "aññamaññaṃ anativattamānā hutvā pavattā, yāni ca saddhādīni indriyāni nānākilesehi",
  "tika-vin01t2:689_2": "vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasasabhāvānaṃ",
  "tika-vin01t2:689_3": "anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te",
  "tika-vin01t2:689_4": "ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā",
  "tika-vin01t2:689_5": "sampahaṃsitattā visodhitattā pariyodāpitattā nipphannā, tasmā dhammānaṃ anativattanādibhāvasādhanena",
  "tika-vin01t2:689_6": "pariyodāpakassa ñāṇassa kiccanipphattivasena sampahaṃsanā veditabbāti vuttaṃ.",
  "tika-vin01t2:690_0": "Atha kasmā sampahaṃsanāva “pariyosāna”nti vuttā, na upekkhānubrūhanāti? Yasmā tasmiṃ",
  "tika-vin01t2:690_1": "bhāvanācitte upekkhāvasena ñāṇaṃ pākaṭaṃ hoti, tasmā ñāṇakiccabhūtā sampahaṃsanā",
  "tika-vin01t2:690_2": "“pariyosāna”nti vuttā. Tathā hi appanākāle bhāvanāya samappavattiyā paṭipakkhassa",
  "tika-vin01t2:690_3": "ca suppahānato paggahādīsu byāpārassa akātabbato ajjhupekkhanāva hoti. Yaṃ sandhāya",
  "tika-vin01t2:690_4": "vuttaṃ “samaye cittassa ajjhupekkhanā visuddhaṃ cittaṃ ajjhupekkhatī”ti ca ādi. Sā",
  "tika-vin01t2:690_5": "panāyaṃ ajjhupekkhanā ñāṇassa kiccasiddhiyā hoti visesato ñāṇasādhanattā appanābyāpārassa,",
  "tika-vin01t2:690_6": "tasmā ñāṇakiccabhūtā sampahaṃsanā “pariyosāna”nti vuttā. Evaṃ tividhāya paṭipadāvisuddhiyā",
  "tika-vin01t2:690_7": "laddhavisesāya tividhāya upekkhānubrūhanāya sātisayaṃ paññindriyassa adhimattabhāvena",
  "tika-vin01t2:690_8": "catubbidhāpi sampahaṃsanā sijjhatīti āgamanupekkhāñāṇakiccavasena dasapi ākārā jhāne eva veditabbā.",
  "tika-vin01t2:691_0": "Evaṃ tividhattagataṃ cittantiādīni tasseva cittassa thomanavacanāni. Tattha evaṃ",
  "tika-vin01t2:691_1": "tividhattagatanti evaṃ yathāvuttena vidhinā paṭipadāvisuddhipakkhandanaupekkhānubrūhanañāṇasampahaṃsanāvasena",
  "tika-vin01t2:691_2": "tividhabhāvaṃ gataṃ. Vitakkasampannanti kilesakkhobhavirahitattā vitakkena sundarabhāvamupagataṃ.",
  "tika-vin01t2:691_3": "Cittassa adhiṭṭhānasampannanti tasmiṃyeva ārammaṇe cittassa nirantarappavattisaṅkhātena",
  "tika-vin01t2:691_4": "adhiṭṭhānena sampannaṃ anūnaṃ. Yathā adhiṭṭhānavasiyaṃ adhiṭṭhānanti jhānappavatti,",
  "tika-vin01t2:691_5": "tathā idhāpi cittassa adhiṭṭhānanti cittekaggatāpi yujjati. Tena hi ekasmiṃyeva ārammaṇe",
  "tika-vin01t2:691_6": "cittaṃ adhiṭṭhāti, na ettha vikkhipatīti. Samādhisampannanti visuṃ vuttattā pana",
  "tika-vin01t2:691_7": "vuttanayeneva gahetabbo. Atha vā samādhisseva jhānaṅgasaṅgahitattā “cittassa adhiṭṭhānasampanna”nti",
  "tika-vin01t2:691_8": "jhānaṅgapañcakavasena vuttaṃ. Samādhisampannanti indriyasaṅgahitattā indriyapañcakavasena.",
  "tika-vin01t2:692_0": "Asubhasaññāparicitenāti sakalaṃ kāyaṃ asubhanti pavattāya saññāya sahagatattā jhānaṃ",
  "tika-vin01t2:692_1": "asubhasaññā, tena paricitena paribhāvitena. Cetasāti cittena. Bahulanti abhiṇhaṃ.",
  "tika-vin01t2:692_2": "Viharatoti viharantassa, asubhasamāpattibahulassāti attho. Methunadhammasamāpattiyāti",
  "tika-vin01t2:692_3": "methunadhammena samaṅgibhāvato. Paṭilīyatīti ekapassena nilīyati nilīnaṃ viya hoti.",
  "tika-vin01t2:692_4": "Paṭikuṭatīti saṅkucati. Paṭivattatīti nivattati. Na sampasārīyatīti na visarati,",
  "tika-vin01t2:692_5": "abhirativasena na pakkhandatīti attho. Atha vā paṭilīyatīti saṅkucati tattha paṭikūlatāya",
  "tika-vin01t2:692_6": "saṇṭhitattā. Paṭikuṭatīti apasakkati na upasakkati. Paṭivattatīti nivattati, tato",
  "tika-vin01t2:692_7": "eva na sampasārīyatīti. Nhārudaddulanti nhārukhaṇḍaṃ nhāruvilekhanaṃ vā.",
  "tika-vin01t2:693_0": "Addhamāsanti accantasaṃyoge upayogavacanaṃ. Paṭisallīyitunti yathāvuttakālaṃ paṭi",
  "tika-vin01t2:693_1": "paṭi divase divase samāpattiyaṃ dhammacintāya cittaṃ nilīyituṃ. Payuttavācanti paccayapaṭisaṃyuttavācaṃ,",
  "tika-vin01t2:693_2": "buddhā imesu divasesu piṇḍāya na caranti, vihāreyeva nisīdanti, tesaṃ dinnaṃ mahapphalaṃ hotīti ādivacanaṃ.",
  "tika-vin01t2:694_0": "Kalyāṇūpanissayavasenāti pabbajjāya upanissayavasena. Pare kirāti kira-saddo arucisūcanattho.",
  "tika-vin01t2:694_1": "Tenāha “idaṃ pana icchāmatta”nti, pavattiajānanaṃ ārocayitābhāvo ñāte nivāraṇañcāti",
  "tika-vin01t2:694_2": "idaṃ tesaṃ icchāmattaṃ, na pana kāraṇanti attho. Apare pana vadanti “etasmiṃ kira",
  "tika-vin01t2:694_3": "aḍḍhamāse na koci buddhaveneyyo ahosi, atha satthā imaṃ aḍḍhamāsaṃ phalasamāpattisukhena",
  "tika-vin01t2:694_4": "vītināmessāmi, iti mayhañceva sukhavihāro bhavissati, anāgate ca pacchimā janatā",
  "tika-vin01t2:694_5": "‘satthāpi gaṇaṃ pahāya ekako vihāsi, kimaṅgaṃ pana maya’nti diṭṭhānugatiṃ āpajjissati,",
  "tika-vin01t2:694_6": "tadassa bhavissati dīgharattaṃ hitāya sukhāyāti iminā kāraṇena evamāhā”ti. Neva koci",
  "tika-vin01t2:694_7": "bhagavantaṃ upasaṅkamatīti ṭhapetvā piṇḍapātanīhārakaṃ añño koci neva bhagavantaṃ",
  "tika-vin01t2:694_8": "upasaṅkamati, bhikkhusaṅgho pana satthu vacanaṃ sampaṭicchitvā ekaṃ bhikkhuṃ adāsi.",
  "tika-vin01t2:694_9": "So pātova gandhakuṭipariveṇasammajjanamukhodakadantakaṭṭhadānādīni sabbakiccāni tasmiṃ",
  "tika-vin01t2:694_10": "tasmiṃ khaṇe katvā apagacchati.",
  "tika-vin01t2:695_0": "Anekakāraṇasammissoti ettha kāyassa asuciduggandhajegucchapaṭikūlatāva anekakāraṇaṃ.",
  "tika-vin01t2:695_1": "Maṇḍanakapakatikoti alaṅkārakasabhāvo. Koci taruṇopi yuvā na hoti, koci yuvāpi maṇḍanakajātiko",
  "tika-vin01t2:695_2": "na hoti yathā upasantasabhāvo ālasiyabyasanādīhi vā abhibhūto, idha pana daharo ceva",
  "tika-vin01t2:695_3": "yuvā ca maṇḍanakajātiko ca adhippeto. Paṭhamayobbanaṃ nāma pannarasavassato yāva",
  "tika-vin01t2:695_4": "dvattiṃsa saṃvaccharāni, soḷasavassato vā yāva tettiṃsa vassāni. Kuṇapanti matakaḷevaraṃ,",
  "tika-vin01t2:695_5": "ahissa kuṇapaṃ ahikuṇapaṃ. Evaṃ itarānipi. Atipaṭikūlajigucchanīyasabhāvato cettha",
  "tika-vin01t2:695_6": "imāneva tīṇi vuttānīti veditabbāni. Aññesañhi sasasūkarādīnaṃ kuṇapaṃ manussā kaṭukabhaṇḍādīhi",
  "tika-vin01t2:695_7": "abhisaṅkharitvā paribhuñjantipi, imesaṃ pana kuṇapaṃ abhinavampi jigucchantiyeva,",
  "tika-vin01t2:695_8": "ko pana vādo kālātikkamena pūtibhūte. Atipaṭikūlajigucchanīyatā ca nesaṃ ativiya",
  "tika-vin01t2:695_9": "duggandhatāya, sā ca ahīnaṃ tikhiṇakopatāya kukkuramanussānaṃ odanakummāsūpacayatāya",
  "tika-vin01t2:695_10": "ca sarīrassa hotīti vadanti.",
  "tika-vin01t2:696_0": "Samaṇakuttakoti samaṇakiccako, kāsāvanivāsanādivasena samaṇakiccakārīti vuttaṃ hoti.",
  "tika-vin01t2:696_1": "Tenāha “samaṇavesadhārako”ti. Sabbamakaṃsūti puthujjanā sāvajjepi tattha anavajjasaññino",
  "tika-vin01t2:696_2": "hutvā karaṇakārāpanasamanuññatādibhedaṃ sabbamakaṃsu. Lohitakanti ettha “lohitagata”ntipi",
  "tika-vin01t2:696_3": "paṭhanti. Vaggūti matā vaggumatā. Puññasammatāti pujjabhavaphalanibbattanena sattānaṃ",
  "tika-vin01t2:696_4": "punanena visodhanena puññanti sammatā. Pavāhessāmīti gamayissāmi, visodhessāmīti attho.",
  "tika-vin01t2:697_0": "163. Māradheyyaṃ vuccati tebhūmakā dhammā. Vacanatthato pana mārassa dheyyaṃ māradheyyaṃ.",
  "tika-vin01t2:697_1": "Dheyyanti ṭhānaṃ vatthu nivāso gocaro. Māro vā ettha dhiyati tiṭṭhati pavattatīti",
  "tika-vin01t2:697_2": "māradheyyaṃ, māroti cettha kilesamāro adhippeto, kilesamāravaseneva ca devaputtamārassa",
  "tika-vin01t2:697_3": "kāmabhave ādhipaccanti. Māravisayaṃ nātikkamissatīti cintetvāti evamayaṃ saṃvegaṃ",
  "tika-vin01t2:697_4": "paṭilabhitvā māravisayaṃ atikkameyyāpi, mayā pana evaṃ vutte uppannaṃ saṃvegaṃ paṭippassambhetvā",
  "tika-vin01t2:697_5": "māravisayaṃ nātikkamissatīti evaṃ cintetvā. Dvivacananti dvikkhattuṃ vacanaṃ, āmeḍitavacananti",
  "tika-vin01t2:697_6": "vuttaṃ hoti. Niyojentīti ettha ayaṃ andhabālā devatā evaṃ uppannasaṃvegamūlakaṃ samaṇadhammaṃ",
  "tika-vin01t2:697_7": "katvā “ayaṃ māravisayaṃ atikkameyyāpī”ti cintetvā attano aññāṇatāya “matā saṃsārato",
  "tika-vin01t2:697_8": "muccantī”ti evaṃladdhikāpi samānā attano laddhivasena matā bhikkhū saṃsārato muccantīti",
  "tika-vin01t2:697_9": "imamatthaṃ anupaparikkhitvā taṃ tattha niyojesīti veditabbaṃ.",
  "tika-vin01t2:698_0": "Kiñcāpi asubhakathaṃ kathentena bhagavatā yathā tesaṃ bhikkhūnaṃ maraṇabhayaṃ na",
  "tika-vin01t2:698_1": "bhavissati, tathā desitattā bhikkhūnañca taṃ dhammakathaṃ sutvā asubhabhāvanānuyogena",
  "tika-vin01t2:698_2": "kāye vigatachandarāgatāya maraṇassa abhipatthitabhāvato bhayaṃ natthi, taṃ pana asihatthaṃ",
  "tika-vin01t2:698_3": "tathā vicarantaṃ disvā tadaññesaṃ bhikkhūnaṃ uppajjanakabhayaṃ sandhāya “hotiyeva",
  "tika-vin01t2:698_4": "bhaya”ntiādi vuttanti vadanti. “Attanāpi attānaṃ jīvitā voropenti, aññamaññampi jīvitā",
  "tika-vin01t2:698_5": "voropentī”ti vuttattā “sabbānipi tāni pañca bhikkhusatāni jīvitā voropesī”ti idaṃ",
  "tika-vin01t2:698_6": "yebhuyyavasena vuttanti gahetabbaṃ. Appakañhi ūnamadhikaṃ vā gaṇanūpagaṃ na hotīti",
  "tika-vin01t2:698_7": "“pañcasatānī”ti vuttaṃ. Tasmā ye ca attanāva attānaṃ aññamaññañca jīvitā voropesuṃ,",
  "tika-vin01t2:698_8": "te ṭhapetvā avasese puthujjanabhikkhū sabbe ca ariye ayaṃ jīvitā voropesīti veditabbaṃ.",
  "tika-vin01t2:699_0": "164. Paṭisallānā vuṭṭhitoti ettha paṭisallānanti tehi tehi sattasaṅkhārehi paṭinivattitvā",
  "tika-vin01t2:699_1": "apasakkitvā sallānaṃ nilīyanaṃ vivecanaṃ, kāyacittehi tato vivittatā ekībhāvoti vuttaṃ",
  "tika-vin01t2:699_2": "hoti. Tenāha “ekībhāvato”ti, pavivekatoti attho. Ekībhāvoti hi kāyacittaviveko vutto.",
  "tika-vin01t2:699_3": "Vuṭṭhitoti tato duvidhavivekato bhavaṅguppattiyā rūpārammaṇādisaṅkhārasamāyogena",
  "tika-vin01t2:699_4": "gahaṭṭhapabbajitādisattasamāgamena ca apeto. Uddesaṃ paripucchaṃ gaṇhantīti attano",
  "tika-vin01t2:699_5": "attano ācariyānaṃ santike gaṇhanti. Kāmaṃ dasānussatiggahaṇeneva ānāpānassatipi gahitā,",
  "tika-vin01t2:699_6": "sā pana tattha sannipatitabhikkhūsu bahūnaṃ sappāyā sātthikā ca, tasmā puna gahitā.",
  "tika-vin01t2:699_7": "Tathā hi bhagavā tameva kammaṭṭhānaṃ tesaṃ bhikkhūnaṃ kathesi. Āhāre paṭikūlasaññā",
  "tika-vin01t2:699_8": "asubhakammaṭṭhānasadisā, cattāro pana āruppā ādikammikānaṃ ananurūpāti tesaṃ idha",
  "tika-vin01t2:699_9": "aggahaṇaṃ daṭṭhabbaṃ.",
  "tika-vin01t2:700_0": "Vesāliṃ upanissāyāti vesālīnagaraṃ gocaragāmaṃ katvā. Upaṭṭhānasālāyanti dhammasabhāyaṃ.",
  "tika-vin01t2:700_1": "Muhuttenevāti satthari saddhamme ca gāravena upagatabhikkhūnaṃ vacanasamanantarameva",
  "tika-vin01t2:700_2": "uṭṭhahiṃsūti katvā vuttaṃ. Buddhakāle kira bhikkhū bhagavato sandesaṃ sirasā sampaṭicchituṃ",
  "tika-vin01t2:700_3": "ohitasotā viharanti. Yassāti yassa kattabbassa. Kālanti desanākālaṃ sandhāya vadati.",
  "tika-vin01t2:701": "Paṭhamapaññattinidānavaṇṇanā niṭṭhitā.",
  "tika-vin01t2:702": "Ānāpānassatisamādhikathāvaṇṇanā",
  "tika-vin01t2:703_0": "165. Arahattappattiyāti arahattappattiatthāya. Aññaṃ pariyāyanti arahattādhigamatthāya",
  "tika-vin01t2:703_1": "aññampi kāraṇaṃ. Ācikkhantoti pasaṃsāpubbakaṃ desento, pasaṃsā ca tattha abhirucijananena",
  "tika-vin01t2:703_2": "ussāhanatthā. Tañhi sutvā bhikkhū “bhagavā imaṃ samādhiṃ anekehi ākārehi pasaṃsati,",
  "tika-vin01t2:703_3": "santo kirāyaṃ samādhi paṇīto ca asecanako ca sukho ca vihāro, pāpadhamme ca ṭhānaso",
  "tika-vin01t2:703_4": "antaradhāpetī”ti sañjātābhirucino ussāhajātā sakkaccaṃ anuyuñjitabbaṃ paṭipajjitabbaṃ maññanti.",
  "tika-vin01t2:704_0": "Atthayojanakkamanti atthañca yojanakkamañca. Bhagavā attano paccakkhabhūtaṃ samādhiṃ",
  "tika-vin01t2:704_1": "desanānubhāvena tesampi bhikkhūnaṃ āsannaṃ paccakkhañca karonto sampiṇḍanavasena",
  "tika-vin01t2:704_2": "“ayampi kho”tiādimāha. Assāsapassāsapariggāhikāti dīgharassādivisesehi saddhiṃ assāsapassāse",
  "tika-vin01t2:704_3": "paricchijja gāhikā, te ārabbha pavattāti attho.",
  "tika-vin01t2:705_0": "Idāni yathāvuttamatthaṃ pāḷiyā vibhāvento āha “vuttañheta”ntiādi. Tattha no passāso",
  "tika-vin01t2:705_1": "no assāsoti so soyeva attho paṭisedhena visesetvā vutto. Assāsavasenāti assāsaṃ ārammaṇaṃ",
  "tika-vin01t2:705_2": "katvāti vuttaṃ hoti. Passāsavasenāti etthāpi eseva nayo. Upaṭṭhānaṃ satīti asammussanatāya",
  "tika-vin01t2:705_3": "tameva assāsaṃ passāsañca upagantvā ṭhānaṃ sati nāmāti attho. Ettāvatā ānāpānesu",
  "tika-vin01t2:705_4": "sati ānāpānassatīti ayamattho vutto hoti. Idāni sativaseneva puggalaṃ niddisitukāmena",
  "tika-vin01t2:705_5": "“yo assasati, tassupaṭṭhāti, yo passasati, tassupaṭṭhātī”ti vuttaṃ. Yo assasati,",
  "tika-vin01t2:705_6": "tassa sati assāsaṃ upagantvā tiṭṭhati. Yo passasati, tassa sati passāsaṃ upagantvā tiṭṭhatīti attho.",
  "tika-vin01t2:706_0": "Yuttoti sampayutto. Ānāpānassatiyanti ānāpānassatiyaṃ paccayabhūtāyanti attho. Purimasmiñhi",
  "tika-vin01t2:706_1": "atthe samādhissa satiyā sahajātādipaccayabhāvo vutto sampayuttavacanato, dutiyasmiṃ",
  "tika-vin01t2:706_2": "pana upanissayabhāvopi. Upacārajjhānasahagatā hi sati appanāsamādhissa upanissayo",
  "tika-vin01t2:706_3": "hotīti ubhayathāpi sahajātādīnaṃ sattannampi paccayānaṃ vasena paccayabhāvaṃ dasseti.",
  "tika-vin01t2:706_4": "“Puna caparaṃ, udāyi, akkhātā mayā sāvakānaṃ paṭipadā, yathāpaṭipannā me sāvakā cattāro",
  "tika-vin01t2:706_5": "satipaṭṭhāne bhāventī”tiādīsu uppādanavaḍḍhanaṭṭhena bhāvanāti vuccatīti tadubhayavasena",
  "tika-vin01t2:706_6": "atthaṃ dassento “bhāvitoti uppādito vaḍḍhito cā”ti āha. Tattha bhāvaṃ vijjamānataṃ",
  "tika-vin01t2:706_7": "ito gatoti bhāvito, uppādito paṭiladdhamattoti attho. Uppanno pana laddhāsevano bhāvito,",
  "tika-vin01t2:706_8": "paguṇabhāvaṃ āpādito vaḍḍhitoti attho. Bahulīkatoti bahulaṃ pavattito. Tena āvajjanādivasībhāvappattimāha.",
  "tika-vin01t2:706_9": "Yo hi vasībhāvaṃ āpādito, so icchiticchitakkhaṇe samāpajjitabbato punappunaṃ pavattissati.",
  "tika-vin01t2:706_10": "Tena vuttaṃ “punappunaṃ kato”ti. Yathā “idheva, bhikkhave, samaṇo vivicceva kāmehī”ti",
  "tika-vin01t2:706_11": "ca evamādīsu paṭhamapade vutto eva-saddo dutiyādīsupi vuttoyeva hoti, evamidhāpīti",
  "tika-vin01t2:706_12": "āha “ubhayattha eva-saddena niyamo veditabbo”ti.",
  "tika-vin01t2:707_0": "Ubhayapadaniyamena laddhaguṇaṃ dassetuṃ “ayaṃ hī”tiādi vuttaṃ. Asubhakammaṭṭhānanti",
  "tika-vin01t2:707_1": "asubhārammaṇaṃ jhānamāha. Tañhi asubhesu yogakammabhāvato yogino sukhavisesānaṃ kāraṇabhāvato",
  "tika-vin01t2:707_2": "ca “asubhakammaṭṭhāna”nti vuccati. Kevalanti iminā ārammaṇaṃ nivatteti. Paṭivedhavasenāti",
  "tika-vin01t2:707_3": "jhānapaṭivedhavasena. Jhānañhi bhāvanāvisesena ijjhantaṃ attano visayaṃ paṭivijjhantameva",
  "tika-vin01t2:707_4": "pavattati yathāsabhāvato paṭivijjhīyati cāti paṭivedhoti vuccati. Oḷārikārammaṇattāti",
  "tika-vin01t2:707_5": "bībhacchārammaṇattā. Paṭikūlārammaṇattāti jigucchitabbārammaṇattā. Pariyāyenāti kāraṇena",
  "tika-vin01t2:707_6": "lesantarena vā. Ārammaṇasantatāyapīti anukkamena vicetabbataṃ pattārammaṇassa paramasukhumataṃ",
  "tika-vin01t2:707_7": "sandhāyāha. Sante hi sannisinne ārammaṇe pavattamāno dhammo sayampi sannisinnova",
  "tika-vin01t2:707_8": "hoti. Tenāha – “santo vūpasanto nibbuto”ti, nibbutasabbapariḷāhoti attho. Ārammaṇasantatāya",
  "tika-vin01t2:707_9": "tadārammaṇānaṃ dhammānaṃ santatā lokuttaradhammārammaṇāhi paccavekkhaṇāhi dīpetabbā.",
  "tika-vin01t2:708_0": "Nāssa santapaṇītabhāvāvahaṃ kiñci secananti asecanako, asecanakattā anāsittako, anāsittakattā",
  "tika-vin01t2:708_1": "eva abbokiṇṇo asammisso parikammādinā, tatoyeva pāṭiyekko, visuṃyeveko āveṇiko asādhāraṇo.",
  "tika-vin01t2:708_2": "Sabbametaṃ sarasato eva santabhāvaṃ dassetuṃ vuttaṃ, parikammaṃ vā santabhāvanimittaṃ.",
  "tika-vin01t2:708_3": "Parikammanti ca kasiṇakaraṇādinimittuppādapariyosānaṃ, tādisaṃ idha natthīti adhippāyo.",
  "tika-vin01t2:708_4": "Tadā hi kammaṭṭhānaṃ nirassādattā asantaṃ appaṇītaṃ siyā. Upacārena vā natthi ettha",
  "tika-vin01t2:708_5": "santatāti yojanā. Yathā upacārakkhaṇe nīvaraṇavigamena aṅgapātubhāvena ca paresaṃ",
  "tika-vin01t2:708_6": "santatā hoti, na evamimassa. Ayaṃ pana ādimanasi…pe… paṇīto cāti yojanā. Kecīti uttaravihāravāsike",
  "tika-vin01t2:708_7": "sandhāyāha. Anāsittakoti upasecanena anāsittako. Tenāha “ojavanto”ti, ojavantasadisoti",
  "tika-vin01t2:708_8": "attho. Madhuroti iṭṭho. Cetasikasukhappaṭilābhasaṃvattanaṃ tikacatukkajjhānavasena",
  "tika-vin01t2:708_9": "upekkhāya vā santabhāvena sukhagatikattā sabbesampi vasena veditabbaṃ. Jhānasamuṭṭhānapaṇītarūpaphuṭasarīratāvasena",
  "tika-vin01t2:708_10": "pana kāyikasukhappaṭilābhasaṃvattanaṃ daṭṭhabbaṃ, tañca kho jhānato vuṭṭhitakāle.",
  "tika-vin01t2:708_11": "Imasmiṃ pakkhe appitappitakkhaṇeti idaṃ hetumhi bhummavacanaṃ daṭṭhabbaṃ.",
  "tika-vin01t2:709_0": "Avikkhambhiteti jhānena sakasantānato anīhaṭe appahīne. Akosallasambhūteti akosallaṃ",
  "tika-vin01t2:709_1": "vuccati avijjā, tato sambhūte. Avijjāpubbaṅgamā hi sabbe pāpadhammā. Khaṇenevāti",
  "tika-vin01t2:709_2": "attano pavattikkhaṇeneva. Antaradhāpetīti ettha antaradhāpanaṃ vināsanaṃ. Taṃ pana",
  "tika-vin01t2:709_3": "jhānakattukassa idhādhippetattā pariyuṭṭhānappahānaṃ hotīti āha “vikkhambhetī”ti.",
  "tika-vin01t2:709_4": "Vūpasametīti visesena upasameti. Visesena upasamanaṃ pana sammadeva upasamanaṃ hotīti",
  "tika-vin01t2:709_5": "āha “suṭṭhu upasametī”ti.",
  "tika-vin01t2:710_0": "Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,",
  "tika-vin01t2:710_1": "atha kasmā ayameva samādhi evaṃ visesetvā vuttoti? Pubbabhāgato paṭṭhāya nānāvitakkavūpasamanasabbhāvato.",
  "tika-vin01t2:710_2": "Vuttañhetaṃ “ānāpānassati bhāvetabbā vitakkupacchedāyā”ti. Apica tikkhapaññassa ñāṇuttarassetaṃ",
  "tika-vin01t2:710_3": "kammaṭṭhānaṃ, ñāṇuttarassa ca kilesappahānaṃ itarehi sātisayaṃ yathā saddhādhimuttehi",
  "tika-vin01t2:710_4": "diṭṭhippattassa, tasmā imaṃ visesaṃ sandhāya “ṭhānaso antaradhāpeti vūpasametī”ti",
  "tika-vin01t2:710_5": "vuttaṃ. Atha vā nimittapātubhāve sati khaṇeneva aṅgapātubhāvasabbhāvato ayameva samādhi",
  "tika-vin01t2:710_6": "“ṭhānaso antaradhāpeti vūpasametī”ti vutto yathā taṃ mahato akālameghassa uṭṭhitassa",
  "tika-vin01t2:710_7": "dhārānipāte khaṇeneva pathaviyaṃ rajojallassa vūpasamo. Tenevāha “seyyathāpi, bhikkhave,",
  "tika-vin01t2:710_8": "mahā akālamegho uṭṭhito”tiādi. Sāsanikassa jhānabhāvanā yebhuyyena nibbedhabhāgiyāva",
  "tika-vin01t2:710_9": "hotīti āha “nibbedhabhāgiyattā”ti. Buddhānaṃ pana ekaṃsena nibbedhabhāgiyāva hoti.",
  "tika-vin01t2:710_10": "Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti,",
  "tika-vin01t2:710_11": "ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato",
  "tika-vin01t2:710_12": "viya hotīti āha “anupubbena ariyamaggavuḍḍhippatto”ti. Ayaṃ panattho virāganirodhapaṭinissaggānupassanānaṃ",
  "tika-vin01t2:710_13": "vasena sammadeva yujjati.",
  "tika-vin01t2:711_0": "Kathanti idaṃ pucchanākāravibhāvanapadaṃ, pucchā cettha kathetukamyatāvasena aññesaṃ",
  "tika-vin01t2:711_1": "asambhavato, sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti",
  "tika-vin01t2:711_2": "imamatthaṃ dassento “kathanti…pe… vitthāretukamyatāpucchā”ti āha. Kathaṃ bahulīkatoti",
  "tika-vin01t2:711_3": "etthāpi ānāpānassatisamādhīti padaṃ ānetvā sambandhitabbaṃ. Tattha kathanti ānāpānassatisamādhibahulīkāraṃ",
  "tika-vin01t2:711_4": "nānappakārato vitthāretukamyatāpucchā. Bahulīkato ānāpānassatisamādhīti tathā puṭṭhadhammanidassananti",
  "tika-vin01t2:711_5": "imamatthaṃ “eseva nayo”ti imināyeva atidissati. Heṭṭhā papañcavasena vuttamatthaṃ",
  "tika-vin01t2:711_6": "sukhaggahaṇatthaṃ saṅgahetvā dassento “ayaṃ panettha saṅkhepattho”ti āha, piṇḍatthoti vuttaṃ hoti.",
  "tika-vin01t2:712_0": "Tamatthanti taṃ “kathaṃ bhāvito”tiādinā pucchāvasena saṅkhepato vuttamatthaṃ. “Idha",
  "tika-vin01t2:712_1": "tathāgato loke uppajjatī”tiādīsu idha-saddo lokaṃ upādāya vutto. “Idheva tiṭṭhamānassā”tiādīsu",
  "tika-vin01t2:712_2": "okāsaṃ. “Idhāhaṃ, bhikkhave, bhuttāvī assaṃ pavārito”tiādīsu padapūraṇamattaṃ. “Idha",
  "tika-vin01t2:712_3": "bhikkhu dhammaṃ pariyāpuṇātī”tiādīsu pana sāsanaṃ. “Idha, bhikkhave, bhikkhū”ti idhāpi",
  "tika-vin01t2:712_4": "sāsanamevāti dassento “bhikkhave, imasmiṃ sāsane bhikkhū”ti vatvā tamevatthaṃ pākaṭaṃ",
  "tika-vin01t2:712_5": "katvā dassetuṃ “ayaṃ hī”tiādimāha. Tattha sabbappakāraānāpānassatisamādhinibbattakassāti",
  "tika-vin01t2:712_6": "sabbappakāraggahaṇaṃ soḷasa pakāre sandhāya. Te hi imasmiṃyeva sāsane. Bāhirakā hi",
  "tika-vin01t2:712_7": "jānantā ādito catuppakārameva jānanti. Tenāha “aññasāsanassa tathābhāvappaṭisedhano”ti,",
  "tika-vin01t2:712_8": "yathāvuttassa puggalassa nissayabhāvappaṭisedhanoti attho. Etena “idha, bhikkhave”ti",
  "tika-vin01t2:712_9": "idaṃ antogadhaeva-saddanti dasseti. Santi hi ekapadānipi avadhāraṇāni yathā vāyubhakkhoti.",
  "tika-vin01t2:712_10": "Tenevāha “idheva, bhikkhave, samaṇo”tiādi. Paripuṇṇasamaṇakaraṇadhammo hi yo, so",
  "tika-vin01t2:712_11": "sabbappakāraānāpānassatisamādhinibbattako. Parappavādāti paresaṃ aññatitthiyānaṃ",
  "tika-vin01t2:712_12": "nānappakāravādā titthāyatanāni.",
  "tika-vin01t2:713_0": "Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ. Duddamo",
  "tika-vin01t2:713_1": "damathaṃ anupagato goṇo kūṭagoṇo. Yathā thanehi sabbaso khīraṃ na paggharati, evaṃ",
  "tika-vin01t2:713_2": "dohapaṭibandhinī kūṭadhenu. Assāti gopassa. Rūpasaddādike paṭicca uppajjanakaassādo",
  "tika-vin01t2:713_3": "rūpārammaṇādiraso. Pubbe āciṇṇārammaṇanti pabbajitato pubbe, anādimati vā saṃsāre",
  "tika-vin01t2:713_4": "paricitārammaṇaṃ. Upacāravasena upanisīdati, appanāvasena upanipajjatīti yojetabbaṃ.",
  "tika-vin01t2:714_0": "Idhāti imasmiṃ sāsane. Nibandheyyāti bandheyya. Satiyāti sammadeva kammaṭṭhānasallakkhaṇavasappavattāya",
  "tika-vin01t2:714_1": "satiyā. Ārammaṇeti kammaṭṭhānārammaṇe. Daḷhanti thiraṃ, yathā satokārissa upacārappanābhedo",
  "tika-vin01t2:714_2": "samādhi ijjhati, tathā thāmagataṃ katvāti attho.",
  "tika-vin01t2:715_0": "Muddhabhūtanti santatādivisesaguṇavantatāya buddhādīhi ariyehi samāsevitabhāvato",
  "tika-vin01t2:715_1": "ca muddhasadisaṃ, uttamanti attho. Visesādhigamadiṭṭhadhammasukhavihārapadaṭṭhānanti",
  "tika-vin01t2:715_2": "sabbesaṃ buddhānaṃ ekaccānaṃ paccekabuddhānaṃ buddhasāvakānañca visesādhigamassa",
  "tika-vin01t2:715_3": "ceva aññakammaṭṭhānena adhigatavisesānaṃ diṭṭhadhammasukhavihārassa ca padaṭṭhānabhūtaṃ.",
  "tika-vin01t2:715_4": "Vatthuvijjācariyo viya bhagavā yogīnaṃ anurūpanivāsaṭṭhānupadissanato. Bhikkhu dīpisadiso",
  "tika-vin01t2:715_5": "araññe ekako viharitvā paṭipakkhanimmathanena icchitatthasādhanato. Phalamuttamanti",
  "tika-vin01t2:715_6": "sāmaññaphalamāha. Parakkamajavayoggabhūminti bhāvanussāhajavassa yoggakaraṇabhūmibhūtaṃ.",
  "tika-vin01t2:716_0": "Evaṃ vuttalakkhaṇesūti abhidhammapariyāyena suttantapariyāyena vuttalakkhaṇesu. Rukkhasamīpanti",
  "tika-vin01t2:716_1": "“yāvatā majjhanhike kāle samantā chāyā pharati, nivāte paṇṇāni patanti, ettāvatā",
  "tika-vin01t2:716_2": "rukkhamūlanti vuccatī”ti evaṃ vuttaṃ rukkhassa samīpaṭṭhānaṃ. Avasesasattavidhasenāsananti",
  "tika-vin01t2:716_3": "pabbataṃ kandaraṃ giriguhaṃ susānaṃ vanappatthaṃ abbhokāsaṃ palālapuñjanti evaṃ vuttaṃ.",
  "tika-vin01t2:716_4": "Ututtayānukūlaṃ dhātucariyānukūlanti gimhādiututtayassa semhādidhātuttayassa mohādicaritattayassa",
  "tika-vin01t2:716_5": "ca anukūlaṃ. Tathā hi gimhakāle araññaṃ anukūlaṃ sommasītalabhāvato, hemante rukkhamūlaṃ",
  "tika-vin01t2:716_6": "himapātanivāraṇato, vassakāle suññāgāraṃ vassanivāraṇagehasambhavato. Semhadhātukassa",
  "tika-vin01t2:716_7": "semhapakatikassa araññaṃ anukūlaṃ dūraṃ gantvā bhikkhācaraṇena semhassa vūpasamanato,",
  "tika-vin01t2:716_8": "pittadhātukassa rukkhamūlaṃ anukūlaṃ sītavātasamphassasambhavato, vātadhātukassa",
  "tika-vin01t2:716_9": "suññāgāraṃ anukūlaṃ vātanivāraṇato. Mohacaritassa araññaṃ anukūlaṃ. Mahāaraññe hi",
  "tika-vin01t2:716_10": "cittaṃ na saṅkucati vivaṭaṅgaṇabhāvato, dosacaritassa rukkhamūlaṃ anukūlaṃ pasādanīyabhāvato,",
  "tika-vin01t2:716_11": "rāgacaritassa suññāgāraṃ anukūlaṃ visabhāgārammaṇānaṃ pavesanivāraṇato. Alīnānuddhaccapakkhikanti",
  "tika-vin01t2:716_12": "asaṅkocāvikkhepapakkhikaṃ. Sayanañhi kosajjapakkhikaṃ, ṭhānacaṅkamanāni uddhaccapakkhikāni,",
  "tika-vin01t2:716_13": "na evaṃ nisajjā. Tato eva tassā santatā. Nisajjāya daḷhabhāvaṃ pallaṅkābhujanena,",
  "tika-vin01t2:716_14": "assāsapassāsānaṃ pavattanasukhataṃ uparimakāyassa ujukaṭṭhapanena, ārammaṇapariggahūpāyaṃ",
  "tika-vin01t2:716_15": "parimukhaṃ satiyā ṭhapanena dassento.",
  "tika-vin01t2:717_0": "Ūrubaddhāsananti ūrūnamadhobandhanavasena nisajjā. Heṭṭhimakāyassa anujukaṃ ṭhapanaṃ",
  "tika-vin01t2:717_1": "nisajjāvacaneneva bodhitanti. Ujuṃ kāyanti ettha kāya-saddo uparimakāyavisayoti āha",
  "tika-vin01t2:717_2": "– “uparimaṃ sarīraṃ ujukaṃ ṭhapetvā”ti. Taṃ pana ujukaṭṭhapanaṃ sarūpato payojanato",
  "tika-vin01t2:717_3": "ca dassetuṃ “aṭṭhārasā”tiādi vuttaṃ. Na paṇamantīti na oṇamanti. Na paripatatīti",
  "tika-vin01t2:717_4": "na vigacchati vīthiṃ na vilaṅgheti, tato eva pubbenāparaṃ visesuppattiyā vuḍḍhiṃ",
  "tika-vin01t2:717_5": "phātiṃ upagacchati. Idha pari-saddo abhi-saddena samānatthoti āha “kammaṭṭhānābhimukha”nti,",
  "tika-vin01t2:717_6": "bahiddhā puthuttārammaṇato nivāretvā kammaṭṭhānaṃyeva purakkhatvāti attho. Parīti",
  "tika-vin01t2:717_7": "pariggahaṭṭho “pariṇāyikā”tiādīsu viya. Niyyānaṭṭho paṭipakkhato niggamanaṭṭho, tasmā",
  "tika-vin01t2:717_8": "pariggahitaniyyānanti sabbathā gahitāsammosaṃ pariccattasammosaṃ satiṃ katvā, paramaṃ",
  "tika-vin01t2:717_9": "satinepakkaṃ upaṭṭhapetvāti attho. Satovāti satiyā samannāgato eva saranto eva assasati,",
  "tika-vin01t2:717_10": "nāssa kāci sativirahitā assāsappavatti hotīti attho. Sato passasatīti etthāpi satova",
  "tika-vin01t2:717_11": "passasatīti eva-saddo ānetvā vattabbo. Satokārīti sato eva hutvā satiyā eva vā kātabbassa",
  "tika-vin01t2:717_12": "kattā, karaṇasīlo vā.",
  "tika-vin01t2:718_0": "Bāttiṃsāya ākārehīti catūsu catukkesu āgatāni dīgharassādīni soḷasa padāni assāsapassāsavasena",
  "tika-vin01t2:718_1": "dvidhā vibhajitvā vuttehi dīghamassāsaṃ ādiṃ katvā paṭinissaggānupassipassāsapariyantehi",
  "tika-vin01t2:718_2": "bāttiṃsākārehi. Yadi “satova assasati, sato passasatī”ti etassa vibhaṅge vuttaṃ,",
  "tika-vin01t2:718_3": "atha kasmā “assasati passasati”cceva avatvā “satokārī”ti vuttaṃ? Ekarasaṃ desanaṃ",
  "tika-vin01t2:718_4": "kātukāmatāya. Paṭhamacatukke padadvayameva hi vattamānakālavasena āgataṃ, itarāni",
  "tika-vin01t2:718_5": "anāgatakālavasena, tasmā ekarasaṃ desanaṃ kātukāmatāya sabbattha “satokāri”cceva",
  "tika-vin01t2:718_6": "vuttaṃ. Dīghaṃassāsavasenāti dīghaassāsavasena, vibhattialopaṃ katvā niddeso. Dīghanti",
  "tika-vin01t2:718_7": "vā bhagavatā vuttaassāsavasena. Cittassa ekaggataṃ avikkhepanti vikkhepassa paṭipakkhabhāvato",
  "tika-vin01t2:718_8": "avikkhepoti laddhanāmaṃ cittassa ekaggabhāvaṃ pajānato sati upaṭṭhitā ārammaṇaṃ upagantvā",
  "tika-vin01t2:718_9": "ṭhitā hoti. Tāya satiyā tena ñāṇenāti yathāvuttāya satiyā yathāvuttena ca ñāṇena.",
  "tika-vin01t2:718_10": "Idaṃ vuttaṃ hoti – dīghaṃ assāsaṃ ārammaṇabhūtaṃ avikkhittacittassa asammohato vā",
  "tika-vin01t2:718_11": "sampajānantassa tattha sati upaṭṭhitāva hoti, taṃ sampajānantassa ārammaṇakaraṇavasena",
  "tika-vin01t2:718_12": "asammohavasena vā sampajaññaṃ, tadadhīnasatisampajaññena taṃsamaṅgī yogāvacaro satokārī",
  "tika-vin01t2:718_13": "nāma hotīti. Paṭinissaggānupassī assāsavasenāti paṭinissaggānupassī hutvā assasanassa",
  "tika-vin01t2:718_14": "vasena. “Paṭinissaggānupassiassāsavasenā”ti vā pāṭho, tassa paṭinissaggānupassino",
  "tika-vin01t2:718_15": "assāsā paṭinissaggānupassiassāsā, tesaṃ vasenāti attho.",
  "tika-vin01t2:719_0": "Anto uṭṭhitasasanaṃ assāso, bahi uṭṭhitasasanaṃ passāsoti āha – “assāsoti bahinikkhamanavāto”tiādi.",
  "tika-vin01t2:719_1": "Suttantaṭṭhakathāyaṃ pana bahi uṭṭhahitvāpi anto sasanato assāso, anto uṭṭhahitvāpi",
  "tika-vin01t2:719_2": "bahi sasanato passāsoti katvā uppaṭipāṭiyā vuttaṃ. Atha vā mātukucchiyaṃ bahi nikkhamituṃ",
  "tika-vin01t2:719_3": "aladdhokāso nāsikāvāto mātukucchito nikkhantamatte paṭhamaṃ bahi nikkhamatīti vinayaṭṭhakathāyaṃ",
  "tika-vin01t2:719_4": "uppattikkamena “ādimhi sāso assāso”ti bahinikkhamanavāto vutto. Tenevāha “sabbesampi",
  "tika-vin01t2:719_5": "gabbhaseyyakāna”ntiādi. Suttantaṭṭhakathāyaṃ pana pavattiyaṃ bhāvanārambhasamaye",
  "tika-vin01t2:719_6": "paṭhamaṃ nāsikāvātassa anto ākaḍḍhitvā pacchā bahi vissajjanato pavattikkamena “ādimhi",
  "tika-vin01t2:719_7": "sāso assāso”ti antopavisanavāto vutto. Suttantanayoyeva cettha “assāsādimajjhapariyosānaṃ",
  "tika-vin01t2:719_8": "satiyā anugacchato ajjhattaṃ vikkhepagatena cittena kāyopi cittampi sāraddhā ca honti",
  "tika-vin01t2:719_9": "iñjitā ca phanditā ca, passāsādimajjhapariyosānaṃ satiyā anugacchato bahiddhā vikkhepagatena",
  "tika-vin01t2:719_10": "cittena kāyopi cittampi sāraddhā ca honti iñjitā ca phanditā cā”ti imāya pāḷiyā sameti.",
  "tika-vin01t2:719_11": "“Bhāvanārambhe pavattikkamasseva icchitattā sundarataro”ti vadanti. Tāluṃ āhacca",
  "tika-vin01t2:719_12": "nibbāyatīti tāluṃ āhacca nirujjhati. Tena kira sampatijāto bāladārako khipitaṃ karoti.",
  "tika-vin01t2:719_13": "Evaṃ tāvātiādi yathāvuttassa atthassa nigamanaṃ. Keci “evaṃ tāvāti anena pavattikkamena",
  "tika-vin01t2:719_14": "assāso bahinikkhamanavātoti gahetabbanti adhippāyo”ti vadanti.",
  "tika-vin01t2:720_0": "Addhānavasenāti kāladdhānavasena. Ayañhi addhāna-saddo kālassa desassa ca vācakoti.",
  "tika-vin01t2:720_1": "Tattha desaddhānaṃ udāharaṇabhāvena dassetvā kāladdhānassa vasena assāsapassāsānaṃ",
  "tika-vin01t2:720_2": "dīgharassataṃ vibhāvetuṃ “yathā hī”tiādi vuttaṃ. Tattha okāsaddhānanti okāsabhūtaṃ",
  "tika-vin01t2:720_3": "addhānaṃ. Pharitvāti byāpetvā. Cuṇṇavicuṇṇāpi anekakalāpabhāvena, dīghamaddhānanti",
  "tika-vin01t2:720_4": "dīghaṃ padesaṃ. Tasmāti saṇikaṃ pavattiyā dīghasantānatāya dīghāti vuccanti. Ettha",
  "tika-vin01t2:720_5": "ca hatthiādisarīre sunakhādisarīre ca assāsapassāsānaṃ desaddhānavisiṭṭhena kāladdhānavaseneva",
  "tika-vin01t2:720_6": "dīgharassatā vuttāti veditabbā “saṇikaṃ pūretvā saṇikameva nikkhamanti, sīghaṃ pūretvā",
  "tika-vin01t2:720_7": "sīghameva nikkhamantī”ti vacanato. Manussesūti samānappamāṇesupi manussasarīresu.",
  "tika-vin01t2:720_8": "Dīghaṃ assasantīti dīghaṃ assāsappabandhaṃ pavattentīti attho. Passasantīti etthāpi",
  "tika-vin01t2:720_9": "eseva nayo. Sunakhasasādayo viya rassaṃ assasanti passasanti cāti yojanā. Idaṃ pana",
  "tika-vin01t2:720_10": "dīghaṃ rassañca assasanaṃ passasanañca tesaṃ sattānaṃ sarīrassa sabhāvoti daṭṭhabbaṃ.",
  "tika-vin01t2:720_11": "Tesanti tesaṃ sattānaṃ. Teti assāsapassāsā. Ittaramaddhānanti appakaṃ kālaṃ. Navahākārehīti",
  "tika-vin01t2:720_12": "bhāvanamanuyuñjantassa pubbenāparaṃ aladdhavisesassa kevalaṃ addhānavasena ādito",
  "tika-vin01t2:720_13": "vuttā tayo ākārā, te ca kho ekacco assāsaṃ suṭṭhu sallakkheti, ekacco passāsaṃ, ekacco",
  "tika-vin01t2:720_14": "tadubhayanti imesaṃ tiṇṇaṃ puggalānaṃ vasena. Keci pana “assasatipi passasatipīti",
  "tika-vin01t2:720_15": "ekajjhaṃ vacanaṃ bhāvanāya nirantaraṃ pavattidassanattha”nti vadanti. Chandavasena",
  "tika-vin01t2:720_16": "pubbe viya tayo, tathā pāmojjavasenāti imehi navahi ākārehi.",
  "tika-vin01t2:721_0": "Kāmañcettha ekassa puggalassa tayo eva ākārā labbhanti, tantivasena pana sabbesaṃ",
  "tika-vin01t2:721_1": "pāḷiāruḷhattā tesaṃ vasena parikammassa kātabbattā ca “tatrāyaṃ bhikkhu navahākārehī”ti",
  "tika-vin01t2:721_2": "vuttaṃ. Evaṃ pajānatoti evaṃ yathāvuttehi ākārehi assāsapassāse pajānato, tattha",
  "tika-vin01t2:721_3": "manasikāraṃ pavattentassa. Ekenākārenāti dīghaṃassāsādīsu catūsu ākāresu ekena ākārena,",
  "tika-vin01t2:721_4": "navasu tīsu vā ekena. Tathā hi vakkhati –",
  "tika-vin01t2:722": "“Dīgho rasso ca assāso,",
  "tika-vin01t2:723": "Passāsopi ca tādiso;",
  "tika-vin01t2:724": "Cattāro vaṇṇā vattanti,",
  "tika-vin01t2:725": "Nāsikaggeva bhikkhuno”ti. ;",
  "tika-vin01t2:726": "Ayaṃ bhāvanā assāsapassāsakāyānupassanāti katvā vuttaṃ “kāyānupassanāsatipaṭṭhānabhāvanā sampajjatī”ti.",
  "tika-vin01t2:727_0": "Idāni pāḷivaseneva te nava ākāre bhāvanāvidhiñca dassetuṃ “yathāhā”tiādi āraddhaṃ.",
  "tika-vin01t2:727_1": "Tattha “kathaṃ pajānātī”ti pajānanavidhiṃ kathetukamyatāya pucchati. Dīghaṃ assāsanti",
  "tika-vin01t2:727_2": "vuttalakkhaṇaṃ dīghaṃ assāsaṃ. Addhānasaṅkhāteti addhānanti saṅkhaṃ gate dīghe kāle,",
  "tika-vin01t2:727_3": "dīghaṃ khaṇanti attho. Koṭṭhāsapariyāyo vā saṅkhāta-saddo “theyyasaṅkhāta”ntiādīsu",
  "tika-vin01t2:727_4": "viya, tasmā addhānasaṅkhāteti addhānakoṭṭhāse desabhāgeti attho. Chando uppajjatīti",
  "tika-vin01t2:727_5": "bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo",
  "tika-vin01t2:727_6": "kusalacchando uppajjati. Chandavasenāti tathāpavattachandassa vasena visesabhāvanamanuyuñjantassa",
  "tika-vin01t2:727_7": "kammaṭṭhānaṃ vuḍḍhiṃ phātiṃ gamentassa. Tato sukhumataranti yathāvuttachandappavattiyā",
  "tika-vin01t2:727_8": "purimakato sukhumataraṃ. Bhāvanābalena hi paṭippassaddhadarathapariḷāhatāya kāyassa",
  "tika-vin01t2:727_9": "assāsapassāsā sukhumatarā hutvā pavattanti. Pāmojjaṃ uppajjatīti assāsapassāsānaṃ",
  "tika-vin01t2:727_10": "sukhumatarabhāvena ārammaṇassa santataratāya kammaṭṭhānassa ca vīthippaṭipannatāya",
  "tika-vin01t2:727_11": "bhāvanācittasahagato pamodo khuddikādibhedā taruṇapīti uppajjati. Cittaṃ vivattatīti",
  "tika-vin01t2:727_12": "anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi",
  "tika-vin01t2:727_13": "tehi cittaṃ vinivattatīti keci. Bhāvanābalena pana sukhumatarabhāvappattesu assāsapassāsesu",
  "tika-vin01t2:727_14": "tattha paṭibhāganimitte uppanne pakatiassāsapassāsato cittaṃ nivattati. Upekkhā saṇṭhātīti",
  "tika-vin01t2:727_15": "tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ",
  "tika-vin01t2:727_16": "byāpārābhāvato ajjhupekkhanaṃ hoti, sā panāyaṃ upekkhā tatramajjhattupekkhāti veditabbā.",
  "tika-vin01t2:728_0": "Imehi navahi ākārehīti imehi yathāvuttehi navahi pakārehi pavattā. Dīghaṃ assāsapassāsā",
  "tika-vin01t2:728_1": "kāyoti dīghākārā assāsapassāsā cuṇṇavicuṇṇāpi samūhaṭṭhena kāyo. Assāsapassāse nissāya",
  "tika-vin01t2:728_2": "uppannanimittampi ettha assāsapassāsasāmaññavasena vuttaṃ. Upaṭṭhānaṃ satīti taṃ",
  "tika-vin01t2:728_3": "ārammaṇaṃ upagantvā tiṭṭhatīti sati upaṭṭhānaṃ nāma. Anupassanā ñāṇanti samathavasena",
  "tika-vin01t2:728_4": "nimittassa anupassanā vipassanāvasena assāsapassāse tannissayañca kāyaṃ “rūpa”nti,",
  "tika-vin01t2:728_5": "cittaṃ taṃsampayuttadhamme ca “arūpa”nti vavatthapetvā nāmarūpassa anupassanā ca",
  "tika-vin01t2:728_6": "ñāṇaṃ tattha yathābhūtāvabodho. Kāyo upaṭṭhānanti so kāyo ārammaṇakaraṇavasena upagantvā",
  "tika-vin01t2:728_7": "sati ettha tiṭṭhatīti upaṭṭhānaṃ nāma. Ettha ca “kāyo upaṭṭhāna”nti iminā itarakāyassapi",
  "tika-vin01t2:728_8": "saṅgahoti tathā vuttaṃ sammasanacārassapi idha icchitattā. No satīti so kāyo sati",
  "tika-vin01t2:728_9": "nāma na hoti. Sati upaṭṭhānañceva sati ca saraṇaṭṭhena upaṭṭhānaṭṭhena ca. Tāya satiyāti",
  "tika-vin01t2:728_10": "yathāvuttāya satiyā. Tena ñāṇenāti yathāvutteneva ñāṇena. Taṃ kāyanti taṃ assāsapassāsakāyañceva",
  "tika-vin01t2:728_11": "tannissayarūpakāyañca. Anupassatīti jhānasampayuttañāṇena ceva vipassanāñāṇena ca",
  "tika-vin01t2:728_12": "anu anu passati. Tena vuccati kāye kāyānupassanā satipaṭṭhānabhāvanāti tena anupassanena",
  "tika-vin01t2:728_13": "yathāvutte kāye ayaṃ kāyānupassanāsatipaṭṭhānabhāvanāti vuccati. Idaṃ vuttaṃ hoti",
  "tika-vin01t2:728_14": "– yā ayaṃ yathāvutte assāsapassāsakāye tassa nissayabhūte karajakāye ca kāyasseva",
  "tika-vin01t2:728_15": "anupassanā anudakabhūtāya marīciyā udakānupassanā viya na aniccādisabhāve kāye niccādibhāvānupassanā,",
  "tika-vin01t2:728_16": "atha kho yathārahaṃ aniccadukkhānattā subhabhāvasseva anupassanā. Atha vā kāye “ahanti",
  "tika-vin01t2:728_17": "vā, mamanti vā, itthīti vā, puriso”ti vā gahetabbassa kassaci abhāvato tādisaṃ ananupassitvā",
  "tika-vin01t2:728_18": "kāyamattasseva anupassanā kāyānupassanā, tāya kāyānupassanāya sampayuttā satiyeva",
  "tika-vin01t2:728_19": "upaṭṭhānaṃ satipaṭṭhānaṃ, tassa bhāvanā vaḍḍhanā kāyānupassanā satipaṭṭhānabhāvanāti.",
  "tika-vin01t2:729_0": "Eseva nayoti “navahi ākārehī”tiādinā vuttavidhiṃ rassa-pade atidissati. Etthāti etasmiṃ",
  "tika-vin01t2:729_1": "yathādassite “kathaṃ dīghaṃ assasanto”tiādinā āgate pāḷinaye. Idhāti imasmiṃ rassapadavasena",
  "tika-vin01t2:729_2": "āgate pāḷinaye. Ayanti yogāvacaro. Addhānavasenāti dīghakālavasena. Ittaravasenāti",
  "tika-vin01t2:729_3": "parittakālavasena. Imehi ākārehīti imehi navahi ākārehi.",
  "tika-vin01t2:730_0": "Tādisoti dīgho rasso ca. Cattāro vaṇṇāti cattāro ākārā te ca dīghādayo eva. Nāsikaggeva",
  "tika-vin01t2:730_1": "bhikkhunoti gāthāsukhatthaṃ rassaṃ katvā vuttaṃ. Nāsikagge vāti vā-saddo aniyamattho,",
  "tika-vin01t2:730_2": "tena uttaroṭṭhaṃ saṅgaṇhāti.",
  "tika-vin01t2:731_0": "Sabbakāyappaṭisaṃvedīti sabbassa kāyassa paṭi paṭi paccekaṃ sammadeva vedanasīlo",
  "tika-vin01t2:731_1": "jānanasīlo, tassa vā paṭi paṭi sammadeva vedo etassa atthi, taṃ vā paṭi paṭi sammadeva",
  "tika-vin01t2:731_2": "vedamānoti attho. Tattha tattha sabba-ggahaṇena assāsādikāyassa anavasesapariyādāne",
  "tika-vin01t2:731_3": "siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ",
  "tika-vin01t2:731_4": "paṭi-saddaggahaṇaṃ, tattha sakkaccakāribhāvadassanatthaṃ saṃ-saddaggahaṇanti imamatthaṃ",
  "tika-vin01t2:731_5": "dassento “sakalassā”tiādimāha. Tattha yathā samānesupi assāsapassāsesu yogino paṭipattividhāne",
  "tika-vin01t2:731_6": "paccekaṃ sakkaccaṃyeva paṭipajjitabbanti dassetuṃ visuṃ desanā katā, evaṃ tamevatthaṃ",
  "tika-vin01t2:731_7": "dīpetuṃ satipi atthassa samānatāya “sakalassā”tiādinā padadvayassa visuṃ visuṃ atthavaṇṇanā",
  "tika-vin01t2:731_8": "katāti veditabbā. Pākaṭaṃ karontoti vibhūtaṃ karonto, sabbaso vibhāventoti attho.",
  "tika-vin01t2:731_9": "Pākaṭīkaraṇaṃ vibhāvanaṃ tattha asammuyhanañāṇeneva nesaṃ pavattanena hotīti dassento",
  "tika-vin01t2:731_10": "“evaṃ viditaṃ karonto”tiādimāha. Tattha tasmāti yasmā ñāṇasampayuttacitteneva assāsapassāse",
  "tika-vin01t2:731_11": "pavatteti, na vippayuttacittena, tasmā evaṃbhūto sabbakāyappaṭisaṃvedī assasissāmi",
  "tika-vin01t2:731_12": "passasissāmīti sikkhatīti vuccati buddhādīhīti yojanā. Cuṇṇavicuṇṇavisaṭeti anekakalāpatāya",
  "tika-vin01t2:731_13": "cuṇṇavicuṇṇabhāvena visaṭe. Ādi pākaṭo hoti satiyā ñāṇassa ca vasena katapubbābhisaṅkhārassa",
  "tika-vin01t2:731_14": "pavattattā. Tādisena bhavitabbanti catutthapuggalasadisena bhavitabbaṃ, pageva satiṃ",
  "tika-vin01t2:731_15": "ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.",
  "tika-vin01t2:732_0": "Evanti vuttappakārena sabbakāyappaṭisaṃvedanavaseneva. Ghaṭatīti ussahati. Vāyamatīti",
  "tika-vin01t2:732_1": "vāyāmaṃ karoti, manasikāraṃ pavattetīti attho. Tathābhūtassāti ānāpānassatiṃ bhāventassa.",
  "tika-vin01t2:732_2": "Saṃvaroti sati vīriyampi vā. Tāya satiyāti yā sā ānāpāne ārabbha pavattā sati, tāya.",
  "tika-vin01t2:732_3": "Tena manasikārenāti yo so tattha satipubbaṅgamo bhāvanāmanasikāro, tena saddhinti",
  "tika-vin01t2:732_4": "adhippāyo. Āsevatīti “tisso sikkhāyo”ti vutte adhikusaladhamme āsevati. Tadāsevanañhettha",
  "tika-vin01t2:732_5": "sikkhananti adhippetaṃ. Purimanayeti purimasmiṃ bhāvanānaye, paṭhamavatthudvayeti",
  "tika-vin01t2:732_6": "adhippāyo. Tatthāpi kāmaṃ ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato,",
  "tika-vin01t2:732_7": "tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo",
  "tika-vin01t2:732_8": "kato. Idaṃ pana dukkaraṃ purisassa khuradhārāyaṃ gamanasadisaṃ, tasmā sātisayenettha",
  "tika-vin01t2:732_9": "pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ",
  "tika-vin01t2:732_10": "“tattha yasmā”tiādi vuttaṃ. Tattha ñāṇuppādanādīsūti ādi-saddena kāyasaṅkhārapassambhanapītipaṭisaṃvedanādiṃ",
  "tika-vin01t2:732_11": "saṅgaṇhāti. Keci panettha “saṃvarasamādānānaṃ saṅgaho”ti vadanti.",
  "tika-vin01t2:733_0": "Kāyasaṅkhāranti assāsapassāsaṃ. So hi cittasamuṭṭhānopi samāno karajakāyapaṭibaddhavuttitāya",
  "tika-vin01t2:733_1": "tena saṅkharīyatīti kāyasaṅkhāroti vuccati. Yo pana “kāyasaṅkhāro vacīsaṅkhāro”ti",
  "tika-vin01t2:733_2": "evamāgato kāyasaṅkhāro cetanālakkhaṇo satipi dvārantaruppattiyaṃ yebhuyyavuttiyā",
  "tika-vin01t2:733_3": "tabbahulavuttiyā ca kāyadvārena lakkhito, so idha nādhippeto. Passambhentotiādīsu",
  "tika-vin01t2:733_4": "pacchimaṃ pacchimaṃ padaṃ purimassa purimassa atthavacanaṃ. Tasmā passambhanaṃ nāma",
  "tika-vin01t2:733_5": "vūpasamanaṃ, tañca tathāpayoge asati uppajjanārahassa oḷārikassa kāyasaṅkhārassa",
  "tika-vin01t2:733_6": "payogasampattiyā anuppādananti daṭṭhabbaṃ. Tatrāti “oḷārikaṃ kāyasaṅkhāraṃ passambhento”ti",
  "tika-vin01t2:733_7": "ettha. Apariggahitakāleti kammaṭṭhānassa anāraddhakāle, tato eva kāyacittānampi apariggahitakāle.",
  "tika-vin01t2:733_8": "“Nisīdati pallaṅkaṃ ābhujitvā ujuṃ kāyaṃ paṇidhāyā”ti hi iminā kāyapariggaho, “parimukhaṃ",
  "tika-vin01t2:733_9": "satiṃ upaṭṭhapetvā”ti iminā cittapariggaho vutto. Tenevāha – “kāyopi cittampi pariggahitā",
  "tika-vin01t2:733_10": "hontī”ti. Kāyoti karajakāyo. Sadarathāti sapariḷāhā. Sā ca nesaṃ sadarathatā garubhāvena",
  "tika-vin01t2:733_11": "viya oḷārikatāya avinābhāvinīti āha “oḷārikā”ti. Balavatarāti sabalā thūlā. Santā",
  "tika-vin01t2:733_12": "hontīti cittaṃ tāva bahiddhā vikkhepābhāvena ekaggaṃ hutvā kammaṭṭhānaṃ pariggahetvā",
  "tika-vin01t2:733_13": "pavattamānaṃ santaṃ hoti vūpasantaṃ, tato eva taṃsamuṭṭhānā rūpadhammā lahumudukammaññabhāvappattā,",
  "tika-vin01t2:733_14": "tadanuguṇatāya sesaṃ tisantatirūpanti evaṃ citte kāye ca vūpasante pavattamāne tannissitā",
  "tika-vin01t2:733_15": "assāsapassāsā santasabhāvā anukkamena sukhumasukhumatarasukhumatamā hutvā pavattanti.",
  "tika-vin01t2:733_16": "Tena vuttaṃ “yadā panassa kāyopī”tiādi. Passambhemīti paṭhamāvajjanā. Ābhujanaṃ ābhogo,",
  "tika-vin01t2:733_17": "sammā anu anu āharaṇaṃ samannāhāro, tasmiṃyeva atthe aparāparaṃ pavattaāvajjanā tasseva",
  "tika-vin01t2:733_18": "atthassa manasikaraṇaṃ citte ṭhapanaṃ manasikāro, vīmaṃsā paccavekkhaṇā.",
  "tika-vin01t2:734_0": "Sāraddheti sadarathe sapariḷāhe. Adhimattanti balavaṃ oḷārikaṃ, liṅgavipallāsena",
  "tika-vin01t2:734_1": "vuttaṃ. Kāyasaṅkhāro hi adhippeto. “Adhimattaṃ hutvā pavattatī”ti kiriyāvisesanaṃ",
  "tika-vin01t2:734_2": "vā etaṃ. Sukhumanti etthāpi eseva nayo. Kāyamhīti ettha citte cāti ānetvā sambandhitabbaṃ.",
  "tika-vin01t2:735_0": "Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ paṭhamajjhānaṃ",
  "tika-vin01t2:735_1": "viya dūrasamussāritapaṭipakkhanti katvā taṃsamuṭṭhāno kāyasaṅkhāro paṭhamajjhāne",
  "tika-vin01t2:735_2": "ca dutiyajjhānūpacāre ca oḷārikoti sadiso vutto. Esa nayo sesupacāradvayepi. Atha",
  "tika-vin01t2:735_3": "vā dutiyajjhānādīnaṃ adhigamāya paṭipajjato dukkhāpaṭipadādivasena kilamato yogino",
  "tika-vin01t2:735_4": "kāyakilamathacittupaghātādivasena vitakkādisaṅkhobhena saparipphandatāya ca cittappavattiyā",
  "tika-vin01t2:735_5": "dutiyajjhānādiupacāresu kāyasaṅkhārassa oḷārikatā veditabbā. Atisukhumoti aññattha",
  "tika-vin01t2:735_6": "labbhamāno kāyasaṅkhāro catutthajjhāne atikkantasukhumo. Sukhumabhāvopissa tattha",
  "tika-vin01t2:735_7": "natthi kuto oḷārikatā appavattanato. Tenāha “appavattimeva pāpuṇātī”ti.",
  "tika-vin01t2:736_0": "Lābhissa sato anupubbasamāpattisamāpajjanavelaṃ ekāsaneneva vā sabbesaṃ jhānānaṃ",
  "tika-vin01t2:736_1": "paṭilābhaṃ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi",
  "tika-vin01t2:736_2": "sukhumataraṃ icchanti. Tattha hi sopacārānaṃ jhānānaṃ uparūpari visesavantatā santatā",
  "tika-vin01t2:736_3": "ca sambhaveyya, ekāvajjanūpacāraṃ vā sandhāya evaṃ vuttaṃ. Evañhi heṭṭhā vuttavādena",
  "tika-vin01t2:736_4": "imassa vādassa avirodho siddho bhinnavisayattā. Sabbesaṃyevāti ubhayesampi. Yasmā",
  "tika-vin01t2:736_5": "te sabbepi vuccamānena vidhinā passaddhimicchantiyeva. Apariggahitakāle pavattakāyasaṅkhāro",
  "tika-vin01t2:736_6": "pariggahitakāle paṭippassambhatīti idaṃ sadisasantānatāya vuttaṃ. Na hi te eva oḷārikā",
  "tika-vin01t2:736_7": "assāsādayo sukhumā honti. Passambhanākāro pana tesaṃ heṭṭhā vuttoyeva.",
  "tika-vin01t2:737_0": "Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.",
  "tika-vin01t2:737_1": "Sakalarūpapariggahe sukhumo bhāvanāya uparūpari paṇītabhāvato. Tenevāha “rūpārūpapariggahe",
  "tika-vin01t2:737_2": "sukhumo”ti. Lakkhaṇārammaṇikavipassanāyāti kalāpasammasanamāha. Nibbidānupassanāto",
  "tika-vin01t2:737_3": "paṭṭhāya balavavipassanā, tato oraṃ dubbalavipassanā. Pubbe vuttanayenāti “apariggahitakāle”tiādinā",
  "tika-vin01t2:737_4": "samathanaye vuttanayena. “Apariggahe pavatto kāyasaṅkhāro mahābhūtapariggahe paṭippassambhatī”tiādinā",
  "tika-vin01t2:737_5": "vipassanānayepi paṭippassaddhi yojetabbāti vuttaṃ hoti.",
  "tika-vin01t2:738_0": "Assāti imassa “passambhayaṃ kāyasaṅkhāra”nti padassa. Codanāsodhanāhīti anuyogaparihārehi.",
  "tika-vin01t2:738_1": "Evanti idāni vuccamānākārena. Kathanti yaṃ idaṃ “passambhayaṃ…pe… sikkhatī”ti vuttaṃ,",
  "tika-vin01t2:738_2": "taṃ kathaṃ kena pakārena kāyasaṅkhārassa passambhanaṃ yogino ca sikkhanaṃ hotīti",
  "tika-vin01t2:738_3": "kathetukāmatāya pucchitvā kāyasaṅkhāre sarūpato oḷārikasukhumato vūpasamato anuyogaparihārato",
  "tika-vin01t2:738_4": "ca dassetuṃ “katame kāyasaṅkhārā”tiādi āraddhaṃ. Tattha kāyikāti rūpakāye bhavā.",
  "tika-vin01t2:738_5": "Kāyappaṭibaddhāti kāyasannissitā. Kāye sati honti, asati na honti, tato eva te akāyasamuṭṭhānāpi",
  "tika-vin01t2:738_6": "kāyena saṅkharīyantīti kāyasaṅkhārā. Passambhentoti oḷārikoḷārikaṃ passambhento.",
  "tika-vin01t2:739_0": "Sesapadadvayaṃ tasseva vevacanaṃ. Oḷārikañhi kāyasaṅkhāraṃ avūpasantasabhāvaṃ sannisīdāpento",
  "tika-vin01t2:739_1": "“passambhento”ti vuccati, anuppādanirodhaṃ pāpento “nirodhento”ti, suṭṭhu santasabhāvaṃ",
  "tika-vin01t2:739_2": "nayanto “vūpasamento”ti.",
  "tika-vin01t2:740_0": "Yathārūpehīti yādisehi. Kāyasaṅkhārehīti oḷārikehi kāyasaṅkhārehi. Ānamanāti abhimukhena",
  "tika-vin01t2:740_1": "kāyassa namanā. Vinamanāti visuṃ visuṃ passato namanā. Sannamanāti sabbato, suṭṭhu",
  "tika-vin01t2:740_2": "vā namanā. Paṇamanāti pacchato namanā. Iñjanādīni ānamanādīnaṃ vevacanāni, adhimattāni",
  "tika-vin01t2:740_3": "vā abhimukhacalanādīni ānamanādayo, mandāni iñjanādayo. Passambhayaṃ kāyasaṅkhāranti",
  "tika-vin01t2:740_4": "tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ paṭippassambhento. Tasmiñhi",
  "tika-vin01t2:740_5": "passambhite ānamanādayopi passambhitā eva honti.",
  "tika-vin01t2:741_0": "Santaṃ sukhumanti yathārūpehi kāyasaṅkhārehi kāyassa aparipphandanahetūhi ānamanādayo",
  "tika-vin01t2:741_1": "na honti, tathārūpaṃ darathābhāvato santaṃ, anoḷārikatāya sukhumaṃ. Passambhayaṃ",
  "tika-vin01t2:741_2": "kāyasaṅkhāranti sāmaññato ekaṃ katvā vadati. Atha vā pubbe oḷārikoḷārikaṃ kāyasaṅkhāraṃ",
  "tika-vin01t2:741_3": "paṭippassambhento anukkamena kāyassa aparipphandanahetubhūte sukhumasukhumatare uppādetvā",
  "tika-vin01t2:741_4": "tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti,",
  "tika-vin01t2:741_5": "taṃ sandhāya vuttaṃ “santaṃ sukhumaṃ passambhayaṃ kāyasaṅkhāra”nti.",
  "tika-vin01t2:742_0": "Itītiādi codakavacanaṃ. Tattha itīti pakāratthe nipāto, kirāti arucisūcane, evañceti",
  "tika-vin01t2:742_1": "attho. Ayañhettha adhippāyo “vuttappakārena yadi atisukhumampi kāyasaṅkhāraṃ passambhetī”ti.",
  "tika-vin01t2:742_2": "Evaṃ santeti evaṃ sati tayā vuttākāre labbhamāne. Vātūpaladdhiyāti vātassa upaladdhiyā.",
  "tika-vin01t2:742_3": "Ca-saddo samuccayattho, assāsādivātārammaṇassa cittassa pabhāvanā uppādanā pavattanā",
  "tika-vin01t2:742_4": "na hoti, te ca tena passambhetabbāti adhippāyo. Assāsapassāsānañca pabhāvanāti oḷārike",
  "tika-vin01t2:742_5": "assāsapassāse bhāvanāya paṭippassambhetvā sukhumānaṃ tesaṃ pabhāvanā ca na hoti ubhayesaṃ",
  "tika-vin01t2:742_6": "tesaṃ tena paṭippassambhetabbato. Ānāpānassatiyāti ānāpānārammaṇāya satiyā ca pavattanaṃ",
  "tika-vin01t2:742_7": "na hoti ānāpānānaṃ abhāvato. Tato eva taṃsampayuttassa ānāpānassatisamādhissa ca",
  "tika-vin01t2:742_8": "pabhāvanā uppādanāpi na hoti. Na hi kadāci ārammaṇena vinā sārammaṇā dhammā sambhavanti.",
  "tika-vin01t2:742_9": "Na ca naṃ tanti ettha nanti nipātamattaṃ. Taṃ vuttavidhānaṃ samāpattiṃ paṇḍitā paññavanto",
  "tika-vin01t2:742_10": "na ceva samāpajjantipi tato na vuṭṭhahantipīti yojanā. Evaṃ codako sabbena sabbaṃ",
  "tika-vin01t2:742_11": "abhāvūpanayanaṃ passambhananti adhippāyena codeti.",
  "tika-vin01t2:743_0": "Puna iti kirātiādi yathāvuttāya codanāya vissajjanā. Tattha kirāti yadīti etassa",
  "tika-vin01t2:743_1": "atthe nipāto. Iti kira sikkhati, mayā vuttākārena yadi sikkhatīti attho. Evaṃ santeti",
  "tika-vin01t2:743_2": "evaṃ passambhane sati. Pabhāvanā hotīti yadipi oḷārikā kāyasaṅkhārā paṭippassambhanti,",
  "tika-vin01t2:743_3": "sukhumā pana atthevāti anukkamena paramasukhumabhāvappattassa vasena nimittuppattiyā",
  "tika-vin01t2:743_4": "ānāpānassatiyā ānāpānassatisamādhissa ca pabhāvanā ijjhatevāti adhippāyo.",
  "tika-vin01t2:744_0": "Yathā kathaṃ viyāti yathāvuttavidhānaṃ taṃ kathaṃ viya daṭṭhabbaṃ, atthi kiñci tadatthasampaṭipādane",
  "tika-vin01t2:744_1": "opammanti adhippāyo. Idāni opammaṃ dassetuṃ “seyyathāpī”tiādi vuttaṃ. Tattha seyyathāpīti",
  "tika-vin01t2:744_2": "opammatthe nipāto. Kaṃseti kaṃsabhājane. Nimittanti nimittassa, tesaṃ saddānaṃ pavattākārassāti",
  "tika-vin01t2:744_3": "attho. Sāmiatthe hi idaṃ upayogavacanaṃ. Suggahitattāti suṭṭhu gahitattā. Sumanasikatattāti",
  "tika-vin01t2:744_4": "suṭṭhu citte ṭhapitattā. Sūpadhāritattāti sammadeva upadhāritattā sallakkhitattā.",
  "tika-vin01t2:744_5": "Sukhumakā saddāti anurave āha, ye appakā. Appattho hi ayaṃ ka-saddo. Sukhumasaddanimittārammaṇatāpīti",
  "tika-vin01t2:744_6": "sukhumo saddova nimittaṃ sukhumasaddanimittaṃ, tadārammaṇatāyapīti vuttaṃ hoti. Kāmaṃ",
  "tika-vin01t2:744_7": "tadā sukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenapi",
  "tika-vin01t2:744_8": "cittaṃ pavattati. Ādito paṭṭhāya hi tassa tassa niruddhassa saddassa nimittaṃ avikkhittena",
  "tika-vin01t2:744_9": "cittena upadhārentassa anukkamena pariyosāne atisukhumasaddanimittampi ārammaṇaṃ",
  "tika-vin01t2:744_10": "katvā cittaṃ pavattateva. Cittaṃ na vikkhepaṃ gacchati tasmiṃ yathāupaṭṭhite nimitte",
  "tika-vin01t2:744_11": "samādhānasabbhāvato.",
  "tika-vin01t2:745_0": "Evaṃ santetiādi vuttassevatthassa nigamanavasena vuttaṃ. Tattha yassa suttapadassa",
  "tika-vin01t2:745_1": "saddhiṃ codanāsodhanāhi attho vutto, taṃ uddharitvā kāyānupassanāsatipaṭṭhānāni vibhāgato",
  "tika-vin01t2:745_2": "dassetuṃ “passambhaya”ntiādi vuttaṃ. Tattha passambhayaṃ kāyasaṅkhāranti vuttaassāsapassāsā",
  "tika-vin01t2:745_3": "kāyoti yojanā veditabbā. Atha vā passambhayaṃ kāyasaṅkhāranti ettha assāsapassāsā",
  "tika-vin01t2:745_4": "kāyoti evamattho daṭṭhabbo. Mahāsatipaṭṭhānasutte kāyānupassanaṃ kathentena paṭhamacatukkasseva",
  "tika-vin01t2:745_5": "vuttattā, ānāpānassatisuttepi “yasmiṃ samaye, bhikkhave, bhikkhu dīghaṃ vā assasanto",
  "tika-vin01t2:745_6": "dīghaṃ assasāmīti pajānāti…pe… passambhayaṃ kāyasaṅkhāraṃ passasissāmīti sikkhati.",
  "tika-vin01t2:745_7": "Kāye kāyānupassī, bhikkhave, tasmiṃ samaye bhikkhu viharatī”ti vuttattā ca “kāyānupassanāvasena",
  "tika-vin01t2:745_8": "vuttassa paṭhamacatukkassā”ti vuttaṃ.",
  "tika-vin01t2:746_0": "Ādikammikassa kammaṭṭhānavasenāti samathakammaṭṭhānaṃ sandhāya vuttaṃ, vipassanākammaṭṭhānaṃ",
  "tika-vin01t2:746_1": "pana itaracatukkesupi labbhateva. Etthāti paṭhamacatukke. Saha paṭisambhidāhīti nidassanamattametaṃ,",
  "tika-vin01t2:746_2": "puññavantānaṃ pana upanissayasampannānaṃ abhiññāpi sijjhatiyeva. Catubbidhanti pātimokkhasaṃvarādivasena",
  "tika-vin01t2:746_3": "catubbidhaṃ. Anāpajjananti sattannaṃ āpattikkhandhānaṃ aññatarassa anāpajjanaṃ. Āpannavuṭṭhānanti",
  "tika-vin01t2:746_4": "āpannasappaṭikammāpattito yathādhammaṃ paṭikammakaraṇena vuṭṭhānaṃ, desanāgāminito",
  "tika-vin01t2:746_5": "desanāya, vuṭṭhānagāminito parivāsādivinayakammakaraṇena vuṭṭhānanti vuttaṃ hoti.",
  "tika-vin01t2:746_6": "Desanāyapi hi āpannāpattito vuṭṭhānaṃ hotīti sāpi vuṭṭhāneneva saṅgahitā. Kilesehi",
  "tika-vin01t2:746_7": "ca appaṭipīḷananti kodho upanāho makkho palāso issā macchariyaṃ māyā sāṭheyyaṃ thambho",
  "tika-vin01t2:746_8": "sārambho māno atimāno mado pamādoti evamādīhi pāpadhammehi appaṭipīḷanaṃ, tesaṃ anuppādananti vuttaṃ hoti.",
  "tika-vin01t2:747_0": "Yamidaṃ ābhisamācārikasīlaṃ vuccatīti sambandho. Dveasīti khandhakavattāni cuddasavidhaṃ",
  "tika-vin01t2:747_1": "mahāvattanti ettha mahāvattaṃ nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin01t2:747_2": "cuddasa vattāni. Tato aññāni pana kadāci tajjanīyakammakatādikāleyeva caritabbāni",
  "tika-vin01t2:747_3": "dvāsīti khandhakavattāni, na sabbāsu avatthāsu caritabbāni, tasmā mahāvattesu agaṇitāni.",
  "tika-vin01t2:747_4": "Tattha “pārivāsikānaṃ bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe…",
  "tika-vin01t2:747_5": "na chamāyaṃ caṅkamante caṅkame caṅkamitabba”nti vuttavattāni chasaṭṭhi, tato paraṃ",
  "tika-vin01t2:747_6": "“na, bhikkhave, pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena,",
  "tika-vin01t2:747_7": "mānattārahena, mānattacārikena, abbhānārahena bhikkhunā saddhiṃ ekacchanne āvāse",
  "tika-vin01t2:747_8": "vatthabba”ntiādinā vuttāni pakatatte caritabbehi anaññattā visuṃ tāni agaṇetvā pārivāsikavuḍḍhatarādīsu",
  "tika-vin01t2:747_9": "puggalantaresu caritabbattā tesaṃ vasena sampiṇḍetvā ekekaṃ katvā gaṇitāni pañcāti",
  "tika-vin01t2:747_10": "ekasattati vattāni, ukkhepanīyakammakatavattesu vattapaññāpanavasena vuttaṃ “na pakatattassa",
  "tika-vin01t2:747_11": "bhikkhuno abhivādanaṃ…pe… nahāne piṭṭhiparikammaṃ sāditabba”nti idaṃ abhivādanādīnaṃ",
  "tika-vin01t2:747_12": "asādiyanaṃ ekaṃ, “na pakatatto bhikkhu sīlavipattiyā anuddhaṃsetabbo”tiādīni ca dasāti",
  "tika-vin01t2:747_13": "evametāni dvāsīti. Etesveva pana kānici tajjanīyakammādivattāni kānici pārivāsikādivattānīti",
  "tika-vin01t2:747_14": "aggahitaggahaṇena dvāsīti eva. Aññattha pana aṭṭhakathāpadese appakaṃ ūnamadhikaṃ",
  "tika-vin01t2:747_15": "vā gaṇanūpagaṃ na hotīti asīti khandhakavattānīti vuccati. Ābhisamācārikasīlanti",
  "tika-vin01t2:747_16": "ettha abhisamācāroti uttamasamācāro, abhisamācārova ābhisamācārikaṃ, abhisamācāraṃ",
  "tika-vin01t2:747_17": "vā ārabbha paññattaṃ ābhisamācārikaṃ, tadeva sīlanti ābhisamācārikasīlaṃ. Khandhakavattapariyāpannassa",
  "tika-vin01t2:747_18": "sīlassetaṃ adhivacanaṃ. Ahaṃ sīlaṃ rakkhāmi, kiṃ ābhisamācārikenātiādīsu sīlanti",
  "tika-vin01t2:747_19": "ubhatovibhaṅgapariyāpannameva gahetabbaṃ khandhakavattapariyāpannassa ābhisamācārikaggahaṇena",
  "tika-vin01t2:747_20": "gahitattā. Paripūreti paripuṇṇe, paripūriteti vā attho.",
  "tika-vin01t2:748_0": "Tatoti yathāvuttasīlavisodhanato paraṃ. Āvāsoti āvāsapalibodho. Kulantiādīsupi eseva",
  "tika-vin01t2:748_1": "nayo. Tattha āvāsoti ekopi ovarako vuccati ekampi pariveṇaṃ sakalopi saṅghārāmo.",
  "tika-vin01t2:748_2": "Svāyaṃ na sabbasseva palibodho hoti, yo panettha navakammādiussukkaṃ vā āpajjati,",
  "tika-vin01t2:748_3": "bahubhaṇḍasannicayo vā hoti, yena kenaci vā kāraṇena apekkhavā paṭibaddhacitto, tasseva",
  "tika-vin01t2:748_4": "palibodho hoti, na itarassa.",
  "tika-vin01t2:749_0": "Kulanti ñātikulaṃ vā upaṭṭhākakulaṃ vā. Ekaccassa hi upaṭṭhākakulampi “sukhite sukhito”tiādinā",
  "tika-vin01t2:749_1": "nayena saṃsaṭṭhassa viharato palibodho hoti, so kulamānusakehi vinā dhammassavanāya",
  "tika-vin01t2:749_2": "sāmantavihārampi na gacchati. Ekaccassa mātāpitaropi palibodhā na honti koraṇḍakavihāravāsittherassa",
  "tika-vin01t2:749_3": "bhāgineyyadaharabhikkhuno viya.",
  "tika-vin01t2:750_0": "Lābhoti cattāro paccayā. Te kathaṃ palibodhā honti? Puññavantassa hi bhikkhuno gatagataṭṭhāne",
  "tika-vin01t2:750_1": "manussā mahāparivāre paccaye denti, so tesaṃ anumodento dhammaṃ desento samaṇadhammaṃ",
  "tika-vin01t2:750_2": "kātuṃ okāsaṃ na labhati, aruṇuggamanato yāva paṭhamayāmo, tāva manussasaṃsaggo na",
  "tika-vin01t2:750_3": "upacchijjati, puna balavapaccūseyeva bāhullikapiṇḍapātikā āgantvā “bhante, asuko",
  "tika-vin01t2:750_4": "upaṭṭhāko upāsako upāsikā amacco amaccadhītā tumhākaṃ dassanakāmā”ti vadanti, so",
  "tika-vin01t2:750_5": "“gaṇhāvuso pattacīvara”nti gamanasajjova hoti niccabyāvaṭo, tasseva te paccayā palibodhā",
  "tika-vin01t2:750_6": "honti. Tena gaṇaṃ pahāya yattha naṃ na jānanti, tattha ekakena caritabbaṃ. Evaṃ so",
  "tika-vin01t2:750_7": "palibodho upacchijjati.",
  "tika-vin01t2:751_0": "Gaṇoti suttantikagaṇo vā ābhidhammikagaṇo vā. Yo tassa uddesaṃ vā paripucchaṃ vā",
  "tika-vin01t2:751_1": "dento samaṇadhammassa okāsaṃ na labhati, tassa gaṇo palibodho hoti. Tena so evaṃ",
  "tika-vin01t2:751_2": "upacchinditabbo – sace tesaṃ bhikkhūnaṃ bahu kataṃ hoti, appaṃ avasiṭṭhaṃ, taṃ niṭṭhapetvā",
  "tika-vin01t2:751_3": "araññaṃ pavisitabbaṃ. Sace appaṃ kataṃ, bahu avasiṭṭhaṃ, yojanato paraṃ agantvā antoyojanaparicchede",
  "tika-vin01t2:751_4": "aññaṃ gaṇavācakaṃ upasaṅkamitvā “ime āyasmā uddesādīhi saṅgaṇhatū”ti vattabbaṃ. Evampi",
  "tika-vin01t2:751_5": "alabhamānena “mayhaṃ, āvuso, ekaṃ kiccaṃ atthi, tumhe yathāphāsukaṭṭhānāni gacchathā”ti",
  "tika-vin01t2:751_6": "gaṇaṃ pahāya attano kammaṃ kātabbaṃ.",
  "tika-vin01t2:752_0": "Kammenāti kammapalibodhena. “Kammañca pañcama”ntipi pāṭho. Tattha kammanti navakammaṃ.",
  "tika-vin01t2:752_1": "Taṃ karontena vaḍḍhakīādīhi laddhāladdhaṃ jānitabbaṃ, katākate ussukkaṃ āpajjitabbanti",
  "tika-vin01t2:752_2": "sabbathāpi palibodho hoti. Sopi evaṃ upacchinditabbo – sace appaṃ avasiṭṭhaṃ hoti,",
  "tika-vin01t2:752_3": "niṭṭhapetabbaṃ. Sace bahu, saṅghikaṃ ce, navakammaṃ saṅghassa vā bhārahārakabhikkhūnaṃ",
  "tika-vin01t2:752_4": "vā niyyātetabbaṃ. Attano santakaṃ ce, attano bhārahārakānaṃ niyyātetabbaṃ. Tādisaṃ",
  "tika-vin01t2:752_5": "alabhantena saṅghassa pariccajitvā gantabbaṃ.",
  "tika-vin01t2:753_0": "Addhānanti maggagamanaṃ. Yassa hi katthaci pabbajjāpekkho vā hoti, paccayajātaṃ vā",
  "tika-vin01t2:753_1": "kiñci laddhabbaṃ hoti. Sace taṃ alabhanto na sakkoti adhivāsetuṃ, araññaṃ pavisitvā",
  "tika-vin01t2:753_2": "samaṇadhammaṃ karontassapi gamikacittaṃ nāma duppaṭivinodayaṃ hoti, tasmā gantvā",
  "tika-vin01t2:753_3": "taṃ kiccaṃ tīretvāva samaṇadhamme ussukkaṃ kātabbaṃ.",
  "tika-vin01t2:754_0": "Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "tika-vin01t2:754_1": "ghare mātā pitā bhātāti evamādikā. Te gilānā imassa palibodhā honti. Tasmā so palibodho",
  "tika-vin01t2:754_2": "te upaṭṭhahitvā tesaṃ pākatikakaraṇena upacchinditabbo. Tattha upajjhāyo tāva gilāno",
  "tika-vin01t2:754_3": "sace lahuṃ na vuṭṭhāti, yāvajīvaṃ paṭijaggitabbo, tathā pabbajjācariyo upasampadācariyo",
  "tika-vin01t2:754_4": "saddhivihāriko upasampāditapabbājitaantevāsikasamānupajjhāyakā ca. Nissayācariyauddesācariyanissayantevāsikauddesantevāsikasamānācariyakā",
  "tika-vin01t2:754_5": "pana yāva nissayauddesā anupacchinnā, tāva paṭijaggitabbā. Pahontena tato uddhampi",
  "tika-vin01t2:754_6": "paṭijaggitabbā eva. Mātāpitūsu upajjhāye viya paṭijaggitabbaṃ. Sacepi hi te rajje",
  "tika-vin01t2:754_7": "ṭhitā honti, puttato ca upaṭṭhānaṃ paccāsīsanti, kātabbameva. Atha tesaṃ bhesajjaṃ",
  "tika-vin01t2:754_8": "natthi, attano santakaṃ dātabbaṃ. Asati, bhikkhācariyāya pariyesitvāpi dātabbameva.",
  "tika-vin01t2:754_9": "Bhātubhaginīnaṃ pana tesaṃ santakameva yojetvā dātabbaṃ. Sace natthi, attano santakaṃ",
  "tika-vin01t2:754_10": "tāvakālikaṃ datvā pacchā labhantena gaṇhitabbaṃ, alabhantena na codetabbā. Aññātakassa",
  "tika-vin01t2:754_11": "bhaginiyā sāmikassa bhesajjaṃ neva kātuṃ, na dātuṃ vaṭṭati, “tuyhaṃ sāmikassa dehī”ti",
  "tika-vin01t2:754_12": "vatvā pana bhaginiyā dātabbaṃ. Bhātu jāyāyapi eseva nayo, tesaṃ pana puttā imassa",
  "tika-vin01t2:754_13": "ñātakāyevāti tesaṃ kātuṃ vaṭṭati.",
  "tika-vin01t2:755_0": "Ābādhoti yo koci rogo. So bādhayamāno palibodho hoti, tasmā bhesajjakaraṇena upacchinditabbo.",
  "tika-vin01t2:755_1": "Sace pana katipāhaṃ bhesajjaṃ karontassapi na vūpasammati, “nāhaṃ tuyhaṃ dāso, na",
  "tika-vin01t2:755_2": "bhatako, taṃyevamhi posento anamatagge saṃsāravaṭṭe dukkhappatto”ti attabhāvaṃ garahitvā",
  "tika-vin01t2:755_3": "samaṇadhammo kātabbo.",
  "tika-vin01t2:756": "Ganthoti pariyattipariharaṇaṃ. Taṃ sajjhāyādīhi niccabyāvaṭasseva palibodho hoti, na itarassa.",
  "tika-vin01t2:757_0": "Iddhiyāti iddhipalibodhena. “Iddhīti te dasā”tipi pāṭho. Tattha iddhīti pothujjanikā",
  "tika-vin01t2:757_1": "iddhi. Sā hi uttānaseyyakadārako viya taruṇasassaṃ viya ca dupparihārā hoti, appamattakena",
  "tika-vin01t2:757_2": "ca bhijjati. Sā pana vipassanāya palibodho hoti, na samādhissa samādhiṃ patvā pattabbato,",
  "tika-vin01t2:757_3": "tasmā vipassanātthikena iddhipalibodho upacchinditabbo, itarena avasesāti. Kammaṭṭhānabhāvanaṃ",
  "tika-vin01t2:757_4": "paribundheti uparodheti pavattituṃ na detīti palibodho, ra-kārassa la-kāraṃ katvā",
  "tika-vin01t2:757_5": "vutto, paripanthoti attho. Upacchinditabboti samāpanena saṅgahaṇena uparundhitabbo,",
  "tika-vin01t2:757_6": "apalibodho kātabboti attho.",
  "tika-vin01t2:758_0": "Kammaṭṭhāne niyutto kammaṭṭhāniko, bhāvanamanuyuñjanto. Tena kammaṭṭhānikena. Paricchinditvāti",
  "tika-vin01t2:758_1": "“imasmiṃ vihāre sabbepi bhikkhū”ti evaṃ paricchinditvā. Sahavāsīnanti sahavāsīnaṃ",
  "tika-vin01t2:758_2": "bhikkhūnaṃ. Muducittataṃ janetīti attani muducittataṃ uppādeti. Ayañca sahavāsīnaṃ",
  "tika-vin01t2:758_3": "cittamaddavajananādiattho “manussānaṃ piyo hotī”tiādinayappavattena mettānisaṃsasuttena dīpetabbo.",
  "tika-vin01t2:759_0": "Anolīnavuttiko hotīti sammāpaṭipattiyaṃ olīnavuttiko hīnavīriyo na hoti, āraddhavīriyo",
  "tika-vin01t2:759_1": "hotīti attho. Dibbesupi ārammaṇesu, pageva itaresūti adhippāyo. Sabbatthāti sabbasmiṃ",
  "tika-vin01t2:759_2": "samaṇakaraṇīye, sabbasmiṃ vā kammaṭṭhānānuyoge. Atthayitabbanti pubbāsevanavasena",
  "tika-vin01t2:759_3": "atthayitabbaṃ. Yogassa bhāvanāya anuyuñjanaṃ yogānuyogo, tadeva karaṇīyaṭṭhena kammaṃ,",
  "tika-vin01t2:759_4": "tassa yogānuyogakammassa. Padaṭṭhānattāti nipphattihetuttā.",
  "tika-vin01t2:760_0": "Odātakasiṇe ālokakasiṇaṃ, kasiṇugghāṭimākāsakasiṇe paricchinnākāsakasiṇañca antogadhaṃ",
  "tika-vin01t2:760_1": "katvā pāḷiyaṃ pathavīkasiṇādīnaṃ rūpajjhānārammaṇānaṃ aṭṭhannaṃyeva kasiṇānaṃ sarūpato",
  "tika-vin01t2:760_2": "vuttattā ākāsakasiṇaṃ ālokakasiṇañca vajjetvā “aṭṭhatiṃsārammaṇesū”ti pāḷiyaṃ āgatanayeneva",
  "tika-vin01t2:760_3": "vuttaṃ. Aṭṭhakathānayena pana ākāsakasiṇe ālokakasiṇe ca visuṃ gahite cattālīsaṃyeva",
  "tika-vin01t2:760_4": "kammaṭṭhānāni. Tatrimāni cattālīsa kammaṭṭhānāni – dasa kasiṇā, dasa asubhā, dasa",
  "tika-vin01t2:760_5": "anussatiyo, cattāro brahmavihārā, cattāro āruppā, ekā saññā, ekaṃ vavatthānanti.",
  "tika-vin01t2:760_6": "Tattha pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ",
  "tika-vin01t2:760_7": "lohitakasiṇaṃ odātakasiṇaṃ ālokakasiṇaṃ paricchinnākāsakasiṇanti ime dasa kasiṇā.",
  "tika-vin01t2:760_8": "Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ",
  "tika-vin01t2:760_9": "lohitakaṃ puḷavakaṃ aṭṭhikanti ime dasa asubhā. Buddhānussati dhamma saṅgha sīla",
  "tika-vin01t2:760_10": "cāga devatānussati maraṇassati kāyagatāsati ānāpānassati upasamānussatīti imā dasa",
  "tika-vin01t2:760_11": "anussatiyo. Mettā karuṇā muditā upekkhāti ime cattāro brahmavihārā. Ākāsānañcāyatanaṃ",
  "tika-vin01t2:760_12": "viññāṇañcāyatanaṃ ākiñcaññāyatanaṃ nevasaññānāsaññāyatananti ime cattāro āruppā.",
  "tika-vin01t2:760_13": "Āhāre paṭikūlasaññā ekā saññā. Catudhātuvavatthānaṃ ekaṃ vavatthānanti.",
  "tika-vin01t2:761_0": "Yaṃ yassa caritānukūlanti ettha rāgacaritassa tāva dasa asubhā kāyagatāsatīti ekādasa",
  "tika-vin01t2:761_1": "kammaṭṭhānāni anukūlāni, dosacaritassa cattāro brahmavihārā cattāri vaṇṇakasiṇānīti",
  "tika-vin01t2:761_2": "aṭṭha, mohacaritassa ca vitakkacaritassa ca ekaṃ ānāpānassatikammaṭṭhānameva, saddhācaritassa",
  "tika-vin01t2:761_3": "purimā cha anussatiyo, buddhicaritassa maraṇassati upasamānussati catudhātuvavatthānaṃ",
  "tika-vin01t2:761_4": "āhāre paṭikūlasaññāti cattāri, sesakasiṇāni cattāro ca āruppā sabbacaritānaṃ anukūlāni.",
  "tika-vin01t2:761_5": "Kasiṇesu ca yaṃ kiñci parittaṃ vitakkacaritassa, appamāṇaṃ mohacaritassa anukūlanti",
  "tika-vin01t2:761_6": "veditabbaṃ. Yathāvutteneva nayenāti “yogānuyogakammassa padaṭṭhānattā”ti imamatthaṃ atidisati.",
  "tika-vin01t2:762_0": "Yaṃ kammaṭṭhānaṃ gahetukāmo hoti, tasseva vasena catukkapañcakajjhānāni nibbattetvā",
  "tika-vin01t2:762_1": "jhānapadaṭṭhānaṃ vipassanaṃ vaḍḍhetvā āsavakkhayappattassa khīṇāsavassa santike gahetabbanti",
  "tika-vin01t2:762_2": "āha – “imināva kammaṭṭhānena…pe… uggahetabba”nti. Arahantādayo hītiādi ekaccakhīṇāsavato",
  "tika-vin01t2:762_3": "bahussutova kammaṭṭhānadāne seyyoti dassanatthaṃ āraddhaṃ. Mahāhatthipathaṃ nīharanto",
  "tika-vin01t2:762_4": "viyāti kammaṭṭhānapathaviṃ mahāhatthipathaṃ katvā dassento viya. Sappāyāsappāyaṃ",
  "tika-vin01t2:762_5": "paricchinditvāti yassa kammaṭṭhānaṃ ācikkhati, tassa upakārānupakāraṃ yuttimagganena paricchinditvā.",
  "tika-vin01t2:763_0": "Idāni kammaṭṭhānadāyakassa santikaṃ gacchantena dhotamakkhitehi pādehi upāhanā āruhitvā",
  "tika-vin01t2:763_1": "chattaṃ gahetvā telanāḷimadhuphāṇitādīni gāhāpetvā antevāsikaparivutena na gantabbaṃ,",
  "tika-vin01t2:763_2": "gamikavattaṃ pana pūretvā attano pattacīvaraṃ sayameva gahetvā antarāmagge yaṃ yaṃ",
  "tika-vin01t2:763_3": "vihāraṃ pavisati, sabbattha paviṭṭhakāle āgantukavattaṃ, nikkhamanakāle gamikavattanti",
  "tika-vin01t2:763_4": "yathārahaṃ taṃ taṃ vattaṃ pūrentena sallahukaparikkhārena paramasallekhavuttinā hutvā",
  "tika-vin01t2:763_5": "gantabbanti imamatthaṃ saṅkhipitvā dassento “sallahukavuttinā vinayācārasampannenā”ti",
  "tika-vin01t2:763_6": "āha. Evaṃ pana gantvā taṃ vihāraṃ pavisantena antarāyeva dantakaṭṭhaṃ kappiyaṃ kārāpetvā",
  "tika-vin01t2:763_7": "gahetvā pavisitabbaṃ, na ca muhuttaṃ vissamitvā pādadhovanamakkhanādīni katvā ācariyassa",
  "tika-vin01t2:763_8": "santikaṃ gamissāmīti aññaṃ pariveṇaṃ pavisitabbaṃ. Kasmā? Sace hissa tatra ācariyassa",
  "tika-vin01t2:763_9": "visabhāgā bhikkhū bhaveyyuṃ, taṃ te āgamanakāraṇaṃ pucchitvā ācariyassa avaṇṇaṃ pakāsetvā",
  "tika-vin01t2:763_10": "“naṭṭhosi, sace tassa santikaṃ āgato”ti vippaṭisāraṃ uppādeyyuṃ, yena tatova paṭinivatteyya,",
  "tika-vin01t2:763_11": "tasmā ācariyassa vasanaṭṭhānaṃ pucchitvā ujukaṃ tattheva gantabbaṃ.",
  "tika-vin01t2:764": "Vuttappakāramācariyanti –",
  "tika-vin01t2:765": "“Piyo garu bhāvanīyo, vattā ca vacanakkhamo;",
  "tika-vin01t2:766": "Gambhīrañca kathaṃ kattā, no caṭṭhāne niyojako”ti. –",
  "tika-vin01t2:767_0": "Evamādinā vuttappakāraṃ saddhādiguṇasamannāgataṃ ekantahitesiṃ vuḍḍhipakkhe ṭhitaṃ",
  "tika-vin01t2:767_1": "kalyāṇamittaṃ ācariyaṃ. Vattapaṭipattiyā ārādhitacittassāti ettha sace ācariyo daharataro",
  "tika-vin01t2:767_2": "hoti, pattacīvarapaṭiggahaṇādīni na sāditabbāni. Sace vuḍḍhataro, gantvā ācariyaṃ",
  "tika-vin01t2:767_3": "vanditvā ṭhātabbaṃ. “Nikkhipāvuso, pattacīvara”nti vuttena nikkhipitabbaṃ. “Pānīyaṃ",
  "tika-vin01t2:767_4": "pivā”ti vuttena sace icchati, pātabbaṃ. “Pāde dhovā”ti vuttena na tāva dhovitabbā.",
  "tika-vin01t2:767_5": "Sace hi ācariyena ābhatamudakaṃ bhaveyya, na sāruppaṃ siyā. “Dhovāvuso, na mayā ābhataṃ,",
  "tika-vin01t2:767_6": "aññehi ābhata”nti vuttena pana yattha ācariyo na passati, evarūpe paṭicchanne vā",
  "tika-vin01t2:767_7": "okāse abbhokāsavihārassapi vā ekamante nisīditvā pādā dhovitabbā. Sace ācariyo telanāḷiṃ",
  "tika-vin01t2:767_8": "āharati, uṭṭhahitvā ubhohi hatthehi sakkaccaṃ gahetabbā. Sace hi na gaṇheyya, “ayaṃ",
  "tika-vin01t2:767_9": "bhikkhu ito eva paṭṭhāya sambhogaṃ kopetī”ti ācariyassa aññathattaṃ bhaveyya. Gahetvā",
  "tika-vin01t2:767_10": "pana na āditova pādā makkhetabbā. Sace hi taṃ ācariyassa gattabbhañjanatelaṃ bhaveyya,",
  "tika-vin01t2:767_11": "na sāruppaṃ siyā, tasmā paṭhamaṃ sīsaṃ makkhetvā khandhādīni makkhetabbāni. “Sabbapārihāriyatelamidaṃ,",
  "tika-vin01t2:767_12": "āvuso, pādepi makkhehī”ti vuttena pana pāde makkhetvā “imaṃ telanāḷiṃ ṭhapemi, bhante”ti",
  "tika-vin01t2:767_13": "vatvā ācariye gaṇhante dātabbā.",
  "tika-vin01t2:768_0": "Gatadivasato paṭṭhāya “kammaṭṭhānaṃ me, bhante, kathetha”iccevaṃ na vattabbaṃ. Dutiyadivasato",
  "tika-vin01t2:768_1": "pana paṭṭhāya sace ācariyassa pakatiupaṭṭhāko atthi, taṃ yācitvā vattaṃ kātabbaṃ.",
  "tika-vin01t2:768_2": "Sace yācitopi na deti, okāse laddheyeva kātabbaṃ. Karontena ca khuddakamajjhimamahantāni",
  "tika-vin01t2:768_3": "tīṇi dantakaṭṭhāni upanāmetabbāni. Sītaṃ uṇhanti duvidhaṃ mukhadhovanudakañca nhānodakañca",
  "tika-vin01t2:768_4": "paṭiyādetabbaṃ. Tato yaṃ ācariyo tīṇi divasāni paribhuñjati, tādisameva niccaṃ upaṭṭhāpetabbaṃ,",
  "tika-vin01t2:768_5": "niyamaṃ akatvā yaṃ vā taṃ vā paribhuñjantassa yathāladdhaṃ upanāmetabbaṃ. Kiṃ bahunā",
  "tika-vin01t2:768_6": "vuttena, yaṃ taṃ bhagavatā “antevāsikena, bhikkhave, ācariyamhi sammā vattitabbaṃ.",
  "tika-vin01t2:768_7": "Tatrāyaṃ sammāvattanā – kālasseva vuṭṭhāya upāhanā omuñcitvā ekaṃsaṃ uttarāsaṅgaṃ",
  "tika-vin01t2:768_8": "karitvā dantakaṭṭhaṃ dātabbaṃ, mukhodakaṃ dātabbaṃ, āsanaṃ paññapetabbaṃ. Sace yāgu",
  "tika-vin01t2:768_9": "hoti, bhājanaṃ dhovitvā yāgu upanāmetabbā”tiādikaṃ khandhake vattaṃ paññattaṃ, taṃ",
  "tika-vin01t2:768_10": "sabbampi kātabbaṃ. Iti iminā yathāvuttena nayena paṭipajjanto vattapaṭipattiyā cittaṃ",
  "tika-vin01t2:768_11": "ārādhetīti daṭṭhabbaṃ.",
  "tika-vin01t2:769_0": "Pañcasandhikanti pañcapabbaṃ, pañcabhāganti attho. Kammaṭṭhānassa uggaṇhananti kammaṭṭhānaganthassa",
  "tika-vin01t2:769_1": "uggaṇhanaṃ, tadatthaparipucchā kammaṭṭhānassa paripucchanā. Atha vā ganthato atthato",
  "tika-vin01t2:769_2": "ca kammaṭṭhānassa uggaṇhanaṃ uggaho, tattha saṃsayaparipucchanā paripucchā. Kammaṭṭhānassa",
  "tika-vin01t2:769_3": "upaṭṭhānanti nimittupaṭṭhānaṃ, evaṃ bhāvanamanuyuñjantassa “evamidaṃ nimittaṃ upaṭṭhātī”ti",
  "tika-vin01t2:769_4": "upadhāraṇaṃ, tathā kammaṭṭhānappanā “evaṃ jhānamappetī”ti. Kammaṭṭhānassa lakkhaṇanti",
  "tika-vin01t2:769_5": "gaṇanānubandhanāphusanānaṃ vasena bhāvanaṃ ussukkāpetvā ṭhapanāya sampatti, tato",
  "tika-vin01t2:769_6": "parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṃ.",
  "tika-vin01t2:769_7": "Tenāha – “kammaṭṭhānasabhāvupadhāraṇanti vuttaṃ hotī”ti.",
  "tika-vin01t2:770_0": "Attanāpi na kilamati odhiso kammaṭṭhānassa uggaṇhanato, tato eva ācariyampi na viheṭheti",
  "tika-vin01t2:770_1": "dhammādhikaraṇampi bhāvanāya matthakaṃ pāpanato. Tasmāti taṃnimittaṃ attanoakilamanaācariyāviheṭhanahetu.",
  "tika-vin01t2:770_2": "Thokanti thokaṃ thokaṃ. Tatthāti yattha ācariyo vasati, tattha. Sappāyaṃ hotīti āvāsasappāyādilābhena",
  "tika-vin01t2:770_3": "manasikāraphāsutā bhāvanānukūlatā hoti. Yojanaparamanti iminā gāvutaaḍḍhayojanānipi",
  "tika-vin01t2:770_4": "saṅgaṇhāti. Yasmā pana mandapañño gāvute aḍḍhayojane yojanamatte vā vasanto kammaṭṭhānassa",
  "tika-vin01t2:770_5": "kismiñcideva ṭhāne sandehe vā satisammose vā jāte kālasseva vihāre vattaṃ katvā antarāmagge",
  "tika-vin01t2:770_6": "piṇḍāya caritvā bhattakiccapariyosāneyeva ācariyassa vasanaṭṭhānaṃ gantvā taṃ divasaṃ",
  "tika-vin01t2:770_7": "ācariyassa santike kammaṭṭhānaṃ sodhetvā dutiyadivase ācariyaṃ vanditvā nikkhamitvā",
  "tika-vin01t2:770_8": "antarāmagge piṇḍāya caritvā akilamantoyeva attano vasanaṭṭhānaṃ āgantuṃ sakkhissati,",
  "tika-vin01t2:770_9": "tasmā vuttaṃ “mandapañño yojanaparamaṃ gantvā”ti. Sace tikkhapañño yojanaparame phāsukaṭṭhānaṃ",
  "tika-vin01t2:770_10": "na labhati, tena kammaṭṭhāne sabbaṃ gaṇṭhiṭṭhānaṃ chinditvā visuddhaṃ āvajjanapaṭibaddhaṃ",
  "tika-vin01t2:770_11": "kammaṭṭhānaṃ katvā yojanaparamato dūrampi gantuṃ vaṭṭatīti āha “tikkhapañño dūrampi gantvā”ti.",
  "tika-vin01t2:771_0": "Aṭṭhārasasenāsanadosavivajjitanti mahattaṃ, navattaṃ, jiṇṇattaṃ, panthanissitattaṃ,",
  "tika-vin01t2:771_1": "soṇḍī, paṇṇaṃ, pupphaṃ, phalaṃ, patthanīyatā, nagarasannissitatā, dārusannissitatā,",
  "tika-vin01t2:771_2": "khettasannissitatā, visabhāgānaṃ puggalānaṃ atthitā, paṭṭanasannissitatā, paccantasannissitatā,",
  "tika-vin01t2:771_3": "rajjasīmasannissitatā, asappāyatā, kalyāṇamittānaṃ alābhoti imehi aṭṭhārasahi senāsanadosehi",
  "tika-vin01t2:771_4": "vivajjitaṃ. Imesañhi aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpaṃ.",
  "tika-vin01t2:772_0": "Kasmā? Mahāvihāre tāva bahū nānāchandā sannipatanti, te aññamaññaṃ paṭiviruddhatāya",
  "tika-vin01t2:772_1": "vattaṃ na karonti, bodhiyaṅgaṇādīni asammaṭṭhāneva honti, anupaṭṭhāpitaṃ pānīyaṃ",
  "tika-vin01t2:772_2": "paribhojanīyaṃ. Tatrāyaṃ “gocaragāme piṇḍāya carissāmī”ti pattacīvaramādāya nikkhantopi",
  "tika-vin01t2:772_3": "sace passati vattaṃ akataṃ, pānīyaghaṭaṃ vā rittaṃ, athānena vattaṃ kātabbaṃ hoti,",
  "tika-vin01t2:772_4": "pānīyaṃ upaṭṭhāpetabbaṃ, akaronto vattabhede dukkaṭaṃ āpajjati. Karontassa kālo atikkamati,",
  "tika-vin01t2:772_5": "atidivā paviṭṭho niṭṭhitāya bhikkhāya kiñci na labhati. Paṭisallānagatopi sāmaṇeradaharabhikkhūnaṃ",
  "tika-vin01t2:772_6": "uccāsaddena saṅghakammehi ca vikkhipati. Yattha pana sabbaṃ vattaṃ katameva hoti,",
  "tika-vin01t2:772_7": "avasesāpi ca ghaṭṭanā natthi, evarūpe mahāvihārepi vihātabbaṃ.",
  "tika-vin01t2:773": "Navavihāre bahu navakammaṃ hoti, akarontaṃ ujjhāyanti. Yattha pana bhikkhū evaṃ vadanti “āyasmā yathāsukhaṃ samaṇadhammaṃ karotu, mayaṃ navakammaṃ karissāmā”ti, evarūpe vihātabbaṃ.",
  "tika-vin01t2:774": "Jiṇṇavihāre pana bahu paṭijaggitabbaṃ hoti, antamaso attano senāsanamattampi appaṭijaggantaṃ ujjhāyanti, paṭijaggantassa kammaṭṭhānaṃ parihāyati.",
  "tika-vin01t2:775_0": "Panthanissite mahāpathavihāre rattindivaṃ āgantukā sannipatanti. Vikāle āgatānaṃ",
  "tika-vin01t2:775_1": "attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti, punadivasepi",
  "tika-vin01t2:775_2": "evamevāti kammaṭṭhānassa okāso na hoti. Yattha pana evarūpo āgantukasambādho na hoti, tattha vihātabbaṃ.",
  "tika-vin01t2:776_0": "Soṇḍī nāma pāsāṇapokkharaṇī hoti. Tattha pānīyatthaṃ mahājano samosarati, nagaravāsīnaṃ",
  "tika-vin01t2:776_1": "rājakulūpakattherānaṃ antevāsikā rajanakammatthāya āgacchanti, tesaṃ bhājanadārudoṇikādīni",
  "tika-vin01t2:776_2": "pucchantānaṃ “asuke ca asuke ca ṭhāne”ti dassetabbāni honti. Evaṃ sabbakālampi niccabyāvaṭo hoti.",
  "tika-vin01t2:777_0": "Yattha nānāvidhaṃ sākapaṇṇaṃ hoti, tatthassa kammaṭṭhānaṃ gahetvā divāvihāraṃ nisinnassapi",
  "tika-vin01t2:777_1": "santike sākahārikā gāyamānā paṇṇaṃ uccinantiyo visabhāgasaddasaṅghaṭṭanena kammaṭṭhānantarāyaṃ karonti.",
  "tika-vin01t2:778": "Yattha pana nānāvidhā mālāgacchā supupphitā honti, tatrāpi tādisoyeva upaddavo.",
  "tika-vin01t2:779_0": "Yattha nānāvidhaṃ ambajambupanasādiphalaṃ hoti, tattha phalatthikā āgantvā yācanti,",
  "tika-vin01t2:779_1": "adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena",
  "tika-vin01t2:779_2": "te disvā “kiṃ upāsakā evaṃ karothā”ti vuttā yathāruci akkosanti, avāsāyapissa parakkamanti.",
  "tika-vin01t2:780_0": "Patthanīye pana lokasammate dakkhiṇagirihatthikucchicetiyagiricittalapabbatasadise",
  "tika-vin01t2:780_1": "vihāre viharantaṃ “ayaṃ arahā”ti sambhāvetvā vanditukāmā manussā samantā osaranti,",
  "tika-vin01t2:780_2": "tenassa na phāsu hoti. Yassa pana taṃ sappāyaṃ hoti, tena divā aññattha gantvā rattiṃ vasitabbaṃ.",
  "tika-vin01t2:781_0": "Nagarasannissite visabhāgārammaṇāni āpāthamāgacchanti, kumbhadāsiyopi ghaṭehi nighaṃsantiyo",
  "tika-vin01t2:781_1": "gacchanti, okkamitvā maggaṃ na denti, issaramanussāpi vihāramajjhe sāṇiṃ parikkhipitvā nisīdanti.",
  "tika-vin01t2:782_0": "Dārusannissaye pana yattha kaṭṭhāni ca dabbupakaraṇarukkhā ca santi, tattha kaṭṭhahārikā",
  "tika-vin01t2:782_1": "pubbe vuttasākapupphahārikā viya aphāsukaṃ karonti. Vihāre rukkhā santi, te “chinditvā",
  "tika-vin01t2:782_2": "gharāni karissāmā”ti manussā āgantvā chindanti. Sace sāyanhasamaye padhānagharā nikkhamitvā",
  "tika-vin01t2:782_3": "vihāramajjhe caṅkamanto te disvā “kiṃ upāsakā evaṃ karothā”ti vadati, yathāruci akkosanti,",
  "tika-vin01t2:782_4": "avāsāyapissa parakkamanti.",
  "tika-vin01t2:783_0": "Yo pana khettasannissito hoti samantā khettehi parivārito, tattha manussā vihāramajjheyeva",
  "tika-vin01t2:783_1": "khalaṃ katvā dhaññaṃ maddanti, pamukhesu sayanti, aññampi bahuṃ aphāsuṃ karonti.",
  "tika-vin01t2:783_2": "Yatrapi mahāsaṅghabhogo hoti, ārāmikakulānaṃ gāvo rundhanti, udakavāraṃ paṭisedhenti,",
  "tika-vin01t2:783_3": "manussā vīhisīsaṃ gahetvā “passatha tumhākaṃ ārāmikakulānaṃ kamma”nti saṅghassa dassenti.",
  "tika-vin01t2:783_4": "Tena tena kāraṇena rājarājamahāmattānaṃ gharadvāraṃ gantabbaṃ hoti, ayampi khettasannissiteneva saṅgahito.",
  "tika-vin01t2:784_0": "Yattha aññamaññavisabhāgā verī bhikkhū viharanti, ye kalahaṃ karontā “mā, bhante,",
  "tika-vin01t2:784_1": "evaṃ karothā”ti vāriyamānā “etassa paṃsukūlikassa āgatakālato paṭṭhāya naṭṭhāmhā”ti vattāro bhavanti.",
  "tika-vin01t2:785": "Yopi udakapaṭṭanaṃ vā thalapaṭṭanaṃ vā sannissito hoti, tattha abhiṇhaṃ nāvāhi ca satthehi ca āgatamanussā “okāsaṃ detha, pānīyaṃ detha, loṇaṃ dethā”ti ghaṭṭayantā aphāsuṃ karonti.",
  "tika-vin01t2:786": "Paccantasannissite pana manussā buddhādīsu appasannā honti.",
  "tika-vin01t2:787_0": "Rajjasīmasannissite rājabhayaṃ hoti. Tañhi padesaṃ eko rājā “na mayhaṃ vase vattatī”ti",
  "tika-vin01t2:787_1": "paharati, itaropi “na mayhaṃ vase vattatī”ti. Tatrāyaṃ bhikkhu kadāci imassa rañño",
  "tika-vin01t2:787_2": "vijite vicarati, kadāci etassa, atha naṃ “carapuriso aya”nti maññamānā anayabyasanaṃ pāpenti.",
  "tika-vin01t2:788_0": "Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.",
  "tika-vin01t2:788_1": "Tatridaṃ vatthu – eko kira thero araññe vasati. Athassa ekā yakkhinī paṇṇasāladvāre",
  "tika-vin01t2:788_2": "ṭhatvā gāyi. So nikkhamitvā dvāre aṭṭhāsi, sā gantvā caṅkamanasīse gāyi. Thero caṅkamanasīsaṃ",
  "tika-vin01t2:788_3": "agamāsi, sā sataporise papāte ṭhatvā gāyi. Thero paṭinivatti, atha naṃ sā vegena",
  "tika-vin01t2:788_4": "gantvā gahetvā “mayā, bhante, na eko, na dve tumhādisā khāditā”ti āha.",
  "tika-vin01t2:789_0": "Yattha na sakkā hoti ācariyaṃ vā ācariyasamaṃ vā upajjhāyaṃ vā upajjhāyasamaṃ vā",
  "tika-vin01t2:789_1": "kalyāṇamittaṃ laddhuṃ, tattha so kalyāṇamittānaṃ alābho mahādosoyeva. Tasmā imesaṃ",
  "tika-vin01t2:789_2": "aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpanti veditabbaṃ.",
  "tika-vin01t2:789_3": "Vuttampi cetaṃ aṭṭhakathāsu –",
  "tika-vin01t2:790": "“Mahāvāsaṃ navāvāsaṃ, jarāvāsañca panthaniṃ;",
  "tika-vin01t2:791": "Soṇḍiṃ paṇṇañca pupphañca, phalaṃ patthitameva ca.",
  "tika-vin01t2:792": "“Nagaraṃ dārunā khettaṃ, visabhāgena paṭṭanaṃ;",
  "tika-vin01t2:793": "Paccantasīmāsappāyaṃ, yattha mitto na labbhati.",
  "tika-vin01t2:794": "“Aṭṭhārasetāni ṭhānāni, iti viññāya paṇḍito;",
  "tika-vin01t2:795": "Ārakā parivajjeyya, maggaṃ sappaṭibhayaṃ yathā”ti. ;",
  "tika-vin01t2:796": "Pañcasenāsanaṅgasamannāgatanti gāmato nātidūranāccāsannatādīhi pañcahi senāsanaṅgehi samannāgataṃ. Vuttañhetaṃ bhagavatā –",
  "tika-vin01t2:797_0": "“Kathañca, bhikkhave, senāsanaṃ pañcaṅgasamannāgataṃ hoti? Idha, bhikkhave, senāsanaṃ",
  "tika-vin01t2:797_1": "nātidūraṃ hoti nāccāsannaṃ gamanāgamanasampannaṃ, divā appākiṇṇaṃ rattiṃ appasaddaṃ",
  "tika-vin01t2:797_2": "appanigghosaṃ, appaḍaṃsamakasavātātapasarīsapasamphassaṃ, tasmiṃ kho pana senāsane",
  "tika-vin01t2:797_3": "viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin01t2:797_4": "tasmiṃ kho pana senāsane therā bhikkhū viharanti bahussutā āgatāgamā dhammadharā",
  "tika-vin01t2:797_5": "vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ,",
  "tika-vin01t2:797_6": "bhante, kathaṃ, imassa ko attho’ti. Tassa te āyasmanto avivaṭañceva vivaranti, anuttānīkatañca",
  "tika-vin01t2:797_7": "uttāniṃ karonti, anekavihitesu ca kaṅkhāṭhāniyesu dhammesu kaṅkhaṃ paṭivinodenti.",
  "tika-vin01t2:797_8": "Evaṃ kho, bhikkhave, senāsanaṃ pañcaṅgasamannāgataṃ hotī”ti.",
  "tika-vin01t2:798_0": "Ettha ca nātidūraṃ nāccāsannaṃ gamanāgamanasampannanti ekaṃ aṅgaṃ, divā appākiṇṇaṃ",
  "tika-vin01t2:798_1": "rattiṃ appasaddaṃ appanigghosanti ekaṃ, appaḍaṃsamakasavātātapasarīsapasamphassanti",
  "tika-vin01t2:798_2": "ekaṃ, tasmiṃ kho pana senāsane viharantassa…pe… parikkhārāti ekaṃ, tasmiṃ kho pana",
  "tika-vin01t2:798_3": "senāsane therā…pe… kaṅkhaṃ paṭivinodentīti ekaṃ. Evaṃ pañcaṅgāni veditabbāni.",
  "tika-vin01t2:799_0": "Upacchinnakhuddakapalibodhenāti ettha pana khuddakapalibodhe upacchindantena dīghāni",
  "tika-vin01t2:799_1": "kesanakhalomāni chinditabbāni, jiṇṇacīvaresu aggaḷaanuvātaparibhaṇḍadānādinā daḷhīkammaṃ",
  "tika-vin01t2:799_2": "vā tantucchedādīsu tunnakammaṃ vā kātabbaṃ, kiliṭṭhāni vā rajitabbāni. Sace patte",
  "tika-vin01t2:799_3": "malaṃ hoti, patto pacitabbo, mañcapīṭhādīni sodhetabbāni. Bhattasammadaṃ paṭivinodetvāti",
  "tika-vin01t2:799_4": "bhojananimittaṃ parissamaṃ vinodetvā. Āhāre hi āsayaṃ paviṭṭhamatte tassa āgantukatāya",
  "tika-vin01t2:799_5": "yebhuyyena siyā sarīrassa koci parissamo, taṃ vūpasametvā. Tasmiñhi avūpasante sarīrakhedena",
  "tika-vin01t2:799_6": "cittaṃ ekaggataṃ na labheyyāti. Uggahetabbato uggaho, sabbopi kammaṭṭhānavidhi, na",
  "tika-vin01t2:799_7": "pubbe vuttauggahamattaṃ. Ācariyato uggaho ācariyuggaho, tato. Ekapadampīti ekakoṭṭhāsampi.",
  "tika-vin01t2:800_0": "Anubandhanāti assāsapassāsānaṃ anugamanavasena satiyā nirantaraṃ anupavattanā. Phusanāti",
  "tika-vin01t2:800_1": "assāsapassāse gaṇentassa gaṇanaṃ paṭisaṃharitvā te satiyā anubandhantassa yathā appanā",
  "tika-vin01t2:800_2": "hoti, tathā cittaṃ ṭhapentassa ca nāsikaggādiṭṭhānassa nesaṃ phusanā. Yasmā pana",
  "tika-vin01t2:800_3": "gaṇanādivasena viya phusanādivasena visuṃ manasikāro natthi, phuṭṭhaphuṭṭhaṭṭhāneyeva",
  "tika-vin01t2:800_4": "gaṇanā kātabbāti dassetuṃ idha phusanāgahaṇanti dīpento “phusanāti phuṭṭhaṭṭhāna”nti",
  "tika-vin01t2:800_5": "āha. Ṭhapanāti samādhānaṃ. Tañhi sammadeva ārammaṇe cittassa ādhānaṃ ṭhapanaṃ hoti.",
  "tika-vin01t2:800_6": "Tathā hi samādhi “cittassa ṭhiti saṇṭhitī”ti niddiṭṭho. Samādhippadhānā pana appanāti",
  "tika-vin01t2:800_7": "āha “ṭhapanāti appanā”ti. Aniccatādīnaṃ saṃlakkhaṇato sallakkhaṇā vipassanā. Pavattato",
  "tika-vin01t2:800_8": "nimittato ca vinivaṭṭanato vinivaṭṭanā maggo. Sakalasaṃkilesapaṭippassaddhibhāvato",
  "tika-vin01t2:800_9": "sabbaso suddhīti pārisuddhi phalaṃ. Tesanti vivaṭṭanāpārisuddhīnaṃ. Paṭipassanāti",
  "tika-vin01t2:800_10": "pati pati dassanaṃ pekkhanaṃ. Tenāha “paccavekkhaṇā”ti.",
  "tika-vin01t2:801_0": "Khaṇḍanti ekaṃ tīṇi pañcāti evaṃ gaṇanāya khaṇḍanaṃ. Okāseti gaṇanāvidhiṃ sandhāyāha,",
  "tika-vin01t2:801_1": "gaṇanānissitova na kammaṭṭhānanissito. Sikhāppattaṃ nu khoti idaṃ cirataraṃ gaṇanāya",
  "tika-vin01t2:801_2": "manasikarontassa vasena vuttaṃ. So hi tathā laddhaṃ avikkhepamattaṃ nissāya evaṃ",
  "tika-vin01t2:801_3": "maññeyya. Assāsapassāsesu yo upaṭṭhāti, taṃ gahetvāti idaṃ assāsapassāsesu yassa",
  "tika-vin01t2:801_4": "ekova paṭhamaṃ upaṭṭhāti, taṃ sandhāya vuttaṃ. Yassa pana ubhopi upaṭṭhahanti, tena",
  "tika-vin01t2:801_5": "ubhayampi gahetvā gaṇetabbaṃ. Yo upaṭṭhātīti iminā ca dvīsu nāsāpuṭavātesu yo pākaṭataro",
  "tika-vin01t2:801_6": "upaṭṭhāti, so gahetabboti ayampi attho dīpitoti daṭṭhabbaṃ. Pavattamānaṃ pavattamānanti",
  "tika-vin01t2:801_7": "āmeḍitavacanena nirantaraṃ assāsapassāsānaṃ upalakkhaṇaṃ dasseti. Evanti vuttappakārena",
  "tika-vin01t2:801_8": "upalakkhetvāvāti attho. Paṭhamaṃ ekekasmiṃ upaṭṭhitepi upalakkhetvāva gaṇentassa",
  "tika-vin01t2:801_9": "kamena ubhopi pākaṭā hontīti āha – “assāsapassāsā pākaṭā hontī”ti. Tena “upalakkhetvāva",
  "tika-vin01t2:801_10": "gaṇetabba”nti imassa “tassevaṃ gaṇayato…pe… pākaṭā hontī”ti idaṃ kāraṇavacanaṃ daṭṭhabbaṃ.",
  "tika-vin01t2:801_11": "Tattha pākaṭā hontīti gaṇanāvasena bahiddhā vikkhepābhāvato vibhūtā honti.",
  "tika-vin01t2:802_0": "Palighāya parivattanakaṃ yattha nikkhipanti, so palighatthambho. Tiyāmarattinti accantasaṃyoge",
  "tika-vin01t2:802_1": "upayogavacanaṃ. Purimanayenāti sīghagaṇanāya, gopālakagaṇanāyāti attho. Eko dve tīṇi",
  "tika-vin01t2:802_2": "cattāri pañcāti gaṇanāvidhidassanaṃ. Tasmā aṭṭhātiādīsupi ekato paṭṭhāyeva paccekaṃ",
  "tika-vin01t2:802_3": "aṭṭhādīni pāpetabbāni. “Sīghaṃ sīghaṃ gaṇetabbamevā”ti vatvā tattha kāraṇaṃ nidassanañca",
  "tika-vin01t2:802_4": "dasseti “gaṇanāpaṭibaddhe hī”tiādinā. Tattha arīyati tena nāvāti arittaṃ, pājanadaṇḍo.",
  "tika-vin01t2:802_5": "Arittena upatthambhanaṃ arittupatthambhanaṃ, tassa vasena.",
  "tika-vin01t2:803_0": "Nippariyāyato nirantarappavatti nāma ṭhapanāyamevāti āha “nirantarappavattaṃ viyā”ti.",
  "tika-vin01t2:803_1": "Anto pavisantaṃ manasikaronto anto cittaṃ paveseti nāma. Bahi cittanīharaṇepi eseva",
  "tika-vin01t2:803_2": "nayo. Vātabbhāhatanti abbhantaragatavātaṃ bahulaṃ manasikarontassa vātena taṃ ṭhānaṃ",
  "tika-vin01t2:803_3": "abbhāhataṃ viya medena pūritaṃ viya ca hoti, tathā upaṭṭhāti. Nīharatoti phuṭṭhokāsaṃ",
  "tika-vin01t2:803_4": "muñcitvā nīharato. Tathā pana nīharato vātassa gatisamanvesanamukhena nānārammaṇesu",
  "tika-vin01t2:803_5": "cittaṃ vidhāvatīti āha “puthuttārammaṇe cittaṃ vikkhipatī”ti.",
  "tika-vin01t2:804_0": "Etanti etaṃ assāsapassāsajātaṃ. Anugamananti pavattapavattānaṃ assāsapassāsānaṃ ārammaṇakaraṇavasena",
  "tika-vin01t2:804_1": "satiyā anu anu pavattanaṃ anugacchanaṃ. Tenevāha – “tañca kho ādimajjhapariyosānānugamanavasenā”ti.",
  "tika-vin01t2:804_2": "Nābhi ādi tattha paṭhamaṃ uppajjanato. Paṭhamuppattivasena hi idha ādicintā, na uppattimattavasena.",
  "tika-vin01t2:804_3": "Tathā hi te nābhito paṭṭhāya yāva nāsikaggā sabbattha uppajjanteva. Yattha yattha",
  "tika-vin01t2:804_4": "ca uppajjanti, tattha tattheva bhijjanti dhammānaṃ gamanābhāvato. Yathāpaccayaṃ pana",
  "tika-vin01t2:804_5": "desantarappattiyaṃ gatisamaññā. Hadayaṃ majjhanti hadayasamīpaṃ tassa uparibhāgo",
  "tika-vin01t2:804_6": "majjhaṃ. Nāsikaggaṃ pariyosānanti nāsikaṭṭhānaṃ tassa pariyosānaṃ assāsapassāsānaṃ",
  "tika-vin01t2:804_7": "samaññāya tadavadhibhāvato. Tathā hete cittasamuṭṭhānā vuttā, na ca bahiddhā cittasamuṭṭhānānaṃ",
  "tika-vin01t2:804_8": "sambhavo atthi. Tenāha “abbhantarapavisanavātassa nāsikaggaṃ ādī”ti. Pavisananikkhamanapariyāyo",
  "tika-vin01t2:804_9": "pana taṃsadisavaseneva vuttoti veditabbo. Vikkhepagatanti vikkhepaṃ upagataṃ, vikkhittaṃ",
  "tika-vin01t2:804_10": "asamāhitanti attho. Sāraddhāyāti sadarathabhāvāya. Iñjanāyāti kammaṭṭhānamanasikārassa",
  "tika-vin01t2:804_11": "calanāya. Vikkhepagatena cittenāti hetumhi karaṇavacanaṃ, itthambhūtalakkhaṇe vā.",
  "tika-vin01t2:804_12": "Sāraddhāti sadarathā. Iñjitāti iñjanakā calanakā, tathā phanditā.",
  "tika-vin01t2:805_0": "Ādimajjhapariyosānavasenātiādimajjhapariyosānānugamanavasena na manasi kātabbanti",
  "tika-vin01t2:805_1": "sambandho. “Anubandhanāya manasikarontena phusanāvasena ṭhapanāvasena ca manasi kātabba”nti",
  "tika-vin01t2:805_2": "yena adhippāyena vuttaṃ, taṃ vivarituṃ “gaṇanānubandhanāvasena viyā”tiādimāha. Tattha",
  "tika-vin01t2:805_3": "visuṃ manasikāro natthīti gaṇanāya anubandhanāya ca vinā yathākkamaṃ kevalaṃ phusanāvasena",
  "tika-vin01t2:805_4": "ṭhapanāvasena ca kammaṭṭhānamanasikāro natthi. Nanu phusanāya vinā ṭhapanāya viya",
  "tika-vin01t2:805_5": "phusanāya vinā gaṇanāyapi manasikāro natthiyevāti? Yadipi natthi, gaṇanā pana yathā",
  "tika-vin01t2:805_6": "kammaṭṭhānamanasikārassa mūlabhāvato padhānabhāvena gahetabbā, evaṃ anubandhanā ṭhapanāya",
  "tika-vin01t2:805_7": "tāya vinā ṭhapanāya asambhavato. Tasmā satipi phusanāya nānantarikabhāve gaṇanānubandhanā",
  "tika-vin01t2:805_8": "eva mūlabhāvato padhānabhāvena gahetvā itarāsaṃ tadabhāvaṃ dassento āha – “gaṇanānubandhanāvasena",
  "tika-vin01t2:805_9": "viya hi phusanāṭhapanāvasena visuṃ manasikāro natthī”ti. Yadi evaṃ tā kasmā uddese",
  "tika-vin01t2:805_10": "visuṃ gahitāti āha “phuṭṭhaphuṭṭhaṭṭhāneyevā”tiādi. Tattha phuṭṭhaphuṭṭhaṭṭhāneyeva",
  "tika-vin01t2:805_11": "gaṇentoti iminā gaṇanāya phusanā aṅganti dasseti. Tenāha – “gaṇanāya ca phusanāya",
  "tika-vin01t2:805_12": "ca manasi karotī”ti. Tatthevāti phuṭṭhaphuṭṭhaṭṭhāneyeva. Teti assāsapassāse. Satiyā",
  "tika-vin01t2:805_13": "anubandhantoti gaṇanāvidhiṃ anugantvā satiyā nibandhanto, phuṭṭhokāseyeva te nirantaraṃ",
  "tika-vin01t2:805_14": "upadhārentoti attho. Appanāvasena cittaṃ ṭhapentoti yathā appanā hoti, evaṃ yathāupaṭṭhite",
  "tika-vin01t2:805_15": "nimitte cittaṃ ṭhapento samādahanto. Anubandhanāya cātiādīsu anubandhanāya ca phusanāya",
  "tika-vin01t2:805_16": "ca ṭhapanāya ca manasi karotīti vuccatīti yojanā. Svāyamatthoti yvāyaṃ “phuṭṭhaphuṭṭhaṭṭhāneyeva",
  "tika-vin01t2:805_17": "gaṇento tattheva gaṇanaṃ paṭisaṃharitvā te satiyā anubandhanto”ti vutto, so ayamattho.",
  "tika-vin01t2:805_18": "Yā accantāya na minoti na vinicchinati, sā mānassa samīpeti upamā yathā goṇo viya gavayoti.",
  "tika-vin01t2:806_0": "Paṅguḷoti pīṭhasappī. Dolāti peṅkholo. Kīḷatanti kīḷantānaṃ. Mātāputtānanti attano",
  "tika-vin01t2:806_1": "bhariyāya puttassa ca. Ubho koṭiyoti āgacchantassa purimakoṭiṃ, gacchantassa pacchimakoṭinti",
  "tika-vin01t2:806_2": "dvepi koṭiyo. Majjhañcāti dolāphalakasseva majjhaṃ. Upanibandhanatthambho viyāti",
  "tika-vin01t2:806_3": "upanibandhanatthambho, nāsikaggaṃ mukhanimittaṃ vā, tassa mūle samīpe ṭhatvā. Kathaṃ",
  "tika-vin01t2:806_4": "ṭhatvā? Satiyā vasena. Satiñhi tattha sūpaṭṭhitaṃ karonto yogāvacaro tattha ṭhito",
  "tika-vin01t2:806_5": "nāma hoti avayavadhammena samudāyassa apadisitabbato. Nimitteti nāsikaggādinimitte.",
  "tika-vin01t2:806_6": "Satiyā nisinnoti sativasena nisīdanto. “Satiñhi tatthā”tiādinā ṭhāne viya vattabbaṃ.",
  "tika-vin01t2:806_7": "Tatthāti phuṭṭhaṭṭhāne. Teti nagarassa anto bahi ca gatā manussā tesaṃ saṅgahā ca",
  "tika-vin01t2:806_8": "hatthagatā. Ādito pabhutīti upameyyatthadassanato paṭṭhāya.",
  "tika-vin01t2:807_0": "Gāthāyaṃ nimittanti upanibandhananimittaṃ. Anārammaṇamekacittassāti ekassa cittassa",
  "tika-vin01t2:807_1": "na ārammaṇaṃ, ārammaṇaṃ na hontīti attho. Ajānato ca tayo dhammeti nimittaṃ assāso",
  "tika-vin01t2:807_2": "passāsoti ime nimittādayo tayo dhamme ārammaṇakaraṇavasena avindantassa. Ca-saddo",
  "tika-vin01t2:807_3": "byatireke. Bhāvanāti ānāpānassatisamādhibhāvanā. Nupalabbhatīti na upalabbhati na",
  "tika-vin01t2:807_4": "sijjhatīti ayaṃ codanāgāthāya attho. Dutiyā pana parihāragāthā suviññeyyāva.",
  "tika-vin01t2:808_0": "Kathanti tāsaṃ codanāparihāragāthānaṃ atthaṃ vivarituṃ kathetukamyatāpucchā. Ime",
  "tika-vin01t2:808_1": "tayo dhammātiādīsu padayojanāya saddhiṃ ayamatthaniddeso – ime nimittādayo tayo dhammā",
  "tika-vin01t2:808_2": "ekacittassa kathaṃ ārammaṇaṃ na honti, asatipi ārammaṇabhāve na cime na ca ime tayo",
  "tika-vin01t2:808_3": "dhammā aviditā honti, kathañca na honti aviditā, tesañhi aviditatte cittañca kathaṃ",
  "tika-vin01t2:808_4": "vikkhepaṃ na gacchati, padhānañca bhāvanāya nipphādakaṃ vīriyañca kathaṃ paññāyati,",
  "tika-vin01t2:808_5": "nīvaraṇānaṃ vikkhambhakaṃ sammadeva samādhānāvahaṃ bhāvanānuyogasaṅkhātaṃ payogañca",
  "tika-vin01t2:808_6": "yogī kathaṃ sādheti, uparūpari lokiyalokuttarañca visesaṃ kathamadhigacchatīti.",
  "tika-vin01t2:809_0": "Idāni tamatthaṃ kakacopamāya sādhetuṃ “seyyathāpī”tiādi vuttaṃ. Bhūmibhāgassa visamatāya",
  "tika-vin01t2:809_1": "cañcale rukkhe chedanakiriyā na sukarā siyā, tathā ca sati kakacadantagati duviññeyyāti",
  "tika-vin01t2:809_2": "āha – “same bhūmibhāge”ti. Kakacenāti khuddakena kharapattena. Tenāha “puriso”ti.",
  "tika-vin01t2:809_3": "Phuṭṭhakakacadantānanti phuṭṭhaphuṭṭhakakacadantānaṃ vasena. Tena kakacadantehi phuṭṭhaphuṭṭhaṭṭhāneyeva",
  "tika-vin01t2:809_4": "purisassa satiyā upaṭṭhānaṃ dasseti. Tenāha – “na āgate vā gate vā kakacadante manasi karotī”ti.",
  "tika-vin01t2:810_0": "Kakacassa ākaḍḍhanakāle purisābhimukhaṃ pavattā āgatā, pellanakāle tato vigatā gatāti",
  "tika-vin01t2:810_1": "vuttā, na ca āgatā vā gatā vā kakacadantā aviditā honti sabbattha satiyā upaṭṭhitattā",
  "tika-vin01t2:810_2": "chinditabbaṭṭhānaṃ aphusitvā gacchantānaṃ āgacchantānañca kakacadantānaṃ abhāvato.",
  "tika-vin01t2:810_3": "Padhānanti rukkhassa chedanavīriyaṃ. Payoganti tasseva chedanakiriyaṃ. Upamāyaṃ “visesamadhigacchatī”ti",
  "tika-vin01t2:810_4": "padaṃ pāḷiyaṃ natthi, yojetvā pana dassetabbaṃ. Teneva visuddhimagge upamāyampi “visesamadhigacchatī”ti",
  "tika-vin01t2:810_5": "padaṃ yojetvāva vuttaṃ. Taṃsaṃvaṇṇanāyañca “visesanti anekabhāvāpādanaṃ, tena ca",
  "tika-vin01t2:810_6": "sādhetabbaṃ payojanavisesa”nti attho vutto.",
  "tika-vin01t2:811_0": "Yathā rukkhotiādi upamāsaṃsandanaṃ. Upanibandhati ārammaṇe cittaṃ etāyāti sati upanibandhanā",
  "tika-vin01t2:811_1": "nāma, tassā assāsapassāsānaṃ sallakkhaṇassa nimittanti upanibandhanānimittaṃ, nāsikaggaṃ",
  "tika-vin01t2:811_2": "mukhanimittaṃ vā. Evamevanti yathā so puriso kakacena rukkhaṃ chindanto āgatagate",
  "tika-vin01t2:811_3": "kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate",
  "tika-vin01t2:811_4": "kakacadante jānāti, suttapadañca avirajjhanto atthakiccaṃ sādheti, evamevaṃ. Nāsikagge",
  "tika-vin01t2:811_5": "mukhanimitteti dīghanāsiko nāsikagge, itaro mukhaṃ asanaṃ nimīyati chādīyati etenāti",
  "tika-vin01t2:811_6": "mukhanimittanti laddhanāme uttaroṭṭhe.",
  "tika-vin01t2:812_0": "Idaṃ padhānanti yena vīriyārambhena āraddhavīriyassa yogino kāyopi cittampi kammaniyaṃ",
  "tika-vin01t2:812_1": "bhāvanākammakkhamaṃ bhāvanākammayoggaṃ hoti, idaṃ vīriyaṃ padhānanti phalena hetuṃ",
  "tika-vin01t2:812_2": "dasseti. Upakkilesā pahīyantīti cittassa upakkilesabhūtāni nīvaraṇāni vikkhambhanavasena",
  "tika-vin01t2:812_3": "pahīyanti. Vitakkā vūpasammantīti tato eva kāmavitakkādayo micchāvitakkā upasamaṃ",
  "tika-vin01t2:812_4": "gacchanti, nīvaraṇappahānena vā paṭhamajjhānādhigamaṃ dassetvā vitakkavūpasamāpadesena",
  "tika-vin01t2:812_5": "dutiyajjhānādīnamadhigamamāha. Ayaṃ payogoti ayaṃ jhānādhigamassa hetubhūto kammaṭṭhānānuyogo",
  "tika-vin01t2:812_6": "payogo. Saṃyojanā pahīyantīti dasapi saṃyojanāni maggappaṭipāṭiyā samucchedavasena",
  "tika-vin01t2:812_7": "pahīyanti. Anusayā byantī hontīti tathā sattapi anusayā anuppattidhammatāpādanena",
  "tika-vin01t2:812_8": "bhaṅgamattassapi anavasesato vigatantā honti. Ettha ca saṃyojanappahānaṃ nāma anusayanirodheneva",
  "tika-vin01t2:812_9": "hoti, pahīnesu ca saṃyojanesu anusayānaṃ lesopi na bhavissatīti ca dassanatthaṃ “saṃyojanā",
  "tika-vin01t2:812_10": "pahīyanti, anusayā byantī hontī”ti vuttaṃ. Ayaṃ visesoti imaṃ samādhiṃ nissāya anukkamena",
  "tika-vin01t2:812_11": "labbhamāno ayaṃ saṃyojanappahānādiko imassa samādhissa visesoti attho.",
  "tika-vin01t2:813_0": "Yassāti yena. Anupubbanti anukkamena. Paricitāti pariciṇṇā. Ayañhettha saṅkhepattho",
  "tika-vin01t2:813_1": "– ānāpānassati yathā buddhena bhagavatā desitā, tathā yena dīgharassapajaānanādividhinā",
  "tika-vin01t2:813_2": "anupubbaṃ paricitā suṭṭhu bhāvitā, tato eva paripuṇṇā soḷasannaṃ vatthūnaṃ pāripūriyā",
  "tika-vin01t2:813_3": "sabbaso puṇṇā, so bhikkhu imaṃ attano khandhādilokaṃ paññobhāsena pabhāseti. Yathā",
  "tika-vin01t2:813_4": "kiṃ? Abbhā muttova candimā abbhādiupakkilesavimutto candimā tārakarājā viyāti. “Abbhā",
  "tika-vin01t2:813_5": "muttova candimā”ti hi padassa niddese mahikādīnampi vuttattā ettha ādi-saddalopo katoti veditabbo.",
  "tika-vin01t2:814_0": "Idhāti kakacūpamāya. Assāti yogino. Idhāti vā imasmiṃ ṭhāne. Assāti upamābhūtassa",
  "tika-vin01t2:814_1": "kakacassa. Āgatagatavasena yathā tassa purisassa amanasikāro, evaṃ assāsapassāsānaṃ",
  "tika-vin01t2:814_2": "āgatagatavasena amanasikāramattameva ānayanappayojanaṃ. Na cirenevāti idaṃ katādhikāraṃ",
  "tika-vin01t2:814_3": "sandhāya vuttaṃ. Nimittanti paṭibhāganimittaṃ. Avasesajjhānaṅgapaṭimaṇḍitāti vitakkādiavasesajjhānaṅgapaṭimaṇḍitāti",
  "tika-vin01t2:814_4": "vadanti, vicārādīti pana vattabbaṃ nippariyāyena vitakkassa appanābhāvato. So hi",
  "tika-vin01t2:814_5": "pāḷiyaṃ “appanā byappanā”ti niddiṭṭho, taṃsampayogato vā yasmā jhānaṃ appanāti aṭṭhakathāvohāro,",
  "tika-vin01t2:814_6": "jhānaṅgesu ca samādhi padhānaṃ, tasmā taṃ appanāti dassento “avasesajjhānaṅgapaṭimaṇḍitā",
  "tika-vin01t2:814_7": "appanāsaṅkhātā ṭhapanā ca sampajjatī”ti āha. Kassaci pana gaṇanāvaseneva manasikārakālato",
  "tika-vin01t2:814_8": "pabhutīti ettha “anukkamato…pe… pattaṃ viya hotī”ti ettakova gantho parihīno, purāṇapotthakesu",
  "tika-vin01t2:814_9": "pana katthaci so gantho likhitoyeva tiṭṭhati.",
  "tika-vin01t2:815_0": "Sāraddhakāyassa kassaci puggalassa. Onamati vatthikādipalambanena. Vikūjatīti saddaṃ",
  "tika-vin01t2:815_1": "karoti. Valiṃ gaṇhātīti. Tattha tattha valinaṃ hoti. Kasmā? Yasmā sāraddhakāyo garuko",
  "tika-vin01t2:815_2": "hotīti. Kāyadarathavūpasamena saddhiṃ sijjhamāno oḷārikaassāsapassāsanirodho byatirekamukhena",
  "tika-vin01t2:815_3": "tassa sādhanaṃ viya vutto. Oḷārikaassāsapassāsanirodhavasenāti anvayavasena tadatthassa",
  "tika-vin01t2:815_4": "sādhanaṃ. Kāyadarathe vūpasanteti cittajarūpānaṃ lahumudukammaññabhāvena yo sesatisantatirūpānampi",
  "tika-vin01t2:815_5": "lahuādibhāvo, so idha kāyassa lahubhāvoti adhippeto. Svāyaṃ yasmā cittassa lahuādibhāvena",
  "tika-vin01t2:815_6": "vinā natthi, tasmā vuttaṃ “kāyopi cittampi lahukaṃ hotī”ti.",
  "tika-vin01t2:816": "Oḷārike assāsapassāse niruddhetiādi heṭṭhā vuttanayamhi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.",
  "tika-vin01t2:817": "Uparūpari vibhūtānīti bhāvanābalena uddhaṃ uddhaṃ pākaṭāni honti. Desatoti pakatiyā phusanadesato, pubbe attano phusanavasena upadhāritaṭṭhānato.",
  "tika-vin01t2:818_0": "“Kattha natthī”ti ṭhānavasena “kassa natthī”ti puggalavasena ca vīmaṃsiyamānamatthaṃ",
  "tika-vin01t2:818_1": "ekajjhaṃ katvā vibhāvetuṃ “antomātukucchiya”ntiādi vuttaṃ. Tattha “yathā udake nimuggassa",
  "tika-vin01t2:818_2": "niruddhokāsatāya assāsapassāsā na pavattanti, evaṃ antomātukucchiyaṃ. Yathā matānaṃ",
  "tika-vin01t2:818_3": "samuṭṭhāpakacittābhāvato, evaṃ asaññībhūtānaṃ mucchāparetānaṃ asaññīsu vā jātānaṃ,",
  "tika-vin01t2:818_4": "tathā nirodhasamāpannāna”nti ācariyadhammapālattherena vuttaṃ. Mahāgaṇṭhipade pana",
  "tika-vin01t2:818_5": "“mucchāparetānaṃ cittappavattiyā dubbalabhāvato”ti kāraṇaṃ vuttaṃ. Catutthajjhānasamāpannānaṃ",
  "tika-vin01t2:818_6": "dhammatāvaseneva nesaṃ anuppajjanaṃ, tathā rūpārūpabhavasamaṅgīnaṃ. Keci pana “anupubbato",
  "tika-vin01t2:818_7": "sukhumabhāvappattiyā catutthajjhānasamāpannassa, rūpabhave rūpānaṃ bhavaṅgassa ca",
  "tika-vin01t2:818_8": "sukhumabhāvato rūpabhavasamaṅgīnaṃ natthī”ti kāraṇaṃ vadanti. Atthiyeva te assāsapassāsā",
  "tika-vin01t2:818_9": "pārisesatoti adhippāyo yathāvuttasattaṭṭhānavinimuttassa assāsapassāsānaṃ anuppajjanaṭṭhānassa",
  "tika-vin01t2:818_10": "abhāvato. Pakatiphuṭṭhavasenāti pakatiyā phusanaṭṭhānavasena. Nimittaṃ ṭhapetabbanti",
  "tika-vin01t2:818_11": "satiyā tattha sukhappavattanatthaṃ thirataraṃ saññāṇaṃ pavattetabbaṃ. Thirasaññāpadaṭṭhānā",
  "tika-vin01t2:818_12": "hi sati. Imamevāti imaṃ eva anupaṭṭhahantassa kāyasaṅkhārassa kaṇṭakuṭṭhāpanañāyena",
  "tika-vin01t2:818_13": "upaṭṭhāpanavidhimeva. Atthavasanti hetuṃ. Attho hi phalaṃ. So yassa vasena pavattati,",
  "tika-vin01t2:818_14": "so atthavasoti. Muṭṭhassatissāti vinaṭṭhassatissa. Asampajānassāti sampajaññavirahitassa,",
  "tika-vin01t2:818_15": "bhāventassa anukkamena anupaṭṭhahante assāsapassāse vīmaṃsitvā “ime te”ti upadhāretuṃ",
  "tika-vin01t2:818_16": "sammadeva jānituñca samatthāhi satipaññāhi virahitassāti adhippāyo. Ito aññaṃ kammaṭṭhānaṃ.",
  "tika-vin01t2:818_17": "Garukanti bhāriyaṃ. Sā cassa garukatā bhāvanāya sudukkarabhāvenāti āha “garukabhāvana”nti.",
  "tika-vin01t2:819_0": "Uparūpari santasukhumabhāvāpattito “balavatī suvisadā sūrā ca sati paññā ca icchitabbā”ti",
  "tika-vin01t2:819_1": "vatvā sukhumassa nāma atthassa sādhanenapi sukhumeneva bhavitabbanti dassetuṃ “yathā",
  "tika-vin01t2:819_2": "hī”tiādi vuttaṃ. Idāni anupaṭṭhahantānaṃ assāsapassāsānaṃ pariyesanupāyaṃ dassento",
  "tika-vin01t2:819_3": "“tāhi ca panā”tiādimāha. Tattha anupadanti padānupadaṃ. Caritvāti gocaraṃ gahetvā.",
  "tika-vin01t2:819_4": "Tasmiṃyeva ṭhāneti upanibandhananimittasaññite ṭhāne. Yojetvāti manasikārena yojetvā.",
  "tika-vin01t2:819_5": "“Satirasmiyā bandhitvā”ti vā vuttamevatthamāha “tasmiṃyeva ṭhāne yojetvā”ti. Na hi",
  "tika-vin01t2:819_6": "upameyye bandhanayojanaṭṭhānāni visuṃ labbhanti. Nimittanti uggahanimittaṃ paṭibhāganimittaṃ",
  "tika-vin01t2:819_7": "vā. Ubhayampi hi idha ekajjhaṃ vuttaṃ. Tathā hi tūlapicuādi upamattayaṃ uggahe yujjati,",
  "tika-vin01t2:819_8": "sesaṃ ubhayattha. Ekacceti eke ācariyā.",
  "tika-vin01t2:820_0": "Tārakarūpaṃ viyāti tārakāya pabhārūpaṃ viya. Maṇiguḷikādiupamā paṭibhāge vaṭṭanti.",
  "tika-vin01t2:820_1": "Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha “tañca paneta”ntiādi.",
  "tika-vin01t2:820_2": "Suttantanti ekaṃ suttaṃ. Paguṇappavattibhāvena avicchedaṃ mahāvisayatañca sandhāyāha",
  "tika-vin01t2:820_3": "“mahatī pabbateyyā nadī viyā”ti. Tattha byañjanasampattiyā samantabhaddakaṃ suttaṃ",
  "tika-vin01t2:820_4": "sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti. Tenāha",
  "tika-vin01t2:820_5": "bhagavā “vanappagumbe yatha phussitagge”ti nānānusandhiyaṃ nānāpeyyālaṃ vividhanayanipuṇaṃ",
  "tika-vin01t2:820_6": "bahuvidhakammaṭṭhānamukhaṃ suttantaṃ atthikehi sakkaccaṃ samupapajjitabbanti āha",
  "tika-vin01t2:820_7": "– “sītacchāyo…pe… rukkho viyā”ti. Saññānānatāyāti nimittupaṭṭhānato pubbe pavattasaññānaṃ",
  "tika-vin01t2:820_8": "nānāvidhabhāvato. Saññajanti bhāvanāsaññājanitaṃ bhāvanāsaññāya sañjānanamattaṃ.",
  "tika-vin01t2:820_9": "Na hi asabhāvassa kutoci samuṭṭhānaṃ atthi. Tenāha – “nānato upaṭṭhātī”ti, upaṭṭhānākāramattanti vuttaṃ hoti.",
  "tika-vin01t2:821_0": "Ime tayo dhammāti assāso passāso nimittanti ime tayo dhammā. Natthīti kammaṭṭhānavasena",
  "tika-vin01t2:821_1": "manasikātabbabhāvena natthi na upalabbhati. Na upacāranti upacārampi na pāpuṇāti,",
  "tika-vin01t2:821_2": "pageva appananti adhippāyo. Yassa panāti vijjamānapakkho vuttanayānusāreneva veditabbo.",
  "tika-vin01t2:822_0": "Idāni vuttasseva atthassa samatthanatthaṃ kakacūpamāyaṃ āgatā “nimitta”ntiādikā gāthā",
  "tika-vin01t2:822_1": "paccānītā. Nimitteti yathāvutte paṭibhāganimitte. Evaṃ hotīti bhāvanamanuyuttassa",
  "tika-vin01t2:822_2": "evaṃ hoti, tasmā “punappunaṃ evaṃ manasi karohī”ti vattabbo. Vosānaṃ āpajjeyyāti",
  "tika-vin01t2:822_3": "“nimittaṃ nāma dukkaraṃ uppādetuṃ, tayidaṃ laddhaṃ, handāhaṃ dāni yadā vā tadā vā",
  "tika-vin01t2:822_4": "visesaṃ nibbattessāmī”ti saṅkocaṃ āpajjeyya. Visīdeyyāti “ettakaṃ kālaṃ bhāvanamanuyuttassa",
  "tika-vin01t2:822_5": "nimittampi na uppannaṃ, abhabbo maññe visesassā”ti visādaṃ āpajjeyya. “Imāya paṭipadāya",
  "tika-vin01t2:822_6": "jarāmaraṇato muccissāmīti paṭipannassa nimitta”nti vutte kathaṃ saṅkocāpatti, bhiyyoso",
  "tika-vin01t2:822_7": "mattāya ussāhameva kareyyāti “nimittamidaṃ…pe… vattabbo”ti majjhimabhāṇakā āhu. Evanti",
  "tika-vin01t2:822_8": "vuttappakārena paṭibhāganimitteyeva bhāvanācittassa ṭhapanena. Ito pabhutīti ito",
  "tika-vin01t2:822_9": "paṭibhāganimittuppattito paṭṭhāya. Pubbe yaṃ vuttaṃ “anubandhanāya phusanāya ṭhapanāya",
  "tika-vin01t2:822_10": "ca manasi karotī”ti, tattha anubandhanaṃ phusanañca vissajjetvā ṭhapanāvaseneva bhāvetabbanti",
  "tika-vin01t2:822_11": "āha “ṭhapanāvasena bhāvanā hotī”ti.",
  "tika-vin01t2:823_0": "Porāṇehi vuttovāyamatthoti dassento “nimitte”ti gāthamāha. Tattha nimitteti paṭibhāganimitte.",
  "tika-vin01t2:823_1": "Ṭhapayaṃ cittanti bhāvanācittaṃ ṭhapento, ṭhapanāvasena manasikarontoti attho. Nānākāranti",
  "tika-vin01t2:823_2": "“cattāro vaṇṇā”ti evaṃ vuttaṃ nānākāraṃ. Ākārasāmaññavasena hetaṃ ekavacanaṃ. Vibhāvayanti",
  "tika-vin01t2:823_3": "vibhāvento antaradhāpento. Nimittuppattito paṭṭhāya hi te ākārā amanasikārato antarahitā",
  "tika-vin01t2:823_4": "viya honti. Assāsapassāseti assāsapassāse yo nānākāro, taṃ vibhāvayaṃ, assāsapassāsasambhūte",
  "tika-vin01t2:823_5": "vā nimitte. Sakaṃ cittaṃ nibandhatīti tāya eva ṭhapanāya attano cittaṃ upanibandhati,",
  "tika-vin01t2:823_6": "appetīti attho. Keci pana “vibhāvayanti vibhāvento, viditaṃ pākaṭaṃ karonto”ti atthaṃ",
  "tika-vin01t2:823_7": "vadanti, taṃ pubbabhāgavasena yujjeyya. Ayañhettha attho – dhitisampannattā dhīro",
  "tika-vin01t2:823_8": "yogī assāsapassāse nānākāraṃ vibhāvento nānākārato te pajānanto vidite pākaṭe karonto",
  "tika-vin01t2:823_9": "nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ,",
  "tika-vin01t2:823_10": "tasmiṃ cittaṃ ṭhapento anukkamena sakaṃ cittaṃ nibandhati appetīti.",
  "tika-vin01t2:824_0": "Yadā saddhādīni indriyāni suvisadāni tikkhāni pavattanti, tadā assaddhiyādīnaṃ dūrībhāvena",
  "tika-vin01t2:824_1": "sātisayaṃ thāmappattehi sattahi balehi laddhupatthambhāni vitakkādīni kāmāvacarāneva",
  "tika-vin01t2:824_2": "jhānaṅgāni bahūni hutvā pātubhavanti. Tato eva tesaṃ ujuvipaccanīkabhūtā kāmacchandādayo",
  "tika-vin01t2:824_3": "saddhiṃ tadekaṭṭhehi pāpadhammehi vidūrī bhavanti paṭibhāganimittuppattiyā saddhiṃ,",
  "tika-vin01t2:824_4": "taṃ ārabbha upacārajjhānaṃ uppajjati. Tena vuttaṃ “nimittupaṭṭhānato pabhuti nīvaraṇāni",
  "tika-vin01t2:824_5": "vikkhambhitāneva hontī”tiādi. Tattha sannisinnāvāti sammadeva nisīdiṃsu eva, upasantāyevāti",
  "tika-vin01t2:824_6": "attho. Vikkhambhitāneva sannisinnāvāti avadhāraṇena pana tadatthaṃ ussāho kātabboti",
  "tika-vin01t2:824_7": "dasseti. Dvīhākārehīti jhānadhammānaṃ paṭipakkhadūrībhāvo thirabhāvappatti cāti imehi",
  "tika-vin01t2:824_8": "dvīhi kāraṇehi. Idāni tāni kāraṇāni avatthāmukhena dassetuṃ “upacārabhūmiyaṃ vā”tiādi",
  "tika-vin01t2:824_9": "vuttaṃ. Tattha upacārabhūmiyanti upacārāvatthāyaṃ. Yadipi hi tadā jhānaṅgāni paṭutarāni",
  "tika-vin01t2:824_10": "mahaggatabhāvappattāni nuppajjanti, tesaṃ pana paṭipakkhadhammānaṃ vikkhambhanena",
  "tika-vin01t2:824_11": "cittaṃ samādhiyati. Tenāha “nīvaraṇappahānenā”ti. Paṭilābhabhūmiyanti jhānassa adhigamāvatthāyaṃ.",
  "tika-vin01t2:824_12": "Tadā hi appanāppattānaṃ jhānadhammānaṃ uppattiyā cittaṃ samādhiyati. Tenāha “aṅgapātubhāvenā”ti.",
  "tika-vin01t2:825_0": "Upacāre aṅgāni na thāmajātāni honti aṅgānaṃ athāmajātattā. Yathā nāma daharo kumārako",
  "tika-vin01t2:825_1": "ukkhipitvā ṭhapiyamāno punappunaṃ bhūmiyaṃ patati, evameva upacāre uppanne cittaṃ",
  "tika-vin01t2:825_2": "kālena nimittaṃ ārammaṇaṃ karoti, kālena bhavaṅgaṃ otarati. Tena vuttaṃ “upacārasamādhi",
  "tika-vin01t2:825_3": "kusalavīthiyaṃ javitvā bhavaṅgaṃ otaratī”ti. Appanāyaṃ pana aṅgāni thāmajātāni honti",
  "tika-vin01t2:825_4": "tesaṃ thāmajātattā. Yathā nāma balavā puriso āsanā vuṭṭhāya divasampi tiṭṭheyya,",
  "tika-vin01t2:825_5": "evameva appanāsamādhimhi uppanne cittaṃ sakiṃ bhavaṅgavāraṃ chinditvā kevalampi rattiṃ",
  "tika-vin01t2:825_6": "kevalampi divasaṃ tiṭṭhati, kusalajavanapaṭipāṭivaseneva pavattati. Tenāha – “appanāsamādhi…pe…",
  "tika-vin01t2:825_7": "na bhavaṅgaṃ otaratī”ti. Vaṇṇatoti picupiṇḍatārakarūpādīsu viya upaṭṭhitavaṇṇato.",
  "tika-vin01t2:825_8": "Lakkhaṇatoti kharabhāvādisabhāvato aniccādisabhāvato vā. Rakkhitabbaṃ taṃ nimittanti sambandho.",
  "tika-vin01t2:826_0": "Laddhaparihānīti laddhaupacārajjhānaparihāni. Nimitte avinassante tadārammaṇaṃ jhānaṃ",
  "tika-vin01t2:826_1": "aparihīnameva hoti, nimitte pana ārakkhābhāvena vinaṭṭhe laddhaṃ laddhaṃ jhānampi",
  "tika-vin01t2:826_2": "vinassati tadāyattavuttito. Tenāha “ārakkhamhī”tiādi.",
  "tika-vin01t2:827": "Idāni tatrāyaṃ rakkhaṇūpāyotiādinā –",
  "tika-vin01t2:828": "“Āvāso gocaro bhassaṃ, puggalo bhojanaṃ utu;",
  "tika-vin01t2:829": "Iriyāpathoti sattete, asappāye vivajjaye.",
  "tika-vin01t2:830": "“Sappāye satta sevetha, evañhi paṭipajjato;",
  "tika-vin01t2:831": "Na cireneva kālena, hoti kassaci appanā”ti. –",
  "tika-vin01t2:832_0": "Evaṃ vuttaṃ rakkhaṇavidhiṃ saṅkhepato vibhāveti. Tatrāyaṃ vitthāro – yasmiṃ āvāse",
  "tika-vin01t2:832_1": "vasantassa anuppannaṃ vā nimittaṃ nuppajjati, uppannaṃ vā vinassati, anupaṭṭhitā",
  "tika-vin01t2:832_2": "ca sati na upaṭṭhāti, asamāhitañca cittaṃ na samādhiyati, ayaṃ asappāyo. Yattha nimittaṃ",
  "tika-vin01t2:832_3": "uppajjati ceva thāvarañca hoti, sati upaṭṭhāti, cittaṃ samādhiyati, ayaṃ sappāyo.",
  "tika-vin01t2:832_4": "Tasmā yasmiṃ vihāre bahū āvāsā honti, tattha ekamekasmiṃ tīṇi tīṇi divasāni vasitvā",
  "tika-vin01t2:832_5": "yatthassa cittaṃ ekaggaṃ hoti, tattha vasitabbaṃ.",
  "tika-vin01t2:833": "Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo, viparīto asappāyo.",
  "tika-vin01t2:834": "Bhassanti dvattiṃsatiracchānakathāpariyāpannaṃ asappāyaṃ. Tañhissa nimittantaradhānāya saṃvattati. Dasakathāvatthunissitaṃ sappāyaṃ, tampimattāya bhāsitabbaṃ.",
  "tika-vin01t2:835_0": "Puggalopi atiracchānakathiko sīlādiguṇasampanno, yaṃ nissāya asamāhitaṃ vā cittaṃ",
  "tika-vin01t2:835_1": "samādhiyati, samāhitaṃ vā cittaṃ thirataraṃ hoti, evarūpo sappāyo. Kāyadaḷhībahulo",
  "tika-vin01t2:835_2": "pana tiracchānakathiko asappāyo. So hi taṃ kaddamodakamiva acchaṃ udakaṃ malīnameva",
  "tika-vin01t2:835_3": "karoti, tādisañca āgamma koṭapabbatavāsīdaharasseva samāpatti vinassati, pageva nimittaṃ.",
  "tika-vin01t2:836_0": "Bhojanaṃ pana kassaci madhuraṃ, kassaci ambilaṃ sappāyaṃ hoti. Utupi kassaci sīto,",
  "tika-vin01t2:836_1": "kassaci uṇho sappāyo hoti. Tasmā yaṃ bhojanaṃ vā utuṃ vā sevantassa phāsu hoti, asamāhitaṃ",
  "tika-vin01t2:836_2": "vā cittaṃ samādhiyati, samāhitaṃ vā thirataraṃ hoti. Taṃ bhojanaṃ, so ca utu sappāyo.",
  "tika-vin01t2:836_3": "Itaraṃ bhojanaṃ, itaro ca utu asappāyo.",
  "tika-vin01t2:837_0": "Iriyāpathesupi kassaci caṅkamo sappāyo hoti, kassaci sayanaṭṭhānanisajjānaṃ aññataro.",
  "tika-vin01t2:837_1": "Tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ cittaṃ",
  "tika-vin01t2:837_2": "samādhiyati, samāhitaṃ vā thirataraṃ hoti, so sappāyo, itaro asappāyoti veditabbo.",
  "tika-vin01t2:837_3": "Iti imaṃ sattavidhaṃ asappāyaṃ vajjetvā sappāyaṃ sevitabbaṃ. Evaṃ paṭipannassa hi",
  "tika-vin01t2:837_4": "nimittāsevanabahulassa na cireneva kālena hoti kassaci appanā.",
  "tika-vin01t2:838_0": "Yassa pana evampi paṭipajjato na hoti, tena dasavidhaṃ appanākosallaṃ sampādetabbanti",
  "tika-vin01t2:838_1": "dassetuṃ “vatthuvisadakiriyā”tiādimāha. Tattha vitthuvisadakiriyā nāma ajjhattikabāhirānaṃ",
  "tika-vin01t2:838_2": "vatthūnaṃ visadabhāvakaraṇaṃ. Yadā hissa kesanakhalomāni dīghāni honti, sarīraṃ vā",
  "tika-vin01t2:838_3": "sedamalaggahitaṃ, tadā ajjhattikaṃ vatthu avisadaṃ hoti aparisuddhaṃ. Yadā panassa",
  "tika-vin01t2:838_4": "cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā uklāpaṃ, tadā bāhiraṃ vatthu",
  "tika-vin01t2:838_5": "avisadaṃ hoti aparisuddhaṃ. Ajjhattikabāhire hi vatthumhi avisade uppannesu cittacetasikesu",
  "tika-vin01t2:838_6": "ñāṇampi aparisuddhaṃ hoti aparisuddhāni dīpakapallikavaṭṭitelāni nissāya uppannadīpasikhāya",
  "tika-vin01t2:838_7": "obhāso viya. Aparisuddhena ca ñāṇena saṅkhāre sammasato saṅkhārāpi avibhūtā honti,",
  "tika-vin01t2:838_8": "kammaṭṭhānamanuyuñjato kammaṭṭhānampi vuddhiṃ viruḷhiṃ vepullaṃ na gacchati. Visade",
  "tika-vin01t2:838_9": "pana ajjhattikabāhire vatthumhi uppannesu cittacetasikesu ñāṇampi visadaṃ hoti parisuddhāni",
  "tika-vin01t2:838_10": "dīpakapallikavaṭṭitelāni nissāya uppannadīpasikhāya obhāso viya. Parisuddhena ca",
  "tika-vin01t2:838_11": "ñāṇena saṅkhāre sammasato saṅkhārāpi vibhūtāhonti, kammaṭṭhānamanuyuñjato kammaṭṭhānampi",
  "tika-vin01t2:838_12": "vuddhiṃ viruḷhiṃ vepullaṃ gacchati.",
  "tika-vin01t2:839_0": "Indriyasamattapaṭipādanatā nāma saddhādīnaṃ indriyānaṃ samabhāvakaraṇaṃ. Sace hissa",
  "tika-vin01t2:839_1": "saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ",
  "tika-vin01t2:839_2": "upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ",
  "tika-vin01t2:839_3": "na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ",
  "tika-vin01t2:839_4": "jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace",
  "tika-vin01t2:839_5": "pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,",
  "tika-vin01t2:839_6": "na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattheravatthu",
  "tika-vin01t2:839_7": "dassetabbaṃ. Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "tika-vin01t2:840_0": "Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho",
  "tika-vin01t2:840_1": "hi mandapañño mudhappasanno hoti, avatthusmiṃ pasīdati. Balavapañño mandasaddho kerāṭikapakkhaṃ",
  "tika-vin01t2:840_2": "bhajati, bhesajjasamuṭṭhito viya rogo atekiccho hoti. Ubhinnaṃ samatāya vatthusmiṃyeva",
  "tika-vin01t2:840_3": "pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati,",
  "tika-vin01t2:840_4": "balavavīriyaṃ mandasamādhiṃvīriyassa uddhaccapakkhattā uddhaccaṃ abhibhavati. Samādhi",
  "tika-vin01t2:840_5": "pana vīriyena saṃyojito kosajje patituṃ na labhati, vīriyaṃ samādhinā saṃyojitaṃ",
  "tika-vin01t2:840_6": "uddhacce patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā",
  "tika-vin01t2:840_7": "hoti. Apica samādhikammikassa balavatīpi saddhā vaṭṭati. Evañhi saddahanto okappento",
  "tika-vin01t2:840_8": "appanaṃ pāpuṇissati, samādhipaññāsu pana samādhikammikassa ekaggatā balavatī vaṭṭati.",
  "tika-vin01t2:840_9": "Evañhi so appanaṃ pāpuṇāti, vipassanākammikassa paññā balavatī vaṭṭati. Evañhi so",
  "tika-vin01t2:840_10": "lakkhaṇappaṭivedhaṃ pāpuṇāti, ubhinnaṃ pana samatāyapi appanā hotiyeva. Sati pana",
  "tika-vin01t2:840_11": "sabbattha balavatī vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ",
  "tika-vin01t2:840_12": "vasena uddhaccapātato kosajjapakkhena ca samādhinā kosajjapātato rakkhati. Tasmā",
  "tika-vin01t2:840_13": "sā loṇadhūpanaṃ viya sabbabyañjanesu, sabbakammikaamacco viya ca sabbarājakiccesu",
  "tika-vin01t2:840_14": "sabbattha icchitabbā.",
  "tika-vin01t2:841": "Nimittakusalatā nāma pathavīkasiṇādikassa cittekaggatānimittassa akatassa karaṇakosallaṃ, katassa bhāvanākosallaṃ, bhāvanāya laddhassa rakkhaṇakosallañca, taṃ idha adhippetaṃ.",
  "tika-vin01t2:842_0": "Kathaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti? Yadāssa",
  "tika-vin01t2:842_1": "accāraddhavīriyatādīhi uddhataṃ cittaṃ hoti, tadā dhammavicayasambojjhaṅgādayo tayo",
  "tika-vin01t2:842_2": "abhāvetvā passaddhisambojjhaṅgādayo bhāveti. Vuttañhetaṃ bhagavatā –",
  "tika-vin01t2:843_0": "“Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "tika-vin01t2:843_1": "sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni",
  "tika-vin01t2:843_2": "pakkhipeyya, mukhavātañca dadeyya, na ca paṃsukena okireyya, bhabbo nu kho so puriso",
  "tika-vin01t2:843_3": "taṃ mahantaṃ aggikkhandhaṃ nibbāpetunti. No hetaṃ, bhante. Evameva kho, bhikkhave,",
  "tika-vin01t2:843_4": "yasmiṃ samaye uddhataṃ cittaṃ hoti, akālo tasmiṃ samaye dhammavicayasambojjhaṅgassa",
  "tika-vin01t2:843_5": "bhāvanāya. Akālo vīriya…pe… akālo pītisambojjhaṅgassa bhāvanāya. Taṃ kissa hetu?",
  "tika-vin01t2:843_6": "Uddhataṃ, bhikkhave, cittaṃ, taṃ etehi dhammehi duvūpasamayaṃ hoti.",
  "tika-vin01t2:844_0": "“Yasmiṃ kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa",
  "tika-vin01t2:844_1": "bhāvanāya. Kālo samādhi…pe… kālo upekkhāsambojjhaṅgassa bhāvanāya. Taṃ kissa hetu?",
  "tika-vin01t2:844_2": "Uddhataṃ, bhikkhave, cittaṃ, taṃ etehi dhammehi suvūpasamayaṃ hoti. Seyyathāpi, bhikkhave,",
  "tika-vin01t2:844_3": "puriso mahantaṃ aggikkhandhaṃ nibbāpetukāmo assa, so tattha allāni ceva tiṇāni pakkhipeyya,",
  "tika-vin01t2:844_4": "allāni ca gomayāni pakkhipeyya, allāni ca kaṭṭhāni pakkhipeyya, udakavātañca dadeyya,",
  "tika-vin01t2:844_5": "paṃsukena ca okireyya, bhabbo nu kho so puriso taṃ mahantaṃ aggikkhandhaṃ nibbāpetunti. Evaṃ, bhante”ti.",
  "tika-vin01t2:845": "Ettha ca yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ bhagavatā –",
  "tika-vin01t2:846_0": "“Atthi, bhikkhave, kāyappassaddhi cittappassaddhi, tattha yonisomanasikārabahulīkāro",
  "tika-vin01t2:846_1": "ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa",
  "tika-vin01t2:846_2": "bhiyyobhāvāya vepullāya bhāvanāya pāripūriyā saṃvattati. Tathā atthi, bhikkhave,",
  "tika-vin01t2:846_3": "samathanimittaṃ abyagganimittaṃ, tattha yonisomanasikārabahulīkāro ayamāhāro anuppannassa",
  "tika-vin01t2:846_4": "vā samādhisambojjhaṅgassa uppādāya, uppannassa vā samādhisambojjhaṅgassa bhiyyobhāvāya",
  "tika-vin01t2:846_5": "vepullāya bhāvanāya pāripūriyā saṃvattati…pe… tathā atthi, bhikkhave, upekkhāsambojjhaṅgaṭṭhānīyā",
  "tika-vin01t2:846_6": "dhammā, tattha yonisomanasikārabahulīkāro ayamāhāro anuppannassa vā upekkhāsambojjhaṅgassa",
  "tika-vin01t2:846_7": "uppādāya, uppannassa vā upekkhāsambojjhaṅgassa bhiyyobhāvāya vepullāya bhāvanāya",
  "tika-vin01t2:846_8": "pāripūriyā saṃvattatī”ti.",
  "tika-vin01t2:847_0": "Tattha yathāssa passaddhiādayo uppannapubbā, taṃ ākāraṃ sallakkhetvā tesaṃ uppādanavasena",
  "tika-vin01t2:847_1": "pavattamanasikārova tīsu padesupi yonisomanasikāro nāma. Samathanimittanti ca samathassevetaṃ",
  "tika-vin01t2:847_2": "adhivacanaṃ, avikkhepaṭṭhena ca tasseva abyagganimittanti.",
  "tika-vin01t2:848_0": "Apica satta dhammā passaddhisambojjhaṅgassa uppādāya saṃvattanti – paṇītabhojanasevanatā,",
  "tika-vin01t2:848_1": "utusukhasevanatā, iriyāpathasukhasevanatā, majjhattappayogatā, sāraddhakāyapuggalaparivajjanatā,",
  "tika-vin01t2:848_2": "passaddhakāyapuggalasevanatā, tadadhimuttatāti.",
  "tika-vin01t2:849_0": "Ekādasa dhammā samādhisambojjhaṅgassa uppādāya saṃvattanti – vatthuvisadatā, nimittakusalatā,",
  "tika-vin01t2:849_1": "indriyasamattapaṭipādanatā, samaye cittassa niggahaṇatā, samaye cittassa paggahaṇatā,",
  "tika-vin01t2:849_2": "nirassādassa cittassa saddhāsaṃvegavasena sampahaṃsanatā, samappavattassa ajjhupekkhanatā,",
  "tika-vin01t2:849_3": "asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.",
  "tika-vin01t2:850_0": "Pañca dhammā upekkhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,",
  "tika-vin01t2:850_1": "sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā,",
  "tika-vin01t2:850_2": "tadadhimuttatāti. Iti imehi ākārehi ete dhamme uppādento passaddhisambojjhaṅgādayo",
  "tika-vin01t2:850_3": "bhāveti nāma. Evaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti.",
  "tika-vin01t2:851_0": "Kathañca yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti? Yadāssa",
  "tika-vin01t2:851_1": "atisithilavīriyatādīhi cittaṃ līnaṃ hoti, tadā passaddhisambojjhaṅgādayo tayo abhāvetvā",
  "tika-vin01t2:851_2": "dhammavicayasambojjhaṅgādayo bhāveti. Vuttañhetaṃ bhagavatā –",
  "tika-vin01t2:852_0": "“Seyyathāpi, bhikkhave, puriso parittaṃ aggiṃ ujjāletukāmo assa, so tattha allāni",
  "tika-vin01t2:852_1": "ceva tiṇāni pakkhipeyya…pe… paṃsukena ca okireyya, bhabbo nu kho so puriso taṃ parittaṃ",
  "tika-vin01t2:852_2": "aggiṃ ujjāletunti. No hetaṃ, bhante. Evameva kho, bhikkhave, yasmiṃ samaye līnaṃ",
  "tika-vin01t2:852_3": "cittaṃ hoti. Akālo tasmiṃ samaye passaddhisambojjhaṅgassa bhāvanāya. Akālo samādhi…pe…",
  "tika-vin01t2:852_4": "akālo upekkhāsambojjhaṅgassa bhāvanāya. Taṃ kissa hetu? Līnaṃ, bhikkhave, cittaṃ,",
  "tika-vin01t2:852_5": "taṃ etehi dhammehi dusamuṭṭhāpayaṃ hoti.",
  "tika-vin01t2:853_0": "“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa",
  "tika-vin01t2:853_1": "bhāvanāya, kālo vīriya…pe… kālo pītisambojjhaṅgassa bhāvanāya. Taṃ kissa hetu? Līnaṃ,",
  "tika-vin01t2:853_2": "bhikkhave, cittaṃ, taṃ etehi dhammehi susamuṭṭhāpayaṃ hoti. Seyyathāpi, bhikkhave,",
  "tika-vin01t2:853_3": "puriso parittaṃ aggiṃ ujjāletukāmo assa, so tattha sukkhāni ceva tiṇāni pakkhipeyya…pe…",
  "tika-vin01t2:853_4": "na ca paṃsukena okireyya, bhabbo nu kho so puriso taṃ parittaṃ aggiṃ ujjāletunti. Evaṃ, bhante”ti.",
  "tika-vin01t2:854": "Etthāpi yathāsakaṃ āhāravasena dhammavicayasambojjhaṅgādīnaṃ bhāvanā veditabbā. Vuttañhetaṃ bhagavatā –",
  "tika-vin01t2:855_0": "“Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā",
  "tika-vin01t2:855_1": "dhammā, tattha yonisomanasikārabahulīkāro ayamāhāro anuppannassa vā dhammavicayasambojjhaṅgassa",
  "tika-vin01t2:855_2": "uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya",
  "tika-vin01t2:855_3": "pāripūriyā saṃvattati. Tathā atthi, bhikkhave, ārambhadhātu nikkamadhātu parakkamadhātu,",
  "tika-vin01t2:855_4": "tattha yonisomanasikārabahulīkāro ayamāhāro anuppannassa vā vīriyasambojjhaṅgassa",
  "tika-vin01t2:855_5": "uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā",
  "tika-vin01t2:855_6": "saṃvattati. Tathā atthi, bhikkhave, pītisambojjhaṅgaṭṭhānīyā dhammā, tattha yonisomanasikārabahulīkāro",
  "tika-vin01t2:855_7": "ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa",
  "tika-vin01t2:855_8": "bhiyyobhāvāya vepullāya bhāvanāya pāripūriyā saṃvattatī”ti.",
  "tika-vin01t2:856_0": "Tattha sabhāvasāmaññalakkhaṇappaṭivedhavasena pavattamanasikāro kusalādīsu yonisomanasikāro",
  "tika-vin01t2:856_1": "nāma. Ārambhadhātuādīnaṃ uppādavasena pavattamanasikāro ārambhadhātuādīsu yonisomanasikāro",
  "tika-vin01t2:856_2": "nāma. Tattha ārambhadhātūti paṭhamavīriyaṃ vuccati. Nikkamadhātūti kosajjato nikkhantattā",
  "tika-vin01t2:856_3": "tato balavataraṃ. Parakkamadhātūti paraṃ paraṃ ṭhānaṃ akkamanato tatopi balavataraṃ.",
  "tika-vin01t2:856_4": "Pītisambojjhaṅgaṭṭhānīyā dhammāti pana pītiyā evetaṃ nāmaṃ, tassāpi uppādakamanasikāro",
  "tika-vin01t2:856_5": "yonisomanasikāro nāma.",
  "tika-vin01t2:857_0": "Apica satta dhammā dhammavicayasambojjhaṅgassa uppādāya saṃvattanti – paripucchakatā,",
  "tika-vin01t2:857_1": "vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "tika-vin01t2:857_2": "gambhīrañāṇacariyapaccavekkhaṇā, tadadhimuttatāti.",
  "tika-vin01t2:858_0": "Ekādasa dhammā vīriyasambojjhaṅgassa uppādāya saṃvattanti – apāyādibhayapaccavekkhaṇatā,",
  "tika-vin01t2:858_1": "vīriyāyattalokiyalokuttaravisesādhigamānisaṃsadassitā, “buddhapaccekabuddhamahaāsāvakehi",
  "tika-vin01t2:858_2": "gatamaggo mayā gantabbo, so ca na sakkā kusītena gantu”nti evaṃ gamanavīthipaccavekkhaṇatā,",
  "tika-vin01t2:858_3": "dāyakānaṃ mahapphalatākaraṇena piṇḍāpacāyanatā, “vīriyārambhassa vaṇṇavādī me satthā,",
  "tika-vin01t2:858_4": "so ca anatikkamanīyasāsano, amhākañca bahūpakāro, paṭipattiyā ca pūjiyamāno pūjito",
  "tika-vin01t2:858_5": "hoti, na itarathā”ti evaṃ satthu mahattapaccavekkhaṇatā, “saddhammasaṅkhātaṃ me mahādāyajjaṃ",
  "tika-vin01t2:858_6": "gahetabbaṃ, tañca na sakkā kusītena gahetu”nti evaṃ dāyajjamahattapaccavekkhaṇatā,",
  "tika-vin01t2:858_7": "ālokasaññāmanasikārairiyāpathaparivattanaabbhokāsasevanādīhi thinamiddhavinodanatā,",
  "tika-vin01t2:858_8": "kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.",
  "tika-vin01t2:859_0": "Ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīlacāgadevatānussati,",
  "tika-vin01t2:859_1": "upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā,",
  "tika-vin01t2:859_2": "tadadhimuttatāti. Iti imehi ākārehi ete dhamme uppādento dhammavicayasambojjhaṅgādayo",
  "tika-vin01t2:859_3": "bhāveti nāma. Evaṃ yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti.",
  "tika-vin01t2:860_0": "Kathaṃ yasmiṃ samaye cittaṃ sampahaṃsetabbaṃ, tasmiṃ samaye cittaṃ sampahaṃseti?",
  "tika-vin01t2:860_1": "Yadāssa paññāpayogamandatāya vā upasamasukhānadhigamena vā nirassādaṃ cittaṃ hoti,",
  "tika-vin01t2:860_2": "tadā naṃ aṭṭhasaṃvegavatthupaccavekkhaṇena saṃvejeti. Aṭṭha saṃvegavatthūni nāma",
  "tika-vin01t2:860_3": "jātijarābyādhimaraṇāni cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ,",
  "tika-vin01t2:860_4": "anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkhanti. Buddhadhammasaṅghaguṇānussaraṇena",
  "tika-vin01t2:860_5": "cassa pasādaṃ janeti. Evaṃ yasmiṃ samaye cittaṃ sampahaṃsetabbaṃ, tasmiṃ samaye cittaṃ sampahaṃseti.",
  "tika-vin01t2:861_0": "Kathaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati?",
  "tika-vin01t2:861_1": "Yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthippaṭipannaṃ",
  "tika-vin01t2:861_2": "cittaṃ hoti, tadā tassa paggahaniggahasampahaṃsanesu abyāpāraṃ āpajjati sārathi viya",
  "tika-vin01t2:861_3": "ca samappavattesu assesu. Evaṃ yasmiṃ samaye cittaṃ ajjhupekkhitabbaṃ, tasmiṃ samaye",
  "tika-vin01t2:861_4": "cittaṃ ajjhupekkhati.",
  "tika-vin01t2:862_0": "Asamāhitapuggalaparivajjanā nāma nekkhammapaṭipadaṃ anāruḷhapubbānaṃ anekakiccappasutānaṃ",
  "tika-vin01t2:862_1": "vikkhittahadayānaṃ puggalānaṃ ārakā pariccāgo. Samāhitapuggalasevanā nāma nekkhammapaṭipadaṃ",
  "tika-vin01t2:862_2": "paṭipannānaṃ samādhilābhīnaṃ puggalānaṃ kālena kālaṃ upasaṅkamanaṃ. Tadadhimuttatā",
  "tika-vin01t2:862_3": "nāma samādhimuttatā, samādhigarusamādhininnasamādhipoṇasamādhipabbhāratāti attho.",
  "tika-vin01t2:862_4": "Evametaṃ dasavidhaṃ appanākosallaṃ sampādetabbaṃ. Tenāha – “imāni dasa appanākosallāni",
  "tika-vin01t2:862_5": "avijahantenā”ti. Tattha yena vidhinā appanāya kusalo hoti, so dasavidhopi vidhi appanākosallaṃ",
  "tika-vin01t2:862_6": "tannibbattaṃ vā ñāṇaṃ, evametaṃ dasavidhaṃ appanākosallaṃ sampādentassa paṭiladdhanimittasmiṃ",
  "tika-vin01t2:862_7": "appanā uppajjati. Vuttañhetaṃ –",
  "tika-vin01t2:863": "“Evañhi sampādayato, appanākosallaṃ imaṃ;",
  "tika-vin01t2:864": "Paṭiladdhe nimittasmiṃ, appanā sampavattatī”ti. ;",
  "tika-vin01t2:865_0": "Yogo karaṇīyoti appanākosallaṃ sampādentassapi yadi appanā na hoti, tena kammaṭṭhānānuyogaṃ",
  "tika-vin01t2:865_1": "avijahitvā reṇuādīsu madhukarādīnaṃ pavatti ākāraṃ sallakkhetvā līnuddhatabhāvehi",
  "tika-vin01t2:865_2": "mānasaṃ mocetvā vīriyasamataṃ yojentena punappunaṃ yogo kātabbo. Vuttañhetaṃ –",
  "tika-vin01t2:866": "“Evañhi paṭipannassa, sace sā nappavattati;",
  "tika-vin01t2:867": "Tathāpi na jahe yogaṃ, vāyametheva paṇḍito.",
  "tika-vin01t2:868": "“Hitvā hi sammavāyāmaṃ, visesaṃ nāma māṇavo;",
  "tika-vin01t2:869": "Adhigacche parittampi, ṭhānametaṃ na vijjati.",
  "tika-vin01t2:870": "“Cittappavattiākāraṃ, tasmā sallakkhayaṃ budho;",
  "tika-vin01t2:871": "Samataṃ vīriyasseva, yojayetha punappunaṃ.",
  "tika-vin01t2:872": "“Īsakampi layaṃ yantaṃ, paggaṇhetheva mānasaṃ;",
  "tika-vin01t2:873": "Accāraddhaṃ nisedhetvā, samameva pavattaye.",
  "tika-vin01t2:874": "“Reṇumhi uppaladale, sutte nāvāya nāḷiyā;",
  "tika-vin01t2:875": "Yathā madhukarādīnaṃ, pavatti sammavaṇṇitā.",
  "tika-vin01t2:876": "“Līnauddhatabhāvehi, mocayitvāna sabbaso;",
  "tika-vin01t2:877": "Evaṃ nimittābhimukhaṃ, mānasaṃ paṭipādaye”ti. ;",
  "tika-vin01t2:878_0": "Yathā hi acheko madhukaro “asukasmiṃ rukkhe pupphaṃ pupphita”nti ñatvā tikkhena vegena",
  "tika-vin01t2:878_1": "pakkhando taṃ atikkamitvā paṭinivattento khīṇe reṇumhi sampāpuṇāti, aparo acheko",
  "tika-vin01t2:878_2": "mandena javena pakkhando khīṇeyeva sampāpuṇāti, cheko pana samena javena pakkhando",
  "tika-vin01t2:878_3": "sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā madhuṃ anubhavati,",
  "tika-vin01t2:878_4": "yathā ca sallakattaantevāsikesu udakathālagate uppalapatte satthakammaṃ sikkhantesu",
  "tika-vin01t2:878_5": "eko acheko vegena satthaṃ pātento uppalapattaṃ dvidhā vā chindati, udake vā paveseti,",
  "tika-vin01t2:878_6": "aparo acheko chijjanapavesanabhayā satthakena phusitumpi na visahati, cheko pana",
  "tika-vin01t2:878_7": "samena payogena tattha satthapadaṃ dassetvā pariyodātasippo hutvā tathārūpesu ṭhānesu",
  "tika-vin01t2:878_8": "kammaṃ katvā lābhaṃ labhati, yathā ca “yo catubyāmappamāṇaṃ makkaṭakasuttaṃ āharati,",
  "tika-vin01t2:878_9": "so cattāri sahassāni labhatī”ti raññā vutte eko achekapuriso vegena makkaṭakasuttaṃ",
  "tika-vin01t2:878_10": "ākaḍḍhanto tahiṃ tahiṃ chindatiyeva, aparo acheko chedanabhayā hatthena phusitumpi",
  "tika-vin01t2:878_11": "na visahati, cheko pana koṭito paṭṭhāya samena payogena daṇḍake veṭhetvā āharitvā",
  "tika-vin01t2:878_12": "lābhaṃ labhati, yathā ca acheko niyāmako balavavāte laṅkāraṃ pūrento nāvaṃ videsaṃ",
  "tika-vin01t2:878_13": "pakkhandāpeti, aparo acheko mandavāte laṅkāraṃ oropento nāvaṃ tattheva ṭhapeti, cheko",
  "tika-vin01t2:878_14": "pana mandavāte pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti,",
  "tika-vin01t2:878_15": "yathā ca “yo telena achaḍḍento nāḷiṃ pūreti, so lābhaṃ labhatī”ti ācariyena antevāsikānaṃ",
  "tika-vin01t2:878_16": "vutte eko acheko lābhaluddho vegena pūrento telaṃ chaḍḍeti, aparo acheko telachaḍḍanabhayā",
  "tika-vin01t2:878_17": "āsiñcitumpi na visahati, cheko pana samena payogena pūretvā lābhaṃ labhati, evameva",
  "tika-vin01t2:878_18": "eko bhikkhu uppanne nimitte “sīghameva appanaṃ pāpuṇissāmī”ti gāḷhaṃ vīriyaṃ karoti,",
  "tika-vin01t2:878_19": "tassa cittaṃ accāraddhavīriyattā uddhacce patati, so na sakkoti appanaṃ pāpuṇituṃ.",
  "tika-vin01t2:878_20": "Eko accāraddhavīriyatāya dosaṃ disvā “kiṃ dāni me appanāyā”ti vīriyaṃ hāpeti, tassa",
  "tika-vin01t2:878_21": "cittaṃ atilīnavīriyattā kosajje patati, sopi na sakkoti appanaṃ pāpuṇituṃ. Yo pana",
  "tika-vin01t2:878_22": "īsakampi līnaṃ līnabhāvato, uddhataṃ uddhaccato mocetvā samena payogena nimittābhimukhaṃ",
  "tika-vin01t2:878_23": "pavatteti, so appanaṃ pāpuṇāti, tādisena bhavitabbaṃ.",
  "tika-vin01t2:879_0": "Idāni evaṃ paṭipannassa appanāpavattiṃ dassento “tassevaṃ anuyuttassā”tiādimāha.",
  "tika-vin01t2:879_1": "Tattha paṭhamaṃ parikammantiādi aggahitaggahaṇena vuttaṃ, gahitaggahaṇena pana avisesena",
  "tika-vin01t2:879_2": "sabbesaṃ sabbā samaññā. Sabbānipi hi appanāya parikammattā paṭisaṅkhārakattā “parikammānī”tipi,",
  "tika-vin01t2:879_3": "yathā gāmādīnaṃ āsannappadeso “gāmūpacāro gharūpacāro”ti vuccati, evaṃ appanāya āsannattā",
  "tika-vin01t2:879_4": "samīpacārittā vā “upacārānī”tipi, ito pubbe parikammānaṃ upari appanāya ca anulomanato",
  "tika-vin01t2:879_5": "“anulomānī”tipi vuccanti. Yañcettha sabbantimaṃ, taṃ parittagottābhibhavanato mahaggatagottabhāvanato",
  "tika-vin01t2:879_6": "ca “gotrabhū”tipi vuccati. Gaṃ tāyatīti hi gottaṃ, parittanti pavattamānaṃ abhidhānaṃ",
  "tika-vin01t2:879_7": "buddhiñca ekaṃsikavisayatāya rakkhatīti parittagottaṃ. Yathā hi buddhi ārammaṇabhūtena",
  "tika-vin01t2:879_8": "atthena vinā na vattati, evaṃ abhidhānaṃ abhidheyyabhūtena, tasmā so tāni tāyati",
  "tika-vin01t2:879_9": "rakkhatīti vuccati. Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ",
  "tika-vin01t2:879_10": "āveṇikarūpaṃ daṭṭhabbaṃ. Mahaggatagottepi iminā nayena attho veditabbo. Iti evarūpassa",
  "tika-vin01t2:879_11": "parittagottassa abhibhavanato mahaggatagottassa ca bhāvanato uppādanato antimaṃ “gotrabhū”tipi",
  "tika-vin01t2:879_12": "vuccati. Catutthameva hi pañcamaṃ vāti khippābhiññadandhābhiññānaṃ vasena vuttaṃ.",
  "tika-vin01t2:879_13": "Khippābhiññassa hi catutthaṃ appeti, dandhābhiññassa pañcamaṃ. Kasmā pana catutthaṃ",
  "tika-vin01t2:879_14": "pañcamaṃ vā appeti, na chaṭṭhaṃ vā sattamaṃ vāti āha “āsannabhavaṅgapātattā”ti. Yathā",
  "tika-vin01t2:879_15": "hi puriso chinnapapātābhimukho dhāvanto ṭhātukāmopi pariyante pādaṃ katvā ṭhātuṃ",
  "tika-vin01t2:879_16": "na sakkoti, papāte eva patati, evaṃ chaṭṭhaṃ vā sattamaṃ vā appetuṃ na sakkoti bhavaṅgassa",
  "tika-vin01t2:879_17": "āsannattā. Tasmā catutthapañcamesuyeva appanā hotīti veditabbā.",
  "tika-vin01t2:880_0": "“Purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena",
  "tika-vin01t2:880_1": "paccayo”ti vuttattā “āsevanapaccayena kusalā dhammā balavanto hontī”ti āha. Yathā",
  "tika-vin01t2:880_2": "aladdhāsevanaṃ paṭhamaṃ javanaṃ dubbalattā gotrabhuṃ na uppādeti, laddhāsevanaṃ pana",
  "tika-vin01t2:880_3": "balavabhāvato dutiyaṃ vā tatiyaṃ vā gotrabhuṃ uppādeti, evaṃ laddhāsevanatāya balavabhāvato",
  "tika-vin01t2:880_4": "chaṭṭhampi sattamampi appetīti therassa adhippāyo. Tenāha – “tasmā chaṭṭhaṃ sattamaṃ",
  "tika-vin01t2:880_5": "vā appetī”ti. Tanti therassa vacanaṃ. Paṭikkhittanti suttasuttānulomaācariyavādehi",
  "tika-vin01t2:880_6": "anupatthambhitattā “attanomatimattaṃ therasseta”nti vatvā paṭikkhittaṃ. “Purimā purimā",
  "tika-vin01t2:880_7": "kusalā dhammā”ti pana suttapadamakāraṇaṃ āsevanapaccayalābhassa balavabhāve anekantikattā.",
  "tika-vin01t2:880_8": "Tathā hi aladdhāsevanāpi paṭhamacetanā diṭṭhadhammavedanīyā hoti, laddhāsevanā dutiyacetanā",
  "tika-vin01t2:880_9": "yāva chaṭṭhacetanā aparāpariyavedanīyā. Yadi chaṭṭhaṃ sattamañca parikkhīṇajavattā",
  "tika-vin01t2:880_10": "dubbalaṃ, na āsevanapaccayena balavaṃ, kathaṃ sattamajavanacetanā upapajjavedanīyā",
  "tika-vin01t2:880_11": "ānantariyā ca hotīti? Nāyaṃ viseso āsevanapaccayalābhena balavappattiyā kiñcarahi",
  "tika-vin01t2:880_12": "kiriyāvatthāvisesato. Kiriyāvatthā hi ādimajjhapariyosānavasena tividhā. Tattha pariyosānāvatthāya",
  "tika-vin01t2:880_13": "sanniṭṭhāpakacetanābhāvena upapajjavedanīyāditā hoti, na balavabhāvenāti daṭṭhabbaṃ.",
  "tika-vin01t2:880_14": "“Paṭisandhiyā anantarapaccayabhāvino vipākasantānassa anantarapaccayabhāvena tathā",
  "tika-vin01t2:880_15": "abhisaṅkhatattā”ti ca vadanti, tasmā chaṭṭhasattamānaṃ papātābhimukhatāya parikkhīṇajavatā",
  "tika-vin01t2:880_16": "na sakkā nivāretuṃ. Pubbabhāgacittānīti tīṇi cattāri vā cittāni.",
  "tika-vin01t2:881_0": "Etthāti etissaṃ kāyānupassanāyaṃ. Pārisuddhiṃ pattukāmoti adhigantukāmo samāpajjitukāmo",
  "tika-vin01t2:881_1": "ca. Tattha sallakkhaṇāvivaṭṭanāvasena adhigantukāmo, sallakkhaṇavasena samāpajjitukāmoti",
  "tika-vin01t2:881_2": "yojetabbaṃ. Āvajjanasamāpajjana…pe… vasippattanti ettha evaṃ tāva pañca vasiyo veditabbā",
  "tika-vin01t2:881_3": "– paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā uppannāvajjanānantaraṃ",
  "tika-vin01t2:881_4": "vitakkārammaṇāneva cattāri pañca javanāni javanti, tato dve bhavaṅgāni, tato pana",
  "tika-vin01t2:881_5": "vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu yadā nirantaraṃ",
  "tika-vin01t2:881_6": "cittaṃ pesetuṃ sakkoti, athassa āvajjanavasī siddhā hoti. Ayaṃ pana bhavaṅgadvayantaritā",
  "tika-vin01t2:881_7": "matthakappattā vasī bhagavato yamakapāṭihāriye labbhati, aññesaṃ vā dhammasenāpatiādīnaṃ",
  "tika-vin01t2:881_8": "evarūpe uṭṭhāya samuṭṭhāya lahutaraṃ āvajjanavasīnibbattanakāle. Sā ca kho ittarā",
  "tika-vin01t2:881_9": "parittakālā, na satthu yamakapāṭihāriye viya ciratarappabandhavatī. Tathā hi taṃ",
  "tika-vin01t2:881_10": "sāvakehi asādhāraṇaṃ vuttaṃ. Ito paraṃ sīghatarā āvajjanavasī nāma natthi.",
  "tika-vin01t2:882_0": "Āyasmato pana mahāmoggallānassa nandopanandanāgarājadamane viya sīghaṃ samāpajjanasamatthatā",
  "tika-vin01t2:882_1": "samāpajjanavasī nāma. Ettha ca samāpajjitukāmatānantaraṃ dvīsu bhavaṅgesu uppannesu",
  "tika-vin01t2:882_2": "bhavaṅgaṃ upacchinditvā uppannāvajjanānantaraṃ samāpajjanaṃ sīghaṃ samāpajjanasamatthatā.",
  "tika-vin01t2:882_3": "Ayañca matthakappattā samāpajjanavasī satthu dhammadesanāyaṃ labbhati, taṃ sandhāya",
  "tika-vin01t2:882_4": "vuttaṃ “so kho ahaṃ, aggivessana, tassāyeva kathāya pariyosāne tasmiṃyeva purimasmiṃ",
  "tika-vin01t2:882_5": "samādhinimitte ajjhattameva cittaṃ saṇṭhapemi sannisādemi ekodiṃ karomi samādahāmi,",
  "tika-vin01t2:882_6": "yena sudaṃ niccakappaṃ viharāmī”ti. Ito sīghatarā hi samāpajjanavasī nāma natthi.",
  "tika-vin01t2:883_0": "Accharāmattaṃ vā dasaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī",
  "tika-vin01t2:883_1": "nāma. Tatheva accharāmattaṃ vā dasaccharāmattaṃ vā lahukaṃ khaṇaṃ jhānasamaṅgī hutvā",
  "tika-vin01t2:883_2": "jhānato vuṭṭhātuṃ samatthatā vuṭṭhānavasī nāma. Bhavaṅgacittappavattiyeva hettha",
  "tika-vin01t2:883_3": "jhānato vuṭṭhānaṃ nāma. Ettha ca yathā “ettakameva khaṇaṃ jhānaṃ ṭhapessāmī”ti pubbaparikammavasena",
  "tika-vin01t2:883_4": "adhiṭṭhānasamatthatā adhiṭṭhānavasī, evaṃ “ettakameva khaṇaṃ jhānasamaṅgī hutvā jhānato",
  "tika-vin01t2:883_5": "vuṭṭhahissāmī”ti pubbaparikammavasena vuṭṭhānasamatthatā vuṭṭhānavasīti veditabbā,",
  "tika-vin01t2:883_6": "yā samāpattivuṭṭhānakusalatāti vuccati. Paccavekkhaṇavasī pana āvajjanavasiyā eva",
  "tika-vin01t2:883_7": "vuttā. Paccavekkhaṇajavanāneva hi tattha āvajjanānantarāni. Yadaggena hi āvajjanavasīsiddhi,",
  "tika-vin01t2:883_8": "tadaggena paccavekkhaṇavasīsiddhi veditabbā.",
  "tika-vin01t2:884_0": "Arūpapubbaṅgamaṃ vā…pe… vipassanaṃ paṭṭhapetīti saṅkhepato vuttamatthaṃ vitthārato",
  "tika-vin01t2:884_1": "dassetuṃ “katha”ntiādi vuttaṃ. Tattha jhānaṅgāni pariggahetvāti vitakkādīni jhānaṅgāni",
  "tika-vin01t2:884_2": "taṃsampayutte ca dhamme salakkhaṇarasādivasena pariggahetvā. “Jhānaṅgānī”ti hi idaṃ",
  "tika-vin01t2:884_3": "nidassanamattaṃ, jhānaṅgāni pana passanto taṃsampayutte ca dhamme passati. Tesaṃ",
  "tika-vin01t2:884_4": "nissayaṃ hadayavatthunti yathā nāma puriso antogehe sappaṃ disvā anubandhamāno tassa",
  "tika-vin01t2:884_5": "āsayaṃ passati, evameva kho ayampi yogāvacaro te arūpadhamme upaparikkhanto “ime",
  "tika-vin01t2:884_6": "dhammā kiṃ nissāya pavattantī”ti pariyesamāno tesaṃ nissayaṃ hadayavatthuṃ passati.",
  "tika-vin01t2:884_7": "Jhānaṅgāni arūpanti ettha taṃsampayuttadhammānampi gahaṇaṃ veditabbaṃ.",
  "tika-vin01t2:885_0": "Arūpapubbaṅgamaṃ rūpapariggahaṃ dassetvā idāni rūpapubbaṅgamaṃ arūpapariggahaṃ dassento",
  "tika-vin01t2:885_1": "“atha vā”tiādimāha. Kesādīsu koṭṭhāsesu…pe… taṃnissitarūpāni ca pariggahetvāti ettha",
  "tika-vin01t2:885_2": "pana kese tāva thaddhalakkhaṇaṃ pathavīdhātūti pariggahetabbaṃ, tattheva ābandhanalakkhaṇaṃ",
  "tika-vin01t2:885_3": "āpodhātūti, paripācanalakkhaṇaṃ tejodhātūti, vitthambhanalakkhaṇaṃ vāyodhātūti evaṃ",
  "tika-vin01t2:885_4": "sabbakoṭṭhāsesu ekekasmiṃ koṭṭhāse cattāri cattāri mahābhūtāni pariggahetabbāni.",
  "tika-vin01t2:885_5": "Athānena yāthāvato sarasalakkhaṇato āvibhūtāsu dhātūsu kammasamuṭṭhānamhi tāva kese",
  "tika-vin01t2:885_6": "vuttalakkhaṇā tā catasso ca dhātuyo taṃnissito ca vaṇṇo gandho raso ojā jīvitaṃ kāyapasādoti",
  "tika-vin01t2:885_7": "evaṃ kāyadasakavasena dasa rūpāni, tattheva bhāvassa atthitāya bhāvadasakavasena",
  "tika-vin01t2:885_8": "dasa rūpāni, āhārasamuṭṭhānaṃ ojaṭṭhamakaṃ, utusamuṭṭhānaṃ cittasamuṭṭhānanti aparānipi",
  "tika-vin01t2:885_9": "catuvīsatīti evaṃ catusamuṭṭhānesu catuvīsatikoṭṭhāsesu catucattālīsa rūpāni pariggahetabbāni.",
  "tika-vin01t2:885_10": "Sedo assu kheḷo siṅghāṇikāti ime pana catūsu utucittasamuṭṭhānesu dvinnaṃ ojaṭṭhamakānaṃ",
  "tika-vin01t2:885_11": "vasena soḷasa soḷasa rūpāni. Udariyaṃ karīsaṃ pubbaṃ muttanti imesu catūsu utusamuṭṭhānesu",
  "tika-vin01t2:885_12": "utusamuṭṭhānasseva ojaṭṭhamakassa vasena aṭṭha aṭṭha rūpāni pariggahetabbāni. Esa",
  "tika-vin01t2:885_13": "tāva dvattiṃsākāre nayo.",
  "tika-vin01t2:886_0": "Ye pana imasmiṃ dvattiṃsākāre āvibhūte apare cattāro tejokoṭṭhāsā, cha vāyokoṭṭhāsāti",
  "tika-vin01t2:886_1": "dasa ākārā āvi bhavanti, tattha asitādiparipācake tāva kammajatejokoṭṭhāsamhi ojaṭṭhamakañceva",
  "tika-vin01t2:886_2": "jīvitañcāti nava rūpāni, tathā cittaje assāsapassāsakoṭṭhāse ojaṭṭhamakañceva saddo",
  "tika-vin01t2:886_3": "cāti nava, sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti",
  "tika-vin01t2:886_4": "tettiṃsa tettiṃsa rūpāni pariggahetabbāni. Evaṃ vitthārato dvācattālīsākāravasena",
  "tika-vin01t2:886_5": "imesu bhūtupādāyarūpesu pākaṭesu jātesu vatthudvāravasena pañca cakkhudasakādayo",
  "tika-vin01t2:886_6": "hadayavatthudasakañcāti aparānipi saṭṭhi rūpāni pariggahetabbāni. Sace panassa tena",
  "tika-vin01t2:886_7": "tena mukhena rūpaṃ pariggahetvā arūpaṃ pariggaṇhato sukhumattā arūpaṃ na upaṭṭhāti,",
  "tika-vin01t2:886_8": "tena dhuranikkhepaṃ akatvā rūpameva punappunaṃ sammasitabbaṃ manasi kātabbaṃ pariggahetabbaṃ",
  "tika-vin01t2:886_9": "vavatthapetabbaṃ. Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ,",
  "tika-vin01t2:886_10": "tathā tathā tadārammaṇā arūpadhammā sayameva pākaṭā honti.",
  "tika-vin01t2:887_0": "Yathā hi cakkhumato purisassa aparisuddhe ādāse mukhanimittaṃ olokentassa nimittaṃ",
  "tika-vin01t2:887_1": "na paññāyatīti na ādāsaṃ chaḍḍeti, atha kho naṃ punappunaṃ parimajjati, tassa parisuddhe",
  "tika-vin01t2:887_2": "ādāse nimittaṃ sayameva pākaṭaṃ hoti, evameva tena bhikkhunā dhuranikkhepaṃ akatvā",
  "tika-vin01t2:887_3": "rūpameva punappunaṃ sammasitabbaṃ manasi kātabbaṃ pariggahetabbaṃ vavatthapetabbaṃ.",
  "tika-vin01t2:887_4": "Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tadārammaṇā",
  "tika-vin01t2:887_5": "arūpadhammā sayameva pākaṭā honti. Evaṃ suvisuddharūpapariggahassa panassa arūpadhammā",
  "tika-vin01t2:887_6": "tīhākārehi upaṭṭhahanti phassavasena vā vedanāvasena vā viññāṇavasena vā.",
  "tika-vin01t2:888_0": "Kathaṃ? Ekassa tāva “kese pathavīdhātu kakkhaḷalakkhaṇā…pe… assāsapassāse pathavīdhātu",
  "tika-vin01t2:888_1": "kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso,",
  "tika-vin01t2:888_2": "taṃsampayuttā vedanā vedanākkhandho, saññā saññākkhandho, saddhiṃ phassena cetanā",
  "tika-vin01t2:888_3": "saṅkhārakkhandho, cittaṃ viññāṇakkhandhoti upaṭṭhāti. Evaṃ arūpadhammā phassavasena",
  "tika-vin01t2:888_4": "upaṭṭhahanti. Ekassa “kese pathavīdhātu kakkhaḷalakkhaṇā…pe… assāsapassāse pathavīdhātu",
  "tika-vin01t2:888_5": "kakkhaḷalakkhaṇā”ti tadārammaṇarasānubhavanakavedanā vedanākkhandho, taṃsampayuttā",
  "tika-vin01t2:888_6": "saññā saññākkhandho, taṃsampayutto phasso ca cetanā ca saṅkhārakkhandho, taṃsampayuttaṃ",
  "tika-vin01t2:888_7": "cittaṃ viññāṇakkhandhoti upaṭṭhāti. Evaṃ vedanāvasena arūpadhammā upaṭṭhahanti. Aparassa",
  "tika-vin01t2:888_8": "“kese pathavīdhātu kakkhaḷalakkhaṇā…pe… assāsapassāse pathavīdhātu kakkhaḷalakkhaṇā”ti",
  "tika-vin01t2:888_9": "ārammaṇapaṭivijānanaṃ viññāṇakkhandho, taṃsampayuttā vedanā vedanākkhandho, saññā",
  "tika-vin01t2:888_10": "saññākkhandho, phasso ca cetanā ca saṅkhārakkhandhoti upaṭṭhāti. Evaṃ viññāṇavasena",
  "tika-vin01t2:888_11": "arūpadhammā upaṭṭhahanti. Etenevupāyena “kammasamuṭṭhāne kese pathavīdhātu kakkhaḷalakkhaṇā”tiādinā",
  "tika-vin01t2:888_12": "nayena dvācattālīsāya dhātukoṭṭhāsesu catunnaṃ catunnaṃ dhātūnaṃ vasena sesesupi",
  "tika-vin01t2:888_13": "vatthu cakkhādīsu dasakesu manodhātumanoviññāṇadhātūnaṃ nissayalakkhaṇaṃ hadayavatthu",
  "tika-vin01t2:888_14": "rūpābhighātārahabhūtappasādalakkhaṇaṃ cakkhūtiādinā vatthudvāravasena pariggaṇhantassa",
  "tika-vin01t2:888_15": "paṭhamābhinipāto phasso, taṃsampayuttā vedanā vedanākkhandhotiādinā phassādivasena",
  "tika-vin01t2:888_16": "tīhi ākārehi arūpadhammā upaṭṭhahanti. Tena vuttaṃ “yathāpariggahitarūpārammaṇaṃ",
  "tika-vin01t2:888_17": "yathāpariggahitarūpavatthudvārārammaṇaṃ vā sasampayuttadhammaṃ viññāṇañca passatī”ti.",
  "tika-vin01t2:889_0": "Idāni aññathāpi rūpapubbaṅgamaṃ arūpapariggahaṃ dassento “atha vā”tiādimāha. Tattha",
  "tika-vin01t2:889_1": "yathā hītiādi kāyassa cittassa ca assāsapassāsānaṃ samudayabhāvadassanaṃ. Kammāragaggarīti",
  "tika-vin01t2:889_2": "kammārānaṃ ukkāya aggidhamanabhastā. Dhamamānāyāti dhūmāyantiyā, vātaṃ gāhāpentiyāti",
  "tika-vin01t2:889_3": "attho. Tajjanti tadanurūpaṃ. Evamevanti ettha kammāragaggarī viya karajakāyo, vāyāmo",
  "tika-vin01t2:889_4": "viya cittaṃ daṭṭhabbaṃ. Kiñcāpi assāsapassāsā cittasamuṭṭhānā, karajakāyaṃ pana vinā",
  "tika-vin01t2:889_5": "tesaṃ appavattanato “kāyañca cittañca paṭicca assāsapassāsā”ti vuttaṃ.",
  "tika-vin01t2:890_0": "Tassāti nāmarūpassa. Paccayaṃ pariyesatīti “avijjāsamudayā rūpasamudayo”tiādinā avijjādikaṃ",
  "tika-vin01t2:890_1": "paccayaṃ pariyesati vīmaṃsati pariggaṇhāti. Kaṅkhaṃ vitaratīti “ahosiṃ nu kho ahaṃ",
  "tika-vin01t2:890_2": "atītamaddhāna”ntiādinayappavattaṃ soḷasavatthukaṃ vicikicchaṃ atikkamati pajahati.",
  "tika-vin01t2:890_3": "“Yaṃ kiñci rūpaṃ atītānāgatapaccuppanna”ntiādinayappavattaṃ kalāpasammasanaṃ. Pubbabhāgeti",
  "tika-vin01t2:890_4": "paṭipadāñāṇadassanavisuddhipariyāpannāya udayabbayānupassanāya pubbabhāge uppanne.",
  "tika-vin01t2:890_5": "Obhāsādayoti obhāso ñāṇaṃ pīti passaddhi sukhaṃ adhimokkho paggaho upekkhā upaṭṭhānaṃ",
  "tika-vin01t2:890_6": "nikantīti ime obhāsādayo dasa.",
  "tika-vin01t2:891_0": "Tattha obhāsoti vipassanobhāso, so ca vipassanācittasamuṭṭhitaṃ santatipatitaṃ utusamuṭṭhānañca",
  "tika-vin01t2:891_1": "pabhassararūpaṃ. Tattha vipassanācittasamuṭṭhitaṃ yogino sarīraṭṭhameva pabhassaraṃ",
  "tika-vin01t2:891_2": "hutvā tiṭṭhati cittajarūpānaṃ sarīraṃ muñcitvā bahi appavattanato, itaraṃ sarīraṃ",
  "tika-vin01t2:891_3": "muñcitvā ñāṇānubhāvānurūpaṃ samantato pattharati, taṃ tasseva paññāyati. Tena phuṭṭhokāse",
  "tika-vin01t2:891_4": "rūpagatampi passati, passanto ca cakkhuviññāṇena passati, udāhu manoviññāṇenāti vīmaṃsitabbanti",
  "tika-vin01t2:891_5": "vadanti. Dibbacakkhulābhino viya taṃ manoviññāṇaviññeyyamevāti vattuṃ yuttaṃ viya",
  "tika-vin01t2:891_6": "dissati. So kho panāyaṃ obhāso kassaci bhikkhuno pallaṅkaṭṭhānamattameva obhāsento",
  "tika-vin01t2:891_7": "uppajjati, kassaci antogabbhaṃ, kassaci bahigabbhampi, kassaci sakalavihāraṃ, gāvutaṃ,",
  "tika-vin01t2:891_8": "aḍḍhayojanaṃ, yojanaṃ, dviyojanaṃ, tiyojanaṃ, kassaci pathavītalato yāva akaniṭṭhabrahmalokā",
  "tika-vin01t2:891_9": "ekālokaṃ kurumāno. Bhagavato pana dasasahassilokadhātuṃ obhāsento udapādi. Tasmiṃ",
  "tika-vin01t2:891_10": "pana uppanne yogāvacaro “na vata me ito pubbe evarūpo obhāso uppannapubbo, addhā",
  "tika-vin01t2:891_11": "maggappattosmi phalappattosmī”ti amaggameva “maggo”ti, aphalameva ca “phala”nti gaṇhāti.",
  "tika-vin01t2:891_12": "Tassa amaggaṃ “maggo”ti aphalaṃ vā “phala”nti gaṇhato vipassanāvīthi ukkantā nāma",
  "tika-vin01t2:891_13": "hoti. So attano mūlakammaṭṭhānaṃ vissajjetvā obhāsameva assādento nisīdati.",
  "tika-vin01t2:892": "Ñāṇanti vipassanāñāṇaṃ. Tassa kira rūpārūpadhamme tulayantassa tīrayantassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.",
  "tika-vin01t2:893": "Pītīti vipassanāpīti. Tassa kira tasmiṃ samaye khuddikā pīti khaṇikā pīti okkantikā pīti ubbegā pīti pharaṇā pītīti ayaṃ pañcavidhā pīti sakalasarīraṃ pūrayamānā uppajjati.",
  "tika-vin01t2:894_0": "Passaddhīti vipassanāpassaddhi. Tassa kira tasmiṃ samaye rattiṭṭhāne vā divāṭṭhāne",
  "tika-vin01t2:894_1": "vā nisinnassa kāyacittānaṃ neva daratho, na gāravaṃ, na kakkhaḷatā, na akammaññatā,",
  "tika-vin01t2:894_2": "na gelaññaṃ, na vaṅkatā hoti, atha kho panassa kāyacittāni passaddhāni lahūni mudūni",
  "tika-vin01t2:894_3": "kammaññāni suvisadāni ujukāniyeva honti. So imehi passaddhādīhi anuggahitakāyacitto",
  "tika-vin01t2:894_4": "tasmiṃ samaye amānusiṃ nāma ratiṃ anubhavati. Yaṃ sandhāya vuttaṃ –",
  "tika-vin01t2:895": "“Suññāgāraṃ paviṭṭhassa, santacittassa bhikkhuno;",
  "tika-vin01t2:896": "Amānusī ratī hoti, sammā dhammaṃ vipassato.",
  "tika-vin01t2:897": "“Yato yato sammasati, khandhānaṃ udayabbayaṃ;",
  "tika-vin01t2:898": "Labhatī pītipāmojjaṃ, amataṃ taṃ vijānata”nti. ;",
  "tika-vin01t2:899": "Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.",
  "tika-vin01t2:900": "Sukhanti vipassanāsukhaṃ. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhamuppajjati.",
  "tika-vin01t2:901": "Adhimokkhoti saddhā. Vipassanāsampayuttāyeva hissa cittacetasikānaṃ atisayappasādabhūtā balavatī saddhā uppajjati.",
  "tika-vin01t2:902": "Paggahoti vīriyaṃ. Vipassanāsampayuttameva hissa asithilamanaccāraddhaṃ supaggahitaṃ vīriyaṃ uppajjati.",
  "tika-vin01t2:903_0": "Upaṭṭhānanti sati. Vipassanāsampayuttāyeva hissa sūpaṭṭhitā suppatiṭṭhitā nikhātā",
  "tika-vin01t2:903_1": "acalā pabbatarājasadisā sati uppajjati. So yaṃ yaṃ ṭhānaṃ āvajjati samannāharati",
  "tika-vin01t2:903_2": "manasi karoti paccavekkhati, taṃ taṃ ṭhānamassa okkantitvā pakkhanditvā dibbacakkhuno",
  "tika-vin01t2:903_3": "paraloko viya satiyā upaṭṭhāti.",
  "tika-vin01t2:904_0": "Upekkhāti vipassanupekkhā ceva āvajjanupekkhā ca. Tasmiñhissa samaye sabbasaṅkhāresu",
  "tika-vin01t2:904_1": "majjhattabhūtā vipassanupekkhā balavatī uppajjati, manodvāre āvajjanupekkhāpi. Sā",
  "tika-vin01t2:904_2": "hissa taṃ taṃ ṭhānaṃ āvajjentassa vissaṭṭhaindavajiramiva pattapuṭe pakkhandatattanārāco",
  "tika-vin01t2:904_3": "viya ca sūrā tikhiṇā hutvā vahati.",
  "tika-vin01t2:905": "Nikantīti vipassanānikanti. Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati, yā “kileso”ti pariggahetumpi na sakkā hoti.",
  "tika-vin01t2:906_0": "Yathā ca obhāse, evaṃ etesupi aññatarasmiṃ uppanne yogāvacaro “na vata me ito pubbe",
  "tika-vin01t2:906_1": "evarūpaṃ ñāṇaṃ uppannapubbaṃ, evarūpā pīti, passaddhi, sukhaṃ, adhimokkho, paggaho,",
  "tika-vin01t2:906_2": "upaṭṭhānaṃ, upekkhā, nikanti uppannapubbā, addhā maggappattosmi phalappattosmī”ti",
  "tika-vin01t2:906_3": "amaggameva “maggo”ti aphalameva ca “phala”nti gaṇhāti, tassa amaggaṃ “maggo”ti aphalaṃ",
  "tika-vin01t2:906_4": "“phala”nti gaṇhato vipassanāvīthi ukkantā nāma hoti. So attano mūlakammaṭṭhānaṃ vissajjetvā",
  "tika-vin01t2:906_5": "nikantimeva assādento nisīdati.",
  "tika-vin01t2:907_0": "Ettha ca obhāsādayo upakkilesavatthutāya “upakkilesā”ti vuttā, na akusalattā, nikanti",
  "tika-vin01t2:907_1": "pana upakkileso ceva upakkilesavatthu ca. Vatthuvaseneva cete dasa, gāhavasena pana",
  "tika-vin01t2:907_2": "samatiṃsa honti. Kathaṃ? “Mama obhāso uppanno”ti gaṇhato hi diṭṭhiggāho hoti, “manāpo",
  "tika-vin01t2:907_3": "vata obhāso uppanno”ti gaṇhato mānaggāho, obhāsaṃ assādayato taṇhāgāho. Iti obhāse",
  "tika-vin01t2:907_4": "diṭṭhimānataṇhāvasena tayo gāhā. Tathā sesesupīti evaṃ gāhavasena samatiṃsa upakkilesā",
  "tika-vin01t2:907_5": "honti. Tesaṃ vasena akusalo abyatto yogāvacaro obhāsādīsu kampati vikkhipati, obhāsādīsu",
  "tika-vin01t2:907_6": "ekekaṃ “etaṃ mama, esohamasmi, eso me attā”ti samanupassati. Tenāhu porāṇā –",
  "tika-vin01t2:908": "“Obhāse ceva ñāṇe ca, pītiyā ca vikampati;",
  "tika-vin01t2:909": "Passaddhiyā sukhe ceva, yehi cittaṃ pavedhati.",
  "tika-vin01t2:910": "“Adhimokkhe ca paggāhe, upaṭṭhāne ca kampati;",
  "tika-vin01t2:911": "Upekkhāvajjanāya ceva, upekkhāya ca nikantiyā”ti.",
  "tika-vin01t2:912_0": "Kusalo paṇḍito byatto buddhisampanno yogāvacaro obhāsādīsu uppannesu “ayaṃ kho me",
  "tika-vin01t2:912_1": "obhāso uppanno, so kho panāyaṃ anicco saṅkhato paṭiccasamuppanno khayadhammo vayadhammo",
  "tika-vin01t2:912_2": "virāgadhammo nirodhadhammo”ti iti vā taṃ paññāya paricchindati upaparikkhati. Atha",
  "tika-vin01t2:912_3": "vā panassa evaṃ hoti – sace obhāso attā bhaveyya, attāti gahetuṃ vaṭṭeyya, anattāva",
  "tika-vin01t2:912_4": "panāyaṃ “attā”ti gahito. Tasmā so avasavattanaṭṭhena anattā, hutvā abhāvaṭṭhena anicco,",
  "tika-vin01t2:912_5": "uppādavayapaṭipīḷanaṭṭhena dukkhoti upaparikkhati. Yathā ca obhāse, evaṃ sesesupi.",
  "tika-vin01t2:912_6": "So evaṃ upaparikkhitvā obhāsaṃ “netaṃ mama, nesohamasmi, na meso attā”ti samanupassati.",
  "tika-vin01t2:912_7": "Ñāṇaṃ…pe… nikantiṃ “netaṃ mama, nesohamasmi, na meso attā”ti samanupassati. Evaṃ",
  "tika-vin01t2:912_8": "samanupassanto obhāsādīsu na kampati na vedhati. Tenāhu porāṇā –",
  "tika-vin01t2:913": "“Imāni dasa ṭhānāni, paññā yassa pariccitā;",
  "tika-vin01t2:914": "Dhammuddhaccakusalo hoti, na ca vikkhepa gacchatī”ti. ;",
  "tika-vin01t2:915_0": "So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā “obhāsādayo",
  "tika-vin01t2:915_1": "dhammā na maggo, upakkilesavimuttaṃ pana vīthippaṭipannaṃ vipassanāñāṇaṃ maggo”ti",
  "tika-vin01t2:915_2": "amaggaṃ maggañca vavatthapeti. Yaṃ sandhāyetaṃ vuttaṃ “obhāsādayo dasa vipassanupakkilese",
  "tika-vin01t2:915_3": "pahāya upakkilesavimuttaṃ paṭipadāñāṇaṃ maggoti vavatthapetvā”ti. Udayaṃ pahāyāti",
  "tika-vin01t2:915_4": "udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva anupassanato",
  "tika-vin01t2:915_5": "bhaṅgānupassanāñāṇaṃ patvā ādīnavānupassanāpubbaṅgamāya nibbidānupassanāya nibbindanto",
  "tika-vin01t2:915_6": "muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante uppannagotrabhuñāṇānantaraṃ",
  "tika-vin01t2:915_7": "uppannena maggañāṇena sabbasaṅkhāresu virajjanto vimuccanto. Maggakkhaṇe hi ariyo",
  "tika-vin01t2:915_8": "virajjati vimuccatīti ca vuccati. Tenāha – “yathākkamaṃ cattāro ariyamagge pāpuṇitvā”ti.",
  "tika-vin01t2:915_9": "Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ekūnavīsatibhedassa.",
  "tika-vin01t2:915_10": "Arahato hi avasiṭṭhakilesābhāvena ekūnavīsati paccavekkhaṇañāṇāni. Assāti ānāpānassatikammaṭṭhānikassa.",
  "tika-vin01t2:916_0": "Visuṃ kammaṭṭhānabhāvanānayo nāma natthīti paṭhamacatukkavasena adhigatajjhānassa",
  "tika-vin01t2:916_1": "vedanācittadhammānupassanāvasena desitattā vuttaṃ. Tesanti tiṇṇaṃ catukkānaṃ. Pītippaṭisaṃvedīti",
  "tika-vin01t2:916_2": "pītiyā paṭi paṭi sammadeva vedanasīlo, tassā vā paṭi paṭi sammadeva vedo etassa atthi,",
  "tika-vin01t2:916_3": "taṃ vā paṭi paṭi sammadeva vedayamāno. Tattha kāmaṃ saṃvedanaggahaṇeneva pītiyā sakkaccaṃ",
  "tika-vin01t2:916_4": "viditabhāvo bodhito hoti, yehi pana pakārehi tassā saṃvedanaṃ icchitaṃ, taṃ dassetuṃ",
  "tika-vin01t2:916_5": "paṭi-saddaggahaṇaṃ “paṭi paṭi saṃvedīti paṭisaṃvedī”ti. Tenāha “dvīhākārehī”tiādi.",
  "tika-vin01t2:917_0": "Tattha kathaṃ ārammaṇato pīti paṭisaṃviditā hotīti pucchāvacanaṃ. Sappītike dve jhāne",
  "tika-vin01t2:917_1": "samāpajjatī”ti pītisahagatāni dve paṭhamadutiyajjhānāni paṭipāṭiyā samāpajjati. Tassāti",
  "tika-vin01t2:917_2": "tena. “Paṭisaṃviditā”ti hi padaṃ apekkhitvā kattuatthe etaṃ sāmivacanaṃ. Samāpattikkhaṇeti",
  "tika-vin01t2:917_3": "samāpannakkhaṇe. Jhānapaṭilābhenāti jhānena samaṅgibhāvena. Ārammaṇatoti ārammaṇamukhena,",
  "tika-vin01t2:917_4": "tadārammaṇajjhānapariyāpannā pīti paṭisaṃviditā hoti ārammaṇassa paṭisaṃviditattā.",
  "tika-vin01t2:917_5": "Kiṃ vuttaṃ hoti? Yathā nāma sappapariyesanaṃ carantena tassa āsaye paṭisaṃvidite",
  "tika-vin01t2:917_6": "sopi paṭisaṃvidito eva hoti mantāgadabalena tassa gahaṇassa sukarattā, evaṃ pītiyā",
  "tika-vin01t2:917_7": "āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato sāmaññalakkhaṇato",
  "tika-vin01t2:917_8": "ca tassā gahaṇassa sukarattāti.",
  "tika-vin01t2:918_0": "Kathaṃ asammohato pīti paṭisaṃviditā hotīti ānetvā sambandhitabbaṃ. Vipassanākkhaṇeti",
  "tika-vin01t2:918_1": "vipassanāpaññāya tikkhavisadappavattāya visayato dassanakkhaṇe. Lakkhaṇapaṭivedhenāti",
  "tika-vin01t2:918_2": "pītiyā salakkhaṇassa sāmaññalakkhaṇassa ca paṭivijjhanena. Yañhi yassa visesato sāmaññato",
  "tika-vin01t2:918_3": "ca lakkhaṇaṃ, tasmiṃ vidite so yāthāvato vidito eva hoti. Tenāha – “asammohato pīti",
  "tika-vin01t2:918_4": "paṭisaṃviditā hotī”ti.",
  "tika-vin01t2:919_0": "Idāni tamatthaṃ pāḷiyā eva vibhāvetuṃ “vuttañheta”ntiādimāha. Tattha dīghaṃassāsavasenātiādīsu",
  "tika-vin01t2:919_1": "yaṃ vattabbaṃ, taṃ heṭṭhā vuttameva. Tattha pana satokāritādassanavasena pāḷi āgatā,",
  "tika-vin01t2:919_2": "idha pītippaṭisaṃviditāvasena. Pītippaṭisaṃviditā ca atthato vibhattā eva. Apica",
  "tika-vin01t2:919_3": "ayamettha saṅkhepattho – dīghaṃassāsavasenāti dīghassa assāsassa ārammaṇabhūtassa",
  "tika-vin01t2:919_4": "vasena pajānato sā pīti paṭisaṃviditā hotīti sambandho. Cittassa ekaggataṃ avikkhepaṃ",
  "tika-vin01t2:919_5": "pajānatoti jhānapariyāpannaṃ avikkhepoti laddhanāmaṃ cittassekaggataṃ taṃsampayuttāya",
  "tika-vin01t2:919_6": "paññāya pajānato. Yatheva hi ārammaṇamukhena pīti paṭisaṃviditā hoti, evaṃ taṃsampayuttadhammāpi",
  "tika-vin01t2:919_7": "ārammaṇamukhena paṭisaṃviditā eva hontīti. Sati upaṭṭhitā hotīti dīghaṃassāsavasena",
  "tika-vin01t2:919_8": "jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma",
  "tika-vin01t2:919_9": "hoti. Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā",
  "tika-vin01t2:919_10": "ārammaṇassa tassa vasena tadārammaṇā sā pīti paṭisaṃviditā hoti. Dīghaṃpassāsavasenātiādīsupi",
  "tika-vin01t2:919_11": "imināva nayena attho veditabbo.",
  "tika-vin01t2:920_0": "Evaṃ paṭhamacatukkavasena dassitaṃ pītippaṭisaṃvedanaṃ ārammaṇato asammohato ca vibhāgaso",
  "tika-vin01t2:920_1": "dassetuṃ “āvajjato”tiādi vuttaṃ. Tattha āvajjatoti jhānaṃ āvajjentassa. Sā pītīti",
  "tika-vin01t2:920_2": "sā jhānapariyāpannā pīti. Jānatoti samāpannakkhaṇe ārammaṇamukhena jānato. Tassa",
  "tika-vin01t2:920_3": "sā pīti paṭisaṃviditā hotīti sambandho. Passatoti dassanabhūtena ñāṇena jhānato vuṭṭhāya",
  "tika-vin01t2:920_4": "passantassa. Paccavekkhatoti jhānaṃ paccavekkhantassa. Cittaṃ adhiṭṭhahatoti “ettakaṃ",
  "tika-vin01t2:920_5": "velaṃ jhānasamaṅgī bhavissāmī”ti jhānacittaṃ adhiṭṭhahantassa. Evaṃ pañcannaṃ vasībhāvānaṃ",
  "tika-vin01t2:920_6": "vasena jhānassa pajānanamukhena ārammaṇato pītiyā paṭisaṃvedanā dassitā.",
  "tika-vin01t2:921_0": "Idāni yehi dhammehi jhānaṃ vipassanā ca sijjhanti, tesaṃ jhānapariyāpannānaṃ vipassanāmaggapariyāpannānañca",
  "tika-vin01t2:921_1": "saddhādīnaṃ vasena pītippaṭisaṃvedanaṃ dassetuṃ “saddhāya adhimuccato”tiādi vuttaṃ.",
  "tika-vin01t2:921_2": "Tattha adhimuccatoti saddahantassa, samathavipassanāvasenāti adhippāyo. Vīriyaṃ paggaṇhatotiādīsupi",
  "tika-vin01t2:921_3": "eseva nayo. Abhiññeyyanti abhivisiṭṭhāya paññāya jānitabbaṃ. Abhijānatoti vipassanāpaññāpubbaṅgamāya",
  "tika-vin01t2:921_4": "maggapaññāya jānato. Pariññeyyanti dukkhasaccaṃ tīraṇapariññāya maggapaññāya ca parijānato.",
  "tika-vin01t2:921_5": "Pahātabbanti samudayasaccaṃ pahānapariññāya maggapaññāya ca pajahato. Bhāvayato sacchikaroto",
  "tika-vin01t2:921_6": "bhāvetabbaṃ maggasaccaṃ, sacchikātabbaṃ nirodhasaccaṃ. Keci panettha pītiyā eva vasena",
  "tika-vin01t2:921_7": "abhiññeyyādīni uddharanti, taṃ ayuttaṃ jhānādisamudāyaṃ uddharitvā tato pītiyā niddhāraṇassa adhippetattā.",
  "tika-vin01t2:922_0": "Ettha ca “dīghaṃassāsavasenā”tiādinā paṭhamacatukkavasena ārammaṇato pītippaṭisaṃvedanaṃ",
  "tika-vin01t2:922_1": "vuttaṃ, tathā “āvajjato”tiādīhi pañcahi padehi. “Abhiññeyyaṃ abhijānato”tiādīhi pana",
  "tika-vin01t2:922_2": "asammohato, “saddhāya adhimuccato”tiādīhi ubhayathāpi saṅkhepato samathavasena ārammaṇato",
  "tika-vin01t2:922_3": "vipassanāvasena asammohato pītippaṭisaṃvedanaṃ vuttanti daṭṭhabbaṃ. Kasmā panettha",
  "tika-vin01t2:922_4": "vedanānupassanāyaṃ pītisīsena vedanā gahitā, na sarūpato evāti? Bhūmivibhāgādivasena",
  "tika-vin01t2:922_5": "vedanaṃ bhinditvā catudhā vedanānupassanaṃ dassetuṃ. Apica vedanākammaṭṭhānaṃ dassento",
  "tika-vin01t2:922_6": "bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.",
  "tika-vin01t2:923_0": "Eteneva nayena avasesapadānīti sukhappaṭisaṃvedī cittasaṅkhārappaṭisaṃvedīti padāni",
  "tika-vin01t2:923_1": "pītippaṭisaṃvedī-pade āgatanayeneva atthato veditabbāni. Sakkā hi “dvīhākārehi sukhappaṭisaṃviditā",
  "tika-vin01t2:923_2": "hoti, cittasaṅkhārappaṭisaṃviditā hoti ārammaṇato”tiādinā pītiṭṭhāne sukhādipadāni",
  "tika-vin01t2:923_3": "pakkhipitvā “sukhasahagatāni tīṇi jhānāni cattāri vā jhānāni samāpajjatī”tiādinā",
  "tika-vin01t2:923_4": "atthaṃ viññātuṃ. Tenāha “tiṇṇaṃ jhānānaṃ vasenā”tiādi. Vedanādayoti ādi-saddena saññā",
  "tika-vin01t2:923_5": "gahitā. Tenāha “dve khandhā”ti. Vipassanābhūmidassanatthanti pakiṇṇakasaṅkhārasammasanavasena",
  "tika-vin01t2:923_6": "vipassanāya bhūmidassanatthaṃ “sukhanti dve sukhānī”tiādi vuttaṃ samathe kāyikasukhābhāvato.",
  "tika-vin01t2:923_7": "Soti so passambhanapariyāyena vutto nirodho. “Imassa hi bhikkhuno apariggahitakāle”tiādinā",
  "tika-vin01t2:923_8": "vitthārato kāyasaṅkhāre vutto, tasmā tattha vuttanayeneva veditabbo. Tattha kāyasaṅkhāravasena",
  "tika-vin01t2:923_9": "āgato, idha cittasaṅkhāravasenāti ayameva viseso.",
  "tika-vin01t2:924_0": "Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ,",
  "tika-vin01t2:924_1": "taṃ dassetuṃ “apicā”tiādi vuttaṃ. Tattha pītipadeti “pītippaṭisaṃvedī”tiādinā desitakoṭṭhāse.",
  "tika-vin01t2:924_2": "Pītisīsena vedanā vuttāti pītiapadesena taṃsampayuttā vedanā vuttā, na pītīti adhippāyo.",
  "tika-vin01t2:924_3": "Tattha kāraṇaṃ heṭṭhā vuttameva. Dvīsu cittasaṅkhārapadesūti “cittasaṅkhārappaṭisaṃvedī",
  "tika-vin01t2:924_4": "passambhayaṃ cittasaṅkhāra”nti cittasaṅkhārapaṭisaṃyuttesu dvīsu padesu. “Viññāṇapaccayā",
  "tika-vin01t2:924_5": "nāmarūpa”nti vacanato cittena paṭibaddhāti cittapaṭibaddhā. Tato eva kāmaṃ cittena",
  "tika-vin01t2:924_6": "saṅkharīyantīti cittasaṅkhārā, saññāvedanādayo, idha pana upalakkhaṇamattaṃ, saññāvedanāva",
  "tika-vin01t2:924_7": "adhippetāti āha “saññāsampayuttā vedanā”ti.",
  "tika-vin01t2:925_0": "Cittappaṭisaṃvedīti ettha dvīhākārehi cittapaṭisaṃviditā hoti ārammaṇato asammohato",
  "tika-vin01t2:925_1": "ca. Kathaṃ ārammaṇato? Cattāri jhānāni samāpajjati, tassa samāpattikkhaṇe jhānapaṭilābhenātiādinā",
  "tika-vin01t2:925_2": "vuttanayānusārena sabbaṃ suviññeyyanti āha – “catunnaṃ jhānānaṃ vasena cittapaṭisaṃviditā",
  "tika-vin01t2:925_3": "veditabbā”ti. Cittaṃ modentoti jhānasampayuttaṃ cittaṃ sampayuttāya pītiyā modayamāno,",
  "tika-vin01t2:925_4": "taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyāmodayamāno.",
  "tika-vin01t2:925_5": "Pamodentotiādīni padāni tasseva vevacanāni pītipariyāyabhāvato.",
  "tika-vin01t2:926_0": "Sampayuttāya pītiyā cittaṃ āmodetīti jhānacittasampayuttāya pītisambojjhaṅgabhūtāya",
  "tika-vin01t2:926_1": "odagyalakkhaṇāya jhānapītiyā tameva jhānacittaṃ sahajātādipaccayavasena ceva jhānapaccayavasena",
  "tika-vin01t2:926_2": "ca paribrūhento haṭṭhappahaṭṭhākāraṃ pāpento āmodeti pamodeti ca. Ārammaṇaṃ katvāti",
  "tika-vin01t2:926_3": "uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanācittaṃ tāya eva",
  "tika-vin01t2:926_4": "ārammaṇabhūtāya pītiyā yogāvacaro haṭṭhappahaṭṭhākāraṃ pāpento “āmodeti pamodetī”ti vuccati.",
  "tika-vin01t2:927_0": "Samaṃ ṭhapentoti yathā īsakampi līnapakkhaṃ uddhaccapakkhañca anupaggamma anonataṃ",
  "tika-vin01t2:927_1": "anunnataṃ yathā indriyānaṃ samattapaṭipattiyā avisamaṃ, samādhissa vā ukkaṃsagamanena",
  "tika-vin01t2:927_2": "āneñjappattiyā sammadeva ṭhitaṃ hoti, evaṃ appanāvasena ṭhapento. Lakkhaṇappaṭivedhenāti",
  "tika-vin01t2:927_3": "aniccādikassa lakkhaṇassa paṭi paṭi vijjhanena khaṇe khaṇe avabodhena. Khaṇikacittekaggatāti",
  "tika-vin01t2:927_4": "khaṇamattaṭṭhitiko samādhi. Sopi hi ārammaṇe nirantaraṃ ekākārena pavattamāno paṭipakkhena",
  "tika-vin01t2:927_5": "anabhibhūto appito viya cittaṃ niccalaṃ ṭhapeti. Tena vuttaṃ “evaṃ uppannāyā”tiādi.",
  "tika-vin01t2:928_0": "Mocentoti vikkhambhanavimuttivasena vivecento visuṃ karonto, nīvaraṇāni pajahantoti",
  "tika-vin01t2:928_1": "attho. Vipassanākkhaṇeti bhaṅgānupassanākkhaṇe. Bhaṅgo hi nāma aniccatāya paramā",
  "tika-vin01t2:928_2": "koṭi, tasmā tāya bhaṅgānupassako yogāvacaro cittamukhena sabbaṃ saṅkhāragataṃ aniccato",
  "tika-vin01t2:928_3": "passati, no niccato, aniccassa dukkhattā dukkhassa ca anattattā tadeva dukkhato anupassati,",
  "tika-vin01t2:928_4": "no sukhato, anattato anupassati, no attato. Yasmā pana yaṃ aniccaṃ dukkhaṃ anattā,",
  "tika-vin01t2:928_5": "na taṃ abhinanditabbaṃ, yañca na abhinanditabbaṃ, na taṃ rañjitabbaṃ, tasmā bhaṅgadassanānusārena",
  "tika-vin01t2:928_6": "“aniccaṃ dukkhaṃ anattā”ti saṅkhāragate diṭṭhe tasmiṃ nibbindati, no nandati, virajjati,",
  "tika-vin01t2:928_7": "no rajjati, so evaṃ nibbindanto virajjanto lokiyeneva tāva ñāṇena rāgaṃ nirodheti",
  "tika-vin01t2:928_8": "no samudeti, nāssa samudayaṃ karotīti attho. Atha vā so evaṃ viratto yathā diṭṭhaṃ",
  "tika-vin01t2:928_9": "saṅkhāragataṃ, taṃ tathā diṭṭhaṃ attano ñāṇena nirodheti no samudeti, nirodhamevassa",
  "tika-vin01t2:928_10": "manasi karoti, no samudayanti attho, so evaṃ paṭipanno paṭinissajjati, no ādiyatīti",
  "tika-vin01t2:928_11": "vuttaṃ hoti. Ayañhi aniccādianupassanā saddhiṃ khandhābhisaṅkhārehi kilesānaṃ pariccajanato",
  "tika-vin01t2:928_12": "saṅkhatadosadassanena tabbiparīte nibbāne tanninnatāya pakkhandanato ca pariccāgapaṭinissaggo",
  "tika-vin01t2:928_13": "ceva pakkhandanapaṭinissaggo cāti vuccati. Tasmā tāya samannāgato yogāvacaro vuttanayena",
  "tika-vin01t2:928_14": "kilese ca pariccajati, nibbāne ca pakkhandati. Tena vuttaṃ “so vipassanākkhaṇe aniccānupassanāya",
  "tika-vin01t2:928_15": "niccasaññāto cittaṃ mocento vimocento…pe… paṭinissaggānupassanāya ādānato cittaṃ",
  "tika-vin01t2:928_16": "mocento vimocento assasati ceva passasati cā”ti.",
  "tika-vin01t2:929_0": "Tattha aniccassa, aniccanti vā anupassanā aniccānupassanā. Tebhūmakadhammānaṃ aniccataṃ",
  "tika-vin01t2:929_1": "gahetvā pavattāya vipassanāya etaṃ nāmaṃ. Niccasaññātoti saṅkhatadhamme “niccā sassatā”ti",
  "tika-vin01t2:929_2": "pavattāya micchāsaññāya. Saññāsīsena cittadiṭṭhīnampi gahaṇaṃ daṭṭhabbaṃ. Esa nayo",
  "tika-vin01t2:929_3": "sukhasaññādīsupi. Nibbidānupassanāyāti saṅkhāresu nibbindanākārena pavattāya anupassanāya.",
  "tika-vin01t2:929_4": "Nanditoti sappītikataṇhāto. Virāgānupassanāyāti tathā virajjanākārena pavattāya anupassanāya.",
  "tika-vin01t2:929_5": "Tena vuttaṃ “rāgato mocento”ti. Nirodhānupassanāyāti saṅkhārānaṃ nirodhassa anupassanāya.",
  "tika-vin01t2:929_6": "Yathā saṅkhārā nirujjhantiyeva āyatiṃ punabbhavavasena nuppajjanti, evaṃ vā anupassanā",
  "tika-vin01t2:929_7": "nirodhānupassanā. Muñcitukamyatā hi ayaṃ balappattā. Tenāha “samudayato mocento”ti.",
  "tika-vin01t2:929_8": "Paṭinissajjanākārena pavattā anupassanā paṭinissaggānupassanā. Ādānatoti niccādivasena",
  "tika-vin01t2:929_9": "gahaṇato, paṭisandhiggahaṇato vāti evamettha attho daṭṭhabbo.",
  "tika-vin01t2:930_0": "Aniccanti anupassī, aniccassa vā anupassanasīlo aniccānupassīti ettha kiṃ pana taṃ",
  "tika-vin01t2:930_1": "aniccaṃ, kathaṃ vā aniccaṃ, kā vā aniccānupassanā, kassa vā aniccānupassanāti catukkaṃ",
  "tika-vin01t2:930_2": "vibhāvetabbanti taṃ dassento “aniccaṃ veditabba”ntiādimāha. Tattha niccaṃ nāma dhuvaṃ",
  "tika-vin01t2:930_3": "sassataṃ yathā taṃ nibbānaṃ, na niccanti aniccaṃ, udayabbayavantaṃ, atthato saṅkhatā",
  "tika-vin01t2:930_4": "dhammāti āha aniccanti pañcakkhandhā. Kasmā? Uppādavayaññathattabhāvāti, uppādavayaññathattasabbhāvāti",
  "tika-vin01t2:930_5": "attho. Tattha saṅkhatadhammānaṃ hetupaccayehi uppajjanaṃ ahutvā sambhavo attalābho",
  "tika-vin01t2:930_6": "uppādo, uppannānaṃ tesaṃ khaṇanirodho vināso vayo, jarāya aññathābhāvo aññathattaṃ.",
  "tika-vin01t2:930_7": "Yathā hi uppādāvatthāya bhinnāya bhaṅgāvatthāyaṃ vatthubhedo natthi, evaṃ ṭhitisaṅkhātāyaṃ",
  "tika-vin01t2:930_8": "bhaṅgābhimukhāvatthāyampi vatthubhedo natthi. Yattha jarāvohāro, tasmā ekassapi dhammassa",
  "tika-vin01t2:930_9": "jarā yujjati, yā khaṇikajarāti vuccati. Ekaṃsena ca uppādabhaṅgāvatthāsu vatthuno",
  "tika-vin01t2:930_10": "abhedo icchitabbo, aññathā “añño uppajjati, añño bhijjatī”ti āpajjeyya. Tayidaṃ khaṇikajaraṃ",
  "tika-vin01t2:930_11": "sandhāyāha “aññathatta”nti.",
  "tika-vin01t2:931_0": "Yassa lakkhaṇattayassa bhāvā khandhesu aniccasamaññā, tasmiṃ lakkhaṇattaye aniccatā",
  "tika-vin01t2:931_1": "samaññāti “aniccatāti tesaṃyeva uppādavayaññathatta”nti vatvā visesato dhammānaṃ",
  "tika-vin01t2:931_2": "khaṇikanirodhe aniccatāvohāroti dassento “hutvā abhāvo vā”tiādimāha. Tattha uppādapubbakattā",
  "tika-vin01t2:931_3": "abhāvassa hutvā-gahaṇaṃ. Tena pākaṭabhāvapubbakattaṃ vināsabhāvassa dasseti. Tenevākārenāti",
  "tika-vin01t2:931_4": "nibbattanākārena. Khaṇabhaṅgenāti khaṇikanirodhena. Tassā aniccatāyāti khaṇikabhaṅgasaṅkhātāya",
  "tika-vin01t2:931_5": "aniccatāya. Tāya anupassanāyāti yathāvuttāya aniccānupassanāya. Samannāgatoti samaṅgibhūto yogāvacaro.",
  "tika-vin01t2:932_0": "Khayoti saṅkhārānaṃ vināso. Virajjanaṃ tesaṃyeva vilujjanaṃ virāgo, khayo eva virāgo",
  "tika-vin01t2:932_1": "khayavirāgo, khaṇikanirodho. Accantamettha etasmiṃ adhigate saṅkhārā virajjanti nirujjhantīti",
  "tika-vin01t2:932_2": "accantavirāgo, nibbānaṃ. Tenāha “khayavirāgoti saṅkhārānaṃ khaṇabhaṅgo. Accantavirāgoti",
  "tika-vin01t2:932_3": "nibbāna”nti. Tadubhayadassanavasena pavattāti khayavirāgānupassanāvasena vipassanāya,",
  "tika-vin01t2:932_4": "accantavirāgānupassanāvasena maggassa pavatti yojetabbā. Ārammaṇato vā vipassanāya",
  "tika-vin01t2:932_5": "khayavirāgānupassanāvasena pavatti, tanninnabhāvato accantavirāgānupassanāvasena,",
  "tika-vin01t2:932_6": "maggassa pana asammohato khayavirāgānupassanāvasena, ārammaṇato accantavirāgānupassanāvasena",
  "tika-vin01t2:932_7": "pavatti veditabbā. Eseva nayoti iminā yasmā virāgānupassīpade vuttanayānusārena “dve",
  "tika-vin01t2:932_8": "nirodhā khayanirodho ca accantanirodho cā”ti evamādiatthavaṇṇanaṃ atidissati, tasmā",
  "tika-vin01t2:932_9": "virāgaṭṭhāne nirodhapadaṃ pakkhipitvā “khayo saṅkhārānaṃ vināso”tiādinā idha vuttanayena",
  "tika-vin01t2:932_10": "tassa atthavaṇṇanā veditabbā.",
  "tika-vin01t2:933_0": "Paṭinissajjanaṃ pahātabbassa tadaṅgavasena vā samucchedavasena vā pariccajanaṃ pariccāgapaṭinissaggo.",
  "tika-vin01t2:933_1": "Tathā sabbupadhīnaṃ paṭinissaggabhūte visaṅkhāre attano nissajjanaṃ tanninnatāya",
  "tika-vin01t2:933_2": "vā tadārammaṇatāya vā tattha pakkhandanaṃ pakkhandanapaṭinissaggo. Tadaṅgavasenāti",
  "tika-vin01t2:933_3": "ettha aniccānupassanā tāva tadaṅgappahānavasena niccasaññaṃ pariccajati, pariccajantī",
  "tika-vin01t2:933_4": "ca tassā tathā appavattiyaṃ ye “nicca”nti gahaṇavasena kilesā tammūlakā ca abhisaṅkhārā",
  "tika-vin01t2:933_5": "tadubhayamūlakā ca vipākakkhandhā anāgate uppajjeyyuṃ, te sabbepi appavattikaraṇavasena",
  "tika-vin01t2:933_6": "pariccajati, tathā dukkhasaññādayo. Tenāha – “vipassanā hi tadaṅgavasena saddhiṃ",
  "tika-vin01t2:933_7": "khandhābhisaṅkhārehi kilese pariccajatī”ti. Saṅkhatadosadassanenāti saṅkhate tebhūmakasaṅkhāragate",
  "tika-vin01t2:933_8": "aniccatādidosadassanena. Niccādibhāvena tabbiparīte. Tanninnatāyāti tadadhimuttatāya.",
  "tika-vin01t2:933_9": "Pakkhandatīti anupavisati anupavisantaṃ viya hoti. Saddhiṃ khandhābhisaṅkhārehi kilese",
  "tika-vin01t2:933_10": "pariccajatīti maggena kilesesu pariccattesu avipākadhammatāpādanena abhisaṅkhārā",
  "tika-vin01t2:933_11": "tammūlakā ca khandhā anuppattirahabhāvena pariccattā nāma hontīti sabbepi te maggo",
  "tika-vin01t2:933_12": "pariccajatīti vuttaṃ. Ubhayanti vipassanāñāṇaṃ maggañāṇañca. Maggañāṇampi hi gotrabhuñāṇassa",
  "tika-vin01t2:933_13": "anu pacchā nibbānadassanato anupassanāti vuccati.",
  "tika-vin01t2:934_0": "Idañca catutthacatukkaṃ suddhavipassanāvaseneva vuttaṃ, purimāni pana tīṇi samathavipassanāvasena.",
  "tika-vin01t2:934_1": "Evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā.",
  "tika-vin01t2:934_2": "Evaṃ soḷasavatthuvasena ca ayaṃ ānāpānassati bhāvitā mahapphalā hoti mahānisaṃsāti",
  "tika-vin01t2:934_3": "veditabbā. “Evaṃ bhāvito kho, bhikkhave, ānāpānassatisamādhī”tiādinā pana santabhāvādivasena",
  "tika-vin01t2:934_4": "mahānisaṃsatā dassitā. Vitakkupacchedasamatthatāyapi cassa mahānisaṃsatā daṭṭhabbā.",
  "tika-vin01t2:934_5": "Ayañhi santapaṇītaasecanakasukhavihārattā samādhiantarāyakarānaṃ vitakkānaṃ vasena",
  "tika-vin01t2:934_6": "ito cito ca cittassa vidhāvanaṃ upacchinditvā ānāpānārammaṇābhimukhameva cittaṃ karoti.",
  "tika-vin01t2:934_7": "Teneva vuttaṃ – “ānāpānassati bhāvetabbā vitakkupacchedāyā”ti. Vijjāvimuttipāripūriyā",
  "tika-vin01t2:934_8": "mūlabhāvenapi cassā mahānisaṃsatā veditabbā. Vuttañhetaṃ bhagavatā –",
  "tika-vin01t2:935_0": "“Ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro",
  "tika-vin01t2:935_1": "satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā",
  "tika-vin01t2:935_2": "bahulīkatā vijjāvimuttiṃ paripūrentī”ti.",
  "tika-vin01t2:936": "Apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā. Vuttañhetaṃ bhagavatā –",
  "tika-vin01t2:937": "“Evaṃ bhāvitāya, rāhula, ānāpānassatiyā evaṃ bahulīkatāya yepi te carimakā assāsapassāsā, tepi viditāva nirujjhanti, no aviditā”ti.",
  "tika-vin01t2:938_0": "Tattha nirodhavasena tayo carimakā bhavacarimakā jhānacarimakā cuticarimakāti. Bhavesu",
  "tika-vin01t2:938_1": "hi kāmabhave assāsapassāsā pavattanti, rūpārūpabhavesu na pavattanti, tasmā te bhavacarimakā.",
  "tika-vin01t2:938_2": "Jhānesu purime jhānattaye pavattanti, catutthe nappavattanti, tasmā te jhānacarimakā.",
  "tika-vin01t2:938_3": "Ye pana cuticittassa purato soḷasamena cittena saddhiṃ uppajjitvā cuticittena saha",
  "tika-vin01t2:938_4": "nirujjhanti, ime cuticarimakā nāma. Ime idha carimakāti adhippetā.",
  "tika-vin01t2:939_0": "Ime kira imaṃ kammaṭṭhānamanuyuttassa bhikkhuno pākaṭā honti ānāpānārammaṇassa suṭṭhu",
  "tika-vin01t2:939_1": "pariggahitattā. Cuticittassa hi purato soḷasamacittassa uppādakkhaṇe uppādaṃ āvajjayato",
  "tika-vin01t2:939_2": "uppādopi nesaṃ pākaṭo hoti, ṭhitiṃ āvajjayato ṭhitipi nesaṃ pākaṭā hoti, bhaṅgaṃ",
  "tika-vin01t2:939_3": "āvajjayato bhaṅgopi nesaṃ pākaṭo hoti. Ito aññaṃ kammaṭṭhānaṃ bhāvetvā arahattappattassa",
  "tika-vin01t2:939_4": "bhikkhuno hi āyuantaraṃ paricchinnaṃ vā hoti aparicchinnaṃ vā, imaṃ pana soḷasavatthukaṃ",
  "tika-vin01t2:939_5": "ānāpānassatiṃ bhāvetvā arahattappattassa āyuantaraṃ paricchinnameva hoti. So “ettakaṃ",
  "tika-vin01t2:939_6": "dāni me āyusaṅkhārā pavattissanti, na ito para”nti ñatvā attano dhammatāya eva sarīrapaṭijaggananivāsanapārupanādīni",
  "tika-vin01t2:939_7": "sabbakiccāni katvā akkhīni nimīleti koṭapabbatavihāravāsitissatthero viya, mahākarañjiyavihāravāsimahātissatthero",
  "tika-vin01t2:939_8": "viya, devaputtaraṭṭhe piṇḍapātikatthero viya, cittalapabbatavihāravāsino dvebhātikattherā viya ca.",
  "tika-vin01t2:940_0": "Tatridaṃ ekavatthuparidīpanaṃ – dvebhātikattherānaṃ kireko puṇṇamuposathadivase pātimokkhaṃ",
  "tika-vin01t2:940_1": "osāretvā bhikkhusaṅghaparivuto attano vasanaṭṭhānaṃ gantvā caṅkame ṭhito juṇhapakkhe",
  "tika-vin01t2:940_2": "padosavelāyaṃ candālokena samantato āsiñcamānakhīradhāraṃ viya gaganatalaṃ rajatapaṭṭasadisaṃ",
  "tika-vin01t2:940_3": "vālikāsanthatañca bhūmibhāgaṃ disvā “ramaṇīyo vatāyaṃ kālo, deso ca mama ajjhāsayasadiso,",
  "tika-vin01t2:940_4": "kīva ciraṃ nu kho ayaṃ dukkhabhāro vahitabbo”ti attano āyusaṅkhāre upadhāretvā bhikkhusaṅghaṃ",
  "tika-vin01t2:940_5": "āha – “tumhehi kathaṃ parinibbāyantā bhikkhū diṭṭhapubbā”ti. Tatra keci āhaṃsu –",
  "tika-vin01t2:940_6": "“amhehi āsane nisinnakāva parinibbāyantā diṭṭhapubbā”ti. Keci “amhehi ākāse pallaṅkaṃ",
  "tika-vin01t2:940_7": "ābhujitvā nisinnakā”ti. Thero āha – “ahaṃ dāni vo caṅkamantameva parinibbāyamānaṃ",
  "tika-vin01t2:940_8": "dassayissāmī”ti. Tato caṅkame tiriyaṃ lekhaṃ katvā “ahaṃ ito caṅkamakoṭito parakoṭiṃ",
  "tika-vin01t2:940_9": "gantvā nivattamāno imaṃ lekhaṃ patvā parinibbāyissāmī”ti vatvā caṅkamaṃ oruyha parabhāgaṃ",
  "tika-vin01t2:940_10": "gantvā nivattamāno ekena pādena lekhaṃ akkantakkhaṇeyeva parinibbāyīti.",
  "tika-vin01t2:941": "Ānāpānassatisamādhikathāvaṇṇanā niṭṭhitā.",
  "tika-vin01t2:942": "Paṭhamapaññattikathāvaṇṇanā",
  "tika-vin01t2:943_0": "167. Yadipi ariyā neva attanāva attānaṃ jīvitā voropesuṃ, nāññamaññampi jīvitā voropesuṃ,",
  "tika-vin01t2:943_1": "nāpi migalaṇḍikaṃ samaṇakuttakaṃ upasaṅkamitvā samādapesuṃ, tathāpi yathāvuttehi",
  "tika-vin01t2:943_2": "tīhi pakārehi matānaṃ antare ariyānampi sabbhāvato “ariyapuggalamissakattā”ti vuttaṃ.",
  "tika-vin01t2:943_3": "Na hi ariyā pāṇātipātaṃ kariṃsu na samādapesuṃ, nāpi samanuññā ahesuṃ. Atha vā puthujjanakāle",
  "tika-vin01t2:943_4": "attanāva attānaṃ ghātetvā maraṇasamaye vipassanaṃ vaḍḍhetvā ariyamaggaṃ paṭilabhitvā",
  "tika-vin01t2:943_5": "matānampi ariyānaṃ sabbhāvato imināva nayena attanāva attānaṃ jīvitā voropanassa",
  "tika-vin01t2:943_6": "ariyānampi sabbhāvato ariyapuggalamissakattā “moghapurisā”ti na vuttaṃ. “Te bhikkhū”ti",
  "tika-vin01t2:943_7": "vuttanti “kathañhi nāma te, bhikkhave, bhikkhū attanāpi attānaṃ jīvitā voropessantī”ti",
  "tika-vin01t2:943_8": "ettha “moghapurisā”ti avatvā “te bhikkhū”ti vuttaṃ.",
  "tika-vin01t2:944": "Anupaññattikathāvaṇṇanā",
  "tika-vin01t2:945_0": "168. Itthīsu paṭibaddhacittatā nāma chandarāgena sārattatā sāpekkhabhāvoti āha “sārattā",
  "tika-vin01t2:945_1": "apekkhavanto”ti. Maraṇassa guṇakittanaṃ jīvite ādīnavadassanapubbaṅgamanti āha “jīvite",
  "tika-vin01t2:945_2": "ādīnavaṃ dassetvā”ti. “Kiṃ tuyhiminā pāpakena dujjīvitenā”ti idaṃ jīvite ādīnavadassanaṃ.",
  "tika-vin01t2:945_3": "“Mataṃ te jīvitā seyyo”tiādi pana maraṇaguṇakittananti daṭṭhabbaṃ. Lobhādīnaṃ ativiya",
  "tika-vin01t2:945_4": "ussannattā anupaparikkhitvā kataṃ sāhasikakammaṃ kibbisanti vuccatīti āha – “kibbisaṃ",
  "tika-vin01t2:945_5": "sāhasikakammaṃ lobhādikilesussada”nti. Kasmā idaṃ vuccatīti chabbaggiyānaṃyevedaṃ",
  "tika-vin01t2:945_6": "vacanaṃ. Mata-saddo “gata”ntiādīsu viya bhāvavacanoti āha “tava maraṇa”nti. Katakāloti",
  "tika-vin01t2:945_7": "katamaraṇakālo. Atha vā kāloti maraṇassetaṃ adhivacanaṃ, tasmā katakāloti katamaraṇoti",
  "tika-vin01t2:945_8": "attho. Tenevāha “kālaṃ katvā, maritvā”ti. Divi bhavā dibbāti āha “devaloke uppannehī”ti.",
  "tika-vin01t2:945_9": "Samappitoti yutto. Samaṅgībhūtoti sammadeva ekībhāvaṃ gato.",
  "tika-vin01t2:946": "Padabhājanīyavaṇṇanā",
  "tika-vin01t2:947_0": "172. Ussukkavacananti pubbakālakiriyāvacanaṃ. Ayañhi samānakattukesu pubbāparakālakiriyāvacanesu",
  "tika-vin01t2:947_1": "pubbakālakiriyāvacanassa niruttivohāro. Sañciccāti imassa padassa “jānitvā sañjānitvā",
  "tika-vin01t2:947_2": "cecca abhivitaritvā”ti evaṃ pubbakālakiriyāvasena byañjanānurūpaṃ katvā padabhājane",
  "tika-vin01t2:947_3": "vattabbe tathā avatvā “jānanto sañjānanto”ti puggalādhiṭṭhānaṃ katvā “cecca abhivitaritvā",
  "tika-vin01t2:947_4": "vītikkamo”ti jīvitā voropanassa ca tadatthavasena niddiṭṭhattā vuttaṃ “byañjane ādaraṃ",
  "tika-vin01t2:947_5": "akatvā”ti. “Jānanto”ti avisesena vuttepi “sañcicca manussaviggahaṃ jīvitā voropeyyā”ti",
  "tika-vin01t2:947_6": "vuttattā pāṇavisayamettha jānananti āha “pāṇoti jānanto”ti, satto ayanti jānantoti",
  "tika-vin01t2:947_7": "attho. Pāṇoti hi vohārato satto, paramatthato jīvitindriyaṃ vuccati. “Manussaviggahoti",
  "tika-vin01t2:947_8": "jānanto”ti avatvā “pāṇoti jānanto”ti vacanaṃ “manusso aya”nti ajānitvā kevalaṃ sattasaññāya",
  "tika-vin01t2:947_9": "ghātentassapi pārājikabhāvadassanatthaṃ vuttaṃ. Teneva eḷakacatukke eḷakasaññāya",
  "tika-vin01t2:947_10": "manussapāṇaṃ vadhantassa pārājikāpatti dassitā. Tasmā “manussaviggaho”ti avatvā “pāṇoti",
  "tika-vin01t2:947_11": "jānanto”ti avisesena vuttaṃ.",
  "tika-vin01t2:948_0": "Sañjānantoti ettha saha-saddena samānattho saṃ-saddoti āha – “teneva pāṇajānanākārena",
  "tika-vin01t2:948_1": "saddhiṃ jānanto”ti, teneva pāṇajānanākārena saddhiṃ jīvitā voropemīti jānantoti attho.",
  "tika-vin01t2:948_2": "Yadipi ekasseva cittassa ubhayārammaṇabhāvāsambhavato pāṇoti jānanena saddhiṃ jīvitā",
  "tika-vin01t2:948_3": "voropemīti jānanaṃ ekakkhaṇe na sambhavati, pāṇotisaññaṃ pana avijahitvā māremīti",
  "tika-vin01t2:948_4": "jānanaṃ sandhāya “teneva…pe… saddhiṃ jānanto”ti vuttaṃ. Tasmā saddhinti avijahitvāti",
  "tika-vin01t2:948_5": "vuttaṃ hoti. Keci pana “ñātapariññāya diṭṭhasabhāvesu dhammesu tīraṇapariññāya tilakkhaṇaṃ",
  "tika-vin01t2:948_6": "āropetvā ‘rūpaṃ anicca’ntiādinā sabhāvena saddhiṃ ekakkhaṇe aniccādilakkhaṇajānanaṃ",
  "tika-vin01t2:948_7": "viya ‘imaṃ pāṇaṃ māremī’ti attano kiriyāya saddhiṃyeva jānātī”ti vadanti. Apare pana",
  "tika-vin01t2:948_8": "ācariyā tatthāpi evaṃ na kathenti.",
  "tika-vin01t2:949_0": "Vadhakacetanāvasena cetetvāti “imaṃ māremī”ti vadhakacetanāya cintetvā. Pakappetvāti",
  "tika-vin01t2:949_1": "“vadhāmi na”nti evaṃ cittena paricchinditvā. Abhivitaritvāti sanniṭṭhānaṃ katvā.",
  "tika-vin01t2:949_2": "Tenevāha “nirāsaṅkacittaṃ pesetvā”ti. Upakkamavasenāti sāhatthikādiupakkamavasena.",
  "tika-vin01t2:949_3": "Evaṃ pavattassāti evaṃ yathāvuttavidhinā pavattassa. Kiñcāpi “sañciccā”ti imassa",
  "tika-vin01t2:949_4": "vippakatavacanattā “jīvitā voropeyyā”ti imināva aparakālakiriyāvacanena sabbathā",
  "tika-vin01t2:949_5": "pariniṭṭhitavītikkamo vutto, tathāpi “sañciccā”ti iminā vuccamānaṃ apariyositavītikkamampi",
  "tika-vin01t2:949_6": "avasānaṃ pāpetvā dassetuṃ “vītikkamo”ti padabhājanaṃ vuttaṃ. Tenevāha “ayaṃ sañciccasaddassa",
  "tika-vin01t2:949_7": "sikhāppatto atthoti vuttaṃ hotī”ti.",
  "tika-vin01t2:950_0": "Ādito paṭṭhāyāti paṭisandhiviññāṇena saddhiṃ uppannakalalarūpato paṭṭhāya. Sayanti",
  "tika-vin01t2:950_1": "etthāti seyyā, mātukucchisaṅkhāto gabbho seyyā etesanti gabbhaseyyakā, aṇḍajā jalābujā",
  "tika-vin01t2:950_2": "ca. Tesaṃ gabbhaseyyakānaṃ vasena sabbasukhumattabhāvadassanatthaṃ “yaṃ mātukucchismi”ntiādi",
  "tika-vin01t2:950_3": "vuttaṃ, na pārājikavatthuniyamanatthaṃ. Opapātikasaṃsedajāpi hi manussā pārājikavatthumeva.",
  "tika-vin01t2:950_4": "Na cevimaṃ sabbapaṭhamaṃ manussaviggahaṃ jīvitā voropetuṃ sakkā. Paṭisandhicittena",
  "tika-vin01t2:950_5": "hi saddhiṃ tiṃsa kammajarūpāni nibbattanti, tesu pana ṭhitesuyeva soḷasa bhavaṅgacittāni",
  "tika-vin01t2:950_6": "uppajjitvā nirujjhanti. Etasmiṃ antare gahitapaṭisandhikassa dārakassa vā mātuyā",
  "tika-vin01t2:950_7": "vā panassa antarāyo natthi. Ayañhi maraṇassa anokāso nāma. Ekasmiñhi soḷasacittakkhaṇe",
  "tika-vin01t2:950_8": "kāle dārakassa maraṇaṃ natthi tadā cuticittassa asambhavato, mātuyāpi tattakaṃ kālaṃ",
  "tika-vin01t2:950_9": "anatikkamitvā tadanantareyeva cavanadhammāya gabbhaggahaṇasseva asambhavato. Cittaggahaṇeneva",
  "tika-vin01t2:950_10": "avinābhāvato sesaarūpadhammānampi gahitattā rūpakāyupatthambhitasseva ca nāmakāyassa",
  "tika-vin01t2:950_11": "pañcavokāre pavattisabbhāvato vuttaṃ “sakalāpi pañcavokārapaṭisandhi dassitā hotī”ti.",
  "tika-vin01t2:950_12": "Tattha sakalāpi pañcavokārapaṭisandhīti paripuṇṇā anūnā rūpādipañcakkhandhānaṃ paṭisandhīti",
  "tika-vin01t2:950_13": "evamattho gahetabbo, na pana sakalāpi pañcavokārabhave paṭisandhīti. Tenevāha “tasmā",
  "tika-vin01t2:950_14": "tañca paṭhamaṃ cittaṃ…pe… kalalarūpanti ayaṃ sabbapaṭhamo manussaviggaho”ti. “Tadahujātassa",
  "tika-vin01t2:950_15": "eḷakassa lomaṃ jātiuṇṇā”ti keci. “Himavantappadese jātimantaeḷakalomaṃ jātiuṇṇā”ti",
  "tika-vin01t2:950_16": "apare. Sukhumajātilomā eva kira keci eḷakā himavante vijjanti. “Gabbhaṃ phāletvā",
  "tika-vin01t2:950_17": "gahitaeḷakalomaṃ jātiuṇṇā”ti aññe.",
  "tika-vin01t2:951_0": "Ekena aṃsunāti khuddakabhāṇakānaṃ matena vuttaṃ. Tathā hi “gabbhaseyyakasattānaṃ",
  "tika-vin01t2:951_1": "paṭisandhikkhaṇe pañcakkhandhā apacchā apure ekato pātubhavanti. Tasmiṃ khaṇe pātubhūtā",
  "tika-vin01t2:951_2": "kalalasaṅkhātā rūpasantati parittā hoti khuddakamakkhikāya ekavāyāmena pātabbamattā”ti",
  "tika-vin01t2:951_3": "vatvā puna “atibahuṃ etaṃ, saṇhasūciyā tele pakkhipitvā ukkhittāya paggharitvā agge",
  "tika-vin01t2:951_4": "ṭhitabindumatta”nti vuttaṃ. Tampi paṭikkhipitvā “ekakese telato uddharitvā gahite",
  "tika-vin01t2:951_5": "tassa paggharitvā agge ṭhitabindumatta”nti vuttaṃ. Tampi paṭikkhipitvā “imasmiṃ janapade",
  "tika-vin01t2:951_6": "manussānaṃ kese aṭṭhadhā phālite tato ekakoṭṭhāsappamāṇo uttarakurukānaṃ keso, tassa",
  "tika-vin01t2:951_7": "pasannatilatelato uddhaṭassa agge ṭhitabindumatta”nti vuttaṃ. Tampi paṭikkhipitvā",
  "tika-vin01t2:951_8": "“jātiuṇṇā nāma sukhumā, tassā ekaaṃsuno pasannatilatele pakkhipitvā uddhaṭassa paggharitvā",
  "tika-vin01t2:951_9": "agge ṭhitabindumatta”nti khuddakabhāṇakehi vuttaṃ. Saṃyuttabhāṇakā pana “tīhi jātiuṇṇaṃsūhi",
  "tika-vin01t2:951_10": "katasuttagge saṇṭhitatelabinduppamāṇaṃ kalalaṃ hotī”ti vadanti. “Accha”nti vuttamatthaṃ",
  "tika-vin01t2:951_11": "pariyāyantarena vibhāveti “vippasanna”nti.",
  "tika-vin01t2:952_0": "Sappimaṇḍoti pasannasappi. Yathāti idaṃ ānetvā etthāpi sambandhitabbaṃ, sappimaṇḍopi",
  "tika-vin01t2:952_1": "vuttabinduppamāṇova idha adhippeto. Evaṃvaṇṇappaṭibhāganti vuttappamāṇasaṇṭhānaparicchinnaṃ.",
  "tika-vin01t2:952_2": "Atha vā evaṃvaṇṇappaṭibhāganti evaṃvaṇṇaṃ evaṃsaṇṭhānañca. Paṭibhajanaṃ vā paṭibhāgo,",
  "tika-vin01t2:952_3": "sadisatābhajanaṃ sadisatāpattīti attho. Evaṃvidho vaṇṇappaṭibhāgo rūpato saṇṭhānato",
  "tika-vin01t2:952_4": "ca sadisatāpatti etassāti evaṃvaṇṇappaṭibhāgaṃ. Kalalanti pavuccatīti bhūtupādārūpasaṅkhāto",
  "tika-vin01t2:952_5": "santānavasena pavattamāno attabhāvo kalalaṃ nāmāti kathīyati. Vīsavassasatāyukassāti",
  "tika-vin01t2:952_6": "nidassanamattaṃ tato ūnādhikāyukamanussānampi sabbhāvato.",
  "tika-vin01t2:953_0": "Kalalakālepīti paṭhamasattāhabbhantare yaṃ santativasena pavattamānaṃ kalalasaṅkhātaṃ",
  "tika-vin01t2:953_1": "attabhāvaṃ jīvitā voropetuṃ sakkā, taṃ sandhāya vadati. Tato vā uddhanti dutiyasattāhādīsu",
  "tika-vin01t2:953_2": "abbudādibhāvappattaṃ sandhāya vuttaṃ. Nanu ca uppannānaṃ dhammānaṃ sarasanirodheneva",
  "tika-vin01t2:953_3": "nirujjhanato antarā upacchedo na sakkā kātuṃ, “tasmā…pe… jīvitindriyaṃ upacchindati",
  "tika-vin01t2:953_4": "uparodhetī”ti kasmā vuttanti āha – “jīvitindriyassa paveṇīghaṭanaṃ…pe… uparodhetīti",
  "tika-vin01t2:953_5": "vuccatī”ti. Kathañcāyamattho viññāyatīti āha “svāyamattho”tiādi.",
  "tika-vin01t2:954_0": "Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi",
  "tika-vin01t2:954_1": "cittacetasikasantāno, so arūpatāya na chedanabhedanādivasena vikopanasamattho, napi",
  "tika-vin01t2:954_2": "vikopanīyo. Atha rūpasantāno, so acetanatāya kaṭṭhakaliṅgarūpamoti na tattha chedanādinā",
  "tika-vin01t2:954_3": "pāṇātipāto labbhati yathā matasarīre. Payogopi pāṇātipātassa yathāvutto paharaṇappahārādiko",
  "tika-vin01t2:954_4": "atītesu vā saṅkhāresu bhaveyya anāgatesu vā paccuppannesu vā, tattha na tāva atītānāgatesu",
  "tika-vin01t2:954_5": "sambhavati tesaṃ abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya",
  "tika-vin01t2:954_6": "vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṃ",
  "tika-vin01t2:954_7": "maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa",
  "tika-vin01t2:954_8": "kiriyāpariyosānakaālānavaṭṭhānato kassa vā pāṇātipātakammabaddhoti?",
  "tika-vin01t2:955_0": "Vuccate – vadhakacetanāsahito saṅkhārānaṃ puñjo sattasaṅkhāto hanti. Tena pavattitavadhappayoganimittaṃ",
  "tika-vin01t2:955_1": "apagatusmāviññāṇajīvitindriyo matavohārappavattinibandhano yathāvuttavadhappayogākaraṇe",
  "tika-vin01t2:955_2": "uppajjanāraho rūpārūpadhammasamūho haññati, kevalo vā cittacetasikasantāno vadhappayogāvisayabhāvepi",
  "tika-vin01t2:955_3": "tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-vin01t2:955_4": "tannibbattivinibandhakavisadisarūpuppattiyā vihate vicchedo hotīti na pāṇātipātassa",
  "tika-vin01t2:955_5": "asambhavo, napi ahetuko pāṇātipāto, na ca payogo nippayojano paccuppannesu saṅkhāresu",
  "tika-vin01t2:955_6": "katappayogavasena tadanantaraṃ uppajjanārahassa saṅkhārakalāpassa tathā anuppattito.",
  "tika-vin01t2:955_7": "Khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa",
  "tika-vin01t2:955_8": "ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātappayogo",
  "tika-vin01t2:955_9": "nirīhakesupi saṅkhāresu sannihitatāmattena upakārakesu attano attano anurūpaphaluppādane",
  "tika-vin01t2:955_10": "niyatesu kāraṇesu kattuvohārasiddhito yathā “padīpo pakāseti, nisākaro candimā”ti.",
  "tika-vin01t2:955_11": "Na ca kevalassa vadhādhippāyasahabhuno cittacetasikakalāpassa pāṇātipāto icchito",
  "tika-vin01t2:955_12": "santānavasena avaṭṭhitasseva paṭijānanato, santānavasena pavattamānānañca padīpādīnaṃ",
  "tika-vin01t2:955_13": "atthakiriyāsiddhi dissatīti attheva pāṇātipātena kammunā baddho. Ayañca vicāro adinnādānādīsupi",
  "tika-vin01t2:955_14": "yathāsambhavaṃ vibhāvetabbo.",
  "tika-vin01t2:956_0": "Voropetuṃ na sakkāti upakkamena voropetuṃ na sakkā. Sattaṭṭhajavanavāramattanti khuddakabhāṇakānaṃ",
  "tika-vin01t2:956_1": "matena vuttaṃ. Saṃyuttabhāṇakā pana “rūpasantati arūpasantatī”ti dve santatiyo vatvā",
  "tika-vin01t2:956_2": "“udakaṃ akkamitvā gatassa yāva tīre akkantaudakalekhā na vippasīdati, addhānato āgatassa",
  "tika-vin01t2:956_3": "yāva kāye usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo",
  "tika-vin01t2:956_4": "na vigacchati, antogabbhe kammaṭṭhānaṃ manasi karitvā divā vātapānaṃ vivaritvā olokentassa",
  "tika-vin01t2:956_5": "yāva akkhīnaṃ phandanabhāvo na vūpasammati, ayaṃ rūpasantati nāma. Dve tayo javanavārā",
  "tika-vin01t2:956_6": "arūpasantati nāmā”ti vatvā “tadubhayampi santatipaccuppannaṃ nāmā”ti vadanti. Majjhimabhāṇakā",
  "tika-vin01t2:956_7": "pana vadanti “ekadvesantativārapariyāpannaṃ santatipaccuppannaṃ. Tattha andhakāre",
  "tika-vin01t2:956_8": "nisīditvā ālokaṭṭhānaṃ gatassa na ca tāva ārammaṇaṃ pākaṭaṃ hoti. Yāva pana taṃ pākaṭaṃ",
  "tika-vin01t2:956_9": "hoti, etthantare pavattā rūpasantati arūpasantati vā ekadvesantativārā nāmāti veditabbā.",
  "tika-vin01t2:956_10": "Ālokaṭṭhāne caritvā ovarakaṃ paviṭṭhassapi na tāva sahasā rūpaṃ pākaṭaṃ hoti. Yāva",
  "tika-vin01t2:956_11": "pana taṃ pākaṭaṃ hoti, etthantare pavattā rūpasantati arūpasantati vā ekadvesantativārā",
  "tika-vin01t2:956_12": "veditabbā. Dūre ṭhatvā pana rajakānaṃ hatthavikāraṃ ghaṇṭibheriākoṭanavikārañca disvāpi",
  "tika-vin01t2:956_13": "na tāva saddaṃ suṇāti. Yāva pana taṃ suṇāti, etasmimpi antare ekadvesantativārā veditabbā”ti.",
  "tika-vin01t2:956_14": "Ettha ca ālokaṭṭhānato ovarakaṃ paviṭṭhassa pageva tattha nisinnassa yāva rūpagataṃ",
  "tika-vin01t2:956_15": "pākaṭaṃ hoti, tattha upaḍḍhavelā avibhūtappāyā, upaḍḍhavelā vibhūtappāyā tadubhayaṃ",
  "tika-vin01t2:956_16": "gahetvā “dvesantativārā”ti vuttaṃ, tayidaṃ na sabbasādhāraṇaṃ, ekaccassa sīghampi",
  "tika-vin01t2:956_17": "pākaṭaṃ hotīti “ekadvesantativārā”ti ekaggahaṇampi kataṃ.",
  "tika-vin01t2:957_0": "Sabhāgasantativasenāti kusalākusalasomanassupekkhādinā sabhāgasantativasena. Iminā",
  "tika-vin01t2:957_1": "arūpasantati dassitā. Sattaṭṭhajavanavāramattanti ca kāmāvacarajavanavaseneva veditabbaṃ,",
  "tika-vin01t2:957_2": "na itarajavanavasena. Na hi te parimitakālā, antarā pavattabhavaṅgādayopi tadantogadhāti",
  "tika-vin01t2:957_3": "daṭṭhabbā. Yāva vā uṇhato āgantvātiādinā pana rūpasantatiṃ dasseti. Andhakāraṃ hotīti",
  "tika-vin01t2:957_4": "andhakāraṃ na vigacchati. Santatipaccuppannañcettha aṭṭhakathāsu āgataṃ, addhāpaccuppannaṃ",
  "tika-vin01t2:957_5": "sutte. Tathā hi bhaddekarattasutte addhāpaccuppannaṃ sandhāya “yo cāvuso mano, ye",
  "tika-vin01t2:957_6": "ca dhammā, ubhayametaṃ paccuppannaṃ, tasmiṃ ce paccuppanne chandarāgapaṭibaddhaṃ",
  "tika-vin01t2:957_7": "hoti viññāṇaṃ, chandarāgapaṭibaddhattā viññāṇassa tadabhinandati, tadabhinandanto",
  "tika-vin01t2:957_8": "paccuppannesu dhammesu saṃhīratī”ti vuttaṃ. Ettha hi manoti sasampayuttaṃ viññāṇamāha.",
  "tika-vin01t2:957_9": "Dhammāti ārammaṇadhammā. Manoti vā manāyatanaṃ. Dhammāti vedanādayo arūpakkhandhā.",
  "tika-vin01t2:957_10": "Ubhayametaṃ paccuppannanti addhāpaccuppannaṃ etaṃ ubhayaṃ hotīti attho. Viññāṇanti",
  "tika-vin01t2:957_11": "nikantiviññāṇaṃ. Tañhi tasmiṃ paccuppanne chandarāgavasena paṭibaddhaṃ hoti. Abhinandatīti",
  "tika-vin01t2:957_12": "taṇhādiṭṭhābhinandanāhi abhinandati. Tathābhūto ca vatthupariññāya abhāvato tesu",
  "tika-vin01t2:957_13": "paccuppannesu dhammesu saṃhīrati, taṇhādiṭṭhīhi ākaḍḍhīyatīti attho. Ettha ca “dvādasāyatanāni",
  "tika-vin01t2:957_14": "ekaṃ paccuppanna”nti āgatattā tattha pavatto chandarāgo addhāpaccuppannārammaṇo,",
  "tika-vin01t2:957_15": "na khaṇapaccuppannārammaṇoti viññāyati.",
  "tika-vin01t2:958_0": "Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṃ.",
  "tika-vin01t2:958_1": "Rūpajīvitindriye hi vikopite itarampi taṃsambandhatāya vinassatīti. Taṃ vuttappakāramevāti",
  "tika-vin01t2:958_2": "taṃ jīvitindriyātipātanavidhānaṃ heṭṭhā vuttappakārameva. Saraseneva patanasabhāvassa",
  "tika-vin01t2:958_3": "antarā eva atīva pātanaṃ atipāto, saṇikaṃ patituṃ adatvā sīghapātananti attho. Atikkamma",
  "tika-vin01t2:958_4": "vā satthādīhi abhibhavitvā pātanaṃ atipāto, pāṇassa atipāto pāṇātipāto. Yāya cetanāya",
  "tika-vin01t2:958_5": "pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā",
  "tika-vin01t2:958_6": "uppajjanamahābhūtā nuppajjissanti, sā tādisappayogasamuṭṭhāpikā vadhakacetanā pāṇātipāto.",
  "tika-vin01t2:958_7": "Tenāha “yāya cetanāyā”tiādi.",
  "tika-vin01t2:959_0": "Paharaṇanti kāyaviññattisahitāya vadhakacetanāya adhippetatthasādhanaṃ. Āṇāpananti",
  "tika-vin01t2:959_1": "vacīviññattisahitāya vadhakacetanāya adhippetatthasādhanaṃ. Teneva “sāvetukāmo na",
  "tika-vin01t2:959_2": "sāvetī”tiādi vuttaṃ. Upanikkhipananti asiādīnaṃ tassa upanikkhipanaṃ.",
  "tika-vin01t2:960_0": "Aṭṭhakathāsu vuttamatthaṃ saṅkhipitvā dassento “saṅkhepato”tiādimāha. Tattha vijjāparijappananti",
  "tika-vin01t2:960_1": "mantaparijappanaṃ. Idāni aṭṭhakathāsu vitthāritamatthaṃ dassento āha “aṭṭhakathāsu",
  "tika-vin01t2:960_2": "panā”tiādi. Tattha āthabbaṇikāti āthabbaṇavedavedino. Āthabbaṇaṃ payojentīti āthabbaṇavedavihitaṃ",
  "tika-vin01t2:960_3": "mantaṃ tattha vuttavidhinā payojenti. Āthabbaṇikā hi sattāhaṃ aloṇakaṃ bhuñjitvā",
  "tika-vin01t2:960_4": "dabbe attharitvā pathaviyaṃ sayamānā tapaṃ caritvā sattame divase susānabhūmiṃ sajjetvā",
  "tika-vin01t2:960_5": "sattame pade ṭhatvā hatthaṃ vaṭṭetvā vaṭṭetvā mukhena vijjaṃ parijappanti, atha nesaṃ",
  "tika-vin01t2:960_6": "kammaṃ samijjhati. Paṭisenāyāti idaṃ heṭṭhā upari vā padadvayena sambandhamupagacchati.",
  "tika-vin01t2:960_7": "Ītiṃ uppādentīti ḍaṃsitvā māraṇatthāya vicchikādīnaṃ vissajjanavasena pīḷaṃ uppādenti.",
  "tika-vin01t2:960_8": "Etīti īti. Upaddavanti tato adhikatarapīḷaṃ. Pajjarakanti visamajjaraṃ. Sūcikanti",
  "tika-vin01t2:960_9": "aṅgapaccaṅgāni sūcīhi viya vijjhitvā pavattamānaṃ sūlaṃ. Visūcikanti sasūlaṃ āmātisāraṃ.",
  "tika-vin01t2:960_10": "Pakkhandiyanti rattātisāraṃ. Vijjaṃ parivattetvāti gandhāravijjādikaṃ attano vijjaṃ",
  "tika-vin01t2:960_11": "katupacāraṃ parijappitvā mantapaṭhanakkamena paṭhitvā. Tehīti tehi vatthūhi.",
  "tika-vin01t2:961_0": "Payojananti pavattamānaṃ. Disvātiādi diṭṭhavisādīnaṃ yathākkamena vuttaṃ. Dvattibyāmasatappamāṇanāguddharaṇeti",
  "tika-vin01t2:961_1": "dvattibyāmasatappamāṇe mahākāye nimminitvā ṭhitānaṃ nāgānaṃ uddharaṇe. Kumbhaṇḍānanti",
  "tika-vin01t2:961_2": "kumbhaṇḍadevānaṃ. Te kira devā mahodarā honti, rahassaṅgampi ca nesaṃ kumbho viya",
  "tika-vin01t2:961_3": "mahantaṃ hoti, tasmā “kumbhaṇḍā”ti vuccanti. Vessavaṇassa yakkhādhipatibhāvepi nayanāvudhena",
  "tika-vin01t2:961_4": "kumbhaṇḍānaṃ maraṇassa idha vuttattā tesupi tassa āṇāpavatti veditabbā.",
  "tika-vin01t2:962_0": "Kecīti mahāsaṅghikā. “Aho vata yaṃ taṃ kucchigataṃ gabbhaṃ na sotthinā abhinikkhameyyā”ti",
  "tika-vin01t2:962_1": "pāṭho sundarataro. “Aho vatāyaṃ ta”ntipi pāṭho. “Ayaṃ itthī taṃ kucchigataṃ gabbhaṃ",
  "tika-vin01t2:962_2": "na sotthinā abhinikkhāmeyyā”ti vattabbaṃ. Kulumbassāti gabbhassa kulasseva vā, kuṭumbassāti",
  "tika-vin01t2:962_3": "vuttaṃ hoti. Bhāvanāmayiddhiyāti adhiṭṭhāniddhiṃ sandhāya vadanti. Ghaṭabhedanaṃ",
  "tika-vin01t2:962_4": "viya iddhivināso, agginibbāpanaṃ viya parūpaghātoti upamāsaṃsandanaṃ. Taṃ tesaṃ icchāmattamevāti",
  "tika-vin01t2:962_5": "etthāyaṃ vicāraṇā – tumhe iddhiyā parūpaghātaṃ vadetha, iddhi nāma cesā adhiṭṭhāniddhi",
  "tika-vin01t2:962_6": "vikubbaniddhi manomayiddhi ñāṇavipphāriddhi samādhivipphāriddhi ariyiddhi kammavipākajiddhi",
  "tika-vin01t2:962_7": "puññavatoiddhi vijjāmayiddhi tattha tattha sammāpayogapaccayā ijjhanaṭṭhena iddhīti",
  "tika-vin01t2:962_8": "dasavidhā. Tattha kataraṃ iddhiṃ vadethāti? Bhāvanāmayanti. Kiṃ pana bhāvanāmayiddhiyā",
  "tika-vin01t2:962_9": "parūpaghātakammaṃ hotīti? Āma ekavāraṃ hoti. Yathā hi ādittagharassa upari udakabharite",
  "tika-vin01t2:962_10": "ghaṭe khitte ghaṭopi bhijjati, aggipi nibbāyati, evameva bhāvanāmayiddhiyā ekavāraṃ",
  "tika-vin01t2:962_11": "parūpaghātakammaṃ hoti, tato paṭṭhāya pana sā nassatīti. Atha ne “bhāvanāmayiddhiyā",
  "tika-vin01t2:962_12": "neva ekavāraṃ, na dve vāre parūpaghātakammaṃ hotī”ti vatvā saññattiṃ āgacchantā pucchitabbā",
  "tika-vin01t2:962_13": "“bhāvanāmayiddhi kiṃ kusalā, akusalā, abyākatā, sukhāya vedanāya sampayuttā, dukkhāya,",
  "tika-vin01t2:962_14": "adukkhamasukhāya, savitakkasavicārā, avitakkavicāramattā, avitakkaavicārā, kāmāvacarā,",
  "tika-vin01t2:962_15": "rūpāvacarā, arūpāvacarā”ti.",
  "tika-vin01t2:963_0": "Imaṃ pana pañhaṃ ye jānanti, te evaṃ vakkhanti “bhāvanāmayiddhi kusalā vā hoti abyākatā",
  "tika-vin01t2:963_1": "vā, adukkhamasukhavedanīyā eva, avitakkaavicārā eva, rūpāvacarā evā”ti. Te vattabbā",
  "tika-vin01t2:963_2": "“pāṇātipātacetanā kusalākusalādīsu kataraṃ koṭṭhāsaṃ bhajatī”ti. Jānantā vakkhanti",
  "tika-vin01t2:963_3": "“pāṇātipātacetanā akusalāva, dukkhavedanīyāva, savitakkasavicārāva, kāmāvacarā evā”ti.",
  "tika-vin01t2:963_4": "Evaṃ sante “tumhākaṃ kathā neva kusalattikena sameti, na vedanāttikena, na vitakkattikena,",
  "tika-vin01t2:963_5": "na parittattikenā”ti. Kiṃ pana evaṃ mahantaṃ suttaṃ niratthakanti? No niratthakaṃ,",
  "tika-vin01t2:963_6": "tumhe panassa atthaṃ na jānātha. Iddhimā cetovasippattoti ettha hi na bhāvanāmayiddhi",
  "tika-vin01t2:963_7": "adhippetā, āthabbaṇiddhi pana adhippetā. Sā hi ettha labbhamānā labbhatīti.",
  "tika-vin01t2:964_0": "Haritabbaṃ upanikkhipitabbanti hāraṃ, hārameva hārakanti āha “atha vā”tiādi. Jīvitaharaṇakaṃ",
  "tika-vin01t2:964_1": "upanikkhipitabbaṃ vā satthaṃ satthahārakanti vikappadvayenāha. “Hārakasattha”nti",
  "tika-vin01t2:964_2": "ca vattabbe satthahārakanti visesanassa paranipātaṃ katvā vuttaṃ. Yathā labhati,",
  "tika-vin01t2:964_3": "tathā kareyyāti adhippāyatthamāha. Upanikkhipeyyāti “pariyeseyyā”ti imassa sikhāppattamatthaṃ",
  "tika-vin01t2:964_4": "dasseti. Itarathāti “pariyeseyyā”ti imassa upanikkhipeyyāti evamatthaṃ aggahetvā",
  "tika-vin01t2:964_5": "yadi pariyesanamattameva adhippetaṃ siyāti attho. Pariyiṭṭhamattenāti pariyesitamattena.",
  "tika-vin01t2:964_6": "“Satthahārakaṃ vāssa pariyeseyyā”ti iminā vuccamānassa atthassa byañjanānurūpato",
  "tika-vin01t2:964_7": "paripuṇṇaṃ katvā avuttattā āha “byañjanaṃ anādiyitvā”ti. Sasati hiṃsatīti satthaṃ,",
  "tika-vin01t2:964_8": "sasanti hiṃsanti tenāti vā satthanti laguḷapāsāṇādīnampi satthasaṅgahitattā āha –",
  "tika-vin01t2:964_9": "“yaṃ ettha thāvarappayogasaṅgahitaṃ satthaṃ, tadeva dassetu”nti.",
  "tika-vin01t2:965_0": "Vuttāvasesanti vuttaasiādīhi avasiṭṭhaṃ. Laguḷanti muggarassetaṃ adhivacanaṃ. Satthasaṅgahoti",
  "tika-vin01t2:965_1": "mātikāyaṃ “satthahāraka”nti ettha vuttasatthasaṅgaho. Yasmā…pe… tasmā dvidhā bhinditvā",
  "tika-vin01t2:965_2": "padabhājanaṃ vuttanti īdisaṃ heṭṭhā vuttavibhaṅganayabhedadassananti veditabbaṃ.",
  "tika-vin01t2:965_3": "Narake vā papatātiādīti ettha ādi-saddena “papāte vā papatā”ti parato vuttaṃ avuttañca",
  "tika-vin01t2:965_4": "“rukkhato vā papatā”tiādi sabbaṃ maraṇūpāyaṃ saṅgaṇhāti. Tenevāha “na hi sakkā sabbaṃ",
  "tika-vin01t2:965_5": "sarūpeneva vattu”nti. Parato vuttanayattāti parato nigamanavasena vuttassa dutiyapadassa",
  "tika-vin01t2:965_6": "padabhājane vuttanayattā. Atthato vuttamevāti maraṇūpāyassa bahuvidhatānidassanatthaṃ,",
  "tika-vin01t2:965_7": "tato ekadese dassite sabbaṃ vuttameva hotīti adhippāyo. Na hi sakkā…pe… vattunti",
  "tika-vin01t2:965_8": "“rukkhato vā papatā”tiādinā sarūpato sabbaṃ maraṇūpāyaṃ pariyosānaṃ pāpetvā na sakkā vattunti attho.",
  "tika-vin01t2:966_0": "Mataṃ te jīvitā seyyoti ettha vuttamaraṇaṃ yasmā iti-saddo nidasseti, tasmā tattha",
  "tika-vin01t2:966_1": "vuttamaraṇaṃ iti-saddassa atthoti tampi gahetvā atthaṃ dassento āha – “maraṇacitto",
  "tika-vin01t2:966_2": "maraṇamanoti attho”ti. Cittassa atthadīpanatthaṃ vuttoti citta-saddassa vicittādianekatthavisayattā",
  "tika-vin01t2:966_3": "nāyaṃ citta-saddo idha aññasmiṃ atthe vattamāno daṭṭhabbo, api tu viññāṇasmiṃyeva",
  "tika-vin01t2:966_4": "vattamāno veditabboti tassa atthassa niyamanatthaṃ vutto. Iminā punaruttidosassapi",
  "tika-vin01t2:966_5": "idha anavakāsoti dasseti. Na tāva attho vuttoti “iti cittamano”ti uddharitvāpi iti-saddanidassitassa",
  "tika-vin01t2:966_6": "maraṇassa aparāmaṭṭhabhāvato vuttaṃ. Tāva-saddena pana parato “cittasaṅkappo”ti imassa",
  "tika-vin01t2:966_7": "padabhājane “maraṇasaññī”tiādinā itisaddatthassa vakkhamānataṃ vibhāveti. Tattha",
  "tika-vin01t2:966_8": "hi iti-saddanidassitaṃ maraṇasaṅkhātamatthaṃ gahetvā “maraṇasaññī maraṇacetano maraṇādhippāyo”ti",
  "tika-vin01t2:966_9": "vuttaṃ. Tenevāha – “cittasaṅkappoti imasmiṃ pade adhikāravasena itisaddo āharitabbo”ti.",
  "tika-vin01t2:966_10": "Kasmā āharitabboti āha “idañhī”tiādi. Kathaṃ panetaṃ viññāyatīti āha “tathā hissā”tiādi.",
  "tika-vin01t2:966_11": "Assāti iti-saddassa. Tameva atthanti maraṇasaṅkhātamatthaṃ. “Maraṇasaññī”tiādīsu",
  "tika-vin01t2:966_12": "hi maraṇaṃ iti-saddassa attho, “saññī”tiādi saṅkappasaddassa. Cittasaddassa panettha",
  "tika-vin01t2:966_13": "vicittavacanatā saṅkappasaddassa saññācetanādhippāyavasena tidhā atthaṃ dassentena",
  "tika-vin01t2:966_14": "vibhāvitāti daṭṭhabbaṃ. Tenevāha – “citto nānappakārako saṅkappo”tiādi. Adhippāyasaddena",
  "tika-vin01t2:966_15": "kimettha vuttanti āha – “adhippāyoti vitakko veditabbo”ti. Na idaṃ vitakkassa nāmanti",
  "tika-vin01t2:966_16": "idaṃ pana na kevalaṃ vitakkasseva nāmanti dassetuṃ vuttaṃ. Pākaṭattā oḷārikattā ca",
  "tika-vin01t2:966_17": "uccākāratā veditabbā, apākaṭattā anoḷārikattā ca avacākāratā.",
  "tika-vin01t2:967_0": "174. Kāyekadesepi kāya-saddo vattatīti āha “hatthena vā”tiādi. Paharaṇenāti satthena.",
  "tika-vin01t2:967_1": "Satthañhi paharanti etenāti paharaṇanti vuccati. Kammunā bajjhatīti pāṇātipātakammunā",
  "tika-vin01t2:967_2": "bajjhati, pāṇātipātakammassa siddhanti vuttaṃ hoti. Yo koci maratūti ettha yassa",
  "tika-vin01t2:967_3": "kassaci ekasseva jīvitindriyavisayā vadhakacetanā pavattati, na pahārapaccayā marantasseva",
  "tika-vin01t2:967_4": "jīvitindriyavisayā, nāpi samūhassāti veditabbā. Ubhayathāpīti uddesānuddesānaṃ vasena.",
  "tika-vin01t2:967_5": "Vadhakacittaṃ paccuppannārammaṇampi jīvitindriyaṃ pabandhavicchedanavasena ārammaṇaṃ",
  "tika-vin01t2:967_6": "katvā pavattatīti āha “pacchā vā teneva rogenā”tiādi. Yena hi pabandho vicchijjati,",
  "tika-vin01t2:967_7": "tādisaṃ payogaṃ nibbattentaṃ tadā vadhakacittaṃ pavattantaṃ paharitamatteyeva kammunā",
  "tika-vin01t2:967_8": "bajjhati. Manussaarahantassa ca puthujjanakāleyeva satthappahāre vā vise vā dinnepi",
  "tika-vin01t2:967_9": "yadi so arahattaṃ patvā teneva marati, arahantaghātako hotiyeva. Yaṃ pana puthujjanakāle",
  "tika-vin01t2:967_10": "dinnaṃ dānaṃ arahattaṃ patvā paribhuñjati, puthujjanasseva taṃ dinnaṃ hoti.",
  "tika-vin01t2:968_0": "Nanu ca yathā arahattaṃ patvā paribhuttampi puthujjanakāle dinnaṃ puthujjanadānameva",
  "tika-vin01t2:968_1": "hoti, evaṃ maraṇādhippāyena puthujjanakāle pahāre dinne arahattaṃ patvā teneva pahārena",
  "tika-vin01t2:968_2": "mate kasmā arahantaghātakoyeva hoti, na puthujjanaghātakoti? Visesasabbhāvato. Dānañhi",
  "tika-vin01t2:968_3": "deyyadhammassa pariccāgamattena hoti. Tathā hi dānacetanā cajitabbaṃ vatthuṃ ārammaṇaṃ",
  "tika-vin01t2:968_4": "katvā cajanamattameva hoti, aññasantakakaraṇaṃva tassa cajanaṃ, tasmā yassa taṃ santakaṃ",
  "tika-vin01t2:968_5": "kataṃ, tasseva taṃ dinnaṃ hoti, na evaṃ vadho. So hi pāṇo pāṇasaññitā vadhakacetanā",
  "tika-vin01t2:968_6": "upakkamo tena maraṇanti imesaṃ pañcannaṃ aṅgānaṃ pāripūriyāva hoti, na apāripūriyā.",
  "tika-vin01t2:968_7": "Tasmā arahattaṃ pattasseva maraṇanti arahantaghātakoyeva hoti, na puthujjanaghātako.",
  "tika-vin01t2:968_8": "Yasmā pana “imaṃ māremī”ti yaṃ santānaṃ ārabbha māraṇicchā, tassa puthujjanakhīṇāsavabhāvena",
  "tika-vin01t2:968_9": "payogamaraṇakkhaṇānaṃ vasena satipi santānabhede abhedoyeva, yadā ca atthasiddhi,",
  "tika-vin01t2:968_10": "tadā khīṇāsavabhāvo, tasmā arahantaghātakoyeva hotīti niṭṭhamettha gantabbaṃ.",
  "tika-vin01t2:969_0": "Aññacittenāti avadhādhippāyena amāretukāmatācittena. Natthi pāṇātipātoti amāretukāmatācittena",
  "tika-vin01t2:969_1": "pahaṭattā. Kiñcāpi paṭhamappahāro na sayameva sakkoti māretuṃ, dutiyaṃ pana labhitvā",
  "tika-vin01t2:969_2": "sakkonto jīvitavināsanahetu hoti, tasmā “payogo tena ca maraṇa”nti iminā saṃsandanato",
  "tika-vin01t2:969_3": "paṭhamappahāreneva kammabaddho yutto, na dutiyena tassa aññacittena dinnattā. Tena",
  "tika-vin01t2:969_4": "vuttaṃ “ubhayehi matepi paṭhamappahāreneva kammunā baddho”ti.",
  "tika-vin01t2:970_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa",
  "tika-vin01t2:970_1": "ca vibhāvanatthaṃ. “Eḷakaṃ māremī”ti pavattacetanāya pubbabhāgattā “imaṃ māremī”ti",
  "tika-vin01t2:970_2": "sanniṭṭhāpakacetanāya tadā sannihitattā yathāvatthukaṃ kammabaddho hotiyevāti āha",
  "tika-vin01t2:970_3": "“imaṃ vatthuṃ māremīti cetanāya atthibhāvato”tiādi. Sabbattha hi purimaṃ abhisandhicittaṃ",
  "tika-vin01t2:970_4": "appamāṇaṃ tena atthasiddhiyā abhāvato, vadhakacittaṃ pana tadārammaṇañca jīvitindriyaṃ",
  "tika-vin01t2:970_5": "anantariyādibhāve pamāṇanti daṭṭhabbaṃ. Ghātako ca hotīti pāṇaghātako hoti, pāṇātipātakammunāva",
  "tika-vin01t2:970_6": "baddho hotīti attho. Pubbe vuttanayeneva veditabbanti yathākkamaṃ pārājikathullaccayapācittiyāni",
  "tika-vin01t2:970_7": "veditabbāni. “Mātāpituarahantānaṃ aññataraṃ māremī”ti guṇamahantesu pavattapubbabhāgacetanāya",
  "tika-vin01t2:970_8": "dāruṇabhāvato tathāvidhapubbabhāgacetanāparivārā sanniṭṭhāpakacetanā dāruṇāva hotīti",
  "tika-vin01t2:970_9": "āha – “idha pana cetanā dāruṇā hotī”ti. Iminā ca “eḷakaṃ māressāmī”ti mātāpituādīnaṃ",
  "tika-vin01t2:970_10": "māraṇepi pubbabhāgacetanāya adāruṇattā aññathā pavattaānantariyakammato evaṃ pavattānantariyassa",
  "tika-vin01t2:970_11": "nātidāruṇatā vuttāva hotīti daṭṭhabbā.",
  "tika-vin01t2:971_0": "Lohitakanti lohitamakkhitaṃ. Kammaṃ karonteti yuddhakammaṃ karonte. Yathādhippāyaṃ",
  "tika-vin01t2:971_1": "gateti yodhaṃ vijjhitvā pitari viddhe. Idañca yathādhippāyaṃ tena tathāviddhabhāvadassanatthaṃ",
  "tika-vin01t2:971_2": "vuttaṃ. Ayathādhippāyaṃ pana ujukameva gantvā pitari viddhepi maraṇādhippāyena attanāva",
  "tika-vin01t2:971_3": "katappayogattā nevatthi visaṅketoti vadanti. Ānantariyaṃ pana natthīti pitaraṃ uddissa katappayogābhāvato.",
  "tika-vin01t2:972": "Adhiṭṭhāyāti mātikāvasena āṇattikapayogakathāvaṇṇanā",
  "tika-vin01t2:973_0": "Evaṃ vijjhāti evaṃ dhanuṃ kaḍḍhetvā vijjha. Evaṃ paharāti evaṃ daḷhaṃ asiṃ gahetvā",
  "tika-vin01t2:973_1": "pahara. Evaṃ ghātehīti evaṃ kammakāraṇaṃ katvā mārehi. Majjheti hatthino piṭṭhimajjhe.",
  "tika-vin01t2:973_2": "Etenāti “adhiṭṭhahitvā āṇāpetī”tiādinā. Tatthāti āṇattikappayoge.",
  "tika-vin01t2:974_0": "Kiñcāpi kiriyaviseso aṭṭhakathāsu anāgato, pāḷiyaṃ pana “evaṃ vijjha, evaṃ pahara,",
  "tika-vin01t2:974_1": "evaṃ ghātehī”ti kiriyāvisesassa parāmaṭṭhattā ācariyaparamparāya ābhataṃ kiriyāvisesaṃ",
  "tika-vin01t2:974_2": "pāḷiyā saṃsandanato gahetvā dassento “aparo nayo”tiādimāha. Chedananti hatthādichedanaṃ.",
  "tika-vin01t2:974_3": "Bhedananti kucchiādiphālanaṃ. Atha vā usunā vijjhanaṃ, asinā chedanaṃ, muggarādīhi",
  "tika-vin01t2:974_4": "sīsādibhedananti evamettha attho daṭṭhabbo. Saṅkhamuṇḍakanti saṅkhamuṇḍakammakāraṇaṃ.",
  "tika-vin01t2:974_5": "Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese",
  "tika-vin01t2:974_6": "ekato gaṇṭhiṃ katvā daṇḍakena paliveṭhetvā uppāṭenti, saha kesehi cammaṃ uṭṭhahati,",
  "tika-vin01t2:974_7": "tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti. Evamādīti",
  "tika-vin01t2:974_8": "ādi-saddena bilaṅgathālikaṃ rāhumukhaṃ jotimālikaṃ hatthapajjotikaṃ erakavattikaṃ",
  "tika-vin01t2:974_9": "cīrakavāsikaṃ eṇeyyakaṃ baḷisamaṃsikaṃ kahāpaṇikaṃ khārāpatacchikaṃ palighaparivattikaṃ",
  "tika-vin01t2:974_10": "palālapīṭhakanti evamādiṃ sabbaṃ kammakāraṇaṃ saṅgaṇhāti.",
  "tika-vin01t2:975_0": "Tattha bilaṅgathālikanti kañjiyaukkhalikakammakāraṇaṃ. Taṃ kammaṃ karontā sīsakapālaṃ",
  "tika-vin01t2:975_1": "uppāṭetvā tattaṃ ayoguḷaṃ saṇḍāsena gahetvā tattha pakkhipanti, tena matthaluṅgaṃ",
  "tika-vin01t2:975_2": "pakkuthitvā upari uttarati. Rāhumukhanti rāhumukhakammakāraṇaṃ. Taṃ karonto saṅkunā",
  "tika-vin01t2:975_3": "mukhaṃ vivaritvā antomukhe dīpaṃ jālenti, kaṇṇacūḷikāhi vā paṭṭhāya mukhaṃ nikhādanena",
  "tika-vin01t2:975_4": "khaṇanti, lohitaṃ paggharitvā mukhaṃ pūreti. Jotimālikanti sakalasarīraṃ telapilotikāya",
  "tika-vin01t2:975_5": "veṭhetvā ālimpenti. Hatthapajjotikanti hatthe telapilotikāya veṭhetvā dīpaṃ viya",
  "tika-vin01t2:975_6": "pajjālenti. Erakavattikanti erakavattakammakāraṇaṃ. Taṃ karontā heṭṭhāgīvato paṭṭhāya",
  "tika-vin01t2:975_7": "cammavaṭṭe kantitvā gopphake pātenti, atha naṃ yottehi bandhitvā kaḍḍhanti, so attanova",
  "tika-vin01t2:975_8": "cammavaṭṭe akkamitvā patati. Cīrakavāsikanti cīrakavāsikakammakāraṇaṃ. Taṃ karontā",
  "tika-vin01t2:975_9": "tatheva cammavaṭṭe kantitvā kaṭiyaṃ ṭhapenti, kaṭito paṭṭhāya kantitvā gopphakesu",
  "tika-vin01t2:975_10": "ṭhapenti, uparimehi heṭṭhimasarīraṃ cīrakanivāsananivatthaṃ viya hoti. Eṇeyyakanti",
  "tika-vin01t2:975_11": "eṇeyyakammakāraṇaṃ. Taṃ karontā ubhosu kapparesu ca jaṇṇukesu ca ayavalayāni datvā",
  "tika-vin01t2:975_12": "ayasūlāni koṭṭenti, so catūhi ayasūlehi bhūmiyaṃ patiṭṭhahati, atha naṃ parivāretvā",
  "tika-vin01t2:975_13": "aggiṃ karonti, taṃ kālena kālaṃ sandhito sūlāni apanetvā catūhi aṭṭhikoṭīhiyeva ṭhapenti.",
  "tika-vin01t2:976_0": "Baḷisamaṃsikanti ubhatomukhehi baḷisehi paharitvā cammamaṃsanahārūni uppāṭenti. Kahāpaṇikanti",
  "tika-vin01t2:976_1": "sakalasarīraṃ tikhiṇāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā",
  "tika-vin01t2:976_2": "koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ",
  "tika-vin01t2:976_3": "ghaṃsanti, cammamaṃsanahārūni paggharitvā aṭṭhikasaṅkhalikāva tiṭṭhati. Palighaparivattikanti",
  "tika-vin01t2:976_4": "ekena passena nipajjāpetvā kaṇṇachidde ayasūlaṃ koṭṭetvā pathaviyā ekābaddhaṃ karonti,",
  "tika-vin01t2:976_5": "atha naṃ pāde gahetvā āviñchanti. Palālapīṭhakanti cheko kāraṇiko chavicammaṃ acchinditvā",
  "tika-vin01t2:976_6": "nisadapotehi aṭṭhīni bhinditvā kesesu gahetvā ukkhipati, maṃsarāsiyeva hoti, atha",
  "tika-vin01t2:976_7": "naṃ keseheva pariyonandhitvā gaṇhantā palālavaṭṭiṃ viya katvā paliveṭhenti.",
  "tika-vin01t2:977_0": "Vatthuṃ visaṃvādetvā tato aññaṃ māretīti sambandho. Purimapassādīnampi vatthusabhāgato",
  "tika-vin01t2:977_1": "vatthuggahaṇeneva gahaṇanti āha “purato paharitvā”tiādi. Cittena “purato vā”ti niyamaṃ",
  "tika-vin01t2:977_2": "katvā vā akatvā vā “purato paharitvā mārehī”ti vutte sace aññattha paharitvā māreti,",
  "tika-vin01t2:977_3": "lesaṃ oḍḍetvā avuttattā visaṅketova hoti. Cittena pana yattha katthaci paharitvā",
  "tika-vin01t2:977_4": "māraṇaṃ icchantopi sace “purato paharitvā mārehī”ti vadati, tassa lesaṃ oḍḍetvā tathā",
  "tika-vin01t2:977_5": "vuttamatthaṃ ṭhapetvā teneva cittena samuṭṭhāpitaviññattikattā manussaviggahapārājikato",
  "tika-vin01t2:977_6": "pariyāyena amuccanato “aññattha paharitvā māritepi nevatthi visaṅketo”ti vadanti,",
  "tika-vin01t2:977_7": "keci pana taṃ na icchanti. Vatthuvisesenāti mātuādivatthuvisesena. Kammavisesoti",
  "tika-vin01t2:977_8": "ānantariyādikammaviseso. Āpattivisesoti pārājikādiāpattiviseso.",
  "tika-vin01t2:978_0": "“Etaṃ gāme ṭhita”nti gāmo puggalaniyamanatthaṃ vutto, na okāsaniyamanatthaṃ, tasmā",
  "tika-vin01t2:978_1": "okāsaṃ aniyametvā puggalasseva niyamitattā natthi visaṅketo. “Gāmeye vā”tiādīsu pana",
  "tika-vin01t2:978_2": "okāsassa niyamitattā aññattha mārite visaṅketo vutto.",
  "tika-vin01t2:979": "Tuṇḍenāti khaggakoṭiyā. Tharunāti khaggamuṭṭhinā.",
  "tika-vin01t2:980": "“Etaṃ gacchanta”nti gamanena puggalova niyamito, na iriyāpatho. Tenāha “natthi visaṅketo”ti. “Gacchantamevā”tiādinā iriyāpatho niyamito. Tenāha “visaṅketo hotī”ti.",
  "tika-vin01t2:981_0": "“Dīghaṃ mārehī”ti vuttepi dīghasaṇṭhānānaṃ bahubhāvato itthannāmaṃ evarūpañca dīghanti",
  "tika-vin01t2:981_1": "aññesaṃ asādhāraṇalakkhaṇena aniddiṭṭhattā “aniyametvā āṇāpetī”ti vuttaṃ. Tenevāha",
  "tika-vin01t2:981_2": "“yaṃ kiñci tādisaṃ māretī”ti. Ettha ca “cittena bahūsu dīghasaṇṭhānesu ekaṃ niyametvā",
  "tika-vin01t2:981_3": "vuttepi vācāya aniyamitattā aññasmiṃ tādise mārite natthi visaṅketo”ti vadanti. Parapāṇimhi",
  "tika-vin01t2:981_4": "pāṇasaññitālakkhaṇassa aṅgassa abhāvato nevatthi pāṇātipātoti āha “āṇāpako muccatī”ti.",
  "tika-vin01t2:981_5": "Yadi evaṃ okāsaniyame sati kathaṃ pāṇātipātoti? Okāsaṃ niyamentassa tasmiṃ okāse",
  "tika-vin01t2:981_6": "nisinnassa jīvitindriyaṃ ārammaṇaṃ hotīti gahetabbaṃ. Okāsañhi niyametvā niddisanto",
  "tika-vin01t2:981_7": "tasmiṃ okāse nisinnaṃ mārāpetukāmo hoti, sayaṃ pana tadā tattha natthi, tasmā okāsena",
  "tika-vin01t2:981_8": "saha attano jīvitindriyaṃ ārammaṇaṃ na hotīti vadanti.",
  "tika-vin01t2:982": "Adhiṭṭhāyāti mātikāvasena āṇattikapayogakathāvaṇṇanā niṭṭhitā.",
  "tika-vin01t2:983": "Dūtakathāvaṇṇanā",
  "tika-vin01t2:984_0": "Evaṃ āṇāpentassa ācariyassa tāva dukkaṭanti sace sā āṇatti yathādhippāyaṃ na gacchati,",
  "tika-vin01t2:984_1": "ācariyassa āṇattikkhaṇe dukkaṭaṃ. Sace pana sā āṇatti yathādhippāyaṃ gacchati, yaṃ",
  "tika-vin01t2:984_2": "parato thullaccayaṃ vuttaṃ, āṇattikkhaṇe tadeva hoti. Atha so taṃ avassaṃ ghāteti,",
  "tika-vin01t2:984_3": "yaṃ parato “sabbesaṃ āpatti pārājikassā”ti vuttaṃ, tato imassa taṅkhaṇeyeva pārājikaṃ",
  "tika-vin01t2:984_4": "hotīti evamettha attho gahetabbo. Ācariyena pana heṭṭhā adinnādānakathāyaṃ vuttanayeneva",
  "tika-vin01t2:984_5": "ayamattho sakkā viññātunti idha na vutto. Vuttañhi tattha “āpatti dukkaṭassāti evaṃ",
  "tika-vin01t2:984_6": "āṇāpentassa ācariyassa tāva dukkaṭaṃ. Sace pana sā āṇatti yathādhippāyaṃ gacchati,",
  "tika-vin01t2:984_7": "yaṃ parato thullaccayaṃ vuttaṃ, āṇattikkhaṇe tadeva hoti. Atha taṃ bhaṇḍaṃ avassaṃ",
  "tika-vin01t2:984_8": "hāriyaṃ hoti, yaṃ parato ‘sabbesaṃ āpatti pārājikassā’ti vuttaṃ, tato imassa taṅkhaṇeyeva",
  "tika-vin01t2:984_9": "pārājikaṃ hotīti ayaṃ yutti sabbattha veditabbā”ti. Tesampi dukkaṭanti ārocanapaccayā",
  "tika-vin01t2:984_10": "dukkaṭaṃ. Paṭiggahitamatteti ettha avassaṃ ce paṭiggaṇhāti, tato pubbeva ācariyassa",
  "tika-vin01t2:984_11": "thullaccayaṃ, na pana paṭiggahiteti daṭṭhabbaṃ. Kasmā panassa thullaccayanti āha",
  "tika-vin01t2:984_12": "“mahājano hi tena pāpe niyojito”ti.",
  "tika-vin01t2:985_0": "Mūlaṭṭhasseva dukkaṭanti idaṃ mahāaṭṭhakathāyaṃ āgatanayadassanamattaṃ, na pana taṃ",
  "tika-vin01t2:985_1": "ācariyassa adhippetaṃ. Tenāha “evaṃ sante”tiādi, evaṃ mahāaṭṭhakathāyaṃ vuttanayena",
  "tika-vin01t2:985_2": "atthe satīti attho. Paṭiggahaṇe āpattiyeva na siyāti vadhakassa “sādhu suṭṭhū”ti",
  "tika-vin01t2:985_3": "māraṇapaṭiggahaṇe dukkaṭāpatti na siyā, evaṃ anoḷārikavisayepi tāva dukkaṭaṃ hoti,",
  "tika-vin01t2:985_4": "kimaṅgaṃ pana māraṇapaṭiggahaṇeti dassanatthaṃ sañcarittapaṭiggahaṇādi nidassitaṃ.",
  "tika-vin01t2:985_5": "“Aho vata itthannāmo hato assā”ti evaṃ maraṇābhinandanepi dukkaṭe sati pageva māraṇapaṭiggahaṇeti",
  "tika-vin01t2:985_6": "adhippāyo. Paṭiggaṇhantassevetaṃ dukkaṭanti avadhāraṇena visaṅketattā imassa paṭiggahaṇapaccayā",
  "tika-vin01t2:985_7": "mūlaṭṭhassa nattheva āpattīti dasseti. Keci pana “idha vuttadukkaṭaṃ paṭiggaṇhantassevāti",
  "tika-vin01t2:985_8": "ettakameva avadhāraṇena dassitaṃ, na pana mūlaṭṭhassa mahāaṭṭhakathāyaṃ vuttadukkaṭaṃ",
  "tika-vin01t2:985_9": "paṭikkhitta”nti vadanti. Purimanayeti samanantarātīte avisakkiyadūtaniddese. Etanti",
  "tika-vin01t2:985_10": "dukkaṭaṃ. Yadi evaṃ kasmā pāḷiyaṃ na vuttanti āha “okāsābhāvenā”ti. Tattha mūlaṭṭhassa",
  "tika-vin01t2:985_11": "thullaccayavacanato paṭiggaṇhantassa dukkaṭaṃ vattuṃ okāso natthīti okāsābhāvena",
  "tika-vin01t2:985_12": "na vuttaṃ, na pana abhāvatoti adhippāyo.",
  "tika-vin01t2:986": "Āṇattikkhaṇe puthujjanoti ettha anāgate voropetabbajīvitindriyavasena atthasādhikacetanāya pavattattā arahantaghātako jātoti daṭṭhabbaṃ.",
  "tika-vin01t2:987": "Dūtakathāvaṇṇanā niṭṭhitā.",
  "tika-vin01t2:988_0": "175. Sayaṃ saṅghattherattā “upaṭṭhānakāle”ti vuttaṃ. Vācāya vācāya dukkaṭanti “yo",
  "tika-vin01t2:988_1": "koci mama vacanaṃ sutvā imaṃ dhāretū”ti iminā adhippāyena avatvā kevalaṃ maraṇābhinandanavaseneva",
  "tika-vin01t2:988_2": "vuttattā “corāpi nāma taṃ na hanantī”tiādivācāsupi dukkaṭameva vuttaṃ. Ayamattho",
  "tika-vin01t2:988_3": "etena vuttoti yathā so jānātīti sambandho. Vākyabhedanti vacībhedaṃ. Dvinnaṃ uddissāti",
  "tika-vin01t2:988_4": "dve uddissa, dvinnaṃ vā maraṇaṃ uddissa. Ubho uddissa maraṇaṃ saṃvaṇṇentassa cetanāya",
  "tika-vin01t2:988_5": "ekattepi “dve pāṇātipātā”ti vattabbabhāvato balavabhāvaṃ āpajjitvā paṭisandhivipākasamanantaraṃ",
  "tika-vin01t2:988_6": "pavattiyaṃ anekāsupi jātīsu aparāpariyacetanāvasena dukkhuppādanato mahāvipākattā",
  "tika-vin01t2:988_7": "“akusalarāsī”ti vuttaṃ. Bahū uddissa maraṇasaṃvaṇṇanepi eseva nayo.",
  "tika-vin01t2:989_0": "Evanti “sīsaṃ vā chinditvā papāte vā papatitvā”tiādinā. Ārocitamatteti vuttamatte.",
  "tika-vin01t2:989_1": "Yathā ariyamaggakkhaṇe cattāro satipaṭṭhānā cattāro sammappadhānā ca kiccavasena",
  "tika-vin01t2:989_2": "ijjhanti, evaṃ cetanāya ekattepi kiccavasena anekā pāṇātipātā ijjhantīti āha “tattakā",
  "tika-vin01t2:989_3": "pāṇātipātā”ti. Yathā hi attānaṃ sataṃ katvā dassetukāmassa “sataṃ homi sataṃ homī”ti",
  "tika-vin01t2:989_4": "kataparikammavasena laddhapaccuppannaparittārammaṇaṃ abhiññācittaṃ satantogadhānaṃ",
  "tika-vin01t2:989_5": "vaṇṇesu ekassa vaṇṇaṃ ārammaṇaṃ katvāpi sataṃ nipphādeti, yathā ca ekassa maraṇe",
  "tika-vin01t2:989_6": "pavattamānāpi vadhakacetanā sakalasarīre uppajjamānaṃ nirujjhamānañca sakalampi jīvitindriyaṃ",
  "tika-vin01t2:989_7": "ekappahāreneva ālambitumasakkuṇeyyattā ṭhānappattaṃ ekadesappavattaṃ jīvitindriyaṃ",
  "tika-vin01t2:989_8": "ārammaṇaṃ katvā ārammaṇabhūtaṃ sakalampi jīvitindriyaṃ vināseti, evameva paccuppannaparittārammaṇāya",
  "tika-vin01t2:989_9": "vadhakacetanāya māretukāmatāya pariggahitasattesu ekasseva jīvitindriye ārammaṇe",
  "tika-vin01t2:989_10": "katepi kiccanipphattivasena sabbepi māritāva honti.",
  "tika-vin01t2:990_0": "176. Yesaṃ hatthatoti yesaṃ ñātakapavāritānaṃ hatthato. Tesaṃ mūlaṃ datvā muccatīti",
  "tika-vin01t2:990_1": "idaṃ tena katapayogassa puna pākatikabhāvāpādanaṃ avasānaṃ pāpetvā dassetuṃ vuttaṃ.",
  "tika-vin01t2:990_2": "“Mūlena kītaṃ pana potthakaṃ potthakasāmikānaṃ datvā muccatiyevā”ti tīsupi gaṇṭhipadesu",
  "tika-vin01t2:990_3": "vuttaṃ. Kenaci pana “sace potthakaṃ sāmikānaṃ datvā mūlaṃ na gaṇhāti, na muccati",
  "tika-vin01t2:990_4": "attaniyabhāvato amocitattā”ti vatvā bahudhā papañcitaṃ, na taṃ sārato paccetabbaṃ.",
  "tika-vin01t2:990_5": "Potthakasāmikānañhi potthake dinne aññena kataṃ paṭilabhitvā attanā katapayogassa",
  "tika-vin01t2:990_6": "nāsitattā kathaṃ so na mucceyya, na ca pariccattassa attaniyabhāvo diṭṭhoti. Gaṇṭhipade",
  "tika-vin01t2:990_7": "pana “sace mūlena kīto hoti, potthakasāmikānaṃ potthakaṃ, yesaṃ hatthato mūlaṃ gahitaṃ,",
  "tika-vin01t2:990_8": "tesaṃ mūlaṃ datvā muccatīti kasmā vuttaṃ. Potthakanimittaṃ mūlassa gahitattā akappiyametaṃ.",
  "tika-vin01t2:990_9": "Yadi hi potthakasāmikassa potthakaṃ datvā sayameva mūlaṃ gaṇheyya, akappiyameva taṃ.",
  "tika-vin01t2:990_10": "Athāpi potthakasāmikassa santikā mūlaṃ aggahetvā sayameva taṃ potthakaṃ jhāpeyya,",
  "tika-vin01t2:990_11": "tathāpi aññā yena saddhādeyyavinipātane āpatti, tasmā evamāhā”ti vuttaṃ, tampi na",
  "tika-vin01t2:990_12": "sārato paccetabbaṃ. Tasmā gaṇṭhipadesu vuttanayovettha sārato daṭṭhabbo. “Maraṇavaṇṇaṃ",
  "tika-vin01t2:990_13": "likhissāmā”ti ekajjhāsayā hutvāti idaṃ tathā karonte sandhāya vuttaṃ, evaṃ pana asaṃvidahitvāpi",
  "tika-vin01t2:990_14": "maraṇādhippāyena tasmiṃ potthake vuttavidhiṃ karontassa pārājikameva.",
  "tika-vin01t2:991_0": "Pamāṇeti attanā sallakkhite pamāṇe. Tacchetvāti unnatappadesaṃ tacchetvā. Paṃsupacchinti",
  "tika-vin01t2:991_1": "sabbantimaṃ paṃsupacchiṃ. “Ettakaṃ ala”nti niṭṭhāpetukāmatāya sabbantimapayogasādhikā",
  "tika-vin01t2:991_2": "cetanā sanniṭṭhāpakacetanā. Suttantikattherāti vinaye apakataññuno suttantabhāṇakā.",
  "tika-vin01t2:991_3": "Mahāaṭṭhakathācariyatthereyeva sandhāya “vinayaṃ te na jānantīti upahāsavasena suttantikattherāti",
  "tika-vin01t2:991_4": "vutta”ntipi vadanti. Ettha ca mahāaṭṭhakathāyaṃ “āvāṭe niṭṭhite patitvā marantu,",
  "tika-vin01t2:991_5": "aniṭṭhite mā marantū”ti iminā adhippāyena karontaṃ sandhāya sabbantimā sanniṭṭhāpakacetanā",
  "tika-vin01t2:991_6": "vuttā, mahāpaccarisaṅkhepaṭṭhakathāsu pana paṭhamappahārato paṭṭhāya “imasmiṃ āvāṭe",
  "tika-vin01t2:991_7": "patitvā marantū”ti iminā adhippāyena karontassa yasmiṃ yasmiṃ payoge kate tattha",
  "tika-vin01t2:991_8": "patitā maranti, taṃtaṃpayogasādhikaṃ sanniṭṭhāpakacetanaṃ sandhāya “ekasmimpi kudālappahāre",
  "tika-vin01t2:991_9": "dinne”tiādi vuttanti tīsupi gaṇṭhipadesu vuttaṃ. Tasmā tena tena pariyāyena aṭṭhakathāvādānaṃ",
  "tika-vin01t2:991_10": "aññamaññāvirodho yutto. Atha vā mahāaṭṭhakathāyaṃ ekasmiṃyeva divase avūpasanteneva",
  "tika-vin01t2:991_11": "payogena khaṇitvā niṭṭhāpentaṃ sandhāya sabbantimā sanniṭṭhāpakacetanā vuttā, itarāsu",
  "tika-vin01t2:991_12": "pana “imasmiṃ patitvā marantū”ti adhippāyena ekasmiṃ divase kiñci khaṇitvā aparasmimpi",
  "tika-vin01t2:991_13": "divase tatheva kiñci kiñci khaṇitvā niṭṭhāpentaṃ sandhāya vuttanti. Evampi aṭṭhakathānaṃ",
  "tika-vin01t2:991_14": "aññamaññāvirodho yuttoti amhākaṃ khanti.",
  "tika-vin01t2:992_0": "Attano dhammatāyāti ajānitvā pakkhalitvā vā. Arahantāpi saṅgahaṃ gacchantīti aññehi",
  "tika-vin01t2:992_1": "pātiyamānānaṃ amaritukāmānampi arahantānaṃ maraṇaṃ sambhavatīti vuttaṃ. Purimanayeti",
  "tika-vin01t2:992_2": "“maritukāmā idha marissantī”ti vuttanaye. Tattha patitaṃ bahi nīharitvāti ettha “imasmiṃ",
  "tika-vin01t2:992_3": "āvāṭeyeva marantūti niyamābhāvato bahi nīharitvā māritepi pārājikaṃ vuttaṃ. Āvāṭe",
  "tika-vin01t2:992_4": "patitvā thokaṃ cirāyitvā gacchantaṃ gahetvā mārite āvāṭasmiṃyeva aggahitattā pārājikaṃ",
  "tika-vin01t2:992_5": "na hotī”ti vadanti, taṃ pana aṭṭhakathāyaṃ “patitappayogena gahitattā”ti vuttahetussa",
  "tika-vin01t2:992_6": "idhāpi sambhavato vīmaṃsitvā gahetabbaṃ. Amaritukāmā vātipi adhippāyassa sambhavato",
  "tika-vin01t2:992_7": "opapātike uttarituṃ asakkuṇitvā matepi pārājikaṃ vuttaṃ. Nibbattitvāti vuttattā patanaṃ",
  "tika-vin01t2:992_8": "na dissatīti ce? Opapātikassa tattha nibbattiyeva patananti natthi virodho. Yasmā",
  "tika-vin01t2:992_9": "mātuyā patitvā parivattitaliṅgāya matāya so mātughātako hoti, na kevalaṃ manussapurisaghātako,",
  "tika-vin01t2:992_10": "tasmā patitasseva vasena āpattīti adhippāyena “patanarūpaṃ pamāṇa”nti vuttaṃ. Idaṃ",
  "tika-vin01t2:992_11": "pana akāraṇaṃ. “Manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa",
  "tika-vin01t2:992_12": "kammaṃ ānantariyaṃ hotī”ti ettakameva hi aṭṭhakathāyaṃ vuttaṃ.",
  "tika-vin01t2:993_0": "Tattha ca liṅge parivattepi so eva ekakammanibbatto bhavaṅgappabandho jīvitindriyappabandho",
  "tika-vin01t2:993_1": "ca, na aññoti “api parivattaliṅga”nti vuttaṃ. Yo hi liṅge aparivatte tasmiṃ attabhāve",
  "tika-vin01t2:993_2": "bhavaṅgajīvitindriyappabandho, so eva parivattepi liṅge taṃyeva ca upādāya ekajātisamaññā.",
  "tika-vin01t2:993_3": "Na cettha bhāvakalāpagatajīvitindriyassa vasena codanā kātabbā tadaññasseva adhippetattā.",
  "tika-vin01t2:993_4": "Tañhi tattha avicchedavuttiyā pabandhavohāraṃ labhati, itarampi vā bhāvānupālatāsāmaññenāti",
  "tika-vin01t2:993_5": "anokāsāva codanā. Tasmā parivattepi liṅge tasseva ekakammanibbattassa santānassa",
  "tika-vin01t2:993_6": "jīvitā voropanato vohārabhedato so itthighātako vā hotu purisaghātako vā, ānantariyakammato",
  "tika-vin01t2:993_7": "na muccatīti ettakameva tattha vattabbaṃ. Idha pana yaṃyaṃjātikā sattā honti, te",
  "tika-vin01t2:993_8": "maraṇasamaye attano attano jātirūpeneva maranti, nāññarūpena, jātivaseneva ca pācittiyathullaccayapārājikehi",
  "tika-vin01t2:993_9": "bhavitabbaṃ. Tasmā nāgo vā supaṇṇo vā yakkharūpena vā petarūpena vā patitvā attano",
  "tika-vin01t2:993_10": "tiracchānarūpena marati, tattha pācittiyameva yuttaṃ, na thullaccayaṃ tiracchānagatasseva",
  "tika-vin01t2:993_11": "matattā. Teneva dutiyattheravāde maraṇarūpaṃ pamāṇaṃ, tasmā pācittiyanti vuttaṃ.",
  "tika-vin01t2:993_12": "Ayameva ca vādo yuttataro, teneva so pacchā vutto.",
  "tika-vin01t2:994_0": "Imināva nayena manussaviggahe nāgasupaṇṇasadise tiracchānagate patitvā attano rūpena",
  "tika-vin01t2:994_1": "mate pācittiyena bhavitabbaṃ. Evaṃ sante pāḷiyaṃ “yakkho vā peto vā tiracchānagatamanussaviggaho",
  "tika-vin01t2:994_2": "vā tasmiṃ patati, āpatti dukkaṭassa. Patite dukkhā vedanā uppajjati, āpatti dukkaṭassa.",
  "tika-vin01t2:994_3": "Marati, āpatti thullaccayassā”ti kasmā vuttanti ce? Tattha keci vadanti – yakkho",
  "tika-vin01t2:994_4": "vā peto vāti paṭhamaṃ sakarūpeneva ṭhite yakkhapete dassetvā puna aññarūpenapi ṭhite",
  "tika-vin01t2:994_5": "teyeva yakkhapete dassetuṃ “tiracchānagatamanussaviggaho vā”ti vuttaṃ, na pana tādisaṃ",
  "tika-vin01t2:994_6": "tiracchānagataṃ visuṃ dassetuṃ. Tasmā tiracchānagataviggaho vā manussaviggaho vā",
  "tika-vin01t2:994_7": "yakkho vā peto vāti evamettha yojanā kātabbāti. Gaṇṭhipadesu pana tīsupi “pāḷiyaṃ",
  "tika-vin01t2:994_8": "manussaviggahena ṭhitatiracchānagatānaṃ āveṇikaṃ katvā thullaccayaṃ vuttaṃ viya dissatī”ti",
  "tika-vin01t2:994_9": "kathitaṃ. Yakkharūpapetarūpena matepi eseva nayoti iminā maraṇarūpasseva pamāṇattā",
  "tika-vin01t2:994_10": "thullaccayaṃ atidissati.",
  "tika-vin01t2:995_0": "Mudhāti amūlena, kiñci mūlaṃ aggahetvāti vuttaṃ hoti. So niddosoti tena tattha katapayogassa",
  "tika-vin01t2:995_1": "abhāvato. Yadi pana sopi tattha kiñci kiñci karoti, na muccatiyevāti dassento āha",
  "tika-vin01t2:995_2": "“evaṃ patitā”tiādi. Tattha evanti evaṃ mayā kateti attho. Na nassissantīti adassanaṃ",
  "tika-vin01t2:995_3": "na gamissanti, na palāyissantīti adhippāyo. Vippaṭisāre uppanneti mūlaṭṭhaṃ sandhāya",
  "tika-vin01t2:995_4": "vuttaṃ. Yadi pana pacchimopi labhitvā tattha vuttappakāraṃ kiñci katvā puna vippaṭisāre",
  "tika-vin01t2:995_5": "uppanne evaṃ karoti, tassapi eseva nayo. Paṃsumhi patitvā maratīti abhinavapūrite",
  "tika-vin01t2:995_6": "paṃsumhi pāde pavesetvā uddharituṃ asakkonto tattheva patitvā marati. Jātapathavī",
  "tika-vin01t2:995_7": "jātāti idaṃ sabbathā matthakappattaṃ thirabhāvaṃ dassetuṃ vuttaṃ. Paṃsunā pūrentena",
  "tika-vin01t2:995_8": "pana pādadaṇḍādīhi maddanatāḷanādinā suṭṭhutaraṃ thirabhāvaṃ āpādetvā pakatipathaviyā",
  "tika-vin01t2:995_9": "nibbisese kate jātapathavīlakkhaṇaṃ appattepi muccatiyeva. Opātaṃ haratīti ettha",
  "tika-vin01t2:995_10": "pokkharaṇīsadisattā muccati.",
  "tika-vin01t2:996_0": "Hatthā muttamatteti oḍḍetvā hatthato muttamatte. Vatiṃ katvāti ettha yadi so pāse",
  "tika-vin01t2:996_1": "vuttappakāraṃ kañci visesaṃ na karoti, attanā katavatiyā viddhaṃsitāya muccati. Thaddhataraṃ",
  "tika-vin01t2:996_2": "vā pāsayaṭṭhiṃ ṭhapetīti thirabhāvatthaṃ aparāya pāsayaṭṭhiyā saddhiṃ bandhitvā vā",
  "tika-vin01t2:996_3": "tameva vā sithilabhūtaṃ thaddhataraṃ bandhitvā ṭhapeti. Daḷhataraṃ vā thirataraṃ",
  "tika-vin01t2:996_4": "vāti etthāpi eseva nayo. Khāṇukanti pāsayaṭṭhibandhanakhāṇukaṃ. Sabbattheva māraṇatthāya",
  "tika-vin01t2:996_5": "katappayogattā na muccati. Vippaṭisāre uppanneti mūlaṭṭhasseva vippaṭisāre uppanne.",
  "tika-vin01t2:997_0": "Tena alātena…pe… na muccatīti ettha “pubbe katappayogaṃ vināsetvā pacchā kusalacittena",
  "tika-vin01t2:997_1": "payoge katepi na muccatīti idaṃ sandhāya gantabba”nti tīsupi gaṇṭhipadesu vuttaṃ.",
  "tika-vin01t2:997_2": "Ayaṃ panettha adhippāyo yutto siyā – āditoyeva māraṇatthāya katappayogattā katapariyositāya",
  "tika-vin01t2:997_3": "pāsayaṭṭhiyā tappaccayā ye ye sattā marissanti, tesaṃ tesaṃ vasena paṭhamataraṃyeva",
  "tika-vin01t2:997_4": "pāṇātipātakammasiddhito pacchā kusalacittena aññathā katepi na muccatīti. Rajjuketi",
  "tika-vin01t2:997_5": "khuddakarajjuke. Sayaṃ vaṭṭitanti bahurajjuke ekato katvā attanā vaṭṭitaṃ. Ubbaṭṭetvāti",
  "tika-vin01t2:997_6": "te rajjuke visuṃ visuṃ katvā. Garukataraṃ karotīti atibhāriyaṃ karoti. Pariyesitvā",
  "tika-vin01t2:997_7": "katanti araññaṃ gantvā rukkhaṃ chinditvā tacchetvā kataṃ.",
  "tika-vin01t2:998_0": "177. Ālambanarukkho vāti tatthajātakaṃ sandhāya vuttaṃ. Tadatthamevāti māraṇatthameva.",
  "tika-vin01t2:998_1": "Visamaṇḍalanti mañcapīṭhādīsu ālittaṃ visamaṇḍalaṃ. Vatvā asiṃ upanikkhipatīti ettha",
  "tika-vin01t2:998_2": "mukhena avatvā vuttappakāraṃ manasā cintetvā upanikkhipanepi eseva nayo. Purimanayenāti",
  "tika-vin01t2:998_3": "“yesaṃ hatthato mūlaṃ gahita”ntiādinā. Sarīrassa virūpabhāvakaraṇato kuṭṭhādi visabhāgarogo",
  "tika-vin01t2:998_4": "nāma, jīvitappavattiyā vā asabhāgattā ananukūlattā gaṇḍapiḷakādi yo koci jīvitappavattipaccanīko visabhāgarogo.",
  "tika-vin01t2:999_0": "178. Paraṃ vā amanāparūpanti ettha amanāpaṃ rūpaṃ etassāti amanāparūpoti bāhiratthasamāso",
  "tika-vin01t2:999_1": "daṭṭhabbo. Manāpiyepi eseva nayoti etena manāpikaṃ rūpaṃ upasaṃharatīti ettha paraṃ",
  "tika-vin01t2:999_2": "vā manāparūpaṃ tassa samīpe ṭhapeti, attanā vā manāpiyena rūpena samannāgato tiṭṭhatītiādi",
  "tika-vin01t2:999_3": "yojetabbanti dasseti. Teneva aññatarasmiṃ gaṇṭhipade vuttaṃ –",
  "tika-vin01t2:1000": "“Mamālābhena esitthī, maratūti samīpago;",
  "tika-vin01t2:1001": "Duṭṭhacitto sace yāti, hoti so itthimārako.",
  "tika-vin01t2:1002": "“Bhikkhatthāya sace yāti, jānantopi na mārako;",
  "tika-vin01t2:1003": "Anatthiko hi so tassā, maraṇena upekkhako”ti.",
  "tika-vin01t2:1004": "Aparampi tattheva vuttaṃ –",
  "tika-vin01t2:1005": "“Viyogena ca me jāyā, jananī ca na jīvati;",
  "tika-vin01t2:1006": "Iti jānaṃ viyuñjanto, tadatthī hoti mārako.",
  "tika-vin01t2:1007": "“Pabbajjādinimittañce, yāti jānaṃ na mārako;",
  "tika-vin01t2:1008": "Anatthiko hi so tesaṃ, maraṇena upekkhako”ti.",
  "tika-vin01t2:1009_0": "Alaṅkaritvā upasaṃharatīti “alābhakena sussitvā maratū”ti iminā adhippāyena upasaṃharati.",
  "tika-vin01t2:1009_1": "Teneva “sace uttasitvā marati, visaṅketo”ti vuttaṃ. Alābhakena sussitvā maratīti",
  "tika-vin01t2:1009_2": "ettha ca pārājikanti pāṭhaseso daṭṭhabbo. Kuṇapagandhā cāti ahiādikuṇapānaṃ gandhā.",
  "tika-vin01t2:1009_3": "Haṃsapupphanti haṃsādīnaṃ pakkhalomaṃ sandhāya vadati.",
  "tika-vin01t2:1010_0": "179. Asañciccāti idaṃ maraṇasaṃvattanikaupakkamassa asallakkhaṇaṃ sandhāya vuttanti",
  "tika-vin01t2:1010_1": "āha “iminā upakkamenā”tiādi. Ajānantassāti idaṃ pana maraṇasaṃvattanikaupakkamakaraṇassa",
  "tika-vin01t2:1010_2": "ajānanaṃ sandhāya vuttanti āha “iminā ayaṃ marissatī”tiādi. Namaraṇādhippāyassāti",
  "tika-vin01t2:1010_3": "idaṃ upakkamaṃ jānantassapi maraṇādhippāyassa abhāvaṃ sandhāya vuttanti āha “maraṇaṃ",
  "tika-vin01t2:1010_4": "anicchantassā”tiādi.",
  "tika-vin01t2:1011": "Padabhājanīyavaṇṇanā niṭṭhitā.",
  "tika-vin01t2:1012": "Pakiṇṇakakathāvaṇṇanā",
  "tika-vin01t2:1013_0": "Domanassacitteneva bhaṇatīti iminā sanniṭṭhāpakacetanā dukkhavedanāya sampayuttā",
  "tika-vin01t2:1013_1": "evāti dasseti. Sukhabahulatāya hi rājāno hasamānāpi “ghātethā”ti vadanti, hāso pana",
  "tika-vin01t2:1013_2": "nesaṃ anatthavūpasamādiaññavisayoti sanniṭṭhāpakacetanā dukkhavedanāya sampayuttā",
  "tika-vin01t2:1013_3": "eva. Sati pana domanasse kathaṃ taṃ nappakāsatīti āha “sukhavokiṇṇattā”tiādi, pubbāpariyavasena",
  "tika-vin01t2:1013_4": "ubhosu passesu uppajjanakasukhehi ākiṇṇattā uppannassa ca domanassassa anuppabandhanena",
  "tika-vin01t2:1013_5": "pavattiyā abhāvato tadā uppannampi domanassaṃ nappakāsatīti attho.",
  "tika-vin01t2:1014": "Vinītavatthuvaṇṇanā",
  "tika-vin01t2:1015_0": "180. Maraṇatthikāva hutvāti imassa kāyassa bhedena saggapāpanādhippāyattā atthato",
  "tika-vin01t2:1015_1": "maraṇatthikāva hutvā. Maraṇatthikabhāvaṃ ajānantāti evaṃ adhippāyino maraṇatthikā",
  "tika-vin01t2:1015_2": "nāma hontīti attano maraṇatthikabhāvaṃ ajānantā. Na hi te attano cittappavattiṃ na",
  "tika-vin01t2:1015_3": "jānanti. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin01t2:1015_4": "karuṇāya abhāvato kāruññena pāse baddhasūkaramocanaṃ viya na hotīti adhippāyo. Yathāyunāti",
  "tika-vin01t2:1015_5": "vuttamevatthaṃ yathānusandhināti pariyāyantarena vuttaṃ, yathānusandhinā yathāyuparicchedenāti",
  "tika-vin01t2:1015_6": "vuttaṃ hoti. Atha vā yathānusandhināti yathānuppabandhena, yāva tasmiṃ bhave santānassa",
  "tika-vin01t2:1015_7": "anuppabandho avicchinnappavatti hoti, tāva ṭhatvāti vuttaṃ hoti.",
  "tika-vin01t2:1016_0": "Appaṭivekkhitvāti anupaparikkhitvā. Uddhaṃ vā adho vā saṅkamantīti pacchā āgatānaṃ",
  "tika-vin01t2:1016_1": "okāsadānatthaṃ nisinnapāḷiyā uddhaṃ vā adho vā gacchanti. Paccavekkhaṇakiccaṃ natthīti",
  "tika-vin01t2:1016_2": "pacchā āgatehi upaparikkhaṇakiccaṃ natthi. Heṭṭhā kismiñci vijjamāne sāṭakaṃ vali",
  "tika-vin01t2:1016_3": "na gaṇhātīti āha “tasmiṃ vali na paññāyatī”ti. Paṭivekkhaṇañcedaṃ gihīnaṃ santakeyevāti daṭṭhabbaṃ.",
  "tika-vin01t2:1017_0": "Pāḷiyaṃ musale ussiteti aññamaññaṃ upatthambhetvā dvīsu musalesu ussitesūti attho.",
  "tika-vin01t2:1017_1": "Udukkhalabhaṇḍikanti udukkhalatthāya ānītaṃ dārubhaṇḍaṃ. Paṭibaddhanti bhojanapaṭibaddhaṃ,",
  "tika-vin01t2:1017_2": "bhojanantarāyanti vuttaṃ hoti.",
  "tika-vin01t2:1018_0": "181. Aggakārikanti ettha kārikā-saddassa bhāvavacanattā “aggakiriya”nti atthaṃ vatvāpi",
  "tika-vin01t2:1018_1": "yasmā kiriyaṃ dātuṃ na sakkā, tasmā dānasaṅkhātāya aggakiriyāya yuttaṃ piṇḍapātameva",
  "tika-vin01t2:1018_2": "idha upacāravuttiyā “aggakiriyā”ti gahetabbanti āha “paṭhamaṃ laddhapiṇḍapāta”ntiādi.",
  "tika-vin01t2:1019_0": "182-183. Daṇḍamuggaranti nikhādanamuggaraṃ. Vibhattibyattayenāti vibhattivipariṇāmena.",
  "tika-vin01t2:1019_1": "Visesādhigamoti samādhi vipassanā ca ativiya pākaṭattā “hatthappatto viya dissatī”ti",
  "tika-vin01t2:1019_2": "vuttaṃ. Upacchindatīti “visesādhigamassa vikkhepo mā hotū”ti āhāraṃ upacchindati.",
  "tika-vin01t2:1019_3": "Visesādhigamanti lokuttaradhammapaṭilābhaṃ. Byākaritvāti ārocetvā. Upacchindati,",
  "tika-vin01t2:1019_4": "na vaṭṭatīti yasmā sabhāgānaṃ lajjibhikkhūnaṃyeva ariyā attanā adhigatavisesaṃ tādise",
  "tika-vin01t2:1019_5": "kāraṇe sati ārocenti, te ca bhikkhū appatirūpāya anesanāya paccayaṃ na pariyesanti,",
  "tika-vin01t2:1019_6": "tasmā tehi pariyesitapaccaye kukkuccaṃ uppādetvā āhāraṃ upacchindituṃ na vaṭṭatīti",
  "tika-vin01t2:1019_7": "attho. Sabhāgānañhi byākatattā upacchindituṃ na labhati. Te hi kappiyakhettaṃ. Teneva",
  "tika-vin01t2:1019_8": "“sabhāgānañhi lajjibhikkhūnaṃ kathetuṃ vaṭṭatī”ti idaṃ “upacchindati, na vaṭṭatī”ti",
  "tika-vin01t2:1019_9": "imassa kāraṇaṃ dassentena vuttanti tīsupi gaṇṭhipadesu vuttaṃ.",
  "tika-vin01t2:1020_0": "Atha vā visesādhigamaṃ byākaritvāti idaṃ visesassa adhigatabhāvadassanatthaṃ vuttaṃ.",
  "tika-vin01t2:1020_1": "Adhigamantarāyaṃ asaṅkanteneva ca āhārupacchedo kātabboti anuññātattā adhigatena",
  "tika-vin01t2:1020_2": "na kātabboti dassetuṃ “visesādhigamaṃ byākaritvā āhāraṃ upacchindati, na vaṭṭatī”ti",
  "tika-vin01t2:1020_3": "vuttaṃ. Kiṃ pana ariyā attanā adhigatavisesaṃ aññesaṃ ārocentīti imissā codanāya",
  "tika-vin01t2:1020_4": "“sabhāgānañhi lajjibhikkhūnaṃ kathetuṃ vaṭṭatī”ti vuttaṃ. Ayamettha yuttataroti amhākaṃ",
  "tika-vin01t2:1020_5": "khanti, gaṇṭhipadepi ayamattho dassitoyevāti. Bhaṇḍakaṃ dhovantāti cīvaraṃ dhovantā.",
  "tika-vin01t2:1020_6": "Dhovanadaṇḍakanti bhaṇḍadhovanadaṇḍaṃ.",
  "tika-vin01t2:1021_0": "184. Ahaṃ kukkuccakoti “mama kiriyāya mareyya nu kho, no vā”ti evaṃ jātakukkuccako.",
  "tika-vin01t2:1021_1": "Sabbatthāpi panettha evarūpesu vatthūsu amate thullaccayassa vuttattā tena katappayogena",
  "tika-vin01t2:1021_2": "dukkhavedanā uppajjatu vā mā vā, pārājikāya abhāvato bhagavato vacanena thullaccayamevāti vadanti.",
  "tika-vin01t2:1022_0": "185. Gabbho patati etenāti gabbhapātanaṃ, tādisaṃ bhesajjaṃ. Tenāha “yena paribhuttenā”tiādi.",
  "tika-vin01t2:1022_1": "“Maraṇavaṇṇaṃ vā saṃvaṇṇeyyā”ti vuttattā pariyāyato āpattimokkho na hotīti āha “pariyāyo nāma natthī”ti.",
  "tika-vin01t2:1023_0": "Gabbhaṃ na gaṇhātīti gabbhaṃ na dhāreti. Vātena pāṇakehi vā gabbho vinassanto kammaṃ",
  "tika-vin01t2:1023_1": "vinā na nassatīti adhippāyena “dvīhākārehī”ti vuttaṃ. Dīghanikāyaṭṭhakathāyaṃ pana",
  "tika-vin01t2:1023_2": "“gabbho hi vātena pāṇakehi kammunā cāti tīhi kāraṇehi vinassatī”ti vatvā “kammunā",
  "tika-vin01t2:1023_3": "vinassante pana buddhāpi paṭibāhituṃ na sakkontī”ti vuttaṃ. Tattha vātena pāṇakehi",
  "tika-vin01t2:1023_4": "vā gabbhe vinassante na purimakammunā okāso kato, apica tappaccayā kammaṃ vipaccati,",
  "tika-vin01t2:1023_5": "sayameva pana kammunā okāse kate na ekantena vāto pāṇakā vā apekkhitabbāti iminā",
  "tika-vin01t2:1023_6": "adhippāyena kammassa visuṃ kāraṇabhāvo vuttoti daṭṭhabbaṃ. Pāṇakā khāditvā antaradhāpentīti",
  "tika-vin01t2:1023_7": "yojetabbaṃ. Avijāyanatthāya bhesajjaṃ dentassa kucchiyaṃ uppajjitvā vinassissantīti",
  "tika-vin01t2:1023_8": "iminā adhippāyena dinne opātakkhaṇanādīsu viya kammabaddho, kucchiyaṃ na uppajjissantīti",
  "tika-vin01t2:1023_9": "iminā pana adhippāyena dinne nevatthi kammabaddho.",
  "tika-vin01t2:1024_0": "Sahadhammikānanti ekassa satthuno sāsane sahasikkhamānadhammānaṃ. Pañcannampi vivaṭṭanissitasīlattā",
  "tika-vin01t2:1024_1": "“samasīlasaddhāpaññāna”nti vuttaṃ. Ñātakapavāritaṭṭhānatoti attano tesaṃ vā ñātakapavāritaṭṭhānato.",
  "tika-vin01t2:1024_2": "Gilānassatthāya appavāritaṭṭhānatopi viññattiyā anuññātattā katāpi akatā viyāti akataviññatti,",
  "tika-vin01t2:1024_3": "“vada, bhante, paccayenā”ti evaṃ akatapavāraṇaṭṭhāne ca viññatti akataviññatti.",
  "tika-vin01t2:1025_0": "Paṭiyādiyatīti sampādeti. Akātuṃ na vaṭṭatīti ettha dukkaṭaṃ vadanti. Sahadhammikesu",
  "tika-vin01t2:1025_1": "vuttanayenevāti “imesampi pañcannaṃ akataviññattiyāpi bhesajjaṃ kātuṃ vaṭṭatī”ti",
  "tika-vin01t2:1025_2": "kurundaṭṭhakathāyaṃ vuttattā kathitaṃ. Yāva ñātakā passantīti yāva tassa ñātakā passanti.",
  "tika-vin01t2:1025_3": "Pitu bhaginī pitucchā. Mātu bhātā mātulo. Nappahontīti kātuṃ na sakkonti. Sacepi",
  "tika-vin01t2:1025_4": "na yācantīti “yācituṃ dukkha”nti adhippāyena yadi na yācanti. Ābhogaṃ katvāti idaṃ",
  "tika-vin01t2:1025_5": "kattabbatādassanavasena vuttaṃ, “ābhogaṃ pana akatvāpi dātuṃ vaṭṭatī”ti tīsupi gaṇṭhipadesu",
  "tika-vin01t2:1025_6": "likhitaṃ. Ete dasa ñātake ṭhapetvāti tesaṃ puttanattādayopi tappaṭibaddhattā ñātakā",
  "tika-vin01t2:1025_7": "evāti tepi ettheva saṅgahitā. Tena aññesanti iminā aññātakānaṃ gahaṇaṃ veditabbaṃ.",
  "tika-vin01t2:1025_8": "Tenevāha “etesaṃ puttaparamparāyā”tiādi. Kulaparivaṭṭoti kulānaṃ paṭipāṭi, kulaparamparāti",
  "tika-vin01t2:1025_9": "vuttaṃ hoti. “Mayhaṃ dassanti karissantī”ti paccāsāya karontassapi yācitvāpi gahetabbaṭṭhānatāya",
  "tika-vin01t2:1025_10": "ñātakesu vejjakammaṃ vā kuladūsakāpatti vā na hotīti vadanti. Sabbapadesupi vinicchayo",
  "tika-vin01t2:1025_11": "veditabboti cūḷamātuyātiādīsu sabbapadesu “cūḷamātuyā sāmiko”tiādinā yojetvā heṭṭhā",
  "tika-vin01t2:1025_12": "vuttanayena vinicchayo veditabbo.",
  "tika-vin01t2:1026_0": "Vuttanayena pariyesitvāti iminā “ñātisāmaṇerehi vā”tiādinā vuttamatthaṃ atidissati.",
  "tika-vin01t2:1026_1": "Apaccāsīsantenāti “mayhaṃ dassanti karissantī”ti evaṃ attano atthāya apaccāsīsantena.",
  "tika-vin01t2:1026_2": "Bhikkhusaṅghassa pana upakārakattaṃ paccāsīsantena kātuṃ vaṭṭati. “Bhesajjaṃ ācikkhathā”ti",
  "tika-vin01t2:1026_3": "vuttepi yathā “aññamaññaṃ pana kathā kātabbā”ti idaṃ pariyāyattā vaṭṭati, evaṃ heṭṭhā",
  "tika-vin01t2:1026_4": "vuttanayena “idañcidañca gahetvā karontī”ti iminā pariyāyena kathentassapi nevatthi dosoti ācariyā.",
  "tika-vin01t2:1027_0": "Vinayalakkhaṇaṃ ajānantassa anācariyassa tadanurūpavohārāsambhavato īdisassa lābhassa",
  "tika-vin01t2:1027_1": "uppatti nāma natthīti “ācariyabhāgo nāmāya”nti vuttaṃ, vinaye pakataññunā ācariyena",
  "tika-vin01t2:1027_2": "labhitabbabhāgo ayanti vuttaṃ hoti. Pupphapūjanatthāya dinnepi akappiyavohārena vidhānassa",
  "tika-vin01t2:1027_3": "ayuttattā “kappiyavasenā”ti vuttaṃ, “pupphaṃ āharathā”tiādinā kappiyavohāravasenāti attho.",
  "tika-vin01t2:1028_0": "Yadi “parittaṃ karothā”ti vutte karonti, gihiveyyāvaccakaraṇaṭṭhāne tiṭṭhatīti “parittaṃ",
  "tika-vin01t2:1028_1": "karotha, bhanteti vutte na kātabba”nti vuttaṃ, “bhaṇathā”ti vutte pana dhammakathāya",
  "tika-vin01t2:1028_2": "ajjhesanaṭṭhāne ṭhitattā “kātabba”nti vuttaṃ. Dhammañhi anajjhiṭṭhenapi kathetuṃ",
  "tika-vin01t2:1028_3": "vaṭṭati, pageva ajjhiṭṭhena. Cāletvā suttaṃ parimajjitvāti parittaṃ karontena kātabbavidhiṃ",
  "tika-vin01t2:1028_4": "dasseti. Vihārato…pe… dukkaṭanti aññātakānaṃyeva dadato dukkaṭaṃ. No ce jānantīti",
  "tika-vin01t2:1028_5": "yadi evaṃ vattuṃ na jānanti. Udakanti dakkhiṇodakaṃ. Pādesu apanītesu avamaṅgalasaññino",
  "tika-vin01t2:1028_6": "hontīti āha “na pādā apanetabbā”ti. Gantuṃ vaṭṭatīti “parivāratthāya āgacchantū”ti",
  "tika-vin01t2:1028_7": "vuttepi evaṃ sallakkhetvā gantuṃ vaṭṭati.",
  "tika-vin01t2:1029_0": "Anāmaṭṭhapiṇḍapātoti apabbajitassa hatthato laddho attanā aññena vā pabbajitena aggahitaaggo",
  "tika-vin01t2:1029_1": "piṇḍapāto. Thālaketi iminā pattopi gahitoyevāti daṭṭhabbaṃ. Dāmarikacorassāti rajjaṃ",
  "tika-vin01t2:1029_2": "patthayamānassa pākaṭacorassa. Coranāgavatthūti ettha “coranāgassa kira āmaṭṭhaṃ",
  "tika-vin01t2:1029_3": "dento kujjhissati, anāmaṭṭhaṃ na vaṭṭatīti thero pattaggahaṇahattheneva aggaṃ gahetvā",
  "tika-vin01t2:1029_4": "patte bhattaṃ sabbamadāsi, so tena tussi. ‘Ettakaṃ mayha’nti bhattassa ekapasseyeva",
  "tika-vin01t2:1029_5": "thokaṃ ṭhapetvāpi puna tena saddhiṃ sabbampi dātuṃ vaṭṭatī”ti cūḷagaṇṭhipade vuttaṃ.",
  "tika-vin01t2:1030_0": "Āmisassa dhammassa ca alābhena attano parassa ca antare sambhavantassa chiddassa",
  "tika-vin01t2:1030_1": "vivarassa bhedassa paṭisantharaṇaṃ pidahanaṃ gaṇhanaṃ paṭisanthāro. Ayañhi lokasannivāso",
  "tika-vin01t2:1030_2": "alabbhamānena āmisena ca dhammena cāti dvīhi chiddo, tassa taṃ chiddaṃ yathā na paññāyati,",
  "tika-vin01t2:1030_3": "evaṃ pīṭhassa viya paccattharaṇena āmisena ca dhammena ca paṭisantharaṇaṃ āmisapaṭisanthāro",
  "tika-vin01t2:1030_4": "dhammapaṭisanthāro cāti vuccati. Tattha dhammapaṭisanthāro kassaci na kātabbo natthi.",
  "tika-vin01t2:1030_5": "Yassa kassaci hi gahaṭṭhassa vā pabbajitassa vā dhammena saṅgaho kātabboyeva. “Paṭisanthāro",
  "tika-vin01t2:1030_6": "pana kassa kātabbo, kassa na kātabbo”ti idaṃ pana āmisapaṭisanthāraṃ sandhāya vuttaṃ.",
  "tika-vin01t2:1030_7": "Ubbāsetvāti samantato tiyojanaṃ vilumpanto manusse palāpetvā aññesaṃ avāsaṃ katvā.",
  "tika-vin01t2:1030_8": "Saṅghassatthāya āhaṭāti pākavaṭṭato taṃdivasassatthāya āhaṭā. Varapotthacittattharaṇanti",
  "tika-vin01t2:1030_9": "anekappakārauttamarūpavicittattharaṇaṃ.",
  "tika-vin01t2:1031_0": "187. Sattarasavaggiyesu pubbe ekassa aṅgulipatodena māritattā sesasoḷasajanesu udaraṃ",
  "tika-vin01t2:1031_1": "āruhitvā nisinnamekaṃ ṭhapetvā “sesāpi pannarasa janā”ti vuttaṃ. Adūhalapāsāṇā viyāti",
  "tika-vin01t2:1031_2": "adūhale āropitapāsāṇā viya. Kammādhippāyāti tajjanīyādikammakaraṇādhippāyā. Āvāhetvāti",
  "tika-vin01t2:1031_3": "āvisāpetvā. Vāḷavihāranti caṇḍasattehi adhiṭṭhitavihāraṃ.",
  "tika-vin01t2:1032": "189. Yo rukkhena otthatopi na maratītiādīsu yaṃ vattabbaṃ, taṃ bhūtagāmasikkhāpadaṭṭhakathāyaṃ sayameva vakkhati. Evañhi tattha vuttaṃ –",
  "tika-vin01t2:1033_0": "“Manussaviggahapārājikavaṇṇanāyaṃ pana sabbaaṭṭhakathāsu ‘sace bhikkhu rukkhena vā",
  "tika-vin01t2:1033_1": "ajjhotthato hoti opāte vā patito, sakkā ca hoti ekena passena rukkhaṃ chinditvā bhūmiṃ",
  "tika-vin01t2:1033_2": "vā khaṇitvā nikkhamituṃ, jīvitahetupi attanā na kātabbaṃ, aññena pana bhikkhunā bhūmiṃ",
  "tika-vin01t2:1033_3": "vā khaṇitvā rukkhaṃ vā chinditvā allarukkhato vā daṇḍakaṃ chinditvā taṃ rukkhaṃ pavaṭṭetvā",
  "tika-vin01t2:1033_4": "nikkhamāpetuṃ vaṭṭati, anāpattī’ti vuttaṃ. Tattha kāraṇaṃ na dissati, ‘anujānāmi,",
  "tika-vin01t2:1033_5": "bhikkhave, davaḍāhe ḍayhamāne paṭaggiṃ dātuṃ parittaṃ kātu’nti idaṃ pana ekameva",
  "tika-vin01t2:1033_6": "suttaṃ dissati. Sace etassa anulomaṃ, attano na vaṭṭati, aññassa vaṭṭatīti idaṃ nānākaraṇaṃ",
  "tika-vin01t2:1033_7": "na sakkā laddhuṃ. Attano atthāya karonto attasinehena akusalacitteneva karoti, paro",
  "tika-vin01t2:1033_8": "pana kāruññena. Tasmā anāpattīti ce, etampi akāraṇaṃ. Kusalacittenapi hi imaṃ āpattiṃ",
  "tika-vin01t2:1033_9": "āpajjati, sabbaṭṭhakathāsu pana vuttattā na sakkā paṭisedhetuṃ, gavesitabbā ettha",
  "tika-vin01t2:1033_10": "yutti, aṭṭhakathācariyānaṃ vā saddhāya gantabba”nti.",
  "tika-vin01t2:1034": "Tasmā yaṃ ettha ito aññathā kenaci papañcitaṃ, gaṇṭhipadesu ca kāraṇaṃ vuttaṃ, taṃ na sārato paccetabbaṃ.",
  "tika-vin01t2:1035_0": "190. Alla…pe… pācittiyanti sukkhaṭṭhānepi aggiṃ pātetvā iminā adhippāyena ālimpentassa",
  "tika-vin01t2:1035_1": "pācittiyameva. Dukkaṭanti sukkhaṭṭhāne vā sukkhaṃ “asukkha”nti avavatthapetvā vā",
  "tika-vin01t2:1035_2": "aggiṃ pātentassa dukkaṭaṃ. Kīḷādhippāyepi eseva nayo. Kīḷādhippāyo ca paṭapaṭāyamānasaddassādavaseneva",
  "tika-vin01t2:1035_3": "veditabbo. Paṭipakkhabhūto aggi paṭaggi. Parittakaraṇanti ārakkhakaraṇaṃ. Sayaṃ vā",
  "tika-vin01t2:1035_4": "uṭṭhitanti vāteritānaṃ veḷuādīnaṃ aññamaññasaṅghaṭṭanena samuṭṭhitaṃ. Nirupādānoti indhanarahito.",
  "tika-vin01t2:1036_0": "191-192. Khettameva otiṇṇattā pārājikanti “dvīhī”ti vutte dvīhipi pahārehi maraṇassa",
  "tika-vin01t2:1036_1": "paccāsīsanato ekena vinā dvinnaṃ abhāvato ca pārājikaṃ. “Dvīhiyevāti niyamite pana",
  "tika-vin01t2:1036_2": "ekena pahārena mārite natthi pārājika”nti vadanti. Paṭhamaṃ āhitabalavegassa pubbānuciṇṇavasena",
  "tika-vin01t2:1036_3": "dhammānaṃ desantaruppattiyā gamanamattaṃ ṭhapetvā jīvitindriyassa tattha avijjamānattā",
  "tika-vin01t2:1036_4": "“sīsacchedakassā”ti vuttaṃ. Imassa vatthussāti āghātanavatthussa. “Pānaparibhogenāti",
  "tika-vin01t2:1036_5": "vuttattā loṇasovīrakaṃ yāmakālika”nti vadanti.",
  "tika-vin01t2:1037": "Vinītavatthuvaṇṇanā niṭṭhitā.",
  "tika-vin01t2:1038": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1039": "Tatiyapārājikavaṇṇanā niṭṭhitā.",
  "tika-vin01t2:1040": "4. Catutthapārājikaṃ",
  "tika-vin01t2:1041_0": "Catusaccavidūti cattāri saccāni samāhaṭāni catusaccaṃ, taṃ avedi paṭivijjhīti catusaccavidū.",
  "tika-vin01t2:1041_1": "Satipi sāvakānaṃ paccekabuddhānañca catusaccavidubhāve anaññapubbakattā bhagavato",
  "tika-vin01t2:1041_2": "catusaccadassanassa tattha ca sabbaññutāya balesu ca vasībhāvassa pattito parasantānesu",
  "tika-vin01t2:1041_3": "pasāritabhāvena pākaṭattā ca bhagavāva visesena “catusaccavidū”ti thomanaṃ arahati.",
  "tika-vin01t2:1042": "Vaggumudātīriyabhikkhuvatthuvaṇṇanā",
  "tika-vin01t2:1043_0": "193. Adhiṭṭhemāti saṃvidahāma. Dūtakammanti gihīnaṃ paṇṇaṃ vā sāsanaṃ vā gahetvā",
  "tika-vin01t2:1043_1": "tattha tattha gamanaṃ. Iriyāpathaṃ saṇṭhapetvāti padhānānurūpaṃ katvā. Pucchantānaṃ",
  "tika-vin01t2:1043_2": "vāti “ayyā santairiyāpathā ativiya upasantā, kataraṃ visesamadhigacchiṃsū”ti pucchantānaṃ.",
  "tika-vin01t2:1043_3": "Anāgatasambandhe pana asatīti “bhāsito bhavissatī”ti pāṭhasesaṃ katvā anāgatasambandhe",
  "tika-vin01t2:1043_4": "asati. “Bhāsito”ti atītavacanaṃ kathaṃ anāgatavacanena sambandhamupagacchatīti āha",
  "tika-vin01t2:1043_5": "“lakkhaṇaṃ pana saddasatthato pariyesitabba”nti. Īdise hi ṭhāne “dhātusambandhe paccayā”ti",
  "tika-vin01t2:1043_6": "iminā lakkhaṇena dhātvatthasambandhe sati ayathākālavihitāpi paccayā sādhavo bhavantīti",
  "tika-vin01t2:1043_7": "saddasatthavidū vadanti.",
  "tika-vin01t2:1044_0": "194. Vaṇṇavāti iminā sakalasarīrānugatavaṇṇassa manāpatā vuttā. Pasannamukhavaṇṇāti",
  "tika-vin01t2:1044_1": "iminā sakalasarīravaṇṇatopi adhikataraṃ mukhavaṇṇassa manāpatā vuttā. Vippasannachavivaṇṇāti",
  "tika-vin01t2:1044_2": "iminā pana vijjamānasseva sarīravaṇṇassa ativiya pasannatā vuttā. Yasmā indriyānaṃ",
  "tika-vin01t2:1044_3": "ūnattaṃ vā pūraṇattaṃ vā natthi, tasmā “abhiniviṭṭhokāsassa paripuṇṇattā”ti vuttaṃ.",
  "tika-vin01t2:1044_4": "Chaṭṭhassa abhiniviṭṭhokāso hadayavatthu, pañcapasādānaṃ abhiniviṭṭhokāsassa paripuṇṇatāvacaneneva",
  "tika-vin01t2:1044_5": "hadayavatthuādisakalasarīrassa paripuṇṇatā dassitāyeva hotīti āha – “manacchaṭṭhānaṃ",
  "tika-vin01t2:1044_6": "indriyāna”nti. Yathā tanti ettha tanti nipātamattaṃ. Bhantamigappaṭibhāgāti kattabbākattabbassa",
  "tika-vin01t2:1044_7": "ajānanato bhantamigasadisā. Catucakkanti catuiriyāpathaṃ. Iriyāpatho hi idha pavattanaṭṭhena",
  "tika-vin01t2:1044_8": "“cakka”nti adhippeto. Navadvāranti navahi vaṇamukhehi navadvāraṃ. Dukkhanti sīsarogādidukkhaṃ.",
  "tika-vin01t2:1044_9": "Sabbakiccesūti pattapacanacīvararajanayogaṭṭhānādikiccesu. Yāpetunti vahituṃ pavattetuṃ. Tenāha “gametu”nti.",
  "tika-vin01t2:1045_0": "195. Santoti iminā tesaṃ vijjamānataṃ dasseti, saṃvijjamānāti iminā pana tesaṃ upalabbhamānataṃ",
  "tika-vin01t2:1045_1": "dasseti. Tenāha – “atthi ceva upalabbhanti cā”ti. Upalabbhantīti dissanti, ñāyantīti",
  "tika-vin01t2:1045_2": "attho. Panthadūhanakammanti panthaghātanakammaṃ. Hanantoti mārento. Ghātentoti mārāpento.",
  "tika-vin01t2:1045_3": "Atha vā hanantoti bandhanatāḷanādīhi hiṃsanto. Ghātentoti mārento. Chindantoti paresaṃ",
  "tika-vin01t2:1045_4": "hatthādīni chindanto. Pacantoti daṇḍena uppīḷento. Pacanañhettha dahanaṃ vibādhanaṃ",
  "tika-vin01t2:1045_5": "adhippetaṃ. Pacantoti vā tajjento tāsento. Atha vā pacantoti gāmesu aggipātanavasena",
  "tika-vin01t2:1045_6": "gehādīni jhāpetvā tattha ajeḷakādīni pacanto.",
  "tika-vin01t2:1046_0": "Ye sikkhāpadesu bahulagāravā na honti āpattivītikkamabahulā, te sikkhāpadesu atibbagāravā.",
  "tika-vin01t2:1046_1": "Uddhateti akappiye kappiyasaññitāya kappiye akappiyasaññitāya avajje vajjasaññitāya",
  "tika-vin01t2:1046_2": "vajje avajjasaññitāya ca uddhaccapakatike. Unnaḷeti uggatanaḷe, uṭṭhitatucchamāneti",
  "tika-vin01t2:1046_3": "vuttaṃ hoti. Capaleti pattacīvaramaṇḍanādinā cāpallena yutte. Mukhareti mukhakhare,",
  "tika-vin01t2:1046_4": "kharavacaneti vuttaṃ hoti. Vikiṇṇavāceti asaṃyatavacane divasampi niratthakavacanappalāpine.",
  "tika-vin01t2:1046_5": "Muṭṭhā naṭṭhā sati etesanti muṭṭhassatī, sativirahiteti vuttaṃ hoti. Asampajāneti",
  "tika-vin01t2:1046_6": "nippaññe. Pākatindriyeti saṃvarābhāvena gihikāle viya vivaṭaindriye. Ācariyupajjhāyehi",
  "tika-vin01t2:1046_7": "pariccattaketi dhammena āmisena ca asaṅgahetvā ācariyupajjhāyehi pariccatte anāthe",
  "tika-vin01t2:1046_8": "appatiṭṭhe. Lābhagaruketi paccayagaruke.",
  "tika-vin01t2:1047_0": "Iriyāpathasaṇṭhapanādīnīti ādi-saddena paccayapaṭisevanasāmantajappānaṃ gahaṇaṃ veditabbaṃ.",
  "tika-vin01t2:1047_1": "Mahāniddese hi iriyāpathasaṇṭhapanapaccayapaṭisevanasāmantajappanavasena tividhaṃ",
  "tika-vin01t2:1047_2": "kuhakavatthu āgataṃ. Tattha pāpicchasseva sato sambhāvanādhippāyakatena iriyāpathena",
  "tika-vin01t2:1047_3": "vimhāpanaṃ iriyāpathasaṇṭhapanasaṅkhātaṃ kuhakavatthu. Tathā cīvarādīhi nimantitassa",
  "tika-vin01t2:1047_4": "tadatthikasseva sato pāpicchataṃ nissāya paṭikkhepanena te ca gahapatike attani suppatiṭṭhitasaddhe",
  "tika-vin01t2:1047_5": "ñatvā puna tesaṃ “aho ayyo appiccho, na kiñci paṭiggaṇhituṃ icchati, suladdhaṃ vata",
  "tika-vin01t2:1047_6": "no assa, sace appamattakampi kiñci paṭiggaṇheyyā”ti nānāvidhehi upāyehi paṇītāni",
  "tika-vin01t2:1047_7": "cīvarādīni upanentānaṃ tadanuggahakāmataṃyeva āvikatvā paṭiggahaṇena ca tato pabhuti",
  "tika-vin01t2:1047_8": "asītisakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātaṃ kuhakavatthūti",
  "tika-vin01t2:1047_9": "veditabbaṃ. Pāpicchasseva pana sato uttarimanussadhammādhigamaparidīpanavācāya tathā",
  "tika-vin01t2:1047_10": "tathā vimhāpanaṃ sāmantajappanasaṅkhātaṃ kuhakavatthūti veditabbaṃ. Cittalapabbatādivihāro",
  "tika-vin01t2:1047_11": "lokasammatasenāsanaṃ nāma. Lokasammata …pe… upāyehi saṃvaṇṇiyamānaguṇoti sambandho.",
  "tika-vin01t2:1047_12": "Paripācetunti pariṇāmetuṃ. Suddhacittena attano ganthadhurādikammaṃ katvā vicarantānaṃ",
  "tika-vin01t2:1047_13": "tammūlakapaccayaparibhoge dosābhāvaṃ dassetuṃ “ye panā”tiādi vuttaṃ. Bhikkhācāre",
  "tika-vin01t2:1047_14": "asampajjamāneti gocaragāme bhikkhāya caritvā labhitabbapiṇḍapāte asampajjante. Te",
  "tika-vin01t2:1047_15": "ca vattasīsena sabbampetaṃ karonti, na lābhanimittaṃ. Tena vuttaṃ “tantipaveṇighaṭanakā sāsanajotakā”ti.",
  "tika-vin01t2:1048_0": "Kicchenāti na dukkhāya paṭipadāya. Buddhānañhi cattāropi maggā sukhāpaṭipadāva honti,",
  "tika-vin01t2:1048_1": "pāramīpūraṇakāle pana sarāgadosamohasseva sato āgatānaṃ yācakānaṃ alaṅkatappaṭiyattaṃ",
  "tika-vin01t2:1048_2": "sīsaṃ kantitvā galalohitaṃ nīharitvā suañjitāni akkhīni uppāṭetvā kulavaṃsappatiṭṭhāpakaṃ",
  "tika-vin01t2:1048_3": "puttaṃ manāpacāriniṃ bhariyanti evamādīni dentassa aññānipi khantivādīsadisesu attabhāvesu",
  "tika-vin01t2:1048_4": "chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ. Kasirenāti tasseva vevacanaṃ.",
  "tika-vin01t2:1049_0": "Ekasseva dātuṃ asakkuṇeyyatāya garubhāvato “garubhaṇḍānī”ti vuttaṃ, sabbesaṃ bhājetvāpi",
  "tika-vin01t2:1049_1": "gahetuṃ asakkuṇeyyatāya “garuparikkhārānī”ti vuttaṃ. Sādhāraṇaparikkhārabhāvenāti",
  "tika-vin01t2:1049_2": "saṅghikattā sabbabhikkhusādhāraṇaparikkhārabhāvena. Saṅgaṇhāti upalāpetīti idaṃ atheyyacittaṃ",
  "tika-vin01t2:1049_3": "sandhāya vuttaṃ. Tenevāha – “tathābhāvato thenetvā”ti, avissajjiyaavebhaṅgiyabhāvato",
  "tika-vin01t2:1049_4": "thenetvāti attho. Garubhaṇḍañhi kulasaṅgahatthāya vissajjento vibhajanto ca tassa",
  "tika-vin01t2:1049_5": "avissajjiyaavaebhaṅgiyabhāvaṃ theneti. Kuladūsakadukkaṭaṃ āpajjatīti ettha “yo vissajjeyya,",
  "tika-vin01t2:1049_6": "āpatti thullaccayassā”ti vuttattā vissajjanapaccayā thullaccayenapi na muccati.",
  "tika-vin01t2:1050_0": "Asantanti avijjamānaṃ. Abhūtanti anuppannaṃ. Anuppannattā hi tassa taṃ asantanti.",
  "tika-vin01t2:1050_1": "Purimassa pacchimaṃ kāraṇavacanaṃ. Ullapatīti uggatāyuko lapati. Sīlañhi bhikkhuno",
  "tika-vin01t2:1050_2": "āyu, taṃ tassa tathālapanasamakālameva vigacchati. Asantasambhāvanāyāti attano avijjamānaguṇehi",
  "tika-vin01t2:1050_3": "sambhāvanāya. Evañhi gaṇhatā…pe… thenetvā gahitā hontīti ettha asantasambhāvanāya",
  "tika-vin01t2:1050_4": "raṭṭhapiṇḍassa thenetvā gahitattā lokuttaradhammopi thenitoyeva hoti. Kitavassevāti",
  "tika-vin01t2:1050_5": "kitavassa sakuṇaggahaṇamiva. Kerāṭikassāti saṭhassa. Gottaṃ vuccati sādhāraṇanāmaṃ,",
  "tika-vin01t2:1050_6": "matta-saddo luttaniddiṭṭho, tasmā samaṇāti gottamattaṃ anubhavanti dhārentīti gotrabhuno,",
  "tika-vin01t2:1050_7": "nāmamattasamaṇāti vuttaṃ hoti.",
  "tika-vin01t2:1051": "Vaggumudātīriyabhikkhuvatthuvaṇṇanā niṭṭhitā.",
  "tika-vin01t2:1052": "Adhimānavatthuvaṇṇanā",
  "tika-vin01t2:1053_0": "196. Heṭṭhimamaggehi ñātamariyādāya eva jānanato aññā aggamaggapaññā, tassā phalabhāvato",
  "tika-vin01t2:1053_1": "aggaphalapaññā taṃsahagatā sammāsaṅkappādayo ca aññāti vuttāti āha “aññaṃ byākariṃsūti",
  "tika-vin01t2:1053_2": "arahattaṃ byākariṃsū”ti. Ariyasāvakassa tāva nuppajjatīti pahīnādhimānapaccayattā",
  "tika-vin01t2:1053_3": "nuppajjati. Sīlavatopi…pe… nuppajjati akārakabhāvato. Tilakkhaṇaṃ āropetvāti kalāpasammasanavasena",
  "tika-vin01t2:1053_4": "tilakkhaṇaṃ āropetvā. Āraddhavipassakassāti udayabbayānupassanāya āraddhavipassakassa.",
  "tika-vin01t2:1053_5": "Suddhasamathalābhī vipassanāya kammaṃ akatvāpi kilesasamudācāraṃ apassanto kevalaṃ",
  "tika-vin01t2:1053_6": "aññāṇabalena “ariyohamasmī”ti maññatīti āha “suddhasamathalābhiṃ vā”ti. “Arahā aha”nti",
  "tika-vin01t2:1053_7": "maññati uccavālaṅkavāsī mahānāgatthero viya.",
  "tika-vin01t2:1054_0": "Talaṅgaravāsī dhammadinnatthero kira nāma eko pabhinnappaṭisambhido mahākhīṇāsavo",
  "tika-vin01t2:1054_1": "mahato bhikkhusaṅghassa ovādadāyako ahosi. So ekadivasaṃ attano divāṭṭhāne nisīditvā",
  "tika-vin01t2:1054_2": "“kinnu kho amhākaṃ ācariyassa uccavālaṅkavāsīmahānāgattherassa samaṇabhāvakiccaṃ",
  "tika-vin01t2:1054_3": "matthakappattaṃ, no”ti āvajjento puthujjanabhāvamevassa disvā “mayi agacchante puthujjanakālakiriyameva",
  "tika-vin01t2:1054_4": "karissatī”ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe",
  "tika-vin01t2:1054_5": "orohitvā vanditvā vattaṃ dassetvā ekamantaṃ nisīdi. “Kiṃ, āvuso dhammadinna, akāle",
  "tika-vin01t2:1054_6": "āgatosī”ti ca vutto “pañhaṃ, bhante, pucchituṃ āgatomhī”ti āha. Tato “pucchāvuso,",
  "tika-vin01t2:1054_7": "jānamānā kathayissāmā”ti vutto pañhasahassaṃ pucchi. Thero pucchitaṃ pucchitaṃ pañhaṃ",
  "tika-vin01t2:1054_8": "asajjamānova kathesi. Tato “atitikkhaṃ vo, bhante, ñāṇaṃ, kadā tumhehi ayaṃ dhammo",
  "tika-vin01t2:1054_9": "adhigato”ti vutto “ito saṭṭhivassakāle, āvuso”ti āha. Samādhimhi, bhante, vaḷañjethāti.",
  "tika-vin01t2:1054_10": "Na idaṃ, āvuso, bhāriyanti. Tena hi, bhante, ekaṃ hatthiṃ māpethāti. Thero sabbasetaṃ",
  "tika-vin01t2:1054_11": "hatthiṃ māpesi. Idāni, bhante, yathā ayaṃ hatthī añjitakaṇṇo pasāritanaṅguṭṭho soṇḍaṃ",
  "tika-vin01t2:1054_12": "mukhe pakkhipitvā bheravaṃ koñcanādaṃ karonto tumhākaṃ abhimukhaṃ āgacchati, tathā",
  "tika-vin01t2:1054_13": "naṃ karothāti. Thero tathā katvā vegena āgacchato hatthissa bheravaṃ ākāraṃ disvā",
  "tika-vin01t2:1054_14": "uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā cīvarakaṇṇe",
  "tika-vin01t2:1054_15": "gahetvā “bhante, khīṇāsavassa sārajjaṃ nāma hotī”ti āha. So tasmiṃ kāle attano puthujjanabhāvaṃ",
  "tika-vin01t2:1054_16": "ñatvā “avassayo me, āvuso, dhammadinna hohī”ti vatvā pādamūle ukkuṭikaṃ nisīdi. “Bhante,",
  "tika-vin01t2:1054_17": "tumhākaṃ avassayo bhavissāmiccevāhaṃ āgato, mā cintayitthā”ti kammaṭṭhānaṃ kathesi.",
  "tika-vin01t2:1054_18": "Thero kammaṭṭhānaṃ gahetvā caṅkamaṃ oruyha tatiye padavāre aggaphalaṃ arahattaṃ pāpuṇi.",
  "tika-vin01t2:1054_19": "Thero kira dosacarito ahosi.",
  "tika-vin01t2:1055": "Adhimānavatthuvaṇṇanā niṭṭhitā.",
  "tika-vin01t2:1056": "Savibhaṅgasikkhāpadavaṇṇanā",
  "tika-vin01t2:1057_0": "197-198. Yasmā panātiādi “asantaṃ abhūtaṃ asaṃvijjamāna”nti etesaṃ kāraṇavacanaṃ.",
  "tika-vin01t2:1057_1": "Tattha yanti yaṃ uttarimanussadhammaṃ. Anabhijānanti attani atthibhāvaṃ ajānanto.",
  "tika-vin01t2:1057_2": "Samudācaratīti “atthi mayhaṃ esa dhammo”ti katheti jānāpeti vā. “Asantaṃ abhūta”nti",
  "tika-vin01t2:1057_3": "imassa kāraṇavacanaṃ santāne anuppannoti. Ñāṇena ca asacchikatoti idaṃ pana “asaṃvijjamāna”nti",
  "tika-vin01t2:1057_4": "etassa kāraṇavacanaṃ. Pakatimanussehi uttaritarānaṃ buddhādiuttamapurisānaṃ adhigamadhammo",
  "tika-vin01t2:1057_5": "uttarimanussadhammoti āha “uttarimanussāna”ntiādi. Tanti uttarimanussadhammaṃ. Atha",
  "tika-vin01t2:1057_6": "padabhājane bahuvacananiddeso kasmā katoti āha “padabhājane panā”tiādi. Kiñcāpi uttarimanussadhammo",
  "tika-vin01t2:1057_7": "abyākatopi hoti, ārogyaṭṭhena pana bāhitikasutte viya “kusale dhamme”ti vuttaṃ. Assāti",
  "tika-vin01t2:1057_8": "uttarimanussadhammassa. Khaṇalayamuhutta-saddā aññattha bhinnatthāpi honti, idha",
  "tika-vin01t2:1057_9": "pana khaṇapariyāyavaseneva “taṃ khaṇaṃ taṃ layaṃ taṃ muhutta”nti pāḷiyaṃ vuttaṃ.",
  "tika-vin01t2:1058_0": "Adhigantabbato adhigamo, jhānādi, adhigamassa pucchā adhigamapucchā. Tenāha “jhānavimokkhādīsū”tiādi.",
  "tika-vin01t2:1058_1": "Upāyapucchāti adhigamupāyapucchā. Kintīti kena pakārena, kena vidhināti attho. Katamesaṃ",
  "tika-vin01t2:1058_2": "tvaṃ dhammānaṃ lābhīti idaṃ pana pubbe “kiṃ te adhigata”nti aniddhāritabhedā jhānādivisesā",
  "tika-vin01t2:1058_3": "pucchitāti idāni tesaṃ niddhāretvā pucchanākāradassanaṃ.",
  "tika-vin01t2:1059_0": "Tasmāti yasmā yathāvuttehi chahākārehi adhigamabyākaraṇaṃ sodhetabbaṃ, tasmā. Ettāvatāvāti",
  "tika-vin01t2:1059_1": "ettakena byākaraṇamatteneva na sakkātabbo. Byākaraṇañhi ekaccassa ayāthāvatopi hotīti.",
  "tika-vin01t2:1059_2": "Imesu pana chasu ṭhānesu sodhanatthaṃ vattabboti yathā nāma jātarūpapatirūpakampi",
  "tika-vin01t2:1059_3": "jātarūpaṃ viya khāyatīti jātarūpaṃ nighaṃsanatāpanacchedanehi sodhetabbaṃ, evameva",
  "tika-vin01t2:1059_4": "imesu idāneva vuttesu chasu ṭhānesu pakkhipitvā sodhanatthaṃ vattabbo. Vimokkhādīsūti",
  "tika-vin01t2:1059_5": "ādi-saddena samādhisamāpattiñāṇadassanamaggabhāvanāphalasacchikiriyādiṃ saṅgaṇhāti.",
  "tika-vin01t2:1059_6": "Pākaṭo hotīti adhigatavisesassa satisammosābhāvato. Sesapucchāsupi pākaṭo hotīti pade eseva nayo.",
  "tika-vin01t2:1060_0": "Sabbesañhi attanā adhigatamaggena pahīnakilesā pākaṭā hontīti idaṃ yebhuyyavasena",
  "tika-vin01t2:1060_1": "vuttaṃ. Kassaci hi attanā adhigatamaggavajjhakilesesu sandeho uppajjatiyeva mahānāmassa",
  "tika-vin01t2:1060_2": "sakkassa viya. So hi sakadāgāmī samānopi “tassa mayhaṃ, bhante, evaṃ hoti ‘ko su",
  "tika-vin01t2:1060_3": "nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya",
  "tika-vin01t2:1060_4": "tiṭṭhanti, dosadhammāpi cittaṃ pariyādāya tiṭṭhanti, mohadhammāpi cittaṃ pariyādāya",
  "tika-vin01t2:1060_5": "tiṭṭhantī”’ti bhagavantaṃ pucchi. Ayaṃ kira rājā sakadāgāmimaggena lobhadosamohā",
  "tika-vin01t2:1060_6": "niravasesā pahīyantīti saññī ahosi. Kiṃ ariyasāvakassa evaṃ sandeho uppajjatīti?",
  "tika-vin01t2:1060_7": "Āma uppajjati. Kasmā? Paṇṇattiyaṃ akovidattā. “Ayaṃ kileso asukamaggavajjho”ti imissā",
  "tika-vin01t2:1060_8": "paṇṇattiyā akovidassa hi ariyasāvakassa evaṃ hoti. Kiṃ tassa paccavekkhaṇā natthīti?",
  "tika-vin01t2:1060_9": "Atthi, sā pana na sabbesaṃ paripuṇṇā hoti. Eko hi pahīnakilesameva paccavekkhati,",
  "tika-vin01t2:1060_10": "eko avasiṭṭhakilesameva, eko maggameva, eko phalameva, eko nibbānameva. Imāsu pana",
  "tika-vin01t2:1060_11": "pañcasu paccavekkhaṇāsu ekaṃ vā dve vā no laddhuṃ na vaṭṭati. Iti yassa paccavekkhaṇā",
  "tika-vin01t2:1060_12": "na paripuṇṇā, tassa maggavajjhakilesapaṇṇattiyaṃ akovidattā evaṃ hoti. Uggahaparipucchākusalāti",
  "tika-vin01t2:1060_13": "sajjhāyamaggasaṃvaṇṇanāsu nipuṇā.",
  "tika-vin01t2:1061_0": "Yāya paṭipadāya yassa ariyamaggo āgacchati, sā pubbabhāgapaṭipatti āgamanapaṭipadā.",
  "tika-vin01t2:1061_1": "Sodhetabbāti suddhā udāhu na suddhāti vicāraṇavasena sodhetabbā. Na sujjhatīti tattha",
  "tika-vin01t2:1061_2": "tattha pamādapaṭipattisabbhāvato. Apanetabboti attano paṭiññāya apanetabbo. “Sujjhatī”ti",
  "tika-vin01t2:1061_3": "vatvā sujjhanākāraṃ dassetuṃ “dīgharatta”ntiādi vuttaṃ. Paññāyatīti etthāpi “yadī”ti",
  "tika-vin01t2:1061_4": "padaṃ ānetvā yadi so bhikkhu tāya paṭipadāya paññāyatīti sambandho. Catūsu paccayesu",
  "tika-vin01t2:1061_5": "alaggattā “ākāse pāṇisamena cetasā”ti vuttaṃ. Vuttasadisanti tassa bhikkhuno byākaraṇaṃ",
  "tika-vin01t2:1061_6": "imasmiṃ sutte vuttena sadisaṃ, samanti attho.",
  "tika-vin01t2:1062_0": "Khīṇāsavapaṭipattisadisā paṭipadā hotīti dīgharattaṃ suvikkhambhitakilesattā. Khīṇāsavassa",
  "tika-vin01t2:1062_1": "nāma…pe… na hotīti pahīnavipallāsattā jīvitanikantiyā ca abhāvato na hoti. Puthujjanassa",
  "tika-vin01t2:1062_2": "pana appahīnavipallāsattā jīvitanikantisabbhāvato ca appamattakenapi hoti.",
  "tika-vin01t2:1063_0": "Tatrimāni vatthūni – dīghabhāṇakaabhayatthero kira ekaṃ piṇḍapātikaṃ pariggahetuṃ",
  "tika-vin01t2:1063_1": "asakkonto daharassa saññaṃ adāsi. So taṃ nahāyamānaṃ kalyāṇīnadīmukhadvāre nimujjitvā",
  "tika-vin01t2:1063_2": "pāde aggahesi. Piṇḍapātiko “kumbhīlo”ti saññāya mahāsaddaṃ akāsi, tadā naṃ “puthujjano”ti",
  "tika-vin01t2:1063_3": "jāniṃsu. Candamukhatissarājakāle pana mahāvihāre saṅghatthero khīṇāsavo dubbalacakkhuko",
  "tika-vin01t2:1063_4": "vihāreyeva acchati. Taṃ rājā “theraṃ pariggaṇhissāmī”ti bhikkhūsu bhikkhācāraṃ gatesu",
  "tika-vin01t2:1063_5": "appasaddo upasaṅkamitvā sappo viya pāde aggahesi. Thero silāthambho viya niccalo",
  "tika-vin01t2:1063_6": "hutvā “ko etthā”ti āha. Ahaṃ, bhante, tissoti. Sugandhaṃ vāyasi no tissāti. Evaṃ",
  "tika-vin01t2:1063_7": "khīṇāsavassa bhayaṃ nāma natthi. Ekacco pana puthujjanopi atisūro hoti nibbhayo,",
  "tika-vin01t2:1063_8": "so rajanīyena ārammaṇena pariggaṇhitabbo. Vasabharājāpi hi ekaṃ theraṃ pariggaṇhamāno",
  "tika-vin01t2:1063_9": "ghare nisīdāpetvā tassa santike badarasāḷavaṃ maddamāno nisīdi. Mahātherassa kheḷo",
  "tika-vin01t2:1063_10": "calito, therassa puthujjanabhāvo āvibhūto. Khīṇāsavassa hi rasataṇhā nāma suppahīnā,",
  "tika-vin01t2:1063_11": "dibbesupi rasesu nikanti nāma na hoti. Tasmā imehi upāyehi pariggahetvā sacassa bhayaṃ",
  "tika-vin01t2:1063_12": "vā chambhitattaṃ vā rasataṇhā vā uppajjati, “na tvaṃ arahā”ti apanetabbo.",
  "tika-vin01t2:1064_0": "Asantaguṇasambhāvanalakkhaṇā pāpicchāti āha – “yā sā idhekacco…pe… ādinā nayenā”ti.",
  "tika-vin01t2:1064_1": "Ādi-saddena “assaddho samāno ‘saddhoti maṃ jano jānātū’ti icchati, appassutova samāno",
  "tika-vin01t2:1064_2": "‘bahussutoti maṃ jano jānātū’ti icchati, saṅgaṇikārāmova samāno ‘pavivittoti maṃ",
  "tika-vin01t2:1064_3": "jano jānātū’ti icchati, kusītova samāno ‘āraddhavīriyoti maṃ jano jānātū’ti icchati,",
  "tika-vin01t2:1064_4": "muṭṭhassatīva samāno ‘upaṭṭhitassatīti maṃ jano jānātū’ti icchati, asamāhitova samāno",
  "tika-vin01t2:1064_5": "‘samāhitoti maṃ jano jānātū’ti icchati, duppaññova samāno ‘paññavāti maṃ jano jānātū’ti",
  "tika-vin01t2:1064_6": "icchati, akhīṇāsavova samāno ‘khīṇāsavoti maṃ jano jānātū’ti icchati, yā evarūpā",
  "tika-vin01t2:1064_7": "icchā icchāgatā pāpicchatā rāgo sārāgo cittassa sārāgo, ayaṃ vuccati pāpicchatā”ti",
  "tika-vin01t2:1064_8": "evaṃ vuttaṃ pāḷipadesaṃ saṅgaṇhāti. Pāpikāyāti lāmikāya icchāya. Apakatoti pāpikāya",
  "tika-vin01t2:1064_9": "icchāya sammāājīvato apeto katoti icchāya apakato. Tathābhūto ca micchājīvena abhibhūto",
  "tika-vin01t2:1064_10": "parājito nāma hotīti āha “abhibhūto parājito”ti.",
  "tika-vin01t2:1065_0": "Sāmaññaṃ dupparāmaṭṭhaṃ nirayāyupakaḍḍhatīti yathā kuso yena duggahito, tassa hatthaṃ",
  "tika-vin01t2:1065_1": "anukantati phāleti, evameva samaṇadhammasaṅkhātaṃ sāmaññampi khaṇḍasīlāditāya dupparāmaṭṭhaṃ",
  "tika-vin01t2:1065_2": "nirayāya upakaḍḍhati, niraye nibbattāpetīti attho. Sithiloti olīyitvā karaṇena sithilaggāhena",
  "tika-vin01t2:1065_3": "kato. Paribbājoti khaṇḍādibhāvappatto samaṇadhammo. Bhiyyo ākirate rajanti abbhantare",
  "tika-vin01t2:1065_4": "vijjamānaṃ rāgarajādiṃ evarūpo samaṇadhammo apanetuṃ na sakkoti, atha kho tassa upari",
  "tika-vin01t2:1065_5": "aparampi rāgarajādiṃ ākiratīti attho. Bhikkhubhāvoti pārājikaṃ āpajjitvā “samaṇo",
  "tika-vin01t2:1065_6": "aha”nti paṭijānanato vohāramattasiddho bhikkhubhāvo. Ajānamevāti pāṭhe evāti avadhāraṇatthe",
  "tika-vin01t2:1065_7": "nipāto. Ajānamevanti pāṭhe pana evaṃ jānāmi evaṃ passāmīti avacanti yojetabbaṃ.",
  "tika-vin01t2:1066": "Padabhājanīyavaṇṇanā",
  "tika-vin01t2:1067_0": "199. Asubhajjhānādīnīti ādi-saddena kāyagatāsatijjhānañca kasiṇajjhānañca saṅgaṇhāti.",
  "tika-vin01t2:1067_1": "Tena “kāyagatāsatijjhānaṃ pathavīkasiṇajjhānaṃ samāpajji”ntiādiṃ vadantopi pārājikova",
  "tika-vin01t2:1067_2": "hotīti veditabbaṃ. Vimokkhoti ettha vi-saddo visesattho vividhattho vāti dassento",
  "tika-vin01t2:1067_3": "āha “suṭṭhu mutto”tiādi. Vimokkhoti cattāro ariyamaggā. Tassa saguṇato suññatādināmalābhaṃ",
  "tika-vin01t2:1067_4": "dassento āha “so panāya” ntiādi. Maggo hi nāma pañcahi kāraṇehi nāmaṃ labhati sarasena",
  "tika-vin01t2:1067_5": "vā paccanīkena vā saguṇena vā ārammaṇena vā āgamanena vā. Sace hi saṅkhārupekkhā",
  "tika-vin01t2:1067_6": "aniccato saṅkhāre sammasitvā vuṭṭhāti, animittavimokkhena vimuccati, sace dukkhato",
  "tika-vin01t2:1067_7": "sammasitvā vuṭṭhāti, appaṇihitavimokkhena vimuccati, sace anattato sammasitvā vuṭṭhāti,",
  "tika-vin01t2:1067_8": "suññatavimokkhena vimuccati, idaṃ sarasato nāmaṃ nāma. Yasmā panesa aniccānupassanāya",
  "tika-vin01t2:1067_9": "saṅkhārānaṃ ghanavinibbhogaṃ katvā niccanimittadhuvanimittasassatanimittāni pajahanto",
  "tika-vin01t2:1067_10": "āgato, tasmā animitto. Dukkhānupassanāya pana sukhasaññaṃ pahāya paṇidhiṃ patthanaṃ",
  "tika-vin01t2:1067_11": "sukkhāpetvā āgatattā appaṇihito. Anattānupassanāya attasattapuggalasaññaṃ pahāya",
  "tika-vin01t2:1067_12": "saṅkhārānaṃ suññato diṭṭhattā suññatoti idaṃ paccanīkato nāmaṃ nāma.",
  "tika-vin01t2:1068_0": "Rāgādīhi panesa suññatattā suññato. Rūpanimittādīnaṃ rāganimittādīnaṃyeva vā abhāvena",
  "tika-vin01t2:1068_1": "animitto. Rāgādipaṇidhiādīnaṃ abhāvato appaṇihitoti idamassa saguṇato nāmaṃ. Svāyaṃ",
  "tika-vin01t2:1068_2": "suññataṃ animittaṃ appaṇihitañca nibbānaṃ ārammaṇaṃ karotīti suññato animitto appaṇihitoti",
  "tika-vin01t2:1068_3": "vuccati, idamassa ārammaṇato nāmaṃ. Āgamanaṃ pana duvidhaṃ vipassanāgamanaṃ maggāgamanañca.",
  "tika-vin01t2:1068_4": "Tattha magge vipassanāgamanaṃ labbhati, phale maggāgamanaṃ. Anattānupassanā hi suññatā",
  "tika-vin01t2:1068_5": "nāma, suññatavipassanāya maggo suññato. Aniccānupassanā animittā nāma, animittavipassanāya",
  "tika-vin01t2:1068_6": "maggo animitto. Idaṃ pana nāmaṃ na abhidhammapariyāyena labbhati. Tathā hi taṃ saṅkhāranimittassa",
  "tika-vin01t2:1068_7": "avijahanato na nippariyāyena animittaṃ, suttantapariyāyena pana labbhati. Tatra hi",
  "tika-vin01t2:1068_8": "gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamaniyaṭṭhāne",
  "tika-vin01t2:1068_9": "ṭhatvā maggassa nāmaṃ detīti vadanti, tena maggo animittoti vutto. Maggāgamanena",
  "tika-vin01t2:1068_10": "pana phalaṃ animittanti yujjatiyeva. Dukkhānupassanā saṅkhāresu paṇidhiṃ sukkhāpetvā",
  "tika-vin01t2:1068_11": "āgatattā appaṇihitā nāma, appaṇihitavipassanāya maggo appaṇihito, appaṇihitamaggassa",
  "tika-vin01t2:1068_12": "phalaṃ appaṇihitaṃ. Evaṃ vipassanā attano nāmaṃ maggassa deti, maggo phalassāti idaṃ",
  "tika-vin01t2:1068_13": "āgamanato nāmaṃ. Suññattāti vivittattā. Na hi magge rāgādayo santi, uparūpari uppajjanakarāgādīnaṃ",
  "tika-vin01t2:1068_14": "kāraṇattā rāgādayo nimittanti āha “rāgadosamohanimittehī”ti. Saviggahānaṃ viya upaṭṭhānampettha",
  "tika-vin01t2:1068_15": "nimittanti vadanti. Rāgādayova pavattiṭṭhānaṭṭhena paṇidhīti āha “rāgadosamohapaṇidhīna”nti.",
  "tika-vin01t2:1069_0": "Vatthuvijjādiṃ sandhāya avacanato “vijjānaṃ lābhīmhī”ti vuttepi hoti. Ekekakoṭṭhāsavasenāti",
  "tika-vin01t2:1069_1": "satipaṭṭhānacatukkādiekekakoṭṭhāsavasena. Kiñcāpi mahāaṭṭhakathāyampi ekekakoṭṭhāsavaseneva",
  "tika-vin01t2:1069_2": "dassitaṃ, tattha pana “lokuttarānaṃ satipaṭṭhānāna”ntiādinā paccekaṃ lokuttara-saddaṃ",
  "tika-vin01t2:1069_3": "yojetvā ekekakoṭṭhāsavaseneva vuttaṃ, idha lokuttara-saddena vināti ayamettha viseso.",
  "tika-vin01t2:1069_4": "Tatthāti tesu koṭṭhāsesu.",
  "tika-vin01t2:1070_0": "Nanu ca “kilesappahānamevā”ti kasmā vuttaṃ. Na hi kilesānaṃ pahānamattaṃ uttarimanussadhammo",
  "tika-vin01t2:1070_1": "hotīti yo vadeyya, taṃ sandhāya kilesappahānassa maggakiccattā kiccavasena maggo",
  "tika-vin01t2:1070_2": "dīpitoti dassetuṃ “taṃ panā”tiādi vuttaṃ. Kāmarāgaṃ sandhāya “tatiyamaggena hi rāgadosānaṃ",
  "tika-vin01t2:1070_3": "pahāna”nti vuttaṃ, na pana rūparāgaarūparāge sandhāya. Na hi te tena pahīyanti catutthamaggena pahātabbattā.",
  "tika-vin01t2:1071_0": "Rāgā cittaṃ vinīvaraṇatāti rāgā cittassa vinīvaraṇatāti vuttaṃ hoti. Rāgā vimuttassa",
  "tika-vin01t2:1071_1": "cittassa tasseva rāganīvaraṇassa abhāvena vigatanīvaraṇattā vinīvaraṇatāti attho",
  "tika-vin01t2:1071_2": "veditabbo. Esa nayo sesesupi.",
  "tika-vin01t2:1072_0": "Yā ca pañca vijjāti yojetabbaṃ. Nibbaṭṭitalokuttarattāti visuṃyeva lokato apagatalokuttarattā.",
  "tika-vin01t2:1072_1": "Yathā vinā lokuttara-saddena “satipaṭṭhānādīnaṃ lābhīmhī”ti vuttepi pārājikaṃ hoti,",
  "tika-vin01t2:1072_2": "evamidhāpi “atthapaṭisambhidāya lābhīmhīti vuttepi hotiyevā”ti vattuṃ yujjati. Kiñcāpi",
  "tika-vin01t2:1072_3": "yujjati, atha kho mahāaṭṭhakathāyaṃ vibhāgena vuttattā na sakkā evamidaṃ vattunti",
  "tika-vin01t2:1072_4": "dassetuṃ “mahāaṭṭhakathāyaṃ pana…pe… na sakkā aññaṃ pamāṇaṃ kātu”nti vuttaṃ. Tampi",
  "tika-vin01t2:1072_5": "tattheva paṭikkhittanti sambandho.",
  "tika-vin01t2:1073": "Suddhikavārakathāvaṇṇanā",
  "tika-vin01t2:1074_0": "200. Ullapanākāranti samāpajjintiādiullapanākāraṃ. Āpattibhedanti “na paṭivijānantassa",
  "tika-vin01t2:1074_1": "āpatti thullaccayassā”tiādiāpattibhedaṃ. Puna ānetvā paṭhamajjhānādīhi na yojitanti",
  "tika-vin01t2:1074_2": "ettha “paṭhamajjhānenā”ti pāṭhoti gaṇṭhipade vuttaṃ, tadeva yuttaṃ.",
  "tika-vin01t2:1075_0": "Kattusādhanopi bhaṇita-saddo hotīti āha “atha vā”tiādi. Yena cittena musā bhaṇati,",
  "tika-vin01t2:1075_1": "teneva cittena na sakkā “musā bhaṇāmī”ti jānituṃ, antarantarā pana aññena cittena",
  "tika-vin01t2:1075_2": "“musā bhaṇāmī”ti jānātīti vuttaṃ “bhaṇantassa hoti musā bhaṇāmī”ti. Ayamettha attho",
  "tika-vin01t2:1075_3": "dassitoti tīhi aṅgehi samannāgato musāvādoti ayamettha attho dassito. Na sakkā na",
  "tika-vin01t2:1075_4": "bhavitunti pubbabhāgato paṭṭhāya ābhogaṃ katvā bhaṇitattā na sakkā na bhavituṃ. Āpattiyā",
  "tika-vin01t2:1075_5": "na kāretabboti pubbabhāgakkhaṇe “musā bhaṇissāmī”ti ābhogaṃ vinā sahasā bhaṇantassa",
  "tika-vin01t2:1075_6": "vacanakkhaṇe “musā eta”nti upaṭṭhitepi nivattetumasakkuṇeyyatāya avisayabhāvato āpattiyā",
  "tika-vin01t2:1075_7": "na kāretabbo. Davāti sahasā. Ravāti aññaṃ vattukāmassa khalitvā aññabhaṇanaṃ.",
  "tika-vin01t2:1076_0": "Taṃ jānātīti taṃñāṇaṃ, tassa bhāvo taṃñāṇatā, ñāṇassa atthasaṃvedananti attho. Ñāṇasamodhānanti",
  "tika-vin01t2:1076_1": "ñāṇassa bahubhāvo, ekacittuppāde anekañāṇatāti attho. Na hi sakkā…pe… jānitunti ārammaṇakaraṇassa",
  "tika-vin01t2:1076_2": "abhāvato vuttaṃ. Asammohāvabodho ca īdisassa ñāṇassa natthi, “bhaṇissāmī”ti pavattacittaṃ",
  "tika-vin01t2:1076_3": "“bhaṇāmī”ti pavattacittassa paccayo hutvā nirujjhati, tañca “bhaṇita”nti pavattacittassa",
  "tika-vin01t2:1076_4": "paccayo hutvāti āha – “purimaṃ purimaṃ pana…pe… nirujjhatī”ti. Tasmiṃ pubbabhāge",
  "tika-vin01t2:1076_5": "sati “sesadvayaṃ na hessatī”ti etaṃ natthi, avassaṃ hotiyevāti vuttaṃ hoti, bhaṇissāmīti",
  "tika-vin01t2:1076_6": "pubbabhāge sati “bhaṇāmi bhaṇita”nti etaṃ dvayaṃ na na hoti, hotiyevāti adhippāyo.",
  "tika-vin01t2:1076_7": "Ekaṃ viya pakāsatīti anekakkhaṇe uppannampi cittaṃ ekakkhaṇe uppannasadisaṃ hutvā",
  "tika-vin01t2:1076_8": "pakāsati. Samāpajjintiādīnīti ādi-saddena samāpajjāmi, samāpannoti imāni dve saṅgaṇhāti.",
  "tika-vin01t2:1076_9": "Tattha samāpajjiṃ, samāpannoti imesaṃ asatipi kālanānatte vacanavisesaṃ sandhāya visuṃ gahaṇaṃ.",
  "tika-vin01t2:1077_0": "207. Sakabhāvapariccajanavasenāti attano santakabhāvassa pariccajanavasena. Magguppattito",
  "tika-vin01t2:1077_1": "pubbe viya “sarāgo sadoso”ti vattabbatābhāvato cattampi keci gaṇhanti, nayidamevanti",
  "tika-vin01t2:1077_2": "dassanatthaṃ “vanto”ti vuttaṃ. Na hi yaṃ yena vantaṃ, so puna taṃ ādiyati. Tenāha",
  "tika-vin01t2:1077_3": "“anādiyanabhāvadassanavasenā”ti. Vantampi kiñci santatilaggaṃ siyā, nayidamevanti",
  "tika-vin01t2:1077_4": "dassanatthaṃ “mutto”ti vuttaṃ. Tenāha “santatito vimocanavasenā”ti. Muttampi kiñci",
  "tika-vin01t2:1077_5": "muttabandhanaṃ viya phalaṃ kuhiñci tiṭṭhati, na evamidanti dassanatthaṃ “pahīno”ti",
  "tika-vin01t2:1077_6": "vuttaṃ. Tenāha “kvaci anavaṭṭhānadassanavasenā”ti. Yathā kiñci dunnissaṭṭhaṃ puna",
  "tika-vin01t2:1077_7": "ādāya sammadeva nissaṭṭhaṃ paṭinissaṭṭhanti vuccati, evaṃ vipassanāya nissaṭṭhaṃ",
  "tika-vin01t2:1077_8": "ādinnasadisaṃ maggena pahīnaṃ paṭinissaṭṭhaṃ nāma hotīti dassanatthaṃ “paṭinissaṭṭho”ti",
  "tika-vin01t2:1077_9": "vuttaṃ. Tenāha “ādinnapubbassa paṭinissaggadassanavasenā”ti. Ukkheṭitoti uttāsito,",
  "tika-vin01t2:1077_10": "uttāsetvā palāpitoti vuttaṃ hoti. Yo ca uttāsetvā palāpito, na puna so taṃ ṭhānaṃ",
  "tika-vin01t2:1077_11": "āgacchatīti āha “puna anallīyanabhāvadassanavasenā”ti, puna āgantvā santāne anuppattibhāvadassanavasenāti",
  "tika-vin01t2:1077_12": "attho. Khiṭa-saddaṃ saddasatthavidū uttāsatthe paṭhantīti āha – “svāyamattho saddasatthato",
  "tika-vin01t2:1077_13": "pariyesitabbo”ti. Aṇuyeva aṇusahagataṃ, atikhuddakanti vuttaṃ hoti.",
  "tika-vin01t2:1078": "Suddhikavārakathāvaṇṇanā niṭṭhitā.",
  "tika-vin01t2:1079": "Vattukāmavārakathāvaṇṇanā",
  "tika-vin01t2:1080_0": "215. Kevalañhiyanti kevalañhi ayaṃ. “Vāro”ti ajjhāharitabbaṃ. Taṅkhaṇaññeva jānātīti",
  "tika-vin01t2:1080_1": "“paṭhamajjhānaṃ samāpajji”ntiādimhi vutte tadatthassa pakatiyā vijānanalakkhaṇaṃ",
  "tika-vin01t2:1080_2": "sandhāya vuttaṃ. Evaṃ pana vacībhedaṃ akatvā pakkamanādīsu aññataro bhikkhu “maṃ",
  "tika-vin01t2:1080_3": "arahāti jānātū”ti tamhā āvāsā paṭhamaṃ pakkamatīti āgatavatthumhi viya tasmiṃ khaṇe",
  "tika-vin01t2:1080_4": "aviditepi nikkhantamatte pārājikaṃ. Jānanalakkhaṇanti “taṅkhaṇe jānanaṃ nāma īdisa”nti",
  "tika-vin01t2:1080_5": "vuttalakkhaṇaṃ. Viññattipatheti kāyavacīviññattīnaṃ gahaṇayogge padese, pakaticakkhunā",
  "tika-vin01t2:1080_6": "pakatisotena ca daṭṭhuṃ sotuñca arahaṭṭhāneti vuttaṃ hoti. Tena viññattipathaṃ atikkamitvā",
  "tika-vin01t2:1080_7": "ṭhito ce koci dibbena cakkhunā dibbāya ca sotadhātuyā disvā sutvā ca jānāti, na pārājikanti",
  "tika-vin01t2:1080_8": "dīpeti. Assutapubbassa “kimidaṃ vutta”nti saṃsayuppattisabbhāvato “sutaṃ hotī”ti",
  "tika-vin01t2:1080_9": "vuttaṃ. Paṭhamaṃ vacanamattaṃ assutapubbenapi “paṭhamajjhānaṃ samāpajji”nti vutte",
  "tika-vin01t2:1080_10": "“kimida”nti sandehaṃ anuppādetvā “jhānaṃ nāma kiresa samāpajjī”ti ettakamattepi ñāte pārājikaṃ hotiyeva.",
  "tika-vin01t2:1081": "Anāpattibhedakathāvaṇṇanā",
  "tika-vin01t2:1082_0": "222. Anullapanādhippāyassāti atikkamitvā avattukāmassa, “uttarimanussadhammo aya”nti",
  "tika-vin01t2:1082_1": "asallakkhentassāti adhippāyo. Sarūpato pana “anāpatti bhikkhu anullapanādhippāyassā”ti",
  "tika-vin01t2:1082_2": "vinītavatthūsu tattha tattha āgatavatthuvasena veditabbo. “Uttarimanussadhammo aya”nti",
  "tika-vin01t2:1082_3": "asallakkhetvā vadantopi vohārato aññaṃ byākaronto nāma hotīti vuttaṃ “aññaṃ byākarontassā”ti.",
  "tika-vin01t2:1083": "Padabhājanīyavaṇṇanā niṭṭhitā.",
  "tika-vin01t2:1084": "Bhāyantopīti “imassa mayi natthibhāvaṃ aññepi jānantā atthi nu kho”ti bhāyantopi.",
  "tika-vin01t2:1085": "Vinītavatthuvaṇṇanā",
  "tika-vin01t2:1086": "223. Sekkhabhūmiyanti iminā jhānabhūmimpi saṅgaṇhāti. Tiṇṇaṃ vivekānanti kāyacittaupadhivivekānaṃ.",
  "tika-vin01t2:1087": "Piṇḍāya caraṇassa bhojanapariyosānattā vuttaṃ “yāva bhojanapariyosāna”nti. Bhutvā āgacchantassapi puna vuttanayeneva sambhāvanicchāya cīvarasaṇṭhapanādīni karontassa dukkaṭameva.",
  "tika-vin01t2:1088_0": "225. Ārādhanīyo, āvuso, dhammo āraddhavīriyenāti vatthudvayaṃ ekasadisampi dvīhi",
  "tika-vin01t2:1088_1": "bhikkhūhi visuṃ visuṃ ārocitattā bhagavatā vinicchinitaṃ sabbampi vinītavatthūsu",
  "tika-vin01t2:1088_2": "āropetabbanti pāḷiyaṃ āropitaṃ.",
  "tika-vin01t2:1089_0": "226. Pasādabhaññanti kevalaṃ pasādamattena bhaṇanaṃ, na pana “sabhāvato ete arahantoyevā”ti",
  "tika-vin01t2:1089_1": "cintetvā. Tenevettha anāpatti vuttā. Yadi pana “ete sabhāvato arahantoyevā”ti maññamāno",
  "tika-vin01t2:1089_2": "“āyantu bhonto arahanto”tiādīni vadati, na sampaṭicchitabbaṃ.",
  "tika-vin01t2:1090_0": "227. Padasā gamanaṃ sandhāya katikāya katattā “yānena vā”tiādimāha. Tattha vijjāmayiddhiṃ",
  "tika-vin01t2:1090_1": "sandhāya “iddhiyā”ti vuttaṃ. Aññamaññaṃ rakkhantīti “yo imamhā āvāsā paṭhamaṃ pakkamissati,",
  "tika-vin01t2:1090_2": "taṃ mayaṃ ‘arahā’ti jānissāmā”ti evaṃ katikāya katattā apubbācarimaṃ asuddhacittena",
  "tika-vin01t2:1090_3": "gacchantāpi saha nikkhantabhāvato aññamaññaṃ rakkhanti. Keci pana “hatthapāsaṃ avijahitvā",
  "tika-vin01t2:1090_4": "aññamaññassa hatthaṃ gaṇhanto viya gacchantopi ‘uṭṭhetha gacchāma, etha gacchāmā’ti",
  "tika-vin01t2:1090_5": "evaṃ saṃvidahitvā gamane pubbāparaṃ gacchantopi nāpajjatī”ti vadanti. Etaṃ pana adhammikaṃ",
  "tika-vin01t2:1090_6": "katikavattanti “idha arahantoyeva vasantūti yadi bhikkhū katikaṃ karonti, etaṃ adhammikaṃ",
  "tika-vin01t2:1090_7": "katikavatta”nti cūḷagaṇṭhipade vuttaṃ. Heṭṭhā vuttaṃ pana sabbampi katikavattaṃ sandhāya",
  "tika-vin01t2:1090_8": "etaṃ vuttanti amhākaṃ khanti, vīmaṃsitvā gahetabbaṃ. Nānāverajjakāti nānājanapadavāsino.",
  "tika-vin01t2:1090_9": "Saṅghalābhoti yathāvuḍḍhaṃ attano pāpuṇanakoṭṭhāso. Ayañca paṭikkhepo imināva nīhārena",
  "tika-vin01t2:1090_10": "bahisīmaṭṭhānaṃ avisesena saṅghalābhassa sāmibhāvāpādanaṃ sandhāya kato. Visesato",
  "tika-vin01t2:1090_11": "pana bahisīmaṭṭhānampi paricchinditvā ekekakoṭṭhāsato “ettakaṃ dātuṃ, īdisaṃ vā dātuṃ,",
  "tika-vin01t2:1090_12": "ettakānaṃ vā dātuṃ, īdisassa vā dātuṃ ruccati saṅghassā”ti apalokanakammaṃ katvā dātuṃ vaṭṭati.",
  "tika-vin01t2:1091_0": "228. Āyasmā ca lakkhaṇotiādīsu ko panāyasmā lakkhaṇo, kasmā cassa lakkhaṇoti nāmaṃ",
  "tika-vin01t2:1091_1": "ahosi, ko cāyasmā mahāmoggallāno, kasmā ca sitaṃ pātvākāsīti taṃ sabbaṃ pakāsetuṃ",
  "tika-vin01t2:1091_2": "“yvāya”ntiādi āraddhaṃ. Lakkhaṇasampannenāti purisalakkhaṇasampannena. Brahmasamenāti",
  "tika-vin01t2:1091_3": "brahmattabhāvasamena. Īsakaṃ hasitaṃ sitanti vuccatīti āha “mandahasita”nti. Aṭṭhikasaṅkhalikanti",
  "tika-vin01t2:1091_4": "nayidaṃ aviññāṇakaṃ aṭṭhisaṅkhalikamattaṃ, atha kho eko petoti āha “petaloke nibbattaṃ",
  "tika-vin01t2:1091_5": "satta”nti. Ete attabhāvāti petattabhāvā. Na āpāthaṃ āgacchantīti devattabhāvā viya",
  "tika-vin01t2:1091_6": "pakatiyā āpāthaṃ na āgacchanti. Tesaṃ pana ruciyā āpāthaṃ āgaccheyyuṃ. Manussānaṃ",
  "tika-vin01t2:1091_7": "dukkhābhibhūtānaṃ anāthabhāvadassanapadaṭṭhānā karuṇāti āha “kāruññe kattabbe”ti.",
  "tika-vin01t2:1091_8": "Attano ca sampattiṃ buddhañāṇassa ca sampattinti paccekaṃ sampatti-saddo yojetabbo.",
  "tika-vin01t2:1091_9": "Tadubhayaṃ vibhāvetuṃ “tañhī”tiādi vuttaṃ. Tattha “attano ca sampattiṃ anussaritvā",
  "tika-vin01t2:1091_10": "sitaṃ pātvākāsī”ti padaṃ ānetvā sambandhitabbaṃ. Dhammadhātūti sabbaññutaññāṇaṃ sandhāya",
  "tika-vin01t2:1091_11": "vadati, dhammadhātūti vā dhammānaṃ sabhāvo. Upapattīti jāti. Upapattisīsena hi tathārūpaṃ",
  "tika-vin01t2:1091_12": "attabhāvaṃ vadati. Dussaddhāpayā honti, tadassa tesaṃ dīgharattaṃ ahitāya dukkhāya.",
  "tika-vin01t2:1091_13": "Dussaddhāpayāti idañca na lakkhaṇattheraṃ sandhāya vuttaṃ, ye pana suṇanti “evaṃ",
  "tika-vin01t2:1091_14": "kira vutta”nti, te sandhāya. Atha lakkhaṇatthero kasmā na addasa, kimassa dibbacakkhu",
  "tika-vin01t2:1091_15": "natthīti? No natthi, mahāmoggallāno pana āvajjento addasa, itaro anāvajjanena na addasa.",
  "tika-vin01t2:1092_0": "Vituḍentīti vinivijjhitvā ḍenti, asidhārūpamehi tikhiṇehi lohatuṇḍakehi vijjhitvā",
  "tika-vin01t2:1092_1": "vijjhitvā ito cito ca gacchantīti attho. Tenāha “vinivijjhitvā gacchantī”ti. “Vitudantī”ti",
  "tika-vin01t2:1092_2": "vā pāṭho. Phāsuḷantarikāhīti bhummatthe nissakkavacanaṃ. Lohatuṇḍakehīti lohasalākāsadisehi,",
  "tika-vin01t2:1092_3": "kāḷalohamayeheva vā tuṇḍakehi. Pasādussadāti iminā aṭṭhisaṅghātamattaṃ hutvā paññāyamānānampi",
  "tika-vin01t2:1092_4": "kāyappasādassa balavabhāvaṃ dasseti. Pakkagaṇḍasadisāti iminā pana ativiya mudusabhāvataṃ",
  "tika-vin01t2:1092_5": "dasseti. Acchariyaṃ vatāti garahanacchariyaṃ nāmetaṃ.",
  "tika-vin01t2:1093_0": "Cakkhubhūtāti sampattadibbacakkhukā, lokassa cakkhubhūtāti evaṃ vā ettha attho daṭṭhabbo.",
  "tika-vin01t2:1093_1": "Yatrāti hetuatthe nipātoti āha “yatrāti kāraṇavacana”nti. Appamāṇe sattanikāye, te",
  "tika-vin01t2:1093_2": "ca kho vibhāgena kāmabhavādibhede bhave, nirayādibhedā gatiyo, nānattakāyanānattasaññīādiviññāṇaṭṭhitiyo,",
  "tika-vin01t2:1093_3": "tathārūpe sattāvāse ca sabbaññutaññāṇañca me upanetuṃ paccakkhaṃ karontena.",
  "tika-vin01t2:1094_0": "Goghātakoti gunnaṃ abhiṇhaṃ hananako. Tenāha “vadhitvā vadhitvā”ti. Tassāti gunnaṃ",
  "tika-vin01t2:1094_1": "hananakammassa. Aparāpariyakammassāti aparāpariyavedanīyakammassa. Balavatā goghātakakammena",
  "tika-vin01t2:1094_2": "vipāke dīyamāne aladdhokāsaṃ aparāpariyavedanīyaṃ, tasmiṃ vipakkavipāke idāni laddhokāsaṃ",
  "tika-vin01t2:1094_3": "“avasesakamma”nti vuttaṃ. Kammasabhāgatāyāti kammassa sabhāgabhāvena sadisabhāvena.",
  "tika-vin01t2:1094_4": "Ārammaṇasabhāgatāyāti ārammaṇassa sabhāgabhāvena sadisabhāvena. Yādise hi ārammaṇe",
  "tika-vin01t2:1094_5": "pubbe taṃ kammaṃ tassa ca vipāko pavatto, tādiseyeva ārammaṇe idaṃ kammaṃ imassa",
  "tika-vin01t2:1094_6": "vipāko ca pavattoti katvā vuttaṃ “tasseva kammassa vipākāvasesenā”ti. Bhavati hi",
  "tika-vin01t2:1094_7": "taṃsadisepi tabbohāro yathā so eva tittiro, tāniyeva osadhānīti. Yasmā kammasarikkhakavisaye",
  "tika-vin01t2:1094_8": "“kammaṃ vā kammanimittaṃ vā”ti dvayameva vuttaṃ, yasmā ca gatinimittaṃ viya kammaṃ",
  "tika-vin01t2:1094_9": "kammanimittañca kammato bhinnaṃ visuṃ hutvā na tiṭṭhati, tasmā sarikkhakavipākadānassa",
  "tika-vin01t2:1094_10": "kāraṇabhāvato yattha kammasarikkhakena vipākena bhavitabbaṃ, tattha kammaṃ vā kammanimittaṃ",
  "tika-vin01t2:1094_11": "vā gahetvā paṭisandhi hotīti vadanti. Tenevāha – “tassa kira…pe… nimittaṃ ahosī”ti.",
  "tika-vin01t2:1094_12": "Tattha nimittaṃ ahosīti pubbe katūpacitassa petūpapattinibbattanavasena katokāsassa",
  "tika-vin01t2:1094_13": "tassa kammassa nimittabhūtaṃ idāni tathā upaṭṭhahantaṃ tassa vipākassa nimittaṃ ārammaṇaṃ",
  "tika-vin01t2:1094_14": "ahosi. Soti goghātako. Aṭṭhikasaṅkhalikapeto jāto kammasarikkhakavipākavasena.",
  "tika-vin01t2:1095_0": "229. Pesiyo katvāti gāviṃ vadhitvā vadhitvā gomaṃsaṃ phāletvā pesiyo katvā. Sukkhāpetvāti",
  "tika-vin01t2:1095_1": "kālantaraṃ ṭhapanatthaṃ sukkhāpetvā. Sukkhāpitamaṃsapesīnañhi vallūrasamaññāti. Nippakkhacammeti",
  "tika-vin01t2:1095_2": "vigatapakkhacamme. Urabbhe hantīti orabbhiko. Eḷaketi aje. Nivāpapuṭṭheti attanā",
  "tika-vin01t2:1095_3": "dinnanivāpena posite asinā vadhitvā vadhitvā vikkiṇanto. Ekaṃ miganti dīpakamigaṃ.",
  "tika-vin01t2:1095_4": "Kāraṇāhīti yātanāhi. Ñatvāti kammaṭṭhānaṃ ñatvā. Pesuññupasaṃhāravasena ito sutaṃ",
  "tika-vin01t2:1095_5": "amutra, amutra vā sutaṃ idha sūcetīti sūcako. Anayabyasanaṃ pāpesi manusseti sambandho.",
  "tika-vin01t2:1096_0": "Vinicchayāmaccoti raññā aḍḍakaraṇe ṭhapito vinicchayamahāmatto. So hi gāmajanakāyaṃ",
  "tika-vin01t2:1096_1": "kūṭaṭṭhena vañcetīti “gāmakūṭo”ti vuccati. Keci “tādisoyeva gāmajeṭṭhako gāmakūṭo”ti",
  "tika-vin01t2:1096_2": "vadanti. Samena bhavitabbaṃ dhammaṭṭhoti vattabbato. Rahassaṅge nisīdanavasena visamā",
  "tika-vin01t2:1096_3": "nisajjā ahosi. Phusantoti theyyāya phusanto.",
  "tika-vin01t2:1097_0": "230. Anissaroti mātugāmo sasāmiko attano phasse anissaro. Dhaṃsitvāti bhassitvā apagantvā.",
  "tika-vin01t2:1097_1": "Maṅganavasena ulatīti maṅguli, virūpabībhacchabhāvena pavattatīti attho. Tenāha “virūpaṃ",
  "tika-vin01t2:1097_2": "duddasikaṃ bībhaccha”nti.",
  "tika-vin01t2:1098_0": "Uddhaṃ uddhaṃ agginā pakkasarīratāya uppakkaṃ, heṭṭhato paggharaṇavasena kilinnasarīratāya",
  "tika-vin01t2:1098_1": "okilinī, ito cito ca aṅgārasamparikiṇṇatāya okirinī. Tenāha “sā kirā”tiādi. Aṅgāracitaketi",
  "tika-vin01t2:1098_2": "aṅgārasañcaye. Sarīrato paggharanti asuciduggandhajegucchāni sedagatāni. Tassa kira",
  "tika-vin01t2:1098_3": "raññoti kāliṅgassa rañño. Nāṭakinīti naccanakicce adhigatā itthī. Sedanti sedanaṃ, tāpananti attho.",
  "tika-vin01t2:1099_0": "Asīsakaṃ kabandhaṃ hutvā nibbatti kammāyūhanakāle tathā nimittaggahaṇaparicayato.",
  "tika-vin01t2:1099_1": "Lāmakabhikkhūti hīnācāratāya lāmako, bhikkhuvesatāya bhikkhāhārena jīvanato ca bhikkhu.",
  "tika-vin01t2:1099_2": "Cittakeḷinti cittaruciyaṃ taṃ taṃ kīḷanto. Ayamevāti bhikkhuvatthusmiṃ vuttanayo eva.",
  "tika-vin01t2:1100_0": "231. Nissevālapaṇakakaddamoti tilabījakādibhedena sevālena nīlamaṇḍūkapiṭṭhivaṇṇena",
  "tika-vin01t2:1100_1": "udakapiṭṭhaṃ chādetvā nibbattapaṇakena kaddamena ca virahito. Sundarehi titthehīti",
  "tika-vin01t2:1100_2": "sukhāvagāhaṇaṭṭhānatāya kaddamādidosavirahato ca sundarehi titthehi. Tato udakadahato",
  "tika-vin01t2:1100_3": "taṃhetu, taṃ upanissāyāti attho. Nāgabhavanagatopi hi so rahado tato uparimanussaloke",
  "tika-vin01t2:1100_4": "jalāsayena sambandho hoti. Tena vuttaṃ “tato ayaṃ tapodā sandatī”ti. Atha vā tatoti",
  "tika-vin01t2:1100_5": "nāgabhavane udakadahato ayaṃ tapodā sandati. Tañhi uparibhūmitalaṃ ārohati, uṇhabhāvena",
  "tika-vin01t2:1100_6": "tapanato tapaṃ udakaṃ etissāti anvatthanāmavasena tapodāti vuccati. Petalokoti petānaṃ",
  "tika-vin01t2:1100_7": "āvāsaṭṭhānaṃ. Keci pana “petalokoti lohakumbhīnirayā idhādhippetā”ti vadanti, nagarassa",
  "tika-vin01t2:1100_8": "pana parito pabbatapādavanantaresu bahū petāvāsāpi santeva. Svāyamattho petavatthupāḷiyā",
  "tika-vin01t2:1100_9": "lakkhaṇasaṃyuttena imāya ca vinītavatthupāḷiyā dīpetabbo.",
  "tika-vin01t2:1101_0": "Katahatthāti thirataraṃ lakkhesu avirajjhanasarakkhepā. Īdisā pana tattha vasībhūtā",
  "tika-vin01t2:1101_1": "katahatthā nāma honti, tasmā yo sippameva uggaṇhāti, so katahattho nāma na hoti,",
  "tika-vin01t2:1101_2": "ime pana katahatthā, ciṇṇavasībhāvāti vuttaṃ hoti. Sippadassanavasena kataṃ rājakulāni",
  "tika-vin01t2:1101_3": "upecca asanaṃ sarakkhepo etehīti katupāsanā, rājakulādīsu dassitasippāti vuttaṃ hoti.",
  "tika-vin01t2:1101_4": "Pabhaggoti parājito.",
  "tika-vin01t2:1102_0": "232. Dosadassana pubbaka rūpa virāga bhāvanā saṅkhāta paṭipakkha bhāvanāvasena paṭighasaññānaṃ",
  "tika-vin01t2:1102_1": "suppahīnattā mahatāpi saddena arūpasamāpattito na vuṭṭhāti, tathā pana na suppahīnattā",
  "tika-vin01t2:1102_2": "sabbarūpāvacarasamāpattito vuṭṭhānaṃ siyāti idha āneñjasamādhīti catutthajjhānasamāpatti",
  "tika-vin01t2:1102_3": "adhippetāti āha “anejaṃ acalaṃ kāyavācāvipphandavirahitaṃ catutthajjhānasamādhi”nti.",
  "tika-vin01t2:1102_4": "Aññattha pana samādhipaccanīkānaṃ atidūratāya na iñjatīti āneñjoti arūpāvacarasamādhi",
  "tika-vin01t2:1102_5": "vuccati. Samādhiparipanthake dhammeti vitakkavicārādike sandhāya vadati. Vitakkādīsu",
  "tika-vin01t2:1102_6": "ādīnavasallakkhaṇassa na suṭṭhukatabhāvaṃ sandhāyāha “na suṭṭhu parisodhetvā”ti.",
  "tika-vin01t2:1103_0": "Nanu cāyamāyasmā mahāmoggallāno bhagavato paṭhamavasseva abhinavappattaarahatto,",
  "tika-vin01t2:1103_1": "idañca uttarimanussadhammapārājikaṃ vīsatimavassato upari paññattaṃ, kathaṃ imassa",
  "tika-vin01t2:1103_2": "vatthuno imasmiṃ pārājike bhagavatā vinicchitabhāvo vuttoti? Nāyaṃ doso. Ayañhettha",
  "tika-vin01t2:1103_3": "ācariyānaṃ kathāmaggo – apaññattepi sikkhāpade therassa vacanaṃ sutvā “attano appatirūpaṃ",
  "tika-vin01t2:1103_4": "uttarimanussadhammaṃ esa vadatī”ti maññamānā bhikkhū therassa dosaṃ āropentā ujjhāyiṃsu.",
  "tika-vin01t2:1103_5": "Bhagavā ca therassa tathāvacane kāraṇaṃ dassetvā niddosabhāvaṃ karonto “anāpatti,",
  "tika-vin01t2:1103_6": "bhikkhave, moggallānassā”ti āha. Saṅgītikārakā pana uttarimanussadhammādhikārattā",
  "tika-vin01t2:1103_7": "tampi vatthuṃ ānetvā idha āropesunti.",
  "tika-vin01t2:1104_0": "Sāvakānaṃ uppaṭipāṭiyā anussaraṇaṃ natthīti dassetuṃ “na uppaṭipāṭiyā”ti āha. Asaññasamāpattinti",
  "tika-vin01t2:1104_1": "saññāvirāgabhāvanāya vāyokasiṇanibbattitaṃ catutthajjhānasamāpattiṃ vadati. Pubbenivāsañāṇaṃ",
  "tika-vin01t2:1104_2": "cutipaṭisandhiṃ gaṇhantampi anantarapaccayakkamavantānaṃ arūpadhammānaṃ vaseneva",
  "tika-vin01t2:1104_3": "gaṇhātīti āha – “tatiye attabhāve cutimeva addasā”ti. Nayato sallakkhesīti vaṭṭe",
  "tika-vin01t2:1104_4": "saṃsaraṇakasattānaṃ khandhānaṃ abhāvakālo nāma natthi, asaññabhave pana acittakā",
  "tika-vin01t2:1104_5": "hutvā pañca kappasatāni pavattanti, iminā nayena sallakkhesi. Dukkaraṃ katanti khandhavikalassa",
  "tika-vin01t2:1104_6": "pubbenivāsassa anussaraṇaṃ ṭhapetvā sammāsambuddhaṃ na sakkā aññehi kātunti nayato",
  "tika-vin01t2:1104_7": "sallakkhentenapi dukkaraṃ katanti adhippāyo. Paṭividdhāti paṭividdhasadisā. Yathā",
  "tika-vin01t2:1104_8": "nāma koci dhanusippe katahattho ekaṃ kesasaṅkhātaṃ vālaṃ satakkhattuṃ vidāletvā tato",
  "tika-vin01t2:1104_9": "ekaṃ aṃsuṃ gahetvā vātiṅgaṇaphalassa majjhaṭṭhāne bandhitvā aparaṃ aṃsuṃ kaṇḍassa",
  "tika-vin01t2:1104_10": "aggakoṭiyaṃ yathā tassa aṃsussa ūkāmattaṃ vā likkhāmattaṃ vā kaṇḍassa aggakoṭito",
  "tika-vin01t2:1104_11": "adhikaṃ hutvā tiṭṭhati, evaṃ bandhitvā usabhamatte ṭhāne ṭhito kaṇḍabaddhāya vālakoṭiyā",
  "tika-vin01t2:1104_12": "vātiṅgaṇabaddhaṃ vālassa koṭiṃ paṭivijjheyya, evameva imināpi kataṃ dukkaranti vuttaṃ",
  "tika-vin01t2:1104_13": "hoti. Etadagganti eso aggo. Yadidanti yo ayaṃ. Liṅgavipallāsavasenetaṃ vuttaṃ.",
  "tika-vin01t2:1105": "Vinītavatthuvaṇṇanā niṭṭhitā.",
  "tika-vin01t2:1106": "Nigamanavaṇṇanā",
  "tika-vin01t2:1107_0": "233. Idhāti imasmiṃ bhikkhuvibhaṅge. Uddiṭṭhāti idha pātimokkhavasena anosāritattā",
  "tika-vin01t2:1107_1": "cattāro pārājikāva uddiṭṭhā kathitāti attho gahetabbo. Yadi evaṃ heṭṭhā thullaccayadukkaṭānampi",
  "tika-vin01t2:1107_2": "vuttattā pārājikāva uddiṭṭhāti kasmā vuttāti? Pārājikādhikārattā santesupi thullaccayadukkaṭesu",
  "tika-vin01t2:1107_3": "idha pārājikāva vuttā. Yesaṃ…pe… asaṃvāsoti imamatthaṃ vā dīpetukāmo taṃsambandhena",
  "tika-vin01t2:1107_4": "“uddiṭṭhā cattāro pārājikā”ti āha. Tatthāyasmantetiādikaṃ pana anuññātapātimokkhuddesakkamopi",
  "tika-vin01t2:1107_5": "ayameva, nāññoti dassanatthaṃ vuttaṃ. Bhikkhunīnaṃ asādhāraṇāni cattārīti ubbhajāṇumaṇḍalikā",
  "tika-vin01t2:1107_6": "vajjapaṭicchādikā ukkhittānuvattikā aṭṭhavatthukāti imāni cattāri bhikkhunīnaṃ bhikkhūhi",
  "tika-vin01t2:1107_7": "asādhāraṇāni nāma. Etesu ubbhajāṇumaṇḍalikā nāma yā kāyasaṃsaggarāgena avassutā teneva",
  "tika-vin01t2:1107_8": "rāgena avassutassa manussapurisassa akkhakānaṃ adho jāṇumaṇḍalānaṃ kapparānañca upari",
  "tika-vin01t2:1107_9": "yena kenaci sarīrāvayavena āmasanādiṃ sādiyati, tassā adhivacanaṃ. Yā pana bhikkhunī",
  "tika-vin01t2:1107_10": "aññissā bhikkhuniyā pārājikasaṅkhātaṃ vajjaṃ jānaṃ paṭicchādeti, sā vajjapaṭicchādikā",
  "tika-vin01t2:1107_11": "nāma. Samaggena pana saṅghena ukkhittaṃ bhikkhuṃ yā bhikkhunī yaṃdiṭṭhiko so hoti,",
  "tika-vin01t2:1107_12": "tassā diṭṭhiyā gahaṇavasena anuvattati, sā ukkhittānuvattikā nāma. Yā pana kāyasaṃsaggarāgena",
  "tika-vin01t2:1107_13": "tintā tathāvidhasseva purisassa hatthaggahaṇaṃ vā saṅghāṭikaṇṇaggahaṇaṃ vā sādiyati,",
  "tika-vin01t2:1107_14": "kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭhati",
  "tika-vin01t2:1107_15": "vā, tattha ṭhatvā sallapati vā, saṅketaṃ vā gacchati, purisassa āgamanaṃ vā sādiyati,",
  "tika-vin01t2:1107_16": "kenaci vā paṭicchannokāsaṃ pavisati, hatthapāse vā ṭhatvā kāyaṃ upasaṃharati, ayaṃ",
  "tika-vin01t2:1107_17": "aṭṭhavatthukā nāmāti veditabbaṃ.",
  "tika-vin01t2:1108_0": "Vatthuvipannāti pabbajjupasampadāya avatthubhāvato vatthuvipannā. Nesañhi “na, bhikkhave,",
  "tika-vin01t2:1108_1": "paṇḍako pabbājetabbo, yo pabbājeyya, āpatti dukkaṭassā”tiādinā pabbajjā upasampadā",
  "tika-vin01t2:1108_2": "ca paṭikkhittā. Tasmā te bhikkhubhāvāya abhabbattā pārājikāpannasadisatāya “pārājikā”ti",
  "tika-vin01t2:1108_3": "vuttā. Tabbhāvabhāvitāya bhikkhubhāvo vasati etthāti vatthu, puggalānaṃ bhikkhubhāvārahatā.",
  "tika-vin01t2:1108_4": "Sā pana pabbajjakkhandhakāgatasabbadosavirahitasampattiyuttatā. Taṃ vipannaṃ paṇḍakabhāvādiyogena",
  "tika-vin01t2:1108_5": "yesaṃ te vatthuvipannā. Ahetukapaṭisandhikāti iminā tesaṃ vipākāvaraṇena samannāgatabhāvaṃ",
  "tika-vin01t2:1108_6": "dassento maggāvaraṇe kāraṇamāha. Pārājikāpannasadisattā pārājikā. Theyyasaṃvāsakādikammaṃ",
  "tika-vin01t2:1108_7": "mātughātādikaṃ viya ānantariyaṃ na hotīti āha “imesaṃ tiṇṇaṃ saggo avārito”ti.",
  "tika-vin01t2:1109_0": "Dīghatāya lambamānaṃ aṅgajātametassāti lambī. So ettāvatā na pārājiko, atha kho yadā",
  "tika-vin01t2:1109_1": "anabhiratiyā pīḷito attano aṅgajātaṃ mukhe vā vaccamagge vā paveseti, tadā pārājiko",
  "tika-vin01t2:1109_2": "hoti. Mudu piṭṭhi etassāti mudupiṭṭhiko, kataparikammāya mudukāya piṭṭhiyā samannāgato.",
  "tika-vin01t2:1109_3": "Sopi yadā anabhiratiyā pīḷito attano aṅgajātaṃ attano mukhavaccamaggesu aññataraṃ",
  "tika-vin01t2:1109_4": "paveseti, tadā pārājiko hoti. Parassa aṅgajātaṃ attano mukhena gaṇhātīti yo anabhiratiyā",
  "tika-vin01t2:1109_5": "pīḷito parassa suttassa vā pamattassa vā aṅgajātaṃ attano mukhena gaṇhāti. Parassa",
  "tika-vin01t2:1109_6": "aṅgajāte abhinisīdatīti yo anabhiratiyā pīḷito parassa aṅgajātaṃ kammaniyaṃ disvā",
  "tika-vin01t2:1109_7": "attano vaccamaggena tassūpari nisīdati, taṃ attano vaccamaggaṃ pavesetīti attho.",
  "tika-vin01t2:1110_0": "Etthāha – mātughātakapitughātakaarahantaghātakā tatiyapārājikaṃ āpannā, bhikkhunīdūsako",
  "tika-vin01t2:1110_1": "lambīādayo cattāro paṭhamapārājikaṃ āpannā evāti kathaṃ catuvīsatīti? Vuccate – mātughātakādayo",
  "tika-vin01t2:1110_2": "hi cattāro idha anupasampannā eva adhippetā, lambīādayo cattāro kiñcāpi paṭhamapārājikena",
  "tika-vin01t2:1110_3": "saṅgahitā, yasmā pana etena pariyāyena methunaṃ dhammaṃ appaṭisevino honti, tasmā",
  "tika-vin01t2:1110_4": "visuṃ vuttāti. Etena pariyāyenāti ubhinnaṃ rāgapariyuṭṭhānasaṅkhātena pariyāyena.",
  "tika-vin01t2:1110_5": "Dutiyavikappe kaccitthāti ettha kacci atthāti padacchedo veditabbo.",
  "tika-vin01t2:1111": "Nigamanavaṇṇanā niṭṭhitā.",
  "tika-vin01t2:1112": "Iti samantapāsādikāya vinayasaṃvaṇṇanāya sāratthadīpaniyaṃ",
  "tika-vin01t2:1113": "Catutthapārājikavaṇṇanā niṭṭhitā.",
  "tika-vin01t2:1114": "2. Saṅghādisesakaṇḍaṃ",
  "tika-vin01t2:1115": "1. Sukkavissaṭṭhisikkhāpadavaṇṇanā",
  "tika-vin01t2:1116": "Idāni pārājikasaṃvaṇṇanāsamanantarā yā terasakādisaṃvaṇṇanā samāraddhā, tassāpi –",
  "tika-vin01t2:1117": "Anākulā asandehā, paripuṇṇavinicchayā;",
  "tika-vin01t2:1118": "Atthabyañjanasampannā, hoti sāratthadīpanī.",
  "tika-vin01t2:1119": "Terasakassāti terasa sikkhāpadāni parimāṇāni assa kaṇḍassāti terasakaṃ, tassa terasakassa kaṇḍassāti attho.",
  "tika-vin01t2:1120": "234. Anabhiratoti aññattha gihibhāvaṃ patthayamāno vuccati, idha pana kāmarāgavasena ukkaṇṭhitatāya vikkhittacittatāya samannāgato adhippetoti āha vikkhittacittotiādi.",
  "tika-vin01t2:1121_0": "236-237. Sañcetanikāti ettha saṃ-saddo vijjamānatthatāya sātthakoti dassento āha",
  "tika-vin01t2:1121_1": "saṃvijjati cetanā assāti. Tattha cetanāti vītikkamavasappavattā pubbabhāgacetanā.",
  "tika-vin01t2:1121_2": "Assāti sukkavissaṭṭhiyā. Imasmiṃ vikappe ika-saddassa visuṃ attho natthīti āha sañcetanāva",
  "tika-vin01t2:1121_3": "sañcetanikāti. Idāni saṃ-saddassa atthaṃ anapekkhitvā ika-saddova assatthiatthaṃ",
  "tika-vin01t2:1121_4": "pakāsetīti dassento sañcetanā vā assā atthīti sañcetanikāti dutiyavikappamāha. Saṃvijjati",
  "tika-vin01t2:1121_5": "cetanā assāti padabhājane vattabbe byañjane ādaraṃ akatvā jānantotiādi vuttaṃ. Upakkamāmīti",
  "tika-vin01t2:1121_6": "jānantoti mocanatthaṃ upakkamāmīti jānanto.",
  "tika-vin01t2:1122_0": "Āsayabhedatoti pittādiāsayabhedato. Buddhapaccekabuddhānampi hi raññopi cakkavattissa",
  "tika-vin01t2:1122_1": "pittasemhapubbalohitāsayesu catūsu aññataro āsayo hotiyeva, mandapaññānaṃ pana cattāropi",
  "tika-vin01t2:1122_2": "āsayā honti. Dhātunānattatoti pathavīdhātuādīnaṃ catunnaṃ dhātūnaṃ, cakkhādīnaṃ vā",
  "tika-vin01t2:1122_3": "aṭṭhārasannaṃ dhātūnaṃ, rasasoṇitādīnaṃ vā dhātūnaṃ nānattato.",
  "tika-vin01t2:1123_0": "Vatthisīsanti vatthipuṭassa abbhantare matthakapassaṃ. “Rāga…pe… asakkonto”ti rāgapariyuṭṭhānaṃ",
  "tika-vin01t2:1123_1": "sandhāya vuttaṃ. Rājā pana “sambhavassa sakalakāyo ṭhāna”nti sutapubbattā vīmaṃsanatthaṃ",
  "tika-vin01t2:1123_2": "evamakāsīti vadanti. Dakasotanti muttamaggaṃ, aṅgajātappadesanti vuttaṃ hoti. Dakasotorohaṇato",
  "tika-vin01t2:1123_3": "paṭṭhāya pana upādinnato vinimuttatāya sambhave utusamuṭṭhānameva rūpaṃ avasissati,",
  "tika-vin01t2:1123_4": "sesaṃ tisamuṭṭhānaṃ natthīti veditabbaṃ. Āpodhātuyā santānavasena pavattamānāya avatthāviseso",
  "tika-vin01t2:1123_5": "sambhavo, so catusamuṭṭhāniko aṭṭhakathāyaṃ catusamuṭṭhānikesu sambhavassa vuttattā.",
  "tika-vin01t2:1123_6": "So pana soḷasavassakāle uppajjati, tassa rāgavasena ṭhānācāvanaṃ hotīti vadanti,",
  "tika-vin01t2:1123_7": "tasmā yaṃ vuttaṃ kathāvatthuaṭṭhakathāyaṃ “sukkavissaṭṭhi nāma rāgasamuṭṭhānā hotī”ti,",
  "tika-vin01t2:1123_8": "taṃ sambhavassa ṭhānācāvanaṃ sandhāya vuttanti veditabbaṃ, na pana sambhavo cittasamuṭṭhānoyevāti",
  "tika-vin01t2:1123_9": "dīpetuṃ, teneva tattha vissaṭṭhiggahaṇaṃ kataṃ. “Khīṇāsavānaṃ pana brahmānañca sambhavo",
  "tika-vin01t2:1123_10": "natthī”ti ācariyadhammapālattherena vuttaṃ, tasmā yaṃ vuttaṃ kathāvatthuaṭṭhakathāyaṃ",
  "tika-vin01t2:1123_11": "“tāsaṃ devatānaṃ sukkavissaṭṭhi nāma natthī”ti, tampi ṭhānācāvanaṃ sandhāya vuttanti",
  "tika-vin01t2:1123_12": "gahetabbaṃ, na pana devatānaṃ sabbaso sambhavassa abhāvaṃ sandhāya. Channampi pana",
  "tika-vin01t2:1123_13": "kāmāvacaradevatānaṃ kāmā pākatikāyeva. Manussā viya hi te dvayaṃdvayasamāpattivaseneva",
  "tika-vin01t2:1123_14": "methunaṃ paṭisevanti, kevalaṃ pana nissandābhāvo tesaṃ vattabbo. Taṅkhaṇikapariḷāhavūpasamāvahaṃ",
  "tika-vin01t2:1123_15": "samphassasukhameva hi tesaṃ kāmakiccaṃ. Keci pana “cātumahārājikatāvatiṃsānaṃyeva",
  "tika-vin01t2:1123_16": "dvayaṃdvayasamāpattiyā kāmakiccaṃ ijjhati, yāmānaṃ aññamaññaṃ āliṅganamattena, tusitānaṃ",
  "tika-vin01t2:1123_17": "hatthāmasanamattena, nimmānaratīnaṃ hasitamattena, paranimmitavasavattīnaṃ olokitamattena",
  "tika-vin01t2:1123_18": "kāmakiccaṃ ijjhatī”ti vadanti, taṃ aṭṭhakathāyaṃ paṭikkhittaṃ tādisassa kāmesu virajjanassa",
  "tika-vin01t2:1123_19": "tesu abhāvato kāmānañca uttaruttari paṇītatarapaṇītatamabhāvato.",
  "tika-vin01t2:1124_0": "Tathevāti “mocanassādena nimitte upakkamato”tiādiṃ atidisati. “Vissaṭṭhīti ṭhānato",
  "tika-vin01t2:1124_1": "cāvanā vuccatī”ti vuttattā dakasotaṃ otiṇṇamatteti kasmā vuttanti āha dakasotorohaṇañcetthātiādi.",
  "tika-vin01t2:1124_2": "Etthāti tīsupi vādesu. Adhivāsetvāti nimitte upakkamitvā puna vippaṭisāre uppanne",
  "tika-vin01t2:1124_3": "adhivāsetvā. Antarā nivāretunti ṭhānato cutaṃ dakasotaṃ otarituṃ adatvā antarā nivāretuṃ.",
  "tika-vin01t2:1124_4": "Tenāha – ṭhānā cutañhi avassaṃ dakasotaṃ otaratīti. Ṭhānācāvanamattenevāti dakasotaṃ",
  "tika-vin01t2:1124_5": "anotiṇṇepīti adhippāyo. Ettha ca “sakalo kāyo ṭhāna”nti vāde ṭhānācāvanaṃ vadantena",
  "tika-vin01t2:1124_6": "sakalasarīrato cutassapi dakasotorohaṇato pubbe appamattakassa antarāḷassa sambhavato",
  "tika-vin01t2:1124_7": "vuttaṃ. Sakalasarīre vā tasmiṃ tasmiṃ padese ṭhitassa ṭhānā cutaṃ sandhāya “ṭhānācāvanamattenevā”ti",
  "tika-vin01t2:1124_8": "vuttaṃ. Nimitte upakkamantassevāti mocanassādena upakkamantassa. Hatthaparikammādīsu",
  "tika-vin01t2:1124_9": "satipi mocanassāde nimitte upakkamābhāvato natthi āpattīti āha “hattaparikamma…pe…",
  "tika-vin01t2:1124_10": "anāpattī”ti. Ayaṃ sabbācariyasādhāraṇavinicchayoti “dakasotorohaṇañcetthā”tiādinā",
  "tika-vin01t2:1124_11": "vutto tiṇṇampi ācariyānaṃ sādhāraṇo vinicchayo.",
  "tika-vin01t2:1125_0": "Khobhakaraṇapaccayo nāma visabhāgabhesajjasenāsanāhārādipaccayo. Atthakāmatāya vā",
  "tika-vin01t2:1125_1": "anatthakāmatāya vāti pasannā atthakāmatāya, kuddhā anatthakāmatāya. Atthāya vā anatthāya",
  "tika-vin01t2:1125_2": "vāti sabhāvato bhavitabbāya atthāya vā anatthāya vā. Upasaṃharantīti attano devānubhāvena",
  "tika-vin01t2:1125_3": "upanenti. Bodhisattamātā viya puttapaṭilābhanimittanti tadā kira pure puṇṇamāya sattamadivasato",
  "tika-vin01t2:1125_4": "paṭṭhāya vigatasurāpānaṃ mālāgandhādivibhūtisampannaṃ nakkhattakīḷaṃ anubhavamānā",
  "tika-vin01t2:1125_5": "bodhisattamātā sattame divase pātova uṭṭhāya gandhodakena nhāyitvā sabbālaṅkāravibhūsitā",
  "tika-vin01t2:1125_6": "varabhojanaṃ bhuñjitvā uposathaṅgāni adhiṭṭhāya sirigabbhaṃ pavisitvā sirisayane",
  "tika-vin01t2:1125_7": "nipannā niddaṃ okkamamānā imaṃ supinaṃ addasa – cattāro kira naṃ mahārājāno sayaneneva",
  "tika-vin01t2:1125_8": "saddhiṃ ukkhipitvā anotattadahaṃ netvā nhāpetvā dibbavatthaṃ nivāsetvā dibbagandhehi",
  "tika-vin01t2:1125_9": "vilimpetvā dibbapupphāni piḷandhitvā tato avidūre rajatapabbato, tassa anto kanakavimānaṃ",
  "tika-vin01t2:1125_10": "atthi, tasmiṃ pācīnato sīsaṃ katvā nipajjāpesuṃ. Atha bodhisatto setavaravāraṇo hutvā",
  "tika-vin01t2:1125_11": "tato avidūre eko suvaṇṇapabbato, tattha caritvā tato oruyha rajatapabbataṃ abhiruhitvā",
  "tika-vin01t2:1125_12": "kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ",
  "tika-vin01t2:1125_13": "paviṭṭhasadiso ahosi. Imaṃ supinaṃ sandhāya etaṃ vuttaṃ “bodhisattamātā viya puttapaṭilābhanimitta”nti.",
  "tika-vin01t2:1126_0": "Pañca mahāsupineti mahantehi purisehi passitabbato mahantānañca atthānaṃ nimittabhāvato",
  "tika-vin01t2:1126_1": "mahāsupine. Te pana pañca mahāsupine neva lokiyamahājano passati, na mahārājāno,",
  "tika-vin01t2:1126_2": "na cakkavattirājāno, na aggasāvakā, na paccekabuddhā, na sammāsambuddhā, eko sabbaññubodhisattoyeva",
  "tika-vin01t2:1126_3": "passati. Tena vuttaṃ “bodhisatto viya pañca mahāsupine”ti. Amhākañca pana bodhisatto",
  "tika-vin01t2:1126_4": "kadā te supine passīti? “Sve buddho bhavissāmī”ti cātuddasiyaṃ pakkhassa rattivibhāyanakāle",
  "tika-vin01t2:1126_5": "passi. Kālavasena hi divā diṭṭho supino na sameti, tathā paṭhamayāme majjhimayāme",
  "tika-vin01t2:1126_6": "ca. Pacchimayāme balavapaccūse pana asitapītasāyite sammāpariṇāmagate kāyasmiṃ ojāya",
  "tika-vin01t2:1126_7": "patiṭṭhitāya aruṇe uggacchamāne diṭṭhasupino sameti. Iṭṭhanimittaṃ supinaṃ passanto",
  "tika-vin01t2:1126_8": "iṭṭhaṃ paṭilabhati, aniṭṭhanimittaṃ passanto aniṭṭhaṃ, tasmā bodhisattopi supinaṃ",
  "tika-vin01t2:1126_9": "passanto rattivibhāyanakāle passi.",
  "tika-vin01t2:1127_0": "Ke pana te pañca mahāsupināti? Tathāgatassa arahato sammāsambuddhassa pubbeva sambodhā",
  "tika-vin01t2:1127_1": "anabhisambuddhassa bodhisattasseva sato pañca mahāsupinā pāturahesuṃ – ayaṃ mahāpathavī",
  "tika-vin01t2:1127_2": "mahāsayanaṃ ahosi, himavā pabbatarājā bimbohanaṃ ahosi, puratthime samudde vāmahattho",
  "tika-vin01t2:1127_3": "ohito ahosi, pacchime samudde dakkhiṇahattho ohito ahosi, dakkhiṇasamudde ubho pādā",
  "tika-vin01t2:1127_4": "ohitā ahesuṃ, ayaṃ paṭhamo mahāsupino pāturahosi.",
  "tika-vin01t2:1128_0": "Puna caparaṃ dabbatiṇasaṅkhātā tiriyā nāma tiṇajāti naṅgalamattena rattadaṇḍena nābhito",
  "tika-vin01t2:1128_1": "uggantvā tassa passantasseva vidatthimattaṃ ratanamattaṃ byāmamattaṃ yaṭṭhimattaṃ",
  "tika-vin01t2:1128_2": "gāvutamattaṃ aḍḍhayojanamattaṃ yojanamattanti evaṃ uggantvā anekayojanasahassaṃ nabhaṃ",
  "tika-vin01t2:1128_3": "āhacca ṭhitā ahosi, ayaṃ dutiyo mahāsupino pāturahosi.",
  "tika-vin01t2:1129": "Puna caparaṃ setā kimī kaṇhasīsā pādehi ussakkitvā yāva jāṇumaṇḍalā paṭicchādesuṃ, ayaṃ tatiyo mahāsupino pāturahosi.",
  "tika-vin01t2:1130": "Puna caparaṃ cattāro sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṃsu, ayaṃ catuttho mahāsupino pāturahosi.",
  "tika-vin01t2:1131": "Puna caparaṃ bodhisatto mahato mīḷhapabbatassa uparūpari caṅkamati alippamāno mīḷhena, ayaṃ pañcamo mahāsupino pāturahosi. Ime pañca mahāsupinā.",
  "tika-vin01t2:1132_0": "Tattha paṭhamo anuttarāya sammāsambodhiyā pubbanimittaṃ, dutiyo ariyassa aṭṭhaṅgikassa",
  "tika-vin01t2:1132_1": "maggassa devamanussesu suppakāsitabhāvassa pubbanimittaṃ, tatiyo bahūnaṃ odātavasanānaṃ",
  "tika-vin01t2:1132_2": "gihīnaṃ bhagavantaṃ upasaṅkamitvā saraṇagamanassa pubbanimittaṃ, catuttho khattiyādīnaṃ",
  "tika-vin01t2:1132_3": "catunnaṃ vaṇṇānaṃ tathāgatappavedite dhammavinaye agārasmā anagāriyaṃ pabbajitvā",
  "tika-vin01t2:1132_4": "anuttaravimuttisacchikiriyāya pubbanimittaṃ, pañcamo catunnaṃ paccayānaṃ lābhitāya",
  "tika-vin01t2:1132_5": "tesu ca anupalittabhāvassa pubbanimittaṃ.",
  "tika-vin01t2:1133_0": "Apica yaṃ so cakkavāḷamahāpathaviṃ sirisayanabhūtaṃ addasa, taṃ buddhabhāvassa pubbanimittaṃ.",
  "tika-vin01t2:1133_1": "Yaṃ himavantaṃ pabbatarājānaṃ bimbohanaṃ addasa, taṃ sabbaññutaññāṇabimbohanassa",
  "tika-vin01t2:1133_2": "pubbanimittaṃ. Yaṃ cattāro hatthapāde samuddassa uparūparibhāgena gantvā cakkavāḷamatthake",
  "tika-vin01t2:1133_3": "ṭhite addasa, taṃ dhammacakkassa appaṭivattiyabhāve pubbanimittaṃ. Yaṃ attānaṃ uttānakaṃ",
  "tika-vin01t2:1133_4": "nipannaṃ addasa, taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ.",
  "tika-vin01t2:1133_5": "Yaṃ akkhīni ummīletvā passanto viya ahosi, taṃ dibbacakkhupaṭilābhassa pubbanimittaṃ.",
  "tika-vin01t2:1133_6": "Yaṃ yāva bhavaggā ekālokaṃ ahosi, taṃ anāvaraṇañāṇassa pubbanimittaṃ. Sesaṃ vuttanayameva.",
  "tika-vin01t2:1133_7": "Iti taṃtaṃvisesādhigamanimittabhūte pañca mahāsupine passi. Tena vuttaṃ “bodhisatto",
  "tika-vin01t2:1133_8": "viya pañca mahāsupine”ti.",
  "tika-vin01t2:1134": "Kosalarājā viya soḷasa supineti –",
  "tika-vin01t2:1135": "“Usabhā rukkhā gāviyo gavā ca,",
  "tika-vin01t2:1136": "Asso kaṃso siṅgālī ca kumbho;",
  "tika-vin01t2:1137": "Pokkharaṇī ca apākacandanaṃ,",
  "tika-vin01t2:1138": "Lābūni sīdanti silā plavanti.",
  "tika-vin01t2:1139": "“Maṇḍūkiyo kaṇhasappe gilanti,",
  "tika-vin01t2:1140": "Kākaṃ suvaṇṇā parivārayanti;",
  "tika-vin01t2:1141": "Tasā vakā eḷakānaṃ bhayā hī”ti. –",
  "tika-vin01t2:1142": "Ime soḷasa supine passanto kosalarājā viya.",
  "tika-vin01t2:1143_0": "1. Ekadivasaṃ kira kosalarājā rattiṃ niddūpagato pacchimayāme soḷasa supine passi.",
  "tika-vin01t2:1143_1": "Tattha cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ āgantvā",
  "tika-vin01t2:1143_2": "“usabhayuddhaṃ passissāmā”ti mahājane sannipatite yujjhanākāraṃ dassetvā naditvā",
  "tika-vin01t2:1143_3": "gajjitvā ayujjhitvāva paṭikkantā. Imaṃ paṭhamaṃ supinaṃ addasa.",
  "tika-vin01t2:1144": "2. Khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ addasa.",
  "tika-vin01t2:1145": "3. Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.",
  "tika-vin01t2:1146_0": "4. Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme",
  "tika-vin01t2:1146_1": "dhure yojente addasa, te dhuraṃ vahituṃ asakkontā chaḍḍetvā aṭṭhaṃsu, sakaṭāni nappavattiṃsu.",
  "tika-vin01t2:1146_2": "Ayaṃ catuttho supino.",
  "tika-vin01t2:1147": "5. Ekaṃ ubhatomukhaṃ assaṃ addasa, tassa ubhosu passesu yavasīsaṃ denti, so dvīhipi mukhehi khādati. Ayaṃ pañcamo supino.",
  "tika-vin01t2:1148": "6. Mahājano satasahassagghanakaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi, taṃ tattha passāvaṃ karontaṃ addasa. Ayaṃ chaṭṭho supino.",
  "tika-vin01t2:1149": "7. Eko puriso rajjuṃ vaṭṭetvā pādamūle nikkhipati, tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati. Imaṃ sattamaṃ supinaṃ addasa.",
  "tika-vin01t2:1150_0": "8. Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ",
  "tika-vin01t2:1150_1": "addasa, cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā",
  "tika-vin01t2:1150_2": "pūritakumbhameva pūrenti, pūritapūritaṃ udakaṃ uttaritvā palāyati, tepi punappunaṃ",
  "tika-vin01t2:1150_3": "tattheva udakaṃ āsiñcanti, tucchakumbhe olokentāpi natthi. Ayaṃ aṭṭhamo supino.",
  "tika-vin01t2:1151_0": "9. Ekaṃ pañcapadumasañchannaṃ gambhīraṃ sabbatotitthaṃ pokkharaṇiṃ addasa, samantato",
  "tika-vin01t2:1151_1": "dvipadacatuppadā otaritvā tattha pānīyaṃ pivanti, tassā majjhe gambhīraṭṭhāne udakaṃ",
  "tika-vin01t2:1151_2": "āvilaṃ, tīrappadese dvipadacatuppadānaṃ akkamanaṭṭhāne acchaṃ vippasannaṃ anāvilaṃ. Ayaṃ navamo supino.",
  "tika-vin01t2:1152_0": "10. Ekissāyeva ca kumbhiyā paccamānaṃ odanaṃ apākaṃ addasa, “apāka”nti vicāretvā",
  "tika-vin01t2:1152_1": "vibhajitvā ṭhapitaṃ viya tīhākārehi paccamānaṃ ekasmiṃ passe atikilinno hoti, ekasmiṃ",
  "tika-vin01t2:1152_2": "uttaṇḍulo, ekasmiṃ supakkoti. Ayaṃ dasamo supino.",
  "tika-vin01t2:1153": "11. Satasahassagghanakaṃ candanasāraṃ pūtitakkena vikkiṇante addasa. Ayaṃ ekādasamo supino.",
  "tika-vin01t2:1154": "12. Tucchalābūni udake sīdantāni addasa. Ayaṃ dvādasamo supino.",
  "tika-vin01t2:1155": "13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.",
  "tika-vin01t2:1156": "14. Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa. Ayaṃ cuddasamo supino.",
  "tika-vin01t2:1157": "15. Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya “suvaṇṇā”ti laddhanāme suvaṇṇarājahaṃse parivārente addasa. Ayaṃ pannarasamo supino.",
  "tika-vin01t2:1158_0": "16. Pubbe dīpino eḷake khādanti, te pana eḷake dīpino anubandhitvā murāmurāti khādante",
  "tika-vin01t2:1158_1": "addasa, athaññe tasā vakā eḷake dūratova disvā tasitā tāsappattā hutvā eḷakānaṃ bhayā",
  "tika-vin01t2:1158_2": "palāyitvā gumbagahanāni pavisitvā nilīyiṃsu. Ayaṃ soḷasamo supino.",
  "tika-vin01t2:1159_0": "1. Tattha adhammikānaṃ rājūnaṃ adhammikānañca manussānaṃ kāle loke viparivattamāne",
  "tika-vin01t2:1159_1": "kusale osanne akusale ussanne lokassa parihīnakāle devo na sammā vassissati, meghapādā",
  "tika-vin01t2:1159_2": "chijjissanti, sassāni milāyissanti, dubbhikkhaṃ bhavissati, vassitukāmā viya catūhi",
  "tika-vin01t2:1159_3": "disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena anto",
  "tika-vin01t2:1159_4": "pavesitakāle purisesu kudālapiṭake ādāya āḷibandhanatthāya nikkhantesu vassanākāraṃ",
  "tika-vin01t2:1159_5": "dassetvā gajjitvā vijjulatā nicchāretvā usabhā viya ayujjhitvā avassitvāva palāyissanti.",
  "tika-vin01t2:1159_6": "Ayaṃ paṭhamassa vipāko.",
  "tika-vin01t2:1160_0": "2. Lokassa parihīnakāle manussānaṃ parittāyukakāle sattā tibbarāgā bhavissanti, asampattavayāva",
  "tika-vin01t2:1160_1": "kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "tika-vin01t2:1160_2": "Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti.",
  "tika-vin01t2:1160_3": "Ayaṃ dutiyassa vipāko.",
  "tika-vin01t2:1161_0": "3. Manussānaṃ jeṭṭhāpacāyikakammassa naṭṭhakāle sattā mātāpitūsu vā sassusasuresu",
  "tika-vin01t2:1161_1": "vā lajjaṃ anupaṭṭhapetvā sayameva kuṭumbaṃ saṃvidahantāva ghāsacchādanamattampi mahallakānaṃ",
  "tika-vin01t2:1161_2": "dātukāmā dassanti, adātukāmā na dassanti, mahallakā anāthā hutvā asayaṃvasī dārake",
  "tika-vin01t2:1161_3": "ārādhetvā jīvissanti tadahujātānaṃ vacchānaṃ khīraṃ pivantiyo mahāgāviyo viya. Ayaṃ tatiyassa vipāko.",
  "tika-vin01t2:1162_0": "4. Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ",
  "tika-vin01t2:1162_1": "mahāmattānaṃ yasaṃ na dassanti, dhammasabhāyaṃ vinicchayaṭṭhānepi paṇḍite vohārakusale",
  "tika-vin01t2:1162_2": "mahallake amacce na ṭhapessanti. Tabbiparītānaṃ pana taruṇataruṇānaṃ yasaṃ dassanti,",
  "tika-vin01t2:1162_3": "tathārūpe eva ca vinicchayaṭṭhāne ṭhapessanti, te rājakammāni ceva yuttāyuttañca",
  "tika-vin01t2:1162_4": "ajānantā neva taṃ yasaṃ ukkhipituṃ sakkhissanti, na rājakammāni nittharituṃ, te asakkontā",
  "tika-vin01t2:1162_5": "kammadhuraṃ chaḍḍessanti, mahallakāpi paṇḍitā amaccā yasaṃ alabhantā kiccāni nittharituṃ",
  "tika-vin01t2:1162_6": "samatthāpi “kiṃ amhākaṃ etehi, mayaṃ bāhirakā jātā, abbhantarikā taruṇadārakā jānissantī”ti",
  "tika-vin01t2:1162_7": "uppannāni kammāni na karissanti, evaṃ sabbathāpi tesaṃ rājūnaṃ hāniyeva bhavissati,",
  "tika-vin01t2:1162_8": "dhuraṃ vahituṃ asamatthānaṃ vacchadammānaṃ dhure yojitakālo viya, dhuravāhānañca",
  "tika-vin01t2:1162_9": "mahāgoṇānaṃ yugaparamparāya ayojitakālo viya bhavissati. Ayaṃ catutthassa vipāko.",
  "tika-vin01t2:1163_0": "5. Adhammikarājakāleyeva adhammikabālarājāno adhammike lolamanusse vinicchaye ṭhapessanti,",
  "tika-vin01t2:1163_1": "te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ",
  "tika-vin01t2:1163_2": "hatthato lañjaṃ gahetvā khādissanti asso viya dvīhi mukhehi yavasīsaṃ. Ayaṃ pañcamassa vipāko.",
  "tika-vin01t2:1164_0": "6. Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti,",
  "tika-vin01t2:1164_1": "akulīne vaḍḍhessanti, evaṃ mahākulāni duggatāni bhavissanti, lāmakakulāni issarāni.",
  "tika-vin01t2:1164_2": "Te ca kulīnā purisā jīvituṃ asakkontā “ime nissāya jīvissāmā”ti akulīnānaṃ dhītaro",
  "tika-vin01t2:1164_3": "dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ",
  "tika-vin01t2:1164_4": "passāvakaraṇasadiso bhavissati. Ayaṃ chaṭṭhassa vipāko.",
  "tika-vin01t2:1165_0": "7. Gacchante gacchante kāle itthiyo purisalolā surālolā alaṅkāralolā visikhālolā",
  "tika-vin01t2:1165_1": "āmisalolā bhavissanti dussīlā durācārā. Tā sāmikehi kasigorakkhādīni kammāni katvā",
  "tika-vin01t2:1165_2": "kicchena kasirena sambhataṃ dhanaṃ jārehi saddhiṃ suraṃ pivantiyo mālāgandhavilepanaṃ",
  "tika-vin01t2:1165_3": "dhārayamānā antogehe accāyikampi kiccaṃ anoloketvā gehaparikkhepassa uparibhāgenapi",
  "tika-vin01t2:1165_4": "chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni",
  "tika-vin01t2:1165_5": "sajjetvā khādamānā vilumpissanti heṭṭhāpīṭhakanipannakachātakasiṅgālī viya vaṭṭetvā",
  "tika-vin01t2:1165_6": "vaṭṭetvā pādamūle nikkhittarajjuṃ. Ayaṃ sattamassa vipāko.",
  "tika-vin01t2:1166_0": "8. Gacchante gacchante kāle loko parihāyissati, raṭṭhaṃ nirojaṃ bhavissati, rājāno",
  "tika-vin01t2:1166_1": "duggatā kapaṇā bhavissanti. Yo issaro bhavissati, tassa bhaṇḍāgāre satasahassamattā",
  "tika-vin01t2:1166_2": "kahāpaṇā bhavissanti, te evaṃ duggatā sabbe janapade attano kammaṃ kārayissanti,",
  "tika-vin01t2:1166_3": "upaddutā manussā sake kammante chaḍḍetvā rājūnaṃyeva atthāya pubbaṇṇāparaṇṇāni vapantā",
  "tika-vin01t2:1166_4": "rakkhantā lāyantā maddantā pavesentā ucchukhettāni karontā yantāni vāhentā phāṇitādīni",
  "tika-vin01t2:1166_5": "pacantā pupphārāme phalārāme ca karontā tattha tattha nipphannāni pupphaphalādīni",
  "tika-vin01t2:1166_6": "āharitvā rañño koṭṭhāgārameva pūressanti, attano gehesu tucchakoṭṭhe olokentāpi na",
  "tika-vin01t2:1166_7": "bhavissanti, tucchatucchakumbhe anoloketvā pūritakumbhapūraṇasadisameva bhavissati.",
  "tika-vin01t2:1166_8": "Ayaṃ aṭṭhamassa vipāko.",
  "tika-vin01t2:1167_0": "9. Gacchante gacchante kāle rājāno adhammikā bhavissanti, chandādivasena agatiṃ gacchantā",
  "tika-vin01t2:1167_1": "rajjaṃ kāressanti, dhammena vinicchayaṃ nāma na dassanti, lañjavittakā bhavissanti",
  "tika-vin01t2:1167_2": "dhanalolā, raṭṭhavāsikesu tesaṃ khantimettānuddayaṃ nāma na bhavissati, kakkhaḷā",
  "tika-vin01t2:1167_3": "pharusā ucchuyante ucchugaṇṭhikā viya manusse pīḷentā nānappakāraṃ baliṃ uppādetvā",
  "tika-vin01t2:1167_4": "dhanaṃ gaṇhissanti, manussā balipīḷitā kiñci dātuṃ asakkontā gāmanigamādayo chaḍḍetvā",
  "tika-vin01t2:1167_5": "paccantaṃ gantvā vāsaṃ kappessanti, majjhimajanapado suñño bhavissati, paccanto ghanavāso",
  "tika-vin01t2:1167_6": "seyyathāpi pokkharaṇiyā majjhe udakaṃ āvilaṃ pariyante vippasannaṃ. Ayaṃ navamassa vipāko.",
  "tika-vin01t2:1168_0": "10. Gacchante gacchante kāle rājāno adhammikā bhavissanti, tesu adhammikesu rājayuttāpi",
  "tika-vin01t2:1168_1": "brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā",
  "tika-vin01t2:1168_2": "bhavissanti, tato tesaṃ ārakkhadevatā balipaṭiggāhikadevatā rukkhadevatā ākāsaṭṭhakadevatāti",
  "tika-vin01t2:1168_3": "evaṃ devatāpi adhammikā bhavissanti, adhammikarājūnaṃ rajje vātā visamā kharā vāyissanti,",
  "tika-vin01t2:1168_4": "te ākāsaṭṭhakavimānāni kampessanti, tesu kampitesu devatā kupitā devaṃ vassituṃ na",
  "tika-vin01t2:1168_5": "dassanti, vassamānopi sakalaraṭṭhe ekappahāreneva na vassissati, vassamānopi sabbattha",
  "tika-vin01t2:1168_6": "kasikammassa vā vappakammassa vā upakāro hutvā na vassissati. Yathā ca raṭṭhe, evaṃ",
  "tika-vin01t2:1168_7": "janapadepi gāmepi ekataḷākassarepi ekappahāreneva na vassissati, taḷākassa uparibhāge",
  "tika-vin01t2:1168_8": "vassanto heṭṭhābhāge na vassissati, heṭṭhā vassanto upari na vassissati, ekasmiṃ",
  "tika-vin01t2:1168_9": "bhāge sassaṃ ativassena nassissati, ekasmiṃ avassanto milāyissati, ekasmiṃ sammā",
  "tika-vin01t2:1168_10": "vassamāno sampādessati, evaṃ ekassa rañño rajje vuttā sassā tippakārā bhavissanti",
  "tika-vin01t2:1168_11": "ekakumbhiyā odano viya. Ayaṃ dasamassa vipāko.",
  "tika-vin01t2:1169_0": "11. Gacchante gacchante kāle sāsane parihāyante paccayalolā alajjikā bahū bhikkhū",
  "tika-vin01t2:1169_1": "bhavissanti, te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu",
  "tika-vin01t2:1169_2": "paresaṃ desessanti, paccayehi mucchitvā niratthakapakkhe ṭhitā nibbānābhimukhaṃ katvā",
  "tika-vin01t2:1169_3": "desetuṃ na sakkhissanti, kevalaṃ “padabyañjanasampattiñceva madhurasaddañca sutvā",
  "tika-vin01t2:1169_4": "mahagghāni cīvarāni dassanti”iccevaṃ desessanti. Apare antaravīthicatukkarājadvārādīsu",
  "tika-vin01t2:1169_5": "nisīditvā kahāpaṇaaḍḍhakahāpaṇapādamāsakarūpādīnipi nissāya desessanti. Iti bhagavatā",
  "tika-vin01t2:1169_6": "nibbānagghanakaṃ katvā desitaṃ dhammaṃ catupaccayatthāya ceva kahāpaṇaaḍḍhakahāpaṇādiatthāya",
  "tika-vin01t2:1169_7": "ca vikkiṇitvā desentā satasahassagghanakaṃ candanasāraṃ pūtitakkena vikkiṇantā viya",
  "tika-vin01t2:1169_8": "bhavissanti. Ayaṃ ekādasamassa vipāko.",
  "tika-vin01t2:1170_0": "12. Adhammikarājakāle loke viparivattanteyeva rājāno jātisampannānaṃ kulaputtānaṃ",
  "tika-vin01t2:1170_1": "yasaṃ na dassanti, akulīnānaññeva dassanti, te issarā bhavissanti, itare daliddā.",
  "tika-vin01t2:1170_2": "Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ",
  "tika-vin01t2:1170_3": "akulīnānaṃyeva kathā osīditvā ṭhitā viya niccalā suppatiṭṭhitā bhavissati, saṅghasannipātepi",
  "tika-vin01t2:1170_4": "saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ",
  "tika-vin01t2:1170_5": "pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbathāpi",
  "tika-vin01t2:1170_6": "tucchalābūnaṃ sīdanakālo viya bhavissati. Ayaṃ dvādasamassa vipāko.",
  "tika-vin01t2:1171_0": "13. Tādiseyeva kāle adhammikarājāno akulīnānaṃ yasaṃ dassanti, te issarā bhavissanti,",
  "tika-vin01t2:1171_1": "kulīnā duggatā. Tesu na keci gāravaṃ karissanti, itaresuyeva karissanti, rājasammukhe",
  "tika-vin01t2:1171_2": "vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ",
  "tika-vin01t2:1171_3": "kathā na ogāhitvā patiṭṭhahissati. Tesu kathentesu “kiṃ ime kathentī”ti itare parihāsameva",
  "tika-vin01t2:1171_4": "karissanti, bhikkhusannipātepi vuttappakāresu ṭhānesu neva pesale bhikkhū garukātabbe",
  "tika-vin01t2:1171_5": "maññissanti, nāpi nesaṃ kathā pariyogāhitvā patiṭṭhahissati, silānaṃ plavakālo viya",
  "tika-vin01t2:1171_6": "bhavissati. Ayaṃ terasamassa vipāko.",
  "tika-vin01t2:1172_0": "14. Loke parihāyanteyeva manussā tibbarāgādijātikā kilesānuvattakā hutvā taruṇataruṇānaṃ",
  "tika-vin01t2:1172_1": "attano bhariyānaṃ vase vattissanti, gehe dāsakammakarādayopi gomahiṃsādayopi hiraññasuvaṇṇampi",
  "tika-vin01t2:1172_2": "sabbaṃ tāsaṃyeva āyattaṃ bhavissati, “asukahiraññasuvaṇṇaṃ vā paricchedādijātaṃ vā",
  "tika-vin01t2:1172_3": "kaha”nti vutte “yattha vā tattha vā hotu, kiṃ tuyhiminā byāpārena, tvaṃ mayhaṃ ghare",
  "tika-vin01t2:1172_4": "santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi",
  "tika-vin01t2:1172_5": "koṭṭetvā dāsaceṭakaṃ viya vase katvā attano issariyaṃ pavattessanti, evaṃ madhukapupphappamāṇamaṇḍūkapotikānaṃ",
  "tika-vin01t2:1172_6": "āsīvise kaṇhasappe gilanakālo viya bhavissati. Ayaṃ cuddasamassa vipāko.",
  "tika-vin01t2:1173_0": "15. Dubbalarājakāle rājāno hatthisippādīsu akusalā yuddhesu avisāradā bhavissanti,",
  "tika-vin01t2:1173_1": "te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā",
  "tika-vin01t2:1173_2": "attano pādamūlikanhāpakakappakādīnaṃ dassanti, jātigottasampannā kulaputtā rājakule",
  "tika-vin01t2:1173_3": "patiṭṭhaṃ alabhamānā jīvikaṃ kappetuṃ asamatthā hutvā issariyaṭṭhāne jātigottahīne",
  "tika-vin01t2:1173_4": "akulīne upaṭṭhahantā vicarissanti, suvaṇṇarājahaṃsehi kākassa parivāritakālo viya",
  "tika-vin01t2:1173_5": "bhavissati. Ayaṃ pannarasamassa vipāko.",
  "tika-vin01t2:1174_0": "16. Adhammikarājakāleyeva ca akulīnāva rājavallabhā issarā bhavissanti, kulīnā appaññātā",
  "tika-vin01t2:1174_1": "duggatā. Te rājavallabhā rājānaṃ attano kathaṃ gāhāpetvā vinicchayaṭṭhānādīsu balavanto",
  "tika-vin01t2:1174_2": "hutvā dubbalānaṃ paveṇiāgatāni khettavatthuādīni “amhākaṃ santakāni etānī”ti abhiyuñjitvā",
  "tika-vin01t2:1174_3": "te “na tumhākaṃ, amhāka”nti āgantvā vinicchayaṭṭhānādīsu vivadante vettalatādīhi",
  "tika-vin01t2:1174_4": "pahārāpetvā gīvāyaṃ gahetvā apakaḍḍhāpetvā “attano pamāṇaṃ na jānātha, amhehi saddhiṃ",
  "tika-vin01t2:1174_5": "vivadatha, idāni vo rañño kathetvā hatthapādacchedādīni kāressāmā”ti santajjessanti,",
  "tika-vin01t2:1174_6": "te tesaṃ bhayena attano santakāni khettavatthūni “tumhākaṃyeva tāni, gaṇhathā”ti",
  "tika-vin01t2:1174_7": "niyyātetvā attano gehāni pavisitvā bhītā nipajjissanti. Pāpabhikkhūpi pesale bhikkhū",
  "tika-vin01t2:1174_8": "yathāruci viheṭhessanti, pesalā bhikkhū paṭisaraṇaṃ alabhamānā araññaṃ pavisitvā",
  "tika-vin01t2:1174_9": "gahanaṭṭhānesu nilīyissanti, evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva",
  "tika-vin01t2:1174_10": "pesalabhikkhūnañca eḷakānaṃ bhayena tasavakānaṃ palāyanakālo viya bhavissati. Ayaṃ",
  "tika-vin01t2:1174_11": "soḷasamassa vipāko. Evaṃ tassa tassa atthassa pubbanimittabhūte soḷasa supine passi.",
  "tika-vin01t2:1174_12": "Tena vuttaṃ – “kosalarājā viya soḷasa supine”ti. Ettha ca pubbanimittato attano atthānatthanimittaṃ",
  "tika-vin01t2:1174_13": "supinaṃ passanto attano kammānubhāvena passati, kosalarājā viya lokassa atthānatthanimittaṃ",
  "tika-vin01t2:1174_14": "supinaṃ passanto pana sabbasattasādhāraṇakammānubhāvena passatīti veditabbaṃ.",
  "tika-vin01t2:1175_0": "Kuddhā hi devatāti nāgamahāvihāre mahātherassa kuddhā devatā viya. Rohaṇe kira nāgamahāvihāre",
  "tika-vin01t2:1175_1": "mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā",
  "tika-vin01t2:1175_2": "devatā therassa kuddhā paṭhamameva naṃ saccasupinena palobhetvā pacchā “ito te sattadivasamatthake",
  "tika-vin01t2:1175_3": "upaṭṭhāko rājā marissatī”ti supine ārocesi. Thero taṃ kathaṃ āharitvā rājorodhānaṃ",
  "tika-vin01t2:1175_4": "ācikkhi. Tā ekappahāreneva mahāviravaṃ viraviṃsu. Rājā “kiṃ eta”nti pucchi. Tā ‘evaṃ",
  "tika-vin01t2:1175_5": "therena vutta”nti ārocayiṃsu. Rājā divase gaṇāpetvā sattāhe vītivatte therassa hatthapāde",
  "tika-vin01t2:1175_6": "chindāpesi. Ekantasaccameva hotīti phalassa saccabhāvato vuttaṃ, dassanaṃ pana vipallatthameva.",
  "tika-vin01t2:1175_7": "Teneva pahīnavipallāsā pubbanimittabhūtampi supinaṃ na passanti, dvīhi tīhi vā kāraṇehi",
  "tika-vin01t2:1175_8": "kadāci supinaṃ passantīti āha “saṃsaggabhedato”ti. “Asekkhā na passanti pahīnavipallāsattā”ti",
  "tika-vin01t2:1175_9": "vacanato catunnampi kāraṇānaṃ vipallāso eva mūlakāraṇanti daṭṭhabbaṃ.",
  "tika-vin01t2:1176_0": "Tanti supinakāle pavattaṃ bhavaṅgacittaṃ. Rūpanimittādiārammaṇanti kammanimittagatinimittato",
  "tika-vin01t2:1176_1": "aññaṃ rūpanimittādiārammaṇaṃ na hoti. Īdisānīti paccakkhato anubhūtapubbaparikappitarūpādiārammaṇāni",
  "tika-vin01t2:1176_2": "ceva rāgādisampayuttāni ca. Sabbohārikacittenāti pakaticittena. Dvīhi antehi muttoti",
  "tika-vin01t2:1176_3": "kusalākusalasaṅkhātehi dvīhi antehi mutto. Āvajjanatadārammaṇakkhaṇeti idaṃ yāva",
  "tika-vin01t2:1176_4": "tadārammaṇuppatti, tāva pavattaṃ cittavāraṃ sandhāya vuttaṃ. “Supineneva diṭṭhaṃ",
  "tika-vin01t2:1176_5": "viya me, sutaṃ viya meti kathanakāle pana abyākatoyeva āvajjanamattasseva uppajjanato”ti",
  "tika-vin01t2:1176_6": "vadanti. Evaṃ vadantehi pañcadvāre dutiyamoghavāre viya manodvārepi āvajjanaṃ dvattikkhattuṃ",
  "tika-vin01t2:1176_7": "uppajjitvā javanaṭṭhāne ṭhatvā bhavaṅgaṃ otaratīti adhippetanti daṭṭhabbaṃ ekacittakkhaṇikassa",
  "tika-vin01t2:1176_8": "āvajjanassa uppattiyaṃ “diṭṭhaṃ viya me, sutaṃ viya me”ti kappanāya asambhavato.",
  "tika-vin01t2:1177_0": "Ettha ca “supinantepi tadārammaṇavacanato paccuppannavasena vā atītavasena vā sabhāvadhammāpi",
  "tika-vin01t2:1177_1": "supinante ārammaṇaṃ hontī”ti vadanti. “Yadipi supinante vibhūtaṃ hutvā upaṭṭhite",
  "tika-vin01t2:1177_2": "rūpādivatthumhi tadārammaṇaṃ vuttaṃ, tathāpi supinante upaṭṭhitanimittassa parikappavasena",
  "tika-vin01t2:1177_3": "gahetabbatāya dubbalabhāvato dubbalavatthukattāti vutta”nti tīsupi gaṇṭhipadesu vuttaṃ.",
  "tika-vin01t2:1177_4": "Keci pana “karajakāyassa nirussāhasantabhāvappattito tannissitaṃ hadayavatthu na",
  "tika-vin01t2:1177_5": "suppasannaṃ hoti, tato tannissitāpi cittuppatti na suppasannā asuppasannavaṭṭinissitadīpappabhā",
  "tika-vin01t2:1177_6": "viya, tasmā dubbalavatthukattāti ettha dubbalahadayavatthukattā”ti atthaṃ vadanti,",
  "tika-vin01t2:1177_7": "vīmaṃsitvā yuttataraṃ gahetabbaṃ.",
  "tika-vin01t2:1178_0": "Supinantacetanāti manodvārikajavanavasena pavattā supinante cetanā. Supinañhi passanto",
  "tika-vin01t2:1178_1": "manodvārikeneva javanena passati, na pañcadvārikena. Paṭibujjhanto ca manodvārikeneva",
  "tika-vin01t2:1178_2": "paṭibujjhati, na pañcadvārikena. Niddāyantassa hi mahāvaṭṭiṃ jāletvā dīpe cakkhusamīpaṃ",
  "tika-vin01t2:1178_3": "upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti, manodvārikameva",
  "tika-vin01t2:1178_4": "āvaṭṭeti, atha javanaṃ javitvā bhavaṅgaṃ otarati. Dutiyavāre cakkhudvārikaṃ āvajjanaṃ",
  "tika-vin01t2:1178_5": "bhavaṅgaṃ āvaṭṭeti, tato cakkhuviññāṇādīni javanapariyosānāni pavattanti, tadanantaraṃ",
  "tika-vin01t2:1178_6": "bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ",
  "tika-vin01t2:1178_7": "javati, tena cittena “kiṃ ayaṃ imasmiṃ ṭhāne āloko”ti jānāti. Tathā niddāyantassa",
  "tika-vin01t2:1178_8": "kaṇṇasamīpe tūriyesu paggahitesu ghānasamīpe sugandhesu vā duggandhesu vā pupphesu",
  "tika-vin01t2:1178_9": "upanītesu mukhe sappimhi vā phāṇite vā pakkhitte piṭṭhiyaṃ pāṇinā pahāre dinne paṭhamaṃ",
  "tika-vin01t2:1178_10": "sotadvārikādīni āvajjanāni bhavaṅgaṃ na āvaṭṭenti, manodvārikameva āvaṭṭeti, atha",
  "tika-vin01t2:1178_11": "javanaṃ javitvā bhavaṅgaṃ otarati. Dutiyavāre sotadvārikādīni āvajjanāni bhavaṅgaṃ",
  "tika-vin01t2:1178_12": "āvaṭṭenti, tato sotaghānajivhākāyaviññāṇādīni javanapariyosānāni pavattanti, tadanantaraṃ",
  "tika-vin01t2:1178_13": "bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ",
  "tika-vin01t2:1178_14": "javati, tena cittena ñatvā “kiṃ ayaṃ imasmiṃ ṭhāne saddo, saṅkhasaddo bherisaddo”ti",
  "tika-vin01t2:1178_15": "vā “kiṃ ayaṃ imasmiṃ ṭhāne gandho, mūlagandho sāragandho”ti vā “kiṃ idaṃ mayhaṃ mukhe",
  "tika-vin01t2:1178_16": "pakkhittaṃ, sappi phāṇita”nti vā “kenamhi piṭṭhiyaṃ pahaṭo, atithaddho me pahāro”ti",
  "tika-vin01t2:1178_17": "vā vattā hoti, evaṃ manodvārikajavaneneva paṭibujjhati, na pañcadvārikena. Supinampi",
  "tika-vin01t2:1178_18": "teneva passati, na pañcadvārikena.",
  "tika-vin01t2:1179_0": "Assāti assa āpattinikāyassa. Nanu ca ayuttoyaṃ niddeso “saṅgho ādimhi ceva sese ca",
  "tika-vin01t2:1179_1": "icchitabbo assā”ti. Na hi āpattinikāyassa ādimhi ceva sese ca saṅgho icchito, kiñcarahi",
  "tika-vin01t2:1179_2": "vuṭṭhānassāti imaṃ codanaṃ manasi sannidhāya yathā na virujjhati, tathā adhippāyaṃ",
  "tika-vin01t2:1179_3": "vivaranto “kiṃ vuttaṃ hotī”tiādimāha. Āpattito vuṭṭhānassa ādimhi ceva sese ca icchito",
  "tika-vin01t2:1179_4": "saṅgho āpattiyāva icchito nāma hotīti ayamettha adhippāyo. Āpattivuṭṭhānanti āpattito",
  "tika-vin01t2:1179_5": "vuṭṭhānaṃ, anāpattikabhāvūpagamananti attho. Vacanakāraṇanti “saṅghādiseso”ti evaṃ",
  "tika-vin01t2:1179_6": "vacane kāraṇaṃ. Samudāye niruḷho nikāya-saddo tadekadese pavattamānopi tāya eva ruḷhiyā",
  "tika-vin01t2:1179_7": "pavattatīti āha ruḷīsaddenāti. Atha vā kiñci nimittaṃ gahetvā satipi aññasmiṃ taṃnimittayutte",
  "tika-vin01t2:1179_8": "kismiñcideva visaye sammutiyā cirakālatāvasena nimittavirahepi pavattaniruḷho ruḷhī",
  "tika-vin01t2:1179_9": "nāma. Yathā mahiyaṃ setīti mahiṃso, gacchatīti goti, evaṃ nikāya-saddassapi ruḷhibhāvo",
  "tika-vin01t2:1179_10": "veditabbo. Ekasmimpi visiṭṭhe satipi sāmaññā viya samudāye pavattavohāro avayavepi",
  "tika-vin01t2:1179_11": "pavattatīti āha avayave samūhavohārena vāti. Navamassa adhippāyassāti vīmaṃsādhippāyassa.",
  "tika-vin01t2:1180_0": "238-239. Lomā etesaṃ santīti lomasā, bahulomāti vuttaṃ hoti. Arogo bhavissāmīti rāgapariḷāhavūpasamato",
  "tika-vin01t2:1180_1": "nirogo bhavissāmi. Mocanenāti mocanatthāya upakkamakaraṇena. Upakkamakaraṇañhettha",
  "tika-vin01t2:1180_2": "mocananti adhippetaṃ moceti etenāti katvā. Bījaṃ bhavissatīti coḷaggahaṇādikammaṃ sandhāya vuttaṃ.",
  "tika-vin01t2:1181_0": "240. Dve āpattisahassānīti khaṇḍacakkādibhedaṃ anāmasitvā vuttaṃ, icchantena pana",
  "tika-vin01t2:1181_1": "khaṇḍacakkādibhedenapi āpattigaṇanā kātabbā. Missakacakkanti ubhatovaḍḍhanakaṃ sandhāya",
  "tika-vin01t2:1181_2": "vuttaṃ. Ettha ca nīlañca pītakañcātiādinā ekakkhaṇe anekavaṇṇānaṃ mocanādhippāyavacanaṃ",
  "tika-vin01t2:1181_3": "yathādhippāyena mocanaṃ bhavatu vā mā vā, imināpi adhippāyena upakkamitvā mocentassa",
  "tika-vin01t2:1181_4": "āpatti hotīti dassanatthaṃ. Na hi ekasmiṃ khaṇe nīlādīnaṃ sabbesampi mutti sambhavati.",
  "tika-vin01t2:1181_5": "Aññaṃ vadatīti attano dosaṃ ujuṃ vattuṃ asakkonto puna puṭṭho aññaṃ bhaṇati.",
  "tika-vin01t2:1182_0": "Mocanassādoti mocanassa pubbabhāge pavattaassādo. Teneva “mocetuṃ assādo mocanassādo”ti",
  "tika-vin01t2:1182_1": "vuttaṃ. Gehassitapemanti ettha geha-saddena gehe ṭhitā mātubhaginīādayo ajjhattikañātakā",
  "tika-vin01t2:1182_2": "gahitā. Tesu mātupemādivasena uppanno sineho gehassitapemaṃ, aññattha pana gehassitapemanti",
  "tika-vin01t2:1182_3": "pañcakāmaguṇikarāgo vuccati. Sampayuttaassādasīsenāti rāgasampayuttasukhavedanāmukhena.",
  "tika-vin01t2:1182_4": "Ekena padenāti gehassitapema-padena.",
  "tika-vin01t2:1183_0": "Tathevāti mocanassādacetanāya eva. Pubbabhāge mocanassādavasena katappayogaṃ avijahitvāva",
  "tika-vin01t2:1183_1": "sayitattā “sace pana…pe… saṅghādiseso”ti vuttaṃ. Puna suddhacitte uppanne tassa payogassa",
  "tika-vin01t2:1183_2": "paṭippassaddhattā “suddhacitto…pe… anāpattī”ti vuttaṃ. Jagganatthāyāti dhovanatthāya.",
  "tika-vin01t2:1183_3": "Anokāsanti aṅgajātappadesaṃ.",
  "tika-vin01t2:1184_0": "263-264. Gehassitakāmavitakkanti pañcakāmaguṇasannissitaṃ kāmavitakkaṃ. Vatthiṃ daḷhaṃ",
  "tika-vin01t2:1184_1": "gahetvāti aṅgajātassa agge passāvaniggamanaṭṭhāne cammaṃ daḷhaṃ gahetvā. Nimitte",
  "tika-vin01t2:1184_2": "upakkamābhāvato “mocanassādādhippāyassapi mutte anāpattī”ti vuttaṃ.",
  "tika-vin01t2:1185_0": "265. “Ehi me tvaṃ, āvuso, sāmaṇerāti āṇattiyā aññena katopi payogo attanāva kato",
  "tika-vin01t2:1185_1": "nāma hotīti katvā āpatti vuttā. Yadi pana anāṇatto sayameva karoti, aṅgapāripūriyā",
  "tika-vin01t2:1185_2": "abhāvato anāpattī”ti vadanti. Suttasāmaṇeravatthusmiṃ asucimhi muttepi aṅgajātassa",
  "tika-vin01t2:1185_3": "gahaṇapaccayā dukkaṭaṃ vuttaṃ, na pana muttapaccayā.",
  "tika-vin01t2:1186_0": "266. Kāyatthambhanavatthusmiṃ calanavasena yathā aṅgajātepi upakkamo sambhavati,",
  "tika-vin01t2:1186_1": "tathāpi vijambhitattā āpatti vuttā. “Pacchato vā”ti vacanato ubhosu passesu kaṭiyaṃ",
  "tika-vin01t2:1186_2": "ūruppadesopi gahitoyevāti daṭṭhabbaṃ, tasmā ubhosupi passesu ṭhatvā imasmiṃ okāse",
  "tika-vin01t2:1186_3": "nimittanti upanijjhāyantassapi āpattiyeva. “Aṅgajāta”nti vacanato nimittanti passāvamaggova",
  "tika-vin01t2:1186_4": "vutto. Ummīlananimīlanavasena pana na kāretabboti ummīlananimīlanappayogavasaena",
  "tika-vin01t2:1186_5": "āpattibhedo na kāretabboti attho. Anekakkhattumpi ummīletvā nimīletvā upanijjhāyantassa",
  "tika-vin01t2:1186_6": "ekameva dukkaṭanti vuttaṃ hoti. Akkhīni avipphandetvā abhimukhaṃ sampattassa mātugāmassa",
  "tika-vin01t2:1186_7": "nimittolokanepi āpattiyevāti daṭṭhabbaṃ. “Dārudhītalikalepacittānaṃ aṅgajātupanijjhānepi",
  "tika-vin01t2:1186_8": "dukkaṭa”nti vadanti.",
  "tika-vin01t2:1187_0": "267. Pupphāvalīti kīḷāvisesassādhivacanaṃ. Taṃ kīḷantā nadīādīsu chinnataṭaṃ udakena",
  "tika-vin01t2:1187_1": "cikkhallaṃ katvā tattha ubho pāde pasāretvā nisinnā papatanti. “Pupphāvaliya”ntipi",
  "tika-vin01t2:1187_2": "pāṭho. Pavesentassāti dvikammakattā vālikaṃ aṅgajātanti ubhayatthāpi upayogavacanaṃ",
  "tika-vin01t2:1187_3": "kataṃ. Vālikanti vālikāyāti attho. Cetanā, upakkamo, muccananti imānettha tīṇi aṅgāni veditabbāni.",
  "tika-vin01t2:1188": "Sukkavissaṭṭhisikkhāpadavaṇṇanā niṭṭhitā.",
  "tika-vin01t2:1189": "2. Kāyasaṃsaggasikkhāpadavaṇṇanā",
  "tika-vin01t2:1190_0": "269. Dutiye yesu vivaṭesu andhakāro hoti, tāni vivarantoti brāhmaṇiyā saddhiṃ kāyasaṃsaggaṃ",
  "tika-vin01t2:1190_1": "samāpajjitukāmo evamakāsi. Tena katassapi vippakārassa attani katattā “attano vippakāra”nti",
  "tika-vin01t2:1190_2": "vuttaṃ. Uḷārattatāti uḷāracittatā, paṇītādhimuttatāti vuttaṃ hoti.",
  "tika-vin01t2:1191_0": "270. Otiṇṇoti idaṃ kammasādhanaṃ kattusādhanaṃ vā hotīti tadubhayavasena atthaṃ dassento",
  "tika-vin01t2:1191_1": "“yakkhādīhi viya sattā”tiādimāha. Asamapekkhitvāti yathāsabhāvaṃ anupaparikkhitvā,",
  "tika-vin01t2:1191_2": "yathā te ratijanakā rūpādayo visayā aniccadukkhāsubhānattākārena avatthitā, tathā",
  "tika-vin01t2:1191_3": "apassitvāti vuttaṃ hoti.",
  "tika-vin01t2:1192": "271. Saññamavelanti sīlamariyādaṃ. Ācāroti ācaraṇaṃ hatthagahaṇādikiriyā. Assāti “kāyasaṃsaggaṃ samāpajjeyyā”ti padassa.",
  "tika-vin01t2:1193_0": "273. Etesaṃ padānaṃ vasenāti āmasanādipadānaṃ vasena. Ito cito ca…pe… sañcopetīti",
  "tika-vin01t2:1193_1": "attano hatthaṃ vā kāyaṃ vā tiriyaṃ ito cito ca sañcāreti. “Kāyato amocetvāvāti vacanato",
  "tika-vin01t2:1193_2": "matthakato paṭṭhāya hatthaṃ otārentassa kāyato mocetvā nivatthasāṭakūpari omasantassa",
  "tika-vin01t2:1193_3": "thullaccayaṃ, sāṭakato otāretvā jaṅghato paṭṭhāya kāyaṃ omasantassa puna saṅghādiseso”ti vadanti.",
  "tika-vin01t2:1194_0": "Dvādasasupi āmasanādippayogesu ekekasmiṃ payoge kāyato amocite ekekāva āpatti hotīti",
  "tika-vin01t2:1194_1": "āha “mūlaggahaṇameva pamāṇa”nti. Idañca ekena hatthena kāyaṃ gahetvā itarena hatthena",
  "tika-vin01t2:1194_2": "kāyaparāmasanaṃ sandhāya vuttaṃ. Ekena pana hatthena kāyapaṭibaddhaṃ gahetvā itarena",
  "tika-vin01t2:1194_3": "tattha tattha kāyaṃ parāmasato payogagaṇanāya āpatti. Ayaṃ pana saṅghādiseso na kevalaṃ",
  "tika-vin01t2:1194_4": "vatthuvaseneva, apica saññāvasenapīti āha “itthiyā itthisaññissa saṅghādiseso”ti.",
  "tika-vin01t2:1194_5": "Pāḷiyaṃ tiracchānagato ca hotīti ettha tiracchānagatitthiyā tiracchānagatapurisassa",
  "tika-vin01t2:1194_6": "ca gahaṇaṃ veditabbaṃ.",
  "tika-vin01t2:1195_0": "Samasārāgoti kāyasaṃsaggarāgena ekasadisarāgo. Purimanayenevāti rajjuvatthādīhi parikkhipitvā",
  "tika-vin01t2:1195_1": "gahaṇe vuttanayena. Puna purimanayenevāti samasārāgo vutto. Anantaranayenevāti kāyapaṭibaddhaāmasananayena.",
  "tika-vin01t2:1195_2": "Veṇiggahaṇena lomānampi saṅgahitattā lomānaṃ phusanepi saṅghādiseso vutto. Idāni",
  "tika-vin01t2:1195_3": "vuttamevatthaṃ pakāsetukāmo “upādinnakena hī”tiādimāha.",
  "tika-vin01t2:1196_0": "Yathāniddiṭṭhaniddeseti yathāvuttakāyasaṃsagganiddese. Tenāti tena yathāvuttakāraṇena.",
  "tika-vin01t2:1196_1": "Saññāya virāgitamhīti saññāya viraddhāya. Liṅgabyattayena “virāgitamhī”ti vuttaṃ.",
  "tika-vin01t2:1196_2": "Imaṃ nāma vatthunti imasmiṃ sikkhāpade āgataṃ sandhāya vadati. Aññampi yaṃ kiñci",
  "tika-vin01t2:1196_3": "vatthuṃ sandhāya vadatītipi keci. Sārattanti kāyasaṃsaggarāgena sārattaṃ. Virattanti",
  "tika-vin01t2:1196_4": "kāyasaṃsaggarāgarahitaṃ mātubhaginīādiṃ sandhāya vadati. “Virattaṃ gaṇhissāmī”ti",
  "tika-vin01t2:1196_5": "virattaṃ gaṇhi, dukkaṭanti mātupemādivasena gahaṇe dukkaṭaṃ vuttaṃ.",
  "tika-vin01t2:1197_0": "Imāya pāḷiyā sametīti sambandho. Kathaṃ sametīti ce? Yadi hi “itthiyā kāyapaṭibaddhaṃ",
  "tika-vin01t2:1197_1": "gaṇhissāmī”ti citte uppanne itthisaññā virāgitā bhaveyya, kāyapaṭibaddhaggahaṇe thullaccayaṃ",
  "tika-vin01t2:1197_2": "vadantena bhagavatā “itthī ca hoti itthisaññī cā”ti na vattabbaṃ siyā, vuttañca,",
  "tika-vin01t2:1197_3": "tasmā “itthiyā kāyapaṭibaddhaṃ gaṇhissāmī”ti kāyaṃ gaṇhantassa itthisaññā virāgitā",
  "tika-vin01t2:1197_4": "nāma na hotīti “kāyapaṭibaddhaṃ gaṇhissāmīti kāyaṃ gaṇhanto yathāvatthukameva āpajjatī”ti",
  "tika-vin01t2:1197_5": "mahāsumattherena vuttavādo imāya pāḷiyā sameti. Yo panettha “satipi itthisaññāya",
  "tika-vin01t2:1197_6": "kāyapaṭibaddhaṃ gaṇhantassa gahaṇasamaye ‘kāyapaṭibaddhaṃ gaṇhissāmī’ti saññaṃ ṭhapetvā",
  "tika-vin01t2:1197_7": "‘itthiṃ gaṇhāmī’ti saññāya abhāvato vatthusaññānaṃ bhinnattā ayutta”nti vadeyya,",
  "tika-vin01t2:1197_8": "so pucchitabbo “kiṃ kāyapaṭibaddhaṃ vatthādiṃ gaṇhanto itthiyā rāgena gaṇhāti, udāhu",
  "tika-vin01t2:1197_9": "vatthādīsu rāgenā”ti. Yadi “vatthādīsu rāgena gaṇhātī”ti vadeyya, itthiyā kāyapaṭibaddhaṃ",
  "tika-vin01t2:1197_10": "ahutvā aññattha ṭhitaṃ vatthādiṃ gaṇhantassapi thullaccayaṃ siyā, tasmā itthī itthisaññā",
  "tika-vin01t2:1197_11": "sārattabhāvo gahaṇañcāti aṅgapāripūrisabbhāvato mahāsumattheravādova yuttavādo. Aṭṭhakathāvinicchayehi",
  "tika-vin01t2:1197_12": "ca sametīti etthāpi ayamadhippāyo – yadi saññāvirāgena virāgitaṃ nāma siyā, “sambahulā",
  "tika-vin01t2:1197_13": "itthiyo bāhāhi parikkhipitvā gaṇhāmī”ti evaṃsaññissa “majjhagatitthiyo kāyapaṭibaddhena",
  "tika-vin01t2:1197_14": "gaṇhāmī”ti evarūpāya saññāya abhāvato majjhagatānaṃ vasena thullaccayaṃ na siyā,",
  "tika-vin01t2:1197_15": "evaṃ santepi aṭṭhakathāya thullaccayassa vuttattā saññāvirāgena virāgitaṃ nāma na",
  "tika-vin01t2:1197_16": "hotīti ayamattho siddhoyevāti. Nīlena duviññeyyasabhāvato kāḷitthī vuttā.",
  "tika-vin01t2:1198_0": "279. Sevanādhippāyoti phassasukhasevanādhippāyo. Itthiyā kāyena bhikkhussa kāyapaṭibaddhāmasanavārepi",
  "tika-vin01t2:1198_1": "phassaṃ paṭivijānātīti idaṃ attano kāyapaṭibaddhāmasanepi kāyasambandhasabhāvato",
  "tika-vin01t2:1198_2": "vuttaṃ. Etthāti nissaggiyena nissaggiyavāre. Mokkhādhippāyoti ettha paṭhamaṃ kāyasaṃsaggarāge",
  "tika-vin01t2:1198_3": "satipi pacchā mokkhādhippāyassa anāpatti.",
  "tika-vin01t2:1199_0": "281. Pāripanthikāti vilumpanikā, antarāyikāti vuttaṃ hoti. Nadīsotena vuyhamānaṃ",
  "tika-vin01t2:1199_1": "mātaranti ukkaṭṭhaparicchedadassanatthaṃ vuttaṃ, aññāsupi pana itthīsu kāruññādhippāyena",
  "tika-vin01t2:1199_2": "mātari vuttanayena paṭipajjantassa nevatthi dosoti vadanti. “Mātara”nti vuttattā",
  "tika-vin01t2:1199_3": "aññāsaṃ na vaṭṭatīti vadantāpi atthi. Tiṇaṇḍupakanti hirīverādimūlehi katacumbaṭakaṃ.",
  "tika-vin01t2:1199_4": "Tālapaṇṇamuddikanti tālapaṇṇehi kataaṅgulimuddikaṃ. Parivattetvāti attano nivāsanapārupanabhāvato",
  "tika-vin01t2:1199_5": "apanetvā, cīvaratthāya apanāmetvāti vuttaṃ hoti. Cīvaratthāya pādamūle ṭhapeti, vaṭṭatīti",
  "tika-vin01t2:1199_6": "idaṃ nidassanamattaṃ, paccattharaṇavitānādiatthampi vaṭṭatiyeva, pūjādiatthaṃ tāvakālikampi gahetuṃ vaṭṭati.",
  "tika-vin01t2:1200_0": "Itthisaṇṭhānena katanti ettha heṭṭhimaparicchedato pārājikavatthubhūtatiracchānagatitthīnampi",
  "tika-vin01t2:1200_1": "anāmāsabhāvato tādisaṃ itthisaṇṭhānena kataṃ tiracchānagatarūpampi anāmāsanti daṭṭhabbaṃ.",
  "tika-vin01t2:1200_2": "“Bhikkhunīhi paṭimārūpaṃ āmasituṃ vaṭṭatī”ti vadanti ācariyā. Itthirūpāni dassetvā",
  "tika-vin01t2:1200_3": "kataṃ vatthañca paccattharaṇañca bhittiñca itthirūpaṃ anāmasitvā gaṇhituṃ vaṭṭati.",
  "tika-vin01t2:1200_4": "Bhinditvāti ettha hatthena aggahetvāva kenacideva daṇḍādinā bhinditabbaṃ. Ettha ca",
  "tika-vin01t2:1200_5": "“anāmāsampi hatthena aparāmasitvā daṇḍādinā kenaci bhindituṃ vaṭṭatī”ti idha vuttattā",
  "tika-vin01t2:1200_6": "“paṃsukūlaṃ gaṇhantena mātugāmasarīrepi satthādīhi vaṇaṃ katvā gahetabba”nti vuttattā",
  "tika-vin01t2:1200_7": "ca gahitamaṇḍūkasappiniṃ daṇḍādīhi nippīḷetvā maṇḍūkaṃ vissajjāpetuṃ vaṭṭati.",
  "tika-vin01t2:1201_0": "Maggaṃ adhiṭṭhāyāti magge gacchāmīti evaṃ maggasaññī hutvāti attho. Kīḷantenāti idaṃ",
  "tika-vin01t2:1201_1": "gihisantakaṃ sandhāya vuttaṃ, bhikkhusantakaṃ pana yena kenaci adhippāyena anāmasitabbameva",
  "tika-vin01t2:1201_2": "durupaciṇṇabhāvato. Tālapanasādīnīti cettha ādi-saddena nāḷikeralabujatipusaalābukumbhaṇḍapussaphalaeḷālukaphalānaṃ",
  "tika-vin01t2:1201_3": "saṅgaho daṭṭhabbo. “Yathāvuttaphalānaṃyeva cettha kīḷādhippāyena āmasanaṃ na vaṭṭatī”ti",
  "tika-vin01t2:1201_4": "vuttattā pāsāṇasakkharādīni kīḷādhippāyenapi āmasituṃ vaṭṭati.",
  "tika-vin01t2:1202_0": "Muttāti hatthikumbhajādikā aṭṭhavidhā muttā. Tathā hi hatthikumbhaṃ, varāhadāṭhaṃ,",
  "tika-vin01t2:1202_1": "bhujaṅgasīsaṃ, valāhakaṃ, veḷu, macchasiro, saṅkho, sippīti aṭṭha muttāyoniyo. Tattha",
  "tika-vin01t2:1202_2": "hatthikumbhajā pītavaṇṇā pabhāvihīnā. Varāhadāṭhajā varāhadāṭhavaṇṇāva. Bhujaṅgasīsajā",
  "tika-vin01t2:1202_3": "nīlādivaṇṇā suvisuddhā vaṭṭalā. Valāhakajā ābhāsūrā dubbibhāgarūpā rattibhāge andhakāraṃ",
  "tika-vin01t2:1202_4": "viddhamantiyo tiṭṭhanti, devūpabhogā eva ca honti. Veḷujā karakaphalasamānavaṇṇā",
  "tika-vin01t2:1202_5": "na ābhāsūrā, te ca veḷū amanussagocare eva padese jāyanti. Macchasirajā pāṭhīnapiṭṭhisamaānavaṇṇā",
  "tika-vin01t2:1202_6": "vaṭṭalā laghavo ca honti pabhāvihīnā ca, te ca macchā samuddamajjheyeva jāyanti.",
  "tika-vin01t2:1202_7": "Saṅkhajā saṅkhaudaracchavivaṇṇā kolaphalappamāṇāpi honti pabhāvihīnāva. Sippijā pabhāvisesayuttā",
  "tika-vin01t2:1202_8": "honti nānāsaṇṭhānā. Evaṃ jātito aṭṭhavidhāsu muttāsu yā macchasaṅkhasippijā, tā sāmuddikā.",
  "tika-vin01t2:1202_9": "Bhujaṅgajāpi kāci sāmuddikā honti, itarā asāmuddikā. Yasmā bahulaṃ sāmuddikāva muttā",
  "tika-vin01t2:1202_10": "loke dissanti, tatthāpi sappijāva, itarā kadāci kāci, tasmā sammohavinodaniyaṃ “muttāti",
  "tika-vin01t2:1202_11": "sāmuddikā muttā”ti vuttaṃ.",
  "tika-vin01t2:1203_0": "Maṇīti ṭhapetvā veḷuriyādike seso jotirasādibhedo sabbopi maṇi. Veḷuriyoti vaṃsavaṇṇamaṇi.",
  "tika-vin01t2:1203_1": "Saṅkhoti sāmuddikasaṅkho. Silāti kāḷasilāpaṇḍusilāsetasilādibhedā sabbāpi silā. Rajatanti",
  "tika-vin01t2:1203_2": "kahāpaṇādikaṃ vuttāvasesaṃ ratanasammataṃ. Jātarūpanti suvaṇṇaṃ. Lohitaṅkoti rattamaṇi.",
  "tika-vin01t2:1203_3": "Masāragallanti kabaramaṇi. Bhaṇḍamūlatthāyāti pattacīvarādibhaṇḍamūlatthāya. Kuṭṭharogassāti",
  "tika-vin01t2:1203_4": "nidassanamattaṃ, tāya vūpasametabbassa yassa kassaci rogassatthāyapi vaṭṭatiyeva.",
  "tika-vin01t2:1203_5": "“Bhesajjatthañca adhiṭṭhāyeva muttā vaṭṭatī”ti tīsupi gaṇṭhipadesu vuttaṃ. Ākaramuttoti",
  "tika-vin01t2:1203_6": "ākarato muttamatto. “Bhaṇḍamūlatthāya sampaṭicchituṃ vaṭṭatī”ti iminā ca āmasitumpi",
  "tika-vin01t2:1203_7": "vaṭṭatīti dasseti. Pacitvā katoti kācakārehi pacitvā kato.",
  "tika-vin01t2:1204_0": "Dhotaviddho ca ratanamissoti alaṅkāratthaṃ kañcanalatādiṃ dassetvā kato ratanakhacito",
  "tika-vin01t2:1204_1": "dhotaviddho anāmāso. Dhotaviddho ca ratanamisso cāti visuṃ vā padaṃ sambandhitabbaṃ.",
  "tika-vin01t2:1204_2": "Pānīyasaṅkhoti iminā ca saṅkhena katapānīyabhājanapidhānādisamaṇaparikkhāropi āmasituṃ",
  "tika-vin01t2:1204_3": "vaṭṭatīti siddhaṃ. Sesanti ratanamissaṃ ṭhapetvā avasesaṃ. Muggavaṇṇaṃyeva ratanasammissaṃ",
  "tika-vin01t2:1204_4": "karonti, na aññanti āha “muggavaṇṇāvā”ti, muggavaṇṇā ratanamissāva na vaṭṭatīti vuttaṃ",
  "tika-vin01t2:1204_5": "hoti. Sesāti ratanasammissaṃ ṭhapetvā avasesā muggavaṇṇā nīlasilā.",
  "tika-vin01t2:1205_0": "Bījato paṭṭhāyāti dhātupāsāṇato paṭṭhāya. Suvaṇṇacetiyanti dhātukaraṇḍakaṃ. Paṭikkhipīti",
  "tika-vin01t2:1205_1": "“dhātuṭṭhapanatthāya gaṇhathā”ti avatvā “tumhākaṃ gaṇhathā”ti pesitattā paṭikkhipi.",
  "tika-vin01t2:1205_2": "Suvaṇṇabubbuḷakanti suvaṇṇatārakaṃ. “Keḷāpayitunti ito cito ca sañcārantehi āmasituṃ",
  "tika-vin01t2:1205_3": "vaṭṭatī”ti mahāaṭṭhakathāyaṃ vuttaṃ. Kacavarameva harituṃ vaṭṭatīti cetiyagopakā",
  "tika-vin01t2:1205_4": "vā bhikkhū hontu aññe vā, hatthenapi puñchitvā kacavaraṃ apanetuṃ vaṭṭati, malampi",
  "tika-vin01t2:1205_5": "pamajjituṃ vaṭṭatiyeva.",
  "tika-vin01t2:1206_0": "Ārakūṭalohanti kittimalohaṃ. Tīṇi hi kittimalohāni kaṃsalohaṃ, vaṭṭalohaṃ, ārakūṭanti.",
  "tika-vin01t2:1206_1": "Tattha tiputambe missetvā kataṃ kaṃsalohaṃ, sīsatambe missetvā kataṃ vaṭṭalohaṃ,",
  "tika-vin01t2:1206_2": "pakatirasatambe missetvā kataṃ ārakūṭaṃ. Teneva taṃkaraṇena nibbattattā “kittimaloha”nti",
  "tika-vin01t2:1206_3": "vuccati. “Jātarūpagatikamevāti vuttattā ārakūṭaṃ suvaṇṇasadisameva āmasituṃ na vaṭṭati,",
  "tika-vin01t2:1206_4": "aññaṃ pana vaṭṭatī”ti tīsupi gaṇṭhipadesu vuttaṃ. Keci pana “ārakūṭaṃ anāmasitabbato",
  "tika-vin01t2:1206_5": "jātarūpagatikamevāti vuttaṃ, tasmā ubhayampi jātarūpaṃ viya āmasituṃ na vaṭṭatī”ti",
  "tika-vin01t2:1206_6": "vadanti. Paṭhamaṃ vuttoyeva ca attho gaṇṭhipadakārehi adhippeto. Paṭijaggituṃ vaṭṭatīti",
  "tika-vin01t2:1206_7": "senāsanapaṭibaddhattā vuttaṃ.",
  "tika-vin01t2:1207_0": "Sāmikānaṃ pesetabbanti sāmikānaṃ sāsanaṃ pesetabbaṃ. Bhinditvāti hatthena aggahetvā",
  "tika-vin01t2:1207_1": "aññena yena kenaci bhinditvā. Bherisaṅghāṭoti saṅghaṭitacammabherī. Vīṇāsaṅghāṭoti",
  "tika-vin01t2:1207_2": "saṅghaṭitacammavīṇā. Cammavinaddhānaṃ bherivīṇānametaṃ adhivacanaṃ. Tucchapokkharanti",
  "tika-vin01t2:1207_3": "avinaddhacammaṃ bheripokkharaṃ vīṇāpokkharañca. Āropitacammanti bheriādīnaṃ vinaddhanatthāya",
  "tika-vin01t2:1207_4": "mukhavaṭṭiyaṃ āropitacammaṃ tato uddharitvā visuṃ ṭhapitacammañca. Onahituṃ vāti",
  "tika-vin01t2:1207_5": "bheripokkharādīni cammaṃ āropetvā vinandhituṃ. Onahāpetuṃ vāti tatheva aññehi vinandhāpetuṃ.",
  "tika-vin01t2:1207_6": "Pārājikappahonakakāleti akuthitakāle.",
  "tika-vin01t2:1208_0": "282. Saṅkamādi bhūmigatikattā na kāyapaṭibaddhaṭṭhāniyanti dukkaṭaṃ vuttaṃ. Ekapadikasaṅkamoti",
  "tika-vin01t2:1208_1": "khuddakasetu. Sakaṭamaggasaṅkamoti sakaṭamaggabhūto mahāsetu. Ṭhānā cāletunti rajjuṃ",
  "tika-vin01t2:1208_2": "ṭhānā cāletuṃ. Paṭicchādetabbāti apanetabbā. Manussitthī, itthisaññitā, kāyasaṃsaggarāgo,",
  "tika-vin01t2:1208_3": "tena rāgena vāyāmo, hatthaggāhādisamāpajjananti imānettha pañca aṅgāni.",
  "tika-vin01t2:1209": "Kāyasaṃsaggasikkhāpadavaṇṇanā niṭṭhitā.",
  "tika-vin01t2:1210": "3. Duṭṭhullavācāsikkhāpadavaṇṇanā",
  "tika-vin01t2:1211": "283. Tatiye uttarapadalopena chinnaottappā “chinnikā”ti vuttāti āha “chinnikāti chinnaotappā”ti.",
  "tika-vin01t2:1212_0": "285. Yathā yuvā yuvatinti etena obhāsane nirāsaṅkabhāvaṃ dasseti. Methunupasañhitāhīti",
  "tika-vin01t2:1212_1": "idaṃ duṭṭhullavācāya sikhāppattalakkhaṇadassanaṃ. Itthilakkhaṇenāti vuttamatthaṃ",
  "tika-vin01t2:1212_2": "vivarituṃ “subhalakkhaṇenā”ti vuttaṃ. Na tāva sīsaṃ etīti “itthilakkhaṇena samannāgatāsī”tiādinā",
  "tika-vin01t2:1212_3": "vaṇṇabhaṇanaṃ saṅghādisesāpattijanakaṃ hutvā matthakaṃ na pāpuṇāti. Vaṇṇabhaṇanañhi",
  "tika-vin01t2:1212_4": "yenākārena bhaṇantassa saṅghādiseso hoti, tenākārena bhaṇantassa sikhāppattaṃ nāma",
  "tika-vin01t2:1212_5": "hoti. “Itthilakkhaṇena samannāgatāsītiādikaṃ pana duṭṭhullavācassādarāgavasena bhaṇantassa",
  "tika-vin01t2:1212_6": "dukkaṭa”nti gaṇṭhipadesu vuttaṃ.",
  "tika-vin01t2:1213_0": "Ekādasahi padehi aghaṭite sīsaṃ na etīti “animittāsī”tiādīhi ekādasahi padehi aghaṭite",
  "tika-vin01t2:1213_1": "avaṇṇabhaṇanaṃ sīsaṃ na eti, avaṇṇabhaṇanaṃ nāma na hotīti vuttaṃ hoti. Ghaṭitepīti",
  "tika-vin01t2:1213_2": "ekādasahi padehi avaṇṇabhaṇane ghaṭitepi. Imehi tīhi ghaṭiteyeva saṅghādisesoti “sikharaṇī”tiādīhi",
  "tika-vin01t2:1213_3": "tīhiyeva padehi avaṇṇabhaṇane ghaṭiteyeva saṅghādiseso passāvamaggassa niyatavacanattā",
  "tika-vin01t2:1213_4": "accoḷārikattā ca. Animittāsītiādīhi pana aṭṭhahi padehi ghaṭite kevalaṃ avaṇṇabhaṇanameva",
  "tika-vin01t2:1213_5": "sampajjati, na saṅghādiseso, tasmā tāni thullaccayavatthūnīti keci. Akkosanamattattā",
  "tika-vin01t2:1213_6": "dukkaṭavatthūnīti apare. Paribbājikāvatthusmiṃ viya thullaccayamevettha yuttataraṃ",
  "tika-vin01t2:1213_7": "dissati. Kuñcikapaṇālimattanti kuñcikāchiddamattaṃ.",
  "tika-vin01t2:1214_0": "286-287. Garukāpattinti bhikkhuniyā kāyasaṃsagge pārājikāpattiṃ sandhāya vadati.",
  "tika-vin01t2:1214_1": "Hasanto hasantoti sabhāvadassanatthaṃ vuttaṃ. Ahasantopi vācassādarāgena punappunaṃ",
  "tika-vin01t2:1214_2": "vadati, āpattiyeva. Kāyacittatoti hatthamuddāya obhāsantassa kāyacittato samuṭṭhāti.",
  "tika-vin01t2:1215_0": "288. Tasmā dukkaṭanti appaṭivijānanahetu dukkaṭaṃ, paṭivijānantiyā pana akhettapadattā",
  "tika-vin01t2:1215_1": "thullaccayena bhavitabbaṃ. Teneva paribbājikāvatthusmiṃ paṭivijānantiyā thullaccayaṃ vakkhati.",
  "tika-vin01t2:1216_0": "289. Asaddhammaṃ sandhāyāhāti “vāpita”nti imassa bījanikkhepavacanattā vuttaṃ. Saṃsīdatīti",
  "tika-vin01t2:1216_1": "vahati pavattati. Atha vā saṃsīdatīti saṃsīdissati. Manussitthī, itthisaññitā, duṭṭhullavācassādarāgo,",
  "tika-vin01t2:1216_2": "tena rāgena obhāsanaṃ, taṅkhaṇavijānananti imānettha pañca aṅgāni.",
  "tika-vin01t2:1217": "Duṭṭhullavācāsikkhāpadavaṇṇanā niṭṭhitā.",
  "tika-vin01t2:1218": "4. Attakāmapāricariyasikkhāpadavaṇṇanā",
  "tika-vin01t2:1219_0": "290. Catutthe cīvaranti nivāsanādi yaṃ kiñci cīvaraṃ. Piṇḍapātanti yo koci āhāro.",
  "tika-vin01t2:1219_1": "So hi piṇḍolyena bhikkhuno patte patanato tattha tattha laddhabhikkhānaṃ piṇḍānaṃ",
  "tika-vin01t2:1219_2": "pāto sannipātoti vā piṇḍapātoti vuccati. Senāsananti sayanañca āsanañca. Yattha hi",
  "tika-vin01t2:1219_3": "vihārādike seti nipajjati āsati nisīdati, taṃ senāsanaṃ. Pati eti etasmāti paccayoti",
  "tika-vin01t2:1219_4": "āha “patikaraṇaṭṭhena paccayo”ti. Rogassa patiayanaṭṭhena vā paccayo, paccanīkagamanaṭṭhenāti",
  "tika-vin01t2:1219_5": "attho, vūpasamanatthenāti vuttaṃ hoti. Dhātukkhobhalakkhaṇassa hi taṃhetukadukkhavedanālakkhaṇassa",
  "tika-vin01t2:1219_6": "vā rogassa paṭipakkhabhāvo patiayanaṭṭho. Yassa kassacīti sappiādīsu yassa kassaci.",
  "tika-vin01t2:1219_7": "Sappāyassāti hitassa vikāravūpasamenāti adhippāyo. Bhisakkassa kammaṃ tena vidhātabbato,",
  "tika-vin01t2:1219_8": "tenāha “anuññātattā”ti. Nagaraparikkhārehīti nagaraṃ parivāretvā rakkhaṇakehi. Āvāṭaparikkhepo",
  "tika-vin01t2:1219_9": "parikhā uddāpo pākāro esikā paligho pākāramatthakamaṇḍalanti satta nagaraparikkhārāti",
  "tika-vin01t2:1219_10": "vadanti. Setaparikkhāroti suvisuddhasīlālaṅkāro. Ariyamaggo hi idha “ratho”ti adhippeto.",
  "tika-vin01t2:1219_11": "Tassa ca sammāvācādayo alaṅkāraṭṭhena “parikkhāro”ti vuttā. Cakkavīriyoti vīriyacakko.",
  "tika-vin01t2:1219_12": "Jīvitaparikkhārāti jīvitassa pavattikāraṇāni. Samudānetabbāti sammā uddhaṃ uddhaṃ",
  "tika-vin01t2:1219_13": "ānetabbā pariyesitabbā. Parivāropi hoti antarāyānaṃ parito vāraṇato, tenāha – “jīvita…pe…",
  "tika-vin01t2:1219_14": "rakkhaṇato”ti. Tattha antaranti vivaraṃ, okāsoti attho. Rakkhaṇatoti verikānaṃ antaraṃ",
  "tika-vin01t2:1219_15": "adatvā attano sāmīnaṃ parivāretvā ṭhitasevakā viya rakkhaṇato. Assāti jīvitassa.",
  "tika-vin01t2:1219_16": "Kāraṇabhāvatoti cirappavattiyā kāraṇabhāvato. Rasāyanabhūtañhi bhesajjaṃ sucirampi",
  "tika-vin01t2:1219_17": "kālaṃ jīvitaṃ pavattetiyeva.",
  "tika-vin01t2:1220_0": "291. Upacāreti yattha ṭhito viññāpetuṃ sakkoti, tādise. Kāmo ceva hetu ca pāricariyā",
  "tika-vin01t2:1220_1": "ca attho. Sesaṃ byañjanantiādīsu pāḷiyaṃ “attakāma”nti padaṃ uddharitvā attano kāmaṃ,",
  "tika-vin01t2:1220_2": "attano hetuṃ, attano adhippāyaṃ, attano pāricariyanti cattāro atthā padabhājane vuttā.",
  "tika-vin01t2:1220_3": "Tesu paṭhame atthavikappe kāmo ca hetu ca pāricariyā ca attho, sesaṃ adhippāyapadamekaṃ",
  "tika-vin01t2:1220_4": "byañjanaṃ paṭhamaviggahe tadatthassa asambhavabhāvato niratthakattā. Dutiye pana",
  "tika-vin01t2:1220_5": "atthavikappe adhippāyo ca pāricariyā ca attho, kāmo ca hetu cāti sesaṃ padadvayaṃ",
  "tika-vin01t2:1220_6": "byañjanaṃ tesaṃ tattha atthābhāvatoti evaṃ cattāri padāni dvinnaṃ viggahānaṃ vasena",
  "tika-vin01t2:1220_7": "yojitānīti keci vadanti. Gaṇṭhipade ca ayamevattho vutto. Cūḷamajjhimamahāgaṇṭhipadesu",
  "tika-vin01t2:1220_8": "pana “paṭhamasmiṃ atthavikappe kāmo ca hetu ca pāricariyā ca adhippāyattho, sesaṃ",
  "tika-vin01t2:1220_9": "methunadhammasaṅkhātena kāmenātiādi viggahavākyaṃ akkharavivaraṇamattato byañjanamattaṃ.",
  "tika-vin01t2:1220_10": "Dutiye atthavikappe adhippāyo ca pāricariyā ca adhippāyattho, sesaṃ attanā kāmitā",
  "tika-vin01t2:1220_11": "icchitātiādi viggahavākyaṃ akkharavivaraṇamattato byañjanamatta”nti evamattho vutto.",
  "tika-vin01t2:1220_12": "“Byañjane ādaraṃ akatvā”ti vacanato ayamevattho idha yuttataroti viññāyati. Byañjane",
  "tika-vin01t2:1220_13": "ādaraṃ akatvāti iminā hi aṭṭhakathāyaṃ vuttaviggahavasena byañjane ādaraṃ akatvāti ayamattho dīpito.",
  "tika-vin01t2:1221_0": "Idāni yathāvuttamevatthaṃ padabhājanena saṃsanditvā dassetuṃ “attano kāmaṃ attano",
  "tika-vin01t2:1221_1": "hetuṃ attano pāricariyanti hi vutte jānissanti paṇḍitā”tiādi āraddhaṃ. Idaṃ vuttaṃ",
  "tika-vin01t2:1221_2": "hoti – “attano hetu”nti vutte attano atthāyāti ayamattho viññāyati. “Attano kāmaṃ",
  "tika-vin01t2:1221_3": "attano pāricariya”nti ca vutte kāmena pāricariyāti ayamattho viññāyati. Tasmā attano",
  "tika-vin01t2:1221_4": "kāmaṃ attano hetuṃ attano pāricariyanti imehi tīhi padehi attano atthāya kāmena pāricariyā",
  "tika-vin01t2:1221_5": "attakāmapāricariyāti ayamatthavikappo vuttoti viññū jānissanti. “Attano adhippāya”nti",
  "tika-vin01t2:1221_6": "vutte pana adhippāyasaddassa kāmitasaddena samānatthabhāvato attano pāricariyanti",
  "tika-vin01t2:1221_7": "imassa ca ubhayaviggahasāmaññato attano icchitakāmitaṭṭhena attakāmapāricariyāti",
  "tika-vin01t2:1221_8": "ayamatthavikappo dvīhi padehi dassitoti viññū jānissantīti.",
  "tika-vin01t2:1222_0": "Etadagganti esā aggā. Duṭṭhullavācāsikkhāpade kiñcāpi methunayācanaṃ āgataṃ, tathāpi",
  "tika-vin01t2:1222_1": "taṃ duṭṭhullavācassādarāgavasena vuttaṃ, idha pana attano methunassādarāgavasenāti",
  "tika-vin01t2:1222_2": "ayaṃ viseso. Vinītavatthūsu “tena hi bhagini aggadānaṃ dehī”ti idaṃ attano atthāya",
  "tika-vin01t2:1222_3": "vuttanti veditabbaṃ. Manussitthī, itthisaññitā, attakāmapāricariyāya rāgo, tena rāgena",
  "tika-vin01t2:1222_4": "vaṇṇabhaṇanaṃ, taṅkhaṇavijānananti imānettha pañca aṅgāni.",
  "tika-vin01t2:1223": "Attakāmapāricariyasikkhāpadavaṇṇanā niṭṭhitā.",
  "tika-vin01t2:1224": "5. Sañcarittasikkhāpadavaṇṇanā",
  "tika-vin01t2:1225_0": "296. Pañcame paṇḍitassa bhāvo paṇḍiccaṃ, ñāṇassetaṃ adhivacanaṃ. Gatimantāti ñāṇagatiyā",
  "tika-vin01t2:1225_1": "samannāgatā. Paṇḍitāti iminā sabhāvañāṇena samannāgatatā vuttā, byattāti iminā itthikattabbesu",
  "tika-vin01t2:1225_2": "visāradapaññāya. Tenāha “upāyaññū visāradā”ti. Medhāvinīti ṭhānuppattipaññāsaṅkhātāya",
  "tika-vin01t2:1225_3": "tasmiṃ tasmiṃ atthakicce upaṭṭhite ṭhānaso taṅkhaṇe eva uppajjanapaññāya samannāgatā.",
  "tika-vin01t2:1225_4": "Tenāha “diṭṭhaṃ diṭṭhaṃ karotī”ti. Chekāti yāgubhattasampādanādīsu nipuṇā. Uṭṭhānavīriyasampannāti",
  "tika-vin01t2:1225_5": "kāyikena vīriyena samannāgatā, yathā aññā kusītā nisinnaṭṭhāne nisinnāva honti, ṭhitaṭṭhāne",
  "tika-vin01t2:1225_6": "ṭhitāva, evaṃ ahutvā vipphārikena cittena sabbakiccaṃ nipphādetīti vuttaṃ hoti. Kumārikāyāti",
  "tika-vin01t2:1225_7": "nimittatthe bhummaṃ, hetumhi vā karaṇavacanaṃ. Tenāha “kumārikāya kāraṇā”ti. Āvahanaṃ",
  "tika-vin01t2:1225_8": "āvāho, pariggahabhāvena dārikāya gaṇhāpanaṃ, tathā dāpanaṃ vivāho. Tenāha “dārakassā”tiādi.",
  "tika-vin01t2:1226_0": "297-298. Bhattapācanaṃ sandhāya randhāpanaṃ vuttaṃ, yassa kassaci pācanaṃ sandhāya",
  "tika-vin01t2:1226_1": "pacāpanaṃ vuttaṃ. Duṭṭhuṃ kulaṃ gatā duggatāti imamatthaṃ dassento “yattha vā gatā”tiādimāha.",
  "tika-vin01t2:1226_2": "Āharaṇaṃ āhāro. Na upāhaṭanti na dinnaṃ. Kayo gahaṇaṃ, vikkayo dānaṃ. Tadubhayaṃ",
  "tika-vin01t2:1226_3": "saṅgaṇhitvā “vohāro”ti vuttaṃ. Maṇḍitapasādhitoti ettha bāhirupakaraṇena alaṅkaraṇaṃ",
  "tika-vin01t2:1226_4": "maṇḍanaṃ, ajjhattikānaṃ kesādīnaṃyeva saṇṭhapanaṃ pasādhanaṃ.",
  "tika-vin01t2:1227_0": "300. “Abbhutaṃ kātuṃ na vaṭṭatī”ti iminā dukkaṭaṃ hotīti dīpeti. “Parājitena dātabba”nti",
  "tika-vin01t2:1227_1": "vuttattā adento dhuranikkhepena kāretabbo. Acirakāle adhikāro etassa atthīti acirakālādhikārikaṃ,",
  "tika-vin01t2:1227_2": "sañcarittaṃ. “Acirakālācārika”nti vā pāṭho, acirakāle ācāro ajjhācāro etassāti acirakālācārikaṃ.",
  "tika-vin01t2:1228_0": "Kiñcāpi ehibhikkhūpasampannā ceva saraṇagamanūpasampannā ca sañcarittādipaṇṇattivajjaṃ",
  "tika-vin01t2:1228_1": "āpattiṃ āpajjanti, tesaṃ pana na sabbakālikattā te vajjetvā sabbakālānurūpaṃ tantiṃ",
  "tika-vin01t2:1228_2": "ṭhapento bhagavā idhāpi ñatticatuttheneva kammena upasampannaṃ bhikkhuṃ dassetuṃ",
  "tika-vin01t2:1228_3": "“tatra yvāyaṃ bhikkhu…pe… ayaṃ imasmiṃ atthe adhippeto bhikkhū”ti padabhājanaṃ āha,",
  "tika-vin01t2:1228_4": "na pana nesaṃ sañcarittādiāpajjane abhabbabhāvato. Khīṇāsavāpi hi appassutā kiñcāpi",
  "tika-vin01t2:1228_5": "lokavajjaṃ nāpajjanti, paṇṇattiyaṃ pana akovidattā vihārakāraṃ kuṭikāraṃ sahāgāraṃ",
  "tika-vin01t2:1228_6": "sahaseyyanti evarūpā kāyadvāre āpattiyo āpajjanti, sañcarittaṃ padasodhammaṃ uttarichappañcavācaṃ",
  "tika-vin01t2:1228_7": "bhūtārocananti evarūpā vacīdvāre āpattiyo āpajjanti, upanikkhittasādiyanavasena manodvāre",
  "tika-vin01t2:1228_8": "rūpiyapaṭiggahaṇāpattiṃ āpajjanti.",
  "tika-vin01t2:1229_0": "301. Sañcaraṇaṃ sañcaro, so etassa atthīti sañcarī, tassa bhāvo sañcarittaṃ. Tenāha",
  "tika-vin01t2:1229_1": "“sañcaraṇabhāva”nti, itthipurisānaṃ antare sañcaraṇabhāvanti attho. Jāyattane jārattaneti",
  "tika-vin01t2:1229_2": "ca nimittatthe bhummaṃ, jāyabhāvatthaṃ jārabhāvatthanti vuttaṃ hoti. Jāyabhāveti",
  "tika-vin01t2:1229_3": "bhariyabhāvāya. Jārabhāveti sāmikabhāvāya. Kiñcāpi imassa padabhājane “jārī bhavissasī”ti",
  "tika-vin01t2:1229_4": "itthiliṅgavasena padabhājanaṃ vuttaṃ, jārattaneti pana niddesassa ubhayaliṅgasādhāraṇattā",
  "tika-vin01t2:1229_5": "purisaliṅgavasenapi yojetvā atthaṃ dassento “itthiyā matiṃ purisassa ārocento jārattane",
  "tika-vin01t2:1229_6": "ārocetī”tiādimāha. Ettha hi “jāro bhavissasī”ti itthiyā matiṃ purisassa ārocento",
  "tika-vin01t2:1229_7": "jārattane āroceti nāma. Pāḷiyaṃ pana itthiliṅgavaseneva yojanā katā, tadanusārena",
  "tika-vin01t2:1229_8": "purisaliṅgavasenapi sakkā yojetunti.",
  "tika-vin01t2:1230_0": "Idāni pāḷiyaṃ vuttanayenapi atthaṃ dassento “apicā”tiādimāha. Pati bhavissasīti vuttamevatthaṃ",
  "tika-vin01t2:1230_1": "“sāmiko bhavissasī”ti pariyāyavacanena visesetvā dasseti. Idañca jārattaneti niddesassa",
  "tika-vin01t2:1230_2": "ubhayaliṅgasādhāraṇattā vuttaṃ. Muhuttikā bhavissasīti asāmikaṃ sandhāya vuttaṃ,",
  "tika-vin01t2:1230_3": "jārī bhavissasīti sasāmikaṃ sandhāya. Antamaso taṅkhaṇikāyapīti idaṃ nidassanamattanti",
  "tika-vin01t2:1230_4": "āha “etenevupāyenā”tiādi.",
  "tika-vin01t2:1231_0": "303. Serivihāranti sacchandacāraṃ. Attano vasanti attano āṇaṃ. Gottanti gotamagottādikaṃ",
  "tika-vin01t2:1231_1": "gottaṃ. Dhammoti paṇḍaraṅgaparibbājakādīnaṃ, tesaṃ tesaṃ vā kulānaṃ dhammo. Gottavantesu",
  "tika-vin01t2:1231_2": "gottasaddo, dhammacārīsu ca dhammasaddo vattatīti āha “sagottehī”tiādi. Tattha sagottehīti",
  "tika-vin01t2:1231_3": "samānagottehi, ekavaṃsajātehīti attho. Sahadhammikehīti ekassa satthusāsane sahacaritabbadhammehi,",
  "tika-vin01t2:1231_4": "samānakuladhammehi vā. Tenevāha “ekaṃ satthāra”ntiādi. Tattha “ekaṃ satthāraṃ uddissa",
  "tika-vin01t2:1231_5": "pabbajitehī”ti iminā paṇḍaraṅgaparibbājakādayo vuttā, ekagaṇapariyāpannehīti mālākārādiekagaṇapariyāpannehi.",
  "tika-vin01t2:1232_0": "Sasāmikā sārakkhā. Yassā gamane raññā daṇḍo ṭhapito, sā saparidaṇḍā. Pacchimānaṃ",
  "tika-vin01t2:1232_1": "dvinnanti sārakkhasaparidaṇḍānaṃ micchācāro hoti tāsaṃ sasāmikabhāvato. Na itarāsanti",
  "tika-vin01t2:1232_2": "itarāsaṃ māturakkhitādīnaṃ aṭṭhannaṃ purisantaragamane natthi micchācāro tāsaṃ asāmikabhāvato.",
  "tika-vin01t2:1232_3": "Yā hi sāmikassa santakaṃ phassaṃ thenetvā paresaṃ abhiratiṃ uppādenti, tāsaṃ micchācāro,",
  "tika-vin01t2:1232_4": "na ca mātādayo tāsaṃ phasse issarā. Mātādayo hi na attanā phassānubhavanatthaṃ tā",
  "tika-vin01t2:1232_5": "rakkhanti, kevalaṃ anācāraṃ nisedhentā purisantaragamanaṃ tāsaṃ vārenti. Purisassa",
  "tika-vin01t2:1232_6": "pana etāsu aṭṭhasupi hotiyeva micchācāro mātādīhi yathā purisena saddhiṃ saṃvāsaṃ",
  "tika-vin01t2:1232_7": "na kappeti, tathā rakkhitattā paresaṃ rakkhitagopitaṃ phassaṃ thenetvā phuṭṭhabhāvato.",
  "tika-vin01t2:1233_0": "Dhanena kītāti bhariyabhāvatthaṃ dhanena kītā. Tenāha “yasmā panā”tiādi. Bhogenāti",
  "tika-vin01t2:1233_1": "bhogahetu. Bhogatthañhi vasantī “bhogavāsinī”ti vuccati. Labhitvāti yo naṃ vāseti,",
  "tika-vin01t2:1233_2": "tassa hatthato labhitvā. Udakapattaṃ āmasitvā gahitā odapattakinī. Tenāha “ubhinna”ntiādi.",
  "tika-vin01t2:1233_3": "Dhajena āhaṭāti ettha dhajayogato senāva dhajasaddena vuttā, ussitaddhajāya senāya",
  "tika-vin01t2:1233_4": "āhaṭāti vuttaṃ hoti. Tenāha “ussitaddhajāyā”tiādi.",
  "tika-vin01t2:1234_0": "305. Bahiddhā vimaṭṭhaṃ nāma hotīti aññattha ārocitaṃ nāma hoti. Taṃ kiriyaṃ sampādessatīti",
  "tika-vin01t2:1234_1": "tassā ārocetvā taṃ kiccaṃ sampādetu vā mā vā, taṃkiriyāsampādane yogyataṃ sandhāya",
  "tika-vin01t2:1234_2": "vuttaṃ. Dārakaṃ dārikañca ajānāpetvā tesaṃ mātāpituādīhi mātāpituādīnaṃyeva santikaṃ",
  "tika-vin01t2:1234_3": "sāsane pesitepi haraṇavīmaṃsanapaccāharaṇasaṅkhātāya tivaṅgasampattiyā saṅghādiseso",
  "tika-vin01t2:1234_4": "hotiyevāti daṭṭhabbaṃ. Yaṃ uddissa sāsanaṃ pesitaṃ, taṃyeva sandhāya tassā mātuādīnaṃ",
  "tika-vin01t2:1234_5": "ārocite vatthuno ekattā mātuādayopi khettamevāti khettameva otiṇṇabhāvaṃ dassetuṃ",
  "tika-vin01t2:1234_6": "“buddhaṃ paccakkhāmī”tiādi udāhaṭaṃ. Iminā sametīti etthāyamadhippāyo – yathā sayaṃ",
  "tika-vin01t2:1234_7": "anārocetvā aññena antevāsiādinā ārocāpentassa visaṅketo natthi, evaṃ tassā sayaṃ",
  "tika-vin01t2:1234_8": "anārocetvā ārocanatthaṃ mātuādīnaṃ vadantassapi natthi visaṅketoti. Gharaṃ nayatīti",
  "tika-vin01t2:1234_9": "gharaṇī. Mūlaṭṭhānañca vasenāti ettha purisassa mātuādayo sāsanapesane mūlabhūtattā",
  "tika-vin01t2:1234_10": "“mūlaṭṭhā”ti vuccanti. Māturakkhitāya mātā bhikkhuṃ pahiṇatīti ettha attano vā dhītu",
  "tika-vin01t2:1234_11": "santikaṃ “itthannāmassa bhariyā hotū”ti bhikkhuṃ pahiṇati, purisassa vā santikaṃ",
  "tika-vin01t2:1234_12": "“mama dhītā itthannāmassa bhariyā hotū”ti pahiṇatīti gahetabbaṃ. Esa nayo sesesupi.",
  "tika-vin01t2:1234_13": "Pubbe vuttanayattāti paṭhamasaṅghādisese vuttanayattā.",
  "tika-vin01t2:1235_0": "338. Ettova pakkamatīti puna āgantvā āṇāpakassa anārocetvā tatoyeva pakkamati. Aññena",
  "tika-vin01t2:1235_1": "karaṇīyenāti gamanahetuvisuddhidassanatthaṃ vuttaṃ. Teneva pana karaṇīyena gantvāpi",
  "tika-vin01t2:1235_2": "kiñci anārocento na vīmaṃsati nāma. Anabhinanditvāti idaṃ tathā paṭipajjamānaṃ sandhāya",
  "tika-vin01t2:1235_3": "vuttaṃ, satipi abhinandane sāsanaṃ anārocento pana na vīmaṃsati nāma. Tatiyapade",
  "tika-vin01t2:1235_4": "vuttanayenāti “so tassā vacanaṃ anabhinanditvā”tiādinā vuttanayena. Vatthugaṇanāyāti",
  "tika-vin01t2:1235_5": "sambahulānaṃ itthipurisānaṃ samabhāve sati dvinnaṃ dvinnaṃ itthipurisavatthūnaṃ gaṇanāya.",
  "tika-vin01t2:1235_6": "Sace pana ekato adhikā honti, adhikānaṃ gaṇanāya āpattibhedo veditabbo.",
  "tika-vin01t2:1236_0": "339-340. Pāḷiyaṃ catutthavāre asatipi “gacchanto na sampādeti, āgacchanto visaṃvādeti,",
  "tika-vin01t2:1236_1": "anāpattī”ti idaṃ atthato āpannamevāti katvā vuttaṃ “catutthe anāpattī”ti. Kārukānanti",
  "tika-vin01t2:1236_2": "vaḍḍhakīādīnaṃ. Tacchakaayokāratantavāyarajakanhāpitakā pañca kāravo “kārukā”ti vuccanti.",
  "tika-vin01t2:1236_3": "Evarūpena…pe… anāpattīti tādisaṃ gihiveyyāvaccampi na hotīti katvā vuttaṃ.",
  "tika-vin01t2:1237_0": "Kāyato samuṭṭhātīti paṇṇattiṃ vā alaṃvacanīyabhāvaṃ vā ajānantassa kāyato samuṭṭhāti.",
  "tika-vin01t2:1237_1": "Vācato samuṭṭhātīti etthāpi eseva nayo. Kāyavācato samuṭṭhātīti paṇṇattiṃ jānitvā",
  "tika-vin01t2:1237_2": "alaṃvacanīyabhāvaṃ ajānantassapi kāyavācato samuṭṭhātīti veditabbaṃ. Alaṃvacanīyā",
  "tika-vin01t2:1237_3": "hontīti desacārittavasena paṇṇadānādinā pariccattā honti. Paṇṇattiṃ pana jānitvāti",
  "tika-vin01t2:1237_4": "ettha alaṃvacanīyabhāvaṃ vāti ca daṭṭhabbaṃ. Teneva mātikāṭṭhakathāyaṃ “tadubhayaṃ",
  "tika-vin01t2:1237_5": "pana jānitvā eteheva tīhi nayehi samāpajjantassa tāneva tīṇi tadubhayajānanacittena",
  "tika-vin01t2:1237_6": "sacittakāni hontī”ti vuttaṃ. Tasmā paṇṇattijānanacittenāti etthāpi tadubhayajānanaṃ",
  "tika-vin01t2:1237_7": "vattabbaṃ. Bhikkhuṃ ajānāpetvā attano adhippāyaṃ paṇṇe likhitvā dinnaṃ harantassapi",
  "tika-vin01t2:1237_8": "āpatti hoti, imassa sikkhāpadassa acittakattāti na gahetabbaṃ. Pāḷiyaṃ pana “ārocetī”ti",
  "tika-vin01t2:1237_9": "vuttattā aṭṭhakathāyañca tattha tattha ārocanasseva dassitattā kāyena vā vācāya vā",
  "tika-vin01t2:1237_10": "ārocentasseva āpatti hotīti gahetabbaṃ.",
  "tika-vin01t2:1238_0": "341. Duṭṭhullādīsupīti ādi-saddena sañcarittampi saṅgaṇhāti. Ettha pana kiñcāpi itthī",
  "tika-vin01t2:1238_1": "nāma manussitthī, na yakkhī, na petī, na tiracchānagatā, puriso nāma manussapuriso,",
  "tika-vin01t2:1238_2": "na yakkhotiādi na vuttaṃ, tathāpi manussajātikāva itthipurisā idha adhippetā. Tasmā",
  "tika-vin01t2:1238_3": "yesu sañcarittaṃ samāpajjati, tesaṃ manussajātikatā, na nālaṃvacanīyatā, paṭiggaṇhanavīmaṃsanapaccāharaṇānīti",
  "tika-vin01t2:1238_4": "imānettha pañcaṅgāni.",
  "tika-vin01t2:1239": "Sañcarittasikkhāpadavaṇṇanā niṭṭhitā.",
  "tika-vin01t2:1240": "6. Kuṭikārasikkhāpadavaṇṇanā",
  "tika-vin01t2:1241_0": "342. Chaṭṭhe ettakenāti ettakena dāruādinā. Aparicchinnappamāṇāyoti aparicchinnadāruādippamāṇāyo.",
  "tika-vin01t2:1241_1": "Mūlacchejjāya purisaṃ yācituṃ na vaṭṭatīti parasantakabhāvato mocetvā attanoyeva",
  "tika-vin01t2:1241_2": "santakaṃ katvā yācituṃ na vaṭṭati. Evaṃ mūlacchejjāya aññātakaappavāritaṭṭhānato",
  "tika-vin01t2:1241_3": "yācantassa aññātakaviññattiyā dukkaṭaṃ. Dāsaṃ attano atthāya sādiyantassapi dukkaṭameva",
  "tika-vin01t2:1241_4": "“dāsidāsapaṭiggahaṇā paṭivirato hotī”ti vacanato. Ñātakapavāritaṭṭhānato pana dāsaṃ",
  "tika-vin01t2:1241_5": "mūlacchejjāya yācantassa sādiyanavasena dukkaṭaṃ. Sakakammaṃ na yācitabbāti pāṇātipātasikkhāpadarakkhaṇatthaṃ",
  "tika-vin01t2:1241_6": "vuttaṃ. Aniyametvāpi na yācitabbāti manussānaṃ aññathā gāhassapi sambhavato vuttaṃ,",
  "tika-vin01t2:1241_7": "suddhacittena pana hatthakammaṃ yācantassa āpatti nāma natthi.",
  "tika-vin01t2:1242_0": "Sabbakappiyabhāvadīpanatthanti sabbaso kappiyabhāvadīpanatthaṃ. Mūlaṃ dethāti vattuṃ",
  "tika-vin01t2:1242_1": "vaṭṭatīti yasmā mūlaṃ dassāmāti tehi paṭhamaṃ vuttattā viññatti na hoti, yasmā ca",
  "tika-vin01t2:1242_2": "mūlanti bhaṇitaṃ sāmaññavacanato akappiyavacanaṃ na hoti, tasmā mūlaṃ dethāti vattuṃ",
  "tika-vin01t2:1242_3": "vaṭṭati. Anajjhāvutthakanti apariggahitaṃ. Akappiyakahāpaṇādi na dātabbanti kiñcāpi",
  "tika-vin01t2:1242_4": "akappiyakahāpaṇādiṃ asādiyantena kappiyavohārato dātuṃ vaṭṭati, tathāpi sāruppaṃ",
  "tika-vin01t2:1242_5": "na hoti. Manussā ca etassa santakaṃ kiñci atthīti viheṭhetabbaṃ maññantīti akappiyakahāpaṇādidānaṃ",
  "tika-vin01t2:1242_6": "paṭikkhittaṃ. Tatheva pācetvāti hatthakammavaseneva pācetvā. “Kiṃ, bhante”ti ettakepi",
  "tika-vin01t2:1242_7": "pucchite yadatthāya paviṭṭho, taṃ kathetuṃ vaṭṭati pucchitapañhattā.",
  "tika-vin01t2:1243_0": "Vattanti cārittaṃ, āpatti pana na hotīti adhippāyo. Kappiyaṃ kārāpetvā paṭiggahetabbānīti",
  "tika-vin01t2:1243_1": "sākhāya laggarajasmiṃ patte patitepi sākhaṃ chinditvā khāditukāmatāyapi sati sukhaparibhogatthaṃ",
  "tika-vin01t2:1243_2": "vuttaṃ. “Nadiṃ vā…pe… āharā”ti vatthuṃ vaṭṭatīti apariggahitattā vuttaṃ. Gehato…pe…",
  "tika-vin01t2:1243_3": "paribhuñjitabbanti pariggahitaudakattā viññattiyā dukkaṭaṃ hotīti adhippāyo. Alajjīhi…pe…",
  "tika-vin01t2:1243_4": "na kāretabbanti idaṃ uttaribhaṅgādhikārattā ajjhoharaṇīyaṃ sandhāya vuttaṃ. Bāhiraparibhogesu",
  "tika-vin01t2:1243_5": "pana alajjīhipi hatthakammaṃ kāretuṃ vaṭṭatīti.",
  "tika-vin01t2:1244_0": "Goṇaṃ pana…pe… āharāpetuṃ na vaṭṭatīti attano atthāya mūlacchejjavasena āharāpetuṃ",
  "tika-vin01t2:1244_1": "na vaṭṭati. Āharāpentassa dukkaṭanti aññātakaviññattiyā dukkaṭaṃ. Attano atthāya",
  "tika-vin01t2:1244_2": "sādiyanepi dukkaṭameva “hatthigavāssavaḷavapaṭiggahaṇā paṭivirato hotī”ti vuttattā.",
  "tika-vin01t2:1244_3": "Tenevāha “ñātakapavāritaṭṭhānatopi mūlacchejjāya yācituṃ na vaṭṭatī”ti. Rakkhitvāti",
  "tika-vin01t2:1244_4": "yathā corā na haranti, evaṃ rakkhitvā. Jaggitvāti tiṇadānādīhi jaggitvā. Na sampaṭicchitabbanti",
  "tika-vin01t2:1244_5": "attano atthāya goṇe sādiyanassa paṭikkhittattā vuttaṃ.",
  "tika-vin01t2:1245_0": "Sakaṭaṃ dethāti…pe… vaṭṭatīti mūlacchejjavasena sakaṭaṃ dethāti vattuṃ na vaṭṭati.",
  "tika-vin01t2:1245_1": "Tāvakālikaṃ vaṭṭatīti tāvakālikaṃ katvā sabbattha yācituṃ vaṭṭati. Valliādīsu ca",
  "tika-vin01t2:1245_2": "parapariggahitesu eseva nayoti yojetabbaṃ. Garubhaṇḍappahonakesuyeva ca valliādīsūti",
  "tika-vin01t2:1245_3": "ettha ādi-saddena veḷumuñjapabbajatiṇamattikānaṃ saṅgaho daṭṭhabbo. Yaṃ pana vatthuvasena",
  "tika-vin01t2:1245_4": "appaṃ hutvā agghavasena mahantaṃ haritālahiṅgulakādi, taṃ garubhaṇḍaṃ appahontampi",
  "tika-vin01t2:1245_5": "yācituṃ na vaṭṭatīti vadanti.",
  "tika-vin01t2:1246_0": "Sāti viññattiṃ parāmasati. Sā ca idha parikathādinā yena kenaci adhippāyaviññāpanaṃ",
  "tika-vin01t2:1246_1": "viññattīti gahetabbā. Tenāha “sabbena sabba”nti, sabbappakārenāti attho. Tena “parikathādivasenapi",
  "tika-vin01t2:1246_2": "viññāpanaṃ na vaṭṭatī”ti dīpeti. Parikathobhāsanimittakammampi hi cīvarapiṇḍapātesu",
  "tika-vin01t2:1246_3": "dvīsu paccayesu na vaṭṭati. Idāni senāsanapaccaye adhippetaṃ viññattiṃ parikathādīhi",
  "tika-vin01t2:1246_4": "visesetvā dassento “āhara dehīti viññattimattameva na vaṭṭatī”ti āha. Parikathobhāsanimittakammāni",
  "tika-vin01t2:1246_5": "vaṭṭantīti ettha parikathā nāma pariyāyena kathanaṃ bhikkhusaṅghassa senāsanaṃ sambādhantiādivacanaṃ.",
  "tika-vin01t2:1246_6": "Obhāso nāma ujukameva akathetvā yathā adhippāyo vibhūto hoti, evaṃ obhāsanaṃ, upāsakā,",
  "tika-vin01t2:1246_7": "tumhe kuhiṃ vasathāti? Pāsāde, bhanteti. Bhikkhūnaṃ pana, upāsakā, pāsādo na vaṭṭatītiādivacanaṃ.",
  "tika-vin01t2:1246_8": "Nimittakammaṃ nāma paccaye uddissa yathā adhippāyo viññāyati, evaṃ nimittakammaṃ,",
  "tika-vin01t2:1246_9": "senāsanatthaṃ bhūmiparikammādīni karontassa “kiṃ, bhante, karosi, ko kārāpetī”ti",
  "tika-vin01t2:1246_10": "vutte “na kocī”tiādivacanaṃ.",
  "tika-vin01t2:1247_0": "Idāni gilānapaccaye viññattiādikaṃ sabbampi vaṭṭatīti dassento āha “gilānapaccaye",
  "tika-vin01t2:1247_1": "panā”tiādi. Tathā uppannaṃ pana bhesajjaṃ roge vūpasante paribhuñjituṃ vaṭṭati, na",
  "tika-vin01t2:1247_2": "vaṭṭatīti? Tattha vinayadharā “bhagavatā rogasīsena paribhogassa dvāraṃ dinnaṃ, tasmā",
  "tika-vin01t2:1247_3": "arogakālepi paribhuñjituṃ vaṭṭati, āpatti na hotī”ti vadanti. Suttantikā pana “kiñcāpi",
  "tika-vin01t2:1247_4": "āpatti na hoti, ājīvaṃ pana kopeti, tasmā sallekhappaṭipattiyaṃ ṭhitassa na vaṭṭati,",
  "tika-vin01t2:1247_5": "sallekhaṃ kopetī”ti vadanti. Ukkamantīti apagacchanti.",
  "tika-vin01t2:1248_0": "344. Maṇi kaṇṭhe assāti maṇikaṇṭho, maṇinā upalakkhito vā kaṇṭho assāti maṇikaṇṭhoti",
  "tika-vin01t2:1248_1": "majjhapadalopīsamāso daṭṭhabbo. Devavaṇṇanti devattabhāvaṃ. Pasannākāranti pasannehi",
  "tika-vin01t2:1248_2": "kātabbakiccaṃ, kāyaveyyāvaccasaṅkhātaṃ upaṭṭhānanti vuttaṃ hoti. Maṇiyācanāya tassa",
  "tika-vin01t2:1248_3": "anāgamanena attano vaḍḍhi hotīti vuttaṃ “maṇinā me attho”ti, mantapadanīhārena vā",
  "tika-vin01t2:1248_4": "tathā vuttanti daṭṭhabbaṃ.",
  "tika-vin01t2:1249_0": "345. Vattamānasamīpeti vattamānassa samīpe atīte. Evaṃ vattuṃ labbhatīti “āgatosī”ti",
  "tika-vin01t2:1249_1": "vattabbe vattamānasamīpattā “āgacchasī”ti evaṃ vattamānavohārena vattuṃ labbhati.",
  "tika-vin01t2:1249_2": "Lakkhaṇaṃ panettha saddasatthānusārato veditabbaṃ. So eva nayoti “āgatomhī”ti vattabbe",
  "tika-vin01t2:1249_3": "“āgacchāmī”ti ayampi vattamānasamīpe vattamānavohāroti dasseti.",
  "tika-vin01t2:1250_0": "348-349. Yasmā pana na sakkā kevalaṃ yācanāya kiñci kātuṃ, tasmā “sayaṃ yācitakehi",
  "tika-vin01t2:1250_1": "upakaraṇehī”ti adhippāyattho vutto. Uddhaṃmukhaṃ littā ullittā, adhomukhaṃ littā",
  "tika-vin01t2:1250_2": "avalittā. Yasmā pana uddhaṃmukhaṃ limpantā yebhuyyena anto limpanti, adhomukhaṃ limpantā",
  "tika-vin01t2:1250_3": "ca bahi, tasmā vuttaṃ “ullittāti antolittā, avalittāti bahilittā”ti. Tattha ullittā",
  "tika-vin01t2:1250_4": "nāma ṭhapetvā tulāpiṭṭhasaṅghātavātapānadhūmachiddādibhedaṃ alepokāsaṃ avasese lepokāse",
  "tika-vin01t2:1250_5": "kuṭṭehi saddhiṃ ghaṭetvā chadanassa anto sudhāya vā mattikāya vā littā. Avalittā",
  "tika-vin01t2:1250_6": "nāma vuttanayeneva chadanassa bahi littā. Ullittāvalittā nāma tatheva chadanassa",
  "tika-vin01t2:1250_7": "anto ca bahi ca littā.",
  "tika-vin01t2:1251_0": "Byañjanaṃ sametīti “kārayamānenā”ti hetukattuvasena uddiṭṭhapadassa “kārāpentenā”ti",
  "tika-vin01t2:1251_1": "hetukattuvaseneva niddesassa katattā byañjanaṃ sameti. Yadi evaṃ “karonto vā kārāpento",
  "tika-vin01t2:1251_2": "vā”ti kasmā tassa padabhājanaṃ vuttanti āha “yasmā panā”tiādi. “Attanā vippakataṃ",
  "tika-vin01t2:1251_3": "parehi pariyosāpetī”tiādivacanato “karontenapi idha vuttanayeneva paṭipajjitabba”nti",
  "tika-vin01t2:1251_4": "vuttaṃ. Tattha idha vuttanayenevāti imasmiṃ sikkhāpade vuttanayeneva. Ubhopeteti",
  "tika-vin01t2:1251_5": "kārakakārāpakā. Kārayamānenāti imināva padena saṅgahitāti kathaṃ saṅgahitā. Na hi",
  "tika-vin01t2:1251_6": "kārayamāno karonto nāma hoti, evaṃ panettha adhippāyo veditabbo – yasmā karontenapi",
  "tika-vin01t2:1251_7": "kārayamānenapi idha vuttanayeneva paṭipajjitabbaṃ, tasmā kārayamānena evaṃ paṭipajjitabbanti",
  "tika-vin01t2:1251_8": "vutte pageva karontenāti idaṃ atthato āgatamevāti “kārayamānenā”ti bhagavatā vuttaṃ.",
  "tika-vin01t2:1251_9": "Tato “kārayamānenā”ti vutte sāmatthiyato labbhamānopi attho teneva saṅgahito nāma",
  "tika-vin01t2:1251_10": "hotīti. Byañjanaṃ vilomitaṃ bhaveyyāti yasmā “kārayamānenā”ti imassa “karontenā”ti",
  "tika-vin01t2:1251_11": "idaṃ pariyāyavacanaṃ na hoti, tasmā karontena vā kārāpentena vāti padatthavasena",
  "tika-vin01t2:1251_12": "niddese kate byañjanaṃ viruddhaṃ bhaveyyāti adhippāyo. Atthamattamevāti padatthato",
  "tika-vin01t2:1251_13": "sāmatthiyato ca labbhamānaṃ atthamattameva.",
  "tika-vin01t2:1252_0": "Uddesoti uddisitabbo. Abbohārikanti appamāṇaṃ. “Āyāmato ca vitthārato cā”ti avatvā",
  "tika-vin01t2:1252_1": "vikappatthassa vā-saddassa vuttattā ekatobhāgena vaḍḍhitepi āpattiyevāti dassento",
  "tika-vin01t2:1252_2": "“yo panā”tiādimāha. Tihatthāti vaḍḍhakīhatthena tihatthā. Pamāṇayutto mañcoti pakatividatthiyā",
  "tika-vin01t2:1252_3": "navavidatthippamāṇo mañco. Pamāṇikā kāretabbāti ukkaṭṭhappamāṇaṃ sandhāya vuttattā",
  "tika-vin01t2:1252_4": "ukkaṭṭhappamāṇayuttāva kuṭi adesitavatthukā na vaṭṭati, pamāṇato pana ūnatarā adesitavatthukāpi",
  "tika-vin01t2:1252_5": "vaṭṭatīti kassaci sandeho siyāti taṃnivattanatthaṃ “pamāṇato ūnatarampī”tiādi vuttaṃ.",
  "tika-vin01t2:1252_6": "Tattha pamāṇato ūnataranti pāḷiyaṃ vuttappamāṇato ūnataraṃ. Pacchimena pamāṇena catuhatthato",
  "tika-vin01t2:1252_7": "ūnatarā kuṭi nāma na hotīti catuhatthato paṭṭhāya kuṭilakkhaṇappattaṃ kuṭiṃ dassetuṃ",
  "tika-vin01t2:1252_8": "“catuhatthaṃ pañcahatthampī”ti vuttaṃ. Kalalalepoti kenaci silesena katalepo, tambamattikādikalalalepo",
  "tika-vin01t2:1252_9": "vā. Alepo evāti abbohārikāyevāti adhippāyo. Piṭṭhasaṅghāṭo dvārabāhā. Oloketvāpīti",
  "tika-vin01t2:1252_10": "apaloketvāpi, apalokanakammavasenapi kātuṃ vaṭṭatīti adhippāyo.",
  "tika-vin01t2:1253_0": "353. Yathā sīhādīnaṃ gocarāya pakkamantānaṃ nibaddhagamanamaggo na vaṭṭati, evaṃ",
  "tika-vin01t2:1253_1": "hatthīnampi nibaddhagamanamaggo na vaṭṭati. Etesanti sīhādīnaṃ. Cāribhūmīti gocarabhūmi.",
  "tika-vin01t2:1253_2": "Na gahitāti na vāritāti adhippāyo. Ārogyatthāyāti nirupaddavatthāya. Sesānīti pubbaṇṇanissitādīni.",
  "tika-vin01t2:1253_3": "Pubbaṇṇanissitanti ettha pubbaṇṇaviruhanaṭṭhānaṃ pubbaṇṇa-saddena gahitaṃ. Tenāha",
  "tika-vin01t2:1253_4": "– “sattannaṃ dhaññānaṃ…pe… ṭhita”nti. Abhihananti etthāti abbhāghātaṃ. “Verighara”nti",
  "tika-vin01t2:1253_5": "vuttamevatthaṃ vibhāvetuṃ “corānaṃ māraṇatthāya kata”nti vuttaṃ. Dhammagandhikāti",
  "tika-vin01t2:1253_6": "hatthapādādichindanagandhikā.",
  "tika-vin01t2:1254_0": "Āvijjituṃ na sakkā hotīti chindataṭādisambhavato na sakkā hoti āvijjituṃ. Pācinanti",
  "tika-vin01t2:1254_1": "kuṭivatthusāmantā cinitabbaadhiṭṭhānaṃ. Kiñcāpi idha pubbapayogasahapayogānaṃ adinnādāne",
  "tika-vin01t2:1254_2": "viya viseso natthi, tathāpi tesaṃ vibhāgena dassanaṃ chinditvā puna kātabbāti ettha",
  "tika-vin01t2:1254_3": "kuṭiyā bhedanaparicchedadassanatthaṃ kataṃ. Tadatthāyāti tacchanatthāya. Evaṃ katanti",
  "tika-vin01t2:1254_4": "adesitavatthuṃ pamāṇātikkantaṃ vā kataṃ. Dārunā kataṃ kuṭṭaṃ etthāti dārukuṭṭikā,",
  "tika-vin01t2:1254_5": "kuṭi. Silākuṭṭikantiādīsupi eseva nayo. Paṇṇasālanti bahi paṇṇehi chādetabbaṃ ullittāvalittaṃ",
  "tika-vin01t2:1254_6": "kuṭimeva vadati. Tenevāha “sabhitticchadanaṃ limpissāmī”ti.",
  "tika-vin01t2:1255_0": "Antolepeneva niṭṭhāpetukāmaṃ sandhāya “antolepe vā”tiādi vuttaṃ. Bahilepe vāti etthāpi",
  "tika-vin01t2:1255_1": "eseva nayo. Tasmiṃ dvārabaddhe vā vātapāne vā ṭhapiteti yojetabbaṃ. Tassokāsanti",
  "tika-vin01t2:1255_2": "tassa dvārabaddhassa vā vātapānassa vā okāsaṃ. Puna vaḍḍhetvā vāti pubbeva ṭhapitokāsaṃ",
  "tika-vin01t2:1255_3": "khuddakaṃ ce, bhedanena puna vaḍḍhetvā. Lepo na ghaṭiyatīti pubbe dinnalepo dvārabaddhena",
  "tika-vin01t2:1255_4": "vā vātapānena vā saddhiṃ na ghaṭiyati, ekābaddhaṃ hutvā na tiṭṭhatīti vuttaṃ hoti.",
  "tika-vin01t2:1255_5": "Tanti dvārabaddhaṃ vā vātapānaṃ vā. Paṭhamameva saṅghādisesoti lepakiccassa niṭṭhitattā",
  "tika-vin01t2:1255_6": "dvārabaddhaṃ vā vātapānaṃ vā ṭhapanato pubbeyeva saṅghādiseso. Aṭṭhaṅgulamattena",
  "tika-vin01t2:1255_7": "appattacchadanaṃ katvāti ettha evaṃ me āpatti na siyāti bhittiyaṃ vā chadane vā ekaṅgulamattampi",
  "tika-vin01t2:1255_8": "okāsaṃ lepena aghaṭetvā ṭhapeti, vaṭṭatīti vadanti. Mattikākuṭṭameva mattikālepasaṅkhyaṃ",
  "tika-vin01t2:1255_9": "gacchatīti āha – “sace mattikāya kuṭṭaṃ karoti, chadanalepena saddhiṃ ghaṭane āpattī”ti.",
  "tika-vin01t2:1255_10": "Ubhinnaṃ anāpattīti purimassa lepassa aghaṭitattā dutiyassa attuddesikatāsambhavato",
  "tika-vin01t2:1255_11": "ubhinnaṃ anāpatti, tasmā vināpi vattasīsena tena anāṇatto tassa karomīti karoti,",
  "tika-vin01t2:1255_12": "ubhinnaṃ anāpattiyeva. Sace tena āṇatto karoti, mūlaṭṭhasseva āpatti.",
  "tika-vin01t2:1256_0": "354. Chattiṃsa catukkāni nāma “bhikkhu kuṭiṃ karotī”tiādimhi paṭhamavāre adesitavatthukacatukkaṃ",
  "tika-vin01t2:1256_1": "desitavatthukacatukkaṃ pamāṇātikkantacatukkaṃ pamāṇikacatukkaṃ adesitavatthukappamāṇātikkantacatukkaṃ",
  "tika-vin01t2:1256_2": "desitavatthukappamāṇikacatukkanti cha catukkāni, evaṃ samādisativārādīsupi pañcasūti",
  "tika-vin01t2:1256_3": "chattiṃsa. Āpattibhedadassanatthaṃ vuttānīti “sārambhe ce bhikkhu vatthusmiṃ aparikkamane”ti",
  "tika-vin01t2:1256_4": "avisesena mātikāya vuttattā sārambhaaparikkamanesupi saṅghādisesova siyāti micchāgāhanivattanatthaṃ",
  "tika-vin01t2:1256_5": "sārambhe aparikkamane ca dukkaṭaṃ, adesitavatthukatāya pamāṇātikkantatāya ca saṅghādisesoti",
  "tika-vin01t2:1256_6": "evaṃ āpattibhedadassanatthaṃ vuttāni.",
  "tika-vin01t2:1257_0": "355-361. “Dvīhi saṅghādisesehī”ti vattabbe vibhattibyattayena ca vacanabyattayena",
  "tika-vin01t2:1257_1": "ca dvinnaṃ saṅghādisesenāti vuttanti āha “dvīhi saṅghādisesehi…pe… attho veditabbo”ti.",
  "tika-vin01t2:1257_2": "“Aññassa vā dātabbā”ti vuttattā vippakataṃ kuṭiṃ labhitvā attano atthāya karontassapi",
  "tika-vin01t2:1257_3": "ādito paṭṭhāya akatattā anāpattiyevāti vadanti. Apacinitabbāti viddhaṃsetabbā. Bhūmisamaṃ",
  "tika-vin01t2:1257_4": "katvāti kuṭivatthusamaṃ katvā.",
  "tika-vin01t2:1258_0": "364. Na hettha lepo ghaṭiyatīti chadanalepassa abhāvato vuttaṃ, visuṃyeva anuññātattā",
  "tika-vin01t2:1258_1": "pana sacepi leṇassa anto uparibhāge cittakammādikaraṇatthaṃ lepaṃ denti, vaṭṭatiyeva.",
  "tika-vin01t2:1258_2": "Lepadānavasena akatā iṭṭhakādiguhā guhā nāmāti gaṇṭhipadesu vuttaṃ. Tiṇehi vā paṇṇehi",
  "tika-vin01t2:1258_3": "vā chāditakuṭikāva vuttāti “kukkuṭacchikagehaṃ vaṭṭatī”ti vatvā “chadanaṃ daṇḍakehī”tiādinā",
  "tika-vin01t2:1258_4": "puna taṃ dassentehi tiṇapaṇṇacchadanā kuṭikāva vuttā. Chadanaṃ daṇḍakehi jālabandhaṃ",
  "tika-vin01t2:1258_5": "katvāti chadanaṃ dīghato tiriyato ca ṭhapitadaṇḍakehi jālaṃ viya bandhitvā. Ogumphetvāti",
  "tika-vin01t2:1258_6": "tiṇādiṃ viddhaṃsetvā. Bhittilepena saddhiṃ lepe ghaṭiteti ettha ullittāvalittabhāvassa",
  "tika-vin01t2:1258_7": "chadanaṃ sandhāya vuttattā sacepi bhittilepena anatthiko hoti, chadanalepe samantato",
  "tika-vin01t2:1258_8": "bhittiyā appamattakenapi ghaṭite bhittilepena vināpi āpattiyevāti vadanti. Upacikāmocanatthameva",
  "tika-vin01t2:1258_9": "heṭṭhā pāsāṇakuṭṭaṃ katvā taṃ alimpitvā upari limpati, lepo na ghaṭiyati nāma, anāpattiyevāti",
  "tika-vin01t2:1258_10": "iminā aṭṭhakathāvacanena taṃ na sameti. Tattha keci vadanti “bhittiṃ alimpitukāmatāya",
  "tika-vin01t2:1258_11": "abhāvato chadanalepe pāsāṇakuṭṭena saddhiṃ ghaṭitepi tattha anāpatti vuttā”ti, tampi",
  "tika-vin01t2:1258_12": "na yuttaṃ. “Upacikāmocanatthamevā”ti hi vuttattā pāsāṇakuṭṭe puna limpitukāmatāya",
  "tika-vin01t2:1258_13": "abhāvoyeva viññāyati, teneva “taṃ alimpitvā”ti vuttaṃ. Tasmā “ullittādibhāvo…pe…",
  "tika-vin01t2:1258_14": "chadanameva sandhāya vutto”ti idaṃ satipi bhittilepe chadanalepena vinā āpatti na",
  "tika-vin01t2:1258_15": "hotīti chadanalepassa padhānabhāvadassanatthaṃ vuttaṃ, na pana bhittilepena vināpi",
  "tika-vin01t2:1258_16": "āpatti hotīti dassanatthanti vadanti, idameva cettha yuttataranti amhākaṃ khanti.",
  "tika-vin01t2:1258_17": "Etthāti tiṇakuṭikāya.",
  "tika-vin01t2:1259_0": "Ettha ca tiṇakuṭikāya eva sabbathā anāpattibhāvassa dassanaṃ parivārapāḷiṃ ānetvā",
  "tika-vin01t2:1259_1": "tiṇakuṭikāya sārambhādipaccayāpi anāpattibhāvo sukhena sakkā sādhetunti kataṃ. Tiṇakuṭikāya",
  "tika-vin01t2:1259_2": "ca sabbathā anāpattibhāve sādhite teneva nayena leṇaguhādīsupi sārambhādipaccayāpi",
  "tika-vin01t2:1259_3": "anāpattibhāvo sakkā viññātunti. Teneva “yaṃ panā”tiādi vuttaṃ. Tathā hi tiṇakuṭikāya",
  "tika-vin01t2:1259_4": "sārambhādipaccayāpi anāpattibhāve sādhite teneva nayena aññassatthāya karontassapi",
  "tika-vin01t2:1259_5": "sārambhādipaccayāpi anāpattibhāvo atthato dassitoyeva hoti. Evañca sati bhikkhu samādisitvā",
  "tika-vin01t2:1259_6": "pakkamati “kuṭiṃ me karothā”ti, samādisati ca desitavatthukā ca hotu anārambhā ca",
  "tika-vin01t2:1259_7": "saparikkamanā cāti, tassa kuṭiṃ karonti adesitavatthukaṃ sārambhaṃ aparikkamanaṃ.",
  "tika-vin01t2:1259_8": "“Āpatti kārukānaṃ tiṇṇaṃ dukkaṭāna”nti pāḷiyaṃ aññassatthāya karontassapi sārambhādipaccayāpi",
  "tika-vin01t2:1259_9": "dukkaṭaṃ kasmā vuttanti imaṃ codanaṃ manasi nidhāya “yaṃ pana…pe… akaraṇapaccayā",
  "tika-vin01t2:1259_10": "vutta”nti idaṃ vuttaṃ. Ayañhettha adhippāyo – aññassatthāya karontassapi sārambhādipaccayāpi",
  "tika-vin01t2:1259_11": "anāpattiyeva. “Āpatti kārukānaṃ tiṇṇaṃ dukkaṭāna”nti idaṃ pana aññassatthāya karontassa",
  "tika-vin01t2:1259_12": "na sārambhādipaccayā āpattidassanatthaṃ vuttaṃ, kiñcarahi yathāsamādiṭṭhāya akaraṇapaccayā",
  "tika-vin01t2:1259_13": "āpattidassanatthanti. Yasmā bahūsu potthakesu satasodhitasammate ca purāṇapotthake",
  "tika-vin01t2:1259_14": "ayameva pāṭhakkamo dissati, tasmā yathādiṭṭhapāṭhānukkamenevettha attho pakāsito.",
  "tika-vin01t2:1259_15": "Katthaci potthake pana “kuṭilakkhaṇappattampi kuṭiṃ…pe… anāpattī”ti imassānantaraṃ",
  "tika-vin01t2:1259_16": "“yaṃ panā”tiādipāṭhaṃ likhanti, evañca sati tattha adhippāyo pākaṭoyeva. Anāpattīti",
  "tika-vin01t2:1259_17": "vatvāti uposathāgārañca bhavissati, ahañca vasissāmītiādīsu vāsāgāratthāya eva aniyamitattā anāpattīti vatvā.",
  "tika-vin01t2:1260_0": "Pamāṇātikkantakuṭikaraṇalakkhaṇā kiriyāyeva, adesitavatthumūlikāyapi āpattiyā aṅgaṃ",
  "tika-vin01t2:1260_1": "hoti pamāṇātikkantamūlikāyapi, tadubhayaṃ ekato katvā “kiriyākiriyato”ti vuttaṃ.",
  "tika-vin01t2:1260_2": "Vatthuṃ adesāpetvā pamāṇayuttaṃ kuṭiṃ karontassapi vatthuṃ desāpetvā akiriyāya kuṭikaraṇakiriyāya",
  "tika-vin01t2:1260_3": "ca samuṭṭhānato kiriyākiriyatova samuṭṭhātīti veditabbaṃ. Acittakanti paṇṇattiajānanacittena",
  "tika-vin01t2:1260_4": "acittakaṃ. Ullittādīnaṃ aññataratā, heṭṭhimappamāṇasambhavo, adesitavatthutā, pamāṇātikkantatā,",
  "tika-vin01t2:1260_5": "attuddesikatā, vāsāgāratā, lepaghaṭṭanāti imānettha cha vā satta vā aṅgāni.",
  "tika-vin01t2:1261": "Kuṭikārasikkhāpadavaṇṇanā niṭṭhitā.",
  "tika-vin01t2:1262": "7. Vihārakārasikkhāpadavaṇṇanā",
  "tika-vin01t2:1263_0": "365. Sattame evaṃnāmake nagareti kosambīnāmake. Tassa kira nagarassa ārāmapokkharaṇīādīsu",
  "tika-vin01t2:1263_1": "tesu tesu ṭhānesu kosambarukkhāva ussannā ahesuṃ, tasmā kosambīti saṅkhyaṃ agamāsi.",
  "tika-vin01t2:1263_2": "Kusumbassa nāma isino assamato avidūre māpitattāti eke. Idaṃ vuttaṃ hoti – kusumbassa",
  "tika-vin01t2:1263_3": "isino nivāsabhūmi kosambī, tassa ca avidūre bhavattā nagaraṃ kosambīti saṅkhyaṃ gatanti.",
  "tika-vin01t2:1263_4": "Ghositanāmakena kira seṭṭhinā so kāritoti ettha ko ghositaseṭṭhi, kathañcānena so",
  "tika-vin01t2:1263_5": "ārāmo kāritoti? Pubbe kira addilaraṭṭhaṃ nāma ahosi. Tato kotūhalako nāma daliddo",
  "tika-vin01t2:1263_6": "chātakabhayena saputtadāro subhikkhaṃ raṭṭhaṃ gacchanto puttaṃ vahituṃ asakkonto",
  "tika-vin01t2:1263_7": "chaḍḍetvā agamāsi. Mātā nivattitvā taṃ gahetvā gatā. Te ekaṃ gopālakagāmaṃ pavisiṃsu.",
  "tika-vin01t2:1263_8": "Gopālakānañca tadā bahupāyāso paṭiyatto hoti, tato pāyāsaṃ labhitvā bhuñjiṃsu. Atha",
  "tika-vin01t2:1263_9": "so puriso bahutaraṃ pāyāsaṃ bhutto jīrāpetuṃ asakkonto rattibhāge kālaṃ katvā tattheva",
  "tika-vin01t2:1263_10": "sunakhiyā kucchismiṃ paṭisandhiṃ gahetvā kukkuro jāto, so gopālakassa piyo ahosi.",
  "tika-vin01t2:1263_11": "Gopālako ca paccekabuddhaṃ upaṭṭhāti. Paccekabuddhopi bhattakiccakāle kukkurassa",
  "tika-vin01t2:1263_12": "ekaṃ piṇḍaṃ deti. So paccekabuddhe sinehaṃ uppādetvā gopālakena saddhiṃ paṇṇasālampi",
  "tika-vin01t2:1263_13": "gacchati, gopālake asannihite bhattavelāyaṃ sayameva gantvā kālārocanatthaṃ paṇṇasāladvāre",
  "tika-vin01t2:1263_14": "bhussati, antarāmaggepi caṇḍamige disvā bhussitvā palāpeti. So paccekabuddhe mudukena",
  "tika-vin01t2:1263_15": "cittena kālaṃ katvā devaloke nibbatti. Tatrāssa “ghosakadevaputto”tveva nāmaṃ ahosi.",
  "tika-vin01t2:1264_0": "So devalokato cavitvā kosambiyaṃ ekasmiṃ kulaghare nibbatti. Taṃ aputtako kira seṭṭhi",
  "tika-vin01t2:1264_1": "tassa mātāpitūnaṃ dhanaṃ datvā puttaṃ katvā aggahesi. Atha attano putte jāte sattakkhattuṃ",
  "tika-vin01t2:1264_2": "ghātāpetuṃ upakkami. So puññavantatāya sattasupi ṭhānesu maraṇaṃ appatvā avasāne",
  "tika-vin01t2:1264_3": "ekāya seṭṭhidhītāya veyyattiyena laddhajīviko aparabhāge pitu accayena seṭṭhiṭṭhānaṃ",
  "tika-vin01t2:1264_4": "patvā ghositaseṭṭhi nāma jāto. Aññepi kosambiyaṃ kukkuṭaseṭṭhi, pāvāriyaseṭṭhīti",
  "tika-vin01t2:1264_5": "dve seṭṭhino atthi, iminā saddhiṃ tayo ahesuṃ.",
  "tika-vin01t2:1265_0": "Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde",
  "tika-vin01t2:1265_1": "vasiṃsu. Te kālena kālaṃ loṇambilasevanatthaṃ manussapathaṃ āgacchanti. Athekasmiṃ",
  "tika-vin01t2:1265_2": "vāre gimhasamaye manussapathaṃ āgacchantā nirudakaṃ mahākantāraṃ atikkamitvā kantārapariyosāne",
  "tika-vin01t2:1265_3": "mahantaṃ nigrodharukkhaṃ disvā cintesuṃ “yādiso ayaṃ rukkho, addhā ettha mahesakkhāya",
  "tika-vin01t2:1265_4": "devatāya bhavitabbaṃ, sādhu vatassa, sace no pānīyaṃ vā paribhojanīyaṃ vā dadeyyā”ti.",
  "tika-vin01t2:1265_5": "Devatā isīnaṃ ajjhāsayaṃ viditvā “imesaṃ saṅgahaṃ karissāmī”ti attano ānubhāvena",
  "tika-vin01t2:1265_6": "viṭapantarato naṅgalasīsamattaṃ udakadhāraṃ pavattesi. Isigaṇo rajatakkhandhasadisaṃ",
  "tika-vin01t2:1265_7": "udakavaṭṭiṃ disvā attano bhājanehi udakaṃ gahetvā paribhogaṃ katvā cintesi “devatāya",
  "tika-vin01t2:1265_8": "amhākaṃ paribhogudakaṃ dinnaṃ, idaṃ pana agāmakaṃ mahāraññaṃ, sādhu vatassa, sace",
  "tika-vin01t2:1265_9": "no āhārampi dadeyyā”ti. Devatā isīnaṃ upakappanavasena dibbāni yāgukhajjakādīni datvā santappesi.",
  "tika-vin01t2:1266_0": "Isayo cintayiṃsu “devatāya amhākaṃ paribhogudakampi bhojanampi sabbaṃ dinnaṃ, sādhu",
  "tika-vin01t2:1266_1": "vatassa, sace no attānaṃ dasseyyā”ti. Devatā tesaṃ ajjhāsayaṃ viditvā upaḍḍhakāyaṃ",
  "tika-vin01t2:1266_2": "dassesi. Devate mahatī te sampatti, kiṃ kammaṃ katvā imaṃ sampattiṃ adhigatāsīti.",
  "tika-vin01t2:1266_3": "Nātimahantaṃ parittakaṃ kammaṃ katvāti. Upaḍḍhuposathakammaṃ nissāya hi devatāya",
  "tika-vin01t2:1266_4": "sampatti laddhā. Anāthapiṇḍikassa kira gehe ayaṃ devaputto kammakāro ahosi. Seṭṭhissa",
  "tika-vin01t2:1266_5": "hi gehe uposathadivasesu antamaso dāsakammakāre upādāya sabbo jano uposathiko hoti.",
  "tika-vin01t2:1266_6": "Ekadivasaṃ ayaṃ kammakāro ekakova pāto uṭṭhāya kammantaṃ gato. Mahāseṭṭhi nivāpaṃ",
  "tika-vin01t2:1266_7": "labhamānamanusse sallakkhento etassevekassa araññaṃ gatabhāvaṃ ñatvā assa sāyamāsatthāya",
  "tika-vin01t2:1266_8": "nivāpaṃ adāsi. Bhattakāradāsī ekasseva bhattaṃ pacitvā araññato āgatassa bhattaṃ",
  "tika-vin01t2:1266_9": "vaḍḍhetvā adāsi. Kammakāro cintayi “aññesu divasesu imasmiṃ kāle gehaṃ ekasaddaṃ",
  "tika-vin01t2:1266_10": "ahosi, ajja ativiya sannisinnaṃ, kiṃ nu kho eta”nti. Tassa sā ācikkhi “ajja imasmiṃ",
  "tika-vin01t2:1266_11": "gehe sabbe manussā uposathikā, mahāseṭṭhi tuyhevekassa nivāpaṃ adāsī”ti. Evaṃ ammāti.",
  "tika-vin01t2:1266_12": "Āma sāmīti. “Imasmiṃ kāle uposathaṃ samādinnassa uposathakammaṃ hoti, na hotī”ti",
  "tika-vin01t2:1266_13": "mahāseṭṭhiṃ puccha ammāti. Tāya gantvā pucchito mahāseṭṭhi āha – “sakalauposathakammaṃ",
  "tika-vin01t2:1266_14": "na hoti, upaḍḍhakammaṃ pana hoti, uposathiko hotī”ti. Kammakāro bhattaṃ abhuñjitvā",
  "tika-vin01t2:1266_15": "mukhaṃ vikkhāletvā uposathiko hutvā vasanaṭṭhānaṃ gahetvā nipajji. Tassa āhāraparikkhīṇakāyassa",
  "tika-vin01t2:1266_16": "rattiṃ vāto kuppi. So paccūsasamaye kālaṃ katvā upaḍḍhuposathakammanissandena mahāvattaniaṭavidvāre",
  "tika-vin01t2:1266_17": "nigrodharukkhadevaputto hutvā nibbatti.",
  "tika-vin01t2:1267_0": "So taṃ pavattiṃ isīnaṃ ārocesi. Isayo pucchiṃsu “tumhehi mayaṃ ‘buddho dhammo saṅgho’ti",
  "tika-vin01t2:1267_1": "assutapubbaṃ sāvitā, uppanno nu kho loke buddho”ti. Āma, bhante, uppannoti. Idāni",
  "tika-vin01t2:1267_2": "kuhiṃ vasatīti. Sāvatthiyaṃ nissāya jetavane, bhanteti. Isayo “tiṭṭhatha tumhe, mayaṃ",
  "tika-vin01t2:1267_3": "satthāraṃ passissāmā”ti haṭṭhatuṭṭhā nikkhamitvā anupubbena kosambīnagaraṃ sampāpuṇiṃsu.",
  "tika-vin01t2:1267_4": "Mahāseṭṭhino “isayo āgatā”ti paccuggamanaṃ katvā “sve amhākaṃ bhikkhaṃ gaṇhatha,",
  "tika-vin01t2:1267_5": "bhante”ti nimantetvā punadivase isigaṇassa mahādānaṃ adaṃsu. Isayo “bhutvāva gacchāmā”ti",
  "tika-vin01t2:1267_6": "āpucchiṃsu. Bhante, tumhe aññasmiṃ kāle ekampi māsaṃ dvepi tayopi cattāropi māse",
  "tika-vin01t2:1267_7": "vasitvā gacchatha, imasmiṃ pana vāre hiyyo āgantvā “ajjeva gacchāmā”ti vadatha, kiṃ",
  "tika-vin01t2:1267_8": "idanti. Āma gahapatayo buddho loke uppanno, na kho pana sakkā jīvitantarāyo jānituṃ,",
  "tika-vin01t2:1267_9": "tena mayaṃ turitā gacchāmāti. Tena hi, bhante, mayampi āgacchāma, amhehi saddhiṃyeva",
  "tika-vin01t2:1267_10": "gacchathāti. “Tumhe agāriyā nāma mahājaṭā, tiṭṭhatha tumhe, mayaṃ puretaraṃ gamissāmā”ti",
  "tika-vin01t2:1267_11": "nikkhamitvā ekaṭṭhāne dve divasāni avasitvā turitagamanena sāvatthiṃ patvā jetavanavihāre",
  "tika-vin01t2:1267_12": "satthu santikameva agamaṃsu. Tattha madhuradhammakathaṃ sutvā sabbeva pabbajitvā",
  "tika-vin01t2:1267_13": "arahattaṃ pāpuṇiṃsu.",
  "tika-vin01t2:1268_0": "Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭuṇṇadukūlādīni",
  "tika-vin01t2:1268_1": "ca ādāya kosambito nikkhamitvā anupubbena sāvatthiṃ patvā jetavanasāmante khandhāvāraṃ",
  "tika-vin01t2:1268_2": "bandhitvā satthu santikaṃ gantvā vanditvā paṭisanthāraṃ katvā ekamantaṃ nisīdiṃsu.",
  "tika-vin01t2:1268_3": "Satthā tiṇṇampi sahāyānaṃ madhuradhammakathaṃ kathesi. Te balavasomanassajātā satthāraṃ",
  "tika-vin01t2:1268_4": "nimantetvā punadivase mahādānaṃ adaṃsu, puna nimantetvā punadivaseti evaṃ aḍḍhamāsaṃ",
  "tika-vin01t2:1268_5": "dānaṃ datvā “bhante, amhākaṃ janapadaṃ āgamanāya paṭiññaṃ dethā”ti pādamūle nipajjiṃsu.",
  "tika-vin01t2:1268_6": "Bhagavā “suññāgāre kho gahapatayo tathāgatā abhiramantī”ti āha. “Ettāvatā paṭiññā",
  "tika-vin01t2:1268_7": "dinnā nāma hotī”ti gahapatayo sallakkhetvā “dinnā no bhagavatā paṭiññā”ti pādamūle",
  "tika-vin01t2:1268_8": "nipajjitvā dasabalaṃ vanditvā nikkhamitvā antarāmagge yojane yojane vihāraṃ kāretvā",
  "tika-vin01t2:1268_9": "anupubbena kosambiṃ patvā “loke buddho uppanno”ti kathayiṃsu. Tayo janā attano attano",
  "tika-vin01t2:1268_10": "ārāme mahantaṃ dhanapariccāgaṃ katvā bhagavato vihāre kārāpesuṃ. Tattha kukkuṭaseṭṭhinā",
  "tika-vin01t2:1268_11": "kārito kukkuṭārāmo nāma ahosi. Pāvārikaseṭṭhinā ambavane kārito pāvārikambavanaṃ",
  "tika-vin01t2:1268_12": "nāma. Ghositena kārito ghositārāmo nāma ahosi. Taṃ sandhāya vuttaṃ “ghositanāmakena",
  "tika-vin01t2:1268_13": "kira seṭṭhinā so kārito”ti.",
  "tika-vin01t2:1269_0": "Yo abhinikkhamanakāle saddhiṃ nikkhanto, yassa ca satthārā parinibbānakāle brahmadaṇḍo",
  "tika-vin01t2:1269_1": "āṇatto, taṃ sandhāyāha “bodhisattakāle upaṭṭhākachannassā”ti. Iminā ca yo majjhimanikāye",
  "tika-vin01t2:1269_2": "channovādasutte gilāno hutvā dhammasenāpatinā ovadiyamānopi māraṇantikavedanaṃ adhivāsetuṃ",
  "tika-vin01t2:1269_3": "asakkonto tiṇhena satthena kaṇṭhanāḷiṃ chinditvā maraṇabhaye uppanne gatinimitte",
  "tika-vin01t2:1269_4": "ca upaṭṭhite attano puthujjanabhāvaṃ ñatvā saṃviggo vipassanaṃ paṭṭhapetvā saṅkhāre",
  "tika-vin01t2:1269_5": "pariggaṇhanto arahattaṃ patvā samasīsī hutvā parinibbāyi, ayaṃ so na hotīti dasseti.",
  "tika-vin01t2:1269_6": "Pūjāvacanappayoge kattari sāmivacanassapi icchitattā āha “gāmassa vā pūjita”nti.",
  "tika-vin01t2:1269_7": "Lakkhaṇaṃ panettha saddasatthānusārato veditabbaṃ. Ekeko koṭṭhāsoti ekeko bhāgo.",
  "tika-vin01t2:1270_0": "366. Kiriyato samuṭṭhānabhāvoti kevalaṃ kiriyāmattato samuṭṭhānabhāvaṃ paṭikkhipati,",
  "tika-vin01t2:1270_1": "vatthuno pana adesanāya kuṭikaraṇakiriyāya ca samuṭṭhānato kiriyākiriyato samuṭṭhātīti",
  "tika-vin01t2:1270_2": "veditabbaṃ. Imasmiṃ sikkhāpade bhikkhū vā anabhineyyāti ettha vā-saddo “ayaṃ vā so",
  "tika-vin01t2:1270_3": "mahānāgo”tiādīsu viya avadhāraṇatthoti daṭṭhabbo.",
  "tika-vin01t2:1271": "Vihārakārasikkhāpadavaṇṇanā niṭṭhitā.",
  "tika-vin01t2:1272": "8. Paṭhamaduṭṭhadosasikkhāpadavaṇṇanā",
  "tika-vin01t2:1273_0": "380. Aṭṭhame pākārena parikkhittanti sambandho. Gopuraṭṭālakayuttanti dvārapāsādena",
  "tika-vin01t2:1273_1": "ca tattha tattha pākāramatthake patiṭṭhāpitaaṭṭālakehi ca yuttaṃ. Veḷūhi parikkhittattā",
  "tika-vin01t2:1273_2": "abbhantare pupphūpagaphalūpagarukkhasañchannattā ca nīlobhāsaṃ. Chāyūdakasampattiyā",
  "tika-vin01t2:1273_3": "bhūmibhāgasampattiyā ca manoramaṃ. Kāḷakavesenāti kalandakarūpena. Nivāpanti bhojanaṃ.",
  "tika-vin01t2:1273_4": "Tanti uyyānaṃ. Dabboti tassa therassa nāmanti dabbatthambhe patitattā dabboti tassa",
  "tika-vin01t2:1273_5": "therassa nāmaṃ ahosi.",
  "tika-vin01t2:1274_0": "Kassapadasabalassa sāsanosakkanakāle kira satta bhikkhū ekacittā hutvā aññe sāsane",
  "tika-vin01t2:1274_1": "agāravaṃ karonte disvā “idha kiṃ karoma, ekamante samaṇadhammaṃ katvā dukkhassantaṃ",
  "tika-vin01t2:1274_2": "karissāmā”ti nisseṇiṃ bandhitvā uccaṃ pabbatasikharaṃ abhiruhitvā attano cittabalaṃ",
  "tika-vin01t2:1274_3": "jānantā “nisseṇiṃ pātentu, jīvite sālayā otarantu, mā pacchānutappino ahuvatthā”ti",
  "tika-vin01t2:1274_4": "vatvā sabbe ekacittā hutvā nisseṇiṃ pātetvā “appamattā hotha, āvuso”ti aññamaññaṃ",
  "tika-vin01t2:1274_5": "ovaditvā cittaruciyesu ṭhānesu nisīditvā samaṇadhammaṃ kātuṃ ārabhiṃsu.",
  "tika-vin01t2:1275_0": "Tatreko thero pañcame divase arahattaṃ patvā “mama kiccaṃ nipphannaṃ, ahaṃ imasmiṃ",
  "tika-vin01t2:1275_1": "ṭhāne kiṃ karissāmī”ti iddhiyā uttarakuruto piṇḍapātaṃ āharitvā āha – “āvuso, imaṃ",
  "tika-vin01t2:1275_2": "piṇḍapātaṃ paribhuñjatha, bhikkhācārakiccaṃ mamāyattaṃ hotu, tumhe attano kammaṃ",
  "tika-vin01t2:1275_3": "karothā”ti. Kiṃ nu mayaṃ, āvuso, nisseṇiṃ pātentā evaṃ avacumha “yo paṭhamaṃ dhammaṃ",
  "tika-vin01t2:1275_4": "sacchikaroti, so bhikkhaṃ āharatu, tenābhataṃ sesā paribhuñjitvā samaṇadhammaṃ karissantī”ti.",
  "tika-vin01t2:1275_5": "Natthi, āvusoti. Tumhe attano pubbahetunāva labhittha, mayampi sakkontā vaṭṭassantaṃ",
  "tika-vin01t2:1275_6": "karissāma, gacchatha tumheti. Thero te saññāpetuṃ asakkonto phāsukaṭṭhāne piṇḍapātaṃ",
  "tika-vin01t2:1275_7": "paribhuñjitvā gato. Aparopi thero sattame divase anāgāmiphalaṃ patvā tato cuto suddhāvāsabrahmaloke",
  "tika-vin01t2:1275_8": "nibbatto, itare therā ekaṃ buddhantaraṃ devamanussesu saṃsaritvā tesu tesu kulesu",
  "tika-vin01t2:1275_9": "nibbattā. Eko gandhāraraṭṭhe takkasilanagare rājagehe nibbatto, eko paccantimaraṭṭhe",
  "tika-vin01t2:1275_10": "paribbājikāya kucchimhi nibbatto, eko bāhiyaraṭṭhe kuṭumbiyagehe nibbatto, eko rājagahe",
  "tika-vin01t2:1275_11": "kuṭumbiyagehe nibbatto.",
  "tika-vin01t2:1276_0": "Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ",
  "tika-vin01t2:1276_1": "gaṇhi. Tassa mātā upavijaññā kālamakāsi. Matasarīraṃ susānaṃ netvā dārucitakaṃ āropetvā",
  "tika-vin01t2:1276_2": "aggiṃ adaṃsu. Aggivegasantattaṃ udarapaṭalaṃ dvedhā ahosi. Dārako attano puññabalena",
  "tika-vin01t2:1276_3": "uppatitvā ekasmiṃ dabbatthambhe nipati, taṃ dārakaṃ gahetvā ayyikāya adaṃsu. Sā tassa",
  "tika-vin01t2:1276_4": "nāmaṃ gaṇhantī dabbatthambhe patitvā laddhajīvikattā “dabbo”ti tassa nāmaṃ akāsi.",
  "tika-vin01t2:1276_5": "Tena vuttaṃ “dabboti tassa therassa nāma”nti.",
  "tika-vin01t2:1277_0": "Tassa sattavassikakāle satthā bhikkhusaṅghaparivuto mallaraṭṭhe cārikaṃ caramāno",
  "tika-vin01t2:1277_1": "anupiyanigamaṃ patvā anupiyambavane viharati. Dabbakumāro satthāraṃ disvā saha dassaneneva",
  "tika-vin01t2:1277_2": "pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.",
  "tika-vin01t2:1277_3": "Sā “sādhu tātā”ti dabbakumāraṃ ādāya satthu santikaṃ gantvā “bhante, imaṃ kumāraṃ",
  "tika-vin01t2:1277_4": "pabbājethā”ti āha. Satthā aññatarassa bhikkhuno saññaṃ adāsi “bhikkhu imaṃ dārakaṃ",
  "tika-vin01t2:1277_5": "pabbājehī”ti. So thero satthu vacanaṃ sutvā dabbakumāraṃ pabbājento tacapañcakakammaṭṭhānaṃ",
  "tika-vin01t2:1277_6": "ācikkhi. Pubbahetusampanno katābhinīhāro paṭhamakesavaṭṭiyā voropanakkhaṇeyeva sotāpattiphale",
  "tika-vin01t2:1277_7": "patiṭṭhāsi, dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale,",
  "tika-vin01t2:1277_8": "sabbakesānaṃ pana oropanañca arahattaphalasacchikiriyā ca apacchā apure ahosi. Taṃ",
  "tika-vin01t2:1277_9": "sandhāya vuttaṃ “thero kira sattavassikova saṃvegaṃ labhitvā pabbajito khuraggeyeva",
  "tika-vin01t2:1277_10": "arahattaṃ pāpuṇīti veditabbo”ti.",
  "tika-vin01t2:1278_0": "Sāvakena pattabbanti yathupanissayaṃ tena tena sāvakena pattabbaṃ. Tisso vijjātiādi",
  "tika-vin01t2:1278_1": "yathāsambhavavasena vuttaṃ. Guṇajātanti “yañca kiñci sāvakena pattabba”nti napuṃsakaliṅgasambandhadassanatthaṃ",
  "tika-vin01t2:1278_2": "vuttaṃ. Catūsu saccesu catūhi maggehi soḷasavidhassa kiccassa katattāti dukkhasamudayanirodhamaggasaṅkhātesu",
  "tika-vin01t2:1278_3": "catūsu saccesu dukkhapariññā samudayappahānaṃ nirodhasacchikiriyā maggabhāvanāti",
  "tika-vin01t2:1278_4": "ekekassa maggassa catunnaṃ catunnaṃ kiccānaṃ vasena soḷasavidhassa kiccassa katattā.",
  "tika-vin01t2:1278_5": "Tato tato paṭikkamitvāti tato tato kiccato ārammaṇato ca paṭivattitvā. Silāpaṭṭaketi",
  "tika-vin01t2:1278_6": "pāsāṇaphalake. Terasāpīti",
  "tika-vin01t2:1278_7": "bhattuddesakasenāsanaggāhāpakabhaṇḍāgārikacīvarapaṭiggāhakacīvarabhājanakayāgubhājanakaphalabhājanakakhajjabhājanakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīnaṃ",
  "tika-vin01t2:1278_8": "vasena terasāpi sammutiyo dātuṃ vaṭṭanti.",
  "tika-vin01t2:1279_0": "382. Apisūti ettha sūti nipātamattaṃ, api-saddo aṭṭhānappayutto “vikāle”ti imassa",
  "tika-vin01t2:1279_1": "anantaraṃ daṭṭhabbo, vikālepi āgacchantīti attho. Jānantāti dūrabhāvaṃ jānantā. Evaṃ",
  "tika-vin01t2:1279_2": "sabbapadesūti ettha katikasaṇṭhānādīnaṃ nānappakārattā tasmiṃ tasmiṃ vihāre katikavattādīni",
  "tika-vin01t2:1279_3": "visuṃ visuṃ kathāpetīti veditabbaṃ. Sabbavihāresu ca gamanamagge samappamāṇe katvā",
  "tika-vin01t2:1279_4": "adhiṭṭhātīti vadanti. Ayañhi nimmitānaṃ dhammatāti aniyametvā nimmitānaṃ ayaṃ “ekasmiṃ",
  "tika-vin01t2:1279_5": "bhāsamānasmi”ntiādi dhammatā. Tathā hi ye vaṇṇavayasarīrāvayavaparikkhārakiriyāvisesādīhi",
  "tika-vin01t2:1279_6": "niyamaṃ akatvā nimmitā honti, te aniyametvā nimmitattā iddhimatā sadisāva honti.",
  "tika-vin01t2:1279_7": "Ṭhānanisajjādīsu bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti.",
  "tika-vin01t2:1279_8": "Sace pana nānappakāre kātukāmo hoti, keci paṭhamavaye, keci majjhimavaye, keci pacchimavaye,",
  "tika-vin01t2:1279_9": "tathā dīghakese, upaḍḍhamuṇḍe, missakakese, upaḍḍharattacīvare, paṇḍukacīvare, padabhāṇadhammakathāsarabhaññapañhapucchanapañhavissajjanacīvarasibbanadhovanādīni",
  "tika-vin01t2:1279_10": "karonte, aparepi vā nānappakārake kātukāmo hoti, tena pādakajjhānato vuṭṭhāya “ettakā",
  "tika-vin01t2:1279_11": "bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya",
  "tika-vin01t2:1279_12": "adhiṭṭhite adhiṭṭhānacittena saddhiṃ icchiticchitappakārāyeva honti. Avatthukavacanaṃ",
  "tika-vin01t2:1279_13": "na hotīti nimmitānaṃ “ayaṃ mañco”tiādivacanaṃ avatthukaṃ na hoti sabbattha mañcapīṭhānaṃ sambhavato.",
  "tika-vin01t2:1280_0": "383. Ekacārikabhattanti atimanāpattā visuṃ ṭhitikāya pāpetabbaṃ bhattaṃ. Taddhitavohārenāti",
  "tika-vin01t2:1280_1": "cattāri parimāṇamassa catukkanti evaṃ taddhitavohārena. Odanassa pucchāya sādhakatamattā",
  "tika-vin01t2:1280_2": "āha – “karaṇattheyeva karaṇavacana”nti, odanena karaṇabhūtena pucchantīti vuttaṃ",
  "tika-vin01t2:1280_3": "hoti. Ye ca odanena karaṇabhūtena pucchanti, tesaṃ pucchanākāradassanatthaṃ “kiṃ,",
  "tika-vin01t2:1280_4": "bhante, odanaṃ demāti pucchantī”ti vuttaṃ.",
  "tika-vin01t2:1281_0": "Bhavoti bhavitabbo. Asamannāharitvāti ābhogaṃ akatvā. Rattiṃ sammantayamānāti kañci",
  "tika-vin01t2:1281_1": "kālaṃ supitvā vuṭṭhāya sammantayamānā. Rattiyañhi paṭhamayāmamajjhimayāmesu supitvā",
  "tika-vin01t2:1281_2": "pabuddhānaṃ ajjatanakālepi anajjatanābhimāno hoti, tasmā te “hiyyo”ti āhaṃsu. Ye",
  "tika-vin01t2:1281_3": "pana rattiyaṃ kammappasutā jāgariyamanuyuttā honti, tesaṃ ajjatanābhimānoyeva, tasmā",
  "tika-vin01t2:1281_4": "te “ajja”icceva voharanti, na “hiyyo”ti. Padhūpāyantāti punappunaṃ uppajjanakakodhavasena padhūpāyantā.",
  "tika-vin01t2:1282_0": "384. Dabba dabbāti dutiyo dabba-saddo paṇḍitādhivacanoti āha “dabbā paṇḍitā”ti. Evaṃ",
  "tika-vin01t2:1282_1": "na nibbeṭhentīti sambandho. Nibbeṭhentīti attānaṃ dosato mocenti. Vuṭṭhānalakkhaṇaṃ",
  "tika-vin01t2:1282_2": "maññamānāti vuṭṭhānalakkhaṇanti maññamānā. Na ghaṭiyatīti therassa susīlapaṭiññāya",
  "tika-vin01t2:1282_3": "tassā dussīlapaṭiññāvacanaṃ na ghaṭiyatīti adhippāyo. Ettha yaṃ vattabbaṃ, taṃ parato",
  "tika-vin01t2:1282_4": "āvi bhavissati. Nāsethāti setakaṃ datvā gihibhāvaṃ pāpethāti attho. Liṅganāsanā hettha",
  "tika-vin01t2:1282_5": "adhippetā. Imameva ca dassetuṃ “tisso nāsanā”tiādi vuttaṃ. Ekakammādisaṃvāsassa akaraṇaṃ",
  "tika-vin01t2:1282_6": "saṃvāsanāsanā. Daṇḍakammanāsanā nāma vālukādīni okiritvā yāva khamāpeti, tāva daṇḍakammavasena",
  "tika-vin01t2:1282_7": "nikkaḍḍhanaṃ. Cara pire vinassāti nikkaḍḍhanākāradassanaṃ. Tattha carāti gaccha,",
  "tika-vin01t2:1282_8": "apehīti vuttaṃ hoti. Pireti para amāmaka, amhākaṃ anajjhattikabhūtāti attho. Pireti",
  "tika-vin01t2:1282_9": "hi para-saddena samānatthaṃ sambodhanavacanaṃ. Atha vā pireti “parato”ti iminā samānatthaṃ",
  "tika-vin01t2:1282_10": "nipātapadaṃ, tasmā cara pireti parato gaccha, mā idha tiṭṭhāti attho. Vinassāti adassanaṃ gaccha.",
  "tika-vin01t2:1283_0": "Yasmā te bhikkhū attānaṃ appakāsetvā ṭhitā, tasmā anuyuñjathāti imassa gavesatha",
  "tika-vin01t2:1283_1": "jānāthāti attho vutto. Kārako hotīti “ayyenamhi dūsitā”ti paṭiññātattā tāya paṭiññāya",
  "tika-vin01t2:1283_2": "yadi nāsitā, thero kārako hoti, sadosoti attho. Akārako hotīti tāya katapaṭiññaṃ",
  "tika-vin01t2:1283_3": "anapekkhitvā yadi bhagavatā pakatidussīlabhāvaṃyeva sandhāya sā nāsitā, thero akārako",
  "tika-vin01t2:1283_4": "hotīti adhippāyo. “Sakāya paṭiññāya nāsethā”ti vutte “ayyenamhi dūsitā”ti tāya katapaṭiññāya",
  "tika-vin01t2:1283_5": "bhūtatā āpajjatīti āha – “bhante, tumhākaṃ vāde thero kārako hoti sadoso”ti. Bhikkhuniṃ",
  "tika-vin01t2:1283_6": "anuddhaṃseti, dukkaṭanti iminā mahāaṭṭhakathāvādo dassito. Musāvāde pācittiyanti",
  "tika-vin01t2:1283_7": "vuttanti bhikkhuniṃ anuddhaṃsentassa musāvāde pācittiyanti vuttaṃ.",
  "tika-vin01t2:1284_0": "Tatrāti tesu dukkaṭapācittiyesu. Ito paṭṭhāya “tasmā pācittiyameva yujjatī”ti vacanapariyantaṃ",
  "tika-vin01t2:1284_1": "dvīsupi aṭṭhakathāsu adhippāyavibhāvanaṃ. Tattha purimanayeti “bhikkhuniṃ anuddhaṃseti,",
  "tika-vin01t2:1284_2": "dukkaṭa”nti vuttaaṭṭhakathānaye. Dukkaṭameva yujjatīti kasmā vuttanti ce? Tattha",
  "tika-vin01t2:1284_3": "kāraṇaṃ dassento “yathā”tiādimāha. Bhikkhuno bhikkhusmiṃ saṅghādisesoti bhikkhuṃ",
  "tika-vin01t2:1284_4": "amūlakena antimavatthunā anuddhaṃsentassa bhikkhuno saṅghādisesoti attho. Pacchimanayepi",
  "tika-vin01t2:1284_5": "“bhikkhuniṃ anuddhaṃsentassa musāvāde pācittiya”nti vuttaṃ. Kurundīnayepi musāvādattā",
  "tika-vin01t2:1284_6": "pācittiyameva yujjatīti visaṃvādapurekkhatāya pācittiyameva yujjatīti adhippāyo.",
  "tika-vin01t2:1284_7": "Yadi evaṃ bhikkhuṃ amūlakena antimavatthunā anuddhaṃsentassa akkosantassa ca musāvādattā",
  "tika-vin01t2:1284_8": "pācittiyeneva bhavitabbanti ce? Tattha satipi musāvāde vacanappamāṇato saṅghādisesaomasavādapācittiyeheva",
  "tika-vin01t2:1284_9": "bhavitabbaṃ, na sampajānamusāvādapācittiyenāti dassetuṃ “vacanappamāṇato”tiādimāha.",
  "tika-vin01t2:1284_10": "Tattha vacanappamāṇatoti bhagavatā vuttapāḷivacanappamāṇato. Idāni taṃ vacanaṃ dassetuṃ",
  "tika-vin01t2:1284_11": "“anuddhaṃsanādhippāyenā”tiādi vuttaṃ. Bhikkhussa pana bhikkhuniyā dukkaṭanti vacanaṃ",
  "tika-vin01t2:1284_12": "natthīti bhikkhuniyā anuddhaṃsane bhikkhuno dukkaṭanti vacanaṃ natthi tathā pāḷiyaṃ",
  "tika-vin01t2:1284_13": "anāgatattā. Sampajānamusāvāde pācittiyanti vacanamatthīti sāmaññato vuttaṃ sampajānamusāvādasikkhāpadaṃ dasseti.",
  "tika-vin01t2:1285_0": "Idāni dvīsupi aṭṭhakathāvādesu adhippāyaṃ vibhāvetvā tesu pacchimavāde dosaṃ dassetvā",
  "tika-vin01t2:1285_1": "purimavādaṃ patiṭṭhapetukāmo ācariyo “tatra panā”tiādimāha. Tatrāti “pācittiyameva",
  "tika-vin01t2:1285_2": "yujjatī”ti vuttavāde. Anuddhaṃsanādhippāye asati pācittiyanti iminā sampajānamusāvāde",
  "tika-vin01t2:1285_3": "pācittiyassa okāsaṃ dasseti. Visuṃ pācittiyaṃ vuttanti sampajānamusāvāde pācittiyato",
  "tika-vin01t2:1285_4": "visuṃ aññameva pācittiyaṃ vuttaṃ. Etehi nāsanā natthīti sāmaññato vuttaṃ, imissā",
  "tika-vin01t2:1285_5": "pana dukkaṭena nāsanā natthīti adhippāyo. Yadi evaṃ kasmā naṃ bhagavā nāsetīti āha “yasmā panā”tiādi.",
  "tika-vin01t2:1286_0": "385-386. Dūsitoti duṭṭhasaddassa kammasādhanataṃ dasseti. Dūsayati paraṃ vināsetīti",
  "tika-vin01t2:1286_1": "dūsako. Iminā “dūsayatīti doso”ti dosasaddassa kattusādhanatā vuttā. Pakatibhāvaṃ",
  "tika-vin01t2:1286_2": "jahāpitoti dusasaddassa vikatiyaṃ paṭhitattā vuttaṃ, pakatiyā sommabhāvaṃ jahāpitoti",
  "tika-vin01t2:1286_3": "attho, vikāramāpāditoti vuttaṃ hoti. Ākāranānattenāti dūsitākārassa dūsakākārassa",
  "tika-vin01t2:1286_4": "ca nānattena. Anabhiraddhoti atuṭṭho. Yo pana atuṭṭho, so sukhito nāma na hotīti",
  "tika-vin01t2:1286_5": "āha “na sukhito”ti. “Ārādhito rājā”tiādīsu pasāditoti atthasambhavato “na vā pasādito”ti",
  "tika-vin01t2:1286_6": "vuttaṃ. Khīlasaddo thaddhabhāvavacano kacavarapariyāyo ca hotīti āha – “cittathaddhabhāvacittakacavarasaṅkhātaṃ",
  "tika-vin01t2:1286_7": "paṭighakhīla”nti. Khīlayati tena cittaṃ thaddhabhāvaṃ āpajjatīti khīlaṃ, cittassa",
  "tika-vin01t2:1286_8": "thaddhabhāvo. So ca atthato paṭighoyeva. Cittassa thaddhabhāvalakkhaṇo hi paṭigho,",
  "tika-vin01t2:1286_9": "tasmiñca uppanne cittaṃ uklāpajātaṭṭhānaṃ viya amanuññaṃ hoti, tasmā kacavarasadisattāpi",
  "tika-vin01t2:1286_10": "paṭighova “khīla”nti vutto. Tenāha “paṭighakhīla”nti. Cittassa thaddhabhāvattā kacavarasadisattā",
  "tika-vin01t2:1286_11": "ca paṭighoyeva khīlaṃ paṭighakhīlaṃ. Nappatītoti pītisukhādīhi na abhigato na anugato,",
  "tika-vin01t2:1286_12": "na upetoti attho. Yo ca pītisukhādīhi anupagato, so tehi vajjito nāma hotīti āha",
  "tika-vin01t2:1286_13": "“pītisukhādīhi vajjito”ti. Yo ca tehi vajjito, na so tena abhisaṭo nāma hotīti āha",
  "tika-vin01t2:1286_14": "“na abhisaṭo”ti, pītisukhādīhi na patthaṭoti attho.",
  "tika-vin01t2:1287_0": "Yenāti yena kopena. Duṭṭhoti mātikāya āgatapadaṃ dasseti, kupitoti padabhājane āgatapadaṃ.",
  "tika-vin01t2:1287_1": "Atthato ekattepi ubhinnaṃ padānaṃ vasena “ubhayampī”ti vuttaṃ. Evaṃ “tena ca kopena",
  "tika-vin01t2:1287_2": "tena ca dosenā”ti imesaṃ padānaṃ vasena “dvīhī”ti vuttaṃ, atthato pana dosoyeva.",
  "tika-vin01t2:1287_3": "So ca saṅkhārakkhandhapariyāpannoti āha “imehi dvīhi saṅkhārakkhandhameva dassetī”ti.",
  "tika-vin01t2:1287_4": "“Anattamanatā anabhiraddhī”ti vacanehi domanassavedanāva vuttāti āha “imehi dvīhi",
  "tika-vin01t2:1287_5": "vedanākkhandhaṃ dassetī”ti.",
  "tika-vin01t2:1288_0": "Yadā pana codakena adiṭṭhaṃ asutaṃ aparisaṅkitaṃ vā hoti, tadā amūlakaṃ nāma hotīti",
  "tika-vin01t2:1288_1": "āha “taṃ panassa…pe… codakavasena adhippeta”nti. Yadi cuditakavasena adhippetaṃ siyā,",
  "tika-vin01t2:1288_2": "amūlakaṃ nāma anajjhāpannanti padabhājanaṃ vadeyyāti adhippāyo. Yaṃ pārājikanti bhikkhuno",
  "tika-vin01t2:1288_3": "anurūpesu ekūnavīsatiyā pārājikesu aññataraṃ. Padabhājane pana pāḷiyaṃ āgatāneva",
  "tika-vin01t2:1288_4": "gahetvā “catunnaṃ aññatarenā”ti vuttaṃ. Etanti cuditakassa āpannānāpannattaṃ. Idhāti imasmiṃ sikkhāpade.",
  "tika-vin01t2:1289_0": "Tathevāti pasādasotena dibbasotena vāti imamatthaṃ atidisati. Sutvāva jānitabbato",
  "tika-vin01t2:1289_1": "“sutaṭṭhāneyeva tiṭṭhatī”ti vuttaṃ. Parisaṅkanaṃ parisaṅkitaṃ, diṭṭhānugataṃ parisaṅkitaṃ",
  "tika-vin01t2:1289_2": "diṭṭhaparisaṅkitaṃ. Evaṃ sesesupi. Imesanti kattuatthe sāmivacanaṃ, imehīti attho.",
  "tika-vin01t2:1289_3": "Karissanti vāti ettha vibhattipariṇāmaṃ katvā imeti yojetabbaṃ. Diṭṭhaṃ atthi samūlakaṃ,",
  "tika-vin01t2:1289_4": "atthi amūlakanti idaṃ ajjhācārassa sabbhāvāsabbhāvaṃ sandhāya vuttaṃ. Atthi saññāsamūlakaṃ,",
  "tika-vin01t2:1289_5": "atthi saññāamūlakanti idaṃ pana diṭṭhasaññāya sabbhāvāsabbhāvaṃ sandhāya.",
  "tika-vin01t2:1290_0": "Samīpe ṭhatvāti dvādasahatthabbhantare samīpe ṭhatvāti vadantīti tīsupi gaṇṭhipadesu",
  "tika-vin01t2:1290_1": "vuttaṃ. Parato pana “dūtaṃ vā paṇṇaṃ vā sāsanaṃ pesetvā codentassa sīsaṃ na etī”ti",
  "tika-vin01t2:1290_2": "parammukhācodanāya eva anāpattiyā vuttattā “samīpe ṭhatvā”ti idaṃ sammukhabhāvamattadassanatthaṃ",
  "tika-vin01t2:1290_3": "vuttanti amhākaṃ khanti. Teneva mātikāṭṭhakathāyaṃ aṅgaṃ dassentena “cāvanādhippāyena",
  "tika-vin01t2:1290_4": "sammukhācodanā”ti vuttaṃ, na ca sammukhabhāvo dvādasahatthabbhantareyevāti niyamo",
  "tika-vin01t2:1290_5": "sakkā vatthuṃ. Vinayavinicchayañca patvā garukeyeva ṭhātabbanti vuttaṃ, tasmā upaparikkhitvā",
  "tika-vin01t2:1290_6": "yuttataraṃ gahetabbaṃ. Codāpakasseva vācāya vācāya saṅghādisesoti āṇattassa vācāya",
  "tika-vin01t2:1290_7": "vācāya codāpakassa saṅghādiseso. Mayāpi diṭṭhaṃ sutaṃ atthīti idaṃ āṇattassapi codakabhāvadassanatthaṃ",
  "tika-vin01t2:1290_8": "vuttaṃ, evaṃ pana avatvāpi “pārājikaṃ dhammaṃ ajjhāpannosī”ti idameva vacanaṃ parassa",
  "tika-vin01t2:1290_9": "vacanaṃ viya akatvā anuddhaṃsanādhippāyena vadantassa saṅghādisesoyeva. Satipi pana",
  "tika-vin01t2:1290_10": "anuddhaṃsanādhippāye “asukena evaṃ vutta”nti dassetvā vadantassa natthi saṅghādisesoti vadanti.",
  "tika-vin01t2:1291_0": "Sambahulā sambahule sambahulehi vatthūhi codentīti ettha sambahuleti bahuttaniddese",
  "tika-vin01t2:1291_1": "kāraṇaṃ na dissati. Vatthucodakānaṃyeva hi ekānekavasena idaṃ catukkamāgataṃ, na",
  "tika-vin01t2:1291_2": "cuditakassapi ekānekavasena. Tathā hi ekasseva cuditakassa vasena ekavatthuekacodakaekavatthunānācodakanānāvatthuekacodakanānāvatthunānācodakappabhedaṃ",
  "tika-vin01t2:1291_3": "idaṃ catukkamāgataṃ, teneva catutthacodanaṃ dassentenapi “imissā codanāya nānāvatthūni",
  "tika-vin01t2:1291_4": "nānācodakā”ti vuttaṃ, na pana “nānācuditakā”ti, tasmā “sambahule”ti bahuttaniddese",
  "tika-vin01t2:1291_5": "kāraṇaṃ na dissati. Atha vā paṭhamaṃ tīsupi codanāsu ekattena cuditakaṃ niddisitvāpi",
  "tika-vin01t2:1291_6": "idha bahuttena niddeso “na kevalaṃ ekasmiṃyeva cuditake codanā sambhavati, atha kho",
  "tika-vin01t2:1291_7": "sambahulesupī”ti imamatthaṃ dassetuṃ kato.",
  "tika-vin01t2:1292_0": "Codetuṃ pana ko labhati, ko na labhatītiādi anuddhaṃsanādhippāyaṃ vināpi codanālakkhaṇaṃ",
  "tika-vin01t2:1292_1": "dassetuṃ vuttaṃ. Sīlasampannoti idaṃ dussīlassa vacanaṃ appamāṇanti adhippāyena vuttaṃ.",
  "tika-vin01t2:1292_2": "Bhikkhunīnaṃ pana bhikkhuṃ codetuṃ anissarattā “bhikkhunimevā”ti vuttaṃ. Satipi bhikkhunīnaṃ",
  "tika-vin01t2:1292_3": "bhikkhūsu anissarabhāve tāhi katacodanāpi codanāruhattā codanāyevāti adhippāyena",
  "tika-vin01t2:1292_4": "“pañcapi sahadhammikā labhantī”ti vuttaṃ. Bhikkhussa sutvā codetītiādinā codako yesaṃ",
  "tika-vin01t2:1292_5": "sutvā codeti, tesampi vacanaṃ pamāṇamevāti sampaṭicchitattā tesaṃ codanāpi ruhatevāti",
  "tika-vin01t2:1292_6": "dassetuṃ thero suttaṃ nidassesi.",
  "tika-vin01t2:1293_0": "Dūtaṃ vā paṇṇaṃ vā sāsanaṃ vā pesetvāti “tvaṃyeva gantvā codehī”ti dūtaṃ vā pesetvā",
  "tika-vin01t2:1293_1": "yo taṃ codetuṃ sakkoti, tassa mukhasāsanaṃ vā paṇṇaṃ vā pesetvā. Sīsaṃ na etīti saṅghādiseso",
  "tika-vin01t2:1293_2": "na hotīti adhippāyo. Kiñcāpi pāḷiyaṃ “codeti vā codāpeti vā”ti sāmaññato vuttattā",
  "tika-vin01t2:1293_3": "dūtasāsanādīhi codāpentassapi āpattiyevāti paññāyati, “sīsaṃ na etī”ti idaṃ pana",
  "tika-vin01t2:1293_4": "aṭṭhakathācariyappamāṇena gahetabbaṃ. Samayenāti pakatiyā saddaṃ sutvā atthavijānanasamayena.",
  "tika-vin01t2:1294_0": "Garukānaṃ dvinnanti pārājikasaṅghādisesānaṃ. Avasesānaṃ vasenāti pañcalahukāpattīnaṃ",
  "tika-vin01t2:1294_1": "vasena. “Natthi dinna”ntiādi dasavatthukā micchādiṭṭhi. “Antavā loko, anantavā loko”tiādinayappavattā",
  "tika-vin01t2:1294_2": "diṭṭhi sassatucchedasaṅkhātaṃ antaṃ gaṇhātīti antaggāhikā. Ājīvahetu paññattānaṃ",
  "tika-vin01t2:1294_3": "channaṃ sikkhāpadānaṃ vasenāti ājīvahetu ājīvakāraṇā pāpiccho icchāpakato asantaṃ",
  "tika-vin01t2:1294_4": "abhūtaṃ uttarimanussadhammaṃ ullapati, āpatti pārājikassa, ājīvahetu ājīvakāraṇā",
  "tika-vin01t2:1294_5": "sañcarittaṃ samāpajjati, āpatti saṅghādisesassa, ājīvahetu ājīvakāraṇā yo te vihāre",
  "tika-vin01t2:1294_6": "vasati, so bhikkhu arahāti bhaṇati, paṭivijānantassa āpatti thullaccayassa, ājīvahetu",
  "tika-vin01t2:1294_7": "ājīvakāraṇā bhikkhu paṇītabhojanāni agilāno attano atthāya viññāpetvā bhuñjati, āpatti",
  "tika-vin01t2:1294_8": "pācittiyassa, ājīvahetu ājīvakāraṇā bhikkhunī paṇītabhojanāni agilānā attano atthāya",
  "tika-vin01t2:1294_9": "viññāpetvā bhuñjati, āpatti pāṭidesanīyassa, ājīvahetu ājīvakāraṇā bhikkhu sūpaṃ",
  "tika-vin01t2:1294_10": "vā odanaṃ vā agilāno attano atthāya viññāpetvā bhuñjati, āpatti dukkaṭassa, ājīvavipattipaccayā",
  "tika-vin01t2:1294_11": "imā cha āpattiyo āpajjatīti evaṃ parivārapāḷiyaṃ dassitānaṃ channaṃ sikkhāpadānaṃ",
  "tika-vin01t2:1294_12": "vasena. Diṭṭhivipattiājīvavipattīhi codentopi tammūlikāya āpattiyā eva codeti.",
  "tika-vin01t2:1295_0": "“Kasmā maṃ na vandasī”ti pucchite “assamaṇosi asakyaputtiyosī”ti avandanakāraṇassa",
  "tika-vin01t2:1295_1": "vuttattā antimavatthuṃ ajjhāpanno na vanditabboti vadanti. Codetukāmatāya eva avanditvā",
  "tika-vin01t2:1295_2": "attanā vattabbassa vuttamatthaṃ ṭhapetvā avandiyabhāve taṃ kāraṇaṃ na hotīti cūḷagaṇṭhipade",
  "tika-vin01t2:1295_3": "majjhimagaṇṭhipade ca vuttaṃ. Antimavatthuṃ ajjhāpannassa avandanīyesu avuttattā",
  "tika-vin01t2:1295_4": "tena saddhiṃ sayantassa sahaseyyāpattiyā abhāvato tassa ca paṭiggahaṇassa ruhanato",
  "tika-vin01t2:1295_5": "tadeva yuttataranti viññāyati. Kiñcāpi yāva so bhikkhubhāvaṃ paṭijānāti, tāva vanditabbo.",
  "tika-vin01t2:1295_6": "Yadā pana “assamaṇomhī”ti paṭijānāti, tadā na vanditabboti ayamettha viseso veditabbo.",
  "tika-vin01t2:1295_7": "Antimavatthuṃ ajjhāpannassa hi bhikkhubhāvaṃ paṭijānantasseva bhikkhubhāvo, na tato",
  "tika-vin01t2:1295_8": "paraṃ. Bhikkhubhāvaṃ appaṭijānanto hi anupasampannapakkhaṃ bhajati. Yasmā āmisaṃ",
  "tika-vin01t2:1295_9": "dento attano icchitaṭṭhāneyeva deti, tasmā paṭipāṭiyā nisinnānaṃ yāgubhattādīni dentena",
  "tika-vin01t2:1295_10": "ekassa codetukāmatāya adinnepi codanā nāma na hotīti āha “na tāvatā codanā hotī”ti.",
  "tika-vin01t2:1296_0": "Tiṃsānīti tiṃsa etesamatthīti tiṃsāni, tiṃsavantānīti attho, tiṃsādhikānīti vuttaṃ",
  "tika-vin01t2:1296_1": "hoti. Guṇavacanattā taddhitalopaṃ katvā “tiṃsānī”ti vuttaṃ. Atha vā tiṃsa codanā",
  "tika-vin01t2:1296_2": "adhikā etesūti tiṃsāni. Tasmiṃ adhikamiti ḍakārapaccaye sati rūpamidaṃ daṭṭhabbaṃ.",
  "tika-vin01t2:1296_3": "Navutānīti etthāpi eseva nayo.",
  "tika-vin01t2:1297_0": "Ubbāhikāya taṃ adhikaraṇaṃ vinicchinitabbanti ubbāhikāya sammatehi taṃ adhikaraṇaṃ",
  "tika-vin01t2:1297_1": "vinicchinitabbaṃ. Alajjussannāya hi parisāya dasahaṅgehi samannāgato bhikkhu ubbāhikāya",
  "tika-vin01t2:1297_2": "sammannitabbo. “Sīlavā hoti pātimokkhasaṃvarasaṃvuto viharati ācāragocarasampanno”tiādinā",
  "tika-vin01t2:1297_3": "samathakkhandhake vuttadasaṅgasampattiyā samannāgatā dve tayo bhikkhū uccinitvā tattheva",
  "tika-vin01t2:1297_4": "vuttāya ñattidutiyakammavācāya sammannitabbā. Evaṃ sammatehi pana tehi bhikkhūhi",
  "tika-vin01t2:1297_5": "visuṃ vā nisīditvā tassāyeva vā parisāya “aññehi na kiñci kathetabba”nti sāvetvā",
  "tika-vin01t2:1297_6": "taṃ adhikaraṇaṃ vinicchinitabbaṃ. Tumhākanti cuditakacodake sandhāya vuttaṃ.",
  "tika-vin01t2:1298_0": "Kimhīti kismiṃ vatthusmiṃ. Kimhi nampi na jānāsīti kimhi nanti vacanampi na jānāsi.",
  "tika-vin01t2:1298_1": "Nāssa anuyogo dātabboti nāssa pucchā paṭipucchā dātabbā. “Dummaṅkūnaṃ puggalānaṃ",
  "tika-vin01t2:1298_2": "niggahāyā”tiādivacanato “alajjīniggahatthāya…pe… paññatta”nti vuttaṃ. Ehitīti āgamissati.",
  "tika-vin01t2:1298_3": "Diṭṭhasantānenāti diṭṭhasambandhena, diṭṭhaniyāmenāti vuttaṃ hoti. Vivādavatthusaṅkhāte",
  "tika-vin01t2:1298_4": "atthe paccatthikā atthappaccatthikā. Saññaṃ datvāti tesaṃ kathaṃ pacchinditvā attano",
  "tika-vin01t2:1298_5": "vacanaṃ sādhetuṃ saññaṃ katvā. Asuddhasaññāya uppannattā “ananucchaviko”ti āha. Ekasambhogaparibhogāti",
  "tika-vin01t2:1298_6": "idaṃ attano santikā tesaṃ mocanatthaṃ vuttaṃ, na pana tesaṃ aññamaññasambhoge yojanatthaṃ.",
  "tika-vin01t2:1298_7": "Vinicchayo na kātabboti “amhākaṃ vacane aṭṭhātabbasabhāvā ete alajjino”ti jānantena",
  "tika-vin01t2:1298_8": "vinicchayo na kātabbo.",
  "tika-vin01t2:1299_0": "Viraddhaṃ hotīti attanā katadosappaṭicchādanatthaṃ kañci musāvādaṃ katvā viraddhaṃ",
  "tika-vin01t2:1299_1": "hoti. Paṭiññaṃ na detīti sace mayā katadosaṃ vakkhāmi, mayhaṃ anuvattakā bhijjissantīti",
  "tika-vin01t2:1299_2": "“kataṃ mayā”ti paṭiññaṃ na deti. Suddho hotūti tesaṃ vacanena suddho nāma hotu, tesaṃ",
  "tika-vin01t2:1299_3": "vacanena ekadvevāramassa vinicchayo dātabboti adhippāyo. Ṭhāne na tiṭṭhatīti lajjiṭṭhāne",
  "tika-vin01t2:1299_4": "na tiṭṭhati. Vinicchayo na dātabboti alajjibhāvamāpannattā na dātabbo.",
  "tika-vin01t2:1300_0": "Amūlakampi samūlakampi mūlaṃ gahetvā vadantīti āha “dve mūlānī”ti. Kālena vakkhāmītiādīsu",
  "tika-vin01t2:1300_1": "eko ekaṃ okāsaṃ kāretvā codento kālena vadati nāma. Saṅghamajjhe gaṇamajjhe salākaggayāguaggavitakkamāḷakabhikkhācāramaggaāsanasālādīsu",
  "tika-vin01t2:1300_2": "upaṭṭhākehi parivāritakkhaṇe vā codento akālena vadati nāma. Tacchena vadanto bhūtena",
  "tika-vin01t2:1300_3": "vadati nāma. “Ambho mahallaka-parisāvacara-paṃsukūlika-dhammakathika-patirūpaṃ tava",
  "tika-vin01t2:1300_4": "ida”nti vadanto pharusena vadati nāma. Kāraṇanissitaṃ pana katvā “bhante mahallakāttha,",
  "tika-vin01t2:1300_5": "parisāvacarā paṃsukūlikā dhammakathikāttha, patirūpaṃ tumhākaṃ ida”nti vadanto saṇhena",
  "tika-vin01t2:1300_6": "vadati nāma. Kāraṇanissitaṃ katvā vadanto atthasañhitena vadati nāma. Mettacitto",
  "tika-vin01t2:1300_7": "vakkhāmi, no dosantaroti mettacittaṃ upaṭṭhāpetvā vakkhāmi, na duṭṭhacitto hutvā.",
  "tika-vin01t2:1300_8": "Pannarasasu dhammesūti parisuddhakāyasamācāratā, parisuddhavacīsamācāratā, sabrahmacārīsu",
  "tika-vin01t2:1300_9": "mettacittatā, bahussutatā, ubhinnaṃ pātimokkhānaṃ vitthārena svāgatasuvibhattasuppavattasuvinicchitatā,",
  "tika-vin01t2:1300_10": "“kālena vakkhāmī”tiādinā vuttapañcadhammā, kāruññatā, hitesitā, anukampatā, āpattivuṭṭhānatā,",
  "tika-vin01t2:1300_11": "vinayapurekkhāratāti imesu pannarasasu dhammesu. Tattha kāruññatāti kāruṇikabhāvo.",
  "tika-vin01t2:1300_12": "Iminā karuṇā ca karuṇāpubbabhāgo ca dassito. Hitesitāti hitagavesanatā. Anukampatāti",
  "tika-vin01t2:1300_13": "tena hitena saṃyojanā. Dvīhipi mettā ca mettāpubbabhāgo ca dassito. Āpattivuṭṭhānatāti",
  "tika-vin01t2:1300_14": "āpattito vuṭṭhāpetvā suddhante patiṭṭhāpanā. Vatthuṃ codetvā sāretvā paṭiññaṃ āropetvā",
  "tika-vin01t2:1300_15": "yathāpaṭiññāya kammakaraṇaṃ vinayapurekkhāratā nāma. Sacce ca akuppe cāti vacīsacce",
  "tika-vin01t2:1300_16": "ca akuppatāya ca. Cuditakena hi saccañca vattabbaṃ, kopo ca na kātabbo, neva attanā",
  "tika-vin01t2:1300_17": "kujjhitabbo, na paro ghaṭṭetabboti attho.",
  "tika-vin01t2:1301_0": "Bhummappattiyāti bhummavacane sampatte, bhummatthe idaṃ upayogavacananti vuttaṃ hoti.",
  "tika-vin01t2:1301_1": "Adhikarīyanti etthāti adhikaraṇāni. Ke adhikarīyanti? Samathā. Kathaṃ adhikarīyanti?",
  "tika-vin01t2:1301_2": "Samanavasena. Adhikaraṇaṃ samenti vūpasamentīti hi samathā. Atha vā samanatthāya",
  "tika-vin01t2:1301_3": "pavattamānehi samathehi adhikātabbānīti adhikaraṇāni. Yathā hi samanavasena samathānaṃ",
  "tika-vin01t2:1301_4": "vivādādīsu adhikattubhāvo, evaṃ vivādādīnaṃ tehi adhikattabbatāpi. Tenāha “samathehi",
  "tika-vin01t2:1301_5": "adhikaraṇīyatā”ti. Iminā adhikaraṇasaddassa kammasādhanatā vuttā. Gāhanti “asukaṃ",
  "tika-vin01t2:1301_6": "codessāmī”ti manasā codanāya gahaṇaṃ. Cetananti “codessāmī”ti uppannacetanaṃ. Akkhantinti",
  "tika-vin01t2:1301_7": "cuditake uppannaṃ akkhantiṃ. Vohāranti codanāvasappattavacanaṃ. Paṇṇattinti codanāvasappavattanāmapaṇṇattiṃ.",
  "tika-vin01t2:1301_8": "Attādānaṃ gahetvāti codanaṃ manasā gahetvā. Taṃ adhikaraṇanti taṃ gāhalakkhaṇaṃ adhikaraṇaṃ.",
  "tika-vin01t2:1302_0": "Tasmā paṇṇatti adhikaraṇanti aṭṭhakathāsu katasanniṭṭhānaṃ dassetvā idāni tampi na",
  "tika-vin01t2:1302_1": "yuttanti dassetuṃ “taṃ paneta”ntiādimāha. Teti aṭṭhakathācariyā. Pārājikadhammoti",
  "tika-vin01t2:1302_2": "pārājikāpatti. Accantaakusalattāti lokavajjabhāvato pārājikāpattiyā ekantaakusalattā.",
  "tika-vin01t2:1302_3": "Yāya paṇṇattiyāti nāmapaṇṇattiṃ sandhāya vadati. Abhilāpenāti tasseva vevacanaṃ.",
  "tika-vin01t2:1302_4": "Paññattoti vohāravasena kathito. Adhikaraṇe pavattattā ca adhikaraṇanti mañcaṭṭhesu",
  "tika-vin01t2:1302_5": "mañcavohāro viya. Yasmā amūlakena codento cuditake puggale taṃ adhikaraṇaṃ natthīti",
  "tika-vin01t2:1302_6": "sallakkheti, tasmā tassa vacanaṃ abhidheyyasuññanti āha “sabhāvato natthī”ti. Tañca",
  "tika-vin01t2:1302_7": "kho idhevāti tañca yathāvuttapariyāyena paṇṇattiyā adhikaraṇabhāvo idheva imasmiṃyeva",
  "tika-vin01t2:1302_8": "sikkhāpade. “Mātāpi puttena vivadatī”tiādinayappavattassa vivādassa adhikaraṇabhāvo",
  "tika-vin01t2:1302_9": "na sambhavati samathehi anadhikaraṇīyattāti āha “idhekacco vivādo”ti.",
  "tika-vin01t2:1303_0": "Aṭṭhārasabhedakaravatthūnīti lakkhaṇavacanametaṃ yathā “yadi me byādhitā daheyyuṃ,",
  "tika-vin01t2:1303_1": "dātabbamidamosadha”nti, tasmā tesu aññataraññataraṃ nissāya uppanno vivādo “aṭṭhārasabhedakaravatthūni",
  "tika-vin01t2:1303_2": "nissāya uppanno”ti vuccati. Anuvādoti upavadanā ceva codanā ca. Tattha upavadanā",
  "tika-vin01t2:1303_3": "nāma akkoso. Pañcapi āpattikkhandhāti mātikāya āgatā pañca āpattikkhandhā. Sattāti",
  "tika-vin01t2:1303_4": "teyeva pañca, vibhaṅge āgatā thullaccayadubbhāsitāpattiyo dveti satta. Kiccayatāti",
  "tika-vin01t2:1303_5": "kattabbatā. Karaṇīyatāti tasseva vevacanaṃ. Ubhayenapi apalokanādisaṅghakammaṃyeva",
  "tika-vin01t2:1303_6": "dasseti, tenāha “apalokanakamma”ntiādi.",
  "tika-vin01t2:1304_0": "Āpattādhikaraṇaṃ ṭhapetvā sesādhikaraṇehi codanāyeva natthīti āha “imasmiṃ panatthe…pe…",
  "tika-vin01t2:1304_1": "āpattādhikaraṇameva adhippeta”nti. Sapadānukkamaniddesassāti padānaṃ anukkamena niddeso",
  "tika-vin01t2:1304_2": "padānukkamaniddeso, padabhājanassetaṃ adhivacanaṃ. Tena saha vattamānaṃ sapadānukkamaniddesaṃ,",
  "tika-vin01t2:1304_3": "sikkhāpadaṃ, tassa padānukkamaniddesasahitassa sikkhāpadassāti attho, padabhājanasahitassāti vuttaṃ hoti.",
  "tika-vin01t2:1305_0": "Assāti kattuatthe sāmivacanaṃ, anenāti attho. Tenāha “etena codakenā”tiādi. Idhāgatesūti",
  "tika-vin01t2:1305_1": "imasmiṃ sikkhāpade āgatesu. Aññatra āgatesūti ito aññatra omasavādādisikkhāpadapāḷiyaṃ",
  "tika-vin01t2:1305_2": "āgatesu. Dussīloti nissīlo sīlavirahito. Pāpadhammoti dussīlattā eva hīnajjhāsayatāya",
  "tika-vin01t2:1305_3": "lāmakasabhāvo. Asucisaṅkassarasamācāroti aparisuddhakāyakammāditāya asuci hutvā saṅkāya",
  "tika-vin01t2:1305_4": "saritabbasamācāro. Dussīlo hi kiñcideva asāruppaṃ disvā “idaṃ asukena kataṃ bhavissatī”ti",
  "tika-vin01t2:1305_5": "paresaṃ āsaṅkanīyo hoti, kenacideva vā karaṇīyena mantayante bhikkhū disvā “kacci",
  "tika-vin01t2:1305_6": "nu kho ime mayā katakammaṃ jānitvā mantentī”ti attanoyeva saṅkāya saritabbasamācāro.",
  "tika-vin01t2:1305_7": "Paṭicchannakammantoti lajjitabbatāya paṭicchādetabbakammanto. Assamaṇoti na samaṇo.",
  "tika-vin01t2:1305_8": "Salākaggahaṇādīsu “ahampi samaṇo”ti micchāpaṭiññāya samaṇapaṭiñño. Aseṭṭhacāritāya",
  "tika-vin01t2:1305_9": "abrahmacārī. Uposathādīsu “ahampi brahmacārī”ti micchāpaṭiññāya brahmacāripaṭiñño.",
  "tika-vin01t2:1305_10": "Pūtinā kammena sīlavipattiyā anto anupaviṭṭhattā antopūti. Chadvārehi rāgādikilesānuvassanena",
  "tika-vin01t2:1305_11": "tintattā avassuto. Sañjātarāgādikacavarattā sīlavantehi chaḍḍetabbattā ca kasambujāto.",
  "tika-vin01t2:1306_0": "Idha pāḷiyanti imasmiṃ sikkhāpade pāḷiyaṃ. Jeṭṭhabbatikoti kalidevīvataniyutto. Kalidevī",
  "tika-vin01t2:1306_1": "kira sirīdeviyā jeṭṭhā, tasmā tassā vatadharo “jeṭṭhabbatiko”ti vuccati. Taṃ pana",
  "tika-vin01t2:1306_2": "vataṃ samādiyitvā pūrento sakalasarīre masiṃ makkhetvā kākapattāni muṭṭhiyaṃ katvā",
  "tika-vin01t2:1306_3": "kalideviṃ phalake likhāpetvā taṃ kājakoṭiyaṃ bandhitvā thomento vicarati. Yadaggenāti",
  "tika-vin01t2:1306_4": "yattakena. Tadaggenāti tattakena. No kappetītiādi vematikabhāvadīpanatthameva vuttanti",
  "tika-vin01t2:1306_5": "mahāpadumattherassa adhippāyo. Dutiyatthero pana “no kappeti, nassarati, pamuṭṭho”ti",
  "tika-vin01t2:1306_6": "etehi vematikabhāvāvatthāya adīpanato añño vematikabhāvo, aññāni no kappanādīnīti",
  "tika-vin01t2:1306_7": "catunnampi vibhāgena atthaṃ dasseti, tasmā tassa vādo yuttataroti pacchā vutto. Dassane",
  "tika-vin01t2:1306_8": "vematiko hotīti puggale ñātepi tassa kiriyāya sammā adiṭṭhabhāvato cirakālātikkamato",
  "tika-vin01t2:1306_9": "vā taṃ kiriyaṃ karonto “esa mayā diṭṭho vā, na vā”ti dassane vematiko hoti. Puggale",
  "tika-vin01t2:1306_10": "vematiko hotīti tena katakamme ñātepi taṃ kammaṃ karontassa sammā adiṭṭhabhāvato",
  "tika-vin01t2:1306_11": "kālantarabhāvato vā “tassa kammassa kārako ayaṃ vā, no”ti puggale vematiko hoti.",
  "tika-vin01t2:1307_0": "389. “Tajjanīyakammādisattavidhampi kammaṃ karissāmā”ti āpattiyā codentassa adhippāyo",
  "tika-vin01t2:1307_1": "kammādhippāyo. “Āpattito vuṭṭhāpessāmī”ti adhippāyo vuṭṭhānādhippāyo. Anuddhaṃsentassāti",
  "tika-vin01t2:1307_2": "iminā cāvanādhippāyaṃ dasseti. Akkosādhippāyena vadantassa pācittiyanti akkosādhippāyena",
  "tika-vin01t2:1307_3": "sattahipi āpattikkhandhehi sammukhā vadantassa pācittiyaṃ. Dukkaṭanti akkosādhippāyena",
  "tika-vin01t2:1307_4": "vadantassa dukkaṭaṃ.",
  "tika-vin01t2:1308_0": "“Evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā”ti",
  "tika-vin01t2:1308_1": "vacanato kurundaṭṭhakathānayaṃ patiṭṭhapento “kurundiyaṃ panā”tiādimāha. Sabbatthevāti",
  "tika-vin01t2:1308_2": "sabbaaṭṭhakathāsu. Yya-kāre sampatte re-kāro atikkanto nāma hotīti āha “re-kāre anatikkante”ti.",
  "tika-vin01t2:1308_3": "Uposathassa ñattikammabhāvato ñattiyā samattāya uposatho kato nāma hotīti āha “yya-kāre",
  "tika-vin01t2:1308_4": "sampatte na labbhatī”ti.",
  "tika-vin01t2:1309_0": "Idañcidañcāti “pāṇātipātaṃ adinnādāna”ntiādiṃ. “Asuko ca asuko ca assamaṇo anupāsako”ti",
  "tika-vin01t2:1309_1": "akkosādhippāyena parammukhā vadantassa dukkaṭaṃ, sammukhā vadantassa pana pācittiyameva.",
  "tika-vin01t2:1309_2": "Yathā “asūriyaṃ passati kaññā”ti ettha “sūriyaṃ na passati kaññā”ti ayamattho labbhati,",
  "tika-vin01t2:1309_3": "evaṃ “anokāsaṃ kārāpetvā”ti etthāpi “okāsaṃ akārāpetvā”ti ayamattho labbhatīti āha",
  "tika-vin01t2:1309_4": "“yaṃ panā”tiādi. Yaṃ codeti, tassa upasampannoti saṅkhyūpagamanaṃ, tasmiṃ suddhasaññitā,",
  "tika-vin01t2:1309_5": "yena pārājikena codeti, tassa diṭṭhādivasena amūlakatā, cāvanādhippāyena sammukhā",
  "tika-vin01t2:1309_6": "codanā, tassa taṅkhaṇavijānananti imānettha pañca aṅgāni.",
  "tika-vin01t2:1310": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin01t2:1311": "9. Dutiyaduṭṭhadosasikkhāpadavaṇṇanā",
  "tika-vin01t2:1312_0": "391. Navame disvāti ajikāya vippaṭipajjantaṃ chagalakaṃ disvā. Mettiyaṃ bhikkhuninti",
  "tika-vin01t2:1312_1": "tassā bhikkhunikālaṃ gahetvā bhūtapubbavohārena voharanti. Veḷuvaneyevāti therassa",
  "tika-vin01t2:1312_2": "bhikkhācāravelaṃ aggahetvā tehi vuttabhattuddesavelaṃyeva sandhāya vuttaṃ. Kacci",
  "tika-vin01t2:1312_3": "noti kacci nu. Etamatthaṃ ārocesunti aññabhāgiyassa adhikaraṇassa kañcidesaṃ lesamattaṃ",
  "tika-vin01t2:1312_4": "upādāya pārājikena dhammena anuddhaṃsitabhāvaṃ ārocesuṃ.",
  "tika-vin01t2:1313_0": "Aññabhāgassāti aññakoṭṭhāsassa, therassa manussajātibhikkhubhāvato aññassa tiracchānajātichagalakabhāvasaṅkhātassa",
  "tika-vin01t2:1313_1": "koṭṭhāsassāti vuttaṃ hoti. Idanti sāmaññato napuṃsakaniddesena chagalakaṃ niddisati,",
  "tika-vin01t2:1313_2": "idaṃ chagalakajātanti attho, ayaṃ chagalakoti vuttaṃ hoti. Adhikaraṇasaddāpekkho",
  "tika-vin01t2:1313_3": "vā napuṃsakaniddeso, idaṃ chagalakasaṅkhātaṃ adhikaraṇanti vuttaṃ hoti. Aññabhāgoti",
  "tika-vin01t2:1313_4": "yathāvuttatiracchānajātichagalakabhāvasaṅkhāto aññabhāgo, aññakoṭṭhāsoti attho. Assāti",
  "tika-vin01t2:1313_5": "chagalakassa. “Aññabhāgasambandhī aññabhāgiya”nti paṭhamaviggahassa attho, “aññabhāgavantaṃ",
  "tika-vin01t2:1313_6": "aññabhāgiya”nti dutiyaviggahassa. Dvīhipi viggahehi aññabhāgiyanti chagalakova vutto.",
  "tika-vin01t2:1313_7": "Tiracchānajātichagalakabhāvañca ṭhapetvā paramatthato visuṃ chagalake asatipi “paṭimāya",
  "tika-vin01t2:1313_8": "sarīra”ntiādīsu viya abhedepi bhedakappanāya pavattalokavohāravasena “aññabhāgassa",
  "tika-vin01t2:1313_9": "idaṃ, aññabhāgo vā assa atthī”ti vuttaṃ.",
  "tika-vin01t2:1314_0": "Idāni dvīhipi viggahehi vuttamatthaṃ vitthāretvā dassento “yo hi so”tiādimāha. Soti",
  "tika-vin01t2:1314_1": "so chagalako. Tassa “hotī”ti iminā sambandho. Tatoti tato manussajātito bhikkhubhāvato",
  "tika-vin01t2:1314_2": "ca. So vā aññabhāgoti yathāvuttatiracchānajātichagalakabhāvasaṅkhāto aññabhāgo. Assāti",
  "tika-vin01t2:1314_3": "chagalakassa. So chagalako aññabhāgiyasaṅkhātaṃ labhatīti yojetabbaṃ. “Adhikaraṇanti",
  "tika-vin01t2:1314_4": "ādhāro, vatthu adhiṭṭhāna”nti heṭṭhā vuttamatthaṃ sarūpato dassetuṃ “yasmā cā”tiādimāha.",
  "tika-vin01t2:1314_5": "Tesanti mettiyabhūmajakānaṃ. Imanti chagalakaṃ. Nāmakaraṇasaññāyāti nāmakaraṇasaṅkhātāya",
  "tika-vin01t2:1314_6": "saññāya so chagalako adhikaraṇanti veditabboti yojetabbaṃ. Tañhi sandhāyāti “avassaṃ",
  "tika-vin01t2:1314_7": "tumhehi leso oḍḍito, kiṃ vadatha, kiṃ passitthā”ti anuyuttehi tehi bhikkhūhi “chagalakassa",
  "tika-vin01t2:1314_8": "vippaṭipattiṃ disvā dabbassa nāmaṃ tassa karimhā”ti vuttattā tassa nāmakaraṇasaññāya",
  "tika-vin01t2:1314_9": "adhiṭṭhānabhūtaṃ taṃ chagalakaṃ sandhāya. Te bhikkhūti te anuyuñjakā bhikkhū. Āpattilesampi",
  "tika-vin01t2:1314_10": "puggalasmiṃyeva āropetvā vuttattā “puggalānaṃyeva lesā”ti vuttaṃ. Padabhājane pana…pe…",
  "tika-vin01t2:1314_11": "veditabbanti iminā nāmakaraṇasaññāya ādhārabhūtassa chagalakasaṅkhātassa adhikaraṇassa",
  "tika-vin01t2:1314_12": "avacane kāraṇaṃ vuttaṃ.",
  "tika-vin01t2:1315_0": "393. “Aññabhāgiyassa adhikaraṇassā”ti ettha pāḷiāgataadhikaraṇasaddapatirūpakaṃ aññaṃ",
  "tika-vin01t2:1315_1": "adhikaraṇasaddaṃ pāḷiāgatatadaññasādhāraṇatāya ubhayapadatthaṃ uddharitvā “adhikaraṇaṃ",
  "tika-vin01t2:1315_2": "nāma cattāri adhikaraṇānī”ti vuttaṃ. Atthuddhāravasena hi atthaṃ dassentena pāḷiyaṃ",
  "tika-vin01t2:1315_3": "āgatasaddapatirūpako añño saddo ubhayapadattho uddharitabbo, na ca aññaṃ uddharitvā",
  "tika-vin01t2:1315_4": "aññassa attho vattabbo, tasmā pāḷiāgataadhikaraṇasaddapatirūpako aññoyeva ubhayapadatthasādhāraṇo",
  "tika-vin01t2:1315_5": "adhikaraṇasaddo uddhaṭoti daṭṭhabbaṃ. Tenevāha “adhikaraṇanti vacanasāmaññato atthuddhāravasena",
  "tika-vin01t2:1315_6": "pavattāni cattāri adhikaraṇānī”ti. Yā ca sā avasāne…pe… codanā vuttāti bhikkhu saṅghādisesaṃ",
  "tika-vin01t2:1315_7": "ajjhāpajjanto diṭṭho hoti, saṅghādisese saṅghādisesadiṭṭhī hoti, tañce pārājikena",
  "tika-vin01t2:1315_8": "codetītiādicodanaṃ sandhāya vadati.",
  "tika-vin01t2:1316_0": "Methunavītikkamāpattiyo vatthuto sabhāgā, itarāsaṃ pana adinnādānādiāpattīnaṃ samānepi",
  "tika-vin01t2:1316_1": "pārājikāpattibhāve vatthuto visabhāgāti āha “sabhāgavisabhāgavatthuto”ti. Sabhāvasarikkhāsarikkhatoti",
  "tika-vin01t2:1316_2": "sabhāvena sadisāsadisabhāvato. Paṭhamapārājikañhi paṭhamapārājikāpattiyā methunarāgena",
  "tika-vin01t2:1316_3": "sabhāvato sadisaṃ, dosasampayuttamanussaviggahena asadisaṃ. Nanu ca “āpattādhikaraṇaṃ",
  "tika-vin01t2:1316_4": "āpattādhikaraṇassa siyā tabbhāgiyaṃ, siyā aññabhāgiya”nti vuttattā uddesānukkamena",
  "tika-vin01t2:1316_5": "tabbhāgiyataṃ aniddisitvā aññabhāgiyatā paṭhamaṃ kasmā niddiṭṭhāti āha “ādito paṭṭhāyā”tiādi.",
  "tika-vin01t2:1316_6": "Vuttanayenevāti “sabhāgavisabhāgavatthuto”tiādinā vuttanayena.",
  "tika-vin01t2:1317_0": "“Saṅghakammāni nissāya uppanna”nti vuttattā saṅghakammato kiccādhikaraṇaṃ visuṃ viya",
  "tika-vin01t2:1317_1": "dissatīti āha “kiṃ panā”tiādi. “Kiccameva kiccādhikaraṇa”nti vuttattā “saṅghakammānamevetaṃ",
  "tika-vin01t2:1317_2": "adhivacana”nti vuttaṃ. Yadi evaṃ “saṅghakammāni nissāya uppanna”nti kasmā vuttanti",
  "tika-vin01t2:1317_3": "āha “evaṃ santepī”tiādi. Tassa tassa saṅghakammassa bhagavatā vuttaṃ itikattabbatālakkhaṇaṃyeva",
  "tika-vin01t2:1317_4": "tato saṅghakammassa nipphajjanato phalūpacārena saṅghakammanti vattabbataṃ arahatīti",
  "tika-vin01t2:1317_5": "āha “yaṃ kammalakkhaṇaṃ manasi karoti, taṃ nissāya uppajjanato”ti. Parivāsādisaṅghakammaṃ",
  "tika-vin01t2:1317_6": "nissāya mānattādīnaṃ uppajjanato ukkhepanīyakammasīmāsammutikammādīni issāya osāraṇasīmāsamūhananādikammānaṃ",
  "tika-vin01t2:1317_7": "uppajjanato ca “purimaṃ purimaṃ saṅghakamma”ntiādi vuttaṃ.",
  "tika-vin01t2:1318_0": "395-400. Savatthukaṃ katvāti puggalādhiṭṭhānaṃ katvā. Dīghādinoti dīgharassakāḷaodātādino.",
  "tika-vin01t2:1318_1": "Diṭṭhādinoti diṭṭhasutādino. Lohapattasadisoti ayopattasadiso. Aṅgāni paṭhamaduṭṭhadose",
  "tika-vin01t2:1318_2": "vuttasadisāni, idha pana kañcidesaṃ lesamattaṃ upādiyanā adhikā.",
  "tika-vin01t2:1319": "Dutiyaduṭṭhadosasikkhāpadavaṇṇanā niṭṭhitā.",
  "tika-vin01t2:1320": "10. Paṭhamasaṅghabhedasikkhāpadavaṇṇanā",
  "tika-vin01t2:1321_0": "410. Dasame ye dubbalā honti appathāmā, na sakkonti araññakādīni sevantā dukkhassantaṃ",
  "tika-vin01t2:1321_1": "kātuṃ, te sandhāyāha “bahūnaṃ kulaputtānaṃ maggantarāyāya saṃvattantī”ti. Adhivāsanakhantisampannoti",
  "tika-vin01t2:1321_2": "“khamo hoti sītassā”tiādinā vuttasītuṇhādisahanalakkhaṇāya khantiyā samannāgato.",
  "tika-vin01t2:1321_3": "Byañjanapadameva paramaṃ assāti padaparamo. Yassa hi puggalassa bahumpi suṇato bahumpi",
  "tika-vin01t2:1321_4": "bhaṇato bahumpi dhārayato bahumpi vācayato na tāya jātiyā dhammābhisamayo hoti, ayaṃ",
  "tika-vin01t2:1321_5": "“padaparamo”ti vuccati. Abhisambhuṇitvāti nipphādetvā. Nābhisambhuṇātīti na sampādeti,",
  "tika-vin01t2:1321_6": "araññavāsaṃ sampādetuṃ na sakkotīti vuttaṃ hoti. Dhammato apetaṃ uddhammaṃ. Asabbaññū",
  "tika-vin01t2:1321_7": "assāti tesaṃ anurūpassa ajānanato asabbaññū bhaveyya. “Na, bhikkhave, asenāsanikena",
  "tika-vin01t2:1321_8": "vassaṃ upagantabba”nti vacanato “cattāro pana…pe… paṭikkhittamevā”ti vuttaṃ. Idameva",
  "tika-vin01t2:1321_9": "vacanaṃ sandhāya pāḷiyampi “aṭṭha māse kho mayā devadatta rukkhamūlasenāsanaṃ anuññāta”nti vuttaṃ.",
  "tika-vin01t2:1322_0": "Tīhi koṭīhīti tīhi ākārehi, tīhi kāraṇehīti attho. Tadubhayavimuttaparisaṅkitanti",
  "tika-vin01t2:1322_1": "diṭṭhaṃ sutanti idaṃ ubhayaṃ anissāya “kiṃ nu kho idaṃ bhikkhuṃ uddissa vadhitvā",
  "tika-vin01t2:1322_2": "sampādita”nti kevalameva parisaṅkitaṃ. Macchabandhanaṃ jālaṃ, vāgurā migabandhanī.",
  "tika-vin01t2:1322_3": "Kappatīti yadi tesaṃ vacanena āsaṅkā upacchinnā hoti, vaṭṭati. Pavattamaṃsanti vikkāyikamaṃsaṃ.",
  "tika-vin01t2:1322_4": "Maṅgalādīnanti ādi-saddena āhunapāhunādike saṅgaṇhāti. Bhikkhūnaṃyeva atthāyāti ettha",
  "tika-vin01t2:1322_5": "aṭṭhānappayutto eva-saddo, bhikkhūnaṃ atthāya akatamevāti sambandhitabbaṃ. Tasmā",
  "tika-vin01t2:1322_6": "“bhikkhūnañca dassāma, maṅgalādīnañca atthāya bhavissatī”ti missetvā katampi na vaṭṭatīti",
  "tika-vin01t2:1322_7": "veditabbaṃ. Keci pana “bhikkhūnaṃyevāti avadhāraṇena bhikkhūnañca aññesañca atthāya",
  "tika-vin01t2:1322_8": "kataṃ vaṭṭatī”ti vadanti, taṃ na sundaraṃ. Yattha ca nibbematiko hotīti bhikkhūnaṃ",
  "tika-vin01t2:1322_9": "atthāya katepi sabbena sabbaṃ parisaṅkitābhāvamāha. Tamevatthaṃ āvikātuṃ “sace panā”tiādi",
  "tika-vin01t2:1322_10": "vuttaṃ. Itaresaṃ vaṭṭatīti ajānantānaṃ vaṭṭati, jānato evettha āpatti hotīti. Teyevāti",
  "tika-vin01t2:1322_11": "ye uddissa kataṃ, teyeva. Uddisakatamaṃsaparibhogato akappiyamaṃsaparibhogassa visesaṃ",
  "tika-vin01t2:1322_12": "dassetuṃ “akappiyamaṃsaṃ panā”tiādi vuttaṃ. Purimasmiṃ sacittakā āpatti, itarasmiṃ",
  "tika-vin01t2:1322_13": "acittakā. Tenāha “akappiyamaṃsaṃ ajānitvā bhuñjantassapi āpattiyevā”ti. “Paribhogakāle",
  "tika-vin01t2:1322_14": "pucchitvā paribhuñjissāmīti vā gahetvā pucchitvā paribhuñjitabba”nti vacanato akappiyamaṃsaṃ",
  "tika-vin01t2:1322_15": "ajānitvā gaṇhantassa paṭiggahaṇena anāpatti siyā. Ajānitvāpi bhuñjantasseva hi āpatti",
  "tika-vin01t2:1322_16": "vuttā. Vattanti vadantīti iminā āpatti natthīti dasseti.",
  "tika-vin01t2:1323_0": "Sallekhā vutti etesanti sallekhavuttino. Bāhulikoti ekassa la-kārassa lopaṃ katvā",
  "tika-vin01t2:1323_1": "vuttaṃ. Kappanti āyukappaṃ. Saṅghabhedako hi ekaṃ kappaṃ asītibhāge katvā tato ekabhāgamattaṃ",
  "tika-vin01t2:1323_2": "kālaṃ niraye tiṭṭheyyāti āyukappaṃ sandhāya “kappaṃ nirayamhi paccatī”ti vuttaṃ.",
  "tika-vin01t2:1323_3": "Kappaṭṭhakathāyaṃ pana “saṇṭhahante hi kappe kappavemajjhe vā saṅghabhedaṃ katvā",
  "tika-vin01t2:1323_4": "kappavināseyeva muccati. Sacepi hi sve kappo vinassissatīti ajja saṅghabhedaṃ karoti,",
  "tika-vin01t2:1323_5": "sveva muccati, ekadivasameva niraye paccatī”ti vuttaṃ. Tatthāpi kappavināseyevāti",
  "tika-vin01t2:1323_6": "āyukappavināseyevāti atthe sati natthi virodho. Saṇṭhahanteti idampi “sve vinassissatī”ti",
  "tika-vin01t2:1323_7": "viya abhūtaparikappanavasena vuttaṃ. “Ekadivasameva niraye paccatī”ti etthāpi tato",
  "tika-vin01t2:1323_8": "paraṃ kappābhāve āyukappassapi abhāvatoti avirodhato atthayojanā daṭṭhabbā. Brahmaṃ",
  "tika-vin01t2:1323_9": "puññanti seṭṭhaṃ puññaṃ. Kappaṃ saggamhi modatīti etthāpi āyukappameva.",
  "tika-vin01t2:1324_0": "411. Laddhinānāsaṃvāsakenāti bhāvappadhānoyaṃ niddeso, laddhinānāsaṃvāsakabhāvenāti",
  "tika-vin01t2:1324_1": "attho. Kammanānāsaṃvāsakenāti etthāpi eseva nayo. Aññathā nānāsaṃvāsakena sahitassa",
  "tika-vin01t2:1324_2": "samānasaṃvāsakassapi saṅghassa asamānasaṃvāsakattaṃ āpajjeyya. Tattha laddhinānāsaṃvāsako",
  "tika-vin01t2:1324_3": "nāma ukkhittānuvattako. So hi attano laddhiyā nānāsaṃvāsako jātoti “laddhinānāsaṃvāsako”ti",
  "tika-vin01t2:1324_4": "vuccati. Kammanānāsaṃvāsako nāma ukkhepanīyakammakato. So hi ukkhepanīyakammavasena",
  "tika-vin01t2:1324_5": "nānāsaṃvāsako hotīti “kammanānāsaṃvāsako”ti vuccati. Virahitoti vimutto. Kāyasāmaggīdānaṃ",
  "tika-vin01t2:1324_6": "tesu tesu saṅghakammesu hatthapāsūpagamanavasena veditabbaṃ.",
  "tika-vin01t2:1325_0": "“Bhedāya parakkameyyā”ti visuṃ vuttattā bhedanasaṃvattanikassa adhikaraṇassa samādāya",
  "tika-vin01t2:1325_1": "paggaṇhato pubbepi pakkhapariyesanādivasena saṅghabhedāya parakkamantassa samanubhāsanakammaṃ",
  "tika-vin01t2:1325_2": "kātabbanti veditabbaṃ. Imāni vatthūnīti aṭṭhārasa bhedakaravatthūni. Kammenāti apalokanādīsu",
  "tika-vin01t2:1325_3": "catūsu kammesu aññatarena kammena. Uddesenāti pañcasu pātimokkhuddesesu aññatarena",
  "tika-vin01t2:1325_4": "uddesena. Vohārenāti tāhi tāhi upapattīhi “adhammaṃ dhammo”tiādiaṭṭhārasabhedakaravatthudīpakena",
  "tika-vin01t2:1325_5": "vohārena. Anussāvanāyāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "tika-vin01t2:1325_6": "mādiso nāma uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ",
  "tika-vin01t2:1325_7": "yuttaṃ, kiṃ mayhaṃ avīci nīluppalavanaṃ viya sītalo, kimahaṃ apāyato na bhāyāmī”tiādinā",
  "tika-vin01t2:1325_8": "nayena kaṇṇamūle vacībhedaṃ katvā anussāvanena. Salākaggāhenāti evaṃ anussāvetvā",
  "tika-vin01t2:1325_9": "tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.",
  "tika-vin01t2:1325_10": "Pañcahi kāraṇehi saṅghabhedo hotīti ettha kammameva uddeso vā saṅghabhede padhānakāraṇanti",
  "tika-vin01t2:1325_11": "veditabbaṃ. Vohārānussāvanasalākaggāhā pana pubbabhāgā. Aṭṭhārasavatthudīpanavasaena",
  "tika-vin01t2:1325_12": "hi voharantena tattha rucijananatthaṃ anussāvetvā salākāya gahitāyapi abhinnova hoti",
  "tika-vin01t2:1325_13": "saṅgho. Yadā pana evaṃ cattāro vā atirekā vā salākaṃ gahetvā āveṇikakammaṃ vā uddesaṃ",
  "tika-vin01t2:1325_14": "vā karonti, tadā saṅgho bhinno nāma hoti. Abbhussitanti abbhuggataṃ. Accheyyāti vihareyya, pavatteyyāti attho.",
  "tika-vin01t2:1326_0": "“Lajjī rakkhissatī”ti vacanato āpattibhayena ārocanaṃ lajjīnaṃyeva bhāroti āha “lajjīhi",
  "tika-vin01t2:1326_1": "bhikkhūhī”ti. Alajjissapi anārocentassa āpattiyeva “ye passanti, ye suṇantī”ti vacanato.",
  "tika-vin01t2:1326_2": "Samāgacchatūti ekī bhavatu. Ekībhāvo ca samānaladdhivasena hotīti āha “ekaladdhiko",
  "tika-vin01t2:1326_3": "hotū”ti. Sampattiyāti sīlādisampattiyā. Paṭinissajjantassa anāpattibhāvato “sotthibhāvo",
  "tika-vin01t2:1326_4": "tassa bhikkhuno”ti vuttaṃ. Appaṭinissajjato dukkaṭanti visuṃ visuṃ vadantānaṃ gaṇanāya",
  "tika-vin01t2:1326_5": "dukkaṭaṃ. Pahontenāti gantuṃ samatthena agilānena. Saṅghabhedassa garukabhāvato avassaṃ",
  "tika-vin01t2:1326_6": "kattabbatādassanatthaṃ “dūrepi bhāroyevā”ti vuttaṃ, āpatti pana addhayojanabbhantare",
  "tika-vin01t2:1326_7": "gantuṃ samatthassa agilānasseva veditabbā.",
  "tika-vin01t2:1327_0": "416. Asamanubhāsantassāti kammakārake kattuniddesoti āha “asamanubhāsiyamānassā”ti.",
  "tika-vin01t2:1327_1": "Tatiyakammavācāya paṭinissajjanto ñattiyā dukkaṭaṃ dvīhi kammavācāhi thullaccaye",
  "tika-vin01t2:1327_2": "ca āpajjatiyevāti āha “paṭinissajjantassa saṅghādisesena anāpattī”ti. Assāti devadattassa.",
  "tika-vin01t2:1327_3": "Katena bhavitabbanti samanubhāsanakammena katena bhavitabbaṃ. Attano rucimattena",
  "tika-vin01t2:1327_4": "vadeyyātiādikammikattā appaṭinissajjantassapi anāpattīti adhippāyena vadeyya. Apaññatte",
  "tika-vin01t2:1327_5": "sikkhāpade samanubhāsanakammasseva abhāvato “na hi paññattaṃ sikkhāpadaṃ vītikkamantassā”ti",
  "tika-vin01t2:1327_6": "vuttaṃ. Sikkhāpadaṃ paññapenteneva hi samanubhāsanakammaṃ anuññātaṃ. Uddissa anuññātatoti",
  "tika-vin01t2:1327_7": "“anujānāmi, bhikkhave, romanthakassa romanthana”ntiādiṃ uddissa anuññātaṃ sandhāya",
  "tika-vin01t2:1327_8": "vadanti. Anāpattiyanti anāpattivāre. Āpattiṃ ropetabboti anissajjanapaccayā āpannapācittiyāpattiṃ",
  "tika-vin01t2:1327_9": "ukkhepanīyakammakaraṇatthaṃ āropetabboti attho.",
  "tika-vin01t2:1328_0": "Āpattiyeva na jātāti saṅghādisesāpatti na jātāyevāti attho. Sā panesāti sā pana esā",
  "tika-vin01t2:1328_1": "anāpatti. Tivaṅgikanti kāyavācācittavasena tivaṅgikaṃ, kāyavācācittato samuṭṭhātīti",
  "tika-vin01t2:1328_2": "vuttaṃ hoti. “Nappaṭinissajjāmī”ti saññāya abhāvena muccanato saññāvimokkhaṃ. Sacittakanti",
  "tika-vin01t2:1328_3": "“nappaṭinissajjāmī”ti jānanacittena sacittakaṃ. Bhedāya parakkamanaṃ, dhammakammena",
  "tika-vin01t2:1328_4": "samanubhāsanaṃ, kammavācāpariyosānaṃ, appaṭinissajjananti imānettha cattāri aṅgāni.",
  "tika-vin01t2:1329": "Paṭhamasaṅghabhedasikkhāpadavaṇṇanā niṭṭhitā.",
  "tika-vin01t2:1330": "11. Dutiyasaṅghabhedasikkhāpadavaṇṇanā",
  "tika-vin01t2:1331_0": "417-418. Ekādasame yaṃ vacanaṃ samaggepi vagge avayavabhūte karoti bhindati, taṃ",
  "tika-vin01t2:1331_1": "kalahakārakavacanaṃ idha vagganti vuccatīti āha “vaggaṃ asāmaggipakkhiyavacanaṃ vadantī”ti.",
  "tika-vin01t2:1331_2": "Asāmaggipakkhe bhavā asāmaggipakkhiyā, kalahakā. Tesaṃ vacanaṃ asāmaggipakkhiyavacanaṃ,",
  "tika-vin01t2:1331_3": "asāmaggipakkhe vā bhavaṃ vacanaṃ asāmaggipakkhiyavacanaṃ. Yasmā ubbāhikādikammaṃ",
  "tika-vin01t2:1331_4": "bahūnampi kātuṃ vaṭṭati, tasmā “na hi saṅgho saṅghassa kammaṃ karotī”ti idaṃ niggahavasena",
  "tika-vin01t2:1331_5": "kattabbakammaṃ sandhāya vuttanti veditabbaṃ. Aṅgāni panettha bhedāya parakkamanaṃ",
  "tika-vin01t2:1331_6": "pahāya anuvattanaṃ pakkhipitvā heṭṭhā vuttasadisāneva.",
  "tika-vin01t2:1332": "Dutiyasaṅghabhedasikkhāpadavaṇṇanā niṭṭhitā.",
  "tika-vin01t2:1333": "12. Dubbacasikkhāpadavaṇṇanā",
  "tika-vin01t2:1334_0": "424. Dvādasame vambhanavacananti garahavacanaṃ. Apasādetukāmoti khipitukāmo, tajjetukāmo",
  "tika-vin01t2:1334_1": "vā, ghaṭṭetukāmoti vuttaṃ hoti. Saṭasaddo patitasaddena samānattho. Visesanassa ca",
  "tika-vin01t2:1334_2": "paranipātaṃ katvā tiṇakaṭṭhapaṇṇasaṭanti vuttanti āha “tattha tattha patitaṃ tiṇakaṭṭhapaṇṇa”nti.",
  "tika-vin01t2:1334_3": "Kenāpīti vātasadisena nadīsadisena ca kenāpi.",
  "tika-vin01t2:1335_0": "425-426. Vattuṃ asakkuṇeyyoti kismiñci vuccamāne asahanato ovadituṃ asakkuṇeyyo.",
  "tika-vin01t2:1335_1": "Dukkhaṃ vaco etasmiṃ vippaṭikūlaggāhe vipaccanīkavāde anādare puggaleti dubbaco.",
  "tika-vin01t2:1335_2": "Tenāha “dukkhena kicchena vaditabbo”tiādi. Dubbacabhāvakaraṇīyehīti dubbacabhāvakārakehi.",
  "tika-vin01t2:1335_3": "Kattuatthe anīyasaddo daṭṭhabbo. Tenevāha “ye dhammā dubbacaṃ puggalaṃ karontī”tiādi.",
  "tika-vin01t2:1335_4": "Pāpikā icchā etassāti pāpiccho, tassa bhāvo pāpicchatā, asantaguṇasambhāvanatā paṭiggahaṇe",
  "tika-vin01t2:1335_5": "ca amattaññutā pāpicchatāti veditabbā. Attukkaṃsakā ca te paravambhakā cāti attukkaṃsakaparavambhakā.",
  "tika-vin01t2:1335_6": "Ye attānaṃ ukkaṃsanti ukkhipanti ucce ṭhāne ṭhapenti, parañca vambhenti garahanti",
  "tika-vin01t2:1335_7": "nīce ṭhāne ṭhapenti, tesametaṃ adhivacanaṃ. Tesaṃ bhāvo attukkaṃsakaparavambhakatā.",
  "tika-vin01t2:1335_8": "Kujjhanasīlo kodhano, tassa bhāvo kodhanatā. Kujjhanalakkhaṇassa kodhassetaṃ adhivacanaṃ.",
  "tika-vin01t2:1336_0": "Pubbakāle kodho, aparakāle upanāhoti āha “kodhahetu upanāhitā”ti. Tattha upanahanasīlo,",
  "tika-vin01t2:1336_1": "upanāho vā etassa atthīti upanāhī, tassa bhāvo upanāhitā. Punappunaṃ cittapariyonaddhalakkhaṇassa",
  "tika-vin01t2:1336_2": "kodhassevetaṃ adhivacanaṃ. Sakiñhi uppanno kodho kodhoyeva, tatuttari upanāho. Abhisaṅgoti",
  "tika-vin01t2:1336_3": "dummocanīyo balavaupanāho. So assa atthīti abhisaṅgī, tassa bhāvo abhisaṅgitā. Dummocanīyassa",
  "tika-vin01t2:1336_4": "balavaupanāhassetaṃ adhivacanaṃ. Codakaṃ paṭippharaṇatāti codakassa paṭiviruddhena",
  "tika-vin01t2:1336_5": "paccanīkena hutvā avaṭṭhānaṃ. Codakaṃ apasādanatāti “kiṃ nu kho tuyhaṃ bālassa abyattassa",
  "tika-vin01t2:1336_6": "bhaṇitena, tvampi nāma bhaṇitabbaṃ maññissasī”ti evaṃ codakassa ghaṭṭanā. Codakassa",
  "tika-vin01t2:1336_7": "paccāropanatāti “tvampi khosi itthannāmaṃ āpattiṃ āpanno, taṃ tāva paṭikarohī”ti",
  "tika-vin01t2:1336_8": "evaṃ codakassa upari paṭiāropanatā.",
  "tika-vin01t2:1337_0": "Aññena aññaṃ paṭicaraṇatāti aññena kāraṇena, vacanena vā aññassa kāraṇassa, vacanassa",
  "tika-vin01t2:1337_1": "vā paṭicchādanavasena caraṇatā. Paṭicchādanattho eva vā carasaddo anekatthattā dhātūnanti",
  "tika-vin01t2:1337_2": "paṭicchādanatāti attho. Tāya samannāgato hi puggalo yaṃ codakena dosavibhāvanakāraṇaṃ,",
  "tika-vin01t2:1337_3": "vacanaṃ vā vuttaṃ, taṃ tato aññeneva codanāya amūlikabhāvadīpanena kāraṇena, tadatthabodhakena",
  "tika-vin01t2:1337_4": "vacanena vā paṭicchādeti. “Āpattiṃ āpannosī”ti vutte “ko āpanno, kiṃ āpanno, kismiṃ",
  "tika-vin01t2:1337_5": "āpanno, kaṃ bhaṇatha, kiṃ bhaṇathā”ti vā vatvā “evarūpaṃ kiñci tayā diṭṭha”nti vutte",
  "tika-vin01t2:1337_6": "“na suṇāmī”ti sotaṃ vā upanāmetvā vikkhepaṃ karontopi aññenaññaṃ paṭicchādeti. “Itthannāmaṃ",
  "tika-vin01t2:1337_7": "āpattiṃ āpannosī”ti puṭṭhe “pāṭaliputtaṃ gatomhī”ti vatvā puna “na tava pāṭaliputtagamanaṃ",
  "tika-vin01t2:1337_8": "pucchāma, āpattiṃ pucchāmā”ti vutte tato “rājagahaṃ gatomhī”ti vatvā “rājagahaṃ vā",
  "tika-vin01t2:1337_9": "yāhi brāhmaṇagahaṃ vā, āpattiṃ āpannosī”ti vutte “tattha me sūkaramaṃsaṃ laddha”ntiādīni",
  "tika-vin01t2:1337_10": "vatvā bahiddhā kathāvikkhipanampi atthato aññenaññaṃ paṭicaraṇamevāti visuṃ na gahitaṃ.",
  "tika-vin01t2:1338_0": "Apadānenāti attano cariyāya. Apadīyanti hi dosā etena dakkhīyanti, luyanti chijjantīti",
  "tika-vin01t2:1338_1": "vā apadānaṃ, sattānaṃ sammā micchā vā vattappayogo. Na sampāyanatāti “āvuso, tvaṃ",
  "tika-vin01t2:1338_2": "kuhiṃ vasasi, kaṃ nissāya vasasī”ti vā “yaṃ tvaṃ vadesi ‘mayā esa āpattiṃ āpajjanto",
  "tika-vin01t2:1338_3": "diṭṭho’ti, tvaṃ tasmiṃ samaye kiṃ karosi, ayaṃ kiṃ karoti, kattha ca tvaṃ ahosi,",
  "tika-vin01t2:1338_4": "kattha aya”nti vā ādinā nayena cariyaṃ puṭṭhena sampādetvā akathanaṃ.",
  "tika-vin01t2:1339_0": "Makkhipaḷāsitāti ettha paraguṇamakkhanalakkhaṇo makkho, so etassa atthīti makkhī.",
  "tika-vin01t2:1339_1": "Tādiso puggalo agāriyo anagāriyo vā samāno paresaṃ sukatakaraṇaṃ vināseti. Agāriyopi",
  "tika-vin01t2:1339_2": "hi kenaci anukampakena daliddo samāno uccaṭṭhāne ṭhapito, aparena samayena “kiṃ tayā",
  "tika-vin01t2:1339_3": "mayhaṃ kata”nti tassa sukatakaraṇaṃ vināseti. Anagāriyopi sāmaṇerakālato pabhuti",
  "tika-vin01t2:1339_4": "ācariyena vā upajjhāyena vā catūhi paccayehi uddesaparipucchādīhi ca anuggahetvā",
  "tika-vin01t2:1339_5": "dhammakathānayapakaraṇakosallādīni sikkhāpito, aparena samayena rājarājamahāmattādīhi",
  "tika-vin01t2:1339_6": "sakkato garukato ācariyupajjhāyesu acittīkato caramāno “ayaṃ amhehi daharakāle eva",
  "tika-vin01t2:1339_7": "anuggahito saṃvaddhito ca, atha ca panidāni nissineho jāto”ti vuccamāno “kiṃ mayhaṃ",
  "tika-vin01t2:1339_8": "tumhehi kata”nti tesaṃ sukatakaraṇaṃ vināseti.",
  "tika-vin01t2:1340_0": "“Bahussutepi puggale ajjhottharitvā īdisassa ceva bahussutassa aniyatā gati, tava",
  "tika-vin01t2:1340_1": "vā mama vā ko viseso”tiādinā nayena uppajjamāno yugaggāhalakkhaṇo paḷāso. So paraguṇehi",
  "tika-vin01t2:1340_2": "attano guṇānaṃ samakaraṇaraso. Tathā hesa paresaṃ guṇe ḍaṃsitvā viya attano guṇehi",
  "tika-vin01t2:1340_3": "same karotīti paḷāsoti vuccati, so etassa atthīti paḷāsī. Makkhī ca paḷāsī ca makkhipaḷāsino,",
  "tika-vin01t2:1340_4": "tesaṃ bhāvo makkhipaḷāsitā. Atthato pana makkho ceva paḷāso ca.",
  "tika-vin01t2:1341_0": "Issati parasampattiṃ na sahatīti issukī. Maccharāyati attano sampattiṃ nigūhati,",
  "tika-vin01t2:1341_1": "paresaṃ sādhāraṇabhāvaṃ na sahati, maccheraṃ vā etassa atthīti maccharī. Saṭhayati",
  "tika-vin01t2:1341_2": "na sammā bhāsatīti saṭho, attano avijjamānaguṇappakāsanalakkhaṇena sāṭheyyena samannāgato",
  "tika-vin01t2:1341_3": "kerāṭikapuggalo. Kerāṭiko ca ānandamaccho viya hoti. Ānandamaccho nāma kira macchānaṃ",
  "tika-vin01t2:1341_4": "naṅguṭṭhaṃ dasseti, sappānaṃ sīsaṃ “tumhehi sadiso aha”nti jānāpetuṃ, evameva kerāṭiko",
  "tika-vin01t2:1341_5": "puggalo yaṃ yaṃ suttantikaṃ vā ābhidhammikaṃ vā upasaṅkamati, taṃ taṃ evaṃ vadati",
  "tika-vin01t2:1341_6": "“ahaṃ tumhākaṃ antevāsī, tumhe mayhaṃ anukampakā, nāhaṃ tumhe muñcāmī”ti “evamete",
  "tika-vin01t2:1341_7": "‘sagāravo ayaṃ amhesu sappatisso’ti maññissantī”ti. Sāṭheyyena hi samannāgatassa",
  "tika-vin01t2:1341_8": "puggalassa asantaguṇasambhāvanena cittānurūpakiriyāviharato “evaṃcitto evaṃkiriyo”ti",
  "tika-vin01t2:1341_9": "duviññeyyattā kucchiṃ vā piṭṭhiṃ vā jānituṃ na sakkā. Yato so –",
  "tika-vin01t2:1342": "“Vāmena sūkaro hoti, dakkhiṇena ajāmigo;",
  "tika-vin01t2:1343": "Sarena nelako hoti, visāṇena jaraggavo”ti. –",
  "tika-vin01t2:1344": "Evaṃ vuttayakkhasūkarasadiso hoti. Katapāpapaṭicchādanalakkhaṇā māyā, sā assa atthīti māyāvī.",
  "tika-vin01t2:1345_0": "Thambhasamaṅgitāya thaddho. Vātabharitabhastāsadisathaddhabhāvapaggahitasiraanivātavuttikārakaroti",
  "tika-vin01t2:1345_1": "thambho. Yena samannāgato puggalo gilitanaṅgalasadiso viya ajagaro, vātabharitabhastā",
  "tika-vin01t2:1345_2": "viya ca thaddho hutvā garuṭṭhāniye disvā onamitumpi na icchati, pariyanteneva carati.",
  "tika-vin01t2:1345_3": "Abbhunnatilakkhaṇo atimāno, so etassa atthīti atimānī.",
  "tika-vin01t2:1346_0": "Saṃ attano diṭṭhiṃ parāmasati sabhāvaṃ atikkamitvā parato āmasatīti sandiṭṭhiparāmāsī.",
  "tika-vin01t2:1346_1": "Ādhānaṃ gaṇhātīti ādhānaggāhī. “Ādhāna”nti daḷhaṃ vuccati, daḷhaggāhīti attho. Yuttaṃ",
  "tika-vin01t2:1346_2": "kāraṇaṃ disvāva laddhiṃ paṭinissajjatīti paṭinissaggī, dukkhena kicchena kasirena",
  "tika-vin01t2:1346_3": "bahumpi kāraṇaṃ dassetvā na sakkā paṭinissaggiṃ kātunti duppaṭinissaggī, yo attano",
  "tika-vin01t2:1346_4": "diṭṭhiṃ “idameva sacca”nti daḷhaṃ gaṇhitvā api buddhādīhi kāraṇaṃ dassetvā vuccamāno",
  "tika-vin01t2:1346_5": "na paṭinissajjati, tassetaṃ adhivacanaṃ. Tādiso hi puggalo yaṃ yadeva dhammaṃ vā",
  "tika-vin01t2:1346_6": "adhammaṃ vā suṇāti, taṃ sabbaṃ “evaṃ amhākaṃ ācariyehi kathitaṃ, evaṃ amhehi suta”nti",
  "tika-vin01t2:1346_7": "kummova aṅgāni sake kapāle antoyeva samodahati. Yathā hi kacchapo attano pādādike",
  "tika-vin01t2:1346_8": "aṅge kenaci ghaṭṭite sabbāni aṅgāni attano kapāleyeva samodahati, na bahi nīharati,",
  "tika-vin01t2:1346_9": "evamayampi “na sundaro tava gāho, chaḍḍehi na”nti vutto taṃ na vissajjeti, antoyeva",
  "tika-vin01t2:1346_10": "attano hadaye eva ṭhapetvā vicarati. Yathā kumbhīlā gahitaṃ na paṭinissajjanti, evaṃ",
  "tika-vin01t2:1346_11": "kumbhīlaggāhaṃ gaṇhāti, na vissajjeti. Makkhipaḷāsitādiyugaḷattayena dassite makkhapaḷāsādayo",
  "tika-vin01t2:1346_12": "cha dhamme visuṃ visuṃ gahetvā “ekūnavīsati dhammā”ti vuttaṃ. Anumānasuttaṭṭhakathāyaṃ",
  "tika-vin01t2:1346_13": "pana makkhapaḷāsādayopi yugaḷavasena ekaṃ katvā “soḷasa dhammā”ti vuttaṃ.",
  "tika-vin01t2:1347_0": "Pakārehi āvahanaṃ padakkhiṇaṃ, tato padakkhiṇato gahaṇasīlo padakkhiṇaggāhī, na padakkhiṇaggāhī",
  "tika-vin01t2:1347_1": "appadakkhiṇaggāhī. Yo vuccamāno “tumhe maṃ kasmā vadatha, ahaṃ attano kappiyākappiyaṃ",
  "tika-vin01t2:1347_2": "sāvajjānavajjaṃ atthānatthaṃ jānāmī”ti vadati, ayaṃ anusāsaniṃ padakkhiṇato na gaṇhāti,",
  "tika-vin01t2:1347_3": "vāmatova gaṇhāti, tasmā “appadakkhiṇaggāhī”ti vuccati, tenāha “yathānusiṭṭha”ntiādi.",
  "tika-vin01t2:1348_0": "Uddeseti pātimokkhuddese. Atha sabbāneva sikkhāpadāni kathaṃ pātimokkhuddesapariyāpannānīti",
  "tika-vin01t2:1348_1": "āha “yassa siyā āpatti, so āvikareyyāti evaṃ saṅgahitattā”ti. “Yassa siyā āpattī”ti",
  "tika-vin01t2:1348_2": "hi iminā sabbāpi āpattiyo nidānuddese saṅgahitāyeva honti. Pañcahi sahadhammikehi",
  "tika-vin01t2:1348_3": "sikkhitabbattāti labbhamānavasena vuttaṃ. Sahadhammikena sahakāraṇenātipi attho daṭṭhabbo.",
  "tika-vin01t2:1348_4": "“Vacanāyā”ti nissakke sampadānavacananti āha “tato mama vacanato”ti. Aṅgāni cettha",
  "tika-vin01t2:1348_5": "paṭhamasaṅghabhedasadisāni. Ayaṃ pana viseso – yathā tattha bhedāya parakkamanaṃ,",
  "tika-vin01t2:1348_6": "evaṃ idha avacanīyakaraṇatā daṭṭhabbā.",
  "tika-vin01t2:1349": "Dubbacasikkhāpadavaṇṇanā niṭṭhitā.",
  "tika-vin01t2:1350": "13. Kuladūsakasikkhāpadavaṇṇanā",
  "tika-vin01t2:1351_0": "431. Terasame kīṭāgirīti tassa nigamassa nāmaṃ. Tañhi sandhāya parato “na assajipunabbasukehi",
  "tika-vin01t2:1351_1": "bhikkhūhi kīṭāgirismiṃ vatthabba”nti vuttaṃ. Tena pana yogato so janapadopi “kīṭāgiri”icceva",
  "tika-vin01t2:1351_2": "saṅkhyaṃ gatoti āha “evaṃnāmake janapade”ti. Āvāse niyuttā āvāsikā, nibaddhavāsino.",
  "tika-vin01t2:1351_3": "Te akataṃ senāsanaṃ karonti, jiṇṇaṃ paṭisaṅkharonti, kate issarā honti. Tenāha “so",
  "tika-vin01t2:1351_4": "yesaṃ āyatto…pe… te āvāsikā”ti. Nivāso nivāsamattaṃ etesaṃ atthīti nevāsikāti āha",
  "tika-vin01t2:1351_5": "“ye pana kevala”ntiādi. Teti assajipunabbasukā. Cha janāti paṇḍuko lohitako mettiyo",
  "tika-vin01t2:1351_6": "bhūmajako assaji punabbasukoti ime cha janā. Sammāti ālapanavacanametaṃ. Āyamukhabhūtāti",
  "tika-vin01t2:1351_7": "āyassa mukhabhūtā. Dhuraṭṭhāneti sāvatthiyā avidūre ṭhāne. Vassāne hemante cāti dvīsu",
  "tika-vin01t2:1351_8": "utūsu vassanato “dvīhi meghehī”ti vuttaṃ. Diyaḍḍhabhikkhusahassato gaṇācariyānaṃ",
  "tika-vin01t2:1351_9": "channaṃ janānaṃ adhikattā “samadhika”nti vuttaṃ, sādhikanti attho. Ma-kāro padasandhivasena",
  "tika-vin01t2:1351_10": "āgato. Akatavatthunti akatapubbaṃ abhinavavatthuṃ.",
  "tika-vin01t2:1352_0": "Kaṇikārādayo puppharukkhā, jātisumanādayo pupphagacchā. Koṭṭananti sayaṃ chindanaṃ.",
  "tika-vin01t2:1352_1": "Koṭṭāpananti “imaṃ chinda bhindā”ti aññehi chedāpanaṃ. Āḷiyā bandhananti yathā gacchamūle",
  "tika-vin01t2:1352_2": "udakaṃ santiṭṭhati, tathā samantato bandhanaṃ. Udakassāti akappiyaudakassa. Kappiyaudakasiñcananti",
  "tika-vin01t2:1352_3": "imināva siñcāpanampi saṅgahitanti daṭṭhabbaṃ. Nanu “udakassa secanaṃ secāpana”nti",
  "tika-vin01t2:1352_4": "imināva sāmaññato kappiyākappiyaudakasiñcanādiṃ sakkā saṅgahetuṃ, tasmā kappiyaudakasiñcanādi",
  "tika-vin01t2:1352_5": "kasmā visuṃ vuttanti? “Ārāmādiatthaṃ ropite akappiyavohāresupi kappiyaudakasiñcanādi",
  "tika-vin01t2:1352_6": "vaṭṭatī”ti vakkhamānattā idhāpi vibhāgaṃ katvā kappiyaudakasiñcanādi visuṃ dassitaṃ.",
  "tika-vin01t2:1352_7": "Hatthamukhapādadhovananhānodakasiñcananti imināpi pakārantarena kappiyaudakasiñcanameva",
  "tika-vin01t2:1352_8": "dasseti. “Akappiyavohāro”ti koṭṭanakhaṇanādivasena sayaṃ karaṇassapi kathaṃ saṅgahoti?",
  "tika-vin01t2:1352_9": "Akappiyanti voharīyatīti akappiyavohāroti akappiyabhūtaṃ karaṇakārāpanādi sabbameva",
  "tika-vin01t2:1352_10": "saṅgahitaṃ, na pana akappiyavacanamattanti daṭṭhabbaṃ. Kappiyavohārepi eseva nayo.",
  "tika-vin01t2:1352_11": "Sukkhamātikāya ujukaraṇanti iminā purāṇapaṇṇādiharaṇampi saṅgahitanti daṭṭhabbaṃ.",
  "tika-vin01t2:1352_12": "Kudālādīni bhūmiyaṃ ṭhapetvā ṭhānato hatthena gahetvā ṭhānameva pākaṭataranti “obhāso”ti vuttaṃ.",
  "tika-vin01t2:1353_0": "Mahāpaccarivādamhi patiṭṭhapetukāmo pacchā vadati. Vanatthāyāti idaṃ keci “vatatthāyā”ti",
  "tika-vin01t2:1353_1": "paṭhanti, tesaṃ vatiatthāyāti attho. Akappiyavohārepi ekaccaṃ vaṭṭatīti dassetuṃ",
  "tika-vin01t2:1353_2": "“na kevalañca sesa”ntiādimāha. Yaṃ kiñci mātikanti sukkhamātikaṃ vā asukkhamātikaṃ",
  "tika-vin01t2:1353_3": "vā. “Kappiyaudakaṃ siñcitu”nti iminā “kappiyaudakaṃ siñcathāti vattumpi vaṭṭatī”ti",
  "tika-vin01t2:1353_4": "dasseti. Sayaṃ ropetumpi vaṭṭatīti iminā “ropehīti vattuṃ vaṭṭatī”tipi siddhaṃ. Aññatthāya",
  "tika-vin01t2:1353_5": "vā karontassāti vatthupūjādiatthaṃ karontassa. Kasmā na anāpattīti vatthupūjanatthāya",
  "tika-vin01t2:1353_6": "ganthanādīsu kasmā na anāpatti. Anāpattiyevāti paṭivacanaṃ datvā idāni tameva anāpattibhāvaṃ",
  "tika-vin01t2:1353_7": "dassetuṃ “yathāhī”tiādi vuttaṃ. Tatthāti ārāmādiatthāya rukkharopane. Tathā vatthupūjanatthāyapi",
  "tika-vin01t2:1353_8": "anāpattiyevāti ratanattayapūjanatthāyapi kappiyavohārena pariyāyādīhi ca ganthāpane",
  "tika-vin01t2:1353_9": "anāpattiyevāti attho.",
  "tika-vin01t2:1354_0": "“Tathā vatthupūjanatthāyā”ti hi sāmaññato vuttepi “yathā hi tattha kappiyavohārena",
  "tika-vin01t2:1354_1": "pariyāyādīhi cā”ti vuttattā kappiyavohārādīhi ganthāpane eva anāpatti viññāyati,",
  "tika-vin01t2:1354_2": "na sayaṃ ganthane, teneva paro sayaṃ ganthanampi kasmā na vaṭṭatīti codento “nanu",
  "tika-vin01t2:1354_3": "cā”tiādimāha. Yathā ārāmādiatthaṃ kappiyapathaviyaṃ sayaṃ ropetumpi vaṭṭati, tathā",
  "tika-vin01t2:1354_4": "vatthupūjanatthāya sayaṃ ganthanepi kasmā na vaṭṭatīti codakassa adhippāyo. Vuttantiādi",
  "tika-vin01t2:1354_5": "ācariyassa parihāro. Atha “na pana mahāaṭṭhakathāya”nti kasmā vadati. Mahāpaccariādīsu",
  "tika-vin01t2:1354_6": "vuttampi hi pamāṇamevāti nāyaṃ virodho, mahāaṭṭhakathāyaṃ avuttampi tattheva vuttena",
  "tika-vin01t2:1354_7": "saṃsanditvā pamāṇamevāti patiṭṭhāpetuṃ vuttattā. Taṃ kathanti maññeyyāsīti sambandho.",
  "tika-vin01t2:1354_8": "Mahāaṭṭhakathāyañca kappiyaudakasecanaṃ vuttaṃ, taṃ kathanti etthāyamadhippāyo. Kiñcāpi",
  "tika-vin01t2:1354_9": "mahāaṭṭhakathāyaṃ ārāmādiatthāya kappiyapathaviyaṃ sayaṃ ropanaṃ na vuttaṃ, kappiyaudakassa",
  "tika-vin01t2:1354_10": "pana sayaṃ siñcanaṃ vuttameva, tasmā yathā ārāmādiatthāya kappiyaudakaṃ sayaṃ siñcitumpi",
  "tika-vin01t2:1354_11": "vaṭṭati, tathā vatthupūjanatthāya sayaṃ ganthanampi kasmā na vaṭṭatīti. Tampi na",
  "tika-vin01t2:1354_12": "virujjhatīti yadetaṃ ārāmādiatthāya sayaṃ ropanaṃ kappiyaudakasiñcanañca vuttaṃ,",
  "tika-vin01t2:1354_13": "tampi na virujjhati. Kathaṃ taṃ na virujjhatīti āha “tatrahī”tiādi. Etaṃ vuttanti",
  "tika-vin01t2:1354_14": "mālāvacchaṃ ropentipi ropāpentipi siñcantipi siñcāpentipīti etaṃ vuttaṃ. Aññatra",
  "tika-vin01t2:1354_15": "pana pariyāyo atthīti “mālāvacchaṃ ropentipi ropāpentipi siñcantipi siñcāpentipī”ti",
  "tika-vin01t2:1354_16": "kulasaṅgahatthāya ropanasiñcanaṃ sandhāya vuttattā tato aññatra ārāmādiatthāya mālāvaccharopane",
  "tika-vin01t2:1354_17": "pariyāyo atthi. Tattha pariyāyaṃ idha ca pariyāyābhāvaṃ ñatvāti tattha “mālāvacchaṃ",
  "tika-vin01t2:1354_18": "ropentī”tiādīsu “mālāvaccha”nti visesavacanasabbhāvato pariyāyaṃ, idha “ganthentī”tiādīsu",
  "tika-vin01t2:1354_19": "tathāvidhavisesavacanābhāvato pariyāyābhāvañca ñatvā.",
  "tika-vin01t2:1355_0": "Nanu ca yathā “ganthentī”ti sāmaññato vuttattā pariyāyo na labbhatīti yassa kassaci",
  "tika-vin01t2:1355_1": "atthāya sayaṃ ganthanaṃ na vaṭṭati, evaṃ “ganthāpentī”ti sāmaññato vuttattā pariyāyena",
  "tika-vin01t2:1355_2": "ganthāpanampi na vaṭṭatīti āpajjati. Evañca sati parato “evaṃ jāna, evaṃ kate sobheyya,",
  "tika-vin01t2:1355_3": "yathā etāni pupphāni na vikiriyanti, tathā karohītiādinā kappiyavacanena kāretuṃ",
  "tika-vin01t2:1355_4": "vaṭṭatī”ti idaṃ virujjhatīti? Na virujjhati, pariyāyena hi kārāpanaṃ ganthāpanameva",
  "tika-vin01t2:1355_5": "na hoti, tasmā yathāvuttanayena pariyāyato kārāpanaṃ vaṭṭati. Sabbaṃ vuttanayeneva",
  "tika-vin01t2:1355_6": "veditabbanti heṭṭhā vuttaṃ vinicchayameva saṅkhepato nigameti. Haraṇādīsu kasmā anāpattīti",
  "tika-vin01t2:1355_7": "vatthupūjanatthāya haraṇādīsu kasmā anāpatti. Kulitthiādīnaṃ atthāya haraṇatoti kulitthiādīnaṃ",
  "tika-vin01t2:1355_8": "haraṇassa tattha vuttattāti adhippāyo. Tenevāha “haraṇādhikāre hī”tiādi. Mālanti",
  "tika-vin01t2:1355_9": "pupphadāmaṃ. Mañjarī viyāti kusumamañjarī viya. Hārasadisanti muttāhārasadisaṃ.",
  "tika-vin01t2:1356_0": "Pācittiyañceva dukkaṭañcāti pathavīkhaṇanapaccayā pācittiyaṃ, kulasaṅgahapaccayā",
  "tika-vin01t2:1356_1": "dukkaṭaṃ. Akappiyavohārenāti “idaṃ khaṇa, idaṃ ropehī”tiādiakappiyavohārena. Dukkaṭamevāti",
  "tika-vin01t2:1356_2": "kulasaṅgahapaccayā dukkaṭaṃ. Ubhayatthāti kappiyākappiyapathaviyaṃ. Sabbatthāti kulasaṅgahaparibhogaārāmādiatthāya",
  "tika-vin01t2:1356_3": "ropite. Dukkaṭampīti na kevalaṃ pācittiyameva. Kappiyenāti kappiyena udakena. Tesaṃyeva",
  "tika-vin01t2:1356_4": "dvinnanti kuladūsanaparibhogānaṃ. Dukkaṭanti kulasaṅgahatthāya sayaṃ siñcane kappiyavohārena",
  "tika-vin01t2:1356_5": "akappiyavohārena vā siñcāpane ca dukkaṭaṃ, paribhogatthāya pana sayaṃ siñcane akappiyavohārena",
  "tika-vin01t2:1356_6": "siñcāpane ca dukkaṭaṃ. Āpattibahulatā veditabbāti ettha sayaṃ siñcane dhārāpacchedagaṇanāya",
  "tika-vin01t2:1356_7": "āpattigaṇanā veditabbā. Siñcāpane pana punappunaṃ āṇāpentassa vācāya vācāya āpatti,",
  "tika-vin01t2:1356_8": "sakiṃ āṇattassa bahūnaṃ siñcanepi ekāva.",
  "tika-vin01t2:1357_0": "Dukkaṭapācittiyānīti kulasaṅgahapaccayā dukkaṭaṃ, bhūtagāmapātabyatāya pācittiyaṃ.",
  "tika-vin01t2:1357_1": "Aññatthāti vatthupūjādiatthāya ocinane. Sakiṃ āṇattoti akappiyavohārena āṇatto. Pācittiyamevāti",
  "tika-vin01t2:1357_2": "akappiyavacanena āṇattattā pācittiyaṃ. Kappiyavacanena pana vatthupūjādiatthāya ocināpentassa anāpattiyeva.",
  "tika-vin01t2:1358_0": "Ganthanena nibbattaṃ gantimaṃ. Esa nayo sesesupi. Na vaṭṭatīti kulasaṅgahatthāya",
  "tika-vin01t2:1358_1": "vatthupūjādiatthāya vā vuttanayena karontassa ca kārāpentassa ca dukkaṭanti attho.",
  "tika-vin01t2:1358_2": "Purimanayenevāti “bhikkhussa vā”tiādinā vuttanayena. Dhammāsanavitāne baddhakaṇṭakesu",
  "tika-vin01t2:1358_3": "pupphāni vijjhitvā ṭhapentīti sambandho. Uparūpari vijjhitvā chattasadisaṃ katvā",
  "tika-vin01t2:1358_4": "āvuṇanato “chattātichattaṃ viyā”ti vuttaṃ. “Kadalikkhandhamhī”tiādinā vuttaṃ sabbameva",
  "tika-vin01t2:1358_5": "sandhāya “taṃ atioḷārikamevā”ti vuttaṃ, sayaṃ karontassa akappiyavacaneneva kārāpentassa",
  "tika-vin01t2:1358_6": "ca dukkaṭamevāti attho. Pupphavijjhanatthanti vuttattā pupphāni vijjhituṃyeva kaṇṭakaṃ",
  "tika-vin01t2:1358_7": "bandhituṃ na vaṭṭati, pupphadāmādibandhanatthaṃ pana vaṭṭati. Kaṇṭakampi bandhituṃ",
  "tika-vin01t2:1358_8": "na vaṭṭatīti ca idaṃ aṭṭhakathācariyappamāṇena gahetabbaṃ. Pavesetuṃ na vaṭṭatīti",
  "tika-vin01t2:1358_9": "vuttattā pupphacchidde apavesetvā uparūpari ṭhapetuṃ vaṭṭati. Jālamayaṃ vitānaṃ jālavitānaṃ.",
  "tika-vin01t2:1358_10": "Nāgadantakampi sacchiddakaṃyeva gahetabbaṃ. Pupphapaṭicchakaṃ daṇḍādīhi katapupphādhāraṇaṃ,",
  "tika-vin01t2:1358_11": "tampi sacchiddameva idha vuttaṃ. Asokapiṇḍiyāti asokapupphamañjarikāya. “Dhammarajju",
  "tika-vin01t2:1358_12": "nāma cetiyaṃ vā bodhiṃ vā pupphapavesanatthaṃ āvijjhitvā baddharajjū”ti mahāgaṇṭhipade",
  "tika-vin01t2:1358_13": "majjhimagaṇṭhipade ca vuttaṃ, tasmā tathābaddhāya rajjuyā cetiyassa ca antare pupphāni",
  "tika-vin01t2:1358_14": "pavesetuṃ vaṭṭatīti viññāyati. Gaṇṭhipade pana “dhammarajjunti sithilaṃ vaṭṭikaṃ",
  "tika-vin01t2:1358_15": "rajjuṃ katvā bodhiṃ vā cetiyaṃ vā parikkhipitvā dhammāsane vā lambitvā tattha pupphāni",
  "tika-vin01t2:1358_16": "pavesentī”ti vuttaṃ, tasmā sithilavaṭṭikāya rajjuyā antarepi pupphāni pavesetuṃ vaṭṭatīti",
  "tika-vin01t2:1358_17": "viññāyati, vīmaṃsitvā yuttataraṃ gahetabbaṃ. Ubhayatthāpi panettha nevatthi virodhoti amhākaṃ khanti.",
  "tika-vin01t2:1359_0": "Matthakadāmanti dhammāsanādimatthake lambakadāmaṃ. Pupphehi veṭhentīti pupphadāmena",
  "tika-vin01t2:1359_1": "veṭhenti. Tesaṃyevāti uppalādīnaṃyeva. Vākena vā daṇḍakena vāti visuṃ acchinnena",
  "tika-vin01t2:1359_2": "pupphasahiteneva vākena vā daṇḍakena vā. Khandhe ṭhapitakāsāvassāti khandhe ṭhapitasaṅghāṭiṃ",
  "tika-vin01t2:1359_3": "sandhāya vuttaṃ. Tañhi tathā bandhituṃ sakkā bhaveyya. Imināva aññampi tādisaṃ kāsāvaṃ",
  "tika-vin01t2:1359_4": "vā vatthaṃ vā vuttanayena bandhitvā tattha pupphāni pakkhipituṃ vaṭṭatīti siddhaṃ.",
  "tika-vin01t2:1359_5": "Aṃsabhaṇḍikaṃ pasibbake pakkhittasadisattā veṭhimaṃ nāma na jātaṃ, tasmā sithilabandhassa",
  "tika-vin01t2:1359_6": "antarantarā pakkhipituṃ vaṭṭatīti vadanti.",
  "tika-vin01t2:1360_0": "Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena",
  "tika-vin01t2:1360_1": "pūraṇaṃ sandhāya vuttaṃ. Tiriyato haraṇaṃ pana vāyimaṃ nāma hoti, na pūrimaṃ. Purimaṭṭhānaṃ",
  "tika-vin01t2:1360_2": "atikkāmetīti ettha “aphusāpetvāpi atikkāmentassa āpattiyevā”ti tīsupi gaṇṭhipadesu",
  "tika-vin01t2:1360_3": "vuttaṃ. “Purimaṭṭhānaṃ atikkāmetī”ti avisesena vuttattā taṃ yuttaṃ. Keci pana “aññamaññaṃ",
  "tika-vin01t2:1360_4": "aphusāpetvā anekakkhattuṃ parikkhipituṃ vaṭṭatī”ti vadantīti vuttaṃ, tattha kāraṇaṃ",
  "tika-vin01t2:1360_5": "na dissati. Bandhituṃ vaṭṭatīti puppharahitāya suttakoṭiyā vākakoṭiyā vā bandhituṃ",
  "tika-vin01t2:1360_6": "vaṭṭati. Ekavāraṃ haritvā vā parikkhipitvā vāti idaṃ pubbe vuttacetiyādiparikkhepaṃ",
  "tika-vin01t2:1360_7": "pupphapaṭakaraṇañca sandhāya vuttaṃ, tasmā cetiyaṃ vā bodhiṃ vā parikkhipantena ekavāraṃ",
  "tika-vin01t2:1360_8": "parikkhipitvā purimaṭṭhānaṃ sampatte aññassa dātabbaṃ, tenapi ekavāraṃ parikkhipitvā",
  "tika-vin01t2:1360_9": "tatheva kātabbaṃ. Pupphapaṭaṃ karontena ca ekavāraṃ haritvā aññassa dātabbaṃ, tenapi",
  "tika-vin01t2:1360_10": "tatheva kātabbaṃ. Sacepi dveyeva bhikkhū ubhosu passesu ṭhatvā pariyāyena haranti,",
  "tika-vin01t2:1360_11": "vaṭṭatiyevāti vadanti.",
  "tika-vin01t2:1361_0": "Pūritanti dīghato pasāraṇavasena pūritaṃ. Vāyituṃ na labhatīti dīghato pasārite tiriyato",
  "tika-vin01t2:1361_1": "haraṇaṃ vāyanaṃ nāma hotīti ekavārampi pupphaguṇaṃ tiriyato harituṃ na vaṭṭati. Pupphāni",
  "tika-vin01t2:1361_2": "ṭhapentenāti aganthitāni pākatikapupphāni ṭhapentena. Pupphadāmaṃ pana pūjanatthāya",
  "tika-vin01t2:1361_3": "bhūmiyaṃ ṭhapentena phusāpetvā vā aphusāpetvā vā diguṇaṃ katvā ṭhapetuṃ na vaṭṭatīti",
  "tika-vin01t2:1361_4": "vadanti. Ghaṭikadāmaolambakoti ante ghaṭikākārayutto yamakadāmaolambako. Ekekaṃ pana",
  "tika-vin01t2:1361_5": "dāmaṃ nikkhantasuttakoṭiyāva bandhitvā olambituṃ vaṭṭati, pupphadāmadvayaṃ saṅghaṭitukāmenapi",
  "tika-vin01t2:1361_6": "nikkhantasuttakoṭiyāva suttakoṭiṃ saṅghaṭituṃ vaṭṭati. Aḍḍhacandākārena mālāguṇaparikkhepoti",
  "tika-vin01t2:1361_7": "aḍḍhacandākārena mālāguṇassa punappunaṃ haraṇapaccāharaṇavasena pūretvā parikkhipanaṃ.",
  "tika-vin01t2:1361_8": "Teneva taṃ pūrime paviṭṭhaṃ, tasmā etampi aḍḍhacandākāraṃ punappunaṃ haraṇapaccāharaṇavasena",
  "tika-vin01t2:1361_9": "pūritaṃ na vaṭṭati. Ekavāraṃ pana aḍḍhacandākārena mālāguṇaṃ harituṃ vaṭṭatīti vadanti.",
  "tika-vin01t2:1361_10": "Pupphadāmakaraṇanti ettha suttakoṭiyaṃ gahetvāpi ekato kātuṃ na vaṭṭatīti vadanti.",
  "tika-vin01t2:1361_11": "Geṇḍukakharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin01t2:1362_0": "“Lāsiyanāṭakaṃ nāṭentī”ti vatvā tameva pariyāyantarena dassetuṃ “recakaṃ dentī”ti",
  "tika-vin01t2:1362_1": "vuttaṃ, abhinayaṃ dassentīti attho, attano adhippāyaṃ pakāsetvā “evaṃ naccitabba”nti",
  "tika-vin01t2:1362_2": "paṭhamaṃ uṭṭhahitvā naccanākāraṃ dassentīti vuttaṃ hoti. Keci pana “mukhe aṅguliyo",
  "tika-vin01t2:1362_3": "pakkhipitvā saddaṃ karontā cakkamiva attānaṃ bhamayamānā recakaṃ denti nāmā”ti vadanti.",
  "tika-vin01t2:1362_4": "Ekekāya pantiyā aṭṭha aṭṭha padāni assāti aṭṭhapadaṃ. “Aṭṭhāpada”ntipi paṭhanti.",
  "tika-vin01t2:1362_5": "Dasapadepi eseva nayo. Padānīti ca sāriādīnaṃ patiṭṭhānaṭṭhānāni. Dasapadaṃ nāma",
  "tika-vin01t2:1362_6": "dvīhi pantīhi vīsatiyā padehi kīḷanajūtaṃ. Ākāseyeva kīḷantīti “ayaṃ sārī asukapadaṃ",
  "tika-vin01t2:1362_7": "mayā nītā, ayaṃ asukapada”nti kevalaṃ mukheneva vadantā ākāseyeva jūtaṃ kīḷanti.",
  "tika-vin01t2:1362_8": "Jūtaphalaketi jūtamaṇḍale. Pāsakakīḷāya kīḷantīti pāsakaṃ vuccati chasu passesu ekekaṃ",
  "tika-vin01t2:1362_9": "yāva chakkaṃ dassetvā katakīḷanaṃ, taṃ vaḍḍhetvā yathāladdhaekakādivasena sāriyo",
  "tika-vin01t2:1362_10": "apanentā upanentā ca kīḷanti. Ghaṭena kīḷā ghaṭikāti eke.",
  "tika-vin01t2:1363_0": "Mañjaṭṭhiyā vāti mañjaṭṭhirukkhasāraṃ gahetvā pakkakasāvaṃ sandhāya vadati. Salākahatthanti",
  "tika-vin01t2:1363_1": "tālahīrādīnaṃ kalāpassetaṃ adhivacanaṃ. Bahūsu salākāsu visesarahitaṃ ekaṃ salākaṃ",
  "tika-vin01t2:1363_2": "gahetvā tāsu pakkhipitvā puna taṃyeva uddharantā salākahatthena kīḷantīti keci. Paṇṇena",
  "tika-vin01t2:1363_3": "vaṃsākārena katā nāḷikā paṇṇanāḷikā. Tenevāha “taṃ dhamantā”ti. Pucchantassa mukhāgataṃ",
  "tika-vin01t2:1363_4": "akkharaṃ gahetvā naṭṭhamuṭṭhilābhālābhādijānanakīḷā akkharikātipi vadanti. Hatthisminti",
  "tika-vin01t2:1363_5": "nimittatthe bhummaṃ, hatthinimittasippeti attho. Assasmintiādīsupi eseva nayo. “Usseḷenti",
  "tika-vin01t2:1363_6": "apphoṭentī”ti dvinnaṃ padānaṃ attho pākaṭoyevāti na vutto. Tattha usseḷentīti mukhena",
  "tika-vin01t2:1363_7": "usseḷanasaddaṃ pamuñcanti, mahantaṃ katvā abyattasaddaṃ pavattentīti attho. “Ajānaṃ",
  "tika-vin01t2:1363_8": "saññaṃ dentā ajapālakā viya mukhena vātaṃ nicchārentā sukhumaṃ abyattanādaṃ pavattentī”tipi",
  "tika-vin01t2:1363_9": "vadanti. Apphoṭentīti bhujahatthasaṅghaṭṭanasaddaṃ pavattenti, vāmahatthaṃ ure ṭhapetvā",
  "tika-vin01t2:1363_10": "dakkhiṇena pāṇinā tattha tāḷanena saddaṃ karontīti attho. Mukhaḍiṇḍimanti mukhabheriyā etaṃ adhivacanaṃ.",
  "tika-vin01t2:1364_0": "432. Pasādāvahenāti pasādajananakena. Abhikkamanaṃ abhikkantanti āha “gamanenā”ti.",
  "tika-vin01t2:1364_1": "Paṭikkamanaṃ paṭikkantaṃ. Nivattanenāti nivattimattaṃ dasseti. Nivattetvā pana gamanaṃ",
  "tika-vin01t2:1364_2": "gamanameva. Abhimukhaṃ lokitaṃ ālokitanti āha “purato dassanenā”ti. Ito cito ca dassanenāti",
  "tika-vin01t2:1364_3": "anudisāpekkhanaṃ dasseti. Yaṃdisābhimukho gacchati tiṭṭhati nisīdati, tadabhimukhaṃ",
  "tika-vin01t2:1364_4": "pekkhanaṃ ālokitaṃ, tadanugatadisālokanaṃ “vilokita”nti hi vuccati. Aññānipi heṭṭhā",
  "tika-vin01t2:1364_5": "upari pacchato pekkhanavasena olokitaullokitāpalokitāni nāma honti. Tāni pana na",
  "tika-vin01t2:1364_6": "samaṇasāruppāni appasādāvahāni, tenevettha ālokitavilokitāneva gahitāni. Tesanti",
  "tika-vin01t2:1364_7": "samāse guṇībhūtānipi pabbāni parāmasati. “Pabbasaṅkocanenā”ti hi vuttattā pabbāni",
  "tika-vin01t2:1364_8": "tattha guṇībhūtāni saṅkocanassa padhānattā. Satisampajaññehīti sātthakatādipariggāhikāya",
  "tika-vin01t2:1364_9": "satiyā tathāpavattasampajaññena ca samantato pakārehi, pakaṭṭhaṃ vā savisesaṃ jānātīti",
  "tika-vin01t2:1364_10": "sampajāno, tassa bhāvo sampajaññaṃ. Tathāpavattañāṇassetaṃ adhivacanaṃ. Abhisaṅkhatattāti",
  "tika-vin01t2:1364_11": "sammā pavattitattā. Heṭṭhākhittacakkhūti khandhaṃ anāmetvāva adhokhittacakkhu. Khandhaṃ",
  "tika-vin01t2:1364_12": "nāmetvā hi heṭṭhāvalokanaṃ na samaṇasāruppaṃ. “Okkhittacakkhū”ti ca iminā yugamattadassitā vuttā.",
  "tika-vin01t2:1365_0": "Bondoti lolo mandadhātukoti attho. Bhakuṭiṃ katvāti bhamukabhedaṃ katvā. Sākhalyena",
  "tika-vin01t2:1365_1": "yuttāti “tattha katamaṃ sākhalyaṃ? Yā sā vācā nelā kaṇṇasukhā”tiādinā nayena vuttasākhalyena",
  "tika-vin01t2:1365_2": "samannāgatā, muduvacanāti attho. Nelāti elaṃ vuccati doso, nāssā elanti nelā, niddosāti",
  "tika-vin01t2:1365_3": "attho. Kaṇṇasukhāti byañjanamadhuratāya kaṇṇānaṃ sukhā, sūcinā vijjhanaṃ viya kaṇṇasūlaṃ",
  "tika-vin01t2:1365_4": "na janeti. Dānanibaddhānīti nibaddhadānāni.",
  "tika-vin01t2:1366_0": "“Sāriputtamoggallāne āmantesī”ti vatvā “gacchatha tumhe sāriputtā”ti vacanato “sāriputtā”ti",
  "tika-vin01t2:1366_1": "idaṃ ekasesanayena vuttanti ayamattho pākaṭoyevāti na vutto. “Sāriputtā”ti hi idaṃ",
  "tika-vin01t2:1366_2": "ekasesanayena vuttaṃ virūpekasesassapi icchitattā, tenevettha bahuvacananiddeso katoti.",
  "tika-vin01t2:1366_3": "Saddhassa pasannassāti ratanattayassa saddhāya samannāgatassa tatoyeva ca pasannassa,",
  "tika-vin01t2:1366_4": "kammaphalasaddhāya vā samannāgatattā saddhassa ratanattayappasādabahulatāya pasannassa.",
  "tika-vin01t2:1367_0": "433. Āpattiṃ ropetabbāti kuladūsakakammena āpannāpattiṃ ropetabbā. Tasmiṃ vihāreti",
  "tika-vin01t2:1367_1": "bahigāme vihāraṃ sandhāya vuttaṃ. Antogāme vihāro pana “tasmiṃ gāme na vasitabba”nti",
  "tika-vin01t2:1367_2": "imināva saṅgahito gāmaggahaṇeneva gahitattā. “Tasmiṃ vihāre”ti vacanato tassa gāmassa",
  "tika-vin01t2:1367_3": "sāmantā aññasmiṃ vihāre vasituṃ vaṭṭati. Sāmantagāme piṇḍāya na caritabbanti tasmiṃ",
  "tika-vin01t2:1367_4": "vihāre vāsassa paṭikkhittattā yadi tattha vasati, tena sāmantagāmepi piṇḍāya na caritabbanti",
  "tika-vin01t2:1367_5": "adhippāyo. Tasmiṃ gāme piṇḍāya na caritabbanti yasmiṃ gāme kuladūsakakammaṃ kataṃ,",
  "tika-vin01t2:1367_6": "tasmiṃ gāme na caritabbaṃ. Yasmiñhi gāme vā nigame vā kuladūsakakammaṃ kataṃ, yasmiñca",
  "tika-vin01t2:1367_7": "vihāre vasati, neva tasmiṃ gāme vā nigame vā carituṃ labbhati, na vihāre vasituṃ.",
  "tika-vin01t2:1367_8": "Sāmantavihāre vasantena pana sāmantagāme carituṃ vaṭṭati tattha vāsassa appaṭikkhittattā.",
  "tika-vin01t2:1368_0": "435. Aṭṭhārasa vattānīti “na upasampādetabbaṃ, na nissayo dātabbo, na sāmaṇero upaṭṭhāpetabbo,",
  "tika-vin01t2:1368_1": "na bhikkhunovādakasammuti sāditabbā, sammatena bhikkhuniyo na ovaditabbā, yāya āpattiyā",
  "tika-vin01t2:1368_2": "saṅghena pabbājanīyakammaṃ kataṃ hoti, na sā āpatti āpajjitabbā aññā vā tādisikā",
  "tika-vin01t2:1368_3": "tato vā pāpiṭṭhatarā, kammaṃ na garahitabbaṃ, kammikā na garahitabbā, na pakatattassa",
  "tika-vin01t2:1368_4": "bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na",
  "tika-vin01t2:1368_5": "anuvādo ṭhapetabbo, na okāso kāretabbo, na codetabbo, na sāretabbo, na bhikkhūhi",
  "tika-vin01t2:1368_6": "sampayojetabba”nti evamāgatāni aṭṭhārasa vattāni.",
  "tika-vin01t2:1369_0": "Assajipunabbasukappadhānā assajipunabbasukāti vuttā sahacaraṇañāyena. Anulomapaṭipadaṃ",
  "tika-vin01t2:1369_1": "appaṭipajjanatāyāti yathāpaññattasammāvattasaṅkhātaṃ anulomapaṭipadaṃ appaṭipajjanatāya,",
  "tika-vin01t2:1369_2": "yena vattena ciṇṇena saṅgho anulomiko hoti, tasmiṃ avattanatoti vuttaṃ hoti. Na pannalomā",
  "tika-vin01t2:1369_3": "hontīti patitalomā na honti, anukūlavuttino na hontīti attho. Nittharaṇamaggaṃ na",
  "tika-vin01t2:1369_4": "paṭipajjantīti anulomavattasaṅkhātaṃ nittharaṇūpāyaṃ na paṭipajjanti, yena vattena",
  "tika-vin01t2:1369_5": "ciṇṇena sāpattikabhāvato nittiṇṇā honti, tasmiṃ nittharaṇakavattasmiṃ na vattanti,",
  "tika-vin01t2:1369_6": "āpattivuṭṭhānatthaṃ turitaturitā chandajātā na hontīti vuttaṃ hoti. Dasahi akkosavatthūhīti",
  "tika-vin01t2:1369_7": "jātināmagottakammasippaābādhaliṅgakilesaāpattihīnasaṅkhātehidasahi akkosakāraṇehi.",
  "tika-vin01t2:1369_8": "Chandagāmitā pāpentītiādīsu ya-kāro “sayaṃ abhiññā”tiādīsu viya luttaniddiṭṭhoti",
  "tika-vin01t2:1369_9": "āha “chandagāmitāyapi pāpentī”tiādi. Tesanti assajipunabbasukānaṃ gaṇapāmokkhānaṃ.",
  "tika-vin01t2:1370_0": "436-437. Nigamassa apākaṭattā taṃ dassetuṃ “tatthā”tiādimāha. Parasantakaṃ deti,",
  "tika-vin01t2:1370_1": "dukkaṭamevāti vissāsaggāhena parasantakaṃ gahetvā dentaṃ sandhāya vuttaṃ. Tañca kho",
  "tika-vin01t2:1370_2": "vatthupūjanatthāyāti mātāpitūnampi dentena vatthupūjanatthāya eva dātabbanti dasseti.",
  "tika-vin01t2:1370_3": "“Maṇḍanatthāya pana sivaliṅgādipūjanatthāyāti ettakameva vuttattā imaṃ vikkiṇitvā",
  "tika-vin01t2:1370_4": "jīvikampi kappessantīti mātuādīnaṃ dātuṃ vaṭṭatī”ti vadanti. Kassacipīti ñātakassa",
  "tika-vin01t2:1370_5": "aññātakassa vā kassacipi. Ñātisāmaṇerehevāti anucchavikattā vuttaṃ. Sampattānaṃ sāmaṇerānaṃ",
  "tika-vin01t2:1370_6": "upaḍḍhabhāgaṃ dātuṃ vaṭṭatīti saṅghikassa lābhassa upacārasīmagatānaṃ sāmaṇerānampi",
  "tika-vin01t2:1370_7": "santakattā tesampi upaḍḍhabhāgo labbhatevāti katvā vuttaṃ. Cūḷakanti upaḍḍhabhāgatopi",
  "tika-vin01t2:1370_8": "upaḍḍhaṃ. Catutthabhāgassetaṃ adhivacanaṃ.",
  "tika-vin01t2:1371_0": "“Sāmaṇerā…pe… ṭhapentī”ti idaṃ vassaggena abhājiyaṃ sandhāya vuttaṃ. Tattha tatthāti",
  "tika-vin01t2:1371_1": "magge vā cetiyaṅgaṇe vā. Dāpetuṃ na labhantīti sāmaṇerehi dāpetuṃ ananucchavikattā",
  "tika-vin01t2:1371_2": "vuttaṃ. Na hi taṃ pupphadānaṃ nāma siyā. Yadi hi tathā āgatānaṃ tesaṃ dānaṃ pupphadānaṃ",
  "tika-vin01t2:1371_3": "bhaveyya, sāmaṇerehipi dātuṃ na labbheyya. Sayamevāti sāmaṇerā sayameva. Yāgubhattādīni",
  "tika-vin01t2:1371_4": "ādāyāti idaṃ bhikkhūnaṃ atthāya yāgubhattādisampādanaṃ sandhāya vuttattā “na vaṭṭatī”ti avisesena vuttaṃ.",
  "tika-vin01t2:1372_0": "Vuttanayenevāti mātāpitūnaṃ tāva haritvāpi harāpetvāpi pakkositvāpi pakkosāpetvāpi",
  "tika-vin01t2:1372_1": "dātuṃ vaṭṭati, sesañātakānaṃ pakkosāpetvāva. Mātāpitūnañca harāpentena ñātisāmaṇereheva",
  "tika-vin01t2:1372_2": "harāpetabbaṃ, itare pana yadi sayameva icchanti, vaṭṭatīti imaṃ pupphe vuttanayaṃ",
  "tika-vin01t2:1372_3": "phalepi atidisati, tasmā phalampi mātāpitūnaṃ haraṇaharāpanādinā dātuṃ vaṭṭati, sesañātīnaṃ",
  "tika-vin01t2:1372_4": "pakkosāpetvāva. Idāni “yo haritvā vā harāpetvā vā…pe… issaravatāya dadato thullaccaya”nti",
  "tika-vin01t2:1372_5": "imaṃ pupphe vuttanayaṃ phalepi saṅkhipitvā dassento “kulasaṅgahatthāya panā”tiādimāha.",
  "tika-vin01t2:1372_6": "Khīṇaparibbayānanti āgantuke sandhāya vuttaṃ. Phalaparicchedena vāti “ettakāni phalāni",
  "tika-vin01t2:1372_7": "dātabbānī”ti evaṃ phalaparicchedena vā. Rukkhaparicchedena vāti “imehi rukkhehi dātabbānī”ti",
  "tika-vin01t2:1372_8": "evaṃ rukkhaparicchedena vā. Paricchinnesupi rukkhesu “idha phalāni sundarāni, ito",
  "tika-vin01t2:1372_9": "gaṇhathā”ti vadantena kulasaṅgaho kato nāma hotīti āha “evaṃ pana na vattabba”nti.",
  "tika-vin01t2:1373_0": "Rukkhacchallīti rukkhattaco. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ",
  "tika-vin01t2:1373_1": "jaṅghapesanikaṃ. Tenāha “gihīnaṃ dūteyyaṃ sāsanaharaṇakamma”nti. Dūtassa kammaṃ dūteyyaṃ.",
  "tika-vin01t2:1373_2": "Paṭhamaṃ sāsanaṃ aggahetvāpi…pe… pade pade dukkaṭanti idaṃ tassa sāsanaṃ ārocessāmīti",
  "tika-vin01t2:1373_3": "iminā adhippāyena gamanaṃ sandhāya vuttaṃ, tassa pana sāsanaṃ paṭikkhipitvā sayameva",
  "tika-vin01t2:1373_4": "kāruññe ṭhito gantvā attano patirūpaṃ sāsanaṃ āroceti, anāpatti. Pubbe vuttappakāranti",
  "tika-vin01t2:1373_5": "“mama vacanena bhagavato pāde vandathā”tiādinā vuttappakāraṃ sikkhāpade paṭhamaṃ",
  "tika-vin01t2:1373_6": "vuttaṃ. Pakkamatāyasmāti idaṃ pabbājanīyakammavasena vuttaṃ. Puna pakkamatāyasmāti",
  "tika-vin01t2:1373_7": "idaṃ pana pabbājanīyakammakatassa vattavasena vuttaṃ. Paṭhamasaṅghabhedasadisānevāti",
  "tika-vin01t2:1373_8": "ettha aṅgesupi yathā tattha parakkamanaṃ, evaṃ idha chandādīhi pāpanaṃ daṭṭhabbaṃ. Sesaṃ tādisamevāti.",
  "tika-vin01t2:1374": "Kuladūsakasikkhāpadavaṇṇanā niṭṭhitā.",
  "tika-vin01t2:1375": "Nigamanavaṇṇanā",
  "tika-vin01t2:1376_0": "442. Paṭhamaṃ āpatti āpajjanaṃ etesanti paṭhamāpattikā. Tattakāni ahānīti paṭicchāditadivasato",
  "tika-vin01t2:1376_1": "paṭṭhāya yāva ārocitadivaso, tāva divasapakkhamāsasaṃvaccharavasena yattako kālo",
  "tika-vin01t2:1376_2": "atikkanto, tattakaṃ kālanti attho. Akāmena avasenāti ettha appaṭikammakatāya āpattiyā",
  "tika-vin01t2:1376_3": "saggamokkhāvaraṇabhāvato anicchantenapi parivasitabbanti adhippāyo. Avhātabboti abbhānakammavasena",
  "tika-vin01t2:1376_4": "pakkositabbo. Te ca bhikkhū gārayhāti ettha ye ūnabhāvaṃ ñatvā abbhenti, te bhikkhū",
  "tika-vin01t2:1376_5": "ca garahitabbā sātisārā sadosā, dukkaṭaṃ āpajjantīti ayamattho pākaṭoyevāti na vutto. Sāmīcīti vattaṃ.",
  "tika-vin01t2:1377": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1378": "Terasakavaṇṇanā niṭṭhitā.",
  "tika-vin01t2:1379": "3. Aniyatakaṇḍaṃ",
  "tika-vin01t2:1380": "1. Paṭhamaaniyatasikkhāpadavaṇṇanā",
  "tika-vin01t2:1381_0": "443. Puttasaddena sāmaññaniddesato ekasesanayena vā puttīpi gahitāti āha “bahū dhītaro",
  "tika-vin01t2:1381_1": "cā”ti. Dānappadānesūti khuddakesu ceva mahantesu ca dānesu. Chaṇaṃ nāma attano gehe",
  "tika-vin01t2:1381_2": "kattabbamaṅgalanti āha “āvāhavivāhamaṅgalādīsū”ti. Ettha ādi-saddena phagguṇamāsādīsu",
  "tika-vin01t2:1381_3": "uttaraphagguṇādiabhilakkhitadivasesu saparijanānaṃ manussānaṃ maṅgalakaraṇampi saṅgaṇhāti.",
  "tika-vin01t2:1381_4": "Antarussavesūti mahussavassa antarantarā pavattitaussavesu. Āsāḷhīpavāraṇanakkhattādīsūti",
  "tika-vin01t2:1381_5": "ettha nakkhattasaddo paccekaṃ yojetabbo. Tattha āsāḷhīnakkhattanti vassūpagamanapūjādivasaṃ",
  "tika-vin01t2:1381_6": "sandhāya vuttaṃ, pavāraṇanakkhattanti pavāraṇapūjādivasaṃ sandhāya. Ādi-saddena yasmiṃ",
  "tika-vin01t2:1381_7": "nakkhatte gāmanigamavāsino tayo satta vā divase nakkhattaghosanaṃ katvā yathāvibhavaṃ",
  "tika-vin01t2:1381_8": "alaṅkatapaṭiyattā bhoge paribhuñjantā nakkhattakīḷaṃ kīḷanti, tampi saṅgaṇhāti. Imepi",
  "tika-vin01t2:1381_9": "dārakāti attano dārake sandhāya vadanti. Tadanantaranti bhikkhūnaṃ bhojanānantaraṃ.",
  "tika-vin01t2:1382_0": "444-445. Taṃ kammanti taṃ ajjhācārakammaṃ. Bhikkhu nisinneti ettha bhikkhūti bhummatthe",
  "tika-vin01t2:1382_1": "paccattavacanaṃ, bhummavacanassa vā lopaṃ katvā niddesoti āha “bhikkhumhi nisinne”ti.",
  "tika-vin01t2:1382_2": "Pāḷiyaṃ “sotassa raho”ti idaṃ atthuddhāravasena vuttaṃ, “paṭicchanne āsane”ti pana",
  "tika-vin01t2:1382_3": "vacanato “sakkā hoti methunaṃ dhammaṃ paṭisevitu”nti ca vuttattā cakkhussa raho idhādhippetoti",
  "tika-vin01t2:1382_4": "dassetuṃ “kiñcāpī”tiādi vuttaṃ. Paricchedo veditabboti raho nisajjāpattiyā paricchedo",
  "tika-vin01t2:1382_5": "vavatthānaṃ veditabbaṃ. Idāni cakkhussa raheneva āpattiṃ paricchinditvā dassento",
  "tika-vin01t2:1382_6": "“sacepi hī”tiādimāha. Pihitakavāṭassāti iminā paṭicchannabhāvato cakkhussa rahosabbhāvaṃ",
  "tika-vin01t2:1382_7": "dasseti. Apihitakavāṭassāti iminā appaṭicchannabhāvaṃ dasseti. Appaṭicchanne ca dutiyasikkhāpade",
  "tika-vin01t2:1382_8": "āgatanayena sotassa rahavasenapi paricchedo veditabboti āha “antodvādasahatthepi",
  "tika-vin01t2:1382_9": "okāse”ti. “Antodvādasahatthe”ti hi idaṃ sotassa rahābhāvaṃ sandhāya vuttaṃ. Yadi",
  "tika-vin01t2:1382_10": "hi cakkhusseva rahābhāvaṃ sandhāya vadeyya, “antodvādasahatthe”ti na vadeyya appaṭicchanne",
  "tika-vin01t2:1382_11": "tato dūratare nisinnepi cakkhussa rahāsambhavato. Yasmā nisīditvā niddāyanto kapimiddhapareto",
  "tika-vin01t2:1382_12": "kañci kālaṃ cakkhūni ummīleti, kañci kālaṃ nimīleti, na ca mahāniddaṃ okkamati, tasmā",
  "tika-vin01t2:1382_13": "“niddāyantopi anāpattiṃ karotī”ti vuttaṃ. Nipajjitvā niddāyanto pana tādiso na hotīti",
  "tika-vin01t2:1382_14": "āha “nipajjitvā niddāyanto na karotī”ti, anāpattiṃ na karotīti attho.",
  "tika-vin01t2:1383_0": "Paṭiladdhasotāpattiphalāti antimaparicchedato ariyasāvikaṃ dasseti. Paṭividdhacatusaccāti",
  "tika-vin01t2:1383_1": "sotāpattimaggena paṭividdhacatusaccā. Tiṇṇaṃ dhammānaṃ aññatarena kāretabboti nisajjaṃ",
  "tika-vin01t2:1383_2": "paṭijānamānassa tiṇṇaṃ dhammānaṃ aññatarasamāyogo hotiyevāti vuttaṃ. Pārājikena pana",
  "tika-vin01t2:1383_3": "saṅghādisesena ca pācittiyena ca tenākārena nisajjaṃ paṭijānamānova kāretabbo. Na",
  "tika-vin01t2:1383_4": "appaṭijānamānoti alajjīpi appaṭijānamāno āpattiyā na kāretabboti avisesena vuttaṃ.",
  "tika-vin01t2:1383_5": "So hi yāva na paṭijānāti, tāva neva suddho, na asuddhoti vā vattabbo, vattānusandhinā",
  "tika-vin01t2:1383_6": "pana kāretabbo. Vuttañhetaṃ –",
  "tika-vin01t2:1384": "“Paṭiññā lajjīsu katā, alajjīsu evaṃ na vijjati;",
  "tika-vin01t2:1385": "Bahumpi alajjī bhāseyya, vattānusandhitena kāraye”ti. ;",
  "tika-vin01t2:1386_0": "Yena vā sā saddheyyavacasā upāsikā vadeyya, tena so bhikkhu kāretabboti ettha “paṭijānamāno”ti",
  "tika-vin01t2:1386_1": "avuttepi adhikārattā “paṭijānamānova tena so bhikkhu kāretabbo”ti vuttaṃ. Tathārūpāya",
  "tika-vin01t2:1386_2": "upāsikāya vacanena aññathattābhāvato diṭṭhaṃ nāma tathāpi hoti, aññathāpi hotīti",
  "tika-vin01t2:1386_3": "dassanena aññathattasambhavaṃ dasseti. Evaṃ mahiddhikā nāma…pe… vadāpethāti idaṃ",
  "tika-vin01t2:1386_4": "“evaṃ mahiddhikāpi tumhe evarūpe āsaṅkanīye ṭhāne kasmā anupaparikkhitvā nisinnattha,",
  "tika-vin01t2:1386_5": "tumhādisehi nāma antaraghare nisīdantehi upaparikkhitvā patirūpe ṭhāne nisīditabba”nti",
  "tika-vin01t2:1386_6": "theraṃ ovadanto āha, na pana asaddahanto. Thero attano anupaparikkhitvā anisinnabhāvaṃ",
  "tika-vin01t2:1386_7": "dassento “antaragharasseveso āvuso doso”ti āha. Evamakāsinti attano nigūhitabbampi",
  "tika-vin01t2:1386_8": "guṇaṃ pakāsento evaṃ viya iddhipāṭihāriyaṃ akāsiṃ. Rakkheyyāsi manti “mā maṃ aññepi",
  "tika-vin01t2:1386_9": "evaṃ jānantū”ti attano guṇaṃ ajānāpetukāmo vadati.",
  "tika-vin01t2:1387_0": "446-451. Mātugāmassa methunaṃ dhammaṃ paṭisevantoti ettha “magge”ti pāṭhaseso daṭṭhabboti",
  "tika-vin01t2:1387_1": "āha “mātugāmassa magge”ti. Raho nisajjassādassa asatipi methunarāgabhāve tappaṭibaddhakilesattā",
  "tika-vin01t2:1387_2": "vuttaṃ “methunadhammasannissitakileso vuccatī”ti, teneva sannissitaggahaṇaṃ kataṃ.",
  "tika-vin01t2:1387_3": "Taṃ sandhāya agatepi asuddhacittena gatattā “assāde uppanne pācittiya”nti vuttaṃ.",
  "tika-vin01t2:1387_4": "Rahassādo uppajjati anāpattīti suddhacittena gantvā nisinnattā cittuppādamattenettha",
  "tika-vin01t2:1387_5": "āpatti na hotīti vuttaṃ. Ayaṃ dhammo aniyatoti ettha tiṇṇaṃ āpattīnaṃ yaṃ āpattiṃ",
  "tika-vin01t2:1387_6": "vā vatthuṃ vā paṭijānāti, tassa vasena kāretabbatāya aniyatoti ayamattho pākaṭoyevāti",
  "tika-vin01t2:1387_7": "na vutto. Yaṃ āpattiṃ paṭijānāti, tassā vasenettha aṅgabhedo veditabbo.",
  "tika-vin01t2:1388": "Paṭhamaaniyatasikkhāpadavaṇṇanā niṭṭhitā.",
  "tika-vin01t2:1389": "2. Dutiyaaniyatasikkhāpadavaṇṇanā",
  "tika-vin01t2:1390": "452. “Eko”ti vuttattā “nisajjaṃ kappetuṃ paṭikkhitta”nti iminā sambandho na ghaṭatīti āha “yaṃ eko…pe… sambandho veditabbo”ti. Etaṃ paccattavacananti “eko”ti idaṃ paccattavacanaṃ.",
  "tika-vin01t2:1391_0": "453. Bahi parikkhittanti bahi pākārādinā parikkhittaṃ. Pariveṇaṅgaṇanti pariveṇamāḷakaṃ",
  "tika-vin01t2:1391_1": "sandhāya vuttaṃ. Itthīpi purisopīti ettha paṭhame kasmā itthisatampi anāpattiṃ na",
  "tika-vin01t2:1391_2": "karoti, idha ekāpi kasmā anāpattiṃ karotīti? Vuccate – paṭhamasikkhāpadaṃ “sakkā",
  "tika-vin01t2:1391_3": "hoti methunaṃ dhammaṃ paṭisevitu”nti vuttattā methunadhammavasena āgataṃ, na ca methunassa",
  "tika-vin01t2:1391_4": "mātugāmo dutiyo hoti. Itthiyo hi aññamaññissā vajjaṃ paṭicchādenti, teneva vesāliyaṃ",
  "tika-vin01t2:1391_5": "mahāvane dvāraṃ vivaritvā nipanne bhikkhumhi sambahulā itthiyo yāvadatthaṃ katvā",
  "tika-vin01t2:1391_6": "pakkamiṃsu, tasmā tattha “itthisatampi anāpattiṃ na karotī”ti vuttaṃ. Idaṃ pana sikkhāpadaṃ",
  "tika-vin01t2:1391_7": "duṭṭhullavācāvasena āgataṃ “alañca kho hoti mātugāmaṃ duṭṭhullāhi vācāhi obhāsitu”nti",
  "tika-vin01t2:1391_8": "vuttattā. Duṭṭhullavācañca sutvā mātugāmopi na paṭicchādeti. Teneva duṭṭhullavācāsikkhāpade",
  "tika-vin01t2:1391_9": "yā tā itthiyo hirimanā, tā nikkhamitvā bhikkhū ujjhāpesuṃ, tasmā idha “itthīpi anāpattiṃ",
  "tika-vin01t2:1391_10": "karotī”ti vuttaṃ. Idha appaṭicchannattā itthīpi anāpattiṃ karoti, tattha paṭicchannattā",
  "tika-vin01t2:1391_11": "itthisatampi anāpattiṃ na karotīti ca vadanti.",
  "tika-vin01t2:1392_0": "Kāyasaṃsaggavasena anandho vutto, duṭṭhullavācāvasena abadhiro. Antodvādasahatthe",
  "tika-vin01t2:1392_1": "okāseti sotassa rahābhāvo vutto, etena “sotassa raho dvādasahatthena paricchinditabbo”ti",
  "tika-vin01t2:1392_2": "dasseti. Tasmā dvādasahatthato bahi nisinno anāpattiṃ na karoti satipi cakkhussa",
  "tika-vin01t2:1392_3": "rahābhāve sotassa rahasabbhāvato. Imasmiñhi sikkhāpade appaṭicchannattā sotassa rahoyeva",
  "tika-vin01t2:1392_4": "adhippeto. Pāḷiyaṃ pana “cakkhussa raho”ti atthuddhāravasena vuttaṃ. Kenaci pana",
  "tika-vin01t2:1392_5": "“dvepi rahā idha adhippetā”ti vuttaṃ, taṃ na gahetabbaṃ. Na hi appaṭicchanne okāse",
  "tika-vin01t2:1392_6": "cakkhussa raho sambhavati dvādasahatthato bahi dassanavisaye dūratare nisinnassapi",
  "tika-vin01t2:1392_7": "daṭṭhuṃ sakkuṇeyyabhāvato. Niddāyantopīti iminā “nipajjitvā niddāyantopi gahitoyevā”ti",
  "tika-vin01t2:1392_8": "tīsupi gaṇṭhipadesu vuttaṃ. “Nipajjitvā niddāyantepi satipi cakkhussa rahe abadhirattā",
  "tika-vin01t2:1392_9": "sotassa raho natthī”ti gaṇṭhipadakārānaṃ adhippāyo. Yathā pana nipajjitvā niddāyanto",
  "tika-vin01t2:1392_10": "andho viya kiñci na passatīti cakkhussa raho sambhavati, tathā badhiro viya kiñci",
  "tika-vin01t2:1392_11": "saddaṃ na suṇātīti sotassa rahopi sambhavatīti sakkā vattuṃ. Aṭṭhakathāyañca ṭhito",
  "tika-vin01t2:1392_12": "vā nisinno vāti ettakameva vuttaṃ, paṭhamasikkhāpade viya “nipajjitvā niddāyantopi",
  "tika-vin01t2:1392_13": "anāpattiṃ na karotī”ti idaṃ pana na vuttaṃ, tasmā vīmaṃsitvā yathā na virujjhati, tathā gahetabbaṃ.",
  "tika-vin01t2:1393_0": "Sotassa rahasseva idhādhippetattā “badhiro pana cakkhumāpī”ti vuttaṃ. Andhassa appaṭicchannampi",
  "tika-vin01t2:1393_1": "paṭicchannapakkhaṃ bhajatīti paṭhamasikkhāpadassa visayattā vuttaṃ “andho vā abadhiropi",
  "tika-vin01t2:1393_2": "na karotī”ti. Yatheva hi tattha apihitakavāṭassa gabbhassa anto samīpepi ṭhito andho",
  "tika-vin01t2:1393_3": "anāpattiṃ na karoti, evamayampīti daṭṭhabbaṃ. Ubhayatthāpīti dvīsupi aniyatesu. Yasmā",
  "tika-vin01t2:1393_4": "dvīhi sikkhāpadehi udāyittheraṃ ārabbha visuṃ paññattā kāci āpatti nāma natthi, tasmā",
  "tika-vin01t2:1393_5": "tassa tassa sikkhāpadassa ādikammike sandhāya ādikammikānaṃ anāpatti vuttā. Upanandattherādayo",
  "tika-vin01t2:1393_6": "hi raho nisajjādīnaṃ ādikammikā. Bhagavatā pana paṭhamaṃ paññattasikkhāpadāniyeva",
  "tika-vin01t2:1393_7": "gahetvā upanandavatthusmiṃ aniyatakkamo dassito. Yadi imehi sikkhāpadehi visuṃ paññattā",
  "tika-vin01t2:1393_8": "āpatti nāma natthi, atha kasmā bhagavatā aniyatadvayaṃ paññattanti? Evarūpāyapi upāsikāya",
  "tika-vin01t2:1393_9": "vuccamāno paṭijānamānoyeva āpattiyā kāretabbo, na appaṭijānamānoti dassentena bhagavatā",
  "tika-vin01t2:1393_10": "yāya kāyaci āpattiyā yena kenaci codite paṭiññātakaraṇaṃyeva daḷhaṃ katvā vinayavinicchayalakkhaṇaṃ",
  "tika-vin01t2:1393_11": "ṭhapitaṃ. Atha bhikkhunīnaṃ aniyataṃ kasmā na vuttanti? Idameva lakkhaṇaṃ sabbattha",
  "tika-vin01t2:1393_12": "anugatanti na vuttaṃ.",
  "tika-vin01t2:1394": "Dutiyaaniyatasikkhāpadavaṇṇanā niṭṭhitā.",
  "tika-vin01t2:1395": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1396": "Aniyatavaṇṇanā niṭṭhitā.",
  "tika-vin01t2:1397": "4. Nissaggiyakaṇḍaṃ",
  "tika-vin01t2:1398": "1. Cīvaravaggo",
  "tika-vin01t2:1399": "1. Paṭhamakathinasikkhāpadavaṇṇanā",
  "tika-vin01t2:1400_0": "459. Samitāvināti samitapāpena. Gotamake cetiyeti gotamayakkhassa cetiyaṭṭhāne katavihāro",
  "tika-vin01t2:1400_1": "vuccati. Paribhuñjituṃ anuññātaṃ hotīti bhagavatā gahapaticīvare anuññāte bahūni",
  "tika-vin01t2:1400_2": "cīvarāni labhitvā bhaṇḍikaṃ katvā sīsepi khandhepi kaṭiyāpi ṭhapetvā āgacchante bhikkhū",
  "tika-vin01t2:1400_3": "disvā cīvare sīmaṃ bandhantena ticīvaraṃ paribhogatthāya anuññātaṃ, na pana adhiṭṭhānavasena.",
  "tika-vin01t2:1400_4": "Nahāyanti etthāti nahānaṃ, nahānatitthaṃ.",
  "tika-vin01t2:1401_0": "460. Eko kira brāhmaṇo cintesi “buddharatanassa ca saṅgharatanassa ca pūjā paññāyati,",
  "tika-vin01t2:1401_1": "kathaṃ nu kho dhammaratanaṃ pūjitaṃ nāma hotī”ti. So bhagavantaṃ upasaṅkamitvā etamatthaṃ",
  "tika-vin01t2:1401_2": "pucchi. Bhagavā āha “sacepi brāhmaṇa dhammaratanaṃ pūjetukāmo, ekaṃ bahussutaṃ pūjehī”ti.",
  "tika-vin01t2:1401_3": "Bahussutaṃ bhante ācikkhathāti. Bhikkhusaṅghaṃ pucchāti. So bhikkhū upasaṅkamitvā",
  "tika-vin01t2:1401_4": "“bahussutaṃ bhante ācikkhathā”ti āha. Ānandatthero brāhmaṇāti. Brāhmaṇo theraṃ sahassagghanakena",
  "tika-vin01t2:1401_5": "cīvarena pūjesi. Tena vuttaṃ “paṭilābhavasena uppanna”nti. Uppanna-saddo nipphannapariyāyopi",
  "tika-vin01t2:1401_6": "hotīti taṃ paṭikkhipanto āha “no nipphattivasenā”ti. Paṭhamameva hi taṃ tantavāyakammena nipphannaṃ.",
  "tika-vin01t2:1402_0": "Therassa santike upajjhaṃ gāhāpetvā sayaṃ anussāvanakammaṃ karotīti ettha sāriputtattheropi",
  "tika-vin01t2:1402_1": "tatheva karotīti daṭṭhabbaṃ. Evaṃ ekamekena attano pattacīvaraṃ datvā pabbājetvā",
  "tika-vin01t2:1402_2": "upajjhaṃ gaṇhāpitāni pañca pañca bhikkhusatāni ahesuṃ. Āyasmantaṃ ānandaṃ ativiya",
  "tika-vin01t2:1402_3": "mamāyatīti ānandatthero tāva mamāyatu akhīṇāsavabhāvato, sāriputtatthero kathanti?",
  "tika-vin01t2:1402_4": "Na idaṃ mamāyanaṃ gehassitapemavasena, atha kho guṇasambhāvanāvasenāti nāyaṃ doso.",
  "tika-vin01t2:1402_5": "Navamaṃ vā divasaṃ dasamaṃ vāti bhummatthe upayogavacanaṃ, navame vā dasame vā divaseti",
  "tika-vin01t2:1402_6": "attho. Sace bhaveyyāti sace kassaci evaṃ siyā. Vuttasadisamevāti ettha “vuttadivasamevā”tipi",
  "tika-vin01t2:1402_7": "paṭhanti. Dhāretunti ettha “āhā”ti pāṭhaseso daṭṭhabbo.",
  "tika-vin01t2:1403_0": "462-463. Niṭṭhitacīvarasminti bhummavacanassa lopaṃ katvā niddesoti āha “niṭṭhite",
  "tika-vin01t2:1403_1": "cīvarasmi”nti, cīvarassa karaṇapalibodhe upacchinneti vuttaṃ hoti. Pāsapaṭṭagaṇṭhikapaṭṭapariyosānaṃ",
  "tika-vin01t2:1403_2": "yaṃ kiñci kātabbaṃ, taṃ katvāti yojetabbaṃ. Sūciyā paṭisāmananti idaṃ sūcikammassa",
  "tika-vin01t2:1403_3": "sammā pariniṭṭhitabhāvadassanatthaṃ vuttaṃ, sūcikammaniṭṭhānamevettha pamāṇaṃ. Etesampīti",
  "tika-vin01t2:1403_4": "vinaṭṭhādiṃ parāmasati.",
  "tika-vin01t2:1404_0": "Kathine ca ubbhatasminti yaṃ saṅghassa kathinaṃ atthataṃ, tasmiṃ kathine ca ubbhateti",
  "tika-vin01t2:1404_1": "attho. Dutiyassa palibodhassa abhāvaṃ dassetīti āvāsapalibodhassa abhāvaṃ dasseti.",
  "tika-vin01t2:1404_2": "Ettha ca “niṭṭhitacīvarasmiṃ ubbhatasmiṃ kathine”ti imehi dvīhi padehi dvinnaṃ palibodhānaṃ",
  "tika-vin01t2:1404_3": "abhāvadassanena atthatakathinassa pañcamāsabbhantare yāva cīvarapalibodho āvāsapalibodho",
  "tika-vin01t2:1404_4": "ca na upacchijjati, tāva anadhiṭṭhitaṃ avikappitaṃ atirekacīvaraṃ dasāhato parampi",
  "tika-vin01t2:1404_5": "ṭhapetuṃ vaṭṭatīti dīpeti. Atthatakathinassa hi yāva kathinassa ubbhārā anāmantacāro",
  "tika-vin01t2:1404_6": "asamādānacāro yāvadatthacīvaraṃ gaṇabhojanaṃ yo ca tattha cīvaruppādoti ime pañcānisaṃsā",
  "tika-vin01t2:1404_7": "labbhanti. Pakkamanaṃ anto assāti pakkamanantikā. Evaṃ sesāpi veditabbā. Vitthāro",
  "tika-vin01t2:1404_8": "panettha āgataṭṭhāneyeva āvi bhavissati.",
  "tika-vin01t2:1405_0": "Khomanti khomasuttehi vāyitaṃ khomapaṭacīvaraṃ, tathā sesāni. Sāṇanti sāṇavākasuttehi",
  "tika-vin01t2:1405_1": "katacīvaraṃ. Bhaṅganti khomasuttādīni sabbāni ekaccāni vā missetvā katacīvaraṃ. Bhaṅgampi",
  "tika-vin01t2:1405_2": "vākamayamevāti keci. Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti",
  "tika-vin01t2:1405_3": "imāni pana cha cīvarāni etesaṃyeva anulomānīti visuṃ na vuttāni. Dukūlañhi sāṇassa",
  "tika-vin01t2:1405_4": "anulomaṃ vākamayattā. Paṭṭuṇṇadese sañjātavatthaṃ paṭṭuṇṇaṃ. “Paṭṭuṇṇakoseyyaviseso”ti",
  "tika-vin01t2:1405_5": "hi abhidhānakose vuttaṃ. Somāradese cīnadese ca jātavatthāni somāracīnapaṭāni. Paṭṭuṇṇādīni",
  "tika-vin01t2:1405_6": "tīṇi koseyyassa anulomāni pāṇakehi katasuttamayattā. Iddhijaṃ ehibhikkhūnaṃ puññiddhiyā",
  "tika-vin01t2:1405_7": "nibbattacīvaraṃ, taṃ khomādīnaṃ aññataraṃ hotīti tesaṃ eva anulomaṃ. Devatāhi dinnaṃ",
  "tika-vin01t2:1405_8": "cīvaraṃ devadinnaṃ, taṃ kapparukkhe nibbattaṃ jāliniyā devakaññāya anuruddhattherassa",
  "tika-vin01t2:1405_9": "dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato.",
  "tika-vin01t2:1406_0": "Majjhimassa purisassa vidatthiṃ sandhāya “dve vidatthiyo”tiādi vuttaṃ. Iminā dīghato",
  "tika-vin01t2:1406_1": "vaḍḍhakīhatthappamāṇaṃ vitthārato tato upaḍḍhappamāṇaṃ vikappanupaganti dasseti.",
  "tika-vin01t2:1406_2": "Tathā hi “sugatavidatthi nāma idāni majjhimassa purisassa tisso vidatthiyo, vaḍḍhakīhatthena",
  "tika-vin01t2:1406_3": "diyaḍḍho hattho hotī”ti kuṭikārasikkhāpadaṭṭhakathāyaṃ vuttaṃ, tasmā sugataṅgulena",
  "tika-vin01t2:1406_4": "dvādasaṅgulaṃ vaḍḍhakīhatthena diyaḍḍho hatthoti siddhaṃ. Evañca katvā sugataṅgulena",
  "tika-vin01t2:1406_5": "aṭṭhaṅgulaṃ vaḍḍhakīhatthappamāṇanti idaṃ āgatamevāti.",
  "tika-vin01t2:1407_0": "Taṃ atikkāmayatoti ettha tanti cīvaraṃ kālaṃ vā parāmasati. Tassa yo aruṇoti tassa",
  "tika-vin01t2:1407_1": "cīvaruppādadivasassa yo atikkanto aruṇo. Cīvaruppādadivasena saddhinti cīvaruppādadivasassa",
  "tika-vin01t2:1407_2": "atikkantaaruṇena saddhinti attho. Divasasaddena hi taṃdivasanissito aruṇo vutto.",
  "tika-vin01t2:1407_3": "Bandhitvāti rajjuādīhi bandhitvā. Veṭhetvāti vatthādīti veṭhetvā.",
  "tika-vin01t2:1408_0": "Vacanīyoti saṅghaṃ apekkhitvā vuttaṃ. Aññathāpi vattabbanti ettha “yāya kāyaci bhāsāya",
  "tika-vin01t2:1408_1": "padapaṭipāṭiyā avatvāpi atthamatte vutte vaṭṭatī”ti vadanti. Tenāti āpattiṃ paṭiggaṇhantena.",
  "tika-vin01t2:1408_2": "Paṭiggāhakena “passasī”ti vutte desakena vattabbavacanaṃ dasseti “āma passāmī”ti.",
  "tika-vin01t2:1408_3": "Puna paṭiggāhakena vattabbavacanamāha “āyatiṃ saṃvareyyāsī”ti. Evaṃ vutte puna desakena",
  "tika-vin01t2:1408_4": "vattabbavacanaṃ “sādhu suṭṭhu saṃvarissāmī”ti. Iminā attano āyatiṃ saṃvare patiṭṭhitabhāvaṃ",
  "tika-vin01t2:1408_5": "dasseti. Dvīsu pana sambahulāsu vāti dvīsu sambahulāsu vā āpattīsu purimanayeneva",
  "tika-vin01t2:1408_6": "vacanabhedo veditabbo. Ñattiyaṃ āpattiṃ sarati vivaratīti ettha dve āpattiyoti vā",
  "tika-vin01t2:1408_7": "sambahulā āpattiyoti vā vattabbanti adhippāyo. Cīvaradānepīti nissaṭṭhacīvarassa",
  "tika-vin01t2:1408_8": "dānepi. Vatthuvasenāti cīvaragaṇanāya. Gaṇassa vuttā pāḷiyevettha pāḷīti dvīsu imāhaṃ",
  "tika-vin01t2:1408_9": "āyasmantānaṃ nissajjāmīti vacane visesābhāvato vuttaṃ. Evaṃ…pe… vattuṃ vaṭṭatīti",
  "tika-vin01t2:1408_10": "vatvā tattha kāraṇamāha “ito garukatarānī”tiādi. Tattha itoti ito nissaṭṭhacīvaradānato.",
  "tika-vin01t2:1408_11": "Ñattikammato ñattidutiyakammaṃ garukataranti āha “ito garukatarānī”ti. Imāhaṃ cīvaranti",
  "tika-vin01t2:1408_12": "ettha “imaṃ cīvara”ntipi paṭhanti.",
  "tika-vin01t2:1409_0": "468. Na idha saññā rakkhatīti idaṃ vematikaṃ anatikkantasaññañca sandhāya vuttaṃ.",
  "tika-vin01t2:1409_1": "Yopi evaṃsaññī, tassapīti na kevalaṃ atikkante atikkantasaññissa, atha kho vematikassa",
  "tika-vin01t2:1409_2": "anatikkantasaññissapīti attho. “Na idha saññā rakkhatī”tiādinā vuttamatthaṃ sesattikepi",
  "tika-vin01t2:1409_3": "atidisati. Esa nayo sabbatthāti esa nayo avinaṭṭhādīsupīti aññesaṃ cīvaresu upacikādīhi",
  "tika-vin01t2:1409_4": "khāyitesu “mayhampi cīvaraṃ khāyita”nti evaṃsaññī hotītiādinā yojetabbanti dasseti.",
  "tika-vin01t2:1409_5": "Anaṭṭhato aviluttassa visesamāha “pasayhāvahāravasenā”ti. Theyyāvahāravasena gahitañhi",
  "tika-vin01t2:1409_6": "naṭṭhanti adhippetaṃ, pasayhāvahāravasena gahitaṃ viluttanti. Anāpatti aññena kataṃ",
  "tika-vin01t2:1409_7": "paṭilabhitvā paribhuñjatīti idaṃ nisīdanasanthataṃ sandhāya vuttaṃ. Yaṃ yena hi purāṇasanthatassa",
  "tika-vin01t2:1409_8": "sāmantā sugatavidatthiṃ anādiyitvā aññaṃ navaṃ nisīdanasanthataṃ kataṃ, tassa taṃ",
  "tika-vin01t2:1409_9": "nissaggiyaṃ hoti. Tasmā “anāpatti aññena kataṃ paṭilabhitvā paribhuñjatī”ti idaṃ",
  "tika-vin01t2:1409_10": "parassa nissaggiyaṃ aparassa paribhuñjituṃ vaṭṭatīti imamatthaṃ sādheti. Paribhogaṃ",
  "tika-vin01t2:1409_11": "sandhāya vuttanti anatikkante atikkantasaññissa vematikassa ca paribhuñjantasseva",
  "tika-vin01t2:1409_12": "dukkaṭaṃ, na pana aparibhuñjitvā ṭhapentassāti adhippāyo.",
  "tika-vin01t2:1410_0": "469. Ticīvaraṃ adhiṭṭhātunti nāmaṃ vatvā adhiṭṭhātuṃ. Na vikappetunti nāmaṃ vatvā",
  "tika-vin01t2:1410_1": "na vikappetuṃ. Esa nayo sabbattha. Tasmā ticīvarādīni adhiṭṭhahantena “imaṃ saṅghāṭiṃ",
  "tika-vin01t2:1410_2": "adhiṭṭhāmī”tiādinā nāmaṃ vatvā adhiṭṭhātabbaṃ. Vikappentena pana “imaṃ saṅghāṭi”ntiādinā",
  "tika-vin01t2:1410_3": "tassa tassa cīvarassa nāmaṃ aggahetvāva “imaṃ cīvaraṃ tuyhaṃ vikappemī”ti vikappetabbaṃ.",
  "tika-vin01t2:1410_4": "Ticīvaraṃ vā hotu aññaṃ vā, yadi taṃ taṃ nāmaṃ gahetvā vikappeti, avikappitaṃ hoti,",
  "tika-vin01t2:1410_5": "atirekacīvaraṭṭhāneyeva tiṭṭhati. Tato paraṃ vikappetunti “catumāsato paraṃ vikappetvā",
  "tika-vin01t2:1410_6": "paribhuñjituṃ anuññāta”nti tīsupi gaṇṭhipadesu vuttaṃ. Keci pana “tato paraṃ vikappetvā",
  "tika-vin01t2:1410_7": "yāva āgāmisaṃvacchare vassānaṃ cātumāsaṃ, tāva ṭhapetuṃ anuññāta”ntipi vadanti. “Tato",
  "tika-vin01t2:1410_8": "paraṃ vikappetuṃ anujānāmīti ettāvatā vassikasāṭikaṃ kaṇḍuppaṭicchādiñca taṃ taṃ",
  "tika-vin01t2:1410_9": "nāmaṃ gahetvā vikappetuṃ anuññātanti evamattho na gahetabbo tato paraṃ vassikasāṭikādināmasseva",
  "tika-vin01t2:1410_10": "abhāvato. Tasmā tato paraṃ vikappentenapi nāmaṃ gahetvā na vikappetabbaṃ. Ubhinnampi",
  "tika-vin01t2:1410_11": "tato paraṃ vikappetvā paribhogassa anuññātattā tathā vikappitaṃ aññanāmena adhiṭṭhahitvā",
  "tika-vin01t2:1410_12": "paribhuñjitabba”nti tīsupi gaṇṭhipadesu vuttaṃ.",
  "tika-vin01t2:1411_0": "Paccuddharāmīti ṭhapemi, pariccajāmīti vā attho. Imaṃ saṅghāṭiṃ adhiṭṭhāmīti ettha",
  "tika-vin01t2:1411_1": "“imaṃ cīvaraṃ saṅghāṭiṃ adhiṭṭhāmīti evampi vattuṃ vaṭṭatī”ti gaṇṭhipadesu vuttaṃ,",
  "tika-vin01t2:1411_2": "tampi “imaṃ cīvaraṃ parikkhāracoḷaṃ adhiṭṭhāmī”ti iminā sameti. Kāyavikāraṃ karontenāti",
  "tika-vin01t2:1411_3": "hatthena cīvaraṃ parāmasantena vā cālentena vā. Duvidhanti sammukhaparammukhabhedesu",
  "tika-vin01t2:1411_4": "duvidhaṃ. Hatthapāseti idaṃ dvādasahatthaṃ sandhāya vuttaṃ, tasmā dvādasahatthabbhantare",
  "tika-vin01t2:1411_5": "ṭhitaṃ “ima”nti vatvā adhiṭṭhātabbaṃ. Tato paraṃ “eta”nti vatvā adhiṭṭhātabbanti",
  "tika-vin01t2:1411_6": "keci vadanti. Gaṇṭhipadesu panettha na kiñci vuttaṃ. Pāḷiyaṃ aṭṭhakathāyañca sabbattha",
  "tika-vin01t2:1411_7": "“hatthapāso”ti aḍḍhateyyahattho vuccati, tasmā idha visesavikappanāya kāraṇaṃ gavesitabbaṃ.",
  "tika-vin01t2:1411_8": "Sāmantavihāro nāma yattha tadaheva gantvā nivattituṃ sakkā. “Sāmantavihāre”ti idaṃ",
  "tika-vin01t2:1411_9": "desanāsīsamattaṃ, tasmā ṭhapitaṭṭhānaṃ sallakkhetvā dūre ṭhitampi adhiṭṭhātabbanti",
  "tika-vin01t2:1411_10": "vadanti. Ṭhapitaṭṭhānaṃ sallakkhetvāti ca idaṃ ṭhapitaṭṭhānasallakkhaṇaṃ anucchavikanti",
  "tika-vin01t2:1411_11": "katvā vuttaṃ, cīvarasallakkhaṇamevettha pamāṇaṃ.",
  "tika-vin01t2:1412_0": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.",
  "tika-vin01t2:1412_1": "Adhiṭṭhānato pubbe saṅghāṭiādivohārassa abhāvato “imaṃ paccuddharāmī”ti parikkhāracoḷassa",
  "tika-vin01t2:1412_2": "visuṃ paccuddhāravidhiṃ dasseti. Parikkhāracoḷanāmena pana adhiṭṭhitattā “imaṃ parikkhāracoḷaṃ",
  "tika-vin01t2:1412_3": "paccuddharāmī”ti vuttepi nevatthi dosoti viññāyati. Paccuddharitvā puna adhiṭṭhātabbānīti",
  "tika-vin01t2:1412_4": "idañca saṅghāṭiādicīvaranāmena adhiṭṭhahitvā paribhuñjitukāmaṃ sandhāya vuttaṃ. Parikkhāracoḷanāmeneva",
  "tika-vin01t2:1412_5": "adhiṭṭhahitvā paribhuñjantassa pana pubbekataadhiṭṭhānameva adhiṭṭhānaṃ. Adhiṭṭhānakiccaṃ",
  "tika-vin01t2:1412_6": "natthīti iminā kappabindudānakiccampi natthīti dasseti. Muṭṭhipañcakāditicīvarappamāṇayuttaṃ",
  "tika-vin01t2:1412_7": "sandhāya “ticīvaraṃ panā”tiādi vuttaṃ. Parikkhāracoḷaṃ adhiṭṭhātunti parikkhāracoḷaṃ",
  "tika-vin01t2:1412_8": "katvā adhiṭṭhātuṃ. Baddhasīmāyaṃ avippavāsasīmāsammutisabbhāvato cīvaravippavāsepi",
  "tika-vin01t2:1412_9": "nevatthi dosoti na tattha dupparihāratāti āha “abaddhasīmāyaṃ dupparihāra”nti.",
  "tika-vin01t2:1413_0": "Anatirittappamāṇāti sugatavidatthiyā dīghaso cha vidatthiyo tiriyaṃ aḍḍhateyyavidatthiñca",
  "tika-vin01t2:1413_1": "anatikkantappamāṇāti attho. Nanu ca vassikasāṭikā vassānātikkamena, kaṇḍuppaṭicchādi",
  "tika-vin01t2:1413_2": "ābādhavūpasamena adhiṭṭhānaṃ vijahati. Teneva mātikāṭṭhakathāyaṃ “vassikasāṭikā vassānamāsātikkamenapi,",
  "tika-vin01t2:1413_3": "kaṇḍuppaṭicchādi ābādhavūpasamenapi adhiṭṭhānaṃ vijahatī”ti vuttaṃ. Tasmā “tato paraṃ",
  "tika-vin01t2:1413_4": "paccuddharitvā vikappetabbā”ti kasmā vuttaṃ. Sati hi adhiṭṭhāne paccuddhāro yuttoti?",
  "tika-vin01t2:1413_5": "Ettha tāva tīsupi gaṇṭhipadesu idaṃ vuttaṃ “paccuddharitvāti idaṃ paccuddharaṇaṃ",
  "tika-vin01t2:1413_6": "sandhāya na vuttaṃ, paccuddharitvāti pana vassikasāṭikabhāvato apanetvāti evamattho",
  "tika-vin01t2:1413_7": "gahetabbo. Tasmā hemantassa paṭhamadivasato paṭṭhāya antodasāhe vassikasāṭikabhāvato",
  "tika-vin01t2:1413_8": "apanetvā vikappetabbāti imamatthaṃ dassetuṃ ‘tato paraṃ paccuddharitvā vikappetabbā’ti vutta”nti.",
  "tika-vin01t2:1414_0": "Keci pana “yathā kathinamāsabbhantare uppannacīvaraṃ kathinamāsātikkame nissaggiyaṃ",
  "tika-vin01t2:1414_1": "hoti, evamayaṃ vassikasāṭikāpi vassānamāsātikkame nissaggiyā hoti, tasmā kattikapuṇṇamadivase",
  "tika-vin01t2:1414_2": "paccuddharitvā tato paraṃ hemantassa paṭhamadivase vikappetabbāti evamattho gahetabbo.",
  "tika-vin01t2:1414_3": "Paccuddharitvā tato paraṃ vikappetabbāti padayojanā veditabbā”ti ca vadanti, taṃ",
  "tika-vin01t2:1414_4": "na yuttaṃ. Kathinamāse uppannañhi cīvaraṃ atirekacīvaraṭṭhāne ṭhitattā avasānadivase",
  "tika-vin01t2:1414_5": "anadhiṭṭhitaṃ kathinamāsātikkame nissaggiyaṃ hoti. Ayaṃ pana vassikasāṭikā adhiṭṭhahitvā",
  "tika-vin01t2:1414_6": "ṭhapitattā na tena sadisāti vassānātikkame kathaṃ nissaggiyā hoti. Anadhiṭṭhitaavikappitameva",
  "tika-vin01t2:1414_7": "hi taṃtaṃkālātikkame nissaggiyaṃ hoti, tasmā hemantepi vassikasāṭikā dasāhaṃ parihāraṃ",
  "tika-vin01t2:1414_8": "labhatiyeva. Evaṃ kaṇḍuppaṭicchādipi ābādhavūpasamena adhiṭṭhānaṃ vijahati, tasmā",
  "tika-vin01t2:1414_9": "tato paraṃ dasāhaṃ parihāraṃ labhati, dasāhaṃ pana anatikkamitvā vikappetabbāti.",
  "tika-vin01t2:1415_0": "Keci pana “adhiṭṭhānabhedalakkhaṇe avuttattā vassikasāṭikā vassānamāsātikkamepi,",
  "tika-vin01t2:1415_1": "kaṇḍuppaṭicchādi ābādhe vūpasantepi adhiṭṭhānaṃ na vijahati, tasmā ‘tato paraṃ paccuddharitvā",
  "tika-vin01t2:1415_2": "vikappetabbā’ti idaṃ vutta”nti vadanti, taṃ mātikāṭṭhakathāya na sameti, samantapāsādikāya",
  "tika-vin01t2:1415_3": "pana sameti. Tathā hi “vassikasāṭikā vassānamāsātikkamenapi, kaṇḍuppaṭicchādi ābādhavūpasamenapi",
  "tika-vin01t2:1415_4": "adhiṭṭhānaṃ vijahatī”ti idaṃ samantapāsādikāyaṃ natthi, parivāraṭṭhakathāyañca “atthāpatti",
  "tika-vin01t2:1415_5": "hemante āpajjati, no gimhe”ti ettha idaṃ vuttaṃ “kattikapuṇṇamāsiyā pacchime pāṭipadadivase",
  "tika-vin01t2:1415_6": "vikappetvā ṭhapitaṃ vassikasāṭikaṃ nivāsento hemante āpajjati. Kurundiyaṃ pana ‘kattikapuṇṇamadivase",
  "tika-vin01t2:1415_7": "apaccuddharitvā hemante āpajjatī’ti vuttaṃ, tampi suvuttaṃ. Cātumāsaṃ adhiṭṭhātuṃ,",
  "tika-vin01t2:1415_8": "tato paraṃ vikappetunti hi vutta”nti.",
  "tika-vin01t2:1416_0": "Tattha mahāaṭṭhakathāyaṃ nivāsanapaccayā dukkaṭaṃ vuttaṃ, kurundaṭṭhakathāyaṃ pana",
  "tika-vin01t2:1416_1": "apaccuddhārapaccayā. Tasmā kurundiyaṃ vuttanayeneva vassikasāṭikā vassānamāsātikkamepi",
  "tika-vin01t2:1416_2": "adhiṭṭhānaṃ na vijahatīti paññāyati. Kurundiyañhi “vassānaṃ cātumāsaṃ adhiṭṭhātuṃ,",
  "tika-vin01t2:1416_3": "tato paraṃ vikappetu”nti vacanato yadi kattikapuṇṇamāyaṃ na paccuddhareyya, avijahitādhiṭṭhānā",
  "tika-vin01t2:1416_4": "vassikasāṭikā hemantaṃ sampattā vikappanakkhette adhiṭṭhānasabbhāvato dukkaṭaṃ janeti,",
  "tika-vin01t2:1416_5": "tasmā kattikapuṇṇamāyaṃ eva paccuddharitvā hemante vikappetabbāti iminā adhippāyena",
  "tika-vin01t2:1416_6": "“kattikapuṇṇamadivase apaccuddharitvā hemante āpajjatī”ti vuttaṃ, tasmā vīmaṃsitvā",
  "tika-vin01t2:1416_7": "yuttataraṃ gahetabbaṃ.",
  "tika-vin01t2:1417_0": "Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ. Dve pana",
  "tika-vin01t2:1417_1": "na vaṭṭantīti dvinnaṃ adhiṭṭhānābhāvato vuttaṃ. “Sace vassāne aparā vassikasāṭikā",
  "tika-vin01t2:1417_2": "uppannā hoti, purimavassikasāṭikaṃ paccuddharitvā vikappetvā ca adhiṭṭhātabbā”ti",
  "tika-vin01t2:1417_3": "vadanti. Pamāṇayuttanti dīghaso sugatavidatthiyā dve vidatthiyo, vitthārato diyaḍḍhā,",
  "tika-vin01t2:1417_4": "dasā vidatthīti iminā pamāṇena yuttaṃ. Pamāṇikāti sugatavidatthiyā dīghaso catasso",
  "tika-vin01t2:1417_5": "vidatthiyo, tiriyaṃ dve vidatthiyoti evaṃ vuttappamāṇayuttā. Paccuddharitvā vikappetabbāti",
  "tika-vin01t2:1417_6": "ettha yaṃ vattabbaṃ, taṃ heṭṭhā vuttameva. “Sakiṃ adhiṭṭhitaṃ adhiṭṭhitameva hoti,",
  "tika-vin01t2:1417_7": "puna na paccuddharīyati kālaparicchedābhāvato”ti vadanti. Apare pana “ekavacanenapi",
  "tika-vin01t2:1417_8": "vaṭṭatīti dassanatthaṃ ‘sakiṃ adhiṭṭhitaṃ adhiṭṭhitamevā’ti vutta”nti vadanti. Ubhayatthāpi",
  "tika-vin01t2:1417_9": "assa vacanassa idha vacane apubbaṃ payojanaṃ na dissati, teneva mātikāṭṭhakathāyaṃ",
  "tika-vin01t2:1417_10": "imasmiṃ ṭhāne “sakiṃ adhiṭṭhitaṃ adhiṭṭhitameva hotī”ti idaṃ padaṃ na vuttaṃ.",
  "tika-vin01t2:1418_0": "“Attano santakabhāvato mocetvā ṭhapitaṃ sandhāya mahāpaccariyaṃ anāpatti vuttā”ti",
  "tika-vin01t2:1418_1": "vadanti. Iminā bhesajjaṃ cetāpessāmi, idaṃ mātuyā dassāmīti ṭhapentena adhiṭṭhātabbaṃ,",
  "tika-vin01t2:1418_2": "idaṃ bhesajjassa, idaṃ mātuyāti vissajjetvā sakasantakabhāvato mocite adhiṭṭhānakiccaṃ",
  "tika-vin01t2:1418_3": "natthīti adhippāyo. Senāsanaparikkhāratthāya dinnapaccattharaṇeti ettha “anivāsetvā",
  "tika-vin01t2:1418_4": "apārupitvā ca kevalaṃ mañcapīṭhesuyeva attharitvā paribhuñjiyamānaṃ paccattharaṇaṃ",
  "tika-vin01t2:1418_5": "attano santakampi anadhiṭṭhātuṃ vaṭṭatī”ti vadanti. Heṭṭhā pana “paccattharaṇampi",
  "tika-vin01t2:1418_6": "adhiṭṭhātabbamevā”ti avisesena vuttattā attano santakaṃ adhiṭṭhātabbamevāti amhākaṃ",
  "tika-vin01t2:1418_7": "khanti, vīmaṃsitvā gahetabbaṃ.",
  "tika-vin01t2:1419_0": "“Hīnāyāvattanenāti sikkhaṃ appaccakkhāya gihibhāvūpagamanenā”ti tīsupi gaṇṭhipadesu",
  "tika-vin01t2:1419_1": "vuttaṃ, taṃ yuttaṃ aññassa dāne viya cīvare nirālayabhāveneva pariccattattā. Keci",
  "tika-vin01t2:1419_2": "pana “hīnāyāvattanenāti bhikkhuniyā gihibhāvūpagamanenā”ti evamatthaṃ gahetvā “bhikkhu",
  "tika-vin01t2:1419_3": "pana vibbhamantopi yāva sikkhaṃ na paccakkhāti, tāva bhikkhuyevāti adhiṭṭhānaṃ na",
  "tika-vin01t2:1419_4": "vijahatī”ti vadanti, taṃ na gahetabbaṃ “bhikkhuniyā hīnāyāvattanenā”ti visesetvā",
  "tika-vin01t2:1419_5": "avuttattā. Bhikkhuniyā hi gihibhāvūpagamane adhiṭṭhānavijahanaṃ visuṃ vattabbaṃ natthi",
  "tika-vin01t2:1419_6": "tassā vibbhamaneneva assamaṇībhāvato. Sikkhāpaccakkhānenāti pana idaṃ sace bhikkhuliṅge",
  "tika-vin01t2:1419_7": "ṭhitova sikkhaṃ paccakkhāti, tassa kāyalaggampi cīvaraṃ adhiṭṭhānaṃ vijahatīti dassanatthaṃ",
  "tika-vin01t2:1419_8": "vuttaṃ. Kaniṭṭhaṅgulinakhavasenāti heṭṭhimaparicchedaṃ dasseti. Pamāṇacīvarassāti",
  "tika-vin01t2:1419_9": "pacchimappamāṇaṃ sandhāya vuttaṃ. Dve cīvarāni pārupantassāti antaragharappavesanatthāya",
  "tika-vin01t2:1419_10": "suppaṭicchannasikkhāpade vuttanayena saṅghāṭiṃ uttarāsaṅgañca ekato katvā pārupantassa.",
  "tika-vin01t2:1419_11": "Saṅgharitaṭṭhāneti dvīsupi antesu saṅgharitaṭṭhāne. Esa nayoti iminā pamāṇayuttesu",
  "tika-vin01t2:1419_12": "yattha katthaci chiddaṃ adhiṭṭhānaṃ vijahati, mahantesu pana tato parena chiddaṃ",
  "tika-vin01t2:1419_13": "adhiṭṭhānaṃ na vijahatīti ayamattho dassito. Sabbesūti ticīvarādibhedesu sabbacīvaresu.",
  "tika-vin01t2:1420_0": "Aññaṃ pacchimappamāṇaṃ nāma natthīti sutte āgataṃ natthīti adhippāyo. Idāni tameva",
  "tika-vin01t2:1420_1": "vibhāvetuṃ “yañhī”tiādi vuttaṃ. “Taṃ atikkamayato chedanakaṃ pācittiya”nti vuttattā",
  "tika-vin01t2:1420_2": "āha “tato uttari paṭisiddhattā”ti. Taṃ na sametīti parikkhāracoḷassa vikappanupagapacchimaṃ",
  "tika-vin01t2:1420_3": "pacchimappamāṇanti gahetvā itaresaṃ ticīvarādīnaṃ muṭṭhipañcakādibhedaṃ pacchimappamāṇaṃ",
  "tika-vin01t2:1420_4": "sandhāya “esa nayo”tiādivacanaṃ na sameti tādisassa pacchimappamāṇassa sutte abhāvatoti",
  "tika-vin01t2:1420_5": "adhippāyo. Andhakaṭṭhakathāyaṃ vuttavacanaṃ na sametīti imināva paṭikkhepena vikappanupagapacchimassa",
  "tika-vin01t2:1420_6": "anto yattha katthaci chiddaṃ adhiṭṭhānaṃ vijahatīti ayampi nayo paṭikkhittoyevāti",
  "tika-vin01t2:1420_7": "daṭṭhabbaṃ. Ticīvarañhi ṭhapetvā sesacīvaresu chiddena adhiṭṭhānavijahanaṃ nāma natthi,",
  "tika-vin01t2:1420_8": "tasmā adhiṭṭhahitvā ṭhapitesu sesacīvaresu vikappanupagapacchimaṃ appahontaṃ katvā",
  "tika-vin01t2:1420_9": "khaṇḍākhaṇḍikaṃ chinnesupi adhiṭṭhānavijahanaṃ natthi. Sace pana adhiṭṭhānato pubbeyeva",
  "tika-vin01t2:1420_10": "tādisaṃ hoti, acīvarattā adhiṭṭhānakiccaṃ natthi. Khuddakaṃ cīvaranti muṭṭhipañcakādibhedappamāṇato",
  "tika-vin01t2:1420_11": "anūnameva khuddakacīvaraṃ. Mahantaṃ vā khuddakaṃ karotīti ettha tiṇṇaṃ cīvarānaṃ",
  "tika-vin01t2:1420_12": "catūsu passesu yasmiṃ padese chiddaṃ adhiṭṭhānaṃ na vijahati, tasmiṃ padese samantato",
  "tika-vin01t2:1420_13": "chinditvā khuddakaṃ karontassa adhiṭṭhānaṃ na vijahatīti adhippāyo.",
  "tika-vin01t2:1421_0": "Sammukhāvikappanā parammukhāvikappanāti ettha sammukhena vikappanā parammukhena vikappanāti",
  "tika-vin01t2:1421_1": "evamattho gahetabbo. Sannihitāsannihitabhāvanti āsannadūrabhāvaṃ. Āsannadūrabhāvo",
  "tika-vin01t2:1421_2": "ca adhiṭṭhāne vuttanayeneva veditabbo. Paribhogādayopi vaṭṭantīti ettha adhiṭṭhānassapi",
  "tika-vin01t2:1421_3": "antogadhattā sace saṅghāṭiādināmena adhiṭṭhahitvā paribhuñjitukāmo hoti, adhiṭṭhānaṃ",
  "tika-vin01t2:1421_4": "kātabbaṃ. No ce, na kātabbaṃ, vikappanameva pamāṇaṃ, tasmā atirekacīvaraṃ nāma na",
  "tika-vin01t2:1421_5": "hoti. Mittoti daḷhamitto. Sandiṭṭhoti diṭṭhamitto nātidaḷhamitto. Vikappitavikappanā",
  "tika-vin01t2:1421_6": "nāmesā vaṭṭatīti adhiṭṭhitaadhiṭṭhānaṃ viyāti adhippāyo avisesena vuttavacananti",
  "tika-vin01t2:1421_7": "ticīvarādiṃ adhiṭṭheti, vassikasāṭikaṃ kaṇḍuppaṭicchādiñca vikappetīti avatvā sabbacīvarānaṃ",
  "tika-vin01t2:1421_8": "avisesena vikappetīti vuttavacanaṃ. Ticīvarasaṅkhepenāti ticīvaranīhārena, saṅghāṭiādiadhiṭṭhānavasenāti vuttaṃ hoti.",
  "tika-vin01t2:1422_0": "Tuyhaṃ demītiādīsu “tasmiṃ kāle na gaṇhitukāmopi sace na paṭikkhipati, puna gaṇhitukāmatāya",
  "tika-vin01t2:1422_1": "sati gahetuṃ vaṭṭatī”ti vadanti. Itthannāmassāti parammukhe ṭhitaṃ sandhāya vadati.",
  "tika-vin01t2:1422_2": "“Tuyhaṃ gaṇhāhī”ti vutte “mayhaṃ gaṇhāmī”ti vadati, sudinnaṃ suggahitañcāti ettha",
  "tika-vin01t2:1422_3": "“yathā parato ‘tava santakaṃ karohī’ti vutte duddinnampi ‘sādhu, bhante, mayhaṃ gaṇhāmī’ti",
  "tika-vin01t2:1422_4": "vacanena ‘suggahitaṃ hotī’ti vuttaṃ, evamidhāpi ‘tuyhaṃ gaṇhāhī’ti vutte sudinnattā",
  "tika-vin01t2:1422_5": "‘mayhaṃ gaṇhāmī’ti avuttepi ‘sudinnamevā”’ti vadanti. “Gaṇhāhīti ca āṇattiyā gahaṇassa",
  "tika-vin01t2:1422_6": "tappaṭibaddhatākaraṇavasena pavattattā tadā gaṇhāmīti citte anuppādite pacchā gahetuṃ",
  "tika-vin01t2:1422_7": "na labhatī”ti vadanti.",
  "tika-vin01t2:1423_0": "Taṃ na yujjatīti vinayakammassa karaṇavasena gahetvā dinnattā vuttaṃ. Sace pana paro",
  "tika-vin01t2:1423_1": "saccatoyeva vissāsaṃ gaṇhāti, puna kenaci kāraṇena tena dinnaṃ tassa na vaṭṭatīti",
  "tika-vin01t2:1423_2": "natthi. Nissaggiyaṃ pana cīvaraṃ jānitvā vā ajānitvā vā gaṇhantaṃ “mā gaṇhāhī”ti",
  "tika-vin01t2:1423_3": "nivāraṇatthaṃ vuttaṃ. Kāyavācāhi kattabbaadhiṭṭhānavikappanānaṃ akatattā hotīti āha",
  "tika-vin01t2:1423_4": "“kāyavācāto samuṭṭhātī”ti. Cīvarassa attano santakatā, jātippamāṇayuttatā, chinnapalibodhabhāvo,",
  "tika-vin01t2:1423_5": "atirekacīvaratā, dasāhātikkamoti imānettha pañca aṅgāni.",
  "tika-vin01t2:1424": "Paṭhamakathinasikkhāpadavaṇṇanā niṭṭhitā.",
  "tika-vin01t2:1425": "2. Udositasikkhāpadavaṇṇanā",
  "tika-vin01t2:1426_0": "471-473. Dutiye athānandatthero kathaṃ okāsaṃ paṭilabhati, kiṃ karonto ca āhiṇḍatīti",
  "tika-vin01t2:1426_1": "āha “thero kirā”tiādi. Avippavāseti nimittatthe bhummaṃ, avippavāsatthanti attho,",
  "tika-vin01t2:1426_2": "vippavāsapaccayā yā āpatti, tadabhāvatthanti vuttaṃ hoti.",
  "tika-vin01t2:1427_0": "475-476. Evaṃ chinnapalibodhoti evaṃ imehi cīvaraniṭṭhānakathinubbhārehi chinnapalibodho.",
  "tika-vin01t2:1427_1": "Adhiṭṭhitesūti ticīvarādhiṭṭhānanayena adhiṭṭhitesu. Ticīvarena vippavuttho hotīti",
  "tika-vin01t2:1427_2": "“rukkho chinno, paṭo daḍḍho”tiādīsu viya avayavepi samudāyavohāro labbhatīti vuttaṃ.",
  "tika-vin01t2:1428_0": "477-478. Parikhāya vā parikkhittoti iminā ca samantā nadītaḷākādiudakena parikkhittopi",
  "tika-vin01t2:1428_1": "parikkhittoyevāti dasseti. Ettāvatāti “parikkhitto”ti iminā vacanena. Ākāse aruṇaṃ",
  "tika-vin01t2:1428_2": "uṭṭhāpetīti gharassa upari ākāse aḍḍhateyyaratanappamāṇaṃ atikkamitvā aruṇaṃ uṭṭhāpeti.",
  "tika-vin01t2:1428_3": "Gharaṃ nivesanudositādilakkhaṇameva, na pana pāṭiyekkaṃ gharaṃ nāma atthīti āha “ettha cā”tiādi.",
  "tika-vin01t2:1429_0": "479. Pāḷiyaṃ vuttanayena “sabhāye”ti avatvā “sabhāya”nti paccattavacanaṃ sabhāya-saddassa",
  "tika-vin01t2:1429_1": "napuṃsakaliṅgatāvibhāvanatthaṃ vuttaṃ. Sabhā-saddapariyāyopi hi sabhāya-saddo napuṃsakaliṅgayutto",
  "tika-vin01t2:1429_2": "idha vuttoti imamatthaṃ dassento “liṅgabyattayena sabhā vuttā”ti āha. Cīvarahatthapāse",
  "tika-vin01t2:1429_3": "vasitabbaṃ natthīti cīvarahatthapāseyeva vasitabbanti natthi. Yaṃ tassā…pe… na vijahitabbanti",
  "tika-vin01t2:1429_4": "ettha tassā vīthiyā sammukhaṭṭhāne sabhāyadvārānaṃ gahaṇeneva tattha sabbānipi gehāni",
  "tika-vin01t2:1429_5": "sā ca antaravīthi gahitāyeva hoti. Atiharitvā ghare nikkhipatīti taṃ vīthiṃ muñcitvā",
  "tika-vin01t2:1429_6": "ṭhite aññasmiṃ ghare nikkhipati. Purato vā pacchato vā hatthapāseti gharassa hatthapāsaṃ sandhāya vadati.",
  "tika-vin01t2:1430_0": "Nivesanādīsu parikkhittatāya ekūpacāratā, aparikkhittatāya nānūpacāratā ca veditabbāti",
  "tika-vin01t2:1430_1": "dassento “etenevupāyenā”tiādimāha. Nivesanādīni gāmato bahi sanniviṭṭhāni gahitānīti",
  "tika-vin01t2:1430_2": "veditabbaṃ. Antogāme ṭhitānañhi gāmaggahaṇena gahitattā gāmaparihāroyevāti. Sabbatthāpīti",
  "tika-vin01t2:1430_3": "gāmādīsu ajjhokāsapariyantesu pannarasasu. Parikkhepādivasenāti ettha ādi-saddena",
  "tika-vin01t2:1430_4": "aparikkhepasseva gahaṇaṃ veditabbaṃ, na ekakulādīnampi.",
  "tika-vin01t2:1431": "480-487. Ovarako nāma gabbhassa abbhantare añño gabbhotipi vadanti. Muṇḍacchadanapāsādoti candikaṅgaṇayutto pāsādo.",
  "tika-vin01t2:1432_0": "489. Satthoti jaṅghasattho sakaṭasattho vā. Pariyādiyitvāti vinivijjhitvā. Vuttamevatthaṃ",
  "tika-vin01t2:1432_1": "vibhāveti “antopaviṭṭhena…pe… ṭhito hotī”ti. Tattha antopaviṭṭhenāti gāmassa nadiyā",
  "tika-vin01t2:1432_2": "vā antopaviṭṭhena. Nadīparihāro ca labbhatīti ettha “visuṃ nadīparihārassa avuttattā",
  "tika-vin01t2:1432_3": "gāmādīhi aññattha viya cīvarahatthapāsoyeva nadīparihāro”ti tīsupi gaṇṭhipadesu vuttaṃ.",
  "tika-vin01t2:1432_4": "Vihārasīmanti avippavāsasīmaṃ sandhāyāha. Vihāraṃ gantvā vasitabbanti antosīmāya",
  "tika-vin01t2:1432_5": "yattha katthaci vasitabbaṃ. Satthasamīpeyevāti idaṃ yathāvuttaabbhantaraparicchedavasena",
  "tika-vin01t2:1432_6": "vuttaṃ. Pāḷiyaṃ nānākulassa sattho hoti, satthe cīvaraṃ nikkhipitvā hatthapāsā na",
  "tika-vin01t2:1432_7": "vijahitabbanti ettha hatthapāso nāma satthassa hatthapāsoti veditabbaṃ.",
  "tika-vin01t2:1433_0": "490. Ekakulassa khetteti aparikkhittaṃ sandhāya vadati. Yasmā “nānākulassa parikkhitte",
  "tika-vin01t2:1433_1": "khette cīvaraṃ nikkhipitvā khettadvāramūle vā tassa hatthapāse vā vatthabba”nti vuttaṃ,",
  "tika-vin01t2:1433_2": "tasmā dvāramūlato aññattha antokhettepi vasantena cīvaraṃ hatthapāse katvāyeva vasitabbaṃ.",
  "tika-vin01t2:1434_0": "491-494. “Vihāro nāma saparikkhitto vā aparikkhitto vā sakalo āvāso”ti vadanti. Yasmiṃ",
  "tika-vin01t2:1434_1": "vihāreti ettha pana ekaṃ gehameva vuttaṃ. Ekakulanānākulasantakatā cettha kārāpakānaṃ",
  "tika-vin01t2:1434_2": "vasena veditabbā. Chāyāya phuṭṭhokāsassa anto evāti yadā mahāvīthiyaṃ ujukameva gacchantaṃ",
  "tika-vin01t2:1434_3": "sūriyamaṇḍalaṃ majjhanhikaṃ pāpuṇāti, tadā yaṃ okāsaṃ chāyā pharati, taṃ sandhāya",
  "tika-vin01t2:1434_4": "vuttaṃ. Agamanapatheti yaṃ tadaheva gantvā puna āgantuṃ sakkā na hoti, tādisaṃ sandhāya vuttaṃ.",
  "tika-vin01t2:1435_0": "495. Nadiṃ otaratīti hatthapāsaṃ muñcitvā otarati. Na āpajjatīti paribhogapaccayā",
  "tika-vin01t2:1435_1": "dukkaṭaṃ nāpajjati. Tenāha “so hī”tiādi. Aparibhogārahattāti imināva nissaggiyacīvaraṃ",
  "tika-vin01t2:1435_2": "anissajjetvā paribhuñjantassa dukkaṭaṃ acittakanti siddhaṃ. Ekaṃ pārupitvā ekaṃ aṃsakūṭe",
  "tika-vin01t2:1435_3": "ṭhapetvā gantabbanti idaṃ bahūnaṃ sañcāraṭṭhāne evaṃ akatvā gamanaṃ na sāruppanti",
  "tika-vin01t2:1435_4": "katvā vuttaṃ. Bahigāme ṭhapetvā…pe… vinayakammaṃ kātabbanti vuttattā adhiṭṭhāne viya",
  "tika-vin01t2:1435_5": "parammukhā ṭhitampi nissaggiyaṃ cīvaraṃ nissajjituṃ nissaṭṭhacīvarañca dātuṃ vaṭṭatīti veditabbaṃ.",
  "tika-vin01t2:1436_0": "Gamane saussāhattā “nissayo pana na paṭippassambhatī”ti vuttaṃ. Muhuttaṃ sayitvā…pe…",
  "tika-vin01t2:1436_1": "nissayo ca paṭippassambhatīti ettha “ussāhe apariccattepi gamanassa upacchinnattā",
  "tika-vin01t2:1436_2": "puna uṭṭhāya saussāhaṃ gacchantānampi antarā aruṇe uṭṭhite nissayo paṭippassambhatiyevā”ti",
  "tika-vin01t2:1436_3": "vadanti. Parato muhuttaṃ ṭhatvāti etthāpi eseva nayo. Aññamaññassa vacanaṃ aggahetvā",
  "tika-vin01t2:1436_4": "gatāti ettha sace evaṃ gacchantā “purāruṇā aññamaññaṃ passissāmā”ti ussāhaṃ vināva",
  "tika-vin01t2:1436_5": "gatā honti, aruṇuggamane nissayapaṭippassaddhi na vattabbā paṭhamataraṃyeva paṭippassambhanato.",
  "tika-vin01t2:1436_6": "Atha “purāruṇā passissāmā”ti saussāhāva gacchanti, nissayapaṭippassaddhiyeva na vattabbā.",
  "tika-vin01t2:1436_7": "Evañca sati “saha aruṇuggamanā nissayo paṭippassambhatī”ti kasmā vuttaṃ? Vuccate",
  "tika-vin01t2:1436_8": "– saussahattā paṭhamataraṃ paṭippassaddhi na vuttā. Satipi ca ussāhabhāve ekato gamanassa",
  "tika-vin01t2:1436_9": "upacchinnattā “muhuttaṃ ṭhatvā”ti ettha viya saha aruṇuggamanā paṭippassaddhiyeva vuttā.",
  "tika-vin01t2:1437_0": "Antosīmāyaṃ gāmanti avippavāsasīmāsammutiyā pacchā patiṭṭhāpitagāmaṃ sandhāya vadati",
  "tika-vin01t2:1437_1": "gāmaṃ anto katvā avippavāsasīmāsammutiyā abhāvato. Neva cīvarāni nissaggiyāni hontīti",
  "tika-vin01t2:1437_2": "avippavāsasīmābhāvato vuttaṃ, na nissayo paṭippassambhatīti saussāhabhāvato. Antarāmaggeyeva",
  "tika-vin01t2:1437_3": "ca nesaṃ aruṇaṃ uggacchatīti dhammaṃ sutvā āgacchantānaṃ aruṇaṃ uggacchati. Assatiyā",
  "tika-vin01t2:1437_4": "gacchatīti assatiyā attano cīvaraṃ apaccuddharitvā therassa cīvaraṃ apaccuddharāpetvā",
  "tika-vin01t2:1437_5": "gacchati. Evaṃ gate tasmiṃ pacchā therena saritvā paṭipajjitabbavidhiṃ dasseti “attano",
  "tika-vin01t2:1437_6": "cīvaraṃ paccuddharitvā daharassa cīvaraṃ vissāsena gahetvā ṭhapetabba”nti. Gantvā",
  "tika-vin01t2:1437_7": "vattabboti āgatakiccaṃ niṭṭhapetvā vihāraṃ gatena paṭipajjitabbavidhiṃ dasseti. Anadhiṭṭhitacīvaratā,",
  "tika-vin01t2:1437_8": "anatthatakathinatā, aladdhasammutitā, rattivippavāsoti imānettha cattāri aṅgāni.",
  "tika-vin01t2:1438": "Udositasikkhāpadavaṇṇanā niṭṭhitā.",
  "tika-vin01t2:1439": "3. Tatiyakathinasikkhāpadavaṇṇanā",
  "tika-vin01t2:1440_0": "497-499. Tatiye pāḷiyaṃ cīvarapaccāsā nikkhipitunti ettha cīvarapaccāsāya satiyā",
  "tika-vin01t2:1440_1": "nikkhipitunti evamattho gahetabbo. Bhaṇḍikābaddhāni bhaṇḍikabaddhānītipi paṭhanti,",
  "tika-vin01t2:1440_2": "bhaṇḍikaṃ katvā baddhānīti attho. Niṭṭhitacīvarasmiṃ bhikkhunāti ettha purimasikkhāpade",
  "tika-vin01t2:1440_3": "viya sāmivaseneva karaṇavacanassa attho veditabbo.",
  "tika-vin01t2:1441_0": "500. Anatthate kathine cīvaramāse bhikkhuno uppannacīvaraṃ anadhiṭṭhitaṃ avikappitaṃ",
  "tika-vin01t2:1441_1": "tasmiṃ māse ṭhapetuṃ vaṭṭatīti āha “ekaṃ pacchimakattikamāsaṃ ṭhapetvā”ti. Keci pana",
  "tika-vin01t2:1441_2": "“kālepi ādissa dinnaṃ, etaṃ akālacīvaranti vacanato anatthate kathine pacchimakattikamāsasaṅkhāte",
  "tika-vin01t2:1441_3": "cīvaramāse uppannacīvarassapi paccāsācīvare asati dasāhaparihāroyeva, tato paraṃ",
  "tika-vin01t2:1441_4": "ṭhapetuṃ na vaṭṭatī”ti vadanti, taṃ aṭṭhakathāya na sameti. Tathā hi accekacīvarasikkhāpadaṭṭhakathāyaṃ",
  "tika-vin01t2:1441_5": "“pavāraṇamāsassa juṇhapakkhapañcamiyaṃ uppannassa accekacīvarassa anatthate kathine",
  "tika-vin01t2:1441_6": "ekādasadivasādhiko māso, atthate kathine ekādasadivasādhikā pañca māsā parihāro”ti",
  "tika-vin01t2:1441_7": "vuttaṃ. Tameva ca parihāraṃ sandhāya “chaṭṭhito paṭṭhāya pana uppannaṃ anaccekacīvarampi",
  "tika-vin01t2:1441_8": "paccuddharitvā ṭhapitacīvarampi etaṃ parihāraṃ labhatiyevā”ti vuttaṃ. Tasmā cīvaramāse",
  "tika-vin01t2:1441_9": "dasāhato parampi anadhiṭṭhitaṃ avikappitampi ṭhapetuṃ vaṭṭati.",
  "tika-vin01t2:1442_0": "Yadi evaṃ “kālepi ādissa dinnaṃ, etaṃ akālacīvara”nti idaṃ kasmā vuttanti ce? Akālacīvarasāmaññato",
  "tika-vin01t2:1442_1": "atthuddhāravasena vuttaṃ paṭhamāniyate sotassa raho viya. Ekādasamāse sattamāse ca",
  "tika-vin01t2:1442_2": "uppannañhi cīvaraṃ vutthavassehi sesehi ca sammukhībhūtehi bhājetuṃ labbhatīti akālacīvaraṃ",
  "tika-vin01t2:1442_3": "nāma jātaṃ. Kāle pana “saṅghassa idaṃ akālacīvaraṃ dammī”ti anuddisitvā “saṅghassa",
  "tika-vin01t2:1442_4": "dammī”ti dinnaṃ vutthavassehiyeva bhājetabbaṃ, na aññehīti kālacīvaranti vuccati.",
  "tika-vin01t2:1442_5": "Ādissa dinnaṃ pana sammukhībhūtehi sabbehiyeva bhājetabbanti akālacīvaraṃ, tasmā",
  "tika-vin01t2:1442_6": "kālepi ādissa dinnassa vutthavassehi sesehi ca sampattehi bhājanīyattā akālacīvarasāmaññato",
  "tika-vin01t2:1442_7": "“kālepi ādissa dinnaṃ, etaṃ akālacīvara”nti atthuddhāravasena vuttaṃ. Yadi evaṃ “ekapuggalassa",
  "tika-vin01t2:1442_8": "vā idaṃ tuyhaṃ dammīti dinna”nti kasmā vuttaṃ. Na hi puggalassa ādissa dinnaṃ kenaci",
  "tika-vin01t2:1442_9": "bhājanīyaṃ hotīti? Nāyaṃ virodho ādissa vacanasāmaññato labbhamānamatthaṃ dassetuṃ tathā vuttattā.",
  "tika-vin01t2:1443_0": "Evaṃ pana avatvāti “tato ce uttari”nti imassa “māsaparamato uttari”nti padabhājanaṃ",
  "tika-vin01t2:1443_1": "avatvā. Tāva uppannaṃ paccāsācīvaranti paccattavacanaṃ “attano gatikaṃ karotī”ti",
  "tika-vin01t2:1443_2": "karaṇakiriyāya kattubhāvato. Antarā uppannañhi paccāsācīvaraṃ māsaparamaṃ mūlacīvaraṃ",
  "tika-vin01t2:1443_3": "ṭhapetuṃ adatvā attano dasāhaparamatāya eva paricchindatīti attano gatikaṃ karoti.",
  "tika-vin01t2:1443_4": "Tato uddhaṃ mūlacīvaranti ettha pana mūlacīvaranti paccattavacanaṃ. Vīsatimadivasato",
  "tika-vin01t2:1443_5": "uddhañhi uppannaṃ paccāsācīvaraṃ dasāhaparamaṃ gantuṃ adatvā mūlacīvaraṃ attanā saddhiṃ",
  "tika-vin01t2:1443_6": "karaṇasambandhatāmattena sakakālavasena paricchindatīti attano gatikaṃ karoti. Paccāsācīvare",
  "tika-vin01t2:1443_7": "pana labhitvā visuṃ ṭhapentassa dasāhaṃ anatikkante natthi tappaccayā āpatti. Pāḷiyaṃ",
  "tika-vin01t2:1443_8": "dasāhā kāretabbanti ettha dasāhāti karaṇatthe nissakkavacanaṃ, dasāhenāti attho.",
  "tika-vin01t2:1443_9": "Pañcāhuppannetiādiṃ rassaṃ katvāpi paṭhanti. Ekavīse uppanne…pe… navāhā kāretabbantiādi",
  "tika-vin01t2:1443_10": "paccāsācīvarassa uppannadivasaṃ ṭhapetvā vuttaṃ.",
  "tika-vin01t2:1444_0": "Aññaṃ paccāsācīvaraṃ…pe… kāretabbanti idaṃ satiyā eva paccāsāya vuttanti veditabbaṃ.",
  "tika-vin01t2:1444_1": "Sace pana “ito paṭṭhāya cīvaraṃ na labhissāmī”ti paccāsā upacchinnā, mūlacīvarampi",
  "tika-vin01t2:1444_2": "dasāhaṃ ce sampattaṃ, tadaheva adhiṭṭhātabbaṃ. Paccāsācīvarampi parikkhāracoḷaṃ adhiṭṭhātabbanti",
  "tika-vin01t2:1444_3": "paṭhamataraṃ uppannaṃ visabhāgapaccāsācīvaraṃ sandhāya vadati. Aññamaññanti aññaṃ",
  "tika-vin01t2:1444_4": "aññaṃ, ayameva vā pāṭho. Aṅgaṃ panettha paṭhamakathine vuttasadisameva. Kevalañhi",
  "tika-vin01t2:1444_5": "tattha dasāhātikkamo, idha māsātikkamoti ayaṃ viseso.",
  "tika-vin01t2:1445": "Tatiyakathinasikkhāpadavaṇṇanā niṭṭhitā.",
  "tika-vin01t2:1446": "4. Purāṇacīvarasikkhāpadavaṇṇanā",
  "tika-vin01t2:1447_0": "503. Catutthe bhattavissagganti pāḷipadassa bhattakiccanti attho veditabbo, “bhattasaṃvidhāna”ntipi",
  "tika-vin01t2:1447_1": "keci. Tattha nāma tvanti imassapi so nāma tvanti attho veditabbo, “tāya nāma tva”nti keci.",
  "tika-vin01t2:1448_0": "505. Pitā ca mātā ca pitaro, pitūnaṃ pitaro pitāmahā, tesaṃyeva yugo pitāmahayugo,",
  "tika-vin01t2:1448_1": "tasmā yāva sattamā pitāmahayugā pitāmahadvandāti evamettha attho daṭṭhabbo. Evañhi",
  "tika-vin01t2:1448_2": "pitāmahaggahaṇeneva mātāmahopi gahitoti. “Yāva sattamā pitāmahayugā”ti vacanato heṭṭhā",
  "tika-vin01t2:1448_3": "ca uddhañca aṭṭhamayugo ñāti nāma na hoti. Desanāmukhameva cetanti pitāmahayugāti",
  "tika-vin01t2:1448_4": "pitāmaha-ggahaṇaṃ desanāmukhaṃ pitāmahīmātāmahīādīnampi adhippetattā. Pitu mātā pitāmahī.",
  "tika-vin01t2:1448_5": "Mātu pitā mātāmaho. Mātu mātā mātāmahī. Ettha kiñcāpi pañcasatasākiyānīnaṃ vasena",
  "tika-vin01t2:1448_6": "bhikkhubhāve ṭhatvā parivattaliṅgāya bhikkhuniyā ca vasena ekatoupasampannā bhikkhunī",
  "tika-vin01t2:1448_7": "labbhati, tathāpi pakatiniyāmeneva dassetuṃ “bhikkhunī nāma ubhatosaṅghe upasampannā”ti",
  "tika-vin01t2:1448_8": "vuttaṃ. “Kappaṃ katvāti vacanato dinnakappameva pācittiyaṃ janetī”ti vadanti. “Purāṇacīvaraṃ",
  "tika-vin01t2:1448_9": "nāma sakiṃ nivatthampi sakiṃ pārutampī”ti idaṃ nidassanamattanti āha “antamaso paribhogasīsenā”tiādi.",
  "tika-vin01t2:1448_10": "“Kāyena phusitvā paribhogoyeva paribhogo nāmā”ti kurundiyaṃ adhippāyo.",
  "tika-vin01t2:1449_0": "506. Kāyavikāraṃ katvāti idaṃ yāva “orato ṭhapetī”ti padaṃ, tāva sabbapadesu sambandhitabbaṃ.",
  "tika-vin01t2:1449_1": "Yathā sā “dhovāpetukāmo aya”nti jānāti, evaṃ kāyavikāraṃ katvāti attho. “Kāyavikāraṃ",
  "tika-vin01t2:1449_2": "katvā”ti vacanato kāyavācāhi kañci vikāraṃ akatvā hatthena hatthe dentassapi anāpatti.",
  "tika-vin01t2:1449_3": "Antodvādasahatthe okāseti idaṃ visesanaṃ yathāsambhavaṃ yojetabbaṃ. Tathā hi hatthena",
  "tika-vin01t2:1449_4": "hatthe dentassa pādamūle ca ṭhapetvā dentassa “antodvādasahatthe okāse”ti idaṃ vattabbanti",
  "tika-vin01t2:1449_5": "natthi aññathā asambhavato. Sati hi sambhave byabhicāre ca visesanaṃ sātthakaṃ hoti.",
  "tika-vin01t2:1449_6": "Upari “khipatī”tiādīni pana sandhāya idaṃ visesanaṃ vuttaṃ, tasmā antodvādasahatthe",
  "tika-vin01t2:1449_7": "okāse ṭhatvā upari khipantassa aññassa hatthe pesentassa ca āpatti. Upacāraṃ pana",
  "tika-vin01t2:1449_8": "muñcitvā kāyavācāhi vikāraṃ katvā āṇāpentassapi anāpatti. Upacāreti antodvādasahatthameva",
  "tika-vin01t2:1449_9": "okāsaṃ vadati. Upacāraṃ muñcitvāti dvādasahatthūpacāraṃ muñcitvā.",
  "tika-vin01t2:1450_0": "Ekena vatthunāti paṭhamaṃ katvā niṭṭhāpitaṃ sandhāya vuttaṃ. Rajane anāpattīti rajanaṃ",
  "tika-vin01t2:1450_1": "paccāsīsantassapi “dhovitvā ānehī”ti vuttattā anāpatti anāṇattiyā katattā. “Avuttā",
  "tika-vin01t2:1450_2": "dhovatī”ti iminā “avuttā rajati, avuttā ākoṭetī”ti idampi vuttameva hotīti āha –",
  "tika-vin01t2:1450_3": "“avuttā dhovatīti iminā lakkhaṇena anāpattī”ti. Sambahulā āpattiyo āpajjatīti pācittiyena",
  "tika-vin01t2:1450_4": "saddhiṃ dve dukkaṭāni āpajjati. Yathāvatthukamevāti nissaggiyamevāti attho. Pañca",
  "tika-vin01t2:1450_5": "satāni parimāṇametāsanti pañcasatā.",
  "tika-vin01t2:1451_0": "507. Cīvaraṃ dhovāti…pe… āṇāpentassāti ettha tāya dhovanaṃ paccāsīsantassapi anāpatti.",
  "tika-vin01t2:1451_1": "Purāṇacīvaratā, upacāre ṭhatvā aññātikāya bhikkhuniyā āṇāpanaṃ, tassā dhovanādīni",
  "tika-vin01t2:1451_2": "cāti imānettha tīṇi aṅgāni.",
  "tika-vin01t2:1452": "Purāṇacīvarasikkhāpadavaṇṇanā niṭṭhitā.",
  "tika-vin01t2:1453": "5. Cīvarapaṭiggahaṇasikkhāpadavaṇṇanā",
  "tika-vin01t2:1454_0": "508. Pañcame apaññatte sikkhāpadeti gaṇamhā ohīyanasikkhāpade apaññatte. Vihāravāranti",
  "tika-vin01t2:1454_1": "vihārapaṭijagganavāraṃ. Koṭṭhāsasampattīti sakalā aṅgapaccaṅgasampatti. Sabbapariyantanti",
  "tika-vin01t2:1454_2": "chaṭṭhassa aññacīvarassa abhāvā pañcannaṃ cīvarānaṃ ekamekaṃ sabbesaṃ pariyantanti",
  "tika-vin01t2:1454_3": "sabbapariyantaṃ. Antaravāsakādīsu hi pañcasu ekamekaṃ aññassa chaṭṭhassa abhāvā pañcannaṃ",
  "tika-vin01t2:1454_4": "antameva hoti. Athavā pañcasu cīvaresu ekamekaṃ attano aññassa dutiyassa abhāvā antameva",
  "tika-vin01t2:1454_5": "hotīti sabbameva pariyantanti sabbapariyantaṃ, sabbaso vā pariyantanti sabbapariyantaṃ.",
  "tika-vin01t2:1454_6": "Tenāha – “aññaṃ…pe… natthī”ti. Yathā tassa manoratho na pūratīti “sarīrapāripūriṃ",
  "tika-vin01t2:1454_7": "passissāmī”ti tassa uppanno manoratho yathā na pūrati. Evaṃ hatthataleyeva dassetvāti",
  "tika-vin01t2:1454_8": "sarīraṃ adassetvāva dātabbacīvaraṃ hatthatale “handā”ti dassetvā.",
  "tika-vin01t2:1455_0": "510. Vihatthatāyāti vihatahatthatāya, agaṇatāya appaccayatāya appaṭisaraṇatāyāti",
  "tika-vin01t2:1455_1": "vuttaṃ hoti. Samabhitunnattāti pīḷitattā. Parivattetabbaṃ parivattaṃ, parivattameva",
  "tika-vin01t2:1455_2": "pārivattakaṃ, parivattetvā dīyamānanti attho.",
  "tika-vin01t2:1456_0": "512. Upacāreti dvādasahatthūpacāraṃ sandhāya vadati. Upacāraṃ vā muñcitvā khipantīti",
  "tika-vin01t2:1456_1": "dvādasahatthaṃ muñcitvā orato ṭhapenti, na purimasikkhāpade viya dvādasahatthabbhantareyevāti",
  "tika-vin01t2:1456_2": "adhippāyo. Aññatra pārivattakāti yaṃ antamaso harītakakhaṇḍampi datvā vā dassāmīti",
  "tika-vin01t2:1456_3": "ābhogaṃ katvā vā pārivattakaṃ gaṇhāti, taṃ ṭhapetvā. Acittakabhāvena na sametīti",
  "tika-vin01t2:1456_4": "yathā aññātikāya ñātikasaññissa vematikassa ca gaṇhato acittakattā āpatti, evamidhāpi",
  "tika-vin01t2:1456_5": "“bhikkhuniyā santakaṃ ida”nti ajānitvā gaṇhatopi āpattiyevāti adhippāyo. Vassāvāsikaṃ",
  "tika-vin01t2:1456_6": "detīti puggalikaṃ katvā deti. Paṃsukūlaṃ attano atthāya ṭhapitabhāvaṃ jānitvā gaṇhantenapi",
  "tika-vin01t2:1456_7": "aññassa santakaṃ gahitaṃ nāma na hotīti āha – “sace pana saṅkārakūṭādīsū”tiādi. Asāmikañhi",
  "tika-vin01t2:1456_8": "paṃsukūlanti vuccati. Paṃsukūlaṃ adhiṭṭhahitvāti “asāmikaṃ ida”nti saññaṃ uppādetvā.",
  "tika-vin01t2:1456_9": "Evaṃ pana paṃsukūlasaññaṃ anuppādetvā gaṇhituṃ na vaṭṭati.",
  "tika-vin01t2:1457": "513. Aññātikāya aññātikasaññīti tikapācittiyanti ettha iti-saddo ādiattho. Tīṇi parimāṇamassāti tikaṃ, tikañca taṃ pācittiyañcāti tikapācittiyaṃ, tīṇi pācittiyānīti attho.",
  "tika-vin01t2:1458_0": "514. Pattatthavikādiṃ yaṃkiñcīti anadhiṭṭhānupagaṃ sandhāya vadati. “Cīvaraṃ nāma",
  "tika-vin01t2:1458_1": "channaṃ cīvarānaṃ aññataraṃ cīvaraṃ vikappanupagaṃ pacchima”nti hi vuttattā adhiṭṭhānupagaṃ",
  "tika-vin01t2:1458_2": "yaṃkiñci na vaṭṭati. Tenevāha – “vikappanupagapacchimacīvarappamāṇa”ntiādi. Yasmā",
  "tika-vin01t2:1458_3": "bhisicchavi mahantāpi senāsanasaṅgahitattā cīvarasaṅkhyaṃ na gacchatīti neva adhiṭṭhānupagā",
  "tika-vin01t2:1458_4": "na vikappanupagā ca, tasmā anadhiṭṭhānupagasāmaññato vuttaṃ. Sacepi mañcappamāṇā",
  "tika-vin01t2:1458_5": "bhisicchavi hoti, vaṭṭatiyevāti. Ko pana vādo pattatthavikādīsūti mahatiyāpi tāva",
  "tika-vin01t2:1458_6": "bhisicchaviyā anadhiṭṭhānupagattā anāpatti, tato khuddakataresu anadhiṭṭhānupagesu",
  "tika-vin01t2:1458_7": "pattatthavikādīsu kimeva vattabbanti adhippāyo. Paṭiggahaṇaṃ kiriyā, aparivattanaṃ",
  "tika-vin01t2:1458_8": "akiriyā. Vikappanupagacīvaratā, pārivattakābhāvo, aññātikāya hatthato gahaṇanti imānettha tīṇi aṅgāni.",
  "tika-vin01t2:1459": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin01t2:1460": "6. Aññātakaviññattisikkhāpadavaṇṇanā",
  "tika-vin01t2:1461_0": "515. Chaṭṭhe patikiṭṭhoti nihīno, lāmakoti attho. Lolajātikoti lolasabhāvo. Paṭuyeva",
  "tika-vin01t2:1461_1": "paṭṭo. Tenāha “cheko”tiādi. Kismiṃ viyāti ettha “kismiṃ viyā”ti nipātavasena samānatthaṃ",
  "tika-vin01t2:1461_2": "“kiṃsu viyā”ti nipātapadanti āha “kiṃsu viyā”ti, kiṃ viyāti attho, dukkhaṃ viyāti",
  "tika-vin01t2:1461_3": "adhippāyo. Tenāha “kileso viyā”tiādi. Dhammavasena upacāravasena nimantanā dhammanimantanāti",
  "tika-vin01t2:1461_4": "pāḷipadassa attho veditabbo. Sace pana “vadeyyātha, bhante, yenattho”ti idaṃ saccameva",
  "tika-vin01t2:1461_5": "vuttaṃ siyā, pavāritoyeva hoti. Yasmā pana pavāretvāpi adātukāmo appavāritaṭṭhāneyeva",
  "tika-vin01t2:1461_6": "tiṭṭhati, tasmā bhagavā pavāritāpavāritabhāvaṃ avicāretvā “ñātako te, upananda, aññātako”ti",
  "tika-vin01t2:1461_7": "ñātakaaññātakabhāvaṃyeva vicāresi. Musiṃsūti vilumpiṃsu.",
  "tika-vin01t2:1462_0": "517. Anupubbakathāti anupubbena vinicchayakathā. Sesaparikkhārānaṃ saddhivihārikehi",
  "tika-vin01t2:1462_1": "gahitattā nivāsanapārupanamattameva avasiṭṭhanti āha “nivāsanapārupanamattaṃyeva",
  "tika-vin01t2:1462_2": "haritvā”ti. Saddhivihārikānaṃ tāva āgamanassa vā anāgamanassa vā ajānanatāya vuttaṃ",
  "tika-vin01t2:1462_3": "“therehi neva tāva…pe… bhañjitabba”nti. Paresampi atthāya labhantīti attano cīvaraṃ",
  "tika-vin01t2:1462_4": "dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti.",
  "tika-vin01t2:1462_5": "“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi",
  "tika-vin01t2:1462_6": "anuññātāyeva hotīti āha – “neva bhūtagāmapātabyatāya pācittiyaṃ hotī”ti. Na tesaṃ",
  "tika-vin01t2:1462_7": "dhāraṇe dukkaṭanti tesaṃ titthiyaddhajānaṃ dhāraṇepi dukkaṭaṃ natthi.",
  "tika-vin01t2:1463_0": "Yāni ca nesaṃ vatthāni dentīti sambandho. Therānaṃ sayameva dinnattā vuttaṃ “acchinnacīvaraṭṭhāne",
  "tika-vin01t2:1463_1": "ṭhitattā”ti. Yadi laddhiṃ gaṇhāti, titthiyapakkantako nāma hoti, tasmā vuttaṃ “laddhiṃ",
  "tika-vin01t2:1463_2": "aggahetvā”ti. “No ce hoti saṅghassa vihāracīvaraṃ vā…pe… āpatti dukkaṭassā”ti iminā",
  "tika-vin01t2:1463_3": "antarāmagge paviṭṭhavihārato nikkhamitvā aññattha attano abhirucitaṭṭhānaṃ gacchantassa",
  "tika-vin01t2:1463_4": "dukkaṭaṃ vuttaṃ. Iminā ca “yaṃ āvāsaṃ paṭhamaṃ upagacchatī”ti vuttaṃ antarāmagge",
  "tika-vin01t2:1463_5": "ṭhitavihārampi sace naggo hutvā gacchati, dukkaṭamevāti veditabbaṃ. Yadi evaṃ tattha",
  "tika-vin01t2:1463_6": "kasmā na vuttanti ce? Anokāsattā. Tattha hi “anujānāmi, bhikkhave, acchinnacīvarassa",
  "tika-vin01t2:1463_7": "vā…pe… cīvaraṃ viññāpetu”nti iminā sambandhena saṅghikampi cīvaraṃ nivāsetuṃ pārupituñca",
  "tika-vin01t2:1463_8": "anujānanto “yaṃ āvāsaṃ paṭhamaṃ…pe… gahetvā pārupitu”nti āha, tasmā tattha anokāsattā dukkaṭaṃ na vuttaṃ.",
  "tika-vin01t2:1464_0": "Vihāracīvaranti senāsanacīvaraṃ. Cimilikāhīti paṭapilotikāhi. Tassa uparīti bhūmattharaṇassa",
  "tika-vin01t2:1464_1": "upari. Videsagatenāti aññaṃ cīvaraṃ alabhitvā videsagatena. Ekasmiṃ…pe… ṭhapetabbanti",
  "tika-vin01t2:1464_2": "ettha “lesena gahetvā agatattā ṭhapentena ca saṅghikaparibhogeneva ṭhapitattā aññasmiṃ",
  "tika-vin01t2:1464_3": "senāsane niyamitampi aññattha ṭhapetuṃ vaṭṭatī”ti vadanti. Paribhogenevāti aññaṃ",
  "tika-vin01t2:1464_4": "cīvaraṃ alabhitvā paribhuñjanena.",
  "tika-vin01t2:1465_0": "519-521. Paribhogajiṇṇanti yathā tena cīvarena sarīraṃ paṭicchādetuṃ na sakkā, evaṃ",
  "tika-vin01t2:1465_1": "jiṇṇaṃ. Kappiyavohārenāti kayavikkayāpattito mocanatthaṃ vuttaṃ. “Viññāpentassā”ti",
  "tika-vin01t2:1465_2": "imasseva atthaṃ vibhāveti “cetāpentassa parivattāpentassā”ti. Attano dhanena hi viññāpanaṃ",
  "tika-vin01t2:1465_3": "nāma parivattanamevāti adhippāyo. Saṅghavasena pavāritānaṃ viññāpane vattaṃ dasseti",
  "tika-vin01t2:1465_4": "“pamāṇameva vaṭṭatī”ti. Saṅghavasena hi pavārite sabbesaṃ sādhāraṇattā adhikaṃ viññāpetuṃ",
  "tika-vin01t2:1465_5": "na vaṭṭati. Yaṃ yaṃ pavāretīti yaṃ yaṃ cīvarādiṃ dassāmīti pavāreti. Viññāpanakiccaṃ",
  "tika-vin01t2:1465_6": "natthīti vinā viññattiyā dīyamānattā viññāpetvā kiṃ karissatīti adhippāyo. Aññassatthāyāti",
  "tika-vin01t2:1465_7": "etthāpi “ñātakānaṃ pavāritāna”nti idaṃ anuvattatiyevāti āha “attano ñātakapavārite”tiādi.",
  "tika-vin01t2:1465_8": "Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.",
  "tika-vin01t2:1466": "Aññātakaviññattisikkhāpadavaṇṇanā niṭṭhitā.",
  "tika-vin01t2:1467": "7. Tatuttarisikkhāpadavaṇṇanā",
  "tika-vin01t2:1468": "522. Sattame pāḷiyaṃ paggāhikasālanti dussavāṇijakānaṃ āpaṇaṃ. “Paggāhitasāla”ntipi paṭhanti.",
  "tika-vin01t2:1469_0": "523-524. Abhīti upasaggoti tassa visesatthābhāvaṃ dasseti. Tenāha “haritunti attho”ti.",
  "tika-vin01t2:1469_1": "Vara-saddassa icchāyaṃ vattamānattā āha “icchāpeyyā”ti. Daṭṭhu khematoti ettha gāthābandhavasena",
  "tika-vin01t2:1469_2": "anunāsikalopo daṭṭhabbo. Saantaranti antaravāsakasahitaṃ. Uttaranti uttarāsaṅgaṃ.",
  "tika-vin01t2:1469_3": "Assa cīvarassāti sāditabbacīvarassa. Acchinnasabbacīvarenāti acchinnāni sabbāni tīṇi",
  "tika-vin01t2:1469_4": "cīvarāni assāti acchinnasabbacīvaro, tenāti attho. Yassa hi acchindanasamaye tīṇi",
  "tika-vin01t2:1469_5": "cīvarāni sannihitāni honti, tāni sabbāni acchinnānīti so “acchinnasabbacīvaro”ti",
  "tika-vin01t2:1469_6": "vuccati. Teneva “acchinnasabbacīvarena ticīvarakenā”ti vuttaṃ. Ticīvarakenāti hi",
  "tika-vin01t2:1469_7": "acchindanasamaye ticīvarassa sannihitabhāvaṃ sandhāya vuttaṃ, na pana vinayatecīvarikabhāvaṃ",
  "tika-vin01t2:1469_8": "dhutaṅgatecīvarikabhāvaṃ vā sandhāya. Evaṃ paṭipajjitabbanti “santaruttaraparamaṃ",
  "tika-vin01t2:1469_9": "tena bhikkhunā tato cīvaraṃ sāditabba”nti vuttavidhinā paṭipajjitabbaṃ. Aññenāti",
  "tika-vin01t2:1469_10": "acchinnaasabbacīvarena. Yassa tīsu cīvaresu ekaṃ vā dve vā cīvarāni acchinnāni honti,",
  "tika-vin01t2:1469_11": "tenāti attho. Aññathāpīti “santaruttaraparama”nti vuttavidhānato aññathāpi. Yassa",
  "tika-vin01t2:1469_12": "hi tīsu dve cīvarāni acchinnāni honti, ekaṃ sāditabbaṃ. Ekasmiṃ acchinne na sāditabbanti",
  "tika-vin01t2:1469_13": "na tassa santaruttaraparamasādiyanaṃ sambhavati, ayameva ca attho padabhājanena vibhāvito.",
  "tika-vin01t2:1469_14": "Tenāha “taṃ vibhāgaṃ dassetu”nti.",
  "tika-vin01t2:1470_0": "Keci pana “ticīvarakenāti vuttattā ticīvaraṃ parikkhāracoḷavasena adhiṭṭhahitvā paribhuñjato",
  "tika-vin01t2:1470_1": "tasmiṃ naṭṭhe bahūnipi gahetuṃ labhatī”ti vadanti, taṃ na gahetabbaṃ. Padabhājanassa",
  "tika-vin01t2:1470_2": "hi adhippāyaṃ dassentena yasmā pana “acchinnasabbacīvarena…pe… taṃ vibhāgaṃ dassetu”nti",
  "tika-vin01t2:1470_3": "vuttaṃ, padabhājane ca na tādiso attho upalabbhati, tasmā taṃ na gahetabbameva. Yampi",
  "tika-vin01t2:1470_4": "mātikāṭṭhakathāyaṃ vuttaṃ “yassa adhiṭṭhitacīvarassa tīṇi naṭṭhānī”ti, tatthāpi adhiṭṭhitaggahaṇaṃ",
  "tika-vin01t2:1470_5": "sarūpakathanamattanti gahetabbaṃ, na pana ticīvarādhiṭṭhānena adhiṭṭhitacīvarassevāti",
  "tika-vin01t2:1470_6": "evamattho gahetabbo pāḷiyaṃ aṭṭhakathāyañca tathā atthassa asambhavato. Na hi ticīvarādhiṭṭhānena",
  "tika-vin01t2:1470_7": "adhiṭṭhitacīvarasseva idaṃ sikkhāpadaṃ paññattanti sakkā viññātuṃ. Purimasikkhāpadena",
  "tika-vin01t2:1470_8": "hi acchinnacīvarassa aññātakaviññattiyā anuññātattā pamāṇaṃ ajānitvā viññāpanavatthusmiṃ",
  "tika-vin01t2:1470_9": "pamāṇato sādiyanaṃ anujānantena bhagavatā idaṃ sikkhāpadaṃ paññattaṃ, tasmā “parikkhāracoḷikassa",
  "tika-vin01t2:1470_10": "bahumpi sādituṃ vaṭṭatī”ti ayamattho neva pāḷiyā sameti, na ca bhagavato adhippāyaṃ anulometi.",
  "tika-vin01t2:1471_0": "Yassa tīṇi naṭṭhāni, tena dve sāditabbānīti ettha yassa ticīvarato adhikampi cīvaraṃ",
  "tika-vin01t2:1471_1": "aññattha ṭhitaṃ atthi, tadātassa cīvarassa alabbhanīyabhāvato tenapi sādituṃ vaṭṭatīti",
  "tika-vin01t2:1471_2": "veditabbaṃ. Pakatiyāva santaruttarena caratīti sāsaṅkasikkhāpadavasena vā avippavāsasammutivasena",
  "tika-vin01t2:1471_3": "vā tatiyassa alābhena vā carati. “Dve naṭṭhānī”ti adhikārattā vuttaṃ “dve sāditabbānī”ti.",
  "tika-vin01t2:1471_4": "Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhesu ekaṃ sādiyantena",
  "tika-vin01t2:1471_5": "samo bhavissati ubhinnampi santaruttaraparamatāya avaṭṭhānato. Yassa ekaṃyeva hotīti",
  "tika-vin01t2:1471_6": "aññena kenaci kāraṇena vinaṭṭhasesacīvaraṃ sandhāya vuttaṃ.",
  "tika-vin01t2:1472_0": "526. “Sesakaṃ tuyheva hotūti dentī”ti vuttattā “pamāṇayuttaṃ gaṇhissāma, sesakaṃ",
  "tika-vin01t2:1472_1": "āharissāmā”ti vatvā gahetvā gamanasamayepi “sesakampi tumhākaññeva hotū”ti vadanti,",
  "tika-vin01t2:1472_2": "laddhakappiyameva. Pavāritānanti acchinnakālato pubbeyeva pavāritānaṃ. Pāḷiyā na",
  "tika-vin01t2:1472_3": "sametīti santaruttaraparamato uttari sādiyane anāpattidassanatthaṃ “anāpatti ñātakānaṃ",
  "tika-vin01t2:1472_4": "pavāritāna”nti vuttattā na sameti. Santaruttaraparamaṃ sādiyantassa hi āpattippasaṅgoyeva",
  "tika-vin01t2:1472_5": "natthi, sati ca sikkhāpadena āpattippasaṅge anāpatti yuttā dassetunti adhippāyo.",
  "tika-vin01t2:1472_6": "Keci pana “pamāṇameva vaṭṭatīti idaṃ sallekhadassanatthaṃ vutta”nti vadanti.",
  "tika-vin01t2:1473_0": "Yasmā panidaṃ…pe… na vuttanti etthāyamadhippāyo – “aññassatthāyā”ti vuccamāne aññesaṃ",
  "tika-vin01t2:1473_1": "atthāya pamāṇaṃ atikkamitvāpi gaṇhituṃ vaṭṭatīti āpajjati, tañca aññassatthāya viññāpanavatthusmiṃ",
  "tika-vin01t2:1473_2": "paññattattā vatthunā saṃsandiyamānaṃ na sameti. Na hi yaṃ vatthuṃ nissāya sikkhāpadaṃ",
  "tika-vin01t2:1473_3": "paññattaṃ, tasmiṃyeva anāpattivacanaṃ yuttanti. Gaṇṭhipadesu pana tīsupi “imassa",
  "tika-vin01t2:1473_4": "sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ",
  "tika-vin01t2:1473_5": "okāsoyeva natthi, tasmā na vutta”nti kathitaṃ. Idha “aññassatthāyā”ti avuttattā aññesaṃ",
  "tika-vin01t2:1473_6": "atthāya ñātakapavāritesu adhikaṃ viññāpentassa āpattīti ce? Na, tattha purimasikkhāpadeneva",
  "tika-vin01t2:1473_7": "anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti",
  "tika-vin01t2:1473_8": "imānettha cattāri aṅgāni.",
  "tika-vin01t2:1474": "Tatuttarisikkhāpadavaṇṇanā niṭṭhitā.",
  "tika-vin01t2:1475": "8. Paṭhamaupakkhaṭasikkhāpadavaṇṇanā",
  "tika-vin01t2:1476": "527. Aṭṭhame api mayyāti pāṭhepi soyevattho. Ayyāti pana bahuvacanena āmantanaṃ kataṃ.",
  "tika-vin01t2:1477_0": "528-529. Apadissāti “itthannāmassa bhikkhuno dassāmī”ti evaṃ apadisitvā. Paccayaṃ",
  "tika-vin01t2:1477_1": "katvāti kāraṇaṃ katvā. Uddissāti ettha yo kattāti “uddissā”ti iminā vuttauddisanakiriyāya",
  "tika-vin01t2:1477_2": "yo kattā. Cīvaraṃ cetāpenti parivattenti etenāti cīvaracetāpannaṃ. Na-kārāgamaṃ katvā",
  "tika-vin01t2:1477_3": "cīvaracetāpannanti vuttaṃ, “cīvaracetāpana”ntipi paṭhanti. Pacuravohāravasenāti yebhuyyavohāravasena.",
  "tika-vin01t2:1477_4": "Yebhuyyavasena hi gharasāmikaṃ daṭṭhukāmā tassa gharaṃ gacchantīti tatheva bahulaṃ",
  "tika-vin01t2:1477_5": "vohāro. Byañjanamattamevāti attho netabbo natthīti adhippāyo.",
  "tika-vin01t2:1478_0": "531. Samakepi pana anāpattīti yadagghanakaṃ so dātukāmo hoti, tadagghanake anāpatti",
  "tika-vin01t2:1478_1": "mūlaṃ vaḍḍhetvā adhikavidhānaṃ anāpannattā. Ettha ca “dātukāmomhī”ti attano santike",
  "tika-vin01t2:1478_2": "avuttepi dātukāmataṃ sutvā yadagghanakaṃ so dātukāmo hoti, tadagghanakaṃ āharāpetuṃ",
  "tika-vin01t2:1478_3": "vaṭṭati. Agghavaḍḍhanakañhi idaṃ sikkhāpadanti ettha agghavaḍḍhanaṃ etassa atthīti",
  "tika-vin01t2:1478_4": "agghavaḍḍhanakaṃ, agghavaḍḍhanaṃ sandhāya idaṃ sikkhāpadaṃ paññattanti adhippāyo.",
  "tika-vin01t2:1478_5": "Cīvaraṃ dehīti saṅghāṭiādīsu yaṃkiñci cīvaraṃ sandhāya vadati. Cīvare bhiyyokamyatā,",
  "tika-vin01t2:1478_6": "aññātakaviññatti, tāya ca paṭilābhoti imānettha tīṇi aṅgāni.",
  "tika-vin01t2:1479": "Paṭhamaupakkhaṭasikkhāpadavaṇṇanā niṭṭhitā.",
  "tika-vin01t2:1480": "532. Dutiyaupakkhaṭe vattabbaṃ natthi.",
  "tika-vin01t2:1481": "10. Rājasikkhāpadavaṇṇanā",
  "tika-vin01t2:1482_0": "537-539. Rājasikkhāpade pana “ajjaṇho”ti pāṭhe “ajjuṇho”tipi paṭhanti. Bhogoti bhuñjitabbo.",
  "tika-vin01t2:1482_1": "Yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ",
  "tika-vin01t2:1482_2": "bhikkhuṃ cīvarena acchādehīti idaṃ āgamanasuddhiṃ dassetuṃ vuttaṃ. Sace hi ‘idaṃ",
  "tika-vin01t2:1482_3": "itthannāmassa bhikkhuno dehī’ti peseyya, āgamanassa asuddhattā akappiyavatthuṃ ārabbha",
  "tika-vin01t2:1482_4": "bhikkhunā kappiyakārakopi niddisitabbo na bhaveyyā”ti, tattha āgamanassa suddhiyā",
  "tika-vin01t2:1482_5": "vā asuddhiyā vā visesappayojanaṃ na dissati. Satipi hi āgamanassa asuddhabhāve dūto",
  "tika-vin01t2:1482_6": "attano kusalatāya kappiyavohārena vadati, “kappiyakārako na niddisitabbo”ti idaṃ",
  "tika-vin01t2:1482_7": "natthi, na ca dūtena kappiyavohāravasena vutte dāyakena idaṃ kathaṃ pesitanti īdisī",
  "tika-vin01t2:1482_8": "vicāraṇā upalabbhati, avicāretvā ca taṃ na sakkā jānituṃ, yadi pana āgamanassa asuddhattā",
  "tika-vin01t2:1482_9": "kappiyakārako niddisitabbo na bhaveyya, cīvarānaṃ atthāya dūtassa hatthe akappiyavatthusmiṃ",
  "tika-vin01t2:1482_10": "pesite sabbattha dāyakena kathaṃ pesitanti pucchitvāva kappiyakārako niddisitabbo",
  "tika-vin01t2:1482_11": "bhaveyya. Tasmā asatipi āgamanasuddhiyaṃ sace so dūto attano kusalatāya kappiyavohāravasena",
  "tika-vin01t2:1482_12": "vadati, dūtasseva vacanaṃ gahetabbaṃ. Yadi hi āgamanasuddhiyevettha pamāṇaṃ, mūlasāmikena",
  "tika-vin01t2:1482_13": "kappiyavohāravasena pesitassa dūtassa akappiyavohāravasena vadatopi kappiyakārako",
  "tika-vin01t2:1482_14": "niddisitabbo bhaveyya, tasmā sabbattha dūtavacanameva pamāṇanti gahetabbaṃ.",
  "tika-vin01t2:1483_0": "Iminā cīvaracetāpannenātiādinā pana imamatthaṃ dasseti – kappiya vasena āgatampi",
  "tika-vin01t2:1483_1": "cīvaramūlaṃ īdisena dūtavacanena akappiyaṃ hoti, tasmā taṃ paṭikkhipitabbanti. Tenevāha",
  "tika-vin01t2:1483_2": "– “tena bhikkhunā so dūto evamassa vacanīyo”tiādi. Suvaṇṇaṃ, rajataṃ, kahāpaṇo, māsakoti",
  "tika-vin01t2:1483_3": "imāni hi cattāri nissaggiyavatthūni, muttā, maṇi, veḷuriyo, saṅkho, silā, pavāḷaṃ,",
  "tika-vin01t2:1483_4": "lohitaṅko, masāragallaṃ, satta dhaññāni, dāsidāsaṃ, khettaṃ, vatthu, pupphārāmaphalārāmādayoti",
  "tika-vin01t2:1483_5": "imāni dukkaṭavatthūni ca attano vā cetiyasaṅghagaṇapuggalānaṃ vā atthāya sampaṭicchituṃ",
  "tika-vin01t2:1483_6": "na vaṭṭanti, tasmā taṃ sādituṃ na vaṭṭatīti dassanatthaṃ “na kho mayaṃ, āvuso, cīvaracetāpannaṃ",
  "tika-vin01t2:1483_7": "paṭiggaṇhāmā”ti vuttaṃ, “cīvarañca kho mayaṃ paṭiggaṇhāmā”ti idaṃ pana attānaṃ uddissa",
  "tika-vin01t2:1483_8": "ābhatattā vattuṃ vaṭṭati, tasmā vuttaṃ. “Veyyāvaccakaro niddisitabbo”ti idaṃ “atthi",
  "tika-vin01t2:1483_9": "panāyasmato koci veyyāvaccakaro”ti kappiyavacanena vuttattā anuññātaṃ. Sace pana",
  "tika-vin01t2:1483_10": "dūto “ko imaṃ gaṇhātī”ti vā “kassa demī”ti vā vadati, na niddisitabbo. “Ārāmiko vā",
  "tika-vin01t2:1483_11": "upāsako vā”ti idaṃ sāruppatāya vuttaṃ, ṭhapetvā pana pañca sahadhammike yo koci kappiyakārako",
  "tika-vin01t2:1483_12": "vaṭṭati. “Eso kho, āvuso, bhikkhūnaṃ veyyāvaccakaro”ti idaṃ bhikkhussa kappiyavacanadassanatthaṃ",
  "tika-vin01t2:1483_13": "vuttaṃ. Evameva hi vattabbaṃ, “etassa dehī”tiādi na vattabbaṃ. So vā cetāpessati",
  "tika-vin01t2:1483_14": "vāti ettha eko vā-saddo padapūraṇo, “saññatto so mayā”tiādi pana dūtena evaṃ ārociteyeva",
  "tika-vin01t2:1483_15": "taṃ codetuṃ vaṭṭati, nevāssa hatthe datvā gatamattakāraṇenāti dassanatthaṃ vuttaṃ.",
  "tika-vin01t2:1484_0": "Etāni hi vacanāni…pe… na vattabboti ettha “evaṃ vadanto paṭikkhittassa katattā vattabhede",
  "tika-vin01t2:1484_1": "dukkaṭaṃ āpajjati, codanā pana hotiyevā”ti mahāgaṇṭhipade majjhimagaṇṭhipade ca vuttaṃ.",
  "tika-vin01t2:1484_2": "Uddiṭṭhacodanāparicchedaṃ dassetvāti “dutiyampi vattabbo”tiādinā dassetvā. Pucchiyamānoti",
  "tika-vin01t2:1484_3": "ettha pucchiyamānenāti attho gahetabboti āha “karaṇatthe paccattavacana”nti. Āgatakāraṇaṃ",
  "tika-vin01t2:1484_4": "bhañjatīti āgatakāraṇaṃ vināseti.",
  "tika-vin01t2:1485_0": "Ettha keci vadanti “āgatakāraṇaṃ nāma cīvaraggahaṇaṃ, taṃ bhañjatīti vuttattā puna",
  "tika-vin01t2:1485_1": "taṃ cīvaraṃ yena kenaci ākārena gahetuṃ na vaṭṭatī”ti. Keci pana “āgatakāraṇaṃ nāma",
  "tika-vin01t2:1485_2": "kāyavācāhi codanā, taṃ bhañjatīti vuttattā puna taṃ yena kenaci ākārena codetuṃ na",
  "tika-vin01t2:1485_3": "labhati. Sace sayameva deti, mūlasāmiko vā dāpeti, gahetuṃ vaṭṭatī”ti vadanti. Apare",
  "tika-vin01t2:1485_4": "pana “āgatakāraṇaṃ nāma ṭhānaṃ, taṃ bhañjatīti vuttattā yathā ‘attho me, āvuso, cīvarenā’ti",
  "tika-vin01t2:1485_5": "ekāya codanāya dve ṭhānāni bhañjati, evamidhāpi sace āsane nisīdati, ekāya nisajjāya",
  "tika-vin01t2:1485_6": "dve ṭhānāni bhañjati. Āmisaṃ ce paṭiggaṇhāti, ekena paṭiggahaṇena dve ṭhānāni bhañjati.",
  "tika-vin01t2:1485_7": "Dhammaṃ ce bhāsati, dhammadesanāsikkhāpade vuttaparicchedāya ekāya vācāya dve ṭhānāni",
  "tika-vin01t2:1485_8": "bhañjatī”ti vadanti. Imesaṃ pana sabbesampi vādaṃ “ayutta”nti paṭikkhipitvā tīsupi",
  "tika-vin01t2:1485_9": "gaṇṭhipadesu idaṃ vuttaṃ “āgatakāraṇaṃ nāma ṭhānameva, tasmā ‘na kattabba’nti vāritassa",
  "tika-vin01t2:1485_10": "katattā nisajjādīsu katesu chasu ṭhānesu ekaṃ ṭhānaṃ bhañjatī”ti.",
  "tika-vin01t2:1486_0": "Tatra tatra ṭhāne tiṭṭhatīti idaṃ codakassa ṭhitaṭṭhānato apakkamma tatra tatra uddissa",
  "tika-vin01t2:1486_1": "ṭhānaṃyeva sandhāya vuttaṃ. “Sāmaṃ vā gantabbaṃ, dūto vā pāhetabbo”ti idaṃ sabhāvato",
  "tika-vin01t2:1486_2": "codetuṃ anicchantenapi kātabbamevāti vadanti. Mukhaṃ vivaritvā sayameva kappiyakārakattaṃ",
  "tika-vin01t2:1486_3": "upagatoti mukhavevaṭikakappiyakārako. Avicāretukāmatāyāti imasmiṃ pakkhe “natthamhākaṃ",
  "tika-vin01t2:1486_4": "kappiyakārako”ti idaṃ “tādisaṃ karonto kappiyakārako natthī”ti iminā adhippāyena vuttaṃ.",
  "tika-vin01t2:1487_0": "“Meṇḍakasikkhāpade vuttanayena paṭipajjitabba”nti vatvā idāni taṃ meṇḍakasikkhāpadaṃ",
  "tika-vin01t2:1487_1": "dassento “vuttañheta”ntiādimāha. Idameva hi “santi, bhikkhave, saddhā pasannā”tiādivacanaṃ",
  "tika-vin01t2:1487_2": "bhesajjakkhandhake meṇḍakavatthusmiṃ vuttattā “meṇḍakasikkhāpada”nti vuttaṃ. Tattha",
  "tika-vin01t2:1487_3": "hi meṇḍakena nāma seṭṭhinā –",
  "tika-vin01t2:1488": "“Santi, bhante, maggā kantārā appodakā appabhakkhā, na sukarā apātheyyena gantuṃ, sādhu, bhante, bhagavā bhikkhūnaṃ pātheyyaṃ anujānātū”ti –",
  "tika-vin01t2:1489": "Yācitena bhagavatā –",
  "tika-vin01t2:1490_0": "“Anujānāmi, bhikkhave, pātheyyaṃ pariyesituṃ. Taṇḍulo taṇḍulatthikena, muggo muggatthikena,",
  "tika-vin01t2:1490_1": "māso māsatthikena, loṇaṃ loṇatthikena, guḷo guḷatthikena, telaṃ telatthikena, sappi sappitthikenā”ti –",
  "tika-vin01t2:1491": "Vatvā idaṃ vuttaṃ –",
  "tika-vin01t2:1492_0": "“Santi, bhikkhave, manussā saddhā pasannā, te kappiyakārakānaṃ hatthe hiraññaṃ upanikkhipanti",
  "tika-vin01t2:1492_1": "‘iminā ayyassa yaṃ kappiyaṃ, taṃ dethā’ti. Anujānāmi, bhikkhave, yaṃ tato kappiyaṃ,",
  "tika-vin01t2:1492_2": "taṃ sādituṃ, na tvevāhaṃ bhikkhave kenaci pariyāyena jātarūparajataṃ sāditabbaṃ pariyesitabbanti vadāmī”ti.",
  "tika-vin01t2:1493_0": "Hiraññaṃ upanikkhipantīti etthāpi bhikkhussa ārocanaṃ atthiyevāti gahetabbaṃ. Aññathā",
  "tika-vin01t2:1493_1": "aniddiṭṭhakappiyakārakattaṃ bhajatīti na codetabbo siyā. Yadi mūlaṃ sandhāya codeti,",
  "tika-vin01t2:1493_2": "taṃ sāditameva siyāti āha “mūlaṃ asādiyantenā”ti.",
  "tika-vin01t2:1494_0": "“Aññātakaappavāritesu viya paṭipajjitabbanti idaṃ attanā codanāṭhānañca na kātabbanti",
  "tika-vin01t2:1494_1": "dassanatthaṃ vuttaṃ. Aññaṃ pana kappiyakārakaṃ pesetvā lokacārittavasena anuyuñjitvāpi",
  "tika-vin01t2:1494_2": "kappiyavatthuṃ āharāpetuṃ vaṭṭati attānaṃ uddissa nikkhittassa attano santakattā”ti",
  "tika-vin01t2:1494_3": "keci vadanti, taṃ aṭṭhakathāyaṃ “aññātakaappavāritesu viya paṭipajjitabbaṃ. Sace",
  "tika-vin01t2:1494_4": "sayameva cīvaraṃ ānetvā denti, gahetabbaṃ. No ce, kiñci na vattabbā”ti daḷhaṃ katvā",
  "tika-vin01t2:1494_5": "vuttattā na gahetabbanti amhākaṃ khanti. Na hi aññātakaappavāritaṃ sayaṃ aviññāpetvā",
  "tika-vin01t2:1494_6": "aññena viññāpetuṃ vaṭṭati, na ca yattha aññaṃ pesetvā āharāpetuṃ vaṭṭati, tattha",
  "tika-vin01t2:1494_7": "sayaṃ gantvā na āharāpetabbanti sakkā vatthuṃ. Yadi cettha aññena āharāpetuṃ vaṭṭati,",
  "tika-vin01t2:1494_8": "“aññātakaappavāritesu viya paṭipajjitabba”ntiādivacanameva niratthakaṃ siyā. “Dūtenā”ti",
  "tika-vin01t2:1494_9": "imassa byabhicāraṃ dasseti “sayaṃ āharitvāpī”ti. Dadantesūti iminā sambandho. Piṇḍapātādīnaṃ",
  "tika-vin01t2:1494_10": "atthāyāti iminā pana “cīvaracetāpanna”nti imassa byabhicāraṃ dasseti. “Eseva nayo”ti",
  "tika-vin01t2:1494_11": "vuttattā piṇḍapātādīnaṃ atthāya dinnepi ṭhānacodanādi sabbaṃ heṭṭhā vuttanayeneva kātabbaṃ.",
  "tika-vin01t2:1495_0": "Paṭiggahaṇepi paribhogepi āpattīti paṭiggahaṇe pācittiyaṃ, paribhoge dukkaṭaṃ. Sveva",
  "tika-vin01t2:1495_1": "sāpattikoti dukkaṭāpattiṃ sandhāya vadati. Idañca aṭṭhakathāpamāṇeneva gahetabbaṃ.",
  "tika-vin01t2:1495_2": "“Parassa niddosabhāvadassanatthaṃ sveva sāpattiko sadosoti vuttaṃ hotī”tipi vadanti.",
  "tika-vin01t2:1495_3": "“Codetīti vuttattā pana āpattiyā codetīti katvā sveva sāpattikoti idaṃ dukkaṭaṃyeva",
  "tika-vin01t2:1495_4": "sandhāya vattuṃ yutta”nti tīsupi gaṇṭhipadesu vuttaṃ. Paṭiggahaṇepi paribhogepi āpattiyevāti",
  "tika-vin01t2:1495_5": "dukkaṭameva sandhāya vuttaṃ. Taḷākassapi khettasaṅgahitattā tassa paṭiggahaṇepi āpatti",
  "tika-vin01t2:1495_6": "vuttā. Cattāro paccaye saṅgho paribhuñjatūti detīti ettha “bhikkhusaṅgho cattāro",
  "tika-vin01t2:1495_7": "paccaye paribhuñcatu, taḷākaṃ dammī”ti vā “catupaccayaparibhogatthaṃ taḷākaṃ dammī”ti",
  "tika-vin01t2:1495_8": "vā vadati, vaṭṭatiyeva. “Ito taḷākato uppanne cattāro paccaye dammī”ti vutte pana",
  "tika-vin01t2:1495_9": "vattabbameva natthi.",
  "tika-vin01t2:1496_0": "Amhākaṃ ekaṃ kappiyakārakaṃ ṭhapethāti vutteti idaṃ īdisaṃyeva sandhāya vuttaṃ. Kappiyakkamena",
  "tika-vin01t2:1496_1": "sampaṭicchitesu khettataḷākādīsu pana avuttepi kappiyakārakaṃ ṭhapetuṃ labbhatiyeva.",
  "tika-vin01t2:1496_2": "Yasmā parasantakaṃ nāsetuṃ bhikkhūnaṃ na vaṭṭati, tasmā “na sassakāle”ti vuttaṃ.",
  "tika-vin01t2:1496_3": "“Janapadassa sāmikoti imināva yo taṃ janapadaṃ vicāreti, tenapi acchinditvā dinnaṃ",
  "tika-vin01t2:1496_4": "vaṭṭatiyevā”ti vadanti. Udakavāhakanti udakamātikaṃ. Kappiyavohārepīti ettha “vidhānaṃ",
  "tika-vin01t2:1496_5": "vakkhāmā”ti pāṭhaseso. Udakavasenāti udakaparibhogatthaṃ. Suddhacittānanti kevalaṃ",
  "tika-vin01t2:1496_6": "udakaparibhogatthamevāti adhippāyo. Alajjinā kārāpite vattabbameva natthīti āha “lajjībhikkhunā”ti.",
  "tika-vin01t2:1496_7": "Pakatibhāgo nāma imasmiṃ raṭṭhe catuambaṇamattaṃ. Akaṭṭhapubbaṃ navasassaṃ nāma.",
  "tika-vin01t2:1496_8": "Aparicchinnabhāgeti “ettake bhūmibhāge ettako bhāgo dātabbo”ti evaṃ aparicchinnabhāge.",
  "tika-vin01t2:1497_0": "Rajjuyā vā daṇḍena vāti ettha “pādehipi minituṃ na vaṭṭatī”ti vadanti. Khale vā ṭhatvā",
  "tika-vin01t2:1497_1": "rakkhatīti ettha pana thenetvā gaṇhante disvā “mā gaṇhathā”ti nivārento rakkhati",
  "tika-vin01t2:1497_2": "nāma. Sace pana avicāretvā kevalaṃ tuṇhībhūtova rakkhaṇatthāya olokento tiṭṭhati,",
  "tika-vin01t2:1497_3": "vaṭṭati. Sacepi tasmiṃ tuṇhībhūte corikāya haranti, “mayaṃ bhikkhusaṅghassa ārocessāmā”ti",
  "tika-vin01t2:1497_4": "evaṃ vattuṃ vaṭṭatīti vadanti. Nīharāpeti paṭisāmetīti etthāpi “sace pariyāyena vadati,",
  "tika-vin01t2:1497_5": "vaṭṭatī”ti vadanti. Apubbassa anuppāditattā aññesaṃ vaṭṭatīti āha “tasseva taṃ akappiya”nti.",
  "tika-vin01t2:1498_0": "Nanu ca dubbicāritamattena tasseva taṃ akappiyaṃ, na sabbesaṃ rūpiyasaṃvohāre catutthapatto",
  "tika-vin01t2:1498_1": "viya. Vuttañhi tattha “yo pana rūpiyaṃ asampaṭicchitvā ‘therassa pattaṃ kiṇitvā dehī’ti",
  "tika-vin01t2:1498_2": "pahitakappiyakārakena saddhiṃ kammārakulaṃ gantvā pattaṃ disvā ‘ime kahāpaṇe gahetvā",
  "tika-vin01t2:1498_3": "imaṃ dehī’ti kahāpaṇe dāpetvā gahito, ayaṃ patto etasseva bhikkhuno na vaṭṭati dubbicāritattā,",
  "tika-vin01t2:1498_4": "aññesaṃ pana vaṭṭati mūlassa asampaṭicchitattā”ti. Tasmā yaṃ te āharanti, sabbesaṃ",
  "tika-vin01t2:1498_5": "akappiyaṃ. Kasmā? Kahāpaṇānaṃ vicāritattāti idaṃ kasmā vuttanti? Ettha keci vadanti",
  "tika-vin01t2:1498_6": "“kahāpaṇe sādiyitvā vicāritaṃ sandhāya evaṃ vutta”nti. Saṅghikattā ca nissajjituṃ",
  "tika-vin01t2:1498_7": "na sakkā, tasmā sabbesaṃ na kappatīti tesaṃ adhippāyo. Keci pana “asādiyitvāpi kahāpaṇānaṃ",
  "tika-vin01t2:1498_8": "vicāritattā rūpiyasaṃvohāro kato hoti, saṅghikattā ca nissajjituṃ na sakkā, tasmā",
  "tika-vin01t2:1498_9": "sabbesaṃ na kappatī”ti vadanti. Gaṇṭhipadesu pana tīsupi idaṃ vuttaṃ “catutthapatto",
  "tika-vin01t2:1498_10": "gihisantakānaṃyeva kahāpaṇānaṃ vicāritattā aññesaṃ kappati, idha pana saṅghikānaṃ",
  "tika-vin01t2:1498_11": "vicāritattā sabbesaṃ na kappatī”ti. Sabbesampi vādo tena tena pariyāyena yujjatiyeva.",
  "tika-vin01t2:1499_0": "Catusāladvāreti bhojanasālaṃ sandhāya vuttaṃ. Pariyāyena kathitattāti “gaṇhā”ti avatvā",
  "tika-vin01t2:1499_1": "“sīmā gatā”ti pariyāyena kathitattā. Pakatibhūmikaraṇatthaṃ “heṭṭhā gahitaṃ paṃsu”ntiādi",
  "tika-vin01t2:1499_2": "vuttaṃ. Dāsaṃ dammīti ettha “manussaṃ dammīti vutte vaṭṭatī”ti vadanti. Kukkuṭasūkarā…pe…",
  "tika-vin01t2:1499_3": "vaṭṭatīti ettha kukkuṭasūkaresu dīyamānesu “imehi amhākaṃ attho natthi, sukhaṃ jīvantu,",
  "tika-vin01t2:1499_4": "araññe vissajjethā”ti vattuṃ vaṭṭati. “Khettavatthupaṭiggahaṇā paṭivirato hotī”tiādivacanato",
  "tika-vin01t2:1499_5": "khettādīnaṃ paṭiggahaṇe ayaṃ sabbo vinicchayo vutto. Kappiyakārakassa bhikkhunā niddiṭṭhabhāvo,",
  "tika-vin01t2:1499_6": "dūtena appitatā, tatuttari vāyāmo, tena vāyāmena paṭilābhoti imānettha cattāri aṅgāni.",
  "tika-vin01t2:1500": "Rājasikkhāpadavaṇṇanā niṭṭhitā.",
  "tika-vin01t2:1501": "Niṭṭhito cīvaravaggo paṭhamo.",
  "tika-vin01t2:1502": "2. Kosiyavaggo",
  "tika-vin01t2:1503": "1. Kosiyasikkhāpadavaṇṇanā",
  "tika-vin01t2:1504_0": "542. Pāḷiyaṃ “kosiyakārake”ti ettha kosaṃ karontīti kosakārakāti laddhavohārānaṃ",
  "tika-vin01t2:1504_1": "pāṇakānaṃ kosato nibbattaṃ kosiyaṃ, taṃ karontīti kosiyakārakā, tantavāyā. Saṃhananaṃ",
  "tika-vin01t2:1504_2": "saṅghāto, vināsoti attho. Kosiyamissakanti kosiyatantunā missaṃ. “Avāyima”nti vuttattā",
  "tika-vin01t2:1504_3": "vāyitvā ce karonti, anāpatti. Anāpatti vitānaṃ vātiādinā vitānādīnaṃ atthāya karaṇepi",
  "tika-vin01t2:1504_4": "tenākārena paribhogepi anāpatti vuttā.",
  "tika-vin01t2:1505_0": "Evampi missetvā katameva hotīti iminā vātena āharitvā pātitepi acittakattā āpattiyevāti",
  "tika-vin01t2:1505_1": "dasseti. Kosiyamissakatā, attano atthāya santhatassa karaṇaṃ kārāpanaṃ, paṭilābho",
  "tika-vin01t2:1505_2": "cāti imānettha tīṇi aṅgāni.",
  "tika-vin01t2:1506": "Kosiyasikkhāpadavaṇṇanā niṭṭhitā.",
  "tika-vin01t2:1507": "547. Suddhakāḷakasikkhāpadaṃ uttānatthameva.",
  "tika-vin01t2:1508": "3. Dvebhāgasikkhāpadavaṇṇanā",
  "tika-vin01t2:1509_0": "552. Dvebhāgasikkhāpade pana dve bhāgāti ukkaṭṭhaparicchedo kāḷakānaṃ adhikaggahaṇassa",
  "tika-vin01t2:1509_1": "paṭikkhepavasena sikkhāpadassa paññattattā. Tatiyaṃ odātānaṃ catutthaṃ gocariyānanti",
  "tika-vin01t2:1509_2": "ayaṃ heṭṭhimaparicchedo tesaṃ adhikaggahaṇe paṭikkhepābhāvato, tasmā kāḷakānaṃ bhāgadvayato",
  "tika-vin01t2:1509_3": "adhikaṃ na vaṭṭati, sesānaṃ pana vuttappamāṇato adhikampi vaṭṭati. “Kāḷakānaṃyeva",
  "tika-vin01t2:1509_4": "ca adhikaggahaṇassa paṭikkhittattā kāḷakānaṃ upaḍḍhaṃ odātānaṃ vā gocariyānaṃ vā",
  "tika-vin01t2:1509_5": "upaḍḍhaṃ gahetvāpi kātuṃ vaṭṭatī”ti vadanti, “anāpatti bahutaraṃ odātānaṃ bahutaraṃ",
  "tika-vin01t2:1509_6": "gocariyānaṃ ādiyitvā karoti, suddhaṃ odātānaṃ suddhaṃ gocariyānaṃ ādiyitvā karotī”ti",
  "tika-vin01t2:1509_7": "iminā taṃ sameti. “Kāḷake odāte ca ṭhapetvā sesā gocariyesuyeva saṅgahaṃ gacchantī”ti",
  "tika-vin01t2:1509_8": "vadanti. Dve koṭṭhāsā kāḷakānanti ettha pana “ekassapi kāḷakalomassa atirekabhāve",
  "tika-vin01t2:1509_9": "nissaggiyaṃ hotī”ti mātikāṭṭhakathāyaṃ ttaṃ, taṃ “dhārayitvā dve tulā ādātabbā”ti",
  "tika-vin01t2:1509_10": "vacanato tulādhāraṇāya na sameti. Na hi lome gaṇetvā tulādhāraṇā karīyati, atha gaṇetvāva",
  "tika-vin01t2:1509_11": "dhārayitabbaṃ siyā, kiṃ tulādhāraṇāya, tasmā evamettha adhippāyo yutto siyā – acittakattā",
  "tika-vin01t2:1509_12": "sikkhāpadassa pubbe tulāya dhārayitvā ṭhapitesu ekampi lomaṃ tattha pateyya, nissaggiyanti.",
  "tika-vin01t2:1509_13": "Aññathā dubbiññeyyabhāvato dve tulā nādātabbā, ūnakatarāva ādātabbā siyuṃ.",
  "tika-vin01t2:1510": "Dvebhāgasikkhāpadavaṇṇanā niṭṭhitā.",
  "tika-vin01t2:1511": "4. Chabbassasikkhāpadavaṇṇanā",
  "tika-vin01t2:1512_0": "557. Chabbassasikkhāpade pana “yesaṃ no santhate dārakā uhadantipi ummihantipi, yesaṃ",
  "tika-vin01t2:1512_1": "no santhatā undūrehipi khajjantī”ti evaṃ pāḷipadānaṃ sambandho veditabbo. Hada karīsossagge,",
  "tika-vin01t2:1512_2": "miha secaneti panimassatthaṃ sandhāyāha “vaccampi passāvampi karontī”ti. Pavāraṇāuposathapāṭipadadivasesu",
  "tika-vin01t2:1512_3": "santhataṃ karitvā puna chaṭṭhe vasse paripuṇṇe pavāraṇāuposathapāṭipadadivasesu karonto",
  "tika-vin01t2:1512_4": "“chabbassāni karotī”ti vuccati. Dutiyadivasato paṭṭhāya karonto pana atirekachabbassāni karoti nāma.",
  "tika-vin01t2:1513": "Chabbassasikkhāpadavaṇṇanā niṭṭhitā.",
  "tika-vin01t2:1514": "5. Nisīdanasanthatasikkhāpadavaṇṇanā",
  "tika-vin01t2:1515_0": "565-6. Nisīdanasanthatasikkhāpade pana paññāyissatīti sace sā katikā manāpā bhavissati,",
  "tika-vin01t2:1515_1": "manāpatāya bhikkhusaṅgho sandississati. Sace amanāpā, amanāpatāya sandississatīti",
  "tika-vin01t2:1515_2": "adhippāyo, āraññakaṅgādīni tīṇi pāḷiyaṃ padhānaṅgavasena vuttāni, sesānipi te samādiyiṃsuyevāti",
  "tika-vin01t2:1515_3": "veditabbaṃ. Tenevāha “santhate catutthacīvarasaññitāyā”ti. Ujjhitvāti vissajjetvā.",
  "tika-vin01t2:1516_0": "567. Nisīdanasanthatattā nivāsanapārupanakiccaṃ natthīti āha “sakiṃ nisinnañceva",
  "tika-vin01t2:1516_1": "nipannañcā”ti. Vidatthimattanti sugatavidatthiṃ sandhāya vadati. Idañca heṭṭhimaparicchedadassanatthaṃ",
  "tika-vin01t2:1516_2": "vuttaṃ. “Vitānādīnaṃyeva atthāya karaṇe anāpattivacanato sace nipajjanatthāya karonti,",
  "tika-vin01t2:1516_3": "āpattiyevā”ti tīsupi gaṇṭhipadesu vuttaṃ. Akappiyattā pana “paribhuñjituṃ na vaṭṭatī”ti",
  "tika-vin01t2:1516_4": "vuttaṃ. Idañca nisīdanasanthataṃ nāma nisīdanacīvarameva, nāññanti vadanti. Nisīdanasikkhāpadepi",
  "tika-vin01t2:1516_5": "nisīdanaṃ nāma sadasaṃ vuccatīti ca aṭṭhakathāyañcassa “santhatasadisaṃ santharitvā",
  "tika-vin01t2:1516_6": "ekasmiṃ ante sugatavidatthiyā vidatthimatte padese dvīsu ṭhānesu phāletvā tisso dasā",
  "tika-vin01t2:1516_7": "karīyanti, tāhi dasāhi sadasaṃ nāma vuccatī”ti vacanato idhāpi “nisīdanaṃ nāma sadasaṃ",
  "tika-vin01t2:1516_8": "vuccatī”ti ca “santhate catutthacīvarasaññitāyā”ti ca vacanato taṃ yuttaṃ viya dissati.",
  "tika-vin01t2:1516_9": "Keci pana “nisīdanasanthataṃ eḷakalomāni santharitvā santhataṃ viya karonti, taṃ",
  "tika-vin01t2:1516_10": "avāyimaṃ anadhiṭṭhānupagaṃ, nisīdanacīvaraṃ pana channaṃ cīvarānaṃ aññatarena karoti",
  "tika-vin01t2:1516_11": "adhiṭṭhānupagaṃ, taṃ karontā ca nantakāni santharitvā santhatasadisaṃ karontī”ti",
  "tika-vin01t2:1516_12": "vadanti, vīmaṃsitvā yuttataraṃ gahetabbaṃ.",
  "tika-vin01t2:1517": "Nisīdanasanthatasikkhāpadavaṇṇanā niṭṭhitā.",
  "tika-vin01t2:1518": "6. Eḷakalomasikkhāpadavaṇṇanā",
  "tika-vin01t2:1519_0": "571. Eḷalomasikkhāpade pana āsumbhīti ettha “asumbhī”ti paṭhanti. Kilantāti iminā",
  "tika-vin01t2:1519_1": "kilantatāya te onamitvā pātetuṃ na sakkontīti dasseti. Addhānamaggappaṭipannassāti",
  "tika-vin01t2:1519_2": "idaṃ vatthumattadīpanavasena pāḷiyaṃ vuttaṃ. Yattha katthaci pana dhammena labhitvā",
  "tika-vin01t2:1519_3": "gaṇhituṃ vaṭṭatiyeva. Tiyojanaparamanti ca gahitaṭṭhānato tiyojanappamāṇaṃ desanti",
  "tika-vin01t2:1519_4": "evamattho gahetabbo.",
  "tika-vin01t2:1520_0": "572. Sahatthāti karaṇatthe nissakkavacananti āha “sahatthenā”ti. Asante hāraketi",
  "tika-vin01t2:1520_1": "pāḷiyaṃ bhikkhuno anurūpatādassanatthaṃ vuttaṃ, na pana hārake vijjamāne tiyojanabbhantare",
  "tika-vin01t2:1520_2": "sahatthā harantassa āpattidassanatthaṃ. Tiyojanato bahi bahitiyojananti āha “tiyojanato",
  "tika-vin01t2:1520_3": "bahi pātetī”ti. Tena haritepi āpattiyevāti saussāhattā anāṇattiyā haṭattā ca. Satipi",
  "tika-vin01t2:1520_4": "hi saussāhabhāve āṇattiyā ce harati, anāpatti “aññaṃ harāpetī”ti vacanato. Añño harissatīti",
  "tika-vin01t2:1520_5": "adhippāyābhāvato “suddhacittena ṭhapita”nti vuttaṃ. Saussāhattāti tiyojanātikkamane",
  "tika-vin01t2:1520_6": "saussāhattā. Idañca “añño harissatī”ti asuddhacittena ṭhapitaṃ sandhāya vuttaṃ, acittakattāti",
  "tika-vin01t2:1520_7": "idaṃ pana suddhacittena ṭhapitaṃ sandhāya. Anāpatti pāḷiyā na sametīti “tiyojanaṃ",
  "tika-vin01t2:1520_8": "haratī”tiādipāḷiyā, visesato “aññaṃ harāpetī”ti pāḷiyā ca na sameti.",
  "tika-vin01t2:1521_0": "Sace sāmikaṃ jānāpetvā ṭhapeti, āṇattiyā harāpeti nāmāti āha “sāmikassa ajānantassevā”ti.",
  "tika-vin01t2:1521_1": "Agacchantepīti gamanaṃ upacchinditvā ṭhitayānepi. Heṭṭhā vā gacchantoti bhūmiyaṃ",
  "tika-vin01t2:1521_2": "gacchanto. Aññaṃ harāpetīti ettha añña-ggahaṇena sāmaññato tiracchānagatāpi saṅgahitāti",
  "tika-vin01t2:1521_3": "āha – “aññaṃ harāpetīti vacanato anāpattī”ti. Suṅkaghāte āpatti hotīti aññaṃ harāpentassa",
  "tika-vin01t2:1521_4": "āpatti. Tattha anāpattīti aññavihitassa theyyacittābhāvato anāpatti.",
  "tika-vin01t2:1522_0": "575. “Taṃ harantassāti puna tiyojanaṃ harantassā”ti mahāgaṇṭhipade vuttaṃ. Taṃ pana",
  "tika-vin01t2:1522_1": "mātikāṭṭhakathāyaṃ aṅgesu “paṭhamappaṭilābho sati iminā vacanena na sameti. “Paṭhamappaṭilābho”ti",
  "tika-vin01t2:1522_2": "hi idaṃ dutiyappaṭilābho āpattiyā aṅgaṃ na hotīti dīpeti, tasmā pāḷiyaṃ aṭṭhakathāyañca",
  "tika-vin01t2:1522_3": "visesābhāvato acchinnaṃ paṭilabhitvā harantassa puna tiyojanātikkamepi anāpatti vuttāti",
  "tika-vin01t2:1522_4": "amhākaṃ khanti. Aññathā acchinnaṃ paṭilabhitvā puna tiyojanaṃ haratīti vadeyya. Vīmaṃsitvā",
  "tika-vin01t2:1522_5": "yuttataraṃ gahetabbaṃ. Anāpatti katabhaṇḍanti ettha “kambalakojavādikatabhaṇḍampi.",
  "tika-vin01t2:1522_6": "Pakaticīvare laggalomāni āpattiṃ janentiyevā”ti vadanti. Tanukapattatthavikantare",
  "tika-vin01t2:1522_7": "aghaṭṭanatthaṃ pakkhipanti. Pakkhittanti kaṇṇacchidde pakkhittaṃ. Nidhānamukhaṃ nāmāti",
  "tika-vin01t2:1522_8": "iminā katabhaṇḍasaṅkhyaṃ na gacchatīti dasseti. Eḷakalomānaṃ akatabhaṇḍatā, paṭhamappaṭilābho,",
  "tika-vin01t2:1522_9": "attanā ādāya vā aññassa ajānantassa yāne pakkhipitvā vā tiyojanātikkamanaṃ, āharaṇapaccāharaṇaṃ,",
  "tika-vin01t2:1522_10": "avāsādhippāyatāti imānettha pañca aṅgāni.",
  "tika-vin01t2:1523": "Eḷakalomasikkhāpadavaṇṇanā niṭṭhitā.",
  "tika-vin01t2:1524": "576. Eḷakalomadhovāpanasikkhāpadaṃ uttānatthameva.",
  "tika-vin01t2:1525": "8. Rūpiyasikkhāpadavaṇṇanā",
  "tika-vin01t2:1526_0": "583-584. Rūpiyasikkhāpade pana satthuvaṇṇoti satthunā samānavaṇṇo. Satthuno vaṇṇo",
  "tika-vin01t2:1526_1": "satthuvaṇṇo, satthuvaṇṇo viya vaṇṇo assāti satthuvaṇṇoti majjhapadalopīsamāso daṭṭhabbo.",
  "tika-vin01t2:1526_2": "Pākatiko nāma etarahi pakatikahāpaṇo. Rukkhaphalabījamayoti tintiṇikādirukkhānaṃ",
  "tika-vin01t2:1526_3": "phalabījena kato. Iccetaṃ sabbampīti yathāvuttabhedaṃ sabbampi catubbidhaṃ nissaggiyavatthu",
  "tika-vin01t2:1526_4": "hotīti sambandho. Jātarūpamāsakoti suvaṇṇakahāpaṇo.",
  "tika-vin01t2:1527_0": "Gaṇheyyāti attano atthāya dīyamānaṃ vā katthaci ṭhitaṃ vā nippariggahaṃ disvā sayaṃ",
  "tika-vin01t2:1527_1": "gaṇheyya. “Idaṃ ayyassa hotū”ti evaṃ sammukhā vā “asukasmiṃ nāma ṭhāne mama hiraññasuvaṇṇaṃ",
  "tika-vin01t2:1527_2": "atthi, taṃ tuyhaṃ hotū”ti evaṃ parammukhā ṭhitaṃ vā kevalaṃ vācāya vā hatthamuddāya",
  "tika-vin01t2:1527_3": "vā “tuyha”nti vatvā pariccattassa kāyavācāhi appaṭikkhipitvā cittena sādiyanaṃ upanikkhittasādiyanaṃ",
  "tika-vin01t2:1527_4": "nāma. “Sādiyatī”ti vuttamevatthaṃ vibhāveti “gaṇhitukāmo hotī”ti. “Idaṃ guttaṭṭhāna”nti",
  "tika-vin01t2:1527_5": "ācikkhitabbanti paccayaparibhogaṃyeva sandhāya ācikkhitabbaṃ. “Idha nikkhipāhī”ti",
  "tika-vin01t2:1527_6": "vutte “uggaṇhāpeyya vā”ti vuttalakkhaṇena nissaggiyaṃ hotīti āha – “idha nikkhipāhīti",
  "tika-vin01t2:1527_7": "na vattabba”nti. Parato “imaṃ gaṇhā”ti na vattabbanti etthāpi eseva nayo. Kappiyañca",
  "tika-vin01t2:1527_8": "akappiyañca nissāya ṭhitameva hotīti yasmā tato uppannapaccayaparibhogo kappati,",
  "tika-vin01t2:1527_9": "tasmā kappiyaṃ nissāya ṭhitaṃ. Yasmā pana dubbicāraṇāya tato uppannapaccayaparibhogopi",
  "tika-vin01t2:1527_10": "na kappati, tasmā akappiyaṃ nissāya ṭhitanti veditabbaṃ.",
  "tika-vin01t2:1528_0": "Na tena kiñci kappiyabhaṇḍaṃ cetāpitanti ettha cetāpitaṃ ce, natthi paribhogupāyo,",
  "tika-vin01t2:1528_1": "tasmā evaṃ vuttaṃ. Akappiyañhi nissaggiyaṃ vatthuṃ uggaṇhitvā taṃ anissajjitvāva",
  "tika-vin01t2:1528_2": "cetāpitaṃ kappiyabhaṇḍaṃ saṅghassa nissaṭṭhampi sabbesaṃ na kappati. Keci pana “yasmā",
  "tika-vin01t2:1528_3": "nissaggiyaṃ vatthuṃ paṭiggahetvā cetāpitaṃ kappiyabhaṇḍaṃ saṅghassa nissajjāmīti",
  "tika-vin01t2:1528_4": "nissaṭṭhaṃ vināva upāyaṃ paribhuñjituṃ vaṭṭati, tasmā ‘na tena kiñci kappiyabhaṇḍaṃ",
  "tika-vin01t2:1528_5": "cetāpita’nti vutta”nti vadanti. “Ārāmikānaṃ vā pattabhāganti idaṃ gihīnaṃ hatthagatopi",
  "tika-vin01t2:1528_6": "soyeva bhāgoti katvā vuttaṃ. Sace pana tena aññaṃ parivattetvā ārāmikā denti, paribhuñjituṃ",
  "tika-vin01t2:1528_7": "vaṭṭatī”ti majjhimagaṇṭhipade cūḷagaṇṭhipade ca vuttaṃ. Tato haritvāti aññesaṃ pattabhāgato",
  "tika-vin01t2:1528_8": "haritvā. Kasiṇaparikammanti ālokakasiṇaparikammaṃ. Mañcapīṭhādīni vāti ettha “tato",
  "tika-vin01t2:1528_9": "gahitamañcapīṭhādīni parivattetvā aññaṃ ce gahitaṃ, vaṭṭatī”ti vadanti. Chāyāpīti",
  "tika-vin01t2:1528_10": "bhojanasālādīnaṃ chāyāpi. Paricchedātikkantāti gehaparicchedaṃ atikkantā, chāyāya",
  "tika-vin01t2:1528_11": "gatagataṭṭhānaṃ gehaṃ nāma na hotīti adhippāyo. Maggenapīti ettha “sace añño maggo",
  "tika-vin01t2:1528_12": "natthi, maggaṃ adhiṭṭhahitvā gantuṃ vaṭṭatī”ti vadanti. Kītāyāti tena vatthunā kītāya.",
  "tika-vin01t2:1528_13": "Upanikkhepaṃ ṭhapetvā saṅgho paccaye paribhuñjatīti sace upāsako “atibahu etaṃ hiraññaṃ,",
  "tika-vin01t2:1528_14": "idaṃ, bhante, ajjeva na vināsetabba”nti vatvā sayaṃ upanikkhepaṃ ṭhapeti, aññena",
  "tika-vin01t2:1528_15": "vā ṭhapāpeti, etaṃ upanikkhepaṃ ṭhapetvā tato udayaṃ paribhuñjanto saṅgho paccaye",
  "tika-vin01t2:1528_16": "paribhuñjati, tena vatthunā gahitattā “akappiya”nti vuttaṃ.",
  "tika-vin01t2:1529_0": "585. Patitokāsaṃ asamannāharantena pātetabbanti idaṃ nirapekkhabhāvadassanaparanti",
  "tika-vin01t2:1529_1": "veditabbaṃ, tasmā patitaṭṭhāne ñātepissa gūthaṃ chaḍḍentassa viya nirapekkhabhāvoyevettha",
  "tika-vin01t2:1529_2": "pamāṇanti veditabbaṃ. Asantasambhāvanāyāti attani avijjamānauttarimanussadhammārocanaṃ",
  "tika-vin01t2:1529_3": "sandhāya vuttaṃ. Theyyaparibhogo nāma anarahassa paribhogo. Bhagavatā hi attano sāsane",
  "tika-vin01t2:1529_4": "sīlavato paccayā anuññātā, na dussīlassa. Dāyakānampi sīlavato eva pariccāgo, na",
  "tika-vin01t2:1529_5": "dussīlassa attano kārānaṃ mahapphalabhāvassa paccāsīsanato. Iti satthārā ananuññātattā",
  "tika-vin01t2:1529_6": "dāyakehi ca apariccattattā dussīlassa paribhogo theyyaparibhogo. Iṇavasena paribhogo",
  "tika-vin01t2:1529_7": "iṇaparibhogo, paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti",
  "tika-vin01t2:1529_8": "attho. Tasmāti “sīlavato”tiādinā vuttamevatthaṃ kāraṇabhāvena paccāmasati. Cīvaraṃ",
  "tika-vin01t2:1529_9": "paribhoge paribhogeti kāyato mocetvā mocetvā paribhoge. Purebhatta…pe… pacchimayāmesu",
  "tika-vin01t2:1529_10": "paccavekkhitabbanti sambandho. Tathā asakkontena yathāvuttakālavisesavasena ekasmiṃ",
  "tika-vin01t2:1529_11": "divase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.",
  "tika-vin01t2:1530_0": "Sacassa apaccavekkhatova aruṇo uggacchati, iṇaparibhogaṭṭhāne tiṭṭhatīti ettha “hiyyo",
  "tika-vin01t2:1530_1": "yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe… hirikopīnappaṭicchādanatthaṃ,",
  "tika-vin01t2:1530_2": "hiyyo yo mayā piṇḍapāto paribhutto, so neva davāyātiādinā sace atītaparibhogapaccavekkhaṇaṃ",
  "tika-vin01t2:1530_3": "na kareyya, iṇaparibhogaṭṭhāne tiṭṭhatī”ti vadanti, vīmaṃsitabbaṃ. Senāsanampi paribhoge",
  "tika-vin01t2:1530_4": "paribhogeti pavese pavese. Evaṃ pana asakkontena purebhattādīsu paccavekkhitabbaṃ.",
  "tika-vin01t2:1530_5": "Taṃ heṭṭhā vuttanayeneva sakkā viññātunti idha visuṃ na vuttaṃ. Satipaccayatāti satiyā",
  "tika-vin01t2:1530_6": "paccayabhāvo, paṭiggahaṇassa paribhogassa ca paccavekkhaṇasatiyā paccayabhāvo yujjati,",
  "tika-vin01t2:1530_7": "paccavekkhitvāva paṭiggahetabbaṃ paribhuñjitabbañcāti attho. Tenevāha “satiṃ katvā”tiādi.",
  "tika-vin01t2:1530_8": "Evaṃ santepīti yadipi dvīsupi ṭhānesu paccavekkhaṇā yuttā, evaṃ santepi. Apare panāhu",
  "tika-vin01t2:1530_9": "“satipaccayatāti satibhesajjaparibhogassa paccayabhāve paccayeti attho. Evaṃ santepīti",
  "tika-vin01t2:1530_10": "paccaye satipī”ti, taṃ tesaṃ matimattaṃ. Tathā hi paccayasannissitasīlaṃ paccavekkhaṇāya",
  "tika-vin01t2:1530_11": "visujjhati, na paccayasabbhāvamattena.",
  "tika-vin01t2:1531_0": "Nanu ca “paribhoge karontassa anāpattī”ti iminā pātimokkhasaṃvarasīlaṃ vuttaṃ, tasmā",
  "tika-vin01t2:1531_1": "paccayasannissitasīlassa pātimokkhasaṃvarasīlassa ca ko visesoti? Vuccate – purimesu",
  "tika-vin01t2:1531_2": "tāva tīsu paccayesu viseso pākaṭoyeva, gilānapaccaye pana yathā vatiṃ katvā rukkhamūle",
  "tika-vin01t2:1531_3": "gopite tassa phalānipi rakkhitāniyeva honti, evameva paccavekkhaṇāya paccayasannissitasīle",
  "tika-vin01t2:1531_4": "rakkhite tappaṭibaddhaṃ pātimokkhasaṃvarasīlampi nipphannaṃ nāma hoti. Gilānapaccayaṃ",
  "tika-vin01t2:1531_5": "apaccavekkhitvā paribhuñjantassa sīlaṃ bhijjamānaṃ pātimokkhasaṃvarasīlameva bhijjati,",
  "tika-vin01t2:1531_6": "paccayasannissitasīlaṃ pana pacchābhattapurimayāmādīsu yāva aruṇuggamanā apaccavekkhantasseva",
  "tika-vin01t2:1531_7": "bhijjati. Purebhattañhi apaccavekkhitvāpi gilānapaccayaṃ paribhuñjantassa anāpatti,",
  "tika-vin01t2:1531_8": "idametesaṃ nānākaraṇaṃ.",
  "tika-vin01t2:1532_0": "Evaṃ paccayasannissitasīlassa visuddhiṃ dassetvā teneva pasaṅgena sabbāpi suddhiyo",
  "tika-vin01t2:1532_1": "dassetuṃ “catubbidhā hi suddhī”tiādimāha. Tattha sujjhati etāyāti suddhi, yathādhammaṃ",
  "tika-vin01t2:1532_2": "desanāva suddhi desanāsuddhi. Vuṭṭhānassapi cettha desanāya eva saṅgaho daṭṭhabbo.",
  "tika-vin01t2:1532_3": "Chinnamūlāpattīnaṃ pana abhikkhutāpaṭiññāva desanā. Adhiṭṭhānavisiṭṭho saṃvarova",
  "tika-vin01t2:1532_4": "suddhi saṃvarasuddhi. Dhammena samena paccayānaṃ pariyeṭṭhi eva suddhi pariyeṭṭhisuddhi.",
  "tika-vin01t2:1532_5": "Catūsu paccayesu vuttavidhinā paccavekkhaṇāva suddhi paccavekkhaṇasuddhi. Esa tāva",
  "tika-vin01t2:1532_6": "suddhīsu samāsanayo. Suddhimantesu sīlesu desanā suddhi etassāti desanāsuddhi. Sesesupi",
  "tika-vin01t2:1532_7": "eseva nayo. Na puna evaṃ karissāmīti ettha evanti saṃvarabhedaṃ sandhāyāha. Pahāyāti",
  "tika-vin01t2:1532_8": "vajjetvā, akatvāti attho. Dātabbaṭṭhena dāyaṃ, taṃ ādiyantīti dāyādā, ananuññātesu",
  "tika-vin01t2:1532_9": "sabbena sabbaṃ paribhogābhāvato anuññātesuyeva ca paribhogasabbhāvabhāvato bhikkhūhi",
  "tika-vin01t2:1532_10": "paribhuñjitabbapaccayā bhagavato santakā. Dhammadāyādasuttañcettha sādhakanti –",
  "tika-vin01t2:1533": "“Dhammadāyādā me, bhikkhave, bhavatha, mā āmisadāyādā. Atthi me tumhesu anukampā, ‘kinti me sāvakā dhammadāyādā bhaveyyuṃ, no āmisadāyādā”’ti –",
  "tika-vin01t2:1534": "Evaṃ pavattaṃ dhammadāyādasuttañca ettha etasmiṃ atthe sādhakaṃ.",
  "tika-vin01t2:1535_0": "Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ",
  "tika-vin01t2:1535_1": "tattha sāmibhāvo yathāruci paribhogasabbhāvato. Tathā hi te paṭikūlampi appaṭikūlākārena",
  "tika-vin01t2:1535_2": "appaṭikūlampi paṭikūlākārena tadubhayampi vajjetvā ajjhupekkhanākārena paccaye paribhuñjanti,",
  "tika-vin01t2:1535_3": "dāyakānañca manorathaṃ paripūrenti. Tenāha – “te hi taṇhāya dāsabyaṃ atītattā sāmino",
  "tika-vin01t2:1535_4": "hutvā paribhuñjantī”ti. Yo panāyaṃ sīlavato paccavekkhitaparibhogo, so iṇaparibhogassa",
  "tika-vin01t2:1535_5": "paccanīkattā āṇaṇyaparibhogo nāma hoti. Yathā hi iṇāyiko attano ruciyā icchitadesaṃ",
  "tika-vin01t2:1535_6": "gantuṃ na labhati, evaṃ iṇaparibhogayutto lokato nissarituṃ na labhatīti tappaṭipakkhattā",
  "tika-vin01t2:1535_7": "sīlavato paccavekkhitaparibhogo āṇaṇyaparibhogoti vuccati, tasmā nippariyāyato catuparibhogavinimutto",
  "tika-vin01t2:1535_8": "visuṃyevāyaṃ paribhogoti veditabbo. So idha visuṃ na vutto, dāyajjaparibhogeyeva",
  "tika-vin01t2:1535_9": "vā saṅgahaṃ gacchatīti. Sīlavāpi hi imāya sikkhāya samannāgatattā sekkhotveva vuccati.",
  "tika-vin01t2:1535_10": "Sabbesanti ariyānaṃ puthujjanānañca.",
  "tika-vin01t2:1536_0": "Kathaṃ puthujjanānaṃ ime paribhogā sambhavantīti? Upacāravasena. Yo hi puthujjanassapi",
  "tika-vin01t2:1536_1": "sallekhappaṭipattiyaṃ ṭhitassa paccayagedhaṃ pahāya tattha anupalittena cittena paribhogo,",
  "tika-vin01t2:1536_2": "so sāmiparibhogo viya hoti. Sīlavato pana paccavekkhitaparibhogo dāyajjaparibhogo",
  "tika-vin01t2:1536_3": "viya hoti dāyakānaṃ manorathassa avirādhanato. Teneva vuttaṃ “dāyajjaparibhogeyeva",
  "tika-vin01t2:1536_4": "vā saṅgahaṃ gacchatī”ti. Kalyāṇaputhujjanassa paribhoge vattabbameva natthi tassa",
  "tika-vin01t2:1536_5": "sekkhasaṅgahato. Sekkhasuttañhetassa atthassa sādhakaṃ.",
  "tika-vin01t2:1537_0": "Lajjinā saddhiṃ paribhogo nāma lajjissa santakaṃ gahetvā paribhogo. Alajjinā saddhinti",
  "tika-vin01t2:1537_1": "etthāpi eseva nayo. Ādito paṭṭhāya hi alajjī nāma natthīti iminā diṭṭhadiṭṭhesuyeva",
  "tika-vin01t2:1537_2": "āsaṅkā na kātabbāti dasseti. Attano bhārabhūtā saddhivihārikādayo. Sopi nivāretabboti",
  "tika-vin01t2:1537_3": "yo passati, tena nivāretabbo. Yasmā alajjīparibhogo nāma lajjino vuccati, tasmā āpatti",
  "tika-vin01t2:1537_4": "nāma natthi ubhinnampi alajjībhāvato, “alajjīparibhogo”ti idaṃ nāmamattameva na labbhatīti",
  "tika-vin01t2:1537_5": "vuttaṃ hoti. “Āpatti pana atthiyevāti vadantī”ti tīsupi gaṇṭhipadesu vuttaṃ.",
  "tika-vin01t2:1538_0": "Adhammiyoti anesanādīhi uppanno. Dhammiyoti bhikkhācariyādīhi uppanno. Saṅghasseva",
  "tika-vin01t2:1538_1": "detīti bhattaṃ aggahetvā attanā laddhasalākaṃyeva deti. Sace pana lajjī alajjiṃ paggaṇhāti…pe…",
  "tika-vin01t2:1538_2": "antaradhāpetīti ettha kevalaṃ paggaṇhitukāmatāya evaṃ kātuṃ na vaṭṭati, dhammassa",
  "tika-vin01t2:1538_3": "pana sāsanassa sotūnañca anuggahatthāya vaṭṭatīti veditabbaṃ. Purimanayena “so āpattiyā",
  "tika-vin01t2:1538_4": "kāretabbo”ti vuttattā imassa āpattiyevāti vadanti. Uddesaggahaṇādinā dhammassa paribhogo",
  "tika-vin01t2:1538_5": "dhammaparibhogo. Dhammānuggahena gaṇhantassa āpattiyā abhāvepi thero tassa alajjibhāvaṃyeva",
  "tika-vin01t2:1538_6": "sandhāya “pāpo kirāya”ntiādimāha. Tassa pana santiketi mahārakkhitattherassa santike.",
  "tika-vin01t2:1539_0": "586. Rājorodhādayotiādi “idaṃ gaṇhissāmī”ti cetanāmattasambhavato vuttaṃ. Assatiyā",
  "tika-vin01t2:1539_1": "dinnanti ettha assatiyā dinnaṃ nāma apariccattaṃ hoti, tasmā dasante baddhakahāpaṇādi",
  "tika-vin01t2:1539_2": "assatiyā dinnaṃ bhikkhunā vatthasaññāya paṭiggahitañca, tato neva rūpiyaṃ dinnaṃ,",
  "tika-vin01t2:1539_3": "nāpi paṭiggahitañca hotīti ettha āpattidesanākiccaṃ natthi, taṃ pana dāyakānameva",
  "tika-vin01t2:1539_4": "paṭidātabbaṃ. Tena akappiyavatthunā te ce dāyakā sappiādīni kiṇitvāna saṅghassa tassa",
  "tika-vin01t2:1539_5": "ca bhikkhuno denti, sabbesaṃ kappati dāyakānaṃyeva santakattā. Aṭṭhakathāyaṃ pana",
  "tika-vin01t2:1539_6": "puññakāmehi pariccajitvā dinnameva sandhāya “puññakāmā…pe… rūpiye arūpiyasaññī rūpiyaṃ",
  "tika-vin01t2:1539_7": "paṭiggaṇhātīti veditabbo”ti vuttaṃ, tasmā pariccajitvā dinnaṃ vatthasaññāya gaṇhatopi",
  "tika-vin01t2:1539_8": "nissaggiyameva. Tena yadi te dāyakā no āgantvā gaṇhanti, dāyake pucchitvā attano",
  "tika-vin01t2:1539_9": "atthāya ce pariccattaṃ, saṅghe nissajjitvā āpatti desetabbā. Tava coḷakaṃ passāhīhi",
  "tika-vin01t2:1539_10": "iminā gihisantakepi “idaṃ gaṇhathā”tiādiakappiyavohārena vidhānaṃ bhikkhuno na kappatīti",
  "tika-vin01t2:1539_11": "dīpeti. Ekaparicchedānīti kiriyākiriyabhāvato ekaparicchedāni. Jātarūparajatabhāvo,",
  "tika-vin01t2:1539_12": "attuddesikatā, kahāpaṇādīsu aññatarabhāvoti imānettha tīṇi aṅgāni.",
  "tika-vin01t2:1540": "Rūpiyasikkhāpadavaṇṇanā niṭṭhitā.",
  "tika-vin01t2:1541": "9. Rūpiyasaṃvohārasikkhāpadavaṇṇanā",
  "tika-vin01t2:1542_0": "587. Rūpiyasaṃvohārasikkhāpade jātarūpādicatubbidhampi nissaggiyavatthu idha rūpiyaggahaṇeneva",
  "tika-vin01t2:1542_1": "gahitanti āha “jātarūparajataparivattana”nti. Paṭiggahitaparivattaneti sāditarūpiyassa",
  "tika-vin01t2:1542_2": "parivattane, asādiyitvā vā kappiyena gāhena paṭiggahitarūpiyaparivattane.",
  "tika-vin01t2:1543_0": "589. Ga-kārassa ka-kāraṃ katvā “sīsūpaka”nti likhitaṃ, padabhājane ghanakatanti piṇḍaṃ",
  "tika-vin01t2:1543_1": "kataṃ. Satthuvaṇṇotiādīsu “satthuvaṇṇo ca kahāpaṇo ca…pe… ye ca vohāraṃ gacchantī”ti",
  "tika-vin01t2:1543_2": "evaṃ sabbattha samuccayo veditabbo. Rūpiye rūpiyasaññīti sakasantakaṃ vadati. Rūpiyaṃ",
  "tika-vin01t2:1543_3": "cetāpetīti parasantakaṃ vadati. “Nissaggiyavatthunā dukkaṭavatthuṃ vā kappiyavatthuṃ",
  "tika-vin01t2:1543_4": "vā cetāpentassapi eseva nayo”ti idaṃ kasmā vuttaṃ. Na hi “rūpiye rūpiyasaññī arūpiyaṃ",
  "tika-vin01t2:1543_5": "cetāpeti, nissaggiyaṃ pācittiya”ntiādittiko pāḷiyaṃ vuttoti āha “yo hī”tiādi. Tassānulomattāti",
  "tika-vin01t2:1543_6": "etthāyamadhippāyo – rūpiyasaṃvohāro nāma na kevalaṃ rūpiyena rūpiyaparivattanameva,",
  "tika-vin01t2:1543_7": "atha kho “arūpiye rūpiyasaññī rūpiyaṃ cetāpetī”ti vuttattā arūpiyena rūpiyacetāpanampi",
  "tika-vin01t2:1543_8": "rūpiyasaṃvohāro nāma hotīti etasmiṃ pakkhepi rūpiye sati rūpiyasaṃvohāroyeva hotīti",
  "tika-vin01t2:1543_9": "ayamattho avuttopi viññāyatīti. Arūpiyaṃ nāma dukkaṭavatthukappiyavatthūni. Ekantena",
  "tika-vin01t2:1543_10": "rūpiyapakkheti ekena antena rūpiyapakkheti ayaṃ attho gahetabbo. “Ekato rūpiyapakkhe”ti",
  "tika-vin01t2:1543_11": "vā pāṭho veditabbo. “Ekarūpiyapakkhe”tipi paṭhanti, tatthāpi ekato rūpiyapakkheti",
  "tika-vin01t2:1543_12": "ayamevattho gahetabbo.",
  "tika-vin01t2:1544_0": "Kappiyavatthunā kappiyavatthuno kayavikkayepi tāva nissaggiyaṃ hoti, dukkaṭavatthunā",
  "tika-vin01t2:1544_1": "dukkaṭavatthuno kayavikkaye kasmā na hotīti andhakaṭṭhakathāya adhippāyo. Idaṃ sikkhāpadaṃ…pe…",
  "tika-vin01t2:1544_2": "arūpiyena ca rūpiyacetāpanaṃ sandhāya vuttanti sambandho. Idhāti imasmiṃ rūpiyasaṃvohārasikkhāpade.",
  "tika-vin01t2:1544_3": "Tatthāti kayavikkayasikkhāpade. Tenevāti kappiyavatthunāyeva.",
  "tika-vin01t2:1545_0": "Puna kappiyabhāvaṃ netuṃ asakkuṇeyyattā “mahāakappiyo nāmā”ti vuttaṃ. “Na sakkā kenaci",
  "tika-vin01t2:1545_1": "upāyena kappiyo kātunti idaṃ pañcannaṃyeva sahadhammikānaṃ antare parivattanaṃ sandhāya",
  "tika-vin01t2:1545_2": "vuttaṃ, gihīhi pana gahetvā attano santakaṃ katvā dinnaṃ sabbesaṃ kappatī”ti vadanti.",
  "tika-vin01t2:1545_3": "“Na sakkā kenaci upāyena kappiyo kātu”nti pana imināva paṭiggahitarūpiyaṃ anissajjitvāva",
  "tika-vin01t2:1545_4": "tena cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ na vaṭṭatīti siddhaṃ.",
  "tika-vin01t2:1546_0": "Ye pana “paṭiggahitarūpiyaṃ anissajjitvāpi tena parivattitaṃ kappiyabhaṇḍaṃ saṅghassa",
  "tika-vin01t2:1546_1": "nissaṭṭhaṃ paribhuñjituṃ vaṭṭatī”ti vadanti, tesaṃ “na sakkā kenaci upāyena kappiyo",
  "tika-vin01t2:1546_2": "kātu”nti idaṃ na yujjati. Te panettha evaṃ vadanti “yasmā nissajjitabbavatthuṃ anissajjitvāva",
  "tika-vin01t2:1546_3": "uparūpari aññaṃ aññaṃyeva kataṃ, tasmā paricchedābhāvato idha nissajjituṃ avatvā",
  "tika-vin01t2:1546_4": "‘na sakkā kenaci upāyena kappiyo kātu’nti vuttaṃ, paricchedābhāvatoyeva ‘mūle mūlasāmikānaṃ,",
  "tika-vin01t2:1546_5": "patte ca pattasāmikānaṃ dinne kappiyo hotī’ti ca na vutta”nti. Yadi paṭiggahitarūpiyaṃ",
  "tika-vin01t2:1546_6": "anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ vaṭṭati,",
  "tika-vin01t2:1546_7": "evaṃ sante idhāpi avasānavatthuṃ gahetvā saṅghassa nissaṭṭhaṃ kasmā na vaṭṭati, “yo",
  "tika-vin01t2:1546_8": "pana rūpiyaṃ uggaṇhitvā…pe… patte ca pattasāmikānaṃ dinne kappiyo hotī”ti imināpi",
  "tika-vin01t2:1546_9": "paṭiggahitarūpiyaṃ anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ",
  "tika-vin01t2:1546_10": "na vaṭṭatīti siddhaṃ. Yadi taṃ nissaṭṭhaṃ paribhuñjituṃ vaṭṭeyya, “mūle mūlasāmikānaṃ,",
  "tika-vin01t2:1546_11": "patte ca pattasāmikānaṃ dinne kappiyo hotī”ti na vadeyya. Apare panettha evaṃ vadanti",
  "tika-vin01t2:1546_12": "“yadi saṅghassa nissaṭṭhaṃ hoti, rūpiyapaṭiggāhakassa na vaṭṭati, tasmā tassapi yathā",
  "tika-vin01t2:1546_13": "vaṭṭati, tathā dassanatthaṃ ‘mūle mūlasāmikāna’ntiādi vutta”nti.",
  "tika-vin01t2:1547_0": "Dutiyapattasadisoyevāti iminā pañcannampi sahadhammikānaṃ na kappatīti dasseti. Tattha",
  "tika-vin01t2:1547_1": "kāraṇamāha “mūlassa sampaṭicchitattā”ti. Atha mūlassa sampaṭicchitattā rūpiyapaṭiggāhakassa",
  "tika-vin01t2:1547_2": "tāva akappiyo hotu, sesānaṃ pana kasmā na kappatīti maññamāno pucchati “kasmā sesānaṃ",
  "tika-vin01t2:1547_3": "na kappatī”ti. Kāraṇamāha “mūlassa anissaṭṭhattā”ti. Pattassa kappiyabhāvepi sampaṭicchitamūlassa",
  "tika-vin01t2:1547_4": "nissajjitabbassa anissaṭṭhattā tena gahitapatto sesānampi na kappati. Yadi hi tena",
  "tika-vin01t2:1547_5": "sampaṭicchitamūlaṃ saṅghamajjhe nissaṭṭhaṃ siyā, tena kappiyena kammena ārāmikādīhi",
  "tika-vin01t2:1547_6": "gahetvā dinnapatto rūpiyapaṭiggāhakaṃ ṭhapetvā sesānaṃ vaṭṭati. Apare pana “mūlaṃ",
  "tika-vin01t2:1547_7": "sampaṭicchitvā gahitapattopi yadi saṅghassa nissaṭṭho, sesānaṃ kappatī”ti vadanti.",
  "tika-vin01t2:1547_8": "Evaṃ sante “mūlassa anissaṭṭhattā”ti na vattabbaṃ, “saṅghassa anissaṭṭhattā”ti evameva vattabbaṃ.",
  "tika-vin01t2:1548_0": "Dubbicāritattāti iminā rūpiyasaṃvohāro anena katoti dasseti. Aññesaṃ pana vaṭṭatīti",
  "tika-vin01t2:1548_1": "yasmānena rūpiyasaṃvohāramattameva kataṃ, na mūlaṃ sampaṭicchitaṃ, tasmā vinayakammavasena",
  "tika-vin01t2:1548_2": "saṅghassa nissaṭṭhakālato paṭṭhāya aññesaṃ vaṭṭati. Imasmiṃyeva ca atthe pamāṇaṃ",
  "tika-vin01t2:1548_3": "dassento “mahāsumattherassa kirā”tiādimāha. Apare pana “dubbicāritattāti iminā kevalaṃ",
  "tika-vin01t2:1548_4": "gihisantakabhāvena ṭhite dubbicāritamattaṃ vuttaṃ, na rūpiyasaṃvohārāpajjanaṃ, tasmā",
  "tika-vin01t2:1548_5": "rūpiyasaṃvohārābhāvato so patto nissajjituṃ na sakkāti tassa na kappati, anissaṭṭhopi",
  "tika-vin01t2:1548_6": "aññesaṃ kappati. Anissaṭṭhasseva ca aññesaṃ kappiyabhāvadassanatthaṃ ‘mahāsumattherassa",
  "tika-vin01t2:1548_7": "kirā’tiādivatthūni udāhaṭāni. Saṅghassa nissajjīti idañca aññesaṃ kappiyattā kevalaṃ",
  "tika-vin01t2:1548_8": "saṅghassa pariccattabhāvaṃ sandhāya vuttaṃ, na pana vinayakammavasena saṅghassa nissaṭṭhabhāvaṃ.",
  "tika-vin01t2:1548_9": "Imassa ca atthassa sappissa pūretvāti idaṃ vacanaṃ sādhaka”nti vadanti.",
  "tika-vin01t2:1549_0": "591. Rūpiyapaṭiggahaṇarūpiyasaṃvohāresu yena ekekameva kataṃ, tena tattha tattha",
  "tika-vin01t2:1549_1": "vuttanayeneva nissajjitabbaṃ. Yena pana paṭiggahitarūpiyeneva saṃvohāro kato, tena",
  "tika-vin01t2:1549_2": "kathaṃ nissajjitabbanti? Nayidaṃ dukkaraṃ, “ahaṃ, bhante, nānappakārakaṃ rūpiyasaṃvohāraṃ",
  "tika-vin01t2:1549_3": "samāpajji”nti evameva nissajjitabbaṃ. “Imasmiṃ sikkhāpadepi ‘arūpiye rūpiyasaññī,",
  "tika-vin01t2:1549_4": "āpatti dukkaṭassā’tiādittikassa avasānapade anāpattiyā vuttattā kappiyavatthuvaseneva",
  "tika-vin01t2:1549_5": "idaṃ tikaṃ vutta”nti tīsupi gaṇṭhipadesu vuttaṃ. Keci pana “arūpiyaggahaṇena kappiyavatthudukkaṭavatthūnaṃ",
  "tika-vin01t2:1549_6": "saṅgahoti purimapadadvayaṃ kappiyavatthudukkaṭavatthūnaṃ vasena vuttaṃ, avasānapadameva",
  "tika-vin01t2:1549_7": "kappiyavatthuvasena vutta”nti vadanti, taṃ na yujjati anāpattimissite avasānattike",
  "tika-vin01t2:1549_8": "saññānānattaṃ ṭhapetvā vatthunānattassa abhāvato. Dukkaṭavatthunā pana dukkaṭavatthuno",
  "tika-vin01t2:1549_9": "cetāpanaṃ neva idha, na tattha pāḷiyaṃ vuttanti vacanamettha sādhakaṃ. Yaṃ attano",
  "tika-vin01t2:1549_10": "dhanena parivattati, tassa vā dhanassa vā rūpiyabhāvo ceva, parivattanañcāti imānettha dve aṅgāni.",
  "tika-vin01t2:1550": "Rūpiyasaṃvohārasikkhāpadavaṇṇanā niṭṭhitā.",
  "tika-vin01t2:1551": "10. Kayavikkayasikkhāpadavaṇṇanā",
  "tika-vin01t2:1552": "593. Kayavikkayasikkhāpade pāḷiyaṃ jānāhīti ettha upadhārehīti attho, suṭṭhu upadhāretvā gaṇha, idaṃ na manāpanti puna dātuṃ na sakkhissasīti adhippāyo.",
  "tika-vin01t2:1553_0": "594-595. Kayanti parabhaṇḍassa gahaṇaṃ. Vikkayanti attano bhaṇḍassa dānaṃ. Tenāha",
  "tika-vin01t2:1553_1": "“iminā imaṃ dehī”tiādi. Yasmā kayitaṃ nāma parassa hatthato gahitaṃ vuccati, vikkītañca",
  "tika-vin01t2:1553_2": "parassa hatthe dinnaṃ, tasmā “kayitañca hoti parabhaṇḍaṃ attano hatthagataṃ karontena,",
  "tika-vin01t2:1553_3": "vikkītañca attano bhaṇḍaṃ parahatthagataṃ karontenā”ti vuttaṃ. Yadi evaṃ pāḷiyaṃ",
  "tika-vin01t2:1553_4": "parato “kayitañca hoti vikkayitañcā”ti vatvā “attano bhaṇḍaṃ parahatthagataṃ parabhaṇḍaṃ",
  "tika-vin01t2:1553_5": "attano hatthagata”nti kasmā vuttanti āha “iminā imantiādivacanānurūpato panā”tiādi.",
  "tika-vin01t2:1553_6": "Imināti hi sakasantakaṃ vuttaṃ. Tadanurūpato pāḷiyaṃ paṭhamaṃ attano bhaṇḍaṃ dassitaṃ,",
  "tika-vin01t2:1553_7": "na kayavikkayapadānurūpato. Tañhi viparītato parasantakaggahaṇaṃ purakkhatvā ṭhitaṃ.",
  "tika-vin01t2:1554_0": "Kāmaṃ sesañātakepi “imaṃ dehī”ti vadato viññatti na hoti, saddhādeyyavinipātanassapi",
  "tika-vin01t2:1554_1": "pana abhāvaṃ dassetukāmo “mātaraṃ pana pitaraṃ vā”ti āha. Viññatti na hotīti idaṃ",
  "tika-vin01t2:1554_2": "visuṃ viññāpanaṃ sandhāya vuttaṃ. Aññaṃ kiñci avatvā evaṃ vadanto aññātakaṃ viññāpeti",
  "tika-vin01t2:1554_3": "nāmāti āha – “aññātakaṃ ‘imaṃ dehī’ti vadato viññattī”ti. Aññaṃ kiñci avatvā “imaṃ",
  "tika-vin01t2:1554_4": "gaṇhāhī”ti dinnaṃ aññātakassa dinnaṃ nāma hotīti vuttaṃ “saddhādeyyavinipātana”nti.",
  "tika-vin01t2:1554_5": "Tisso āpattiyoti aññātakaviññattisaddhādeyyavinipātanakayavikkayāpattisaṅkhātā tisso āpattiyo.",
  "tika-vin01t2:1555_0": "Imaṃ nāma karohīti vadati, vaṭṭatīti ettha bhuttosi, idāni kasmā na karosīti vatthumpi",
  "tika-vin01t2:1555_1": "vaṭṭati. “Nissaggiyaṃ pācittiya”nti kiñcāpi satiyeva nissaggiyavatthumhi pācittiyaṃ",
  "tika-vin01t2:1555_2": "vuttaṃ, asatipi pana tasmiṃ pācittiyanti idaṃ aṭṭhakathāpamāṇena gahetabbanti dassetuṃ",
  "tika-vin01t2:1555_3": "“kiñcāpī”tiādi vuttaṃ. Paribhutteti sappiādiṃ sandhāya vuttaṃ. Yaṃ attano dhanena",
  "tika-vin01t2:1555_4": "parivatteti, yena ca parivatteti, tesaṃ kappiyavatthutā, asahadhammikatā, kayavikkayāpajjanañcāti",
  "tika-vin01t2:1555_5": "imānettha tīṇi aṅgāni.",
  "tika-vin01t2:1556": "Kayavikkayasikkhāpadavaṇṇanā niṭṭhitā.",
  "tika-vin01t2:1557": "Niṭṭhito kosiyavaggo dutiyo.",
  "tika-vin01t2:1558": "3. Pattavaggo",
  "tika-vin01t2:1559": "1. Pattasikkhāpadavaṇṇanā",
  "tika-vin01t2:1560_0": "598-602. Pattavaggassa paṭhame bhaṇḍanti vikketabbabhaṇḍaṃ. Yasmā vaṇṇasaddo saṇṭhānajātirūpāyatanakāraṇapamāṇaguṇapasaṃsādīsu",
  "tika-vin01t2:1560_1": "dissati. “Mahantaṃ sapparājavaṇṇaṃ abhinimminitvā”tiādīsu hi saṇṭhānaṃ vuccati. “Brāhmaṇova",
  "tika-vin01t2:1560_2": "seṭṭho vaṇṇo, hīno añño vaṇṇo”tiādīsu jāti. “Paramāya vaṇṇapokkharatāya samannāgato”tiādīsu rūpāyatanaṃ.",
  "tika-vin01t2:1561": "“Na harāmi na bhañjāmi, ārā siṅghāmi vārijaṃ;",
  "tika-vin01t2:1562": "Atha kena nu vaṇṇena, gandhatthenoti vuccatī”ti. –",
  "tika-vin01t2:1563_0": "Ādīsu kāraṇaṃ. “Tayo pattassa vaṇṇā”tiādīsu pamāṇaṃ. “Kadā saññuḷhā pana te gahapati",
  "tika-vin01t2:1563_1": "ime samaṇassa gotamassa vaṇṇā”tiādīsu guṇo. “Vaṇṇārahassa vaṇṇaṃ bhāsatī”tiādīsu",
  "tika-vin01t2:1563_2": "pasaṃsā. Tasmā vuttaṃ “tayo pattassa vaṇṇāti tīṇi pattassa pamāṇānī”ti.",
  "tika-vin01t2:1564_0": "Aḍḍhaterasapalā hotīti ettha “māsānaṃ aḍḍhaterasapalāni gaṇhātī”ti vadanti. “Magadhanāḷi",
  "tika-vin01t2:1564_1": "nāma chapasatā nāḷī”ti keci. “Aṭṭhapasatā”ti apare. Tattha purimānaṃ matena tipasatāya",
  "tika-vin01t2:1564_2": "nāḷiyā dve nāḷiyo ekā magadhanāḷi hoti, pacchimānaṃ catupasatāya nāḷiyā dve nāḷiyo",
  "tika-vin01t2:1564_3": "ekā magadhanāḷi. Ācariyadhammapālattherena pana “pakatiyā catumuṭṭhikaṃ kuḍuvaṃ,",
  "tika-vin01t2:1564_4": "catukuḍuvaṃ nāḷikaṃ, tāya nāḷiyā soḷasa nāḷiyo doṇaṃ, taṃ pana magadhanāḷiyā dvādasa",
  "tika-vin01t2:1564_5": "nāḷiyo hontī”ti vuttaṃ, tasmā tena nayena “magadhanāḷi nāma pañca kuḍuvāni ekañca",
  "tika-vin01t2:1564_6": "muṭṭhiṃ ekāya muṭṭhiyā tatiyañca bhāgaṃ gaṇhātī”ti veditabbaṃ.",
  "tika-vin01t2:1565_0": "Sabbasambhārasaṅkhatoti jīrakādisabbasambhārehi saṅkhato. Ālopassa ālopassa anurūpanti",
  "tika-vin01t2:1565_1": "ettha “byañjanassa mattā nāma odanacatuttho bhāgo”ti brahmāyusuttassa aṭṭhakathāyaṃ",
  "tika-vin01t2:1565_2": "vuttattā ālopassa catutthabhāgappamāṇaṃ byañjanaṃ ālopassa anurūpanti gahetabbaṃ.",
  "tika-vin01t2:1565_3": "Idha pana sūpasseva odanacatutthabhāgappamāṇataṃ dassetvā etassa lakkhaṇe dassite",
  "tika-vin01t2:1565_4": "itarassapi dassitameva hotīti byañjanassa tathā visesetvā pamāṇaṃ na dassitaṃ.",
  "tika-vin01t2:1566_0": "Magadhanāḷiyā upaḍḍhappamāṇo idha patthoti āha “patthodananti magadhanāḷiyā upaḍḍhanāḷikodana”nti.",
  "tika-vin01t2:1566_1": "Iminā ca “patthadvayaṃ magadhanāḷī”ti dassitaṃ hoti. Pattho ca “catupalo kuḍuvo,",
  "tika-vin01t2:1566_2": "catukuḍuvo pattho”ti iminā lokiyavohārena veditabbo. Bhājanaparibhogenāti udakāharaṇādinā bhājanaparibhogena.",
  "tika-vin01t2:1567": "607. Dhoteti paribhogāvasānadassanatthaṃ vuttaṃ, na pana dhoteyeva dukkaṭaṃ āpajjati tato puretaraṃ paribhogakāleyeva āpajjanato.",
  "tika-vin01t2:1568_0": "608. Pañcahi dvīhīti idaṃ “ettāvatā kāḷavaṇṇatā sampajjatī”ti dassanatthaṃ vuttaṃ.",
  "tika-vin01t2:1568_1": "“Yadi pana ekenapi pākena kāḷavaṇṇo hoti, adhiṭṭhānupagoyevā”ti vadanti. Hatthānāgatassapi",
  "tika-vin01t2:1568_2": "adhiṭṭhātabbabhāvadassanatthaṃ “yadihī”tiādi vuttaṃ. Iminā ca dūre ṭhitampi adhiṭṭhātuṃ",
  "tika-vin01t2:1568_3": "vikappetuñca labhati, ṭhapitaṭṭhānasallakkhaṇañca na pamāṇanti veditabbaṃ. Sutvā",
  "tika-vin01t2:1568_4": "vāti pattakārakena pesitabhikkhunā anāṇatto kevalaṃ tassa kathentassa vacanamattaṃ",
  "tika-vin01t2:1568_5": "sutvā. Na pamāṇanti tena apesitattā. Sāmantavihāreti idaṃ upacāramattaṃ, tato dūre",
  "tika-vin01t2:1568_6": "ṭhitampi adhiṭṭhātuṃ vaṭṭatiyeva. Ṭhapitaṭṭhānaṃ sallakkhetvāti idampi upacāramattaṃ,",
  "tika-vin01t2:1568_7": "pattasallakkhaṇamevettha pamāṇaṃ. Patte vā chiddaṃ hotīti mukhavaṭṭito heṭṭhā dvaṅgulamattokāsato",
  "tika-vin01t2:1568_8": "paṭṭhāya yattha katthaci chiddaṃ hoti. Sesamettha paṭhamakathine vuttanayameva.",
  "tika-vin01t2:1569": "Pattasikkhāpadavaṇṇanā niṭṭhitā.",
  "tika-vin01t2:1570": "2. Ūnapañcabandhanasikkhāpadavaṇṇanā",
  "tika-vin01t2:1571": "610. Dutiyasikkhāpade hatthesu piṇḍāya caratīti pāḷipadassa hatthesu labhitabbapiṇḍatthāya caratīti attho veditabbo.",
  "tika-vin01t2:1572_0": "612-613. “Tassa so apattoti vacanato so patto adhiṭṭhānampi vijahati apattattā. Apattabhāvatoyeva",
  "tika-vin01t2:1572_1": "hi ‘pañcabandhanaṃ pattaṃ cetāpetī’ti pāḷiyaṃ na vutta”nti tīsupi gaṇṭhipadesu vuttaṃ.",
  "tika-vin01t2:1572_2": "Keci pana “apattoti idaṃ ‘aññaṃ pattaṃ viññāpetuṃ vaṭṭatī’ti dassanatthaṃ vuttaṃ,",
  "tika-vin01t2:1572_3": "so pana patto adhiṭṭhānaṃ na vijahatī”ti vadanti, taṃ yuttaṃ viya dissati “yassa",
  "tika-vin01t2:1572_4": "pañca ekāyeva vā dasaṅgulā, so baddhopi abaddhopi apattoyevā”ti vakkhamānattā. Na",
  "tika-vin01t2:1572_5": "hi mukhavaṭṭiyā pañcasu ṭhānesu dvaṅgulamattāhi rājīhi adhiṭṭhānaṃ vijahatīti sakkā",
  "tika-vin01t2:1572_6": "vattuṃ, ekāya pana rājiyā dasaṅgulāya sace tattha vuttappamāṇo chiddo paññāyati,",
  "tika-vin01t2:1572_7": "chiddeneva adhiṭṭhānavijahanaṃ siyāti yuttaṃ vattuṃ. Bandhanokāse sati asati vā bandhanavirahito",
  "tika-vin01t2:1572_8": "patto abandhanoti vutto, bandhanokāsavirahitoyeva pana abandhanokāsoti vutto.",
  "tika-vin01t2:1573_0": "Tipusuttakena vā bandhitvāti ettha “bandhitabbo”ti pāṭho gahetabbo. Purāṇapotthakepi",
  "tika-vin01t2:1573_1": "hi ayameva pāṭho dissati. Suddhehi…pe… na vaṭṭatīti idaṃ uṇhabhojane pakkhitte vilīyamānattā",
  "tika-vin01t2:1573_2": "vuttaṃ. Phāṇitaṃ jhāpetvā pāsāṇacuṇṇena bandhituṃ vaṭṭatīti pāsāṇacuṇṇena saddhiṃ",
  "tika-vin01t2:1573_3": "phāṇitaṃ pacitvā tathāpakkena pāsāṇacuṇṇena bandhituṃ vaṭṭati.",
  "tika-vin01t2:1574_0": "615. Anukampāya na gaṇhantassa dukkaṭanti vuttattā yassa so patto na ruccati, tassapi",
  "tika-vin01t2:1574_1": "agaṇhantassa anāpatti. Teneva mātikāṭṭhakathāyaṃ vuttaṃ “sace therassa patto na ruccati,",
  "tika-vin01t2:1574_2": "appicchatāya vā na gaṇhāti, vaṭṭatī”ti. Pattapariyantoti pariyantapatto, avasānapattoti",
  "tika-vin01t2:1574_3": "attho. “Saṅghamajjhe pattaṃ gāhāpentena alajjiṃ agāhāpetuṃ vaṭṭatī”ti vadanti. “Anujānāmi",
  "tika-vin01t2:1574_4": "bhikkhave ādhārakanti vuttattā pīṭhādīsu yattha katthaci ādhāraṃ ṭhapetvā tattha",
  "tika-vin01t2:1574_5": "pattaṃ ṭhapetuṃ vaṭṭati ādhāraṭhapanokāsassa aniyamitattā”ti vadanti. Aparibhogenāti ayuttaparibhogena.",
  "tika-vin01t2:1575_0": "616. Pāḷiyaṃ “abandhanena pattena abandhanaṃ pattaṃ. Ekabandhanaṃ pattaṃ… dvibandhanaṃ",
  "tika-vin01t2:1575_1": "pattaṃ… tibandhanaṃ… catubandhanaṃ… abandhanokāsaṃ… eka… dvi… ti… catubandhanokāsaṃ",
  "tika-vin01t2:1575_2": "pattaṃ cetāpetī”ti evaṃ ekekena pattena dasadhā dasavidhaṃ pattaṃ cetāpanavasena",
  "tika-vin01t2:1575_3": "ekanissaggiyapācittiyasataṃ vuttaṃ. Imasmiṃ sikkhāpade pamāṇayuttaṃ aggahitakāḷavaṇṇampi",
  "tika-vin01t2:1575_4": "pattaṃ viññāpentassa āpattiyevāti daṭṭhabbaṃ. Adhiṭṭhānupagapattassa ūnapañcabandhanatā,",
  "tika-vin01t2:1575_5": "attuddesikatā, akataviññatti, tāya ca paṭilābhoti imānettha cattāri aṅgāni.",
  "tika-vin01t2:1576": "Ūnapañcabandhanasikkhāpadavaṇṇanā niṭṭhitā.",
  "tika-vin01t2:1577": "3. Bhesajjasikkhāpadavaṇṇanā",
  "tika-vin01t2:1578_0": "622. Tatiyasikkhāpade yesaṃ maṃsaṃ kappatīti idaṃ nissaggiyavatthudassanatthaṃ vuttaṃ,",
  "tika-vin01t2:1578_1": "na pana yesaṃ maṃsaṃ na kappati, tesaṃ sappiādīni na kappantīti dassanatthaṃ. Manussakhīrādīnipi",
  "tika-vin01t2:1578_2": "hi no na kappanti, kuto sasassa sappīti āha “yesañhi khīraṃ atthi, sappipi tesaṃ",
  "tika-vin01t2:1578_3": "atthiyevā”ti. “Idañca yebhuyyena vutta”nti vadanti. Uggahitakaṃ katvā nikkhittanti",
  "tika-vin01t2:1578_4": "appaṭiggahitaṃ sayameva gahetvā nikkhittaṃ. Sayaṃkataṃ nirāmisameva vaṭṭatīti tadahupurebhattameva",
  "tika-vin01t2:1578_5": "sandhāya vuttaṃ. Atha sayaṃkataṃ nirāmisaṃ bhuñjantassa kasmā sāmaṃpāko na hotīti",
  "tika-vin01t2:1578_6": "āha – “navanītaṃ tāpentassa hi sāmaṃpāko na hotī”ti. Savatthukapaṭiggahitassa vatthugatikattā",
  "tika-vin01t2:1578_7": "āha – “savatthukassa paṭiggahitattā”ti. Pacchābhattaṃ paṭiggahitehīti pacchābhattaṃ",
  "tika-vin01t2:1578_8": "paṭiggahitakhīradadhīhi. Purebhattampi ca uggahitakehi kataṃ abbhañjanādīsu upanetabbanti",
  "tika-vin01t2:1578_9": "sambandho. Ubhayesampīti pacchābhattaṃ paṭiggahitakhīradadhīhi ca purebhattaṃ uggahitakehi",
  "tika-vin01t2:1578_10": "ca katānaṃ. Eseva nayoti nissaggiyaṃ hotīti attho. Akappiyamaṃsasappimhīti akappiyamaṃsasattānaṃ",
  "tika-vin01t2:1578_11": "sappimhi. Kāraṇapatirūpakaṃ vatvāti sajātiyānaṃ sappibhāvatoti kāraṇapatirūpakaṃ vatvā.",
  "tika-vin01t2:1579_0": "Sappinayeneva veditabbanti nirāmisameva sattāhaṃ vaṭṭatīti attho. Etthāti navanīte.",
  "tika-vin01t2:1579_1": "Dhotaṃ vaṭṭatīti adhotaṃ ce, savatthukapaṭiggahitaṃ hoti, tasmā dhotaṃ paṭiggahetvā",
  "tika-vin01t2:1579_2": "sattāhaṃ nikkhipituṃ vaṭṭatīti therānaṃ adhippāyo. Takkato uddhaṭamattameva khādiṃsūti",
  "tika-vin01t2:1579_3": "ettha takkato uddhaṭamattaṃ adhotampi paṭiggahetvā paribhuñjantā dhovitvā pacitvā",
  "tika-vin01t2:1579_4": "vā paribhuñjiṃsūti evamattho gahetabbo. Therassa hi dadhiguḷikādisahitampi paṭiggahitaṃ",
  "tika-vin01t2:1579_5": "pacchā dhovitvā pacitvā vā paribhuñjantassa savatthukapaṭiggahaṇe doso natthīti adhippāyo,",
  "tika-vin01t2:1579_6": "teneva therassa adhippāyaṃ dassentena “tasmā navanītaṃ paribhuñjantena…pe… ayamettha",
  "tika-vin01t2:1579_7": "adhippāyo”ti vuttaṃ. Keci pana “takkato uddhaṭamattameva khādiṃsū”ti vacanassa adhippāyaṃ",
  "tika-vin01t2:1579_8": "ajānantā “takkato uddhaṭamattaṃ adhotampi dadhiguḷikādisahitaṃ vikālepi paribhuñjituṃ",
  "tika-vin01t2:1579_9": "vaṭṭatī”ti vadanti, taṃ na gahetabbaṃ. Na hi dadhiguḷikādiāmisena saṃsaṭṭharasaṃ",
  "tika-vin01t2:1579_10": "navanītaṃ paribhuñjituṃ vaṭṭatīti sakkā vattuṃ. Navanītaṃ paribhuñjantenāti adhovitvā",
  "tika-vin01t2:1579_11": "paṭiggahitanavanītaṃ paribhuñjantena. Dadhi eva dadhigataṃ yathā “gūthagataṃ muttagata”nti.",
  "tika-vin01t2:1579_12": "Khayaṃ gamissatīti vacanato khīraṃ pakkhipitvā pakkasappiādipi vikāle kappatīti veditabbaṃ.",
  "tika-vin01t2:1579_13": "Kukkuccāyanti kukkuccakāti iminā attanāpi tattha kukkuccasabbhāvaṃ dīpeti. Teneva",
  "tika-vin01t2:1579_14": "mātikāṭṭhakathāyaṃ “nibbaṭṭitasappi vā navanītaṃ vā pacituṃ vaṭṭatī”ti vuttaṃ. Tāni",
  "tika-vin01t2:1579_15": "paṭiggahetvāti tāni khīradadhīni paṭiggahetvā.",
  "tika-vin01t2:1580_0": "Paṭiggahetvā ṭhapitabhesajjehīti paṭiggahetvā ṭhapitayāvajīvikabhesajjehi. Vuttanayena",
  "tika-vin01t2:1580_1": "yathā taṇḍulādīni na paccanti, tathā lajjīyeva sampādetvā detīti lajjīsāmaṇeraggahaṇaṃ,",
  "tika-vin01t2:1580_2": "apica alajjinā ajjhoharitabbaṃ yaṃ kiñci abhisaṅkharāpetuṃ na vaṭṭati, tasmāpi evamāha.",
  "tika-vin01t2:1580_3": "Tile paṭiggahetvā katatelanti attanā bhajjanādīni akatvā gahitatelaṃ. Teneva “sāmisampi",
  "tika-vin01t2:1580_4": "vaṭṭatī”ti vuttaṃ. Nibbaṭṭitattāti yāvakālikavatthuto vivecitattā. Ubhayampīti attanā",
  "tika-vin01t2:1580_5": "ca parena ca kataṃ. Yāva aruṇassa uggamanā tiṭṭhati, nissaggiyanti sattamadivase",
  "tika-vin01t2:1580_6": "katatelaṃ sace yāva aruṇuggamanā tiṭṭhati, nissaggiyaṃ.",
  "tika-vin01t2:1581_0": "623. Acchavasanti dukkaṭavatthuno vasāya anuññātattā taṃsadisānaṃ dukkaṭavatthūnaṃyeva",
  "tika-vin01t2:1581_1": "akappiyamaṃsasattānaṃ vasā anuññātā, na thullaccayavatthūnaṃ manussānaṃ vasāti āha",
  "tika-vin01t2:1581_2": "“ṭhapetvā manussavasa”nti. Saṃsaṭṭhanti parissāvitaṃ. “Kāle paṭiggahitaṃ vikāle anupasampannenapi",
  "tika-vin01t2:1581_3": "nippakkaṃ saṃsaṭṭhañca paribhuñjantassa dvepi dukkaṭāni hontiyevā”ti vadanti. Yasmā",
  "tika-vin01t2:1581_4": "khīradadhiādīni pakkhipitvā telaṃ pacanti, tasmā kasaṭaṃ na vaṭṭati, telameva vaṭṭati.",
  "tika-vin01t2:1581_5": "Tena vuttaṃ “pakkatelakasaṭe viya kukkuccāyatī”ti. “Sace vasāya saddhiṃ pakkattā",
  "tika-vin01t2:1581_6": "na vaṭṭati, idaṃ kasmā vaṭṭatī”ti pucchantā “bhante”tiādimāhaṃsu. Etaṃ vaṭṭatīti",
  "tika-vin01t2:1581_7": "nanu etaṃ dadhiguḷikādīhi pakkaṃ navanītaṃ vaṭṭatīti attho.",
  "tika-vin01t2:1582_0": "“Madhukarīhi nāma madhumakkhikāhīti ayaṃ khuddakamakkhikānaṃ bhamaramakkhikānañca",
  "tika-vin01t2:1582_1": "sāmaññaniddeso”ti tīsupi gaṇṭhipadesu vuttaṃ. Keci pana “daṇḍakesu madhukarā madhukarī",
  "tika-vin01t2:1582_2": "makkhikā nāmā”ti vatvā “tāhi madhukarīādīhi tīhi makkhikāhi kataṃ madhu nāmā”ti vadanti.",
  "tika-vin01t2:1582_3": "Bhamaramakkhikāhīti mahābhamaramakkhikāhi. Silesasadisanti ghanapakkaṃ vuttaṃ. Itaranti",
  "tika-vin01t2:1582_4": "tanukamadhu. Madhupaṭalanti madhurahitaṃ kevalaṃ madhupaṭalaṃ. “Sace madhusahitaṃ",
  "tika-vin01t2:1582_5": "paṭalaṃ paṭiggahetvā nikkhipanti, paṭalassa bhājanaṭṭhāniyattā madhuno vasena sattāhātikkame",
  "tika-vin01t2:1582_6": "nissaggiyaṃ hotī”ti vadanti, “madhumakkhitaṃ pana madhugatikamevā”ti iminā taṃ na sameti.",
  "tika-vin01t2:1583_0": "“Phāṇitaṃ nāma ucchumhā nibbatta”nti pāḷiyaṃ avisesena vuttattā aṭṭhakathāyañca “ucchurasaṃ",
  "tika-vin01t2:1583_1": "upādāya…pe… avatthukā ucchuvikati ‘phāṇita’nti veditabbā”ti vacanato ucchurasopi",
  "tika-vin01t2:1583_2": "nikkasaṭo sattāhakālikoti veditabbo. Kenaci pana “madhumhi cattāro kālikā yathāsambhavaṃ",
  "tika-vin01t2:1583_3": "yojetabbā, ucchumhi cā”ti vatvā “samakkhikaṇḍaseḷakaṃ yāvakālikaṃ, aneḷakaṃ udakasambhinnaṃ",
  "tika-vin01t2:1583_4": "yāmakālikaṃ, asambhinnaṃ sattāhakālikaṃ, madhusitthaṃ parisuddhaṃ yāvajīvikaṃ, tathā",
  "tika-vin01t2:1583_5": "ucchu vā raso vā sakasaṭo yāvakāliko, nikkasaṭo udakasambhinno yāmakāliko, asambhinno",
  "tika-vin01t2:1583_6": "sattāhakāliko, suddhakasaṭaṃ yāvajīvika”nti ca vatvā uttaripi bahudhā papañcitaṃ.",
  "tika-vin01t2:1583_7": "Tattha “udakasambhinnaṃ madhu vā ucchuraso vā udakasambhinno yāmakāliko”ti idaṃ neva",
  "tika-vin01t2:1583_8": "pāḷiyaṃ, na aṭṭhakathāyaṃ dissati. “Yāvakālikaṃ samānaṃ garutarampi muddikājātirasaṃ",
  "tika-vin01t2:1583_9": "attanā saṃsaṭṭhaṃ lahukaṃ yāmakālikabhāvaṃ upanentaṃ udakaṃ lahutaraṃ sattāhakālikaṃ",
  "tika-vin01t2:1583_10": "attanā saṃsaṭṭhaṃ garutaraṃ yāmakālikabhāvaṃ upanetī”ti ettha kāraṇaṃ soyeva pucchitabbo,",
  "tika-vin01t2:1583_11": "sabbattha pāḷiyaṃ aṭṭhakathāyañca udakasambhedena garutarassapi lahubhāvopagamanaṃyeva",
  "tika-vin01t2:1583_12": "dassitaṃ. Pāḷiyampi hi “anujānāmi, bhikkhave, gilānassa guḷaṃ, agilānassa guḷodaka”nti",
  "tika-vin01t2:1583_13": "vadantena agilānena paribhuñjituṃ ayuttopi guḷo udakasambhinno agilānassapi vaṭṭatīti anuññāto.",
  "tika-vin01t2:1584_0": "Yampi ca “ucchu ce yāvakāliko, ucchuraso ce yāmakāliko, phāṇitaṃ ce sattāhakālikaṃ,",
  "tika-vin01t2:1584_1": "taco ce yāvajīviko”ti aṭṭhakathāvacanaṃ dassetvā “ucchuraso udakasambhinno yāmakāliko”ti",
  "tika-vin01t2:1584_2": "aññena kenaci vuttaṃ, tampi tathāvidhassa aṭṭhakathāvacanassa imissā samantapāsādikāya",
  "tika-vin01t2:1584_3": "vinayaṭṭhakathāya abhāvato na sārato paccetabbaṃ. Tatoyeva ca “ucchuraso udakena",
  "tika-vin01t2:1584_4": "sambhinnopi asambhinnopi sattāhakālikoyevā”ti keci ācariyā vadanti. Bhesajjakkhandhake",
  "tika-vin01t2:1584_5": "ca “anujānāmi, bhikkhave, ucchurasa”nti ettha tīsupi gaṇṭhipadesu avisesena vuttaṃ",
  "tika-vin01t2:1584_6": "“ucchuraso sattāhakāliko”ti.",
  "tika-vin01t2:1585_0": "Sayaṃkataṃ nirāmisameva vaṭṭatīti ettha aparissāvitaṃ paṭiggahitampi karaṇasamaye",
  "tika-vin01t2:1585_1": "parissāvetvā kasaṭaṃ apanetvāva attanā katanti gahetabbaṃ. Jhāmaucchuphāṇitanti agginā",
  "tika-vin01t2:1585_2": "daḍḍhe ucchukhette jhāmaucchunā kataphāṇitaṃ. Koṭṭitaucchuphāṇitanti khuddānukhuddakaṃ",
  "tika-vin01t2:1585_3": "chinditvā koṭṭetvā nippīḷetvā pakkaṃ yebhuyyena ca sakasaṭaṃ phāṇitaṃ. Tādisassa",
  "tika-vin01t2:1585_4": "ca kasaṭassa abbohārikattā “taṃ yutta”nti vuttaṃ. Sītudakena katanti madhukapupphāni",
  "tika-vin01t2:1585_5": "sītodake pakkhipitvā madditvā puppharase udakagate sati taṃ udakaṃ gahetvā pacitvā",
  "tika-vin01t2:1585_6": "kataphāṇitaṃ. Khīraṃ pakkhipitvā kataṃ madhukaphāṇitaṃ yāvakālikanti ettha khīraṃ",
  "tika-vin01t2:1585_7": "pakkhipitvā pakkatelaṃ kasmā vikāle vaṭṭatīti ce? Tele pakkhittakhīraṃ telameva hoti,",
  "tika-vin01t2:1585_8": "aññaṃ pana khīraṃ pakkhipitvā kataṃ khīrabhāvaṃ gaṇhātīti idamettha kāraṇaṃ. Yadi",
  "tika-vin01t2:1585_9": "evaṃ khaṇḍasakkharampi khīraṃ pakkhipitvā karonti, taṃ kasmā vaṭṭatīti āha “khaṇḍasakkharaṃ",
  "tika-vin01t2:1585_10": "panā”tiādi. Tattha khīrajallikanti khīrapheṇaṃ.",
  "tika-vin01t2:1586_0": "Bhesajjodissaṃ dassentena “sattavidhañhi odissaṃ nāmā”tiādinā itarānipi atthuddhāravasena",
  "tika-vin01t2:1586_1": "vuttāni. Vikaṭānīti apakatibhesajjattā vikaṭāni, virūpānīti attho. Dukkaṭavatthūnampi",
  "tika-vin01t2:1586_2": "akappiyamaṃsānaṃ vasāya anuññātattā “vasodissa”nti vuttaṃ. Oḷārikānampi āhāratthaṃ",
  "tika-vin01t2:1586_3": "pharituṃ samatthānaṃ sappiādīnaṃ bhesajjanāmena anuññātattā “bhesajjodissa”nti vuttaṃ.",
  "tika-vin01t2:1586_4": "“Pacchābhattato paṭṭhāya sati paccayeti vuttattā paṭiggahitabhesajjāni dutiyadivasato",
  "tika-vin01t2:1586_5": "paṭṭhāya purebhattampi sati paccaye paribhuñjitabbāni, na āhāratthaṃ bhesajjatthāya",
  "tika-vin01t2:1586_6": "paṭiggahitattā”ti vadanti.",
  "tika-vin01t2:1587_0": "624. Dvāravātapānakavāṭesūti mahādvārassa vātapānānañca kavāṭaphalakesu. Kasāve pakkhittāni",
  "tika-vin01t2:1587_1": "tāni attano sabhāvaṃ pariccajanti, tasmā “makkhetabbānī”ti vuttaṃ, ghuṇapāṇakādiparihāratthaṃ",
  "tika-vin01t2:1587_2": "makkhetabbānīti attho. Adhiṭṭhetīti “idāni mayhaṃ ajjhoharaṇīyaṃ na bhavissati, bāhiraparibhogatthāya",
  "tika-vin01t2:1587_3": "gamissatī”ti cittaṃ uppādetīti attho. Tenevāha – “sappiñca telañca vasañca muddhani",
  "tika-vin01t2:1587_4": "telaṃ vā abbhañjanaṃ vā”tiādi. “Evaṃ adhiṭṭhitañca paṭiggahaṇaṃ vijahatī”ti vadanti.",
  "tika-vin01t2:1588_0": "625. Sace dvinnaṃ santakaṃ ekena paṭiggahitaṃ avibhattaṃ hoti, paribhuñjituṃ pana",
  "tika-vin01t2:1588_1": "na vaṭṭatīti ettha majjhe pāṭho parihīno, evaṃ panettha pāṭho veditabbo “sace dvinnaṃ",
  "tika-vin01t2:1588_2": "santakaṃ ekena paṭiggahitaṃ avibhattaṃ hoti, sattāhātikkame dvinnampi anāpatti, paribhuñjituṃ",
  "tika-vin01t2:1588_3": "pana na vaṭṭatī”ti. Aññathā pana saddappayogopi na saṅgacchati. Gaṇṭhipadepi ca ayameva",
  "tika-vin01t2:1588_4": "pāṭho dassito. Tattha dvinnampi anāpattīti yathā aññassa santakaṃ ekena paṭiggahitaṃ",
  "tika-vin01t2:1588_5": "sattāhātikkamena nissaggiyaṃ na hoti parasantakabhāvato, evamidampi avibhattattā",
  "tika-vin01t2:1588_6": "ubhayasādhāraṇampi avinibbhogabhāvato nissaggiyaṃ na hotīti adhippāyo. Paribhuñjituṃ",
  "tika-vin01t2:1588_7": "pana na vaṭṭatīti bhikkhunā paṭiggahitattā sattāhātikkame yassa kassaci bhikkhuno",
  "tika-vin01t2:1588_8": "paribhuñjituṃ na vaṭṭati paṭiggahitasappiādīnaṃ paribhogassa sattāheneva paricchinnattā.",
  "tika-vin01t2:1588_9": "“Tāni paṭiggahetvā sattāhaparamaṃ sannidhikārakaṃ paribhuñjitabbānī”ti hi vuttaṃ.",
  "tika-vin01t2:1588_10": "Gaṇṭhipadesu pana tīsupi idha pāṭhassa parihīnabhāvaṃ asallakkhetvā “paribhuñjituṃ",
  "tika-vin01t2:1588_11": "pana na vaṭṭatīti idaṃ antosattāhe paribhogaṃ sandhāya vuttanti saññāya vissāsaggāhābhāvato",
  "tika-vin01t2:1588_12": "paribhuñjituṃ na vaṭṭatī”ti evamattho vutto, so na gahetabbo.",
  "tika-vin01t2:1589_0": "Āvuso, imaṃ telaṃ sattāhamattaṃ paribhuñja tvanti iminā yena paṭiggahitaṃ, tena antosattāheyeva",
  "tika-vin01t2:1589_1": "parassa vissajjitabhāvaṃ dasseti. Kassa āpattīti paṭhamaṃ tāva ubhinnaṃ sādhāraṇattā",
  "tika-vin01t2:1589_2": "anāpatti vuttā. Idāni pana ekena itarassa vissaṭṭhabhāvato ubhayasādhāraṇatā natthīti",
  "tika-vin01t2:1589_3": "vibhattasadisaṃ hutvā ṭhitaṃ, tasmā ettha paṭiggahitassa sattāhātikkame ekassa āpattiyā",
  "tika-vin01t2:1589_4": "bhavitabbanti maññamāno “kiṃ paṭiggahaṇapaccayā paṭiggāhakassa āpatti, udāhu yassa",
  "tika-vin01t2:1589_5": "santakaṃ jātaṃ, tassā”ti pucchati. Nissaṭṭhabhāvatoyeva ca idha “avibhattabhāvato”ti",
  "tika-vin01t2:1589_6": "kāraṇaṃ avatvā “yena paṭiggahitaṃ, tena vissajjitattā”ti vuttaṃ. Idañca vissaṭṭhabhāvato",
  "tika-vin01t2:1589_7": "ubhayasādhāraṇataṃ pahāya ekassa santakaṃ hontampi yena paṭiggahitaṃ, tato aññassa",
  "tika-vin01t2:1589_8": "santakaṃ jātaṃ, tasmā parasantakapaṭiggahaṇe viya paṭiggāhakassa paṭiggahaṇapaccayā",
  "tika-vin01t2:1589_9": "natthi āpattīti dassanatthaṃ vuttaṃ, na pana “yena paṭiggahitaṃ, tena vissajjitattā”ti",
  "tika-vin01t2:1589_10": "vacanato avissajjite sati avibhattepi sattāhātikkame āpattīti dassanatthaṃ avissajjite",
  "tika-vin01t2:1589_11": "avibhattabhāvatoyeva anāpattiyā siddhattā. Sace pana itaro yena paṭiggahitaṃ, tasseva",
  "tika-vin01t2:1589_12": "antosattāhe attano bhāgampi vissajjeti, sattāhātikkame siyā āpatti yena paṭiggahitaṃ,",
  "tika-vin01t2:1589_13": "tasseva santakabhāvamāpannattā itarassa appaṭiggahitattā. Iminā tassa santakabhāvepi",
  "tika-vin01t2:1589_14": "aññena paṭiggahitasakasantake viya tena appaṭiggahitabhāvato anāpattīti dīpeti. Idaṃ",
  "tika-vin01t2:1589_15": "pana adhippāyaṃ ajānitvā ito aññathā gaṇṭhipadakārādīhi papañcitaṃ, na taṃ sārato paccetabbaṃ.",
  "tika-vin01t2:1590_0": "Aparibhogaṃ hotīti kassaci amanuññassa patitattā paribhogārahaṃ na hoti. Yena cittenāti",
  "tika-vin01t2:1590_1": "yena pariccajitukāmatācittena. “Antosattāhe”ti adhikārattā “antosattāhe anapekkho",
  "tika-vin01t2:1590_2": "datvā paṭilabhitvā paribhuñjatī”ti imaṃ sambandhaṃ sandhāya mahāsumattherena “evaṃ",
  "tika-vin01t2:1590_3": "antosattāhe datvā”tiādi vuttaṃ. Mahāpadumatthero pana yadi evaṃ “vissajjetī”ti imināva",
  "tika-vin01t2:1590_4": "taṃ siddhaṃ, sattāhātikkantaṃ pana nissaṭṭhaṃ paṭilabhitvā paribhuñjituṃ na vaṭṭati,",
  "tika-vin01t2:1590_5": "tasmā tassa paribhogamukhadassanamidanti āha – “nayidaṃ yācitabba”ntiādi. Aññena",
  "tika-vin01t2:1590_6": "bhikkhunāti ettha suddhacittena dinnattā sayampi āharāpetvā paribhuñjituṃ vaṭṭatiyeva.",
  "tika-vin01t2:1590_7": "Sappiādīnaṃ paṭiggahitabhāvo, attano santakatā, sattāhātikkamoti imānettha tīṇi aṅgāni.",
  "tika-vin01t2:1591": "Bhesajjasikkhāpadavaṇṇanā niṭṭhitā.",
  "tika-vin01t2:1592": "4. Vassikasāṭikasikkhāpadavaṇṇanā",
  "tika-vin01t2:1593": "627. Catutthe sibbanarajanakappapariyosānena niṭṭhāpetvāti sūcikammaniṭṭhānena sakimpi vaṇṇabhedamattarajanena kappabindukaraṇena ca niṭṭhāpetvā. Samayeti vassānasamaye.",
  "tika-vin01t2:1594_0": "628. Kucchisamayoti antosamayo. “Ayameko aḍḍhamāso pariyesanakkhettañceva karaṇakkhettañca.",
  "tika-vin01t2:1594_1": "Etasmiñhi antare vassikasāṭikaṃ aladdhaṃ pariyesituṃ laddhaṃ kātuñca vaṭṭati, nivāsetuṃ",
  "tika-vin01t2:1594_2": "adhiṭṭhātuñca na vaṭṭatī”ti potthakesu pāṭho dissati, so apāṭho. Evaṃ panettha pāṭhena",
  "tika-vin01t2:1594_3": "bhavitabbaṃ “ayameko aḍḍhamāso pariyesanakkhettaṃ. Etasmiñhi antare vassikasāṭikaṃ",
  "tika-vin01t2:1594_4": "aladdhaṃ pariyesituṃ vaṭṭati, laddhaṃ kātuṃ nivāsetuṃ adhiṭṭhātuñca na vaṭṭatī”ti.",
  "tika-vin01t2:1594_5": "Na hi gimhānaṃ pacchimamāsassa paṭhamo aḍḍhamāso karaṇakkhettaṃ hoti. “Aḍḍhamāso",
  "tika-vin01t2:1594_6": "seso gimhānanti katvā nivāsetabba”nti vacanato pana gimhānaṃ pacchimamāsassa pacchimo",
  "tika-vin01t2:1594_7": "aḍḍhamāso karaṇakkhettañceva nivāsanakkhettañca hoti. Teneva mātikāṭṭhakathāyaṃ “gimhānaṃ",
  "tika-vin01t2:1594_8": "pacchimo māso pariyesanakkhettaṃ, pacchimo aḍḍhamāso karaṇanivāsanakkhettampī”ti",
  "tika-vin01t2:1594_9": "vuttaṃ. Tasmā pāḷiyā mātikāṭṭhakathāya ca avirodhaṃ icchantena vuttanayeneva pāṭho gahetabbo.",
  "tika-vin01t2:1595_0": "“Viññattiṃ katvā nipphādentassa aññātakaviññattisikkhāpadena anāpattī”ti vadantena",
  "tika-vin01t2:1595_1": "“piṭṭhisamayattā iminā sikkhāpadena āpattī”ti dīpitā hoti. Na hi ñātakapavāritaṭṭhānato",
  "tika-vin01t2:1595_2": "piṭṭhisamaye satuppādakaraṇamattenapi sambhavantī āpatti tato garukatarāya viññattiyā",
  "tika-vin01t2:1595_3": "na hotīti sakkā vattuṃ. Teneva bhadantabuddhadattācariyena vuttaṃ –",
  "tika-vin01t2:1596": "“Katvā pana satuppādaṃ, vassikasāṭicīvaraṃ;",
  "tika-vin01t2:1597": "Nipphādentassa bhikkhussa, samaye piṭṭhisammate.",
  "tika-vin01t2:1598": "“Hoti nissaggiyāpatti, ñātakāñātakādino;",
  "tika-vin01t2:1599": "Tesuyeva ca viññattiṃ, katvā nipphādane tathā”ti.",
  "tika-vin01t2:1600_0": "Kenassa hoti āpattīti assa mātaraṃ cīvaraṃ yācantassa kena sikkhāpadena āpattīti",
  "tika-vin01t2:1600_1": "pucchati. “Pariṇataṃ viññāpentassa pariṇāmanasikkhāpadena āpattī”ti codanābhāvaṃ",
  "tika-vin01t2:1600_2": "dasseti no ca saṅghe pariṇatanti. Atha aññātakaviññattisikkhāpadenāti ce, etampi",
  "tika-vin01t2:1600_3": "natthīti āha “anāpatti ca ñātake”ti. “Ñātake viññāpentassā”ti pāṭhaseso. Imamatthaṃ",
  "tika-vin01t2:1600_4": "sandhāyāti piṭṭhisamaye vassikasāṭikatthaṃ ñātakapavāritaṭṭhāne satuppādakaraṇena",
  "tika-vin01t2:1600_5": "āpattiṃ, aññātakaviññattisikkhāpadena anāpattiñca sandhāya.",
  "tika-vin01t2:1601_0": "Aññātakaappavāritaṭṭhānato…pe… dukkaṭanti idaṃ vassikasāṭikaṃ adinnapubbe sandhāya",
  "tika-vin01t2:1601_1": "vuttaṃ. Tenevettha vattabhede dukkaṭaṃ vuttaṃ, dinnapubbesu pana vattabhedo natthi.",
  "tika-vin01t2:1601_2": "Tenevāha – “ye manussā…pe… vattabhedo natthī”ti. Idanti yathāvuttanissaggiyapācittiyaṃ.",
  "tika-vin01t2:1601_3": "Viññattiṃ katvā nipphādentassāti aññātakaappavāritaṭṭhānato viññattiṃ katvā nipphādentassa.",
  "tika-vin01t2:1601_4": "Pakatiyā vassikasāṭikadāyakā nāma saṅghavasena vā puggalavasena vā apavāretvā anusaṃvaccharaṃ",
  "tika-vin01t2:1601_5": "vassikasāṭikānaṃ dāyakā. Aññātakaviññattisikkhāpadena anāpattīti ettha imināpi sikkhāpadena",
  "tika-vin01t2:1601_6": "anāpattīti veditabbaṃ. Kucchisamaye hi attano ñātakapavāritaṭṭhānato “detha me vassikasāṭika”ntiādinā",
  "tika-vin01t2:1601_7": "viññāpentassapi anāpatti. Tenevāha – “na vattabbā detha meti idañhi pariyesanakāle",
  "tika-vin01t2:1601_8": "aññātakaappavārite eva sandhāya vutta”nti. Mātikāṭṭhakathāyañhi vuttaṃ “attano ñātakapavāritaṭṭhānato",
  "tika-vin01t2:1601_9": "pana ‘detha me vassikasāṭikacīvara’ntiādikāya viññattiyāpi pariyesitabba”nti.",
  "tika-vin01t2:1602": "629. “Ākāsato patitaudakenevāti vacanato chadanakoṭiyā patitaudakena nahāyantassa anāpattī”ti tīsupi gaṇṭhipadesu vuttaṃ.",
  "tika-vin01t2:1603_0": "630. Cha māse parihāraṃ labhatīti etena antovassepi yāva vassānassa pacchimadivasā",
  "tika-vin01t2:1603_1": "akatā parihāraṃ labhatīti dīpitaṃ hoti. Yasmā mūlacīvaraṃ karontena hemantassa pacchimuposathadivaseyeva",
  "tika-vin01t2:1603_2": "kātabbaṃ, tasmā gimhānato ekūnatiṃsadivase parihāraṃ labhati, evaṃ santepi appakaṃ",
  "tika-vin01t2:1603_3": "ūnamadhikaṃ vā gaṇanūpagaṃ na hotīti katvā “tato parampi…pe… ekamāsa”nti vuttaṃ.",
  "tika-vin01t2:1603_4": "Ekāhadvīhādivasena…pe… laddhā ceva niṭṭhitā cāti iminā ekāhānāgatāya vassūpanāyikāya",
  "tika-vin01t2:1603_5": "laddhā ceva niṭṭhitā ca, dvīhānāgatāya…pe… dasāhānāgatāya vassūpanāyikāya laddhā",
  "tika-vin01t2:1603_6": "ceva niṭṭhitā ca, antovasse vā laddhā ceva niṭṭhitā cāti ayamattho dassito. Tattha",
  "tika-vin01t2:1603_7": "āsāḷhimāsassa juṇhapakkhapuṇṇamiyaṃ laddhā ceva niṭṭhitā ca vassikasāṭikā “ekāhānāgatāya",
  "tika-vin01t2:1603_8": "vassūpanāyikāya laddhā ceva niṭṭhitā cā”ti vuccati. Eteneva nayena juṇhapakkhassa",
  "tika-vin01t2:1603_9": "chaṭṭhiyaṃ laddhā ceva niṭṭhitā ca “dasāhānāgatāya vassūpanāyikāya laddhā ceva niṭṭhitā",
  "tika-vin01t2:1603_10": "cā”ti vuccati. Yāva paṭhamakattikatemāsapuṇṇamī, tāva antotemāse laddhā ceva niṭṭhitā",
  "tika-vin01t2:1603_11": "ca “antovasse laddhā ceva niṭṭhitā cā”ti vuccati. Paṭhamakattikatemāsapuṇṇamito parañhi",
  "tika-vin01t2:1603_12": "laddhā ceva niṭṭhitā ca yāva cīvarakālo nātikkamati, tāva anadhiṭṭhahitvā ṭhapetuṃ",
  "tika-vin01t2:1603_13": "vaṭṭatīti na tatrāyaṃ vicāraṇā sambhavati.",
  "tika-vin01t2:1604_0": "Tasmiṃyeva antodasāhe adhiṭṭhātabbāti avisesena vuttepi vassānato pubbe ekāhadvīhādivasena",
  "tika-vin01t2:1604_1": "anāgatāya vassūpanāyikāya laddhā tehi divasehi saddhiṃ dasāhaṃ anatikkamantena vassūpanāyikadivasato",
  "tika-vin01t2:1604_2": "paṭṭhāya adhiṭṭhānakkhettaṃ sampattāyeva adhiṭṭhātabbā, na tato pubbe adhiṭṭhānassa",
  "tika-vin01t2:1604_3": "akhettattā. Antovasse pana laddhā tasmiṃyeva antovasse laddhadivasato paṭṭhāya dasāhaṃ",
  "tika-vin01t2:1604_4": "anatikkāmetvā adhiṭṭhātabbā.",
  "tika-vin01t2:1605_0": "Nanu ca vassānato pubbe anadhiṭṭhahitvā dasāhaṃ atikkāmetuṃ vaṭṭatiyeva, tasmā adhiṭṭhānassa",
  "tika-vin01t2:1605_1": "akhettabhūtepi divase gahetvā “antodasāhe adhiṭṭhātabba”nti kasmā vuttaṃ? Yathā “antovasse",
  "tika-vin01t2:1605_2": "laddhāpi yāva na niṭṭhāti, tāva anadhiṭṭhahitvā dasāhaṃ atikkāmetuṃ vaṭṭatī”ti akatāya",
  "tika-vin01t2:1605_3": "anadhiṭṭhānakkhettasadisāpi atikkantadivasā dasāhaṃ atikkāmetvā niṭṭhitāya gaṇanūpagā",
  "tika-vin01t2:1605_4": "hontīti niṭṭhitadivaseyeva adhiṭṭhātabbā, evamidhāpi vassānato pubbe anadhiṭṭhānakkhettabhūtāpi",
  "tika-vin01t2:1605_5": "divasā laddhadivasato paṭṭhāya gaṇanūpagā hontīti dassanatthaṃ vuttaṃ. Yadi evaṃ",
  "tika-vin01t2:1605_6": "“tasmiṃyeva antodasāhe”ti avisesena vuttattā dasāhānāgatāya vassūpanāyikāya chaṭṭhiyaṃ",
  "tika-vin01t2:1605_7": "laddhā puṇṇamiyaṃ adhiṭṭhātabbāti āpajjatīti? Nāpajjati “cātumāsaṃ adhiṭṭhātu”nti",
  "tika-vin01t2:1605_8": "vacaneneva paṭikkhittattā. Evaṃ sante “dasāhānāgatāyā”ti iminā kiṃ payojananti ce?",
  "tika-vin01t2:1605_9": "Vassānato pubbeyeva dasāhe atikkante vassūpanāyikadivase niṭṭhitā tadaheva adhiṭṭhātabbāti",
  "tika-vin01t2:1605_10": "dassanatthaṃ vuttanti idamettha payojanaṃ. Tenevāha – “dasāhātikkame niṭṭhitā tadaheva adhiṭṭhātabbā”ti.",
  "tika-vin01t2:1606_0": "Dasāhe appahonte cīvarakālaṃ nātikkametabbāti temāsabbhantare dasāhe appahonte laddhā",
  "tika-vin01t2:1606_1": "ceva niṭṭhitā ca cīvarakālaṃ nātikkametabbāti attho. Idaṃ vuttaṃ hoti “paṭhamakattikatemāsapuṇṇamito",
  "tika-vin01t2:1606_2": "pubbe sattamito paṭṭhāya laddhā ceva niṭṭhitā ca vassikasāṭikā dasāhe anatikkanteyeva",
  "tika-vin01t2:1606_3": "cīvarakālaṃ otiṇṇattā tattha anadhiṭṭhahitvāpi ṭhapetuṃ vaṭṭatī”ti. Iminā ca imaṃ",
  "tika-vin01t2:1606_4": "dīpeti – akatā ce vassikasāṭikā, vassānaṃ cātumāsaṃ akatattāyeva parihāraṃ labhati,",
  "tika-vin01t2:1606_5": "katāya pana dasāhaparamasikkhāpadaṃ avikopetvā parihāro vattabboti.",
  "tika-vin01t2:1607_0": "Yadā vā tadā vā adhiṭṭhātuṃ vaṭṭatīti cātumāsabbhantare dasāhe atikkantepi natthi",
  "tika-vin01t2:1607_1": "dosoti adhippāyo. “Kadā adhiṭṭhātabbā…pe… yadi nappahoti, yāva kattikapuṇṇamā parihāraṃ",
  "tika-vin01t2:1607_2": "labhatī”ti imināpi kurundivacanena akatāya vassikasāṭikāya cātumāsaṃ parihāro, katāya",
  "tika-vin01t2:1607_3": "dasāhameva parihāroti ayamattho dīpitoyevāti āha “apicā”tiādi.",
  "tika-vin01t2:1608_0": "Pāḷiyaṃ acchinnacīvarassa naṭṭhacīvarassātiādinā nissaggiyena anāpatti vuttā, udāhu",
  "tika-vin01t2:1608_1": "naggassa nahāyato dukkaṭena anāpatti vuttāti? Kimettha pucchitabbaṃ. Sabbasikkhāpadesu",
  "tika-vin01t2:1608_2": "hi yattha yattha mūlasikkhāpadena āpattippasaṅgo, tattha tattha anāpattidassanatthaṃ",
  "tika-vin01t2:1608_3": "anāpattivāro ārabhīyatīti idhāpi nissaggiyena anāpattidassanatthanti yuttaṃ vattuṃ.",
  "tika-vin01t2:1608_4": "Na hi mūlāpattiyā anāpattiṃ adassetvā antarā vuttāya eva āpattiyā anāpattidassanatthaṃ",
  "tika-vin01t2:1608_5": "anāpattivāro ārabhīyatīti. Teneva tīsupi gaṇṭhipadesu idaṃ vuttaṃ “acchinnacīvarassa",
  "tika-vin01t2:1608_6": "naṭṭhacīvarassa cāti ettha acchinnasesacīvarassa naṭṭhasesacīvarassa ca asamaye nivāsentassa",
  "tika-vin01t2:1608_7": "pariyesantassa ca anāpatti. Āpadāsūti ettha anivatthaṃ corā harantīti asamaye nivāsentassa",
  "tika-vin01t2:1608_8": "anāpattī”ti. Mātikāṭṭhakathāyampi vuttaṃ “acchinnacīvarassa vā naṭṭhacīvarassa vā",
  "tika-vin01t2:1608_9": "anivatthaṃ corā harantīti evaṃ āpadāsu vā nivāsayato ummattakādīnañca anāpattī”ti.",
  "tika-vin01t2:1608_10": "Aṭṭhakathāyaṃ pana naggassa nahāyato dukkaṭeneva anāpattiṃ sandhāya “acchinnacīvarassāti",
  "tika-vin01t2:1608_11": "etaṃ vassikasāṭikameva sandhāya vuttaṃ. Tesañhi naggānaṃ kāyovassāpane anāpatti.",
  "tika-vin01t2:1608_12": "Ettha ca mahagghavassikasāṭikaṃ nivāsetvā nahāyantassa corupaddavo āpadā nāmā”ti",
  "tika-vin01t2:1608_13": "yaṃ vuttaṃ, tattha kāraṇaṃ pariyesitabbaṃ.",
  "tika-vin01t2:1609_0": "Atha ubhayenapi anāpattidassanatthaṃ “acchinnacīvarassā”tiādi āraddhanti evamadhippāyo",
  "tika-vin01t2:1609_1": "siyā, evampi “acchinnacīvarassāti etaṃ vassikasāṭikameva sandhāya vutta”ntiādinā",
  "tika-vin01t2:1609_2": "visesetvā na vattabbaṃ. Evañhi vattabbaṃ siyā “acchinnasesacīvarassa naṭṭhasesacīvarassa",
  "tika-vin01t2:1609_3": "vā asamaye nivāsentassa pariyesantassa ca nissaggiyena anāpatti, acchinnavassikasāṭikassa",
  "tika-vin01t2:1609_4": "naṭṭhavassikasāṭikassa vā naggassa nahāyato dukkaṭena anāpatti, āpadāsu anivatthaṃ",
  "tika-vin01t2:1609_5": "corā harantīti asamaye nivāsayato nissaggiyena anāpatti, mahagghavassikasāṭikaṃ nivāsetvā",
  "tika-vin01t2:1609_6": "nahāyantassa corā haranti, naggassa nahāyato dukkaṭena anāpattī”ti. Sesamettha uttānameva.",
  "tika-vin01t2:1610_0": "Aṅgesu pana vassikasāṭikāya attuddesikatā, asamaye pariyesanatā, tāya ca paṭilābhoti",
  "tika-vin01t2:1610_1": "imāni tāva pariyesanāpattiyā tīṇi aṅgāni. Sacīvaratā, āpadābhāvo, vassikasāṭikāya",
  "tika-vin01t2:1610_2": "sakabhāvo, asamaye nivāsananti imāni nivāsanāpattiyā cattāri aṅgāni.",
  "tika-vin01t2:1611": "Vassikasāṭikasikkhāpadavaṇṇanā niṭṭhitā.",
  "tika-vin01t2:1612": "5. Cīvaraacchindanasikkhāpadavaṇṇanā",
  "tika-vin01t2:1613_0": "631. Pañcame yampi tyāhanti ettha yanti kāraṇavacanaṃ, tasmā evamettha sambandho",
  "tika-vin01t2:1613_1": "veditabbo – mayā saddhiṃ janapadacārikaṃ pakkamissatīti yaṃ kāraṇaṃ nissāya ahaṃ",
  "tika-vin01t2:1613_2": "te, āvuso, cīvaraṃ adāsiṃ, taṃ na karosīti kupito anattamano acchindīti. Yanti vā",
  "tika-vin01t2:1613_3": "cīvaraṃ parāmasati, tattha “mayā saddhiṃ janapadacārikaṃ pakkamissatīti yampi te",
  "tika-vin01t2:1613_4": "ahaṃ cīvaraṃ adāsiṃ, taṃ cīvaraṃ gaṇhissāmīti kupito anattamano acchindī”ti sambandhitabbaṃ.",
  "tika-vin01t2:1614_0": "633. Āṇatto bahūni gaṇhāti, ekaṃ pācittiyanti “cīvaraṃ gaṇhā”ti āṇattiyā ekacīvaravisayattā",
  "tika-vin01t2:1614_1": "ekameva pācittiyaṃ. Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin01t2:1614_2": "Ekavācāya sambahulā āpattiyoti idaṃ acchinnesu vatthugaṇanāya āpajjitabbaṃ pācittiyāpattiṃ",
  "tika-vin01t2:1614_3": "sandhāya vuttaṃ. Āṇattiyā āpajjitabbaṃ pana dukkaṭaṃ ekameva.",
  "tika-vin01t2:1615": "634. Evanti iminā “vatthugaṇanāya dukkaṭānī”ti idaṃ parāmasati. Eseva nayoti sithilaṃ gāḷhañca pakkhittāsu āpattiyā bahuttaṃ ekattañca atidissati.",
  "tika-vin01t2:1616_0": "635. Āvuso, mayantiādīsu gaṇhitukāmatāya evaṃ vuttepi teneva dinnattā anāpatti. Amhākaṃ",
  "tika-vin01t2:1616_1": "santike upajjhaṃ gaṇhissatīti idaṃ sāmaṇerassapi dānaṃ dīpeti. Tasmā kiñcāpi pāḷiyaṃ",
  "tika-vin01t2:1616_2": "“bhikkhussa sāmaṃ cīvaraṃ datvā”ti vuttaṃ, tathāpi anupasampannakāle datvāpi upasampannakāle",
  "tika-vin01t2:1616_3": "acchindantassa pācittiyamevāti veditabbaṃ. Acchindanasamaye upasampannabhāvoyeva",
  "tika-vin01t2:1616_4": "hettha pamāṇaṃ. Detīti tuṭṭho vā kupito vā deti. Rundhathāti nivāretha. Evaṃ pana",
  "tika-vin01t2:1616_5": "dātuṃ na vaṭṭatīti ettha evaṃ dinnaṃ na tāva tassa santakanti anadhiṭṭhahitvāva paribhuñjitabbanti",
  "tika-vin01t2:1616_6": "veditabbaṃ. Āharāpetuṃ pana vaṭṭatīti evaṃ dinnaṃ bhatisadisattā āharāpetuṃ vaṭṭati.",
  "tika-vin01t2:1616_7": "Cajitvā dinnanti vuttanayena adatvā anapekkhena hutvā tasseva dinnaṃ. Bhaṇḍagghena",
  "tika-vin01t2:1616_8": "kāretabboti sakasaññāya vinā gaṇhanto bhaṇḍaṃ agghāpetvā āpattiyā kāretabbo. Vikappanupagapacchimacīvaratā,",
  "tika-vin01t2:1616_9": "sāmaṃ dinnatā, sakasaññitā, upasampannatā, kodhavasena acchindanaṃ acchindāpanaṃ",
  "tika-vin01t2:1616_10": "vāti imānettha pañca aṅgāni.",
  "tika-vin01t2:1617": "Cīvaraacchindanasikkhāpadavaṇṇanā niṭṭhitā.",
  "tika-vin01t2:1618": "6. Suttaviññattisikkhāpadavaṇṇanā",
  "tika-vin01t2:1619": "636. Chaṭṭhe pāḷiyaṃ cīvarakārasamayeti iminā vassaṃvutthabhikkhūnaṃ cīvarakammasamayattā cīvaramāso vutto, athaññopi pana cīvarakammakālo cīvarakārasamayoti vattuṃ vaṭṭati.",
  "tika-vin01t2:1620_0": "638. Pañcahipi missetvāti khomādīhi pañcahi missetvā. Vītavītaṭṭhānaṃ yattha saṃharitvā",
  "tika-vin01t2:1620_1": "ṭhapenti, tassa turīti adhivacanaṃ. Suttaṃ pavesetvā yena ākoṭentā ghanabhāvaṃ sampādenti,",
  "tika-vin01t2:1620_2": "taṃ vemanti vuccati. Yaṃ yanti yaṃ yaṃ payogaṃ. Tantūnaṃ attano santakattā vītavītaṭṭhānaṃ",
  "tika-vin01t2:1620_3": "paṭiladdhameva hotīti āha “dīghato…pe… vīte nissaggiyaṃ pācittiya”nti. Pāḷiyampi",
  "tika-vin01t2:1620_4": "hi imināva adhippāyena “paṭilābhena nissaggiya”nti vuttaṃ, tasmā yāva cīvaraṃ vaḍḍhati,",
  "tika-vin01t2:1620_5": "tāva iminā pamāṇena āpattiyo vaḍḍhanti.",
  "tika-vin01t2:1621_0": "Seso kappiyoti ettha hatthakammayācanavasena. Pubbe vuttanayena nissaggiyanti dīghaso",
  "tika-vin01t2:1621_1": "vidatthimatte tiriyaṃ hatthamatte ca vīte nissaggiyaṃ. Tenevāti akappiyatantavāyena.",
  "tika-vin01t2:1621_2": "Tatheva dukkaṭanti paricchede paricchede dukkaṭaṃ. Kedārabaddhādīhīti ādi-saddena",
  "tika-vin01t2:1621_3": "acchimaṇḍalabaddhādi gahitaṃ. Tante ṭhitaṃyeva adhiṭṭhātabbanti ettha “pacchā vītaṭṭhānaṃ",
  "tika-vin01t2:1621_4": "adhiṭṭhitagatikameva hoti, puna adhiṭṭhānakiccaṃ natthi. Sace pana paricchedaṃ dassetvā",
  "tika-vin01t2:1621_5": "antarantarā avītaṃ hoti, puna adhiṭṭhātabba”nti vadanti. Eseva nayoti vikappanupagappamāṇamatte",
  "tika-vin01t2:1621_6": "vīte tante ṭhitaṃyeva adhiṭṭhātabbanti attho. Cīvaratthāya viññāpitasuttaṃ, attuddesikatā,",
  "tika-vin01t2:1621_7": "akappiyatantavāyena vāyāpananti imānettha tīṇi aṅgāni.",
  "tika-vin01t2:1622_0": "Mātikāṭṭhakathāyaṃ pana vāyāpeyyāti ettha “cīvaraṃ me, āvuso, vāyathāti akappiyaviññattiyā",
  "tika-vin01t2:1622_1": "vāyāpeyyā”ti atthaṃ vatvā aṅgesupi “akappiyatantavāyena akappiyaviññattiyā vāyāpana”nti",
  "tika-vin01t2:1622_2": "visesetvā vuttaṃ, tathāvidhaṃ pana visesavacanaṃ neva pāḷiyaṃ, na aṭṭhakathāyaṃ upalabbhati.",
  "tika-vin01t2:1622_3": "Pāḷiyampi “ñātakānaṃ pavāritāna”nti ettakameva anāpattivāre vuttaṃ, aṭṭhakathāyañca",
  "tika-vin01t2:1622_4": "suttatantavāyānameva kappiyākappiyabhāvena bahudhā nayo dassito, na kappiyākappiyaviññattivasenāti.",
  "tika-vin01t2:1622_5": "“Akappiyaviññattiyā vāyāpeyyā”ti ca visesetvā vadantena ayaṃ nāma kappiyaviññattīti",
  "tika-vin01t2:1622_6": "visuṃ na dassitaṃ, tasmā vīmaṃsitvā gahetabbaṃ.",
  "tika-vin01t2:1623": "Suttaviññattisikkhāpadavaṇṇanā niṭṭhitā.",
  "tika-vin01t2:1624": "7. Mahāpesakārasikkhāpadavaṇṇanā",
  "tika-vin01t2:1625_0": "642. Sattame kiñcimattaṃ anupadajjeyyāti idaṃ tassa kattabbākāramattadassanaṃ, dānaṃ",
  "tika-vin01t2:1625_1": "panettha aṅgaṃ na hoti suttavaḍḍhanavaseneva āpajjitabbattā. Teneva padabhājanepi",
  "tika-vin01t2:1625_2": "“tassa vacanena āyataṃ vā vitthataṃ vā appitaṃ vā karoti, payoge dukkaṭaṃ, paṭilābhena",
  "tika-vin01t2:1625_3": "nissaggiya”nti suttavaḍḍhanākārameva dassetvā āpatti vuttā. Mātikāṭṭhakathāyampi",
  "tika-vin01t2:1625_4": "vuttaṃ “na bhikkhuno piṇḍapātadānamattena taṃ nissaggiyaṃ hoti. Sace pana te tassa",
  "tika-vin01t2:1625_5": "vacanena cīvarasāmikānaṃ hatthato suttaṃ gahetvā īsakampi āyataṃ vā vitthataṃ vā",
  "tika-vin01t2:1625_6": "appitaṃ vā karonti, atha tesaṃ payoge bhikkhuno dukkaṭaṃ, paṭilābhena nissaggiyaṃ",
  "tika-vin01t2:1625_7": "hotī”ti. Āyatādīsu sattasu ākāresu ādimhi tayo ākāre suttavaḍḍhanena vinā na sakkā",
  "tika-vin01t2:1625_8": "kātunti āha “suttavaḍḍhanaākārameva dassetī”ti. Suvītādayo hi ākāre vināpi suttavaḍḍhanena",
  "tika-vin01t2:1625_9": "sakkā kātuṃ. Sesamettha uttānameva. Aññātakaappavāritānaṃ tantavāye upasaṅkamitvā",
  "tika-vin01t2:1625_10": "vikappamāpajjanatā, cīvarassa attuddesikatā, tassa vacanena suttavaḍḍhanaṃ, cīvarassa",
  "tika-vin01t2:1625_11": "paṭilābhoti imānettha cattāri aṅgāni.",
  "tika-vin01t2:1626": "Mahāpesakārasikkhāpadavaṇṇanā niṭṭhitā.",
  "tika-vin01t2:1627": "8. Accekacīvarasikkhāpadavaṇṇanā",
  "tika-vin01t2:1628_0": "646. Aṭṭhame asammohatthanti dasāhānāgatapade asammohatthaṃ. Paṭhamapadassāti dasāhānāgatapadassa.",
  "tika-vin01t2:1628_1": "Tāni divasānīti tesu divasesu. Uppajjeyyāti saṅghato vā gaṇato vā ujukaṃ attanoyeva",
  "tika-vin01t2:1628_2": "vā uppajjeyya. Pañcamitoti ettha vassaṃ vasantassa saṅghassa pañcamito pubbe uppannaṃ",
  "tika-vin01t2:1628_3": "accekacīvaraṃ pañcamiyaṃ vibhajitvā gahitaṃ accekacīvaraparihārameva labhati. Ujukaṃ",
  "tika-vin01t2:1628_4": "attanoyeva uppannaṃ ce, pañcamiyaṃ uppannameva accekacīvaraparihāraṃ labhati, na",
  "tika-vin01t2:1628_5": "tato pubbeti daṭṭhabbaṃ.",
  "tika-vin01t2:1629_0": "Saddhāmattakanti dhammassavanādīhi taṅkhaṇuppannaṃ saddhāmattakaṃ. Ārocitaṃ cīvaranti",
  "tika-vin01t2:1629_1": "ārocetvā dinnacīvaraṃ. Chaṭṭhiyaṃ uppannacīvarassa ekādasamo aruṇo cīvarakāle uṭṭhātīti",
  "tika-vin01t2:1629_2": "āha “chaṭṭhito paṭṭhāyā”tiādi. Ṭhapitacīvarampīti padhānacīvaradassanamukhena sabbampi",
  "tika-vin01t2:1629_3": "atirekacīvaraṃ vuttaṃ. Atha “cīvaramāsepi atirekacīvaraṃ nikkhipituṃ vaṭṭatī”ti idaṃ",
  "tika-vin01t2:1629_4": "kuto laddhanti ce? “Visuṃ ananuññātepi imasmiṃ sikkhāpade ‘cīvarakālasamayo nāma",
  "tika-vin01t2:1629_5": "anatthate kathine vassānassa pacchimo māso, atthate kathine pañca māsā’ti vadantena",
  "tika-vin01t2:1629_6": "tatiyakathinasikkhāpade ‘akālacīvaraṃ nāma anatthate kathine ekādasamāse uppannaṃ,",
  "tika-vin01t2:1629_7": "atthate kathine sattamāse uppanna’nti vadantena ca anuññātameva hotī”ti vadanti.",
  "tika-vin01t2:1629_8": "“Aṭṭhakathāvacanappamāṇena gahetabba”nti ca keci.",
  "tika-vin01t2:1630_0": "650. Idāni paṭhamakathinādisikkhāpadehi tassa tassa cīvarassa labbhamānaṃ parihāraṃ",
  "tika-vin01t2:1630_1": "idheva upasaṃharitvā dassento “iti atirekacīvarassa dasāhaṃ parihāro”tiādimāha. “Anatthate",
  "tika-vin01t2:1630_2": "kathine ekādasadivasādhiko māso, atthate kathine ekādasadivasādhikā pañca māsā”ti",
  "tika-vin01t2:1630_3": "ayameva pāṭho gahetabbo. Keci panettha “kāmañcesa ‘dasāhaparamaṃ atirekacīvaraṃ dhāretabba’nti",
  "tika-vin01t2:1630_4": "imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti",
  "tika-vin01t2:1630_5": "pāṭhaṃ vatvā “dasadivasādhiko māso, dasadivasādhikā pañca māsāti pāṭhena bhavitabba”nti",
  "tika-vin01t2:1630_6": "vadanti, taṃ na gahetabbaṃ tassa pamādapāṭhattā. Na hi dasāhena asampattāya kattikatemāsikapuṇṇamāya",
  "tika-vin01t2:1630_7": "cīvarakālato pubbe dasa divasā adhikā honti. Evañhi sati “navāhānāgataṃ kattikatemāsikapuṇṇama”nti vattabbaṃ.",
  "tika-vin01t2:1631_0": "Mātikāṭṭhakathāyampi “pavāraṇamāsassa juṇhapakkhapañcamito paṭṭhāya uppannassa cīvarassa",
  "tika-vin01t2:1631_1": "nidhānakālo dassito hotī”ti vatvā “kāmañcesa ‘dasāhaparamaṃ atirekacīvaraṃ dhāretabba’nti",
  "tika-vin01t2:1631_2": "imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti",
  "tika-vin01t2:1631_3": "pāṭho dassito, sopi pamādapāṭhoyeva. “Juṇhapakkhapañcamito paṭṭhāyā”ti ca vuttattā",
  "tika-vin01t2:1631_4": "tattheva pubbāparavirodhopi siyā, chaṭṭhito paṭṭhāyāti vattabbaṃ. Evañhi sati “dasāhaparamasikkhāpadeneva",
  "tika-vin01t2:1631_5": "siddha”nti sakkā vattuṃ. Imameva ca pamādapāṭhaṃ gahetvā bhadantabuddhadattācariyena ca –",
  "tika-vin01t2:1632": "“Tassāccāyikavatthassa, kathine tu anatthate;",
  "tika-vin01t2:1633": "Parihārekamāsova, dasāhaparamo mato.",
  "tika-vin01t2:1634": "“Atthate kathine tassa, pañca māsā pakāsitā;",
  "tika-vin01t2:1635": "Parihāro munindena, dasāhaparamā panā”ti. –",
  "tika-vin01t2:1636": "Vuttaṃ.",
  "tika-vin01t2:1637_0": "Accekacīvarakāle uppannattā “accekacīvarasadise”ti vuttaṃ. “Pañcamiyaṃ uppannaṃ anaccekacīvaraṃ",
  "tika-vin01t2:1637_1": "dasāhaṃ atikkāmayato cīvarakālato pubbeyeva āpatti hoti, na cīvarakālātikkame, tasmā",
  "tika-vin01t2:1637_2": "cīvarakālātikkame puna āpajjitabbāya āpattiyā abhāvaṃ sandhāya ‘anaccekacīvare anaccekacīvarasaññī",
  "tika-vin01t2:1637_3": "anāpattī’ti vutta”nti tīsupi gaṇṭhipadesu vuttaṃ. Vikappanupagapacchimappamāṇassa",
  "tika-vin01t2:1637_4": "accekacīvarassa attano santakatā, dasāhānāgatāya kattikatemāsikapuṇṇamāya uppannabhāvo,",
  "tika-vin01t2:1637_5": "anadhiṭṭhitaavikappitatā, cīvarakālātikkamoti imānettha cattāri aṅgāni.",
  "tika-vin01t2:1638": "Accekacīvarasikkhāpadavaṇṇanā niṭṭhitā.",
  "tika-vin01t2:1639": "9. Sāsaṅkasikkhāpadavaṇṇanā",
  "tika-vin01t2:1640_0": "652. Navame antaraghareti antare gharāni ettha, etassāti vā antaragharanti laddhavohāre",
  "tika-vin01t2:1640_1": "gocaragāme. Tenāha “antogāme”ti. Pāḷiyaṃ vippavasantīti idaṃ yasmiṃ vihāre vasantā",
  "tika-vin01t2:1640_2": "antaraghare cīvaraṃ nikkhipiṃsu, tato aññattha vasante sandhāya vuttaṃ. Tasmiñhi",
  "tika-vin01t2:1640_3": "vihāre antaraghare cīvaraṃ nikkhipitvā vasituṃ anuññātattā tattha vāso vippavāso",
  "tika-vin01t2:1640_4": "nāma na hoti. Dubbalacoḷā duccoḷā virūpacoḷā vā, duccoḷattā eva lūkhacīvarā.",
  "tika-vin01t2:1641_0": "653. “Paṭhamaṃ jhānaṃ upasampajja viharatī”ti imassa vibhaṅge “upasampajjā”ti uddharitabbe",
  "tika-vin01t2:1641_1": "“upasampajja”nti uddharitvā “yo paṭhamassa jhānassa lābho paṭilābho”tiādi vuttaṃ,",
  "tika-vin01t2:1641_2": "taṃ sandhāyāha “upasampajjantiādīsu viyā”ti. Ādi-saddena “anāpucchaṃ vā pakkameyyā”tiādīnaṃ",
  "tika-vin01t2:1641_3": "saṅgaho daṭṭhabbo. Upagantvāti upa-saddassa atthamāha. Vasitvāti akhaṇḍaṃ vasitvā.",
  "tika-vin01t2:1641_4": "“Yena yassa hi sambandho, dūraṭṭhampi ca tassa ta”nti vacanato “imassa…pe… iminā",
  "tika-vin01t2:1641_5": "sambandho”ti vuttaṃ. Tattha imassāti “upavassa”nti padassa. Nikkhipeyyāti ṭhapeyya.",
  "tika-vin01t2:1642_0": "Ettāvatā ca purimikāya upagantvā akhaṇḍaṃ katvā vutthavassena āraññakesu senāsanesu",
  "tika-vin01t2:1642_1": "viharantena sakalaṃ kattikamāsaṃ ticīvarena vippavasituṃ anuññātaṃ hoti. Anatthatakathinassa",
  "tika-vin01t2:1642_2": "hi cīvaramāse vippavāso na vaṭṭati atthatakathinānaṃyeva asamādānacārassa anuññātattā.",
  "tika-vin01t2:1642_3": "Keci pana “anatthatakathinānaṃ cīvaramāsepi asamādānacāro labbhatī”ti vatvā bahudhā",
  "tika-vin01t2:1642_4": "papañcenti, taṃ na gahetabbaṃ. Byañjanavicāraṇanti “upavassa upavassitvā”tiādivicāraṇaṃ.",
  "tika-vin01t2:1642_5": "Tassapīti “vutthavassāna”nti vibhaṅgapadassa. Vutthavassānanti ca niddhāraṇe sāmivacanaṃ.",
  "tika-vin01t2:1642_6": "Tenāha – “evarūpānaṃ bhikkhūnaṃ abbhantare”ti. Senāsanesūti ettha tathārūpesūti sambandhitabbaṃ.",
  "tika-vin01t2:1643_0": "Parikkhepārahaṭṭhānatoti ettha “parikkhepārahaṭṭhānaṃ nāma dve leḍḍupātā”ti vadanti,",
  "tika-vin01t2:1643_1": "taṃ na gahetabbaṃ. Aparikkhittassa pana gāmassa pariyante ṭhitagharūpacārato paṭṭhāya",
  "tika-vin01t2:1643_2": "eko leḍḍupāto parikkhepārahaṭṭhānanti idamettha sanniṭṭhānaṃ. Teneva visuddhimaggepi",
  "tika-vin01t2:1643_3": "vuttaṃ “aparikkhittassa paṭhamaleḍḍupātato paṭṭhāyā”ti. Sabbapaṭhamanti gāmābhimukhadisābhāgato",
  "tika-vin01t2:1643_4": "sabbapaṭhamaṃ. Taṃ paricchedaṃ katvāti taṃ paṭhamasenāsanādiṃ paricchedaṃ katvā.",
  "tika-vin01t2:1643_5": "Idañca vinayadharānaṃ matena vuttaṃ, majjhimabhāṇakānaṃ matena pana “senāsanādīnaṃ",
  "tika-vin01t2:1643_6": "upacāre ṭhitassa ekaleḍḍupātaṃ muñcitvā minitabba”nti majjhimabhāṇakā vadanti. Teneva",
  "tika-vin01t2:1643_7": "majjhimanikāyaṭṭhakathāyaṃ “vihārassapi gāmasseva upacāraṃ nīharitvā ubhinnaṃ leḍḍupātānaṃ",
  "tika-vin01t2:1643_8": "antarā minitabba”nti vuttaṃ. Pañcadhanusatikanti āropitena ācariyadhanunā pañcadhanusatappamāṇaṃ.",
  "tika-vin01t2:1643_9": "Tato tato maggaṃ pidahatīti tattha tattha khuddakamaggaṃ pidahati. Dhutaṅgacoroti",
  "tika-vin01t2:1643_10": "iminā imassapi sikkhāpadassa aṅgasampattiyā abhāvaṃ dīpeti.",
  "tika-vin01t2:1644_0": "“Sāsaṅkānī”ti sammatānīti corānaṃ niviṭṭhokāsādidassanena “sāsaṅkānī”ti sammatāni.",
  "tika-vin01t2:1644_1": "Sannihitabalavabhayānīti corehi manussānaṃ hataviluttākoṭitabhāvadassanato sannihitabalavabhayānīti",
  "tika-vin01t2:1644_2": "attho. Sace pacchimikāyātiādinā vuttamevatthaṃ byatirekamukhena vibhāveti. Yatra",
  "tika-vin01t2:1644_3": "hi piṇḍāyātiādinā vuttappamāṇameva visesetvā dasseti. Sāsaṅkasappaṭibhayamevāti ettha",
  "tika-vin01t2:1644_4": "sāsaṅkaṃ vā sappaṭibhayaṃ vā hotu, vaṭṭatiyeva.",
  "tika-vin01t2:1645_0": "Pāḷiyaṃ “siyā ca tassa bhikkhuno kocideva paccayo tena cīvarena vippavāsāya, chārattaparamaṃ",
  "tika-vin01t2:1645_1": "tena bhikkhunā tena cīvarena vippavasitabba”nti iminā antaraghare cīvaraṃ nikkhipitvā",
  "tika-vin01t2:1645_2": "tasmiṃ vihāre vasantassa aññattha gamanakicce sati vihārato bahi chārattaṃ vippavāso",
  "tika-vin01t2:1645_3": "anuññāto. Vasanaṭṭhānato hi aññattha chārattaṃ vippavāso vutto, na tasmiṃ vihāre",
  "tika-vin01t2:1645_4": "vasantassa. Tena ca “puna gāmasīmaṃ okkamitvāti ettha sace gocaragāmato puratthimāya",
  "tika-vin01t2:1645_5": "disāya senāsanaṃ, ayañca pacchimadisaṃ gato hotī”tiādi vuttaṃ. Tatoyeva ca mātikāṭṭhakathāyampi",
  "tika-vin01t2:1645_6": "“tato ce uttari vippavaseyyā”ti ettha “chārattato uttari tasmiṃ senāsane sattamaṃ",
  "tika-vin01t2:1645_7": "aruṇaṃ uṭṭhāpeyyā”ti attho vutto. Bhadantabuddhadattācariyena pana pākaṭataraṃ katvā",
  "tika-vin01t2:1645_8": "ayamevattho vutto. Vuttañhi tena –",
  "tika-vin01t2:1646": "“Yaṃ gāmaṃ gocaraṃ katvā, bhikkhu āraññake vase;",
  "tika-vin01t2:1647": "Tasmiṃ gāme ṭhapetuṃ taṃ, māsamekantu vaṭṭati.",
  "tika-vin01t2:1648": "“Aññattheva vasantassa, chārattaparamaṃ mataṃ;",
  "tika-vin01t2:1649": "Ayamassa adhippāyo, paṭicchanno pakāsito”ti.",
  "tika-vin01t2:1650_0": "“Kosambiyaṃ aññataro bhikkhu gilāno hotī”ti āgatattā “kosambakasammuti anuññātā”ti",
  "tika-vin01t2:1650_1": "vuttaṃ. Kosambakassa bhikkhuno sammuti kosambakasammuti. Senāsanaṃ āgantvāti vusitavihārasseva",
  "tika-vin01t2:1650_2": "sandhāya vuttattā tasmiṃ gāmūpacārepi aññasmiṃ vihāre aruṇaṃ uṭṭhāpetuṃ na vaṭṭati.",
  "tika-vin01t2:1650_3": "Vasitvāti aruṇaṃ uṭṭhāpetvā. Gataṭṭhānassa atidūrattā “evaṃ asakkontenā”ti vuttaṃ.",
  "tika-vin01t2:1650_4": "Tatthevāti tasmiṃyeva gataṭṭhāne.",
  "tika-vin01t2:1651": "Sāsaṅkasikkhāpadavaṇṇanā niṭṭhitā.",
  "tika-vin01t2:1652": "10. Pariṇatasikkhāpadavaṇṇanā",
  "tika-vin01t2:1653_0": "657-659. Dasame uddissa ṭhapitabhāgeti attano gharepi uddisitvā visuṃ ṭhapitakoṭṭhāse.",
  "tika-vin01t2:1653_1": "“Ekaṃ mayhaṃ, ekaṃ imassa dehī”ti evaṃ ekavācāya āpajjitabbattā “āpajjeyya ekato”ti",
  "tika-vin01t2:1653_2": "vuttaṃ. Tumhākaṃ sappiādīni ābhatānīti tumhākaṃ atthāya ābhatāni sappiādīni. Pariṇatabhāvaṃ",
  "tika-vin01t2:1653_3": "jānitvāpi vuttavidhinā viññāpentena tesaṃ santakameva viññāpitaṃ nāma hotīti āha",
  "tika-vin01t2:1653_4": "– “mayhampi dethāti vadati, vaṭṭatī”ti.",
  "tika-vin01t2:1654_0": "660. Pupphampi āropetuṃ na vaṭṭatīti idaṃ pariṇataṃ sandhāya vuttaṃ. Sace pana ekasmiṃ",
  "tika-vin01t2:1654_1": "cetiye pūjitaṃ pupphaṃ gahetvā aññasmiṃ cetiye pūjeti, vaṭṭati. Ṭhitaṃ disvāti sesakaṃ",
  "tika-vin01t2:1654_2": "gahetvā ṭhitaṃ disvā. Imassa sunakhassa mā dehi, etassa dehīti idaṃ pariṇateyeva.",
  "tika-vin01t2:1654_3": "Tiracchānagatassa pariccajitvā dinne pana taṃ palāpetvā aññaṃ bhuñjāpetuṃ vaṭṭati.",
  "tika-vin01t2:1654_4": "“Kattha demātiādinā ekenākārena pāḷiyaṃ anāpatti dassitā, evaṃ pana apucchitepi apariṇataṃ",
  "tika-vin01t2:1654_5": "idanti jānantena attano ruciyā yattha icchati, tattha dāpetuṃ vaṭṭatī”ti tīsupi gaṇṭhipadesu",
  "tika-vin01t2:1654_6": "vuttaṃ. Yattha icchatha, tattha dethāti etthāpi “tumhākaṃ ruciyā”ti vuttattā yattha",
  "tika-vin01t2:1654_7": "icchati, tattha dāpetuṃ labhati. Pāḷiyaṃ āgatanayenevāti “yattha tumhākaṃ deyyadhammo”tiādinā",
  "tika-vin01t2:1654_8": "nayena. Saṅghapariṇatabhāvo, taṃ ñatvā attano pariṇāmanaṃ, paṭilābhoti imānettha tīṇi aṅgāni.",
  "tika-vin01t2:1655": "Pariṇatasikkhāpadavaṇṇanā niṭṭhitā.",
  "tika-vin01t2:1656": "Niṭṭhito pattavaggo tatiyo.",
  "tika-vin01t2:1657": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1658": "Nissaggiyavaṇṇanā niṭṭhitā.",
  "tika-vin01t2:1659": "Dutiyo bhāgo niṭṭhito."
}