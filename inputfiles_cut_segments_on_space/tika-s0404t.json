{
  "tika-s0404t:7": ". Namo tassa bhagavato arahato sammāsambuddhassa.",
  "tika-s0404t:8": "Aṅguttaranikāye",
  "tika-s0404t:9": "Aṭṭhakanipāta-ṭīkā",
  "tika-s0404t:10": "1. Paṭhamapaṇṇāsakaṃ",
  "tika-s0404t:11": "1. Mettāvaggo",
  "tika-s0404t:12": "1. Mettāsuttavaṇṇanā",
  "tika-s0404t:13_0": "1. Aṭṭhakanipātassa paṭhame vaḍḍhitāyāti bhāvanāpāripūrivasena paribrūhitāya. Punappunaṃ",
  "tika-s0404t:13_1": "katāyāti bhāvanāya bahulīkaraṇena aparāparaṃ pavattitāya. Yuttayānasadisakatāyāti",
  "tika-s0404t:13_2": "yathā yuttaājaññayānaṃ chekena sārathinā adhiṭṭhitaṃ yathāruci pavattati, evaṃ yathāruci",
  "tika-s0404t:13_3": "pavattārahataṃ gamitāya. Patiṭṭhānaṭṭhenāti sabbasampattiadhiṭṭhānaṭṭhena. Paccupaṭṭhitāyāti",
  "tika-s0404t:13_4": "bhāvanābahulīkārehi pati pati upaṭṭhitāya avijahitāya. Samantato citāyāti sabbabhāgena",
  "tika-s0404t:13_5": "bhāvanānurūpaṃ cayaṃ gamitāya. Tenāha “upacitāyā”ti. Suṭṭhu samāraddhāyāti ativiya",
  "tika-s0404t:13_6": "sammadeva nibbattigatāya.",
  "tika-s0404t:14": "Yo ca mettaṃ bhāvayatītiādīsu yo koci gahaṭṭho vā pabbajito vā. Mettanti mettājhānaṃ.",
  "tika-s0404t:15_0": "Appamāṇanti bhāvanāvasena ārammaṇavasena ca appamāṇaṃ. Asubhabhāvanādayo viya hi",
  "tika-s0404t:15_1": "ārammaṇe ekadesaggahaṇaṃ akatvā anavasesapharaṇavasena anodhiso pharaṇavasena ca,",
  "tika-s0404t:15_2": "appamāṇārammaṇatāya paguṇabhāvanāvasena ca appamāṇaṃ. Tanū saṃyojanā hontīti mettaṃ",
  "tika-s0404t:15_3": "pādakaṃ katvā sammasitvā heṭṭhime ariyamagge adhigacchantassa sukheneva paṭighasaṃyojanādayo",
  "tika-s0404t:15_4": "pahīyamānā tanū hontīti evamettha attho daṭṭhabbo.",
  "tika-s0404t:16_0": "Evaṃ kilesappahānañca nibbānādhigamañca mettābhāvanāya sikhāppattamānisaṃsaṃ dassetvā",
  "tika-s0404t:16_1": "idāni aññepi ānisaṃse dassetuṃ “ekampi ce”tiādi vuttaṃ. Tattha aduṭṭhacittoti mettābalena",
  "tika-s0404t:16_2": "suṭṭhu vikkhambhitabyāpādatāya byāpādena adūsitacitto. Mettāyatīti hitapharaṇavasena",
  "tika-s0404t:16_3": "mettaṃ karoti. Kusalīti atisayena kusalavā mahāpuñño, paṭighādianatthavigamena khemī.",
  "tika-s0404t:16_4": "Sabbe ca pāṇeti ca-saddo byatireko. Manasānukampīti cittena anukampanto. Idaṃ vuttaṃ",
  "tika-s0404t:16_5": "hoti – ekasattavisayāpi tāva mettā mahākusalarāsi, sabbe pana pāṇe attano puttaṃ",
  "tika-s0404t:16_6": "viya hitapharaṇena manasā anukampanto pahukaṃ pahuṃ anappakaṃ apariyantaṃ catusaṭṭhimahākappepi",
  "tika-s0404t:16_7": "attano vipākappabandhaṃ pavattetuṃ samatthaṃ uḷāraṃ puññaṃ ariyo parisuddhacitto",
  "tika-s0404t:16_8": "puggalova karoti nipphādetīti. Sattabharitanti sattehi aviraḷaṃ, ākiṇṇamanussanti attho.",
  "tika-s0404t:17_0": "Saṅgahavatthūnīti lokassa saṅgaṇhanakāraṇāni. Nipphannasassato nava bhāge kassakassa",
  "tika-s0404t:17_1": "datvā raññaṃ ekabhāgaggahaṇaṃ dasamabhāgaggahaṇaṃ. Evaṃ kassakā haṭṭhatuṭṭhā sassāni",
  "tika-s0404t:17_2": "sampādentīti āha “sassasampādane medhāvitāti attho”ti. Tato orabhāge kira chabhāgaggahaṇaṃ",
  "tika-s0404t:17_3": "jātaṃ. Chamāsikanti channaṃ channaṃ māsānaṃ pahonakaṃ. Pāsetīti pāsagate viya karoti.",
  "tika-s0404t:17_4": "Vācāya piyaṃ vācāpiyaṃ, tassa kammaṃ vācāpeyyaṃ. Sabbaso raṭṭhassa iddhādibhāvato",
  "tika-s0404t:17_5": "khemaṃ. Nirabbudaṃ coriyābhāvato. Iddhañhi raṭṭhaṃ acoriyaṃ. “Niraggaḷa”nti vuccati",
  "tika-s0404t:17_6": "apārutagharabhāvato.",
  "tika-s0404t:18_0": "Uddhaṃmūlakaṃ katvāti ummūlaṃ katvā. Dvīhi pariyaññehīti mahāyaññassa pubbabhāge",
  "tika-s0404t:18_1": "pacchā ca pavattetabbehi dvīhi parivārayaññehi. Satta…pe… bhīsanassāti sattanavutādhikānaṃ",
  "tika-s0404t:18_2": "pañcannaṃ pasusatānaṃ māraṇena bheravassa pāpabhīrukānaṃ bhayāvahassa. Tathā hi vadanti –",
  "tika-s0404t:19": "“Chasatāni niyujjanti, pasūnaṃ majjhime hani;",
  "tika-s0404t:20": "Assamedhassa yaññassa, ūnāni pasūhi tīhī”ti. ;",
  "tika-s0404t:21_0": "Sammanti yugacchidde pakkhipitabbadaṇḍakaṃ. Pāsantīti khipanti. Saṃhārimehīti sakaṭehi",
  "tika-s0404t:21_1": "vahitabbehi. Pubbe kira eko rājā sammāpāsaṃ yajanto sarassatinaditīre pathaviyā vivare",
  "tika-s0404t:21_2": "dinne nimuggoyeva ahosi. Andhabālabrāhmaṇā gatānugatigatā “ayaṃ tassa saggagamanamaggo”ti",
  "tika-s0404t:21_3": "saññāya tattha sammāpāsaṃ yaññaṃ paṭṭhapenti. Tena vuttaṃ “nimuggokāsato pabhutī”ti.",
  "tika-s0404t:21_4": "Ayūpo appakadivaso yāgo, sayūpo bahudivasaṃ sādheyyo satrayāgo. Mantapadābhisaṅkhatānaṃ",
  "tika-s0404t:21_5": "sappimadhūnaṃ “vāja”miti samaññā. Hiraññasuvaṇṇagomahiṃsādi sattarasakadakkhiṇassa.",
  "tika-s0404t:21_6": "Sāragabbhakoṭṭhāgārādīsu natthi ettha aggaḷāti niraggaḷo. Tattha kira yaññe attano",
  "tika-s0404t:21_7": "sāpateyyaṃ anavasesato anigūhitvā niyyātīyati.",
  "tika-s0404t:22_0": "Candappabhāti candimasseva pabhāya. Tārāgaṇāva sabbeti yathā sabbepi tārāgaṇā candimasobhāya",
  "tika-s0404t:22_1": "soḷasimpi kalaṃ nāgghanti, evaṃ te assamedhādayo yaññā mettassa cittassa vuttalakkhaṇena",
  "tika-s0404t:22_2": "subhāvitassa soḷasimpi kalaṃ nānubhavanti, na pāpuṇanti, nāgghantīti attho.",
  "tika-s0404t:23_0": "Idāni aparepi diṭṭhadhammikasamparāyike mettābhāvanāya ānisaṃse dassetuṃ “yo na hantī”tiādi",
  "tika-s0404t:23_1": "vuttaṃ. Tattha yoti mettābrahmavihārabhāvanānuyutto puggalo. Na hantīti teneva mettābhāvanānubhāvena",
  "tika-s0404t:23_2": "dūravikkhambhitabyāpādatāya na kañci sattaṃ hiṃsati, leḍḍudaṇḍādīhi na vibādhati",
  "tika-s0404t:23_3": "vā. Na ghātetīti paraṃ samādapetvā na satte mārāpeti na vibādhāpeti ca. Na jinātīti",
  "tika-s0404t:23_4": "sārambhaviggāhikakathādivasena na kañci jināti sārambhasseva abhāvato, jānikaraṇavasena",
  "tika-s0404t:23_5": "vā aṭṭakaraṇādinā na kañci jināti. Tenāha “na attanā parassa jāniṃ karotī”ti. Na",
  "tika-s0404t:23_6": "jāpayeti parehi payojetvā paresampi dhanajāniṃ na kārāpeyya. Tenāha “na parena parassa",
  "tika-s0404t:23_7": "jāniṃ kāretī”ti. Mettāya vā aṃso aviheṭhanaṭṭhena avayavabhūtoti mettaṃso.",
  "tika-s0404t:24": "Mettāsuttavaṇṇanā niṭṭhitā.",
  "tika-s0404t:25": "2-4. Paññāsuttādivaṇṇanā",
  "tika-s0404t:26_0": "2-4. Dutiye ādibrahmacariyikāyāti ādibrahmacariyameva ādibrahmacariyikā. Tenāha “maggabrahmacariyassa",
  "tika-s0404t:26_1": "ādibhūtāyā”ti. Ariyoti niddoso parisuddho. Tuṇhībhāvo na titthiyānaṃ mūgabbatagahaṇaṃ",
  "tika-s0404t:26_2": "viya aparisuddhoti ariyo tuṇhībhāvo. Catutthajjhānanti ukkaṭṭhaniddesenetaṃ vuttaṃ,",
  "tika-s0404t:26_3": "paṭhamajjhānādīnipi ariyo tuṇhībhāvotveva saṅkhaṃ gacchanti. Jānanti idaṃ kammasādhananti",
  "tika-s0404t:26_4": "āha “jānitabbakaṃ jānātī”ti. Yathā vā ekacco viparītaṃ gaṇhanto jānantopi na jānāti,",
  "tika-s0404t:26_5": "passantopi na passati, na evamayaṃ. Ayaṃ pana jānanto jānāti, passanto passatīti",
  "tika-s0404t:26_6": "evamettha daṭṭhabbo. Tatiyādīni suviññeyyāni.",
  "tika-s0404t:27": "Paññāsuttādivaṇṇanā niṭṭhitā.",
  "tika-s0404t:28": "5. Paṭhamalokadhammasuttavaṇṇanā",
  "tika-s0404t:29_0": "5. Pañcame lokassa dhammāti sattalokassa avassaṃbhāvidhammā. Tenāha “etehi muttā",
  "tika-s0404t:29_1": "nāma natthi”tiādi. Ghāsacchādanādīnaṃ laddhi lābho, tāni eva vā laddhabbato lābho,",
  "tika-s0404t:29_2": "tadabhāvo alābho, lābhaggahaṇena cettha tabbisayo anurodho gahito, alābhaggahaṇena",
  "tika-s0404t:29_3": "virodho. Yasmā lohite sati tadupaghātavasena pubbo viya anurodho laddhāvasaro eva",
  "tika-s0404t:29_4": "hoti, tasmā vuttaṃ “lābhe āgate alābho āgatoyevā”ti. Esa nayo yasādīsupi. Sesaṃ suviññeyyameva.",
  "tika-s0404t:30": "Paṭhamalokadhammasuttavaṇṇanā niṭṭhitā.",
  "tika-s0404t:31": "6-8. Dutiyalokadhammasuttādivaṇṇanā",
  "tika-s0404t:32": "6-8. Chaṭṭhe adhikaṃ payasati payujjati etenāti adhippayāso, savisesaṃ itikattabbakiriyā. Tenāha “adhikappayogo”ti. Sattamaṭṭhamesu natthi vattabbaṃ.",
  "tika-s0404t:33": "Dutiyalokadhammasuttādivaṇṇanā niṭṭhitā.",
  "tika-s0404t:34": "9. Nandasuttavaṇṇanā",
  "tika-s0404t:35_0": "9. Navame duvidhā kulaputtā jātikulaputtā ācārakulaputtā ca. Tattha “tena kho pana",
  "tika-s0404t:35_1": "samayena raṭṭhapālo kulaputto tasmiṃyeva thullakoṭṭhike aggakulikassa putto”ti evaṃ",
  "tika-s0404t:35_2": "āgatā uccākulaputtā jātikulaputtā. “Saddhāyete kulaputtā agārasmā anagāriyaṃ pabbajitā”ti",
  "tika-s0404t:35_3": "evaṃ āgatā pana yattha katthaci kule pasutāpi ācārakulaputtā nāma. Idha pana uccākulappasutataṃ",
  "tika-s0404t:35_4": "sandhāya “kulaputtoti, bhikkhave, nandaṃ sammā vadamāno vadeyyā”ti bhagavatā vuttanti",
  "tika-s0404t:35_5": "āha “jātikulaputto”ti. Ubhohipi pana kāraṇehi tassa kulaputtabhāvoyeva. Sesamettha uttānameva.",
  "tika-s0404t:36": "Nandasuttavaṇṇanā niṭṭhitā.",
  "tika-s0404t:37": "10. Kāraṇḍavasuttavaṇṇanā",
  "tika-s0404t:38_0": "10. Dasame paṭicaratīti paṭicchādanavasena carati pavattati. Paṭicchādanaṭṭho eva",
  "tika-s0404t:38_1": "vā carati-saddo anekatthattā dhātūnanti āha “paṭicchādetī”ti. Aññenāññanti pana paṭicchādanākāradassananti",
  "tika-s0404t:38_2": "āha “aññena kāraṇenā”tiādi. Tattha aññaṃ kāraṇaṃ vacanaṃ vāti yaṃ codakena cuditakassa",
  "tika-s0404t:38_3": "dosavibhāvanaṃ kāraṇaṃ, vacanaṃ vā vuttaṃ, taṃ tato aññeneva kāraṇena, vacanena vā",
  "tika-s0404t:38_4": "paṭicchādeti. Kāraṇenāti codanāya amūlāya amūlikabhāvadīpaniyā yuttiyā vā. Vacanenāti",
  "tika-s0404t:38_5": "tadatthabodhakena vacanena. “Ko āpanno”tiādinā codanaṃ vissajjetvāva vikkhepāpajjanaṃ",
  "tika-s0404t:38_6": "aññenāññaṃ paṭicaraṇaṃ. Bahiddhā kathāpanāmanā nāma “itthannāmaṃ āpattiṃ āpannosī”ti",
  "tika-s0404t:38_7": "vutte – “pāṭaliputtaṃ gatomhī”tiādinā codanaṃ vissajjetvāti ayameva viseso. Yo hi",
  "tika-s0404t:38_8": "“āpattiṃ āpannosī”ti vutto “ko āpanno, kiṃ āpanno, kismiṃ āpannā, kaṃ bhaṇatha, kiṃ",
  "tika-s0404t:38_9": "bhaṇathā”ti vā vadati, “evarūpaṃ kiñci tayā diṭṭha”nti vutte “na suṇāmī”ti sotaṃ",
  "tika-s0404t:38_10": "vā upaneti, ayaṃ aññenāññaṃ paṭicarati nāma. Yo pana “itthannāmaṃ nāma āpattiṃ āpannosī”ti",
  "tika-s0404t:38_11": "puṭṭho “pāṭaliputtaṃ gatomhī”ti vatvā puna “na tava pāṭaliputtagamanaṃ pucchāma,",
  "tika-s0404t:38_12": "āpattiṃ pucchāmā”ti vutte tato “rājagahaṃ gatomhi. Rājagahaṃ vā yāhi brāhmaṇagahaṃ",
  "tika-s0404t:38_13": "vā, āpattiṃ āpannosīti. Taṃ tattha me sūkaramaṃsaṃ laddha”ntiādīni vadati, ayaṃ bahiddhā",
  "tika-s0404t:38_14": "kathaṃ apanāmeti nāma. Samaṇakacavaroti samaṇavesadhāraṇena samaṇappatirūpakatāya",
  "tika-s0404t:38_15": "samaṇānaṃ kacavarabhūtaṃ.",
  "tika-s0404t:39_0": "Kāraṇḍavaṃ niddhamathāti vipannasīlatāya kacavarabhūtaṃ puggalaṃ kacavaramiva anapekkhā",
  "tika-s0404t:39_1": "apanetha. Kasambuṃ apakassathāti kasambubhūtañca naṃ khattiyādīnaṃ majjhagataṃ pabhinnapaggharitakuṭṭhaṃ",
  "tika-s0404t:39_2": "caṇḍālaṃ viya apakaḍḍhatha. Kiṃ kāraṇaṃ? Saṅghārāmo nāma sīlavantānaṃ kato, na dussīlānaṃ.",
  "tika-s0404t:39_3": "Yato etadeva sandhāyāha “tato palāpe vāhetha, assamaṇe samaṇamānine”ti. Yathā palāpā",
  "tika-s0404t:39_4": "antosārarahitā ataṇḍulā bahi thusena vīhī viya dissanti, evaṃ pāpabhikkhū anto sīlarahitāpi",
  "tika-s0404t:39_5": "bahi kāsāvādiparikkhārena bhikkhū viya dissanti, tasmā “palāpā”ti vuccanti. Te palāpe",
  "tika-s0404t:39_6": "vāhetha opunatha vidhamatha, paramatthato assamaṇe samaṇavesamattena samaṇamānine.",
  "tika-s0404t:39_7": "Kappayavhoti kappetha, karothāti vuttaṃ hoti. Patissatāti sappatissā. Vaṭṭadukkhassa",
  "tika-s0404t:39_8": "antaṃ karissatha, parinibbānaṃ pāpuṇissathāti attho.",
  "tika-s0404t:40": "Kāraṇḍavasuttavaṇṇanā niṭṭhitā.",
  "tika-s0404t:41": "Mettāvaggavaṇṇanā niṭṭhitā.",
  "tika-s0404t:42": "2. Mahāvaggo",
  "tika-s0404t:43": "1. Verañjasuttavaṇṇanā",
  "tika-s0404t:44_0": "11. Dutiyassa paṭhame verañjāyaṃ viharatīti ettha verañjāti tassa nagarassetaṃ adhivacanaṃ,",
  "tika-s0404t:44_1": "tassaṃ verañjāyaṃ. Samīpatthe bhummavacanaṃ. Naḷerupucimandamūleti ettha naḷeru nāma",
  "tika-s0404t:44_2": "yakkho. Pucimandoti nimbarukkho. Mūlanti samīpaṃ. Ayañhi mūla-saddo “mūlāni uddhareyya",
  "tika-s0404t:44_3": "antamaso usīranāḷimattānipī”tiādīsu mūlamūle dissati. “Lobho akusalamūla”ntiādīsu",
  "tika-s0404t:44_4": "asādhāraṇahetumhi. “Yāva majjhanhike kāle chāyā pharati, nivāte paṇṇāni patanti,",
  "tika-s0404t:44_5": "ettāvatā rukkhamūla”ntiādīsu samīpe. Idha pana samīpe adhippeto, tasmā naḷeruyakkhena",
  "tika-s0404t:44_6": "adhiggahitassa pucimandassa samīpeti evamettha attho daṭṭhabbo. So kira pucimando",
  "tika-s0404t:44_7": "ramaṇīyo pāsādiko anekesaṃ rukkhānaṃ ādhipaccaṃ viya kurumāno tassa nagarassa avidūre",
  "tika-s0404t:44_8": "gamanāgamanasampanne ṭhāne ahosi. Atha bhagavā verañjaṃ gantvā patirūpe ṭhāne viharanto",
  "tika-s0404t:44_9": "tassa rukkhassa samīpe heṭṭhābhāge vihāsi. Tena vuttaṃ “verañjāyaṃ viharati naḷerupucimandamūle”ti.",
  "tika-s0404t:45_0": "Paccuṭṭhānaṃ nāma āsanā vuṭṭhānanti āha “nāsanā vuṭṭhātī”ti. Nisinnāsanato na vuṭṭhahatīti",
  "tika-s0404t:45_1": "attho. Ettha ca jiṇṇe…pe… vayoanuppatteti upayogavacanaṃ āsanā vuṭṭhānakiriyāpekkhaṃ",
  "tika-s0404t:45_2": "na hoti. Tasmā “jiṇṇe…pe… vayoanuppatte disvā”ti ajjhāhāraṃ katvā attho veditabbo.",
  "tika-s0404t:45_3": "Atha vā paccuggamanakiriyāpekkhaṃ upayogavacanaṃ, tasmā na paccuṭṭhātīti uṭṭhāya",
  "tika-s0404t:45_4": "paccuggamanaṃ na karotīti attho veditabbo. Paccuggamanampi hi paccuṭṭhānanti vuccati.",
  "tika-s0404t:45_5": "Vuttañhetaṃ “ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ",
  "tika-s0404t:45_6": "nāmā”ti. Nāsanā vuṭṭhātīti iminā pana paccuggamanābhāvassa upalakkhaṇamattaṃ dassitanti",
  "tika-s0404t:45_7": "daṭṭhabbaṃ. Vibhāvane nāma attheti pakativibhāvanasaṅkhāte atthe. Na abhivādeti vāti",
  "tika-s0404t:45_8": "na abhivādetabbanti vā sallakkhetīti vuttaṃ hoti.",
  "tika-s0404t:46_0": "Taṃ aññāṇanti “ayaṃ mama abhivādanādīni kātuṃ araharūpo na hotī”ti ajānanavasena",
  "tika-s0404t:46_1": "pavattaṃ aññāṇaṃ. Olokentoti “dukkhaṃ kho agāravo viharati appatisso, kiṃ nu kho",
  "tika-s0404t:46_2": "ahaṃ samaṇaṃ vā brāhmaṇaṃ vā sakkareyyaṃ garuṃ kareyya”ntiādisuttavaseneva ñāṇacakkhunā",
  "tika-s0404t:46_3": "olokento. Nipaccakārārahanti paṇipātārahaṃ. Sampatijātoti muhuttajāto, jātasamanantaramevāti",
  "tika-s0404t:46_4": "vuttaṃ hoti. Uttarena mukhoti uttaradisābhimukho. “Sattapadavītihārena gantvā sakalaṃ",
  "tika-s0404t:46_5": "dasasahassilokadhātuṃ olokesi”nti idaṃ –",
  "tika-s0404t:47_0": "“Dhammatā esā, bhikkhave, sampatijāto bodhisatto samehi pādehi patiṭṭhahitvā uttarābhimukho",
  "tika-s0404t:47_1": "sattapadavītihārena gacchati, setamhi chatte anudhāriyamāne sabbā disā viloketi,",
  "tika-s0404t:47_2": "āsabhiñca vācaṃ bhāsatī”ti –",
  "tika-s0404t:48_0": "Evaṃ pāḷiyaṃ sattapadavītihārupari ṭhitassa viya sabbādisānulokanassa kathitattā",
  "tika-s0404t:48_1": "vuttaṃ, na panetaṃ evaṃ daṭṭhabbaṃ sattapadavītihārato pageva disāvilokanassa katattā.",
  "tika-s0404t:48_2": "Mahāsatto hi manussānaṃ hatthato muccitvā puratthimaṃ disaṃ olokesi, anekāni cakkavāḷasahassāni",
  "tika-s0404t:48_3": "ekaṅgaṇāni ahesuṃ. Tattha devamanussā gandhamālādīhi pūjayamānā, “mahāpurisa, idha",
  "tika-s0404t:48_4": "tumhehi sadisopi natthi, kuto uttaritaro”ti āhaṃsu. Evaṃ catasso disā, catasso anudisā,",
  "tika-s0404t:48_5": "heṭṭhā, uparīti dasapi disā anuviloketvā attano sadisaṃ adisvā “ayaṃ uttaradisā”ti",
  "tika-s0404t:48_6": "sattapadavītihārena agamāsīti veditabbā. Olokesinti mama puññānubhāvena lokavivaraṇapāṭihāriye",
  "tika-s0404t:48_7": "jāte paññāyamānaṃ dasasahassilokadhātuṃ maṃsacakkhunāva olokesinti attho.",
  "tika-s0404t:49_0": "Mahāpurisoti jātigottakulappadesādivasena mahantapuriso. Aggoti guṇehi sabbappadhāno.",
  "tika-s0404t:49_1": "Jeṭṭhoti guṇavaseneva sabbesaṃ vuddhatamo, guṇehi mahallakatamoti vuttaṃ hoti. Seṭṭhoti",
  "tika-s0404t:49_2": "guṇavaseneva sabbesaṃ pasatthatamo. Atthato pana pacchimāni dve purimasseva vevacanānīti",
  "tika-s0404t:49_3": "veditabbaṃ. Tayāti nissakke karaṇavacanaṃ. Uttaritaroti adhikataro. Patimānesīti",
  "tika-s0404t:49_4": "pūjesi. Āsabhinti uttamaṃ. Mayhaṃ abhivādanādiraho puggaloti mayhaṃ abhivādanādikiriyāya",
  "tika-s0404t:49_5": "araho anucchaviko puggalo. Niccasāpekkhatāya panettha samāso daṭṭhabbo. Tathāgatāti",
  "tika-s0404t:49_6": "tathāgatato, tathāgatassa santikāti vuttaṃ hoti. Evarūpanti abhivādanādisabhāvaṃ.",
  "tika-s0404t:49_7": "Paripākasithilabandhananti paripākena sithilabandhanaṃ.",
  "tika-s0404t:50": "Taṃ vacananti “nāhaṃ taṃ brāhmaṇā”tiādivacanaṃ. “Nāhaṃ arasarūpo, mādisā vā arasarūpā”ti vutte brāhmaṇo thaddho bhaveyya. Tena vuttaṃ “cittamudubhāvajananattha”nti.",
  "tika-s0404t:51_0": "Katamo pana soti pariyāyāpekkho pulliṅganiddeso, katamo so pariyāyoti attho? Jātivasenāti",
  "tika-s0404t:51_1": "khattiyādijātivasena. Upapattivasenāti devesu upapattivasena. Seṭṭhasammatānampīti",
  "tika-s0404t:51_2": "api-saddena pageva aseṭṭhasammatānanti dasseti. Abhinandantānanti sappītikataṇhāvasena",
  "tika-s0404t:51_3": "pamodamānānaṃ. Rajjantānanti balavarāgavasena rajjantānaṃ. Rūpaparibhogena uppannataṇhāsampayuttasomanassavedanā",
  "tika-s0404t:51_4": "rūpato nibbattitvā hadayatappanato ambarasādayo viya rūparasāti vuccanti. Āviñcantīti",
  "tika-s0404t:51_5": "ākaḍḍhanti. Vatthārammaṇādisāmaggiyanti vatthuārammaṇādikāraṇasāmaggiyaṃ. Anukkhipantoti",
  "tika-s0404t:51_6": "attukkaṃsanavasena kathite brāhmaṇassa asappāyabhāvato attānaṃ anukkhipanto anukkaṃsento.",
  "tika-s0404t:52_0": "Etasmiṃ panatthe karaṇe sāmivacananti “jahitā”ti etasmiṃ atthe tathāgatassāti karaṇe",
  "tika-s0404t:52_1": "sāmivacanaṃ, tathāgatena jahitāti attho. Mūlanti bhavamūlaṃ. “Tālavatthukatā”ti vattabbe",
  "tika-s0404t:52_2": "“oṭṭhamukho”tiādīsu viya majjhepadalopaṃ katvā a-kārañca dīghaṃ katvā “tālāvatthukatā”ti",
  "tika-s0404t:52_3": "vuttanti āha “tālavatthu viya nesaṃ vatthu katanti tālāvatthukatā”ti. Tattha tālassa",
  "tika-s0404t:52_4": "vatthu tālavatthu. Yathā ārāmassa vatthubhūtapubbo padeso ārāmassa abhāve “ārāmavatthū”ti",
  "tika-s0404t:52_5": "vuccati, evaṃ tālassa patiṭṭhitokāso samūlaṃ uddharite tāle padesamatte ṭhite tālassa",
  "tika-s0404t:52_6": "vatthubhūtapubbattā “tālavatthū”ti vuccati. Nesanti rūparasādīnaṃ. Kathaṃ pana tālavatthu",
  "tika-s0404t:52_7": "viya nesaṃ vatthu katanti āha “yathā hī”tiādi. Rūpādiparibhogena uppannataṇhāyuttasomanassavedanāsaṅkhātarūparasādīnaṃ",
  "tika-s0404t:52_8": "cittasantānassa adhiṭṭhānabhāvato vuttaṃ “tesaṃ pubbe uppannapubbabhāvena vatthumatte",
  "tika-s0404t:52_9": "cittasantāne kate”ti. Tattha pubbeti pure, sarāgakāleti vuttaṃ hoti. Tālāvatthukatāti",
  "tika-s0404t:52_10": "vuccantīti tālavatthu viya attano vatthussa katattā rūparasādayo “tālāvatthukatā”ti",
  "tika-s0404t:52_11": "vuccanti. Etena pahīnakilesānaṃ puna uppattiyā abhāvo dassito.",
  "tika-s0404t:53_0": "Aviruḷhidhammattāti aviruḷhisabhāvatāya. Matthakacchinno tālo pattaphalādīnaṃ avatthubhūto",
  "tika-s0404t:53_1": "tālāvatthūti āha “matthakacchinnatālo viya katā”ti. Etena “tālāvatthu viya katāti",
  "tika-s0404t:53_2": "tālāvatthukatā”ti ayaṃ viggaho dassito. Ettha pana “avatthubhūto tālo viya katāti",
  "tika-s0404t:53_3": "avatthutālakatā”ti vattabbe visesanassa paranipātaṃ katvā “tālāvatthukatā”ti vuttanti",
  "tika-s0404t:53_4": "daṭṭhabbaṃ. Iminā panatthena idaṃ dasseti – rūparasādivacanena vipākadhammadhammā",
  "tika-s0404t:53_5": "hutvā pubbe uppannakusalākusalā dhammā gahitā, te uppannāpi matthakasadisānaṃ taṇhāvijjānaṃ",
  "tika-s0404t:53_6": "maggasatthena chinnattā āyatiṃ tālapattasadise vipākakkhandhe nibbattetuṃ asamatthā",
  "tika-s0404t:53_7": "jātā, tasmā tālāvatthu viya katāti tālāvatthukatā rūparasādayoti. Imasmiṃ atthe “abhinandantāna”nti",
  "tika-s0404t:53_8": "iminā padena kusalasomanassampi saṅgahitanti vadanti. Anabhāvaṃ katāti ettha anu-saddo",
  "tika-s0404t:53_9": "pacchāsaddena samānatthoti āha “yathā nesaṃ pacchābhāvo na hotī”tiādi.",
  "tika-s0404t:54_0": "Yañca kho tvaṃ sandhāya vadesi, so pariyāyo na hotīti yaṃ vandanādisāmaggirasābhāvasaṅkhātaṃ",
  "tika-s0404t:54_1": "kāraṇaṃ arasarūpatāya vadesi, taṃ kāraṇaṃ na hoti, na vijjatīti attho. Nanu cāyaṃ",
  "tika-s0404t:54_2": "brāhmaṇo yaṃ vandanādisāmaggirasābhāvasaṅkhātapariyāyaṃ sandhāya “arasarūpo bhavaṃ",
  "tika-s0404t:54_3": "gotamo”ti āha, “so pariyāyo natthī”ti vutte vandanādīni bhagavā karotīti āpajjatīti",
  "tika-s0404t:54_4": "imaṃ aniṭṭhappasaṅgaṃ dassento āha “nanu cā”tiādi.",
  "tika-s0404t:55_0": "Sabbapariyāyesūti sabbavāresu. Sandhāyabhāsitamattanti yaṃ sandhāya brāhmaṇo “nibbhogo",
  "tika-s0404t:55_1": "bhavaṃ gotamo”tiādimāha. Bhagavā ca yaṃ sandhāya nibbhogatādiṃ attani anujānāti,",
  "tika-s0404t:55_2": "taṃ sandhāyabhāsitamattaṃ. Chandarāgaparibhogoti chandarāgavasena paribhogo. Aparaṃ",
  "tika-s0404t:55_3": "pariyāyanti aññaṃ kāraṇaṃ.",
  "tika-s0404t:56_0": "Kulasamudācārakammanti kulācārasaṅkhātaṃ kammaṃ, kulacārittanti attho. Akiriyanti",
  "tika-s0404t:56_1": "akaraṇabhāvaṃ. “Anekavihitānaṃ pāpakānaṃ akusalānaṃ dhammāna”nti sāmaññavacanepi",
  "tika-s0404t:56_2": "pārisesañāyato vuttāvasesā akusaladhammā gahetabbāti āha “ṭhapetvā te dhamme”tiādi,",
  "tika-s0404t:56_3": "te yathāvuttakāyaduccaritādike akusaladhamme ṭhapetvāti attho. Anekavihitāti anekappakārā.",
  "tika-s0404t:57_0": "Ayaṃ lokatantīti ayaṃ vuḍḍhānaṃ abhivādanādikiriyalakkhaṇā lokappaveṇī. Anāgāmibrahmānaṃ",
  "tika-s0404t:57_1": "alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena",
  "tika-s0404t:57_2": "pañcakāmaguṇikarāgasseva pahānaṃ veditabbanti āha “pañcakāmaguṇikarāgassā”ti. Rūpādīsu",
  "tika-s0404t:57_3": "pañcasu kāmaguṇesu vatthukāmakoṭṭhāsesu uppajjamāno rāgo “pañcakāmaguṇikarāgo”ti",
  "tika-s0404t:57_4": "veditabbo. Koṭṭhāsavacano hettha guṇa-saddo “vayoguṇā anupubbaṃ jahantī”tiādīsu viya.",
  "tika-s0404t:57_5": "Akusalacittadvayasampayuttassāti domanassasahagatacittadvayasampayuttassa. Mohassa",
  "tika-s0404t:57_6": "sabbākusalasādhāraṇattā āha “sabbākusalasambhavassā”ti. Avasesānanti sakkāyadiṭṭhiādīnaṃ.",
  "tika-s0404t:58_0": "Jigucchati maññeti ahamabhijāto rūpavā paññavā kathaṃ nāma aññesaṃ abhivādanādiṃ",
  "tika-s0404t:58_1": "kareyyanti jigucchati viya, jigucchatīti vā sallakkhemi. Akusaladhamme jigucchamāno",
  "tika-s0404t:58_2": "tesaṃ samaṅgibhāvampi jigucchatīti vuttaṃ “akusalānaṃ dhammānaṃ samāpattiyā jigucchatī”ti.",
  "tika-s0404t:58_3": "Samāpattīti etasseva vevacanaṃ samāpajjanā samaṅgibhāvoti. Maṇḍanajātikoti maṇḍanakasabhāvo,",
  "tika-s0404t:58_4": "maṇḍanakasīloti attho. Jegucchitanti jigucchanasīlataṃ.",
  "tika-s0404t:59_0": "Lokajeṭṭhakakammanti lokajeṭṭhakānaṃ kattabbakammaṃ, loke vā seṭṭhasammataṃ kammaṃ.",
  "tika-s0404t:59_1": "Tatrāti tesu dvīsupi atthavikappesu. Padābhihito attho padattho, byañjanatthoti vuttaṃ",
  "tika-s0404t:59_2": "hoti. Vinayaṃ vā arahatīti ettha vinayanaṃ vinayo, niggaṇhananti attho. Tenāha “niggahaṃ",
  "tika-s0404t:59_3": "arahatīti vuttaṃ hotī”ti. Nanu ca paṭhamaṃ vuttesu dvīsupi atthavikappesu sakatthe",
  "tika-s0404t:59_4": "arahatthe ca taddhitapaccayo saddalakkhaṇato dissati, na pana “vinayāya dhammaṃ desetī”ti",
  "tika-s0404t:59_5": "imasmiṃ atthe. Tasmā kathamettha taddhitapaccayoti āha “vicitrā hi taddhitavuttī”ti.",
  "tika-s0404t:59_6": "Vicitratā cettha lokappamāṇato veditabbā. Tathā hi yasmiṃ yasmiṃ atthe taddhitappayogo",
  "tika-s0404t:59_7": "lokassa, tattha tattha taddhitavutti lokato siddhāti vicitrā taddhitavutti, tasmā",
  "tika-s0404t:59_8": "yathā “mā saddamakāsī”ti vadanto “māsaddiko”ti vuccati, evaṃ vinayāya dhammaṃ desetīti",
  "tika-s0404t:59_9": "venayikoti vuccatīti adhippāyo.",
  "tika-s0404t:60_0": "Kapaṇapurisoti guṇavirahitatāya dīnamanusso. Byañjanāni avicāretvāti tissadattādisaddesu",
  "tika-s0404t:60_1": "viya “imasmiṃ atthe ayaṃ nāma paccayo”ti evaṃ byañjanavicāraṃ akatvā, anipphannapāṭipadikavasenāti vuttaṃ hoti.",
  "tika-s0404t:61_0": "“Devalokagabbhasampattiyā”ti vatvāpi ṭhapetvā bhummadeve sesadevesu gabbhaggahaṇassa",
  "tika-s0404t:61_1": "abhāvato paṭisandhiyevettha gabbhasampattīti veditabbāti vuttamevatthaṃ vivaritvā",
  "tika-s0404t:61_2": "dassento āha “devalokapaṭisandhipaṭilābhāya saṃvattatī”ti. Assāti abhivādanādisāmīcikammassa.",
  "tika-s0404t:61_3": "Mātukucchismiṃ paṭisandhiggahaṇe dosaṃ dassentoti mātito aparisuddhabhāvaṃ dassento,",
  "tika-s0404t:61_4": "akkositukāmassa dāsiyā puttoti dāsikucchimhi nibbattabhāve dosaṃ dassetvā akkosanaṃ",
  "tika-s0404t:61_5": "viya bhagavato mātukucchismiṃ paṭisandhiggahaṇe dosaṃ dassetvā akkosantopi evamāhāti",
  "tika-s0404t:61_6": "adhippāyo. Gabbhatoti devalokappaṭisandhito. Tenevāha “abhabbo devalokūpapattiṃ pāpuṇitunti",
  "tika-s0404t:61_7": "adhippāyo”ti. “Hīno vā gabbho assāti apagabbho”ti imassa viggahassa ekena pariyāyena",
  "tika-s0404t:61_8": "adhippāyaṃ dassento āha “devalokagabbhaparibāhirattā āyatiṃ hīnagabbhapaṭilābhabhāgī”ti.",
  "tika-s0404t:61_9": "Iti-saddo hetuattho. Yasmā āyatimpi hīnagabbhapaṭilābhabhāgī, tasmā hīno vā gabbho",
  "tika-s0404t:61_10": "assāti apagabbhoti adhippāyo. Puna tasseva viggahassa “kodhavasena…pe… dassento”ti",
  "tika-s0404t:61_11": "heṭṭhā vuttanayassa anurūpaṃ katvā adhippāyaṃ dassento āha “hīno vāssa mātukucchismiṃ",
  "tika-s0404t:61_12": "gabbhavāso ahosīti adhippāyo”ti. Gabbha-saddo atthi mātukucchipariyāyo “gabbhe vasati",
  "tika-s0404t:61_13": "māṇavo”tiādīsu viya. Atthi mātukucchismiṃ nibbattasattapariyāyo “antamaso gabbhapātanaṃ",
  "tika-s0404t:61_14": "upādāyā”tiādīsu viya. Tattha mātukucchipariyāyaṃ gahetvā atthaṃ dassento āha “anāgate",
  "tika-s0404t:61_15": "gabbhaseyyā”ti. Gabbhe seyyā gabbhaseyyā. Anuttarena maggenāti aggamaggena. Kammakilesānaṃ",
  "tika-s0404t:61_16": "maggena vihatattā āha “vihatakāraṇattā”ti. Itarā tissopīti aṇḍajasaṃsedajaopapātikā.",
  "tika-s0404t:61_17": "Ettha ca yadipi “apagabbho”ti imassa anurūpato gabbhaseyyā eva vattabbā, pasaṅgato",
  "tika-s0404t:61_18": "pana labbhamānaṃ sabbampi vattuṃ vaṭṭatīti punabbhavābhinibbattipi vuttāti veditabbā.",
  "tika-s0404t:62_0": "Idāni sattapariyāyassa gabbha-saddassa vasena viggahanānattaṃ dassento āha “apicā”tiādi.",
  "tika-s0404t:62_1": "Imasmiṃ pana vikappe gabbhaseyyā punabbhavābhinibbattīti ubhayampi gabbhaseyyavaseneva",
  "tika-s0404t:62_2": "vuttantipi vadanti. Nanu ca “āyatiṃ gabbhaseyyā pahīnā”ti vuttattā gabbhassa seyyā",
  "tika-s0404t:62_3": "eva pahīnā, na pana gabbhoti āpajjatīti āha “yathā cā”tiādi. Atha “abhinibbattī”ti",
  "tika-s0404t:62_4": "ettakameva avatvā punabbhavaggahaṇaṃ kimatthanti āha “abhinibbatti ca nāmā”tiādi.",
  "tika-s0404t:62_5": "Apunabbhavabhūtāti khaṇe khaṇe uppajjamānānaṃ dhammānaṃ abhinibbatti.",
  "tika-s0404t:63_0": "Dhammadhātunti ettha dhamme anavasese dhāreti yāthāvato upadhāretīti dhammadhātu,",
  "tika-s0404t:63_1": "dhammānaṃ yathāsabhāvato avabujjhanasabhāvo, sabbaññutaññāṇassetaṃ adhivacanaṃ. Paṭivijjhitvāti",
  "tika-s0404t:63_2": "sacchikatvā, paṭilabhitvāti attho, paṭilābhahetūti vuttaṃ hoti. Desanāvilāsappatto",
  "tika-s0404t:63_3": "hotīti rucivasena parivattetvā dassetuṃ samatthatā desanāvilāso, taṃ patto adhigatoti",
  "tika-s0404t:63_4": "attho. Karuṇāvipphāranti sabbasattesu mahākaruṇāya pharaṇaṃ. Tādilakkhaṇameva puna",
  "tika-s0404t:63_5": "upamāya vibhāvetvā dassento āha “pathavīsamacittata”nti. Yathā pathavī suciasucinikkhepacchedanabhedanādīsu",
  "tika-s0404t:63_6": "na vikampati, anurodhavirodhaṃ na pāpuṇāti, evaṃ iṭṭhāniṭṭhesu lābhālābhādīsu anurodhavirodhappahānato",
  "tika-s0404t:63_7": "avikampitacittatāya pathavīsamacittatanti attho. Akuppadhammatanti ettha akuppadhammo",
  "tika-s0404t:63_8": "nāma phalasamāpattīti keci vadanti. “Paresu pana akkosantesupi attano pathavīsamacittatāya",
  "tika-s0404t:63_9": "akuppanasabhāvatanti evamettha attho gahetabbo”ti amhākaṃ khanti. Jarāya anusaṭanti",
  "tika-s0404t:63_10": "jarāya paliveṭhitaṃ. Brāhmaṇassa vuddhatāya āsannavuttimaraṇanti sambhāvanavasena",
  "tika-s0404t:63_11": "“ajja maritvā”tiādi vuttaṃ. “Mahantena kho pana ussāhenā”ti sādhu kho pana tathārūpānaṃ",
  "tika-s0404t:63_12": "arahataṃ dassanaṃ hotī”ti evaṃ sañjātamahussāhena. Appaṭisamaṃ purejātabhāvanti anaññasādhāraṇaṃ",
  "tika-s0404t:63_13": "purejātabhāvaṃ. Natthi etassa paṭisamoti appaṭisamo, purejātabhāvo.",
  "tika-s0404t:64": "Pakkhe vidhunantāti patte cālentā. Nikkhamantānanti niddhāraṇe sāmivacanaṃ, nikkhantesūti attho.",
  "tika-s0404t:65_0": "So jeṭṭho iti assa vacanīyoti yo paṭhamataraṃ aṇḍakosato nikkhanto kukkuṭapotako,",
  "tika-s0404t:65_1": "so jeṭṭhoti vacanīyo assa, bhaveyyāti attho. Sampaṭipādentoti saṃsandento. Tibhūmapariyāpannāpi",
  "tika-s0404t:65_2": "sattā avijjākosassa anto paviṭṭhā tattha tattha appahīnāya avijjāya veṭhitattāti",
  "tika-s0404t:65_3": "āha “avijjākosassa anto paviṭṭhesu sattesū”ti aṇḍakosanti bījakapālaṃ. Lokasannivāseti",
  "tika-s0404t:65_4": "lokoyeva saṅgamma samāgamma nivāsanaṭṭhena lokasannivāso, sattanikāyo. Sammāsambodhinti",
  "tika-s0404t:65_5": "ettha sammāti aviparītattho, saṃ-saddo sāmanti imamatthaṃ dīpeti. Tasmā sammā aviparītenākārena",
  "tika-s0404t:65_6": "sayameva cattāri saccāni bujjhati paṭivijjhatīti sammāsambodhīti maggo vuccati. Tenāha",
  "tika-s0404t:65_7": "“sammā sāmañca bodhi”nti, sammā sayameva ca bujjhanakanti attho. Sammāti vā pasatthavacano,",
  "tika-s0404t:65_8": "saṃ-saddo sundaravacanoti āha “atha vā pasatthaṃ sundarañca bodhi”nti.",
  "tika-s0404t:66_0": "Asabbaguṇadāyakattāti sabbaguṇānaṃ adāyakattā. Sabbaguṇe na dadātīti hi asabbaguṇadāyako,",
  "tika-s0404t:66_1": "asamatthasamāsoyaṃ gamakattā yathā “asūriyapassāni mukhānī”ti. Tisso vijjāti upanissayavato",
  "tika-s0404t:66_2": "saheva arahattaphalena tisso vijjā deti. Nanu cettha tīsu vijjāsu āsavakkhayañāṇassa",
  "tika-s0404t:66_3": "maggapariyāpannattā kathametaṃ yujjati “maggo tisso vijjā detī”ti? Nāyaṃ doso. Satipi",
  "tika-s0404t:66_4": "āsavakkhayañāṇassa maggapariyāpannabhāve aṭṭhaṅgike magge sati maggañāṇena saddhiṃ",
  "tika-s0404t:66_5": "tisso vijjā paripuṇṇā hontīti “maggo tisso vijjā detī”ti vuccati. Cha abhiññāti etthāpi",
  "tika-s0404t:66_6": "eseva nayo. Sāvakapāramiñāṇanti aggasāvakehi paṭilabhitabbameva lokiyalokuttarañāṇaṃ.",
  "tika-s0404t:66_7": "Paccekabodhiñāṇanti etthāpi imināva nayena attho veditabbo. Abbhaññāsinti jāniṃ.",
  "tika-s0404t:66_8": "Jānanañca na anussavādivasenāti āha “paṭivijjhi”nti, paccakkhamakāsinti attho. Paṭivedhopi",
  "tika-s0404t:66_9": "na dūre ṭhitassa lakkhaṇappaṭivedho viyāti āha “pattomhī”ti, pāpuṇinti attho. Pāpuṇanañca",
  "tika-s0404t:66_10": "na sayaṃ gantvāti āha “adhigatomhī”ti, santāne uppādanavasena paṭilabhinti attho.",
  "tika-s0404t:67_0": "Opammasampaṭipādananti opammatthassa upameyyena sammadeva paṭipādanaṃ. Atthenāti",
  "tika-s0404t:67_1": "upameyyatthena. Yathā kukkuṭiyā aṇḍesu tividhakiriyākaraṇaṃ kukkuṭacchāpakānaṃ aṇḍakosato",
  "tika-s0404t:67_2": "nikkhamanassa mūlakāraṇaṃ, evaṃ bodhisattabhūtassa bhagavato tividhānupassanākaraṇaṃ",
  "tika-s0404t:67_3": "avijjaṇḍakosato nikkhamanassa mūlakāraṇanti āha “yathā hi tassā kukkuṭiyā…pe… tividhānupassanākaraṇa”nti.",
  "tika-s0404t:67_4": "“Santāne”ti vuttattā aṇḍasadisatā santānassa, bahi nikkhantakukkuṭacchāpakasadisatā",
  "tika-s0404t:67_5": "buddhaguṇānaṃ, buddhaguṇāti ca atthato buddhoyeva “tathāgatassa kho etaṃ, vāseṭṭha,",
  "tika-s0404t:67_6": "adhivacanaṃ dhammakāyo itipī”ti vacanato. Avijjaṇḍakosassa tanubhāvoti balavavipassanāvasena",
  "tika-s0404t:67_7": "avijjaṇḍakosassa tanubhāvo, paṭicchādanasāmaññena ca avijjāya aṇḍakosasadisatā. Mudubhūtassapi",
  "tika-s0404t:67_8": "kharabhāvāpatti hotīti tannivattanatthaṃ “thaddhakharabhāvo”ti vuttaṃ. Tikkhakharavippasannasūrabhāvoti",
  "tika-s0404t:67_9": "ettha pariggayhamānesu saṅkhāresu vipassanāñāṇassa samādhindriyavasena sukhānuppaveso",
  "tika-s0404t:67_10": "tikkhatā, anupavisitvāpi satindriyavasena anatikkamanato akuṇṭhatā kharabhāvo. Tikkhopi",
  "tika-s0404t:67_11": "hi ekacco saro lakkhaṃ patvā kuṇṭho hoti, na tathā idaṃ. Satipi kharabhāve sukhumappavattivasena",
  "tika-s0404t:67_12": "kilesasamudācārasaṅkhobharahitatāya saddhindriyavasena pasannabhāvo, satipi pasannabhāve",
  "tika-s0404t:67_13": "antarā anosakkitvā kilesapaccatthikānaṃ suṭṭhu abhibhavanato vīriyindriyavasena sūrabhāvo",
  "tika-s0404t:67_14": "veditabbo. Evamimehi pakārehi saṅkhārupekkhāñāṇameva gahitanti daṭṭhabbaṃ. Vipassanāñāṇassa",
  "tika-s0404t:67_15": "pariṇāmakāloti vipassanāya vuṭṭhānagāminibhāvāpatti. Tadā ca sā maggañāṇagabbhaṃ",
  "tika-s0404t:67_16": "dhārentī viya hotīti āha “gabbhaggahaṇakālo”ti. Gabbhaṃ gaṇhāpetvāti saṅkhārupekkhāya",
  "tika-s0404t:67_17": "anantaraṃ sikhāppattaanulomavipassanāvasena maggavijāyanatthaṃ gabbhaṃ gaṇhāpetvā.",
  "tika-s0404t:67_18": "Abhiññāpakkheti lokiyābhiññāpakkhe. Lokuttarābhiññā hi avijjaṇḍakosaṃ padālitā. Potthakesu",
  "tika-s0404t:67_19": "pana katthaci “chābhiññāpakkhe”ti likhanti, so apāṭhoti veditabbo.",
  "tika-s0404t:68": "Jeṭṭho seṭṭhoti vuddhatamattā jeṭṭho, sabbaguṇehi uttamattā pasatthatamoti seṭṭho.",
  "tika-s0404t:69_0": "Idāni “āraddhaṃ kho pana me, brāhmaṇa, vīriya”ntiādikāya desanāya anusandhiṃ dassento",
  "tika-s0404t:69_1": "āha “evaṃ bhagavā”tiādi. Tattha pubbabhāgato pabhutīti bhāvanāya pubbabhāgīyavīriyārambhādito",
  "tika-s0404t:69_2": "paṭṭhāya. Muṭṭhassatināti vinaṭṭhassatinā, sativirahitenāti attho. Sāraddhakāyenāti",
  "tika-s0404t:69_3": "sadarathakāyena. Bodhimaṇḍeti bodhisaṅkhātassa ñāṇassa maṇḍabhāvappatte ṭhāne. Bodhīti",
  "tika-s0404t:69_4": "hi paññā vuccati. Sā ettha maṇḍā pasannā jātāti so padeso “bodhimaṇḍo”ti paññāto.",
  "tika-s0404t:69_5": "Paggahitanti ārambhaṃ sithilaṃ akatvā daḷhaparakkamasaṅkhātussahanabhāvena gahitaṃ.",
  "tika-s0404t:69_6": "Tenāha “asithilappavattita”nti. Asallīnanti asaṅkucitaṃ kosajjavasena saṅkocaṃ anāpannaṃ.",
  "tika-s0404t:69_7": "Upaṭṭhitāti ogāhanasaṅkhātena apilāpanabhāvena ārammaṇaṃ upagantvā ṭhitā. Tenāha",
  "tika-s0404t:69_8": "“ārammaṇābhimukhībhāvenā”ti. Sammosassa viddhaṃsanavasena pavattiyā na sammuṭṭhāti",
  "tika-s0404t:69_9": "asammuṭṭhā. Kiñcāpi cittappassaddhivasena cittameva passaddhaṃ, kāyappassaddhivaseneva",
  "tika-s0404t:69_10": "ca kāyo passaddho hoti, tathāpi yasmā kāyappassaddhi uppajjamānā cittappassaddhiyā",
  "tika-s0404t:69_11": "saheva uppajjati, na vinā, tasmā vuttaṃ “kāyacittappassaddhivasenā”ti. Kāyappassaddhiyā",
  "tika-s0404t:69_12": "ubhayesampi kāyānaṃ passambhanāvahattā vuttaṃ “rūpakāyopi passaddhoyeva hotī”ti.",
  "tika-s0404t:70_0": "So ca khoti so ca kho kāyo. Vigatadarathoti vigatakilesadaratho. Nāmakāye hi vigatadarathe",
  "tika-s0404t:70_1": "rūpakāyopi vūpasantadarathapariḷāho hoti. Sammā āhitanti nānārammaṇesu vidhāvanasaṅkhātaṃ",
  "tika-s0404t:70_2": "vikkhepaṃ vicchinditvā ekasmiṃyeva ārammaṇe avikkhittabhāvāpādanena sammadeva āhitaṃ",
  "tika-s0404t:70_3": "ṭhapitaṃ. Tenāha “suṭṭhu ṭhapita”ntiādi. Cittassa anekaggabhāvo vikkhepavasena cañcalatā,",
  "tika-s0404t:70_4": "sā sati ekaggatāya na hotīti āha “ekaggaṃ acalaṃ nipphandana”nti. Ettāvatāti “āraddhaṃ",
  "tika-s0404t:70_5": "kho panā”tiādinā vīriyasatipassaddhisamādhīnaṃ kiccasiddhidassanena. Nanu ca saddhāpaññānampi",
  "tika-s0404t:70_6": "kiccasiddhi jhānassa pubbabhāgappaṭipadāya icchitabbāti? Saccaṃ, sā pana nānantarikabhāvena",
  "tika-s0404t:70_7": "avuttasiddhāti na gahitā. Asati hi saddhāya vīriyārambhādīnaṃ asambhavoyeva, paññāpariggahe",
  "tika-s0404t:70_8": "ca nesaṃ asati ñāyārambhādibhāvo na siyā, tathā asallīnāsammosatādayo vīriyādīnanti",
  "tika-s0404t:70_9": "asallīnatādiggahaṇenevettha paññākiccasiddhi gahitāti daṭṭhabbaṃ. Jhānabhāvanāyaṃ",
  "tika-s0404t:70_10": "vā samādhikiccaṃ adhikaṃ icchitabbanti dassetuṃ samādhipariyosānāva jhānassa pubbabhāgappaṭipadā",
  "tika-s0404t:70_11": "kathitāti daṭṭhabbaṃ.",
  "tika-s0404t:71_0": "Atītabhave khandhā tappaṭibaddhāni nāmagottāni ca sabbaṃ pubbenivāsaṃtveva gahitanti",
  "tika-s0404t:71_1": "āha “kiṃ viditaṃ karoti? Pubbenivāsa”nti. Moho paṭicchādakaṭṭhena tamo viya tamoti",
  "tika-s0404t:71_2": "āha “sveva moho”ti. Obhāsakaraṇaṭṭhenāti kātabbato karaṇaṃ. Obhāsova karaṇaṃ obhāsakaraṇaṃ.",
  "tika-s0404t:71_3": "Attano paccayehi obhāsabhāvena nibbattetabbaṭṭhenāti attho. Sesaṃ pasaṃsāvacananti",
  "tika-s0404t:71_4": "paṭipakkhavidhamanapavattivisesānaṃ bodhanato vuttaṃ. Avijjā vihatāti etena vijānanaṭṭhena",
  "tika-s0404t:71_5": "vijjāti ayampi attho dīpitoti daṭṭhabbaṃ. “Kasmā? Yasmā vijjā uppannā”ti etena vijjāpaṭipakkhā",
  "tika-s0404t:71_6": "avijjā. Paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-s0404t:71_7": "Esa nayo itarasmimpi padadvayeti iminā “tamo vihato vinaṭṭho. Kasmā? Yasmā āloko",
  "tika-s0404t:71_8": "uppanno”ti imamatthaṃ atidisati. Kilesānaṃ ātāpanaparitāpanaṭṭhena vīriyaṃ ātāpoti",
  "tika-s0404t:71_9": "āha “vīriyātāpena ātāpino”ti, vīriyavatoti attho. Pesitattassāti yathādhippetatthasiddhiṃ",
  "tika-s0404t:71_10": "pati vissaṭṭhacittassa. Yathā appamattassa ātāpino pahitattassa viharatoti aññassapi",
  "tika-s0404t:71_11": "kassaci mādisassāti adhippāyo. Padhānānuyogassāti sammappadhānamanuyuttassa.",
  "tika-s0404t:72": "Paccavekkhaṇañāṇapariggahitanti na paṭhamadutiyañāṇadvayādhigamaṃ viya kevalanti adhippāyo. Dassentoti nigamanavasena dassento. Sarūpato hi pubbe dassitamevāti.",
  "tika-s0404t:73_0": "Tikkhattuṃ jātoti iminā pana idaṃ dasseti – “ahaṃ, brāhmaṇa, paṭhamavijjāya jātoyeva",
  "tika-s0404t:73_1": "purejātassa sahajātassa vā abhāvato sabbesaṃ vuddho mahallako, kimaṅgaṃ pana tīhi",
  "tika-s0404t:73_2": "vijjāhi tikkhattuṃ jāto”ti. Pubbenivāsañāṇena atītaṃsañāṇanti atītārammaṇasabhāgatāya",
  "tika-s0404t:73_3": "tabbhāvibhāvato ca pubbenivāsañāṇena atītaṃsañāṇaṃ pakāsetvāti yojetabbaṃ. Tattha",
  "tika-s0404t:73_4": "atītaṃsañāṇanti atītakkhandhāyatanadhātusaṅkhāte atīte koṭṭhāse appaṭihatañāṇaṃ.",
  "tika-s0404t:73_5": "Dibbacakkhuñāṇassa paccuppannārammaṇattā yathākammūpagañāṇassa anāgataṃsañāṇassa",
  "tika-s0404t:73_6": "ca dibbacakkhuvaseneva ijjhanato dibbacakkhuno paribhaṇḍañāṇattā dibbacakkhumhiyeva",
  "tika-s0404t:73_7": "ca ṭhitassa cetopariyañāṇasiddhito vuttaṃ “dibbacakkhunā paccuppannānāgataṃsañāṇa”nti.",
  "tika-s0404t:73_8": "Tattha dibbacakkhunāti saparibhaṇḍena dibbacakkhuñāṇena. Paccuppannaṃso ca anāgataṃso",
  "tika-s0404t:73_9": "ca paccuppannānāgataṃsaṃ, tattha ñāṇaṃ paccuppannānāgataṃsañāṇaṃ. Āsavakkhayañāṇādhigameneva",
  "tika-s0404t:73_10": "sabbaññutaññāṇassa viya sesāsādhāraṇachañāṇadasabalañāṇaāveṇikabuddhadhammādīnampi",
  "tika-s0404t:73_11": "anaññasādhāraṇānaṃ buddhaguṇānaṃ ijjhanato vuttaṃ “āsavakkhayena sakalalokiyalokuttaraguṇa”nti.",
  "tika-s0404t:73_12": "Tenāha “sabbepi sabbaññuguṇe pakāsetvā”ti.",
  "tika-s0404t:74": "Pītivipphāraparipuṇṇagattacittoti pītipharaṇena paripuṇṇakāyacitto. Aññāṇanti aññāṇassāti attho. Dhi-saddayogato hi sāmiatthe etaṃ upayogavacanaṃ. Sesamettha suviññeyyameva.",
  "tika-s0404t:75": "Verañjasuttavaṇṇanā niṭṭhitā.",
  "tika-s0404t:76": "2. Sīhasuttavaṇṇanā",
  "tika-s0404t:77_0": "12. Dutiye santhāgāraṃ nāma ekā mahāsālāva. Uyyogakālādīsu hi rājāno tattha ṭhatvā",
  "tika-s0404t:77_1": "“ettakā purato gacchantu, ettakā pacchā”tiādinā tattha nisīditvā santhaṃ karonti,",
  "tika-s0404t:77_2": "mariyādaṃ bandhanti, tasmā taṃ ṭhānaṃ “santhāgāra”nti vuccati. Uyyogaṭṭhānato ca",
  "tika-s0404t:77_3": "āgantvā yāva gehe gomayaparibhaṇḍādivasena paṭijagganaṃ karonti, tāva ekaṃ dve divase",
  "tika-s0404t:77_4": "te rājāno tattha santhambhantītipi santhāgāraṃ. Tesaṃ rājūnaṃ saha atthānusāsanaṃ",
  "tika-s0404t:77_5": "agārantipi santhāgāraṃ. Gaṇarājāno hi te, tasmā uppannaṃ kiccaṃ ekassa vasena na",
  "tika-s0404t:77_6": "sijjhati, sabbesaṃ chando laddhuṃ vaṭṭati, tasmā sabbe tattha sannipatitvā anusāsanti.",
  "tika-s0404t:77_7": "Tena vuttaṃ “saha atthānusāsanaṃ agāra”nti. Yasmā vā tattha sannipatitvā “imasmiṃ",
  "tika-s0404t:77_8": "kāle kasituṃ vaṭṭati, imasmiṃ kāle vapitu”ntiādinā nayena gharāvāsakiccāni sammantayanti,",
  "tika-s0404t:77_9": "tasmā chiddāvachiddaṃ gharāvāsaṃ santharantītipi santhāgāraṃ.",
  "tika-s0404t:78_0": "Puttadāradhanādiupakaraṇapariccāgo pāramiyo. Attano aṅgapariccāgo upapāramiyo. Attanova",
  "tika-s0404t:78_1": "jīvitapariccāgo paramatthapāramiyo. Ñātīnaṃ atthacariyā ñātatthacariyā. Lokassa atthacariyā",
  "tika-s0404t:78_2": "lokatthacariyā. Kammassakatañāṇavasena anavajjakammāyatanasippāyatanavijjāṭṭhānaparicayavasena",
  "tika-s0404t:78_3": "khandhāyatanādiparicayavasena lakkhaṇattayatīraṇavasena ca ñāṇacāro buddhacariyā.",
  "tika-s0404t:78_4": "Aṅganayanadhanarajjaputtadāraparijjāgavasena pañca mahāpariccāge pariccajantena.",
  "tika-s0404t:78_5": "Satipi mahāpariccāgānaṃ dānapāramibhāve pariccāgavisesasabhāvadassanatthañceva sudukkarabhāvadassanatthañca",
  "tika-s0404t:78_6": "pañcamahāpariccāgānaṃ visuṃ gahaṇaṃ, tatoyeva ca aṅgapariccāgato visuṃ nayanapariccāgaggahaṇaṃ.",
  "tika-s0404t:78_7": "Pariccāgabhāvasāmaññepi dhanarajjapariccāgato puttadārapariccāgaggahaṇañca visuṃ",
  "tika-s0404t:78_8": "kataṃ. Pabbajjāva saṅkhepo.",
  "tika-s0404t:79": "Sattasu anupassanāsūti aniccānupassanā, dukkhānupassanā, anattānupassanā, nibbidānupassanā, virāgānupassanā, nirodhānupassanā, paṭinissaggānupassanāti imāsu sattasu anupassanāsu.",
  "tika-s0404t:80": "Anuviccakāranti aveccakaraṇaṃ. Dvīhi kāraṇehi aniyyānikasāsane ṭhitā attano sāvakattaṃ upagate paggaṇhanti, tāni dassetuṃ “kasmā”tiādi vuttaṃ.",
  "tika-s0404t:81_0": "Anupubbiṃ kathanti anupubbaṃ kathetabbakathaṃ. Kā pana sāti? Dānādikathā. Tattha",
  "tika-s0404t:81_1": "dānakathā tāva pacurajanesupi pavattiyā sabbasattasādhāraṇattā sukarattā sīle patiṭṭhānassa",
  "tika-s0404t:81_2": "upāyabhāvato ca ādito kathitā. Pariccāgasīlo hi puggalo pariggahavatthūsu nissaṅgabhāvato",
  "tika-s0404t:81_3": "sukheneva sīlāni samādiyati, tattha ca suppatiṭṭhito hoti. Sīlena dāyakappaṭiggāhakavisuddhito",
  "tika-s0404t:81_4": "parānuggahaṃ vatvā parapīḷānivattivacanato kiriyādhammaṃ vatvā akiriyādhammavacanato,",
  "tika-s0404t:81_5": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā",
  "tika-s0404t:81_6": "kathitā. “Tañca sīlaṃ vaṭṭanissitaṃ, ayaṃ bhavasampatti tassa phala”nti dassanatthaṃ.",
  "tika-s0404t:81_7": "“Imehi ca dānasīlamayehi paṇītapaṇītatarādibhedabhinnehi puññakiriyavatthūhi etā",
  "tika-s0404t:81_8": "cātumahārājikādīsu paṇītapaṇītatarādibhedabhinnā aparimeyyā dibbabhogasampattiyo",
  "tika-s0404t:81_9": "laddhabbā”ti dassanatthaṃ tadanantaraṃ saggakathā. “Svāyaṃ saggo rāgādīhi upakkiliṭṭho,",
  "tika-s0404t:81_10": "sabbathānupakkiliṭṭho ariyamaggo”ti dassanatthaṃ saggānantaraṃ maggo, maggañca kathentena",
  "tika-s0404t:81_11": "tadadhigamūpāyasandassanatthaṃ saggapariyāpannāpi pageva itare sabbepi kāmā nāma",
  "tika-s0404t:81_12": "bahvādīnavā aniccā addhuvā vipariṇāmadhammāti kāmānaṃ ādīnavo. “Hīnā gammā pothujjanikā",
  "tika-s0404t:81_13": "anariyā anatthasaṃhitā”ti tesaṃ okāro lāmakabhāvo. Sabbepi bhavā kilesānaṃ vatthubhūtāti",
  "tika-s0404t:81_14": "tattha saṃkileso. Sabbaso saṃkilesavippamuttaṃ nibbānanti nekkhamme ānisaṃso ca kathetabboti",
  "tika-s0404t:81_15": "ayamattho maggantīti ettha iti-saddena ādi-atthena dīpitoti veditabbaṃ.",
  "tika-s0404t:82_0": "Sukhānaṃ nidānanti diṭṭhadhammikānaṃ samparāyikānaṃ nibbānupasaṃhitānañcāti sabbesampi",
  "tika-s0404t:82_1": "sukhānaṃ kāraṇaṃ. Yañhi kiñci loke bhogasukhaṃ nāma, taṃ sabbaṃ dānādhīnanti pākaṭoyamattho.",
  "tika-s0404t:82_2": "Yaṃ pana jhānavipassanāmaggaphalanibbānappaṭisaṃyuttaṃ sukhaṃ, tassapi dānaṃ upanissayapaccayo",
  "tika-s0404t:82_3": "hotiyeva. Sampattīnaṃ mūlanti yā imā loke padesarajjasirissariyasattaratanasamujjalacakkavattisampadāti",
  "tika-s0404t:82_4": "evaṃpabhedā mānusikā sampattiyo, yā ca cātumahārājikādigatā dibbasampattiyo, yā vā",
  "tika-s0404t:82_5": "panaññāpi sampattiyo, tāsaṃ sabbāsaṃ idaṃ mūlakāraṇaṃ. Bhogānanti bhuñjitabbaṭṭhena",
  "tika-s0404t:82_6": "“bhogo”ti laddhanāmānaṃ piyamanāpiyarūpādīnaṃ tannissayānaṃ vā upabhogasukhānaṃ patiṭṭhā",
  "tika-s0404t:82_7": "niccalādhiṭṭhānatāya. Visamagatassāti byasanappattassa. Tāṇanti rakkhā, tato paripālanato.",
  "tika-s0404t:82_8": "Leṇanti byasanehi paripātiyamānassa olīyanappadeso. Gatīti gantabbaṭṭhānaṃ. Parāyaṇanti",
  "tika-s0404t:82_9": "paṭisaraṇaṃ. Avassayoti vinipatituṃ adento nissayo. Ārammaṇanti olubbhārammaṇaṃ.",
  "tika-s0404t:83_0": "Ratanamayasīhāsanasadisanti sabbaratanamayasattaṅgamahāsīhāsanasadisaṃ. Evaṃ hissa",
  "tika-s0404t:83_1": "mahagghaṃ hutvā sabbaso vinipatituṃ appadānaṭṭho dīpito hoti. Mahāpathavīsadisaṃ",
  "tika-s0404t:83_2": "gatagataṭṭhāne patiṭṭhānassa labhāpanato. Yathā dubbalassa purisassa ālambanarajju",
  "tika-s0404t:83_3": "uttiṭṭhato tiṭṭhato ca upatthambho, evaṃ dānaṃ sattānaṃ sampattibhave upapattiyā",
  "tika-s0404t:83_4": "ṭhitiyā ca paccayoti āha “ālambanaṭṭhena ālambanarajjusadisa”nti. Dukkhanittharaṇaṭṭhenāti",
  "tika-s0404t:83_5": "duggatidukkhaṭṭhānanittharaṇaṭṭhena. Samassāsanaṭṭhenāti lobhamacchariyādipaṭisattupaddavato",
  "tika-s0404t:83_6": "samassāsanaṭṭhena. Bhayaparittāṇaṭṭhenāti dāliddiyabhayato paripālanaṭṭhena. Maccheramalādīhīti",
  "tika-s0404t:83_7": "maccheralobhadosamadaissāmicchādiṭṭhivicikicchādicittamalehi. Anupalittaṭṭhenāti",
  "tika-s0404t:83_8": "anupakkiliṭṭhatāya. Tesanti maccheramalādīnaṃ. Tesaṃ eva durāsadaṭṭhena. Asantāsanaṭṭhenāti",
  "tika-s0404t:83_9": "santāsahetuabhāvena. Yo hi dāyako dānapati, so sampatipi na kutoci santasati, pageva",
  "tika-s0404t:83_10": "āyatiṃ. Balavantaṭṭhenāti mahābalavatāya. Dāyako hi dānapati sampati pakkhabalena",
  "tika-s0404t:83_11": "balavā hoti, āyatiṃ pana kāyabalādīhipi. Abhimaṅgalasammataṭṭhenāti “vaḍḍhikāraṇa”nti",
  "tika-s0404t:83_12": "abhisammatabhāvena. Vipattibhavato sampattibhavūpanayanaṃ khemantabhūmisampāpanaṃ.",
  "tika-s0404t:84_0": "Idāni mahābodhicariyabhāvenapi dānaguṇaṃ dassetuṃ “dānaṃ nāmeta”ntiādi vuttaṃ. Tattha",
  "tika-s0404t:84_1": "attānaṃ niyyātentenāti etena “dānaphalaṃ sammadeva passantā mahāpurisā attano jīvitampi",
  "tika-s0404t:84_2": "pariccajanti, tasmā ko nāma viññujātiko bāhire vatthusmiṃ pageva saṅgaṃ kareyyā”ti",
  "tika-s0404t:84_3": "ovādaṃ deti. Idāni yā lokiyā lokuttarā ca ukkaṃsagatā sampattiyo, tā sabbā dānatoyeva",
  "tika-s0404t:84_4": "pavattantīti dassento “dānañhī”tiādimāha. Tattha sakkamārabrahmasampattiyo attahitāya",
  "tika-s0404t:84_5": "eva, cakkavattisampatti pana attahitāya parahitāya cāti dassetuṃ sā tāsaṃ parato",
  "tika-s0404t:84_6": "cakkavattisampatti vuttā. Etā lokiyā, imā pana lokuttarāti dassetuṃ “sāvakapāramiñāṇa”ntiādi",
  "tika-s0404t:84_7": "vuttaṃ. Tāsupi ukkaṭṭhukkaṭṭhatarukkaṭṭhatamataṃ dassetuṃ kamena ñāṇattayaṃ vuttaṃ.",
  "tika-s0404t:84_8": "Tesaṃ pana dānassa paccayabhāvo heṭṭhā vuttoyeva. Eteneva tassa brahmasampattiyāpi",
  "tika-s0404t:84_9": "paccayabhāvo dīpitoti veditabbo.",
  "tika-s0404t:85_0": "Dānañca nāma dakkhiṇeyyesu hitajjhāsayena pūjanajjhāsayena vā attano santakassa paresaṃ",
  "tika-s0404t:85_1": "pariccajanaṃ, tasmā dāyako purisapuggalo pare hanti, paresaṃ vā santakaṃ haratīti",
  "tika-s0404t:85_2": "aṭṭhānametanti āha “dānaṃ dento sīlaṃ samādātuṃ sakkotī”ti. Sīlālaṅkārasadiso alaṅkāro",
  "tika-s0404t:85_3": "natthi sobhāvisesāvahattā sīlassa. Sīlapupphasadisaṃ pupphaṃ natthīti etthāpi eseva",
  "tika-s0404t:85_4": "nayo. Sīlagandhasadiso gandho natthīti ettha “candanaṃ tagaraṃ vāpī”tiādikā gāthā",
  "tika-s0404t:85_5": "– “gandho isīnaṃ ciradikkhitānaṃ, kāyā cuto gacchati mālutenā”tiādikā jātakagāthāyo",
  "tika-s0404t:85_6": "ca āharitvā vattabbā. Sīlañhi sattānaṃ ābharaṇañceva alaṅkāro ca gandhavilepanañca",
  "tika-s0404t:85_7": "parassa dassanīyabhāvāvahañca. Tenāha “sīlālaṅkārena hī”tiādi.",
  "tika-s0404t:86": "Ayaṃ saggo labbhatīti idaṃ majjhimehi āraddhaṃ sīlaṃ sandhāyāha. Tenevāha sakko devarājā –",
  "tika-s0404t:87": "“Hīnena brahmacariyena, khattiye upapajjati;",
  "tika-s0404t:88": "Majjhimena ca devattaṃ, uttamena visujjhatī”ti. ;",
  "tika-s0404t:89": "Iṭṭhoti sukho. Kantoti kamanīyo. Manāpoti manavaḍḍhanako. Taṃ pana tassa iṭṭhādibhāvaṃ dassetuṃ “niccamettha kīḷā”tiādi vuttaṃ.",
  "tika-s0404t:90_0": "Dosoti aniccatādinā appassādādinā ca dūsitabhāvo, yato te viññūnaṃ cittaṃ nārādhenti.",
  "tika-s0404t:90_1": "Atha vā ādīnaṃ vāti pavattatīti ādīnavo, paramakapaṇatā. Tathā ca kāmā yathātathaṃ",
  "tika-s0404t:90_2": "paccavekkhantānaṃ paccupatiṭṭhanti. Lāmakabhāvoti aseṭṭhehi sevitabbo, seṭṭhehi na",
  "tika-s0404t:90_3": "sevitabbo nihīnabhāvo. Saṃkilissananti vibādhakatā upatāpakatā ca.",
  "tika-s0404t:91_0": "Nekkhamme ānisaṃsanti ettha “yattakā kāmesu ādīnavā, tappaṭipakkhato tattakā nekkhamme",
  "tika-s0404t:91_1": "ānisaṃsā. Apica nekkhammaṃ nāmetaṃ asambādhaṃ asaṃkiliṭṭhaṃ, nikkhantaṃ kāmehi, nikkhantaṃ",
  "tika-s0404t:91_2": "kāmasaññāya, nikkhantaṃ kāmavitakkehi, nikkhantaṃ kāmapariḷāhehi, nikkhantaṃ byāpādasaññāyā”tiādinā",
  "tika-s0404t:91_3": "nayena nekkhamme ānisaṃse pakāsesi. Pabbajjāyaṃ jhānādīsu ca guṇe vibhāvesi vaṇṇesi.",
  "tika-s0404t:91_4": "Kallacittanti kammaniyacittaṃ heṭṭhā pavattitadesanāya assaddhiyādīnaṃ cittadosānaṃ",
  "tika-s0404t:91_5": "vigatattā upari desanāya bhājanabhāvūpagamena kammakkhamacittaṃ. Aṭṭhakathāyaṃ pana",
  "tika-s0404t:91_6": "yasmā assaddhiyādayo cittassa rogabhūtā, tadā te vigatā, tasmā āha “arogacitta”nti.",
  "tika-s0404t:91_7": "Diṭṭhimānādikilesavigamena muducittaṃ. Kāmacchandādivigamena vinīvaraṇacittaṃ. Sammāpaṭipattiyaṃ",
  "tika-s0404t:91_8": "uḷārapītipāmojjayogena udaggacittaṃ. Tattha saddhāsampattiyā pasannacittaṃ. Yadā",
  "tika-s0404t:91_9": "bhagavā aññāsīti sambandho. Atha vā kallacittanti kāmacchandavigamena arogacittaṃ.",
  "tika-s0404t:91_10": "Muducittanti byāpādavigamena mettāvasena akaṭhinacittaṃ. Vinīvaraṇacittanti uddhaccakukkuccavigamena",
  "tika-s0404t:91_11": "avikkhepato tena apihitacittaṃ. Udaggacittanti thinamiddhavigamena sampaggahitavasena",
  "tika-s0404t:91_12": "alīnacittaṃ. Pasannacittanti vicikicchāvigamena sammāpaṭipattiyaṃ adhimuttacittanti",
  "tika-s0404t:91_13": "evamettha sesapadānaṃ attho veditabbo.",
  "tika-s0404t:92_0": "Seyyathāpītiādinā upamāvasena sīhassa kilesappahānaṃ ariyamagguppādanañca dasseti.",
  "tika-s0404t:92_1": "Apagatakāḷakanti vigatakāḷakaṃ. Sammadevāti suṭṭhudeva. Rajananti nīlapītalohitādiraṅgajātaṃ.",
  "tika-s0404t:92_2": "Paṭiggaṇheyyāti gaṇheyya, pabhassaraṃ bhaveyya. Tasmiṃyeva āsaneti tassaṃyeva nisajjāyaṃ.",
  "tika-s0404t:92_3": "Etenassa lahuvipassakatā tikkhapaññatā sukhappaṭipadakhippābhiññatā ca dassitā hoti.",
  "tika-s0404t:92_4": "Virajanti apāyagamanīyarāgarajādīnaṃ vigamena virajaṃ. Anavasesadiṭṭhivicikicchāmalāpagamena",
  "tika-s0404t:92_5": "vītamalaṃ. Paṭhamamaggavajjhakilesarajābhāvena vā virajaṃ. Pañcavidhadussīlyamalavigamena",
  "tika-s0404t:92_6": "vītamalaṃ. Tassa uppattiākāradassanatthanti kasmā vuttaṃ? Nanu maggañāṇaṃ asaṅkhatadhammārammaṇanti",
  "tika-s0404t:92_7": "codanaṃ sandhāyāha “tañhī”tiādi. Tattha paṭivijjhantanti asammohappaṭivedhavasena",
  "tika-s0404t:92_8": "paṭivijjhantaṃ. Tenāha “kiccavasenā”ti. Tatridaṃ upamāsaṃsandanaṃ – vatthaṃ viya",
  "tika-s0404t:92_9": "cittaṃ, vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "tika-s0404t:92_10": "dhovanasilātalaṃ viya anupubbīkathā, udakaṃ viya saddhā, udakena temetvā ūsagomayachārikakhārehi",
  "tika-s0404t:92_11": "kāḷake sammadditvā vatthassa dhovanappayogo viya saddhāsinehena temetvā temetvā satisamādhipaññāhi",
  "tika-s0404t:92_12": "dose sithile katvā sutādividhinā cittassa sodhane vīriyārambho. Tena payogena vatthe",
  "tika-s0404t:92_13": "kāḷakāpagamo viya vīriyārambhena kilesavikkhambhanaṃ, raṅgajātaṃ viya ariyamaggo,",
  "tika-s0404t:92_14": "tena suddhavatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-s0404t:93_0": "“Diṭṭhadhammo”ti vatvā dassanaṃ nāma ñāṇadassanato aññampi atthīti tannivattanatthaṃ",
  "tika-s0404t:93_1": "“pattadhammo”ti vuttaṃ. Patti nāma ñāṇasampattito aññāpi vijjatīti tato visesanatthaṃ",
  "tika-s0404t:93_2": "“viditadhammo”ti vuttaṃ. Sā panesā viditadhammatā dhammesu ekadesenapi hotīti nippadesato",
  "tika-s0404t:93_3": "viditabhāvaṃ dassetuṃ. “Pariyogāḷhadhammo”ti vuttaṃ. Tenassa saccābhisambodhaṃyeva",
  "tika-s0404t:93_4": "dīpeti. Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ",
  "tika-s0404t:93_5": "samantato ogāḷhaṃ nāma hoti. Tenāha “diṭṭho ariyasaccadhammo etenāti diṭṭhadhammo”ti.",
  "tika-s0404t:93_6": "Tiṇṇā vicikicchāti sappaṭibhayakantārasadisā soḷasavatthukā aṭṭhavatthukā ca tiṇṇā",
  "tika-s0404t:93_7": "nittiṇṇā vicikicchā. Vigatā kathaṃkathāti pavattiādīsu “evaṃ nu kho, na nu kho”ti",
  "tika-s0404t:93_8": "evaṃ pavattikā vigatā samucchinnā kathaṃkathā. Sārajjakarānaṃ pāpadhammānaṃ pahīnattā",
  "tika-s0404t:93_9": "tappaṭipakkhesu sīlādiguṇesu patiṭṭhitattā vesārajjaṃ visāradabhāvaṃ veyyattiyaṃ",
  "tika-s0404t:93_10": "patto. Attanā eva paccakkhato diṭṭhattā na paraṃ pacceti, na cassa paro paccetabbo",
  "tika-s0404t:93_11": "atthīti aparappaccayo.",
  "tika-s0404t:94_0": "Uddisitvā katanti attānaṃ uddisitvā māraṇavasena kataṃ nibbattitaṃ maṃsaṃ. Paṭiccakammanti",
  "tika-s0404t:94_1": "ettha kamma-saddo kammasādhano atītakāliko cāti āha “attānaṃ paṭiccakata”nti. Nimittakammassetaṃ",
  "tika-s0404t:94_2": "adhivacanaṃ “paṭicca kammaṃ phusatī”tiādīsu viya. Nimittakammassāti nimittabhāvena",
  "tika-s0404t:94_3": "laddhabbakammassa. Karaṇavasena paṭiccakammaṃ ettha atthīti maṃsaṃ paṭiccakammaṃ",
  "tika-s0404t:94_4": "yathā buddhi buddhaṃ. Taṃ etassa atthīti buddho. Sesamettha uttānameva.",
  "tika-s0404t:95": "Sīhasuttavaṇṇanā niṭṭhitā.",
  "tika-s0404t:96": "3-4. Assājānīyasuttādivaṇṇanā",
  "tika-s0404t:97_0": "13-14. Tatiye sāṭheyyānīti saṭhattāni. Sesapadesupi eseva nayo. Tāni panassa sāṭheyyādīni",
  "tika-s0404t:97_1": "kāyacittujukatāpaṭipakkhabhūtā lobhasahagatacittuppādassa pavattiākāravisesā. Tattha",
  "tika-s0404t:97_2": "yassa kismiñcideva ṭhāne ṭhātukāmassa sato yaṃ ṭhānaṃ manussānaṃ sappaṭibhayaṃ, purato",
  "tika-s0404t:97_3": "gantvā tatheva sappaṭibhayaṭṭhāneva ṭhassāmīti na hoti, vañcanādhippāyabhāvato ṭhātukāmaṭṭhāneyeva",
  "tika-s0404t:97_4": "nikhātatthambho viya cattāro pāde niccāletvā tiṭṭhati, ayaṃ saṭho nāma, imassa sāṭheyyassa",
  "tika-s0404t:97_5": "pākaṭakaraṇaṃ. Tathā yassa kismiñcideva ṭhāne nivattitvā khandhagataṃ pātetukāmassa",
  "tika-s0404t:97_6": "sato yaṃ ṭhānaṃ manussānaṃ sappaṭibhayaṃ, purato gantvā tatheva pātessāmīti na hoti,",
  "tika-s0404t:97_7": "pātetukāmaṭṭhāneyeva nivattitvā pāteti, ayaṃ kūṭo nāma. Yassa kālena vāmato, kālena",
  "tika-s0404t:97_8": "dakkhiṇato, kālena ujumaggeneva ca gantukāmassa sato yaṃ ṭhānaṃ manussānaṃ sappaṭibhayaṃ,",
  "tika-s0404t:97_9": "purato gantvā tatheva evaṃ karissāmīti na hoti, yadicchakaṃ gantukāmaṭṭhāneyeva kālena",
  "tika-s0404t:97_10": "vāmato, kālena dakkhiṇato, kālena ujumaggaṃ gacchati, tathā leṇḍaṃ vā passāvaṃ vā",
  "tika-s0404t:97_11": "vissajjetukāmassa idaṃ ṭhānaṃ susammaṭṭhaṃ ākiṇṇamanussaṃ ramaṇīyaṃ. Imasmiṃ ṭhāne",
  "tika-s0404t:97_12": "evarūpaṃ kātuṃ na yuttaṃ, purato gantvā paṭicchannaṭṭhāne karissāmīti na hoti, tattheva",
  "tika-s0404t:97_13": "karoti, ayaṃ jimho nāma. Yassa pana kismiñci ṭhāne maggā ukkamma nivattitvā paṭimaggaṃ",
  "tika-s0404t:97_14": "ārohitukāmassa sato yaṃ ṭhānaṃ manussānaṃ sappaṭibhayaṃ, purato gantvā tattheva evaṃ",
  "tika-s0404t:97_15": "karissāmīti na hoti, paṭimaggaṃ ārohitukāmaṭṭhāneyeva maggā ukkamma nivattitvā paṭimaggaṃ",
  "tika-s0404t:97_16": "ārohati, ayaṃ vaṅko nāma. Iti imaṃ catubbidhampi kiriyaṃ sandhāyetaṃ vuttaṃ “yāni",
  "tika-s0404t:97_17": "kho panassa tāni sāṭheyyāni…pe… āvikattā hotī”ti. Catutthe natthi vattabbaṃ.",
  "tika-s0404t:98": "Assājānīyasuttādivaṇṇanā niṭṭhitā.",
  "tika-s0404t:99": "5-8. Malasuttādivaṇṇanā",
  "tika-s0404t:100_0": "15-18. Pañcame yā kāci pariyatti vā sippaṃ vā yasmā asajjhāyantassa ananuyuñjantassa",
  "tika-s0404t:100_1": "vinassati, nirantaraṃ vā na upaṭṭhāti, tasmā “asajjhāyamalā mantā”ti vuttaṃ. Yasmā",
  "tika-s0404t:100_2": "pana gharāvāsaṃ vasantassa uṭṭhāyuṭṭhāya jiṇṇappaṭisaṅkharaṇādīni akarontassa gharaṃ",
  "tika-s0404t:100_3": "nāma vinassati, tasmā “anuṭṭhānamalā gharā”ti vuttaṃ. Yasmā gihissa vā pabbajitassa",
  "tika-s0404t:100_4": "vā kosajjavasena sarīrappajagganaṃ vā parikkhārappaṭijagganaṃ vā akarontassa kāyo",
  "tika-s0404t:100_5": "dubbaṇṇo hoti, tasmā “malaṃ vaṇṇassa kosajja”nti vuttaṃ. Yasmā pana gāvo rakkhantassa",
  "tika-s0404t:100_6": "pamādavasena niddāyantassa vā kīḷantassa vā tā gāvo atitthapakkhandanādīhi vā vāḷamigacorādiupaddavena",
  "tika-s0404t:100_7": "vā paresaṃ sālikkhettādīni otaritvā khādanavasena vā vināsamāpajjanti, sayampi daṇḍaṃ",
  "tika-s0404t:100_8": "vā paribhāsaṃ vā pāpuṇāti, pabbajitaṃ vā pana chadvārādīni arakkhantaṃ pamādavasena",
  "tika-s0404t:100_9": "kilesā otaritvā sāsanā cāventi, tasmā “pamādo rakkhato mala”nti vuttaṃ. So hissa",
  "tika-s0404t:100_10": "vināsāvahena malaṭṭhāniyattā malaṃ.",
  "tika-s0404t:101_0": "Duccaritanti aticāro. Aticāriniñhi itthiṃ sāmikopi gehā nīharati, mātāpitūnaṃ santikaṃ",
  "tika-s0404t:101_1": "gatampi “tvaṃ kulassa aṅgārabhūtā, akkhīhipi na daṭṭhabbā”ti taṃ mātāpitaropi nīharanti,",
  "tika-s0404t:101_2": "sā anāthā vicarantī mahādukkhaṃ pāpuṇāti. Tenassā duccaritaṃ “mala”nti vuttaṃ. Dadatoti",
  "tika-s0404t:101_3": "dāyakassa. Yassa hi khettakasanakāle “imasmiṃ khette sampanne salākabhattādīni dassāmī”ti",
  "tika-s0404t:101_4": "cintetvāpi nipphanne sasse maccheraṃ uppajjitvā cāgacittaṃ nivāreti, so maccheravasena",
  "tika-s0404t:101_5": "cāgacitte aviruhante manussasampatti, dibbasampatti, nibbānasampattīti tisso sampattiyo",
  "tika-s0404t:101_6": "na labhati. Tena vuttaṃ “maccheraṃ dadato mala”nti. Aññesupi evarūpesu eseva nayo.",
  "tika-s0404t:101_7": "Pāpakā dhammāti akusalā dhammā. Te pana idhaloke paraloke ca malameva. Tatoti heṭṭhā",
  "tika-s0404t:101_8": "vuttamalato. Malataranti atirekamalaṃ. Chaṭṭhādīni uttānatthāneva.",
  "tika-s0404t:102": "Malasuttādivaṇṇanā niṭṭhitā.",
  "tika-s0404t:103": "9. Pahārādasuttavaṇṇanā",
  "tika-s0404t:104_0": "19. Navame asurāti devā viya na suranti na kīḷanti na virocantīti asurā. Surā nāma",
  "tika-s0404t:104_1": "devā, tesaṃ paṭipakkhāti vā asurā, vepacittipahārādādayo. Tesaṃ bhavanaṃ sinerussa",
  "tika-s0404t:104_2": "heṭṭhābhāge. Te tattha pavisantā nikkhamantā sinerupāde maṇḍapādīni nimminitvā kīḷantā",
  "tika-s0404t:104_3": "abhiramanti. Sā tattha tesaṃ abhirati. Ime guṇe disvāti āha “ye disvā disvā asurā",
  "tika-s0404t:104_4": "mahāsamudde abhiramantī”ti.",
  "tika-s0404t:105_0": "Yasmā lokiyā jambudīpo, himavā tattha patiṭṭhitasamuddadahapabbatā tappabhavā nadiyoti",
  "tika-s0404t:105_1": "etesu yaṃ yaṃ na manussagocaraṃ, tattha sayaṃ sammūḷhā aññepi sammohayanti, tasmā",
  "tika-s0404t:105_2": "tattha sammohavidhamanatthaṃ “ayaṃ tāva jambudīpo”tiādi āraddhaṃ. Dasasahassayojanaparimāṇo",
  "tika-s0404t:105_3": "āyāmato vitthārato cāti adhippāyo. Tenāha “tatthā”tiādi. Udakena ajjhotthaṭo tadupabhogisattānaṃ",
  "tika-s0404t:105_4": "puññakkhayena. Sundaradassanaṃ kūṭanti sudassanakūṭaṃ, yaṃ loke “hemakūṭa”nti vuccati.",
  "tika-s0404t:105_5": "Mūlagandho kālānusāriyādi. Sāragandho candanādi. Pheggugandho salalādi. Tacagandho",
  "tika-s0404t:105_6": "lavaṅgādi. Papaṭikāgandho kapitthādi. Rasagandho sajjulasādi. Pattagandho tamālahiriverādi.",
  "tika-s0404t:105_7": "Pupphagandho nāgakusumādi. Phalagandho jātiphalādi. Gandhagandho sabbesaṃ gandhānaṃ",
  "tika-s0404t:105_8": "gandho. “Sabbāni puthulato paññāsa yojanāni, āyāmato pana ubbedhato viya dviyojanasatānevā”ti vadanti.",
  "tika-s0404t:106_0": "Manoharasilātalānīti ratanamayattā manuññasopānasilātalāni. Supaṭiyattānīti tadupabhogisattānaṃ",
  "tika-s0404t:106_1": "sādhāraṇakammunāva suṭṭhu paṭiyattāni susaṇṭhitāni honti. Macchakacchapādīni udakaṃ",
  "tika-s0404t:106_2": "malaṃ karonti, tadabhāvato phalikasadisanimmalodakāni. Tiriyato dīghaṃ uggatakūṭanti",
  "tika-s0404t:106_3": "“tiracchānapabbata”nti āha. Purimāni nāmagottānīti ettha nadī ninnagātiādikaṃ gottaṃ,",
  "tika-s0404t:106_4": "gaṅgā yamunātiādikaṃ nāmaṃ.",
  "tika-s0404t:107_0": "Savamānāti sandamānā. Pūrattanti puṇṇabhāvo. Masāragallaṃ “cittaphalika”ntipi vadanti.",
  "tika-s0404t:107_1": "Mahataṃ bhūtānanti mahantānaṃ sattānaṃ. Timī timiṅgalā timitimiṅgalāti tisso macchajātiyo.",
  "tika-s0404t:107_2": "Timiṃ gilanasamatthā timiṅgalā. Timiñca timiṅgalañca gilanasamatthā timitimiṅgalāti vadanti.",
  "tika-s0404t:108_0": "Mama sāvakāti sotāpannādike ariyapuggale sandhāya vadati. Na saṃvasatīti uposathakammādivasena",
  "tika-s0404t:108_1": "saṃvāsaṃ na karoti. Ukkhipatīti apaneti. Vimuttirasoti kilesehi vimuccanaraso. Sabbā",
  "tika-s0404t:108_2": "hi sāsanasampatti yāvadeva anupādāya āsavehi cittassa vimuttiatthā.",
  "tika-s0404t:109": "Ratanānīti ratijananaṭṭhena ratanāni. Satipaṭṭhānādayo hi bhāviyamānā pubbabhāgepi anappakaṃ pītipāmojjaṃ nibbattenti, pageva aparabhāge. Vuttañhetaṃ –",
  "tika-s0404t:110": "“Yato yato sammasati, khandhānaṃ udayabbayaṃ;",
  "tika-s0404t:111": "Labhatī pītipāmojjaṃ, amataṃ taṃ vijānata”nti. –",
  "tika-s0404t:112": "Lokiyaratananibbattaṃ pana pītipāmojjaṃ na tassa kalabhāgampi agghati. Apica –",
  "tika-s0404t:113": "“Cittīkataṃ mahagghañca, atulaṃ dullabhadassanaṃ;",
  "tika-s0404t:114": "Anomasattaparibhogaṃ, ratananti pavuccati”. ;",
  "tika-s0404t:115_0": "Yadi ca cittīkatādibhāvena ratanaṃ nāma hoti, satipaṭṭhānādīnaṃyeva bhūtato ratanabhāvo.",
  "tika-s0404t:115_1": "Bodhipakkhiyadhammānañhi so ānubhāvo, yaṃ sāvakā sāvakapāramiñāṇaṃ, paccekabuddhā",
  "tika-s0404t:115_2": "paccekabodhiñāṇaṃ, sammāsambuddhā sammāsambodhiṃ adhigacchanti āsannakāraṇattā. Āsannakāraṇañhi",
  "tika-s0404t:115_3": "dānādiupanissayoti evaṃ ratijananaṭṭhena cittīkatādiatthena ca ratanabhāvo bodhipakkhiyadhammānaṃ",
  "tika-s0404t:115_4": "sātisayo. Tena vuttaṃ “tatrimāni ratanāni, seyyathidaṃ. Cattāro satipaṭṭhānā”tiādi.",
  "tika-s0404t:116_0": "Tattha ārammaṇe okkantitvā upaṭṭhānaṭṭhena upaṭṭhānaṃ, satiyeva upaṭṭhānanti satipaṭṭhānaṃ.",
  "tika-s0404t:116_1": "Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti. Tathā",
  "tika-s0404t:116_2": "hi kāyavedanācittadhammesu subhasukhaniccaattasaññānaṃ pahānato asubhadukkhāniccānattabhāvaggahaṇato",
  "tika-s0404t:116_3": "ca nesaṃ kāyānupassanādibhāvo vibhatto.",
  "tika-s0404t:117_0": "Sammā padahanti etena, sayaṃ vā sammā padahati, pasatthaṃ sundaraṃ vā padahantīti",
  "tika-s0404t:117_1": "sammappadhānaṃ, puggalassa vā sammadeva padhānabhāvakaraṇato sammappadhānaṃ vīriyassetaṃ",
  "tika-s0404t:117_2": "adhivacanaṃ. Tampi anuppannuppannānaṃ akusalānaṃ anuppādanappahānavasena anuppannuppannānaṃ",
  "tika-s0404t:117_3": "kusalānaṃ dhammānaṃ uppādanaṭṭhāpanavasena ca catukiccasādhakattā vuttaṃ “cattāro sammappadhānā”ti.",
  "tika-s0404t:118_0": "Ijjhatīti iddhi, samijjhati nipphajjatīti attho. Ijjhanti vā tāya sattā iddhā vuddhā",
  "tika-s0404t:118_1": "ukkaṃsagatā hontīti iddhi. Iti paṭhamena atthena iddhi eva pādoti iddhipādo, iddhikoṭṭhāsoti",
  "tika-s0404t:118_2": "attho. Dutiyena atthena iddhiyā pādo patiṭṭhā adhigamupāyoti iddhipādo. Tena hi uparūparivisesasaṅkhātaṃ",
  "tika-s0404t:118_3": "iddhiṃ pajjanti pāpuṇanti. Svāyaṃ iddhipādo yasmā chandādike cattāro adhipatidhamme",
  "tika-s0404t:118_4": "dhure jeṭṭhake katvā nibbattīyati, tasmā vuttaṃ “cattāro iddhipādā”ti.",
  "tika-s0404t:119_0": "Pañcindriyānīti saddhādīni pañca indriyāni. Tattha assaddhiyaṃ abhibhavitvā adhimokkhalakkhaṇe",
  "tika-s0404t:119_1": "indaṭṭhaṃ kāretīti saddhindriyaṃ. Kosajjaṃ abhibhavitvā paggahalakkhaṇe, pamādaṃ",
  "tika-s0404t:119_2": "abhibhavitvā upaṭṭhānalakkhaṇe, vikkhepaṃ abhibhavitvā avikkhepalakkhaṇe, aññāṇaṃ",
  "tika-s0404t:119_3": "abhibhavitvā dassanalakkhaṇe indaṭṭhaṃ kāretīti paññindriyaṃ.",
  "tika-s0404t:120": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena ca balāni veditabbāni.",
  "tika-s0404t:121_0": "Satta bojjhaṅgāti bodhiyā, bodhissa vā aṅgāti bojjhaṅgā. Yā hi esā dhammasāmaggī",
  "tika-s0404t:121_1": "yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "tika-s0404t:121_2": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "tika-s0404t:121_3": "dhammasāmaggiyā ariyasāvako bujjhati, kilesaniddāya vuṭṭhahati, cattāri ariyasaccāni",
  "tika-s0404t:121_4": "paṭivijjhati, nibbānameva vā sacchikarotīti “bodhī”ti vuccati. Tassā dhammasāmaggisaṅkhātāya",
  "tika-s0404t:121_5": "bodhiyā aṅgātipi bojjhaṅgā jhānaṅgamaggaṅgādayo viya. Yopesa vuttappakārāya dhammasāmaggiyā",
  "tika-s0404t:121_6": "bujjhatīti katvā ariyasāvako “bodhī”ti vuccati. Tassa bodhissa aṅgātipi bojjhaṅgā",
  "tika-s0404t:121_7": "senaṅgarathaṅgādayo viya. Tenāhu porāṇā “bujjhanakassa puggalassa aṅgāti bojjhaṅgā”ti.",
  "tika-s0404t:121_8": "“Bodhāya saṃvattantīti bojjhaṅgā”tiādinā nayenapi bojjhaṅgattho veditabbo.",
  "tika-s0404t:122_0": "Ariyo aṭṭhaṅgiko maggoti taṃtaṃmaggavajjhehi kilesehi ārakattā, ariyabhāvakarattā,",
  "tika-s0404t:122_1": "ariyaphalappaṭilābhakarattā ca ariyo. Sammādiṭṭhiādīni aṭṭhaṅgāni assa atthi, aṭṭha",
  "tika-s0404t:122_2": "aṅgāniyeva vā aṭṭhaṅgiko. Mārento kilese gacchati nibbānatthikehi vā maggīyati, sayaṃ",
  "tika-s0404t:122_3": "vā nibbānaṃ maggatīti maggoti evametesaṃ satipaṭṭhānādīnaṃ atthavibhāgo veditabbo.",
  "tika-s0404t:123_0": "Sotāpannoti maggasaṅkhātaṃ sotaṃ āpajjitvā pāpuṇitvā ṭhito, sotāpattiphalaṭṭhoti",
  "tika-s0404t:123_1": "attho. Sotāpattiphalasacchikiriyāya paṭipannoti sotāpattiphalassa attapaccakkhakaraṇāya",
  "tika-s0404t:123_2": "paṭipajjamāno paṭhamamaggaṭṭho, yo aṭṭhamakotipi vuccati. Sakadāgāmīti sakideva imaṃ",
  "tika-s0404t:123_3": "lokaṃ paṭisandhiggahaṇavasena āgamanasīlo dutiyaphalaṭṭho. Anāgāmīti paṭisandhiggahaṇavasena",
  "tika-s0404t:123_4": "kāmalokaṃ anāgamanasīlo tatiyaphalaṭṭho. Yo pana saddhānusārī dhammānusārī ekabījītievamādiko",
  "tika-s0404t:123_5": "ariyapuggalavibhāgo, so etesaṃyeva pabhedoti. Sesaṃ vuttanayasadisameva.",
  "tika-s0404t:124": "Pahārādasuttavaṇṇanā niṭṭhitā.",
  "tika-s0404t:125": "10. Uposathasuttavaṇṇanā",
  "tika-s0404t:126_0": "20. Dasame tadahuposatheti tasmiṃ uposathadivasabhūte ahani. Uposathakaraṇatthāyāti",
  "tika-s0404t:126_1": "ovādapātimokkhaṃ uddisituṃ. Uddhastaṃ aruṇanti aruṇuggamanaṃ. Uddisatu, bhante, bhagavā",
  "tika-s0404t:126_2": "bhikkhūnaṃ pātimokkhanti thero bhagavantaṃ pātimokkhuddesaṃ yāci. Tasmiṃ kāle “na,",
  "tika-s0404t:126_3": "bhikkhave, anuposathe uposatho kātabbo”ti sikkhāpadassa apaññattattā. Kasmā pana",
  "tika-s0404t:126_4": "bhagavā tiyāmarattiṃ vītināmesi? Tato paṭṭhāya ovādapātimokkhaṃ anuddisitukāmo tassa",
  "tika-s0404t:126_5": "vatthuṃ pākaṭaṃ kātuṃ. Addasāti kathaṃ addasa? Attano cetopariyañāṇena tassaṃ parisati",
  "tika-s0404t:126_6": "bhikkhūnaṃ cittāni parijānanto tassa dussīlassa cittaṃ passi. Yasmā pana citte diṭṭhe",
  "tika-s0404t:126_7": "taṃsamaṅgīpuggalo diṭṭho nāma hoti, tasmā “addasā kho āyasmā mahāmoggallāno taṃ puggalaṃ",
  "tika-s0404t:126_8": "dussīla”ntiādi vuttaṃ. Yatheva hi anāgate sattasu divasesu pavattaṃ paresaṃ cittaṃ",
  "tika-s0404t:126_9": "cetopariyañāṇalābhī jānāti, evaṃ atītepīti. Majjhe bhikkhusaṅghassa nisinnanti saṅghapariyāpanno",
  "tika-s0404t:126_10": "viya bhikkhusaṅghassa anto nisinnaṃ. Diṭṭhosīti ayaṃ na pakatattoti bhagavatā diṭṭho",
  "tika-s0404t:126_11": "asi. Yasmā ca evaṃ diṭṭho, tasmā natthi te tava bhikkhūhi saddhiṃ ekakammādisaṃvāso.",
  "tika-s0404t:126_12": "Yasmā pana so saṃvāso tava natthi, tasmā uṭṭhehi, āvusoti evamettha padayojanā veditabbā.",
  "tika-s0404t:127_0": "Tatiyampi kho so puggalo tuṇhī ahosīti anekavāraṃ vatvāpi “thero sayameva nibbinno",
  "tika-s0404t:127_1": "oramissatī”ti vā, “idāni imesaṃ paṭipattiṃ jānissāmī”ti vā adhippāyena tuṇhī ahosi.",
  "tika-s0404t:127_2": "Bāhāyaṃ gahetvāti “bhagavatā mayā ca yāthāvato diṭṭho, yāvatatiyaṃ ‘uṭṭhehi, āvuso’ti",
  "tika-s0404t:127_3": "ca vutto na vuṭṭhāti, idānissa nikkaḍḍhanakālo, mā saṅghassa uposathantarāyo ahosī”ti",
  "tika-s0404t:127_4": "taṃ bāhāyaṃ aggahesi, tathā gahetvā. Bahi dvārakoṭṭhakā nikkhāmetvāti dvārakoṭṭhakā",
  "tika-s0404t:127_5": "dvārasālāto nikkhāmetvā. Bahīti pana nikkhāmitaṭṭhānadassanaṃ. Atha vā bahidvārakoṭṭhakāti",
  "tika-s0404t:127_6": "bahidvārakoṭṭhakatopi nikkhāmetvā, na antodvārakoṭṭhakato eva. Ubhayatthāpi vihārato",
  "tika-s0404t:127_7": "bahikatvāti attho. Sūcighaṭikaṃ datvāti aggaḷasūciñca uparighaṭikañca ādahitvā, suṭṭhutaraṃ",
  "tika-s0404t:127_8": "kavāṭaṃ thaketvāti attho. Yāva bāhāgahaṇāpi nāmāti iminā “aparisuddhā, ānanda, parisā”ti",
  "tika-s0404t:127_9": "vacanaṃ sutvā eva hi tena pakkamitabbaṃ siyā, evaṃ apakkamitvā yāva bāhāgahaṇāpi",
  "tika-s0404t:127_10": "nāma so moghapuriso āgamessati, acchariyamidanti dasseti. Idañca garahanacchariyamevāti veditabbaṃ.",
  "tika-s0404t:128_0": "Atha bhagavā cintesi – “idāni bhikkhusaṅghe abbudo jāto, aparisuddhā puggalā uposathaṃ",
  "tika-s0404t:128_1": "āgacchanti, na ca tathāgatā aparisuddhāya parisāya uposathaṃ karonti, pātimokkhaṃ",
  "tika-s0404t:128_2": "uddisanti. Anuddisante ca bhikkhusaṅghassa uposatho pacchijjati. Yaṃnūnāhaṃ ito paṭṭhāya",
  "tika-s0404t:128_3": "bhikkhūnaṃyeva pātimokkhuddesaṃ anujāneyya”nti. Evaṃ pana cintetvā bhikkhūnaṃyeva",
  "tika-s0404t:128_4": "pātimokkhuddesaṃ anujāni. Tena vuttaṃ “atha kho bhagavā…pe… pātimokkhaṃ uddiseyyāthā”ti.",
  "tika-s0404t:128_5": "Tattha na dānāhanti idāni ahaṃ uposathaṃ na karissāmi, pātimokkhaṃ na uddisissāmīti",
  "tika-s0404t:128_6": "paccekaṃ na-kārena sambandho. Duvidhañhi pātimokkhaṃ – āṇāpātimokkhaṃ, ovādapātimokkhanti.",
  "tika-s0404t:128_7": "Tesu “suṇātu me, bhante”tiādikaṃ āṇāpātimokkhaṃ. Taṃ sāvakāva uddisanti, na buddhā,",
  "tika-s0404t:128_8": "yaṃ anvaddhamāsaṃ uddisīyati. “Khantī paramaṃ…pe… sabbapāpassa akaraṇaṃ…pe… anupavādo",
  "tika-s0404t:128_9": "anupaghāto…pe… etaṃ buddhāna sāsana”nti imā pana tisso gāthā ovādapātimokkhaṃ nāma.",
  "tika-s0404t:128_10": "Taṃ buddhāva uddisanti, na sāvakā, channampi vassānaṃ accayena uddisanti. Dīghāyukabuddhānañhi",
  "tika-s0404t:128_11": "dharamānakāle ayameva pātimokkhuddeso, appāyukabuddhānaṃ pana paṭhamabodhiyaṃyeva.",
  "tika-s0404t:128_12": "Tato paraṃ itaro. Tañca kho bhikkhūyeva uddisanti, na buddhā, tasmā amhākampi bhagavā",
  "tika-s0404t:128_13": "vīsativassamattaṃ imaṃ ovādapātimokkhaṃ uddisitvā imaṃ antarāyaṃ disvā tato paraṃ",
  "tika-s0404t:128_14": "na uddisi. Aṭṭhānanti akāraṇaṃ. Anavakāsoti tasseva vevacanaṃ. Kāraṇañhi yathā tiṭṭhati",
  "tika-s0404t:128_15": "ettha phalaṃ tadāyattavuttitāyāti “ṭhāna”nti vuccati, evaṃ “avakāso”tipi vuccati.",
  "tika-s0404t:128_16": "Yanti kiriyāparāmasanaṃ.",
  "tika-s0404t:129_0": "Aṭṭhime, bhikkhave, mahāsamuddeti ko anusandhi? Yvāyaṃ aparisuddhāya parisāya pātimokkhassa",
  "tika-s0404t:129_1": "anuddeso vutto, so imasmiṃ dhammavinaye acchariyo abbhuto dhammoti taṃ aparehipi",
  "tika-s0404t:129_2": "sattahi acchariyabbhutadhammehi saddhiṃ vibhajitvā dassetukāmo paṭhamaṃ tāva tesaṃ",
  "tika-s0404t:129_3": "upamābhāvena mahāsamudde aṭṭha acchariyabbhutadhamme dassento satthā “aṭṭhime, bhikkhave,",
  "tika-s0404t:129_4": "mahāsamudde”tiādimāha.",
  "tika-s0404t:130": "Uposathasuttavaṇṇanā niṭṭhitā.",
  "tika-s0404t:131": "Mahāvaggavaṇṇanā niṭṭhitā.",
  "tika-s0404t:132": "3. Gahapativaggo",
  "tika-s0404t:133": "1-7. Paṭhamauggasuttādivaṇṇanā",
  "tika-s0404t:134_0": "21-27. Tatiyassa paṭhamadutiyesu natthi vattabbaṃ. Tatiye “hatthago”ti vattabbe “hatthako”ti",
  "tika-s0404t:134_1": "vuttaṃ. So hi rājapurisānaṃ hatthato yakkhassa hatthaṃ, yakkhassa hatthato bhagavato",
  "tika-s0404t:134_2": "hatthaṃ, bhagavato hatthato puna rājapurisānaṃ hatthaṃ gatattā nāmato hatthako āḷavakoti",
  "tika-s0404t:134_3": "jāto. Tenāha “āḷavakayakkhassa hatthato hatthehi sampaṭicchitattā hatthakoti laddhanāmo",
  "tika-s0404t:134_4": "rājakumāro”ti. Catutthādīni uttānatthāneva.",
  "tika-s0404t:135": "Paṭhamauggasuttādivaṇṇanā niṭṭhitā.",
  "tika-s0404t:136": "8. Dutiyabalasuttavaṇṇanā",
  "tika-s0404t:137_0": "28. Aṭṭhame khīṇāsavassa sabbesaṃ saṅkhārānaṃ aniccatā asammohavasena kiccato maggapaññāya",
  "tika-s0404t:137_1": "suppaṭividdhā, vipassanāya ārammaṇakaraṇavasenapīti dassento āha “sahavipassanāya",
  "tika-s0404t:137_2": "maggapaññāyā”ti. Ime kāmāti dvepi kāme vadati. Kilesavasena uppajjamāno hi pariḷāho",
  "tika-s0404t:137_3": "vatthukāmasannissayo vatthukāmavisayo vāti dvepi sapariḷāhaṭṭhena aṅgārakāsu viyāti",
  "tika-s0404t:137_4": "“aṅgārakāsūpamā”ti vuttā. Anto vuccati lāmakaṭṭhena taṇhā, byantaṃ vigatantaṃ bhūtanti",
  "tika-s0404t:137_5": "byantibhūtanti āha “vigatantabhūta”nti, nittaṇhanti attho.",
  "tika-s0404t:138": "Dutiyabalasuttavaṇṇanā niṭṭhitā.",
  "tika-s0404t:139": "9. Akkhaṇasuttavaṇṇanā",
  "tika-s0404t:140_0": "29. Navame yasmā mahiddhikapetā devāsurānaṃ āvāhaṃ gacchanti, vivāhaṃ na gacchanti,",
  "tika-s0404t:140_1": "tasmā pettivisayeneva asurakāyo gahitoti veditabbo. Petāsurā pana petā evāti tesaṃ",
  "tika-s0404t:140_2": "petehi saṅgaho avuttasiddhova.",
  "tika-s0404t:141": "Akkhaṇasuttavaṇṇanā niṭṭhitā.",
  "tika-s0404t:142": "10. Anuruddhamahāvitakkasuttavaṇṇanā",
  "tika-s0404t:143_0": "30. Dasame appicchassāti na icchassa. Abhāvattho hettha appasaddo “appaḍaṃsamakasavātātapā”tiādīsu",
  "tika-s0404t:143_1": "viya. Paccayesu appiccho paccayappiccho, cīvarādipaccayesu icchārahito. Adhigamappicchoti",
  "tika-s0404t:143_2": "jhānādiadhigamavibhāvane icchārahito. Pariyattiappicchoti pariyattiyaṃ bāhusaccavibhāvane",
  "tika-s0404t:143_3": "icchārahito. Dhutaṅgappicchoti dhutaṅgesu appiccho dhutaṅgabhāvavibhāvane icchārahito.",
  "tika-s0404t:143_4": "Santaguṇaniguhanenāti attani saṃvijjamānānaṃ jhānādiguṇānañceva bāhusaccaguṇassa",
  "tika-s0404t:143_5": "dhutaṅgaguṇassa ca niguhanena chādanena. Sampajjatīti nipphajjati sijjhati. No mahicchassāti",
  "tika-s0404t:143_6": "mahatiyā icchāya samannāgatassa no sampajjati anudhammassapi anipphajjanato. Pavivittassāti",
  "tika-s0404t:143_7": "pakārehi vivittassa. Tenāha “kāyacittaupadhivivekehi vivittassā”ti. Ārambhavatthuvasenāti",
  "tika-s0404t:143_8": "bhāvanābhiyogavasena ekībhāvova kāyavivekoti adhippeto, na gaṇasaṅgaṇikābhāvamattanti",
  "tika-s0404t:143_9": "dasseti. Kammanti yogakammaṃ.",
  "tika-s0404t:144_0": "Sattehi kilesehi ca saṅgaṇanaṃ samodhānaṃ saṅgaṇikā, sā āramitabbaṭṭhena ārāmo etassāti",
  "tika-s0404t:144_1": "saṅgaṇikārāmo, tassa. Tenāha “gaṇasaṅgaṇikāya cevā”tiādi. Āraddhavīriyassāti paggahitavīriyassa.",
  "tika-s0404t:144_2": "Tañca kho upadhiviveke ninnatāvasena “ayaṃ dhammo”ti vacanato. Esa nayo itaresupi.",
  "tika-s0404t:144_3": "Vivaṭṭanissitaṃyeva hi samādhānaṃ idhādhippetaṃ, tathā paññāpi. Kammassa-katapaññāya",
  "tika-s0404t:144_4": "hi ṭhito kammavasena bhavesu nānappakāro anatthoti jānanto kammakkhayakaraṃ ñāṇaṃ",
  "tika-s0404t:144_5": "abhipattheti, tadatthañca ussāhaṃ karoti. Mānādayo sattasantānaṃ saṃsāre papañcenti",
  "tika-s0404t:144_6": "vitthārentīti papañcāti āha “taṇhāmānadiṭṭhipapañcarahitattā”tiādi. Sesamettha suviññeyyameva.",
  "tika-s0404t:145": "Anuruddhamahāvitakkasuttavaṇṇanā niṭṭhitā.",
  "tika-s0404t:146": "Gahapativaggavaṇṇanā niṭṭhitā.",
  "tika-s0404t:147": "4. Dānavaggo",
  "tika-s0404t:148": "1-4. Paṭhamadānasuttādivaṇṇanā",
  "tika-s0404t:149_0": "31-34. Catutthassa paṭhame āsajjāti yassa deti, tassa āgamanahetu tena samāgamanimittaṃ.",
  "tika-s0404t:149_1": "Bhayāti bhayahetu. Nanu bhayaṃ nāma laddhakāmatārāgādayo viya cetanāya avisuddhikaraṃ,",
  "tika-s0404t:149_2": "taṃ kasmā idha gahitanti? Nayidaṃ tādisaṃ vohārabhayādiṃ sandhāya vuttanti dassetuṃ",
  "tika-s0404t:149_3": "“ayaṃ adāyako akārako”tiādi vuttaṃ. Adāsi meti yaṃ pubbe kataṃ upakāraṃ cintetvā",
  "tika-s0404t:149_4": "dīyati, taṃ sandhāya vuttaṃ. Dassati meti paccupakārāsīsāya yaṃ dīyati, taṃ sandhāya",
  "tika-s0404t:149_5": "vadati. Sāhu dānanti dānaṃ nāmetaṃ paṇḍitapaññattanti sādhusamācāre ṭhatvā deti.",
  "tika-s0404t:149_6": "Alaṅkāratthanti upasobhanatthaṃ. Dānañhi datvā taṃ paccavekkhantassa pāmojjapītisomanassādayo",
  "tika-s0404t:149_7": "uppajjanti, lobhadosaissāmaccherādayopi vidūrī bhavanti. Idāni dānaṃ anukūladhammaparibrūhanena",
  "tika-s0404t:149_8": "paccanīkadhammavidūrīkaraṇena ca bhāvanācittassa upasobhanāya ca parikkhārāya ca",
  "tika-s0404t:149_9": "hotīti “alaṅkāratthañceva parikkhāratthañca detī”ti vuttaṃ. Tenāha “dānañhi cittaṃ",
  "tika-s0404t:149_10": "muduṃ karotī”tiādi. Muducitto hoti laddhā dāyake “iminā mayhaṃ saṅgaho kato”ti, dātāpi",
  "tika-s0404t:149_11": "laddhari. Tena vuttaṃ “ubhinnampi cittaṃ muduṃ karotī”ti.",
  "tika-s0404t:150_0": "Adantadamananti adantā anassavāpissa dānena dantā assavā honti, vase vattanti. Adānaṃ",
  "tika-s0404t:150_1": "dantadūsakanti adānaṃ pubbe dantānaṃ assavānampi vighātuppādanena cittaṃ dūseti.",
  "tika-s0404t:150_2": "Unnamanti dāyakā piyaṃvadā ca paresaṃ garucittīkāraṭṭhānatāya. Namantipaṭiggāhakā",
  "tika-s0404t:150_3": "dānena piyavācāya ca laddhasaṅgahāsaṅgāhakānaṃ.",
  "tika-s0404t:151": "Cittālaṅkāradānameva uttamaṃ anupakkiliṭṭhatāya suparisuddhatāya guṇavisesapaccayatāya ca. Dutiyādīni uttānatthāneva.",
  "tika-s0404t:152": "Paṭhamadānasuttādivaṇṇanā niṭṭhitā.",
  "tika-s0404t:153": "5. Dānūpapattisuttavaṇṇanā",
  "tika-s0404t:154_0": "35. Pañcame dānapaccayāti dānakāraṇā, dānamayapuññassa katattā upacitattāti attho.",
  "tika-s0404t:154_1": "Upapattiyoti manussesu devesu ca nibbattiyo. Ṭhapetīti ekavārameva anuppajjitvā yathā",
  "tika-s0404t:154_2": "upari tenevākārena pavattati, evaṃ ṭhapeti. Tadeva cassa adhiṭṭhānanti āha “tasseva",
  "tika-s0404t:154_3": "vevacana”nti. Vaḍḍhetīti brūheti na hāpeti. Vimuttanti adhimuttaṃ, ninnaṃ poṇaṃ pabbhāranti",
  "tika-s0404t:154_4": "attho. Vimuttanti vā vissaṭṭhaṃ. Nippariyāyato uttari nāma paṇītaṃ majjhepi hīnamajjhimavibhāgassa",
  "tika-s0404t:154_5": "labbhanatoti vuttaṃ “uttari abhāvitanti tato uparimaggaphalatthāya abhāvita”nti.",
  "tika-s0404t:154_6": "Saṃvattati tathāpaṇihitaṃ dānamayaṃ cittaṃ. Yaṃ pana pāḷiyaṃ “tañca kho”tiādi vuttaṃ,",
  "tika-s0404t:154_7": "taṃ tatrupapattiyā vibandhakaradussīlyābhāvadassanaparaṃ daṭṭhabbaṃ, na dānamayassa",
  "tika-s0404t:154_8": "puññassa kevalassa taṃsaṃvattanatādassanaparanti daṭṭhabbaṃ. Samucchinnarāgassāti",
  "tika-s0404t:154_9": "samucchinnakāmarāgassa. Tassa hi siyā brahmaloke upapatti, na samucchinnabhavarāgassa.",
  "tika-s0404t:154_10": "Vītarāgaggahaṇena cettha kāmesu vītarāgatā adhippetā, yāya brahmalokūpapatti siyā.",
  "tika-s0404t:154_11": "Tenāha “dānamattenevā”tiādi. Yadi evaṃ dānaṃ tattha kimatthiyanti āha “dānaṃ panā”tiādi.",
  "tika-s0404t:154_12": "Dānena muducittoti baddhāghāte veripuggalepi attano dānasampaṭicchanena mudubhūtacitto.",
  "tika-s0404t:155": "Dānūpapattisuttavaṇṇanā niṭṭhitā.",
  "tika-s0404t:156": "6. Puññakiriyavatthusuttavaṇṇanā",
  "tika-s0404t:157_0": "36. Chaṭṭhe pujjabhavaphalaṃ nibbattenti, attano santānaṃ punantīti vā puññāni ca",
  "tika-s0404t:157_1": "tāni hetupaccayehi kattabbato kiriyā cāti puññakiriyā, tāyeva ca tesaṃ tesaṃ piyamanāpatādiānisaṃsānaṃ",
  "tika-s0404t:157_2": "vatthubhāvato puññakiriyavatthūni.",
  "tika-s0404t:158_0": "Anucchinnabhavamūlassa anuggahavasena, pūjāvasena vā attano deyyadhammassa parassa",
  "tika-s0404t:158_1": "pariccāgacetanā dīyati etenāti dānaṃ, dānameva dānamayaṃ. Padapūraṇamattaṃ maya-saddo.",
  "tika-s0404t:158_2": "Cīvarādīsu catūsu paccayesu, annādīsu vā dasasu dānavatthūsu, rūpādīsu vā chasu ārammaṇesu",
  "tika-s0404t:158_3": "taṃ taṃ dentassa tesaṃ uppādanato paṭṭhāya pubbabhāge pariccāgakāle pacchā somanassacittena",
  "tika-s0404t:158_4": "anussaraṇe cāti tīsu kālesu pavattacetanā dānamayaṃ puññakiriyavatthu nāma.",
  "tika-s0404t:159_0": "Niccasīlauposathasīlādivasena pañca aṭṭha dasa vā sīlāni samādiyantassa “sīlapūraṇatthaṃ",
  "tika-s0404t:159_1": "pabbajissāmī”ti vihāraṃ gacchantassa pabbajantassa, manorathaṃ matthakaṃ pāpetvā",
  "tika-s0404t:159_2": "“pabbajito vatamhi sādhu suṭṭhū”ti āvajjentassa, saddhāya pātimokkhaṃ paripūrentassa,",
  "tika-s0404t:159_3": "paññāya cīvarādike paccaye paccavekkhantassa, satiyā āpāthagatesu rūpādīsu cakkhudvārādīni",
  "tika-s0404t:159_4": "saṃvarantassa, vīriyena ājīvaṃ sodhentassa ca pavattacetanā sīlati, sīletīti vā sīlamayaṃ",
  "tika-s0404t:159_5": "puññakiriyavatthu nāma.",
  "tika-s0404t:160_0": "Paṭisambhidāyaṃ vuttena vipassanāmaggena cakkhuṃ aniccato dukkhato anattato vipassantassa,",
  "tika-s0404t:160_1": "sotaṃ…pe… ghānaṃ…pe… jivhaṃ…pe… kāyaṃ…pe… rūpe…pe… dhamme…pe… cakkhuviññāṇaṃ…pe…",
  "tika-s0404t:160_2": "manoviññāṇaṃ…pe… cakkhusamphassaṃ …pe… manosamphassaṃ…pe… cakkhusamphassajaṃ vedanaṃ…pe…",
  "tika-s0404t:160_3": "manosamphassajaṃ vedanaṃ…pe… jarāmaraṇaṃ aniccato dukkhato anattato vipassantassa",
  "tika-s0404t:160_4": "yā cetanā, yā ca pathavīkasiṇādīsu sabbāsu aṭṭhattiṃsāya ārammaṇesu pavattā jhānacetanā,",
  "tika-s0404t:160_5": "yā ca anavajjesu kammāyatanasippāyatanavijjāṭṭhānesu paricayamanasikārādivasena pavattā",
  "tika-s0404t:160_6": "cetanā, sabbā sā bhāveti etāyāti bhāvanāmayaṃ vuttanayena puññakiriyavatthu cāti",
  "tika-s0404t:160_7": "bhāvanāmayaṃ puññakiriyavatthu.",
  "tika-s0404t:161_0": "Ekamekañcettha yathārahaṃ pubbabhāgato paṭṭhāya karontassa kāyakammaṃ hoti. Tadatthaṃ",
  "tika-s0404t:161_1": "vācaṃ nicchārentassa vacīkammaṃ. Kāyaṅgaṃ vācaṅgañca acopetvā manasā cintayantassa",
  "tika-s0404t:161_2": "manokammaṃ. Annādīni dentassa cāpi “annadānādīni demī”ti vā, dānapāramiṃ āvajjetvā",
  "tika-s0404t:161_3": "vā dānakāle dānamayaṃ puññakiriyavatthu hoti. Yathā hi kevalaṃ “annadānādīni demī”ti",
  "tika-s0404t:161_4": "dānakāle dānamayaṃ puññakiriyavatthu hoti, evaṃ “idaṃ dānamayaṃ sammāsambodhiyā paccayo",
  "tika-s0404t:161_5": "hotū”ti dānapāramiṃ āvajjetvā dānakālepi dānasīseneva pavattitattā. Vattasīse ṭhatvā",
  "tika-s0404t:161_6": "dadanto “etaṃ dānaṃ nāma mayhaṃ kulavaṃsahetu paveṇicāritta”nti cārittasīsena vā",
  "tika-s0404t:161_7": "dento cārittasīlattā sīlamayaṃ. Khayato vayato sammasanaṃ paṭṭhapetvā dadato bhāvanāmayaṃ",
  "tika-s0404t:161_8": "puññakiriyavatthu hoti. Yathā hi deyyadhammapariccāgavasena vattamānāpi dānacetanā",
  "tika-s0404t:161_9": "vattasīse ṭhatvā dadato sīlamayaṃ puññakiriyavatthu hoti pubbābhisaṅkhārassa aparabhāge",
  "tika-s0404t:161_10": "cetanāya ca tathāpavattattā.",
  "tika-s0404t:162": "Puññakiriyavatthusuttavaṇṇanā niṭṭhitā.",
  "tika-s0404t:163": "7-8. Sappurisadānasuttādivaṇṇanā",
  "tika-s0404t:164_0": "37-38. Sattame viceyya detīti ettha dve vicinanāni dakkhiṇeyyavicinanaṃ, dakkhiṇāvicinanañca.",
  "tika-s0404t:164_1": "Tesu vipannasīle ito bahiddhā pañcanavuti pāsaṇḍabhede ca dakkhiṇeyye pahāya sīlādiguṇasampannānaṃ",
  "tika-s0404t:164_2": "sāsane pabbajitānaṃ dānaṃ dakkhiṇeyyavicinanaṃ nāma. Lāmakalāmake paccaye apanetvā",
  "tika-s0404t:164_3": "paṇītapaṇīte vicinitvā tesaṃ dānaṃ dakkhiṇāvicinanaṃ nāma. Tenāha “imassa dinnaṃ",
  "tika-s0404t:164_4": "mahapphalaṃ bhavissatī”tiādi. Aṭṭhame natthi vattabbaṃ.",
  "tika-s0404t:165": "Sappurisadānasuttādivaṇṇanā niṭṭhitā.",
  "tika-s0404t:166": "9-10. Abhisandasuttādivaṇṇanā",
  "tika-s0404t:167_0": "39-40. Navame puññābhisandāti puññanadiyo. Kusalābhisandāti kusalānaṃ pavāhā. Sukhassāhārāti",
  "tika-s0404t:167_1": "sukhapaccayā. Aggānīti ñātattā aggaññāni. Cirarattaṃ ñātattā rattaññāni. Ariyānaṃ",
  "tika-s0404t:167_2": "sādhūnaṃ vaṃsānīti ñātattā vaṃsaññāni. Porāṇānaṃ ādipurisānaṃ etānīti porāṇāni. Sabbaso",
  "tika-s0404t:167_3": "kenacipi pakārena sādhūhi na kiṇṇāni na khittāni chaḍḍitānīti asaṃkiṇṇāni. Ayañca",
  "tika-s0404t:167_4": "nayo nesaṃ yathā atīte, evaṃ etarahi anāgate cāti āha “asaṃkiṇṇapubbāni na saṃkiyanti",
  "tika-s0404t:167_5": "na saṃkiyissantī”ti. Tato eva appaṭikuṭṭhāni. Na hi kadāci viññū samaṇabrāhmaṇā hiṃsādipāpadhammaṃ",
  "tika-s0404t:167_6": "anujānanti. Aparimāṇānaṃ sattānaṃ abhayaṃ detīti sabbesu bhūtesu nihitadaṇḍattā sakalassapi",
  "tika-s0404t:167_7": "sattakāyassa bhayābhāvaṃ deti. Averanti verābhāvaṃ. Abyābajjhanti niddukkhataṃ. Evamettha",
  "tika-s0404t:167_8": "saṅkhepato pāḷivaṇṇanā veditabbā. Dasame natthi vattabbaṃ.",
  "tika-s0404t:168": "Abhisandasuttādivaṇṇanā niṭṭhitā.",
  "tika-s0404t:169": "Dānavaggavaṇṇanā niṭṭhitā.",
  "tika-s0404t:170": "5. Uposathavaggo",
  "tika-s0404t:171": "1-8. Saṃkhittūposathasuttādivaṇṇanā",
  "tika-s0404t:172_0": "41-48. Pañcamassa paṭhamādīsu natthi vattabbaṃ. Chaṭṭhe pañca aṅgāni etassāti pañcaṅgaṃ,",
  "tika-s0404t:172_1": "pañcaṅgameva pañcaṅgikaṃ, tassa pañcaṅgikassa. Mahatī daddarī vīṇāvisesopi ātatamevāti",
  "tika-s0404t:172_2": "“cammapariyonaddhesū”ti visesanaṃ kataṃ. Ekatalatūriyaṃ kumbhathunadaddarikādi. Ubhayatalaṃ",
  "tika-s0404t:172_3": "bherimudiṅgādi. Cammapariyonaddhaṃ hutvā vinibaddhaṃ ātatavitataṃ. Sabbaso pariyonaddhaṃ",
  "tika-s0404t:172_4": "nāma caturassaambaṇaṃ paṇavādi ca. Gomukhīādīnampi ettheva saṅgaho daṭṭhabbo. Vaṃsādīti",
  "tika-s0404t:172_5": "ādi-saddena saṅkhādīnaṃ saṅgaho. Sammādīti sammatāḷakaṃsatāḷasilāsalākatāḷādi. Tattha",
  "tika-s0404t:172_6": "sammatāḷaṃ nāma dantamayatāḷaṃ. Kaṃsatāḷaṃ lohamayaṃ. Silāmayaṃ ayopattena ca vādanatāḷaṃ",
  "tika-s0404t:172_7": "silāsalākatāḷaṃ. Sumucchitassāti suṭṭhu paṭiyattassa. Pamāṇeti nātidaḷhanātisithilasaṅkhāte",
  "tika-s0404t:172_8": "majjhime mucchanāpamāṇe. Chekoti paṭu paṭṭho. So cassa paṭubhāvo manoharoti āha “sundaro”ti.",
  "tika-s0404t:172_9": "Rañjetunti rāgaṃ uppādetuṃ. Khamatevāti rocateva. Na nibbindatīti na tajjeti, sotasukhabhāvato piyāyitabbova hoti.",
  "tika-s0404t:173_0": "Bhattāraṃ nātimaññatīti sāmikaṃ muñcitvā aññaṃ manasāpi na pattheti. Uṭṭhāhikāti",
  "tika-s0404t:173_1": "uṭṭhānavīriyasampannā. Analasāti nikkosajjā. Saṅgahitaparijjanāti sammānanādīhi ceva",
  "tika-s0404t:173_2": "chaṇādīsu pesetabba-piyabhaṇḍādipaṇṇākārapesanādīhi ca saṅgahitaparijanā. Idha parijano",
  "tika-s0404t:173_3": "nāma sāmikassa ceva attano ca ñātijano. Sambhatanti kasivaṇijjādīni katvā ābhatadhanaṃ.",
  "tika-s0404t:173_4": "Sattamaṭṭhamāni uttānatthāni.",
  "tika-s0404t:174": "Saṃkhittūposathasuttādivaṇṇanā niṭṭhitā.",
  "tika-s0404t:175": "9-10. Paṭhamaidhalokikasuttādivaṇṇanā",
  "tika-s0404t:176_0": "49-50. Navame idhalokavijayāyāti idhalokavijinanatthāya abhibhavatthāya. Yo hi diṭṭhadhammikaṃ",
  "tika-s0404t:176_1": "anatthaṃ parivajjanavasena abhibhavati, tato eva tadatthaṃ sampādeti, so idhalokavijayāya",
  "tika-s0404t:176_2": "paṭipanno nāma hoti paccatthikaniggaṇhanato sadatthasampādanato ca. Tenāha “ayaṃsa",
  "tika-s0404t:176_3": "loko āraddho hotī”ti. (Pasaṃsāvahato tayidaṃ pasaṃsāvahanaṃ kittisaddena idhaloke",
  "tika-s0404t:176_4": "saddānaṃ cittatosanaviddheyyabhāvāpādanena ca hotīti daṭṭhabbaṃ.) Susaṃvihitakammantoti",
  "tika-s0404t:176_5": "yāgubhattapacanakālādīni anatikkamitvā tassa tassa sādhukaṃ karaṇena suṭṭhu saṃvihitakammanto.",
  "tika-s0404t:176_6": "Paralokavijayāyāti paralokassa vijinanatthāya abhibhavatthāya. Yo hi samparāyikaṃ",
  "tika-s0404t:176_7": "anatthaṃ parivajjanavasena abhibhavati, tato eva tadatthaṃ sampādeti, so paralokavijayāya",
  "tika-s0404t:176_8": "paṭipanno nāma hoti. Sesaṃ sabbattha uttānameva.",
  "tika-s0404t:177": "Paṭhamaidhalokikasuttādivaṇṇanā niṭṭhitā.",
  "tika-s0404t:178": "Uposathavaggavaṇṇanā niṭṭhitā.",
  "tika-s0404t:179": "Paṭhamapaṇṇāsakaṃ niṭṭhitaṃ.",
  "tika-s0404t:180": "2. Dutiyapaṇṇāsakaṃ",
  "tika-s0404t:181": "(6) 1. Gotamīvaggo",
  "tika-s0404t:182": "1-3. Gotamīsuttādivaṇṇanā",
  "tika-s0404t:183_0": "51-53. Chaṭṭhassa paṭhame gotamīti gottaṃ. Nāmakaraṇadivase panassā laddhasakkārā",
  "tika-s0404t:183_1": "brāhmaṇā lakkhaṇasampattiṃ disvā “sace ayaṃ dhītaraṃ labhissati, cakkavattirañño",
  "tika-s0404t:183_2": "mahesī bhavissati. Sace puttaṃ labhissati, cakkavattirājā bhavissatīti ubhayathāpi",
  "tika-s0404t:183_3": "mahatīyevassā pajā bhavissatī”ti byākariṃsu. Athassā “mahāpajāpatī”ti nāmaṃ akaṃsu.",
  "tika-s0404t:183_4": "Tenāha “puttapajāya ceva dhītupajāya ca mahantattā evaṃladdhanāmā”ti.",
  "tika-s0404t:184": "“Attadaṇḍā bhayaṃ jātaṃ, janaṃ passatha medhagaṃ;",
  "tika-s0404t:185": "Saṃvegaṃ kittayissāmi, yathā saṃvijitaṃ mayā”ti. –",
  "tika-s0404t:186_0": "Ādinā attadaṇḍasuttaṃ kathesi. Taṃtaṃpalobhanakiriyā kāyavācāhi parakkamantiyo ukkaṇṭhantūti",
  "tika-s0404t:186_1": "sāsanaṃ pesenti nāmāti katvā vuttaṃ “sāsanaṃ pesetvā”ti. Kuṇāladahanti kuṇāladahatīraṃ.",
  "tika-s0404t:186_2": "Anabhiratiṃ vinodetvāti itthīnaṃ dosadassanamukhena kāmānaṃ vokārasaṃkilesavibhāvanena",
  "tika-s0404t:186_3": "anabhiratiṃ vinodetvā.",
  "tika-s0404t:187_0": "Āpādikāti saṃvaddhakā, tumhākaṃ hatthapādesu kiccaṃ asādhentesu hatthe ca pāde ca",
  "tika-s0404t:187_1": "vaḍḍhetvā paṭijaggitāti attho. Posikāti divasassa dve tayo vāre nahāpetvā bhojetvā",
  "tika-s0404t:187_2": "pāyetvā tumhe posesi. Thaññaṃ pāyesīti nandakumāro kira bodhisattato katipāheneva",
  "tika-s0404t:187_3": "daharo, tasmiṃ jāte mahāpajāpatī attano puttaṃ dhātīnaṃ datvā sayaṃ bodhisattassa",
  "tika-s0404t:187_4": "dhātikiccaṃ sādhayamānā attano thaññaṃ pāyesi. Taṃ sandhāya thero evamāha. Daharoti",
  "tika-s0404t:187_5": "taruṇo. Yuvāti yobbaññe ṭhito. Maṇḍanakajātikoti alaṅkārasabhāvo. Tattha koci taruṇopi",
  "tika-s0404t:187_6": "yuvā na hoti yathā atitaruṇo. Koci yuvāpi maṇḍanakajātiko na hoti yathā upasantasabhāvo,",
  "tika-s0404t:187_7": "ālasiyabyasanādīhi vā abhibhūto. Idha pana daharo ceva yuvā ca maṇḍanakajātiko ca",
  "tika-s0404t:187_8": "adhippeto, tasmā evamāha. Uppalādīni maṇḍanakajātiko ca lokasammatattā vuttāni.",
  "tika-s0404t:188_0": "Mātugāmassa pabbajitattāti idaṃ pañcavassasatato uddhaṃ aṭṭhatvā pañcasuyeva vassasatesu",
  "tika-s0404t:188_1": "saddhammaṭṭhitiyā kāraṇanidassanaṃ. Paṭisambhidāpabhedappattakhīṇāsavavaseneva vuttanti",
  "tika-s0404t:188_2": "ettha paṭisambhidāppattakhīṇāsavaggahaṇena jhānānipi gahitāneva honti. Na hi nijjhānakānaṃ",
  "tika-s0404t:188_3": "sabbappakārasampatti ijjhatīti vadanti. Sukkhavipassakakhīṇāsavavasena vassasahassantiādinā",
  "tika-s0404t:188_4": "ca yaṃ vuttaṃ, taṃ khandhakabhāṇakānaṃ matena vuttanti veditabbaṃ. Vinayaṭṭhakathāyampi",
  "tika-s0404t:188_5": "imināva nayena vuttaṃ.",
  "tika-s0404t:189_0": "Dīghanikāyaṭṭhakathāyaṃ pana “paṭisambhidāppattehi vassasahassaṃ aṭṭhāsi, chaḷabhiññehi",
  "tika-s0404t:189_1": "vassasahassaṃ, tevijjehi vassasahassaṃ, sukkhavipassakehi vassasahassaṃ, pātimokkhena",
  "tika-s0404t:189_2": "vassasahassaṃ aṭṭhāsī”ti vuttaṃ. Idhāpi sāsanantaradhānakathāyaṃ “buddhānañhi parinibbānato",
  "tika-s0404t:189_3": "vassasahassameva paṭisambhidā nibbattetuṃ sakkonti, tato paraṃ cha abhiññā, tato",
  "tika-s0404t:189_4": "tāpi nibbattetuṃ asakkontā tisso vijjā nibbattenti, gacchante gacchante kāle tāpi",
  "tika-s0404t:189_5": "nibbattetuṃ asakkontā sukkhavipassakā honti. Eteneva upāyena anāgāmino, sakadāgāmino,",
  "tika-s0404t:189_6": "sotāpannā”ti vuttaṃ.",
  "tika-s0404t:190_0": "Saṃyuttanikāyaṭṭhakathāyaṃ pana “paṭhamabodhiyañhi bhikkhū paṭisambhidāppattā ahesuṃ.",
  "tika-s0404t:190_1": "Atha kāle gacchante paṭisambhidā pāpuṇituṃ na sakkhiṃsu, chaḷabhiññā ahesuṃ. Tato",
  "tika-s0404t:190_2": "cha abhiññā pattuṃ asakkontā tisso vijjā pāpuṇiṃsu. Idāni kāle gacchante tisso vijjā",
  "tika-s0404t:190_3": "pāpuṇituṃ asakkontā āsavakkhayamattaṃ pāpuṇissanti, tampi asakkontā anāgāmiphalaṃ,",
  "tika-s0404t:190_4": "tampi asakkontā sakadāgāmiphalaṃ, tampi asakkontā sotāpattiphalaṃ, gacchante kāle",
  "tika-s0404t:190_5": "sotāpattiphalampi pattuṃ na sakkhissantī”ti vuttaṃ. Yasmā cetaṃ sabbaṃ aññamaññappaṭiviruddhaṃ,",
  "tika-s0404t:190_6": "tasmā tesaṃ tesaṃ bhāṇakānaṃ matameva ācariyena tattha tattha dassitanti gahetabbaṃ.",
  "tika-s0404t:190_7": "Aññathā hi ācariyasseva pubbāparavirodhappasaṅgo siyāti.",
  "tika-s0404t:191_0": "Tāniyevāti tāniyeva pañcavassasahassāni. Pariyattimūlakaṃ sāsananti āha “na hi pariyattiyā",
  "tika-s0404t:191_1": "asati paṭivedho atthī”tiādi. Pariyattiyā hi antarahitāya paṭipattiantaradhāyati,",
  "tika-s0404t:191_2": "paṭipattiyā antarahitāya adhigamo antaradhāyati. Kiṃkāraṇā? Ayañhi pariyatti paṭipattiyā",
  "tika-s0404t:191_3": "paccayo hoti, paṭipatti adhigamassa. Iti paṭipattitopi pariyattiyeva pamāṇaṃ. Dutiyatatiyesu natthi vattabbaṃ.",
  "tika-s0404t:192": "Gotamīsuttādivaṇṇanā niṭṭhitā.",
  "tika-s0404t:193": "4-5. Dīghajāṇusuttādivaṇṇanā",
  "tika-s0404t:194_0": "54-55. Catutthe ekena bhoge bhuñjeyyāti ekena koṭṭhāsena bhoge bhuñjeyya, vinibhuñjeyya",
  "tika-s0404t:194_1": "vāti attho. Dvīhi kammanti dvīhi koṭṭhāsehi kasivaṇijjādikammaṃ payojeyya. Nidhāpeyyāti",
  "tika-s0404t:194_2": "catutthakoṭṭhāsaṃ nidhetvā ṭhapeyya, nidahitvā bhūmigataṃ katvā ṭhapeyyāti attho.",
  "tika-s0404t:194_3": "Āpadāsu bhavissatīti kulānañhi na sabbakālaṃ ekasadisaṃ vattati, kadāci rājaaggicoradubbhikkhādivasena",
  "tika-s0404t:194_4": "āpadā uppajjanti, tasmā evaṃ āpadāsu uppannāsu bhavissatīti ekaṃ koṭṭhāsaṃ nidhāpeyyāti",
  "tika-s0404t:194_5": "vuttaṃ. Imesu pana catūsu koṭṭhāsesu kataraṃ koṭṭhāsaṃ gahetvā kusalaṃ kātabbanti?",
  "tika-s0404t:194_6": "“Bhoge bhuñjeyyā”ti vuttakoṭṭhāsaṃ. Tato gaṇhitvā hi bhikkhūnampi kapaṇaddhikānampi",
  "tika-s0404t:194_7": "dānaṃ dātabbaṃ, pesakāranhāpitādīnampi vetanaṃ dātabbaṃ. Samaṇabrāhmaṇakapaṇaddhikādīnaṃ",
  "tika-s0404t:194_8": "dānavasena ceva, adhivatthadevatādīnaṃ petabalivasena, nhāpitādīnaṃ vetanavasena",
  "tika-s0404t:194_9": "ca viniyogopi upayogo eva.",
  "tika-s0404t:195": "Apenti gacchanti, apentā vā etehīti apāyā, apāyā eva mukhāni dvārānīti apāyamukhāni. Vināsadvārānīti etthāpi eseva nayo. Pañcame natthi vattabbaṃ.",
  "tika-s0404t:196": "Dīghajāṇusuttādivaṇṇanā niṭṭhitā.",
  "tika-s0404t:197": "6-8. Bhayasuttādivaṇṇanā",
  "tika-s0404t:198": "56-58. Chaṭṭhe gabbhavāso idha uttarapadalopena gabbho vuttoti āha “gabbhoti gabbhavāso”ti. Sattamaṭṭhamāni uttānatthāni.",
  "tika-s0404t:199": "Bhayasuttādivaṇṇanā niṭṭhitā.",
  "tika-s0404t:200": "6-10. Puggalasuttādivaṇṇanā",
  "tika-s0404t:201_0": "59-60. Navame dānaṃ dadantānanti dakkhiṇeyyaṃ uddissa dānaṃ dentānaṃ. Upadhī vipaccanti",
  "tika-s0404t:201_1": "etena, upadhīsu vā vipaccati, upadhayo vā vipākā etassāti upadhivipākaṃ. Saṅghe dinnaṃ",
  "tika-s0404t:201_2": "mahapphalanti ariyasaṅghe dinnaṃ vipphāraṭṭhānaṃ hoti, vipulaphalanti attho. Dasame natthi vattabbaṃ.",
  "tika-s0404t:202": "Puggalasuttādivaṇṇanā niṭṭhitā.",
  "tika-s0404t:203": "Gotamīvaggavaṇṇanā niṭṭhitā.",
  "tika-s0404t:204": "(7) 2. Bhūmicālavaggo",
  "tika-s0404t:205": "1-5. Icchāsuttādivaṇṇanā",
  "tika-s0404t:206_0": "61-65. Sattamassa paṭhamādīni suviññeyyāni. Pañcame (dī.ni.ṭī. 2.173) abhibhavatīti",
  "tika-s0404t:206_1": "abhibhu, parikammaṃ, ñāṇaṃ vā. Abhibhu āyatanaṃ etassāti abhibhāyatanaṃ, jhānaṃ.",
  "tika-s0404t:206_2": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ. Atha vā ārammaṇābhibhavanato",
  "tika-s0404t:206_3": "abhitu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-s0404t:206_4": "cātipi sasampayuttajjhānaṃ abhibhāyatanaṃ. Tenāha “abhibhavanakāraṇānī”tiādi. Tāni",
  "tika-s0404t:206_5": "hīti abhibhāyatanasaññitāni jhānāni. “Puggalassa ñāṇuttariyatāyā”ti idaṃ ubhayatthāpi",
  "tika-s0404t:206_6": "yojetabbaṃ. Kathaṃ? Paṭipakkhabhāvena paccanīkadhamme abhibhavanti puggalassa ñāṇuttariyatāya",
  "tika-s0404t:206_7": "ārammaṇāni abhibhavanti. Ñāṇabaleneva hi ārammaṇābhibhavanaṃ viya paṭipakkhābhibhavopīti.",
  "tika-s0404t:207_0": "Parikammavasena ajjhattaṃ rūpasaññī, na appanāvasena. Na hi paṭibhāganimittārammaṇā",
  "tika-s0404t:207_1": "appanā ajjhattavisayā sambhavati. Taṃ pana ajjhattaparikammavasena laddhaṃ kasiṇanimittaṃ",
  "tika-s0404t:207_2": "avisuddhameva hoti, na bahiddhāparikammavasena laddhaṃ viya visuddhaṃ.",
  "tika-s0404t:208_0": "Parittānīti yathāladdhāni suppasarāvamattāni. Tenāha “avaḍḍhitānī”ti. Parittavasenevāti",
  "tika-s0404t:208_1": "vaṇṇavasena ābhoge vijjamānepi parittavaseneva idaṃ abhibhāyatanaṃ vuttaṃ. Parittatā",
  "tika-s0404t:208_2": "hettha abhibhavanassa kāraṇaṃ. Vaṇṇābhoge satipi asatipi abhibhāyatanabhāvanā nāma",
  "tika-s0404t:208_3": "tikkhapaññasseva sambhavati, na itarassāti āha “ñāṇuttariko puggalo”ti. Abhibhavitvā",
  "tika-s0404t:208_4": "samāpajjatīti ettha abhibhavanaṃ samāpajjanañca upacārajjhānādhigamasamanantarameva",
  "tika-s0404t:208_5": "appanājhānuppādananti āha “saha nimittuppādenevettha appanaṃ pāpetī”ti. Saha nimittuppādenāti",
  "tika-s0404t:208_6": "ca appanāparivāsābhāvassa lakkhaṇavacanametaṃ. Yo “khippābhiñño”ti vuccati, tatopi",
  "tika-s0404t:208_7": "ñāṇuttarasseva abhibhāyatanabhāvanā. Etthāti etasmiṃ nimitte. Appanaṃ pāpetīti bhāvanaṃ appanaṃ neti.",
  "tika-s0404t:209_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā",
  "tika-s0404t:209_1": "pavattanti, te upacārajjhānapakkhikā eva, tadanantarañca bhavaṅgaparivāsena upacārāsevanāya",
  "tika-s0404t:209_2": "ca vinā appanā hoti, saha nimittuppādeneva appanaṃ pāpetī”ti vadanti, taṃ tesaṃ matimattaṃ.",
  "tika-s0404t:209_3": "Na hi pārivāsikakammena appanāvāro icchito, nāpi mahaggatappamāṇajjhānesu viya upacārajjhāne",
  "tika-s0404t:209_4": "ekantato paccavekkhaṇā icchitabbā, tasmā upacārajjhānādhigamato paraṃ katipayabhavaṅgacittāvasāne",
  "tika-s0404t:209_5": "appanaṃ pāpuṇanto “saha nimittuppādenevettha appanaṃ pāpetī”ti vutto. “Saha nimittuppādenā”ti",
  "tika-s0404t:209_6": "ca adhippāyikamidaṃ vacanaṃ, na nītatthaṃ. Adhippāyo vuttanayeneva veditabbo.",
  "tika-s0404t:210_0": "Na antosamāpattiyaṃ tadā tathārūpassa ābhogassa asambhavato, samāpattito vuṭṭhitassa",
  "tika-s0404t:210_1": "ābhogo pubbabhāgabhāvanāya vasena jhānakkhaṇe pavattaṃ abhibhavanākāraṃ gahetvā pavattoti",
  "tika-s0404t:210_2": "daṭṭhabbaṃ. Abhidhammaṭṭhakathāyaṃ pana “iminā panassa pubbabhogo kathito”ti vuttaṃ.",
  "tika-s0404t:210_3": "Antosamāpattiyaṃ tathā ābhogābhāve kasmā “jhānasaññāyapī”ti vuttanti āha “abhibhavana…pe… atthī”ti.",
  "tika-s0404t:211_0": "Vaḍḍhitappamāṇānīti vipulappamāṇānīti attho, na ekaṅguladvaṅgulādivasena vaḍḍhiṃ",
  "tika-s0404t:211_1": "pāpitānīti tathāvaḍḍhanassevettha asambhavato. Tenāha “mahantānī”ti. Bhattavaḍḍhitakanti",
  "tika-s0404t:211_2": "bhuñjanabhājane vaḍḍhitvā dinnaṃ bhattaṃ, ekāsane purisena bhuñjitabbabhattato upaḍḍhabhattanti attho.",
  "tika-s0404t:212_0": "Rūpe saññā rūpasaññā, sā assa atthīti rūpasaññī, na rūpasaññī arūpasaññī. Saññāsīsena",
  "tika-s0404t:212_1": "jhānaṃ vadati. Rūpasaññāya anuppādanamevettha alābhitā. Bahiddhāva uppannanti bahiddhāvatthusmiṃyeva",
  "tika-s0404t:212_2": "uppannaṃ. Abhidhamme pana “ajjhattaṃ arūpasaññī bahiddhā rūpāni passati parittāni",
  "tika-s0404t:212_3": "suvaṇṇadubbaṇṇāni, appamāṇāni suvaṇṇadubbaṇṇānī”ti evaṃ catunnaṃ abhibhāyatanānaṃ",
  "tika-s0404t:212_4": "āgatattā abhidhammaṭṭhakathāyaṃ “kasmā pana yathā suttante ajjhattaṃ rūpasaññī eko",
  "tika-s0404t:212_5": "bahiddhā rūpāni passati parittānītiādi vuttaṃ, evaṃ avatvā idha catūsupi abhibhāyatanesu",
  "tika-s0404t:212_6": "ajjhattaṃ arūpasaññitāva vuttā”ti codanaṃ katvā “ajjhattarūpānaṃ anabhibhavanīyato”ti",
  "tika-s0404t:212_7": "kāraṇaṃ vatvā “tattha vā idha vā bahiddhā rūpāneva abhibhavitabbāni, tasmā tāni niyamatova",
  "tika-s0404t:212_8": "vattabbānīti tatrāpi idhāpi vuttāni, ‘ajjhattaṃ rūpasaññī’ti idaṃ pana satthu desanāvilāsamattamevā”ti vuttaṃ.",
  "tika-s0404t:213_0": "Ettha ca vaṇṇābhogarahitāni sahitāni ca sabbāni “parittāni suvaṇṇadubbaṇṇānī”ti vuttāni,",
  "tika-s0404t:213_1": "tathā “appamāṇāni suvaṇṇadubbaṇṇānī”ti. Atthi hi so pariyāyo “parittāni abhibhuyya,",
  "tika-s0404t:213_2": "tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti. Pariyāyakathā",
  "tika-s0404t:213_3": "hi suttantadesanāti. Abhidhamme pana nippariyāyadesanattā vaṇṇābhogarahitāni visuṃ",
  "tika-s0404t:213_4": "vuttāni, tathā sahitāni. Atthi hi ubhayattha abhibhavanavisesoti, tathā idha pariyāyadesanattā",
  "tika-s0404t:213_5": "vimokkhānampi abhibhavanapariyāyo atthīti “ajjhattaṃ rūpasaññī”tiādinā paṭhamadutiyaabhibhāyatanesu",
  "tika-s0404t:213_6": "paṭhamavimokkho, tatiyacatutthaabhibhāyatanesu dutiyavimokkho, vaṇṇābhibhāyatanesu",
  "tika-s0404t:213_7": "tatiyavimokkho ca abhibhavanappavattito saṅgahito. Abhidhamme pana nippariyāyadesanattā",
  "tika-s0404t:213_8": "vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni.",
  "tika-s0404t:213_9": "Sabbāni ca vimokkhakiccāni jhānāni vimokkhadesanāyaṃ vuttāni. Tadetaṃ “ajjhattaṃ",
  "tika-s0404t:213_10": "rūpasaññī”ti āgatassa abhibhāyatanadvayassa abhidhamme abhibhāyatanesu avacanato",
  "tika-s0404t:213_11": "“rūpī rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ",
  "tika-s0404t:213_12": "katanti viññāyati. “Ajjhattarūpānaṃ anabhibhavanīyato”ti idaṃ abhidhamme katthacipi",
  "tika-s0404t:213_13": "“ajjhattaṃ rūpāni passatī”ti avatvā sabbattha yaṃ vuttaṃ “bahiddhā rūpāni passatī”ti,",
  "tika-s0404t:213_14": "tassa kāraṇavacanaṃ. Tena yaṃ aññahetukaṃ, taṃ tena hetunā vuttaṃ. Yaṃ pana desanāvilāsahetukaṃ",
  "tika-s0404t:213_15": "ajjhattaṃ arūpasaññitāya eva abhidhamme vacanaṃ, na tassa aññaṃ kāraṇaṃ maggitabbanti dasseti.",
  "tika-s0404t:214_0": "Ajjhattarūpānaṃ anabhibhavanīyatā ca tesaṃ bahiddhārūpānaṃ viya avibhūtattā desanāvilāso",
  "tika-s0404t:214_1": "ca yathāvuttavavatthānavasena veditabbo veneyyajjhāsayavasena vijjamānapariyāyakathābhāvato.",
  "tika-s0404t:214_2": "“Suvaṇṇadubbaṇṇānī”ti eteneva siddhattā na nīlādiabhibhāyatanāni vattabbānīti ce?",
  "tika-s0404t:214_3": "Taṃ na. Nīlādīsu katādhikārānaṃ nīlādibhāvasseva abhibhavanakāraṇattā. Na hi tesaṃ",
  "tika-s0404t:214_4": "parisuddhāparisuddhavaṇṇānaṃ parittatā vā appamāṇatā vā abhibhavanakāraṇaṃ, atha",
  "tika-s0404t:214_5": "kho nīlādibhāvo evāti. Etesu ca parittādikasiṇarūpesu yaṃ yaṃ caritassa imāni abhibhāyatanāni",
  "tika-s0404t:214_6": "ijjhanti, taṃ dassetuṃ “imesu panā”tiādi vuttaṃ. Sabbasaṅgāhikavasenāti nīlavaṇṇanīlanidassananīlanibhāsānaṃ",
  "tika-s0404t:214_7": "sādhāraṇavasena. Vaṇṇavasenāti sabhāvavaṇṇavasena. Nidassanavasenāti passitabbatāvasena",
  "tika-s0404t:214_8": "cakkhuviññāṇādiviññāṇavīthiyā gahetabbatāvasena. Obhāsavasenāti sappabhāsatāya avabhāsanavasena.",
  "tika-s0404t:215": "Icchāsuttādivaṇṇanā niṭṭhitā.",
  "tika-s0404t:216": "6. Vimokkhasuttavaṇṇanā",
  "tika-s0404t:217_0": "66. Chaṭṭhe kenaṭṭhenāti kena sabhāvena. Sabhāvo hi ñāṇena yāthāvato araṇīyato ñātabbato",
  "tika-s0404t:217_1": "“attho”ti vuccati, so eva ttha-kārassa ṭṭha-kāraṃ katvā “aṭṭho”ti vutto. Adhimuccanaṭṭhenāti",
  "tika-s0404t:217_2": "adhikaṃ savisesaṃ muccanaṭṭhena. Etena satipi sabbassapi rūpāvacarajjhānassa vikkhambhanavasena",
  "tika-s0404t:217_3": "paṭipakkhato vimuttabhāve yena bhāvanāvisesena taṃ jhānaṃ sātisayaṃ paṭipakkhato",
  "tika-s0404t:217_4": "vimuccitvā pavattati, so bhāvanāviseso dīpito. Bhavati hi samānajātiyuttopi bhāvanāvisesena",
  "tika-s0404t:217_5": "pavattiākāraviseso. Yathā taṃ saddhāvimuttato diṭṭhippattassa, tathā paccanīkadhammehi",
  "tika-s0404t:217_6": "suṭṭhu vimuttatāya eva aniggahitabhāvena nirāsaṅkatāya abhirativasena suṭṭhu adhimuccanaṭṭhenapi",
  "tika-s0404t:217_7": "vimokkho. Tenāha “ārammaṇe cā”tiādi. Ayaṃ panatthoti ayaṃ adhimuccanaṭṭho pacchime",
  "tika-s0404t:217_8": "vimokkhe nirodhe natthi. Kevalo vimuttaṭṭho eva tattha labbhati, taṃ sayameva parato vakkhati.",
  "tika-s0404t:218_0": "Rūpīti yenāyaṃ sasantatipariyāpannena rūpena samannāgato, taṃ yassa jhānassa hetubhāvena",
  "tika-s0404t:218_1": "visiṭṭharūpaṃ hoti, yena visiṭṭhena rūpena “rūpī”ti vucceyya rūpīsaddassa atisayatthadīpanato,",
  "tika-s0404t:218_2": "tadeva sasantatipariyāpannarūpassa vasena paṭiladdhajjhānaṃ idha paramatthato rūpibhāvasādhakanti",
  "tika-s0404t:218_3": "daṭṭhabbaṃ. Tenāha “ajjhatta”ntiādi. Rūpajjhānaṃ rūpaṃ uttarapadalopena. Rūpānīti",
  "tika-s0404t:218_4": "panettha purimapadalopo daṭṭhabbo. Tena vuttaṃ “nīlakasiṇādīni rūpānī”ti. Rūpe kasiṇarūpe",
  "tika-s0404t:218_5": "saññā rūpasaññā, sā etassa atthīti rūpasaññī, saññāsīsena jhānaṃ vadati. Tappaṭipakkhena",
  "tika-s0404t:218_6": "arūpasaññī. Tenāha “ajjhattaṃ na rūpasaññī”tiādi.",
  "tika-s0404t:219_0": "Anto appanāyaṃ “subha”nti ābhogo natthīti iminā pubbābhogavasena tathā adhimutti",
  "tika-s0404t:219_1": "siyāti dasseti. Evañhettha tathāvattabbatāpatticodanā anavaṭṭhānā hoti. Yasmā suvisuddhesu",
  "tika-s0404t:219_2": "nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho",
  "tika-s0404t:219_3": "sambhavati, tasmā aṭṭhakathāyaṃ tathā tatiyo vimokkho saṃvaṇṇito. Yasmā pana mettādivasena",
  "tika-s0404t:219_4": "pavattamānā bhāvanā satte appaṭikūlato dahanti, te subhato adhimuccitvā pavattati,",
  "tika-s0404t:219_5": "tasmā paṭisambhidāmagge brahmavihārabhāvanā “subhavimokkho”ti vuttā. Tayidaṃ ubhayampi",
  "tika-s0404t:219_6": "tena tena pariyāyena vuttattā na virujjhatīti daṭṭhabbaṃ.",
  "tika-s0404t:220_0": "Sabbasoti anavasesato. Na hi catunnaṃ arūpakkhandhānaṃ ekadesopi tattha avasissati.",
  "tika-s0404t:220_1": "Vissaṭṭhattāti yathāparicchinnakāle nirodhitattā. Uttamo vimokkho nāma ariyeheva",
  "tika-s0404t:220_2": "samāpajjitabbato ariyaphalapariyosānattā diṭṭheva dhamme nibbānappattibhāvato ca.",
  "tika-s0404t:221": "Vimokkhasuttavaṇṇanā niṭṭhitā.",
  "tika-s0404t:222": "7. Anariyavohārasuttavaṇṇanā",
  "tika-s0404t:223_0": "67. Sattame anariyānaṃ lāmakānaṃ vohāro anariyavohāro. Diṭṭhavāditāti diṭṭhaṃ mayāti",
  "tika-s0404t:223_1": "evaṃ vāditā. Evaṃ sesesupi. Ettha ca taṃtaṃsamuṭṭhāpakacetanāvasena attho veditabbo.",
  "tika-s0404t:223_2": "Tenāha “yāhi cetanāhī”tiādi.",
  "tika-s0404t:224": "Anariyavohārasuttavaṇṇanā niṭṭhitā.",
  "tika-s0404t:225": "9. Parisāsuttavaṇṇanā",
  "tika-s0404t:226_0": "69. Navame samāgantabbato, samāgacchatīti vā samāgamo, parisā. Bimbisārappamukho",
  "tika-s0404t:226_1": "samāgamo bimbisārasamāgamo. Sesadvayepi eseva nayo. Bimbisāra…pe… samāgamasadisaṃ",
  "tika-s0404t:226_2": "khattiyaparisanti yojanā. Aññesu cakkavāḷesupi labbhateva satthu khattiyaparisādiupasaṅkamanaṃ.",
  "tika-s0404t:226_3": "Ādito tehi saddhiṃ satthu bhāsanaṃ ālāpo, kathanappaṭikathanaṃ sallāpo. Dhammūpasaṃhitā",
  "tika-s0404t:226_4": "pucchāpaṭipucchā dhammasākacchā. Saṇṭhānaṃ paṭicca kathitaṃ saṇṭhānapariyāyattā vaṇṇa-saddassa",
  "tika-s0404t:226_5": "“mahantaṃ hatthirājavaṇṇaṃ abhinimminitvā”tiādīsu viya. Tesanti padaṃ ubhayapadāpekkhaṃ",
  "tika-s0404t:226_6": "“tesampi lakkhaṇasaṇṭhānaṃ viya satthu sarīrasaṇṭhānaṃ tesaṃ kevalaṃ paññāyati evā”ti.",
  "tika-s0404t:226_7": "Nāpi āmuttamaṇikuṇḍalo bhagavā hotīti yojanā. Chinnassarāti dvidhā bhinnassarā. Gaggarassarāti",
  "tika-s0404t:226_8": "jajjaritassarā. Bhāsantaranti tesaṃ sattānaṃ bhāsāto aññaṃ bhāsaṃ. Vīmaṃsāti cintanā.",
  "tika-s0404t:226_9": "Kimatthaṃ…pe… desetīti idaṃ nanu attānaṃ jānāpetvā dhamme kathite tesaṃ sātisayo",
  "tika-s0404t:226_10": "pasādo hotīti iminā adhippāyena vuttaṃ? Yesaṃ attānaṃ ajānāpetvāva dhamme kathite",
  "tika-s0404t:226_11": "pasādo hoti, na jānāpetvā, tādise sandhāya satthā tathā karoti. Tattha payojanamāha",
  "tika-s0404t:226_12": "“vāsanatthāyā”ti. Evaṃ sutopīti evaṃ aviññātadesako aviññātāgamanopi suto dhammo",
  "tika-s0404t:226_13": "attano dhammasudhammatāyeva anāgate paccayo hoti suṇantassa.",
  "tika-s0404t:227": "Parisāsuttavaṇṇanā niṭṭhitā.",
  "tika-s0404t:228": "10. Bhūmicālasuttavaṇṇanā",
  "tika-s0404t:229_0": "70. Dasame udenayakkhassa cetiyaṭṭhāneti udenassa nāma yakkhassa āyatanabhāvena iṭṭhakāhi",
  "tika-s0404t:229_1": "kate mahājanassa cittīkataṭṭhāne. Katavihāroti bhagavantaṃ uddissa katavihāro. Vuccatīti",
  "tika-s0404t:229_2": "purimavohārena “udenaṃ cetiya”nti vuccati. Gotamakādīsupīti “gotamakaṃ cetiya”ntiādīsupi.",
  "tika-s0404t:229_3": "Eseva nayoti cetiyaṭṭhāne katavihārabhāvaṃ atidisati. Tathā hi sattambanti kikissa",
  "tika-s0404t:229_4": "rañño dhītaro satta kumāriyo saṃvegajātā gehato nikkhamitvā tattha padhānaṃ padahiṃsu,",
  "tika-s0404t:229_5": "taṃ ṭhānaṃ “sattambaṃ cetiya”nti vadanti. Bahuputtakanti ca bahupāroho eko nigrodharukkho,",
  "tika-s0404t:229_6": "tasmiṃ adhivatthaṃ devataṃ bahū manussā putte patthenti, tadupādāya taṃ ṭhānaṃ “bahuputtakaṃ",
  "tika-s0404t:229_7": "cetiya”nti paññāyittha. Sārandadassa nāma yakkhassa vasitaṭṭhānaṃ, cāpālassa nāma",
  "tika-s0404t:229_8": "yakkhassa vasitaṭṭhānaṃ, iti sabbānevetāni buddhuppādato pubbadevatā pariggahetvā",
  "tika-s0404t:229_9": "cetiyavohārena voharitāni, bhagavato vihāre katepi tatheva sañjānanti. Ramaṇīyāti",
  "tika-s0404t:229_10": "ettha vesāliyā tāva bhūmibhāgasampattiyā sulabhapiṇḍatāya ramaṇīyabhāvo veditabbo.",
  "tika-s0404t:229_11": "Vihārānaṃ pana nagarato nātidūratāya naccāsannatāya gamanāgamanasampattiyā anākiṇṇavihāraṭṭhānatāya",
  "tika-s0404t:229_12": "chāyudakasampattiyā pavivekapatirūpatāya ca ramaṇīyatā daṭṭhabbā.",
  "tika-s0404t:230_0": "Vaḍḍhitāti bhāvanāpāripūrivasena paribrūhitā. Punappunaṃ katāti bhāvanāya bahulīkaraṇena",
  "tika-s0404t:230_1": "aparāparaṃ pavattitā. Yuttayānaṃ viya katāti yathā yuttamājaññayānaṃ chekena sārathinā",
  "tika-s0404t:230_2": "adhiṭṭhitaṃ yathāruci pavattati, evaṃ yathāruci pavattirahataṃ gamitā. Patiṭṭhānaṭṭhenāti",
  "tika-s0404t:230_3": "adhiṭṭhānaṭṭhena. Vatthu viya katāti sabbaso upakkilesavisodhanena iddhivisayatāya",
  "tika-s0404t:230_4": "patiṭṭhānabhāvato suvisodhitaparissayavatthu viya katā. Adhiṭṭhitāti paṭipakkhadūrībhāvato",
  "tika-s0404t:230_5": "subhāvitabhāvena taṃtaṃadhiṭṭhānayogyatāya ṭhapitā. Samantato citāti sabbabhāgena",
  "tika-s0404t:230_6": "bhāvanupacayaṃ gamitā. Tenāha “suvaḍḍhitā”ti. Suṭṭhu samāraddhāti iddhibhāvanāya",
  "tika-s0404t:230_7": "sikhāppattiyā sammadeva saṃsevitā.",
  "tika-s0404t:231_0": "Aniyamenāti “yassa kassacī”ti aniyamavacanena. Niyametvāti “tathāgatassā”ti sarūpadassanena",
  "tika-s0404t:231_1": "niyametvā. Āyuppamāṇanti paramāyuppamāṇaṃ vadati. Kiṃ panettha paramāyu nāma, kathaṃ",
  "tika-s0404t:231_2": "vā taṃ paricchinnappamāṇanti? Vuccate – yo tesaṃ tesaṃ sattānaṃ tasmiṃ tasmiṃ bhavavisese",
  "tika-s0404t:231_3": "purimasiddhabhavapatthanūpanissayavasena sarīrāvayavavaṇṇasaṇṭhānappamāṇādivisesā",
  "tika-s0404t:231_4": "viya taṃtaṃgatinikāyādīsu yebhuyyena niyataparicchedo gabbhaseyyakakāmāvacaradevarūpāvacarasattānaṃ",
  "tika-s0404t:231_5": "sukkasoṇitautubhojanādiutuādipaccuppannapaccayūpatthambhito vipākappabandhassa ṭhitikālaniyamo.",
  "tika-s0404t:231_6": "So yathāsakaṃ khaṇamattāvaṭṭhāyīnampi attano sahajātānaṃ rūpārūpadhammānaṃ ṭhapanākāravuttitāya",
  "tika-s0404t:231_7": "pavattanakāni rūpārūpajīvitindriyāni yasmā na kevalaṃ tesaṃ khaṇaṭhitiyā eva kāraṇabhāvena",
  "tika-s0404t:231_8": "anupālakāni, atha kho yāva bhavaṅgupacchedā anupabandhassa avicchedahetubhāvenapi,",
  "tika-s0404t:231_9": "tasmā āyuhetukattā kāraṇūpacārena āyu, ukkaṃsaparicchedavasena paramāyūti ca vuccati.",
  "tika-s0404t:231_10": "Taṃ pana devānaṃ nerayikānaṃ uttarakurukānañca niyataparicchedaṃ. Uttarakurukānaṃ",
  "tika-s0404t:231_11": "pana ekantaniyataparicchedameva, avasiṭṭhamanussapetatiracchānānaṃ pana ciraṭṭhitisaṃvattanikakammabahule",
  "tika-s0404t:231_12": "kāle taṃkammasahitasantānajanitasukkasoṇitapaccayānaṃ taṃmūlakānañca candasūriyasamavisamaparivattanādijanitautuāhārādisamavisamapaccayānañca",
  "tika-s0404t:231_13": "vasena cirācirakālato aniyataparicchedaṃ, tassa ca yathā purimasiddhabhavapatthanāvasena",
  "tika-s0404t:231_14": "taṃtaṃgatinikāyādīsu vaṇṇasaṇṭhānādivisesaniyamo siddho dassanānussavādīhi, tathā",
  "tika-s0404t:231_15": "ādito gahaṇasiddhiyā. Evaṃ tāsu tāsu upapattīsu nibbattasattānaṃ yebhuyyena samappamāṇaṭṭhitikālaṃ",
  "tika-s0404t:231_16": "dassanānussavehi labhitvā taṃparamataṃ ajjhosāya pavattitabhavapatthanāvasena ādito",
  "tika-s0404t:231_17": "paricchedaniyamo veditabbo. Yasmā pana kammaṃ tāsu tāsu upapattīsu yathā taṃtaṃupapattiniyatavaṇṇādinibbattane",
  "tika-s0404t:231_18": "samatthaṃ, evaṃ niyatāyuparicchedāsu upapattīsu paricchedātikkamena vipākanibbattane",
  "tika-s0404t:231_19": "samatthaṃ na hoti, tasmā vuttaṃ “tasmiṃ tasmiṃ kāle yaṃ manussānaṃ āyuppamāṇaṃ, taṃ",
  "tika-s0404t:231_20": "paripuṇṇaṃ karonto tiṭṭheyyā”ti.",
  "tika-s0404t:232_0": "Mahāsīvatthero pana “mahābodhisattānaṃ carimabhave paṭisandhidāyino kammassa asaṅkhyeyyāyukatāsaṃvattanasamatthataṃ",
  "tika-s0404t:232_1": "hadaye ṭhapetvā buddhānañca āyusaṅkhārassa parissayavikkhambhanasamatthatā pāḷiyaṃ",
  "tika-s0404t:232_2": "āgatā evāti imaṃ bhaddakappameva tiṭṭheyyā”ti avoca. Khaṇḍiccādīhi abhibhuyyatīti",
  "tika-s0404t:232_3": "etena yathā iddhibalena jarāya na paṭighāto, evaṃ tena maraṇassapi na paṭighātoti",
  "tika-s0404t:232_4": "atthato āpannamevāti. “Kva saro khitto, kva ca nipatito”ti aññathā vuṭṭhitenapi theravādena",
  "tika-s0404t:232_5": "aṭṭhakathāvacanameva samatthitanti daṭṭhabbaṃ. Tenāha “yo pana vuccati…pe… niyāmita”nti.",
  "tika-s0404t:233_0": "Oḷārike nimitteti thūle saññuppādane. Thūlasaññuppādanañhetaṃ “tiṭṭhatu bhagavā kappa”nti",
  "tika-s0404t:233_1": "sakalaṃ kappaṃ avaṭṭhānayācanāya, yadidaṃ “yassa kassaci, ānanda, cattāro iddhipādā",
  "tika-s0404t:233_2": "bhāvitā”tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvibhāvanaṃ.",
  "tika-s0404t:233_3": "Obhāseti pākaṭavacane. Pākaṭavacanañhetaṃ, yadidaṃ pariyāyaṃ muñcitvā ujukameva attano",
  "tika-s0404t:233_4": "adhippāyavibhāvanaṃ. Pariyuṭṭhitacittoti yathā kiñci atthānatthaṃ sallakkhetuṃ na",
  "tika-s0404t:233_5": "sakkā, evaṃ abhibhūtacitto. So pana abhibhavo mahatā udakoghena appakassa udakassa",
  "tika-s0404t:233_6": "ajjhottharaṇaṃ viya ahosīti vuttaṃ “ajjhotthaṭacitto”ti. Aññoti therato, ariyehi",
  "tika-s0404t:233_7": "vā aññopi yo koci puthujjano. Puthujjanaggahaṇañcettha yathā sabbena sabbaṃ appahīnavipallāso",
  "tika-s0404t:233_8": "mārena pariyuṭṭhitacitto kiñci atthānatthaṃ sallakkhetuṃ na sakkoti, evaṃ thero bhagavatā",
  "tika-s0404t:233_9": "katanimittobhāsaṃ sabbaso na sallakkhesīti dassanatthaṃ. Tenāha “māro hī”tiādi.",
  "tika-s0404t:234_0": "Cattāro vipallāsāti asubhe “subha”nti saññāvipallāso, cittavipallāso, dukkhe “sukha”nti",
  "tika-s0404t:234_1": "saññāvipallāso, cittavipallāsoti ime cattāro vipallāsā. Tenāti yadipi itare aṭṭha",
  "tika-s0404t:234_2": "vipallāsā pahīnā, tathāpi yathāvuttānaṃ catunnaṃ vipallāsānaṃ appahīnabhāvena. Assāti",
  "tika-s0404t:234_3": "therassa. Maddatīti phusanamattena maddanto viya hoti, aññathā tena maddite sattānaṃ",
  "tika-s0404t:234_4": "maraṇameva siyā. Kiṃ sakkhissati, na sakkhissatīti adhippāyo. Kasmā na sakkhissati,",
  "tika-s0404t:234_5": "nanu esa aggasāvakassa kucchiṃ paviṭṭhoti? Saccaṃ paviṭṭho, tañca kho attano ānubhāvadassanatthaṃ,",
  "tika-s0404t:234_6": "na vibādhanādhippāyena. Vibādhanādhippāyena pana idha “kiṃ sakkhissatī”ti vuttaṃ",
  "tika-s0404t:234_7": "hadayamaddanassa adhikatattā. Nimittobhāsanti ettha “tiṭṭhatu bhagavā kappa”nti sakalakappaṃ",
  "tika-s0404t:234_8": "avaṭṭhānayācanāya “yassa kassaci, ānanda, cattāro iddhipādā bhāvitā”tiādinā aññāpadesena",
  "tika-s0404t:234_9": "attano caturiddhipādabhāvanānubhāvena kappaṃ avaṭṭhānasamatthatāvasena saññuppādanaṃ",
  "tika-s0404t:234_10": "nimittaṃ. Tathā pana pariyāyaṃ muñcitvā ujukameva attano adhippāyavibhāvanaṃ obhāso.",
  "tika-s0404t:234_11": "Jānantoyevāti mārena pariyuṭṭhitabhāvaṃ jānantoyeva. Attano aparādhahetuto sattānaṃ",
  "tika-s0404t:234_12": "soko tanuko hoti, na balavāti āha “dosāropanena sokatanukaraṇattha”nti. Kiṃ pana",
  "tika-s0404t:234_13": "thero mārena pariyuṭṭhitacittakāle pavattiṃ pacchā jānātīti? Na jānāti sabhāvena,",
  "tika-s0404t:234_14": "buddhānubhāvena pana jānāti.",
  "tika-s0404t:235_0": "Gaccha tvaṃ, ānandāti yasmā divāvihāratthāya idhāgato, tasmā, ānanda, gaccha tvaṃ",
  "tika-s0404t:235_1": "yathārucitaṭṭhānaṃ divāvihārāya. Tenāha “yassadāni kālaṃ maññasī”ti. Anatthe niyojento",
  "tika-s0404t:235_2": "guṇamāraṇena māreti, virāgavibandhanena vā jātinimittatāya tattha tattha jātaṃ mārento",
  "tika-s0404t:235_3": "viya hotīti “māretīti māro”ti vuttaṃ. Ati viya pāpatāya pāpimā. Kaṇhadhammehi samannāgato",
  "tika-s0404t:235_4": "kaṇho. Virāgādiguṇānaṃ antakaraṇato antako. Sattānaṃ anatthāvahaṃ paṭipattiṃ na muñcatīti",
  "tika-s0404t:235_5": "namuci. Attano mārapāsena pamatte bandhati, pamattā vā bandhū etassāti pamattabandhu.",
  "tika-s0404t:235_6": "Sattamasattāhato paraṃ satta ahāni sandhāyāha “aṭṭhame sattāhe”ti na pana pallaṅkasattāhādi",
  "tika-s0404t:235_7": "viya niyatakiccassa aṭṭhamasattāhassa nāma labbhanato. Sattamasattāhassa hi parato",
  "tika-s0404t:235_8": "ajapālanigrodhamūle mahābrahmuno sakkassa ca devarañño paṭiññātadhammadesanaṃ bhagavantaṃ",
  "tika-s0404t:235_9": "ñatvā “idāni satte dhammadesanāya mama visayaṃ samatikkamāpessatī”ti sañjātadomanasso",
  "tika-s0404t:235_10": "hutvā ṭhito cintesi – “handa dānāhaṃ naṃ upāyena parinibbāpessāmi, evamassa manoratho",
  "tika-s0404t:235_11": "aññathattaṃ gamissati, mama ca manoratho ijjhissatī”ti. Evaṃ pana cintetvā bhagavantaṃ",
  "tika-s0404t:235_12": "upasaṅkamitvā ekamantaṃ ṭhito “parinibbātu dāni, bhante, bhagavā”tiādinā parinibbānaṃ",
  "tika-s0404t:235_13": "yāci. Taṃ sandhāya vuttaṃ “aṭṭhame sattāhe”tiādi. Tattha ajjāti āyusaṅkhārossajjanadivasaṃ",
  "tika-s0404t:235_14": "sandhāyāha. Bhagavā cassa atibandhanādhippāyaṃ jānantopi taṃ anāvikatvā parinibbānassa",
  "tika-s0404t:235_15": "akālabhāvameva pakāsento yācanaṃ paṭikkhipi. Tenāha “na tāvāha”ntiādi.",
  "tika-s0404t:236_0": "Maggavasena byattāti saccasampaṭivedhaveyyattiyena byattā. Tatheva vinītāti maggavaseneva",
  "tika-s0404t:236_1": "kilesānaṃ samucchedavinayena vinītā. Tathā visāradāti ariyamaggādhigameneva satthusāsane",
  "tika-s0404t:236_2": "vesārajjappattiyā visāradā, sārajjakarānaṃ diṭṭhivicikicchādipāpadhammānaṃ vigamena",
  "tika-s0404t:236_3": "visāradabhāvaṃ pattāti attho. Yassa sutassa vasena vaṭṭadukkhato nissaraṇaṃ sambhavati,",
  "tika-s0404t:236_4": "taṃ idha ukkaṭṭhaniddesena sutanti adhippetanti āha “tepiṭakavasenā”ti. Tiṇṇaṃ piṭakānaṃ",
  "tika-s0404t:236_5": "samūho tepiṭakaṃ, tīṇi vā piṭakāni tipiṭakaṃ, tipiṭakameva tepiṭakaṃ, tassa vasena.",
  "tika-s0404t:236_6": "Tamevāti yaṃ taṃ tepiṭakaṃ sotabbabhāvena “suta”nti vuttaṃ, tameva. Dhammanti pariyattidhammaṃ.",
  "tika-s0404t:236_7": "Dhārentīti suvaṇṇabhājane pakkhittasīhavasaṃ viya avinassantaṃ katvā suppaguṇasuppavattibhāvena",
  "tika-s0404t:236_8": "dhārenti hadaye ṭhapenti. Iti pariyattidhammavasena bahussutadhammadharabhāvaṃ dassetvā",
  "tika-s0404t:236_9": "idāni paṭivedhadhammavasenapi taṃ dassetuṃ “atha vā”tiādi vuttaṃ. Ariyadhammassāti",
  "tika-s0404t:236_10": "maggaphaladhammassa, navavidhassapi vā lokuttaradhammassa. Anudhammabhūtanti adhigamāya",
  "tika-s0404t:236_11": "anurūpadhammabhūtaṃ. Anucchavikappaṭipadanti ca tameva vipassanādhammamāha, chabbidhā",
  "tika-s0404t:236_12": "visuddhiyo vā. Anudhammanti tassā yathāvuttappaṭipadāya anurūpaṃ abhisallekhitaṃ",
  "tika-s0404t:236_13": "appichatādidhammaṃ. Caraṇasīlāti samādāya vattanasīlā. Anumaggaphaladhammo etissāti",
  "tika-s0404t:236_14": "vā anudhammā, vuṭṭhānagāminī vipassanā. Tassā caraṇasīlā. Attano ācariyavādanti attano",
  "tika-s0404t:236_15": "ācariyassa sammāsambuddhassa vādaṃ. Sadevakassa lokassa ācārasikkhāpanena ācariyo,",
  "tika-s0404t:236_16": "bhagavā, tassa vādo, catusaccadesanā.",
  "tika-s0404t:237_0": "Ācikkhissantīti ādito kathessanti, attanā uggahitaniyāmena pare uggaṇhāpessantīti",
  "tika-s0404t:237_1": "attho. Desessantīti vācessanti, pāḷiṃ sammā pabodhessantīti attho. Paññapessantīti",
  "tika-s0404t:237_2": "pajānāpessanti, saṅkāsessantīti attho. Paṭṭhapessantīti pakārehi ṭhapessanti, pakāsessantīti",
  "tika-s0404t:237_3": "attho. Vivarissantīti vivaṭaṃ karissanti. Vibhajissantīti vibhattaṃ karissanti. Uttānīkarissantīti",
  "tika-s0404t:237_4": "anuttānaṃ gambhīraṃ uttānaṃ pākaṭaṃ karissanti. Sahadhammenāti ettha dhamma-saddo",
  "tika-s0404t:237_5": "kāraṇapariyāyo “hetumhi ñāṇaṃ dhammapaṭisambhidā”tiādīsu viyāti āha “sahetukena sakāraṇena",
  "tika-s0404t:237_6": "vacanenā”ti. Sappāṭihāriyanti sanissaraṇaṃ. Yathā paravādaṃ bhañjitvā sakavādo patiṭṭhahati,",
  "tika-s0404t:237_7": "evaṃ hetudāharaṇehi yathādhigatamatthaṃ sampādetvā dhammaṃ kathessanti. Tenāha “niyyānikaṃ",
  "tika-s0404t:237_8": "katvā dhammaṃ desessantī”ti, navavidhaṃ lokuttaradhammaṃ pabodhessantīti attho. Ettha",
  "tika-s0404t:237_9": "ca “paññapessantī”tiādīhi chahi padehi cha atthapadāni dassitāni, ādito pana dvīhi",
  "tika-s0404t:237_10": "padehi cha byañjanapadāni. Ettāvatā tepiṭakaṃ buddhavacanaṃ saṃvaṇṇanānayena saṅgahetvā",
  "tika-s0404t:237_11": "dassitaṃ hoti. Vuttañhetaṃ nettiyaṃ “dvādasa padāni suttaṃ, taṃ sabbaṃ byañjanañca attho cā”ti.",
  "tika-s0404t:238_0": "Sikkhāttayasaṅgahitanti adhisīlasikkhādisikkhāttayasaṅgahaṃ. Sakalaṃ sāsanabrahmacariyanti",
  "tika-s0404t:238_1": "anavasesaṃ satthusāsanabhūtaṃ seṭṭhacariyaṃ. Samiddhanti sammadeva vaḍḍhitaṃ. Jhānassādavasenāti",
  "tika-s0404t:238_2": "tehi tehi bhikkhūhi samadhigatajjhānasukhavasena. Vuddhippattanti uḷārapaṇītabhāvūpagamena",
  "tika-s0404t:238_3": "sabbaso parivuddhimupagataṃ. Sabbapāliphullaṃ viya abhiññāsampattivasena abhiññāsampadāhi",
  "tika-s0404t:238_4": "sāsanābhivuddhiyā matthakappattito. Patiṭṭhitavasenāti patiṭṭhānavasena, patiṭṭhappattiyāti",
  "tika-s0404t:238_5": "attho. Paṭivedhavasena bahuno janassa hitanti bāhujaññaṃ. Tenāha “mahājanābhisamayavasenā”ti.",
  "tika-s0404t:238_6": "Puthu puthulaṃ bhūtaṃ jātaṃ, puthu vā puthuttaṃ pattanti puthubhūtaṃ. Tenāha “sabbā…pe...",
  "tika-s0404t:238_7": "patta”nti. Suṭṭhu pakāsitanti suṭṭhu sammadeva ādikalyāṇādibhāvena paveditaṃ.",
  "tika-s0404t:239_0": "Satiṃ sūpaṭṭhitaṃ katvāti ayaṃ kāyādivibhāgo attabhāvasaññito dukkhabhāro mayā ettakaṃ",
  "tika-s0404t:239_1": "kālaṃ vahito, idāni pana na vahitabbo, etassa avahanatthañhi cirataraṃ kālaṃ ariyamaggasambhāro",
  "tika-s0404t:239_2": "sambhato, svāyaṃ ariyamaggo paṭividdho. Yato ime kāyādayo asubhādito sabhāvādito",
  "tika-s0404t:239_3": "sammadeva pariññātāti catubbidhampi sammāsatiṃ yatātathaṃ visaye suṭṭhu upaṭṭhitaṃ",
  "tika-s0404t:239_4": "katvā. Ñāṇena paricchinditvāti imassa attabhāvasaññitassa dukkhabhārassa vahane payojanabhūtaṃ",
  "tika-s0404t:239_5": "attahitaṃ tāva bodhimūle eva parisamāpitaṃ, parahitaṃ pana buddhaveneyyavinayaṃ parisamāpitabbaṃ,",
  "tika-s0404t:239_6": "taṃ idāni māsattayeneva parisamāpanaṃ pāpuṇissati, ahampi visākhāpuṇṇamāyaṃ parinibbāyissāmīti",
  "tika-s0404t:239_7": "evaṃ buddhañāṇena paricchinditvā sabbabhāgena nicchayaṃ katvā. Āyusaṅkhāraṃ vissajjīti",
  "tika-s0404t:239_8": "āyuno jīvitassa abhisaṅkhārakaṃ phalasamāpattidhammaṃ na samāpajjissāmīti vissajji.",
  "tika-s0404t:239_9": "Taṃvissajjaneneva tena abhisaṅkhariyamānaṃ jīvitasaṅkhāraṃ “na pavattessāmī”ti vissajji.",
  "tika-s0404t:239_10": "Tenāha “tatthā”tiādi.",
  "tika-s0404t:240_0": "Ṭhānamahantatāyapi pavattiākāramahantatāyapi mahanto pathavīkampo. Tattha ṭhānamahantatāya",
  "tika-s0404t:240_1": "bhūmicālassa mahantattaṃ dassetuṃ “tadā kira…pe… kampitthā”ti vuttaṃ. Sā pana jābhikkhettabhūtā",
  "tika-s0404t:240_2": "dasasahassī lokadhātu eva, na yā kāci. Yā mahābhinīhāramahābhijātiādīsupi kampittha,",
  "tika-s0404t:240_3": "tadāpi tattikāya eva kampane kiṃ kāraṇaṃ? Jātikkhettabhāvena tasseva ādito pariggahassa",
  "tika-s0404t:240_4": "katattā, pariggahakaraṇaṃ cassa dhammatāvasena veditabbaṃ. Tathā hi purimabuddhānampi",
  "tika-s0404t:240_5": "tāvattakameva jātikkhettaṃ ahosi. Tathā hi vuttaṃ “dasasahassī lokadhātu, nissaddā",
  "tika-s0404t:240_6": "hoti nirākulā…pe… mahāsamuddo ābhujati, dasasahassī pakampatī”ti ca ādi. Udakapariyantaṃ",
  "tika-s0404t:240_7": "katvā chappakārapavedhanena avītarāge bhiṃsetīti bhiṃsano, so eva bhiṃsanakoti āha",
  "tika-s0404t:240_8": "“bhayajanako”ti. Devabheriyoti devadundubhisaddassa pariyāyavacanamattaṃ. Na cettha",
  "tika-s0404t:240_9": "kāci bherī “dundubhī”ti adhippetā, atha kho uppātabhāvena labbhamāno ākāsagato nigghosasaddo.",
  "tika-s0404t:240_10": "Tenāha “devo”tiādi. Devoti megho. Tassa hi gajjabhāvena ākāsassa vassābhāvena sukkhagajjitasaññite",
  "tika-s0404t:240_11": "sadde niccharante devadundubhisamaññā. Tenāha “devo sukkhagajjitaṃ gajjī”ti.",
  "tika-s0404t:241_0": "Pītivegavissaṭṭhanti “evaṃ cirataraṃ kālaṃ vahito ayaṃ attabhāvasaññito dukkhabhāro,",
  "tika-s0404t:241_1": "idāni na cirasseva nikkhipissāmī”ti sañjātasomanasso bhagavā sabhāveneva pītivegavissaṭṭhaṃ",
  "tika-s0404t:241_2": "udānaṃ udānesi. Evaṃ pana udānentena ayampi attho sādhito hotīti dassanatthaṃ aṭṭhakathāyaṃ",
  "tika-s0404t:241_3": "“kasmā”tiādi vuttaṃ.",
  "tika-s0404t:242_0": "Tulīyatīti tulanti tula-saddo kammasādhanoti dassetuṃ “tulita”ntiādi vuttaṃ. Appānubhāvatāya",
  "tika-s0404t:242_1": "paricchinnaṃ. Tathā hi taṃ parito khaṇḍitabhāvena “paritta”nti vuccati. Paṭipakkhavikkhambhanato",
  "tika-s0404t:242_2": "dīghasantānatāya vipulaphalatāya ca na tulaṃ na paricchinnaṃ. Yehi kāraṇehi pubbe",
  "tika-s0404t:242_3": "avisesato mahaggataṃ “atula”nti vuttaṃ, tāni kāraṇāni rūpāvacarato arūpassa sātisayāni",
  "tika-s0404t:242_4": "vijjantīti arūpāvacaraṃ “atula”nti vuttaṃ itarañca “tula”nti. Appavipākanti tīsupi",
  "tika-s0404t:242_5": "kammesu yaṃ tanuvipākaṃ hīnaṃ, taṃ tulaṃ. Bahuvipākanti yaṃ mahāvipākaṃ paṇītaṃ,",
  "tika-s0404t:242_6": "taṃ atulaṃ. Yaṃ panettha majjhimaṃ, taṃ hīnaṃ ukkaṭṭhanti dvidhā bhinditvā dvīsupi",
  "tika-s0404t:242_7": "bhāgesu pakkhipitabbaṃ. Hīnattikavaṇṇanāyaṃ vuttanayena vā appabahuvipākataṃ niddhāretvā",
  "tika-s0404t:242_8": "tassa vasena tulātulabhāvo veditabbo. Sambhavati etasmāti sambhavoti āha “sambhavahetubhūta”nti.",
  "tika-s0404t:242_9": "Niyakajjhattaratoti sasantānadhammesu vipassanāvasena gocarāsevanāya ca nirato. Savipākampi",
  "tika-s0404t:242_10": "samānaṃ pavattivipākamattadāyikammaṃ savipākaṭṭhena sambhavaṃ, na ca taṃ kāmādibhavābhisaṅkhārakanti",
  "tika-s0404t:242_11": "tato visesanatthaṃ “sambhava”nti vatvā “bhavasaṅkhāra”nti vuttaṃ. Ossajīti ariyamaggena",
  "tika-s0404t:242_12": "avassaji. Kavacaṃ viya attabhāvaṃ pariyonandhitvā ṭhitaṃ attani sambhūtattā attasambhavaṃ",
  "tika-s0404t:242_13": "kilesañca abhindīti kilesabhedasahabhāvikammossajjanaṃ dassento tadubhayassa kāraṇamavoca",
  "tika-s0404t:242_14": "“ajjhattarato samāhito”ti.",
  "tika-s0404t:243_0": "Paṭhamavikappe avasajjanameva vuttaṃ, ettha avasajjanākāroti taṃ dassento “atha vā”tiādimāha.",
  "tika-s0404t:243_1": "Tattha tīrentoti “uppādo bhayaṃ, anuppādo khema”ntiādinā vīmaṃsanto. “Tulento tīrento”tiādinā",
  "tika-s0404t:243_2": "saṅkhepato vuttamatthaṃ vitthārato dassetuṃ “pañcakkhandhā”tiādiṃ vatvā bhavasaṅkhārassa",
  "tika-s0404t:243_3": "avasajjanākāraṃ sarūpato dasseti. Evantiādinā pana udānagāthāvaṇṇanāyaṃ ādito vuttamatthaṃ",
  "tika-s0404t:243_4": "nigamavasena dasseti.",
  "tika-s0404t:244_0": "Yanti karaṇe, adhikaraṇe vā paccattavacananti āha “yena samayena, yasmiṃ vā samaye”ti.",
  "tika-s0404t:244_1": "Ukkhepakavātāti udakasandhārakavātaṃ upacchinditvā ṭhitaṭṭhānato khepakavātā. Saṭṭhi…pe…",
  "tika-s0404t:244_2": "bahalanti idaṃ tassa vātassa ubbedhappamāṇameva gahetvā vuttaṃ, āyāmavitthārato pana",
  "tika-s0404t:244_3": "dasasahassacakkavāḷappamāṇaṃ koṭisatasahassacakkavāḷappamāṇampi udakasandhārakavātaṃ",
  "tika-s0404t:244_4": "upacchindatiyeva. Ākāseti pubbe vātena patiṭṭhitākāse. Puna vātoti ukkhepakavāte",
  "tika-s0404t:244_5": "tathā katvā vigate udakasandhārakavāto puna ābandhitvā gaṇhāti. Yathā taṃ udakaṃ",
  "tika-s0404t:244_6": "na bhassati, evaṃ upatthambhentaṃ ābandhanavitānavasena bandhitvā gaṇhāti. Tato udakaṃ",
  "tika-s0404t:244_7": "uggacchatīti tato ābandhitvā gahaṇato tena vātena uṭṭhāpitaṃ udakaṃ uggacchati upari",
  "tika-s0404t:244_8": "gacchati. Hotiyevāti antarantarā hotiyeva. Bahubhāvenāti mahāpathaviyā mahantabhāvena.",
  "tika-s0404t:244_9": "Sakalā hi mahāpathavī tadā oggacchati ca uggacchati ca, tasmā kampanaṃ na paññāyati.",
  "tika-s0404t:245_0": "Ijjhanassāti icchitatthasijjhanassa anubhavitabbassa issariyasampattiādikassa. Parittāti",
  "tika-s0404t:245_1": "paṭiladdhamattā nātisubhāvitā. Tathā ca bhāvanā balavatī na hotīti āha “dubbalā”ti.",
  "tika-s0404t:245_2": "Saññāsīsena hi bhāvanā vuttā. Appamāṇāti paguṇā subhāvitā. Sā hi thirā daḷhatarā",
  "tika-s0404t:245_3": "hotīti āha “balavā”ti. “Parittā pathavīsaññā, appamāṇā āposaññā”ti desanāmattametaṃ,",
  "tika-s0404t:245_4": "āposaññāya pana subhāvitāya pathavīkampo sukheneva ijjhatīti ayamettha adhippāyo",
  "tika-s0404t:245_5": "veditabbo. Saṃvejento vā dibbasampattiyā pamattaṃ sakkaṃ devarājānaṃ, vīmaṃsanto",
  "tika-s0404t:245_6": "vā tāvadeva samadhigataṃ attano iddhibalaṃ. So kirāyasmā khuragge arahattaṃ patvā",
  "tika-s0404t:245_7": "cintesi – “atthi nu kho koci bhikkhu yena pabbajitadivaseyeva arahattaṃ patvā vejayanto",
  "tika-s0404t:245_8": "pāsādo kampitapubbo”ti. Tato “natthi kocī”ti ñatvā “ahaṃ kampessāmī”ti abhiññābalena",
  "tika-s0404t:245_9": "vejayantamatthake ṭhatvā pādena paharitvā kampetuṃ nāsakkhi. Atha naṃ sakkassa nāṭakitthiyo",
  "tika-s0404t:245_10": "āhaṃsu – “putta saṅgharakkhita, tvaṃ pūtigandheneva sīsena vejayantaṃ kampetuṃ icchasi,",
  "tika-s0404t:245_11": "suppatiṭṭhito, tāta, pāsādo, kathaṃ kampetuṃ sakkhissasī”ti.",
  "tika-s0404t:246_0": "Sāmaṇero “imā devatā mayā saddhiṃ keḷiṃ karonti, ahaṃ kho pana ācariyaṃ nālatthaṃ,",
  "tika-s0404t:246_1": "kahaṃ nu kho me ācariyo sāmuddikamahānāgatthero”ti āvajjetvā “mahāsamudde udakaleṇaṃ",
  "tika-s0404t:246_2": "māpetvā divāvihāraṃ nisinno”ti ñatvā tattha gantvā theraṃ vanditvā aṭṭhāsi. Tato",
  "tika-s0404t:246_3": "naṃ thero, “tāta saṅgharakkhita, asikkhitvāva yuddhaṃ paviṭṭhosī”ti vatvā “nāsakkhi,",
  "tika-s0404t:246_4": "tāta, vejayantaṃ kampetu”nti pucchi. Ācariyaṃ, bhante, nālatthanti. Atha naṃ thero,",
  "tika-s0404t:246_5": "“tāta, tumhādise akampente añño ko kampessati, diṭṭhapubbaṃ te, tāta, udakapiṭṭhe",
  "tika-s0404t:246_6": "gomayakhaṇḍaṃ pilavantaṃ, tāta, kapallapūvaṃ paccantaṃ antantena paricchinnanti iminā",
  "tika-s0404t:246_7": "opammena jānāhī”ti āha. So “vaṭṭissati, bhante, ettakenā”ti vatvā “pāsādena patiṭṭhitokāsaṃ",
  "tika-s0404t:246_8": "udakaṃ hotū”ti adhiṭṭhāya vejayantābhimukho agamāsi. Devadhītaro taṃ disvā “ekavāraṃ",
  "tika-s0404t:246_9": "lajjitvā gato, punapi sāmaṇero eti, punapi etī”ti vadiṃsu. Sakko devarājā “mā mayhaṃ",
  "tika-s0404t:246_10": "puttena saddhiṃ kathayittha, idāni tena ācariyo laddho khaṇena pāsādaṃ kampessatī”ti",
  "tika-s0404t:246_11": "āha. Sāmaṇeropi pādaṅguṭṭhena pāsādathūpikaṃ pahari, pāsādo catūhi disāhi oṇamati.",
  "tika-s0404t:246_12": "Devatā “patiṭṭhātuṃ dehi, tāta, pāsādassa, patiṭṭhātuṃ dehi, tāta, pāsādassā”ti viraviṃsu.",
  "tika-s0404t:246_13": "Sāmaṇero pāsādaṃ yathāṭhāne ṭhapetvā pāsādamatthake ṭhatvā udānaṃ udānesi –",
  "tika-s0404t:247": "“Ajjevāhaṃ pabbajito, ajja pattāsavakkhayaṃ;",
  "tika-s0404t:248": "Ajja kampemi pāsādaṃ, aho buddhassuḷāratā.",
  "tika-s0404t:249": "“Ajjevāhaṃ pabbajito, ajja pattāsavakkhayaṃ;",
  "tika-s0404t:250": "Ajja kampemi pāsādaṃ, aho dhammassuḷāratā.",
  "tika-s0404t:251": "“Ajjevāhaṃ pabbajito, ajja pattāsavakkhayaṃ;",
  "tika-s0404t:252": "Ajja kampemi pāsādaṃ, aho saṅghassuḷāratā”ti.",
  "tika-s0404t:253_0": "“Dhammatā esā, bhikkhave, yadā bodhisatto tusitakāyā cavitvā mātukucchiṃ okkamatī”ti",
  "tika-s0404t:253_1": "vatvā “ayañca dasasahassī lokadhātu saṅkampi sampakampi sampavedhī”ti, tathā “dhammatā",
  "tika-s0404t:253_2": "esā, bhikkhave, yadā bodhisatto mātukucchimhā nikkhamatī”ti vatvā “ayañca dasasahassī",
  "tika-s0404t:253_3": "lokadhātu saṅkampi sampakampi sampavedhī”ti ca mahāsattassa gabbhokkantiyaṃ abhijātiñca",
  "tika-s0404t:253_4": "dhammatāvasena mahāpadāne pathavīkampassa vuttattā itaresupi catūsu ṭhānesu pathavīkampo",
  "tika-s0404t:253_5": "dhammatāvasenevāti atthato vuttametanti daṭṭhabbaṃ.",
  "tika-s0404t:254_0": "Idāni nesaṃ pathavīkampānaṃ kāraṇato pavattiākārato ca vibhāgaṃ dassetuṃ “iti imesū”tiādi",
  "tika-s0404t:254_1": "vuttaṃ. Dhātukopenāti ukkhepakavātasaṅkhātāya vāyodhātuyā pakopena. Iddhānubhāvenāti",
  "tika-s0404t:254_2": "ñāṇiddhiyā, kammavipākajiddhiyā vā sabhāvena, tejenāti attho. Puññatejenāti puññānubhāvena,",
  "tika-s0404t:254_3": "mahābodhisattassa puññabalenāti attho. Ñāṇatejenāti anaññasādhāraṇena paṭivedhañāṇānubhāvena.",
  "tika-s0404t:254_4": "Sādhukāradānavasenāti yathā anaññasādhāraṇappaṭivedhañāṇānubhāvena abhihatā mahāpathavī",
  "tika-s0404t:254_5": "abhisambodhiyaṃ kampittha, evaṃ anaññasādhāraṇena desanāñāṇānubhāvena abhihatā mahāpathavī",
  "tika-s0404t:254_6": "kampittha, taṃ panassā sādhukāradānaṃ viya hotīti “sādhukāradānavasenā”ti vuttaṃ.",
  "tika-s0404t:255_0": "Yena pana bhagavā asītianubyañjanappaṭimaṇḍitadvattiṃsamahāpurisalakkhaṇavicitrarūpakāyo",
  "tika-s0404t:255_1": "sabbākāraparisuddhasīlakkhandhādiguṇaratanasamiddhidhammakāyo puññamahattathāmamahattaiddhimahattayasamahattapaññāmahattānaṃ",
  "tika-s0404t:255_2": "paramukkaṃsagato asamo asamasamo appaṭipuggalo arahaṃ sammāsambuddho attano attabhāvasaññitaṃ",
  "tika-s0404t:255_3": "khandhapañcakaṃ kappaṃ vā kappāvasesaṃ vā ṭhapetuṃ samatthopi saṅkhatadhammaparijigucchanākārappavattena",
  "tika-s0404t:255_4": "ñāṇavisesena tiṇāyapi amaññamāno āyusaṅkhārossajjanavidhinā nirapekkho ossajji. Tadanubhāvābhihatā",
  "tika-s0404t:255_5": "mahāpathavī āyusaṅkharossajjane akampittha. Taṃ panassā kāruññasabhāvasaṇṭhitā viya",
  "tika-s0404t:255_6": "hotīti vuttaṃ “kāruññabhāvenā”ti.",
  "tika-s0404t:256_0": "Yasmā bhagavā parinibbānasamaye catuvīsatikoṭisatasahassasaṅkhā samāpattiyo samāpajji,",
  "tika-s0404t:256_1": "antarantarā phalasamāpattisamāpajjanena tassa pubbabhāge sātisayaṃ tikkhaṃ sūraṃ",
  "tika-s0404t:256_2": "vipassanāñāṇañca pavattesi. “Yadatthañca mayā evaṃ sucirakālaṃ anaññasādhāraṇo paramukkaṃsagato",
  "tika-s0404t:256_3": "ñāṇasambhāro sambhato, anuttaro ca vimokkho samadhigato, tassa vata me sikhāppattaphalabhūtā",
  "tika-s0404t:256_4": "accantaniṭṭhā anupādisesaparinibbānadhātu ajja samijjhatī”ti bhiyyo ativiya somanassappattassa",
  "tika-s0404t:256_5": "bhagavato pītivipphārādiguṇavipulatarānubhāvo parehi asādhāraṇañāṇātisayo udapādi,",
  "tika-s0404t:256_6": "yassa samāpattibalasamupabrūhitassa ñāṇātisayassa ānubhāvaṃ sandhāya idaṃ vuttaṃ",
  "tika-s0404t:256_7": "“dveme piṇḍapātā samasamaphalā samasamavipākā”tiādi, tasmā tassānubhāvena samabhihatā",
  "tika-s0404t:256_8": "mahāpathavī akampittha, taṃ panassā tassaṃ velāyaṃ ārodanākārappatti viya hotīti",
  "tika-s0404t:256_9": "“aṭṭhamo ārodanenā”ti vuttaṃ.",
  "tika-s0404t:257_0": "Idāni saṅkhepato vuttamatthaṃ vivaranto “mātukucchiṃ okkamante”tiādimāha. Ayaṃ panatthoti",
  "tika-s0404t:257_1": "“sādhukāradānavasenā”tiādinā vutta attho. Pathavīdevatāya vasenāti ettha samuddadevatā",
  "tika-s0404t:257_2": "viya mahāpathaviyā adhidevatā kira nāma atthi, tādise kāraṇe sati tassā cittavasena",
  "tika-s0404t:257_3": "ayaṃ mahāpathavī saṅkampati sampakampati sampavedhati. Yathā vātavalāhakadevatānaṃ",
  "tika-s0404t:257_4": "cittavasena vātā vāyanti, sītuṇhaabbhavassavalāhakadevatānaṃ cittavasena sītādayo",
  "tika-s0404t:257_5": "bhavanti, tathā hi visākhapuṇṇamāyaṃ abhisambodhiatthaṃ bodhirukkhamūle nisinnassa",
  "tika-s0404t:257_6": "lokanāthassa antarāyakaraṇatthaṃ upaṭṭhitaṃ mārabalaṃ vidhamituṃ –",
  "tika-s0404t:258": "“Acetanāyaṃ pathavī, aviññāya sukhaṃ dukhaṃ;",
  "tika-s0404t:259": "Sāpi dānabalā mayhaṃ, sattakkhattuṃ pakampathā”ti. –",
  "tika-s0404t:260_0": "Vacanasamanantaraṃ mahāpathavī bhijjitvā saparisaṃ māraṃ parivattesi. Etanti sādhukāradānādi.",
  "tika-s0404t:260_1": "Yadipi natthi acetanattā, dhammatāvasena pana vuttanayena siyāti sakkā vattuṃ. Dhammatā",
  "tika-s0404t:260_2": "pana atthato dhammabhāvo, so puññadhammassa vā ñāṇadhammassa vā ānubhāvasabhāvoti.",
  "tika-s0404t:260_3": "Tayidaṃ sabbaṃ vicāritameva. Evañca katvā –",
  "tika-s0404t:261": "“Ime dhamme sammasato, sabhāvasarasalakkhaṇe;",
  "tika-s0404t:262": "Dhammatejena vasudhā, dasasahassī pakampathā”ti. –",
  "tika-s0404t:263": "Ādivacanañca samatthitaṃ hoti.",
  "tika-s0404t:264_0": "Ayaṃ pana mahāpathavī aparesupi aṭṭhasu ṭhānesu akampittha mahābhinikkhamane bodhimaṇḍūpasaṅkamane",
  "tika-s0404t:264_1": "paṃsukūlaggahaṇe paṃsukūladhovane kāḷakārāmasutte gotamakasutte vessantarajātake",
  "tika-s0404t:264_2": "brahmajāleti. Tattha mahābhinikkhamanabodhimaṇḍūpasaṅkamanesu vīriyabalena akampittha.",
  "tika-s0404t:264_3": "Paṃsukūlaggahaṇe “dvisahassadīpaparivāre nāma cattāro mahādīpe pahāya pabbajitvā",
  "tika-s0404t:264_4": "susānaṃ gantvā paṃsukūlaṃ gaṇhantena dukkaraṃ bhagavatā kata”nti acchariyavegābhihatā",
  "tika-s0404t:264_5": "akampittha. Paṃsukūladhovanavessantarajātakesu akālakampanena akampittha. Kāḷakārāmagotamakasuttesu",
  "tika-s0404t:264_6": "“ahaṃ sakkhī bhagavā”ti sakkhibhāvena akampittha. Brahmajāle pana dvāsaṭṭhiyā diṭṭhigatesu",
  "tika-s0404t:264_7": "vijaṭetvā niggumbaṃ katvā desiyamānesu sādhukāradānavasena akampitthāti veditabbā.",
  "tika-s0404t:265_0": "Na kevalañca etesuyeva ṭhānesu pathavī akampittha, atha kho tīsu saṅgahesupi mahāmahindattherassa",
  "tika-s0404t:265_1": "imaṃ dīpaṃ āgantvā jotivane nisīditvā dhammaṃ desitadivasepi akampittha. Kalyāṇiyamahāvihāre",
  "tika-s0404t:265_2": "ca piṇḍapātiyattherassa cetiyaṅgaṇaṃ sammajjitvā tattheva nisīditvā buddhārammaṇaṃ",
  "tika-s0404t:265_3": "pītiṃ gahetvā imaṃ suttantaṃ āraddhassa suttapariyosāne udakapariyantaṃ katvā akampittha.",
  "tika-s0404t:265_4": "Lohapāsādassa pācīnaambalaṭṭhikaṭṭhānaṃ nāma ahosi, tattha nisīditvā dīghabhāṇakattherā",
  "tika-s0404t:265_5": "brahmajālasuttaṃ ārabhiṃsu. Tesaṃ sajjhāyapariyosānepi udakapariyantameva katvā pathavī akampittha.",
  "tika-s0404t:266_0": "Yadi evaṃ “aṭṭhime, ānanda, hetū aṭṭha paccayā mahato bhūmicālassa pātubhāvāyā”ti",
  "tika-s0404t:266_1": "kasmā aṭṭheva hetū vuttāti? Niyamahetubhāvato. Imeyeva hi aṭṭha hetū niyamanti, nāññe.",
  "tika-s0404t:266_2": "Te hi kadāci sambhavantīti aniyamabhāvato na gaṇitā. Vuttañhetaṃ nāgasenattherena milindapañhe –",
  "tika-s0404t:267_0": "“Aṭṭhime, bhikkhave, hetū aṭṭha paccayā mahato bhūmicālassa pātubhāvāyāti. Yaṃ vessantarena",
  "tika-s0404t:267_1": "raññā mahādāne dīyamāne sattakkhattuṃ mahāpathavī kampitā, tañca pana akālikaṃ kadācuppattikaṃ",
  "tika-s0404t:267_2": "aṭṭhahi hetūhi vippamuttaṃ, tasmā agaṇitaṃ aṭṭhahi hetūhi.",
  "tika-s0404t:268_0": "“Yathā, mahārāja, loke tayoyeva meghā gaṇīyanti vassiko, hemantiko, pāvusakoti. Yadi",
  "tika-s0404t:268_1": "te muñcitvā añño megho pavassati, na so megho gaṇīyati sammatehi meghehi, akālameghotveva",
  "tika-s0404t:268_2": "saṅkhaṃ gacchati, evameva kho, mahārāja, vessantarena raññā mahādāne dīyamāne yaṃ",
  "tika-s0404t:268_3": "sattakkhattuṃ mahāpathavī kampitā, akālikaṃ etaṃ kadācuppattikaṃ aṭṭhahi hetūhi vippamuttaṃ,",
  "tika-s0404t:268_4": "na taṃ gaṇīyati aṭṭhahi hetūhi.",
  "tika-s0404t:269_0": "“Yathā vā pana, mahārāja, himavantā pabbatā pañca nadisatāni sandanti, tesaṃ, mahārāja,",
  "tika-s0404t:269_1": "pañcannaṃ nadisatānaṃ daseva nadiyo nadigaṇanāya gaṇīyanti. Seyyathidaṃ – gaṅgā,",
  "tika-s0404t:269_2": "yamunā, aciravatī, sarabhū, mahī, sindhu, sarassatī, vetravatī, vītaṃsā, candabhāgāti.",
  "tika-s0404t:269_3": "Avasesā nadiyo nadigaṇanāya agaṇitā. Kiṃkāraṇā? Na tā nadiyo dhuvasalilā, evameva",
  "tika-s0404t:269_4": "kho, mahārāja, vessantarena raññā mahādāne dīyamāne yaṃ sattakkhattuṃ mahāpathavī",
  "tika-s0404t:269_5": "kampitā, akālikaṃ etaṃ kadācuppattikaṃ aṭṭhahi hetūhi vippamuttaṃ, na taṃ gaṇīyati aṭṭhahi hetūhi.",
  "tika-s0404t:270_0": "“Yathā vā pana, mahārāja, rañño satampi dvisatampi tisatampi amaccā honti, tesaṃ",
  "tika-s0404t:270_1": "chayeva janā amaccagaṇanāya gaṇīyanti. Seyyathidaṃ – senāpati, purohito, akkhadasso,",
  "tika-s0404t:270_2": "bhaṇḍāgāriko, chattaggāhako, khaggaggāhako, eteyeva amaccagaṇanāya gaṇīyanti. Kiṃkāraṇā?",
  "tika-s0404t:270_3": "Yuttattā rājaguṇehi. Avasesā agaṇitā, sabbe amaccātveva saṅkhaṃ gacchanti, evameva",
  "tika-s0404t:270_4": "kho, mahārāja, vessantarena raññā mahādāne dīyamāne yaṃ sattakkhattuṃ mahāpathavī",
  "tika-s0404t:270_5": "kampitā, akālikaṃ etaṃ kadācuppattikaṃ aṭṭhahi hetūhi vippamuttaṃ, na taṃ gaṇīyati aṭṭhahi hetūhī”ti.",
  "tika-s0404t:271": "Bhūmicālasuttavaṇṇanā niṭṭhitā.",
  "tika-s0404t:272": "Cāpālavaggavaṇṇanā niṭṭhitā.",
  "tika-s0404t:273": "(8) 3. Yamakavaggo",
  "tika-s0404t:274": "1-10. Saddhāsuttādivaṇṇanā",
  "tika-s0404t:275_0": "71-80. Aṭṭhamassa paṭhamādīni uttānatthāneva. Dasame kucchitaṃ sīdatīti kusīto da-kārassa",
  "tika-s0404t:275_1": "ta-kāraṃ katvā. Yassa dhammassa vasena puggalo “kusīto”ti vuccati, so kusitabhāvo",
  "tika-s0404t:275_2": "idha kusita-saddena vutto. Vināpi hi bhāvajotanasaddaṃ bhāvattho viññāyati yathā",
  "tika-s0404t:275_3": "“paṭassa sukka”nti, tasmā kusītabhāvavatthūnīti attho. Tenāha “kosajjakāraṇānīti",
  "tika-s0404t:275_4": "attho”ti. Kammaṃ nāma samaṇasāruppaṃ īdisanti āha “cīvaravicāraṇādī”ti. Vīriyanti",
  "tika-s0404t:275_5": "padhānavīriyaṃ. Taṃ pana caṅkamanavasena karaṇe kāyikantipi vattabbataṃ labhatīti",
  "tika-s0404t:275_6": "āha “duvidhampī”ti. Pattiyāti pāpuṇanatthaṃ. Osīdananti bhāvanānuyoge saṅkoco. Māsehi",
  "tika-s0404t:275_7": "ācitaṃ nicitaṃ viyāti māsācitaṃ, taṃ maññe. Yasmā māsā tintā visesena garukā honti,",
  "tika-s0404t:275_8": "tasmā “yathā tintamāso”tiādi vuttaṃ. Vuṭṭhito hoti gilānabhāvāti adhippāyo.",
  "tika-s0404t:276_0": "Tesanti ārambhavatthūnaṃ. Imināva nayenāti iminā kusītavatthūsu vutteneva nayena",
  "tika-s0404t:276_1": "“duvidhampi vīriyaṃ ārabhatī”tiādinā. Idaṃ paṭhamanti “idaṃ, handāhaṃ, vīriyaṃ ārabhāmī”ti,",
  "tika-s0404t:276_2": "“evaṃ bhāvanāya abbhussahanaṃ paṭhamaṃ ārambhavatthū”tiādinā ca attho veditabbo.",
  "tika-s0404t:276_3": "Yathā tathā paṭhamaṃ pavattaṃ abbhussahanañhi upari vīriyārambhassa kāraṇaṃ hoti.",
  "tika-s0404t:276_4": "Anurūpapaccavekkhaṇasahitāni hi abbhussahanāni tammūlakāni vā paccavekkhaṇāni aṭṭha",
  "tika-s0404t:276_5": "ārambhavatthūnīti veditabbāni.",
  "tika-s0404t:277": "Saddhāsuttādivaṇṇanā niṭṭhitā.",
  "tika-s0404t:278": "Yamakavaggavaṇṇanā niṭṭhitā.",
  "tika-s0404t:279": "81-626. Sesaṃ uttānameva.",
  "tika-s0404t:280": "Iti manorathapūraṇiyā aṅguttaranikāya-aṭṭhakathāya",
  "tika-s0404t:281": "Aṭṭhakanipātavaṇṇanāya anuttānatthadīpanā samattā.",
  "tika-s0404t:284": ". Namo tassa bhagavato arahato sammāsambuddhassa.",
  "tika-s0404t:285": "Aṅguttaranikāye",
  "tika-s0404t:286": "Navakanipāta-ṭīkā",
  "tika-s0404t:287": "1. Paṭhamapaṇṇāsakaṃ",
  "tika-s0404t:288": "1. Sambodhivaggo",
  "tika-s0404t:289": "1-2. Sambodhisuttādivaṇṇanā",
  "tika-s0404t:290": "1-2. Navakanipātassa paṭhamadutiyesu natthi vattabbaṃ.",
  "tika-s0404t:291": "3. Meghiyasuttavaṇṇanā",
  "tika-s0404t:292_0": "3. Tatiye meghiyoti tassa therassa nāmaṃ. Upaṭṭhāko hotīti paricārako hoti. Bhagavato",
  "tika-s0404t:292_1": "hi paṭhamabodhiyaṃ upaṭṭhākā anibaddhā ahesuṃ. Ekadā nāgasamalo, ekadā nāgito, ekadā",
  "tika-s0404t:292_2": "upavāṇo, ekadā sunakkhatto, ekadā cundo samaṇuddeso, ekadā sāgato, ekadā meghiyo,",
  "tika-s0404t:292_3": "tadāpi meghiyattherova upaṭṭhāko hoti. Tenāha “tena kho pana samayena āyasmā meghiyo",
  "tika-s0404t:292_4": "bhagavato upaṭṭhāko hotī”ti.",
  "tika-s0404t:293_0": "Kimikāḷāyāti kāḷakimīnaṃ bahulatāya “kimikāḷā”ti laddhanāmāya nadiyā. Jaṅghāvihāranti",
  "tika-s0404t:293_1": "ciranisajjāya jaṅghāsu uppannakilamathavinodanatthaṃ vicaraṇaṃ. Pāsādikanti aviraḷarukkhatāya",
  "tika-s0404t:293_2": "siniddhapattatāya ca passantānaṃ pasādaṃ āvahatīti pāsādikaṃ. Sandacchāyatāya manuññabhūmibhāgatāya",
  "tika-s0404t:293_3": "ca anto paviṭṭhānaṃ pītisomanassajananaṭṭhena cittaṃ rametīti ramaṇīyaṃ. Alanti pariyattaṃ,",
  "tika-s0404t:293_4": "yuttantipi attho. Padhānatthikassāti padhānena bhāvanānuyogena atthikassa. Yasmā",
  "tika-s0404t:293_5": "so padhānakamme yutto padhānakammiko nāma hoti, tasmā vuttaṃ “padhānakammikassā”ti.",
  "tika-s0404t:293_6": "Āgaccheyyāhanti āgaccheyyaṃ ahaṃ. Therena kira pubbe taṃ ṭhānaṃ anuppaṭipāṭiyā pañca",
  "tika-s0404t:293_7": "jātisatāni raññā eva satā anubhūtapubbaṃ uyyānaṃ ahosi, tenassa diṭṭhamatteyeva tattha",
  "tika-s0404t:293_8": "viharituṃ cittaṃ nami.",
  "tika-s0404t:294_0": "Yāva aññopi koci bhikkhu āgacchatīti añño kocipi bhikkhu mama santikaṃ yāva āgacchati,",
  "tika-s0404t:294_1": "tāva āgamehīti attho. “Koci bhikkhu dissatī”tipi pāṭho, “āgacchatū”tipi paṭhanti,",
  "tika-s0404t:294_2": "tathā “dissatū”tipi. Natthi kiñci uttari karaṇīyanti catūsu saccesu catūhi maggehi",
  "tika-s0404t:294_3": "pariññādīnaṃ soḷasannaṃ kiccānaṃ katattā abhisambodhiyā vā adhigatattā tato aññaṃ",
  "tika-s0404t:294_4": "uttari karaṇīyaṃ nāma natthi. Catūsu saccesu catunnaṃ kiccānaṃ katattāti idaṃ pana",
  "tika-s0404t:294_5": "maggavasena labbhabhānaṃ bhedaṃ anupekkhitvā vuttaṃ. Atthi katassa paṭicayoti mayhaṃ",
  "tika-s0404t:294_6": "santāne nipphāditassa sīlādidhammassa ariyamaggassa anadhigatattā tadatthaṃ puna",
  "tika-s0404t:294_7": "vaḍḍhanasaṅkhāto paṭicayo atthi, icchitabboti attho.",
  "tika-s0404t:295_0": "Tividhanāṭakaparivāroti mahantitthiyo majjhimitthiyo atitaruṇitthiyoti evaṃ vadhūkumārikakaññāvatthāhi",
  "tika-s0404t:295_1": "tividhāhi nāṭakitthīhi parivuto. Akusalavitakkehīti yathāvuttehi kāmavitakkādīhi.",
  "tika-s0404t:295_2": "Apare pana “tasmiṃ vanasaṇḍe pupphaphalapallavādīsu lobhavasena kāmavitakko, kharassarānaṃ",
  "tika-s0404t:295_3": "pakkhiādīnaṃ saddassavanena byāpādavitakko, leḍḍuādīhi tesaṃ viheṭhanādhippāyena",
  "tika-s0404t:295_4": "vihiṃsāvitakko. ‘Idhevāhaṃ vaseyya’nti tattha sāpekkhatāvasena vā kāmavitakko, vanacarake",
  "tika-s0404t:295_5": "tattha tattha disvā tesu cittadubbhanena byāpādavitakko, tesaṃ viheṭhanādhippāyena",
  "tika-s0404t:295_6": "vihiṃsāvitakko tassa uppajjatī”ti vadanti. Yathā tathā vā tassa micchāvitakkappavattiyeva",
  "tika-s0404t:295_7": "acchariyakāraṇaṃ. Acchariyaṃ vata, bhoti garahaṇacchariyaṃ nāma kiretaṃ. Yathā āyasmā",
  "tika-s0404t:295_8": "ānando bhagavato valiyagattaṃ disvā avoca “acchariyaṃ, bhante, abbhutaṃ, bhante”ti.",
  "tika-s0404t:295_9": "Samparivāritāti vokiṇṇā. Attani garumhi ca ekattepi bahuvacanaṃ dissati. “Anvāsatto”tipi",
  "tika-s0404t:295_10": "pāṭho. Kasmā panassa bhagavā tattha gamanaṃ anujāni? “Ananuññātopi cāyaṃ maṃ ohāya",
  "tika-s0404t:295_11": "gacchissateva, paricārakāmatāya maññe bhagavā gantuṃ na detīti cassa siyā aññathattaṃ,",
  "tika-s0404t:295_12": "tadassa dīgharattaṃ ahitāya dukkhāya saṃvatteyyā”ti anujāni.",
  "tika-s0404t:296_0": "Evaṃ tasmiṃ attano pavattiṃ ārocetvā nisinne athassa bhagavā sappāyadhammaṃ desento",
  "tika-s0404t:296_1": "“aparipakkāya, meghiya, cetovimuttiyā”tiādimāha. Tattha “aparipakkāyā”ti paripākaṃ",
  "tika-s0404t:296_2": "appattāya. Cetovimuttiyāti kilesehi cetaso vimuttiyā. Pubbabhāge hi tadaṅgavasena",
  "tika-s0404t:296_3": "ceva vikkhambhanavasena ca cetaso vimutti hoti, aparabhāge samucchedavasena ceva",
  "tika-s0404t:296_4": "paṭippassaddhivasena ca. Sāyaṃ vimutti heṭṭhā vitthārato kathitāva, tasmā tattha",
  "tika-s0404t:296_5": "vuttanayena veditabbā. Tattha vimuttiparipācanīyehi dhammehi āsaye paripācite sodhite",
  "tika-s0404t:296_6": "vipassanāya maggagabbhaṃ gaṇhantiyā paripākaṃ gacchantiyā cetovimutti paripakkā nāma",
  "tika-s0404t:296_7": "hoti, tadabhāve aparipakkā.",
  "tika-s0404t:297": "Katame pana vimuttiparipācanīyā dhammā? Saddhindriyādīnaṃ visuddhikaraṇavasena pannarasa dhammā veditabbā. Vuttañhetaṃ –",
  "tika-s0404t:298": "“Assaddhe puggale parivajjayato, saddhe puggale sevato bhajato payirupāsato, pasādanīye suttante paccavekkhato imehi tīhākārehi saddhindriyaṃ visujjhati.",
  "tika-s0404t:299": "“Kusīte puggale parivajjayato, āraddhavīriye puggale sevato bhajato payirupāsato, sammappadhāne paccavekkhato imehi tīhākārehi vīriyindriyaṃ visujjhati.",
  "tika-s0404t:300": "“Muṭṭhassatī puggale parivajjayato, upaṭṭhitassatī puggale sevato bhajato payirupāsato, satipaṭṭhāne paccavekkhato imehi tīhākārehi satindriyaṃ visujjhati.",
  "tika-s0404t:301": "“Asamāhite puggale parivajjayato, samāhite puggale sevato bhajato payirupāsato, jhānavimokkhe paccavekkhato imehi tīhākārehi samādhindriyaṃ visujjhati.",
  "tika-s0404t:302": "“Duppaññe puggale parivajjayato, paññavante puggale sevato bhajato payirupāsato, gambhīrañāṇacariyaṃ paccavekkhato imehi tīhākārehi paññindriyaṃ visujjhati.",
  "tika-s0404t:303": "“Iti ime pañca puggale parivajjayato, pañca puggale sevato bhajato payirupāsato, pañca suttante paccavekkhato imehi pannarasahi ākārehi imāni pañcindriyāni visujjhantī”ti.",
  "tika-s0404t:304_0": "Aparehipi pannarasahi ākārehi imāni pañcindriyāni visujjhanti. Aparepi pannarasa",
  "tika-s0404t:304_1": "dhammā vimuttiparipācanīyā. Saddhāpañcamāni indriyāni, aniccasaññā anicce, dukkhasaññā",
  "tika-s0404t:304_2": "dukkhe, anattasaññā, pahānasaññā, virāgasaññāti imā pañca nibbedhabhāgiyā saññā,",
  "tika-s0404t:304_3": "kalyāṇamittatā, sīlasaṃvaro, abhisallekhatā, vīriyārambho, nibbedhikapaññāti. Tesu",
  "tika-s0404t:304_4": "veneyyadamanakusalo satthā veneyyassa meghiyattherassa ajjhāsayavasena idha kalyāṇamittatādayo",
  "tika-s0404t:304_5": "vimuttiparipācanīye dhamme dassento “pañca dhammā paripakkāya saṃvattantī”ti vatvā",
  "tika-s0404t:304_6": "te vitthārento “idha, meghiya, bhikkhu kalyāṇamitto hotī”tiādimāha.",
  "tika-s0404t:305_0": "Tattha kalyāṇamittoti kalyāṇo bhaddo sundaro mitto etassāti kalyāṇamitto. Yassa sīlādiguṇasampanno",
  "tika-s0404t:305_1": "“aghassa tātā hitassa vidhātā”ti evaṃ sabbākārena upakāro mitto hoti, so puggalo",
  "tika-s0404t:305_2": "kalyāṇamittova. Yathāvuttehi kalyāṇapuggaleheva sabbiriyāpathesu saha ayati pavattati,",
  "tika-s0404t:305_3": "na vinā tehīti kalyāṇasahāyo. Kalyāṇapuggalesu eva cittena ceva kāyena ca ninnapoṇapabbhārabhāvena",
  "tika-s0404t:305_4": "pavattatīti kalyāṇasampavaṅko. Padattayena kalyāṇamittasaṃsagge ādaraṃ uppādeti.",
  "tika-s0404t:305_5": "Ayaṃ kalyāṇamittatāsaṅkhāto brahmacariyavāsassa ādibhāvato sabbesañca kusaladhammānaṃ",
  "tika-s0404t:305_6": "bahukāratāya padhānabhāvato ca imesu pañcasu dhammesu ādito vuttattā paṭhamo anavajjadhammo",
  "tika-s0404t:305_7": "avisuddhānaṃ saddhādīnaṃ visuddhikaraṇavasena cetovimuttiyā paripakkāya saṃvattati.",
  "tika-s0404t:305_8": "Ettha ca kalyāṇamittassa bahukāratā padhānatā ca “upaḍḍhamidaṃ, bhante, brahmacariyassa",
  "tika-s0404t:305_9": "yadidaṃ kalyāṇamittatā”ti vadantaṃ dhammabhaṇḍāgārikaṃ “mā hevaṃ, ānandā”ti dvikkhatuṃ",
  "tika-s0404t:305_10": "paṭisedhetvā “sakalameva hidaṃ, ānanda, brahmacariyaṃ yadidaṃ kalyāṇamittatā kalyāṇasahāyatā”ti",
  "tika-s0404t:305_11": "– ādisuttapadehi veditabbā.",
  "tika-s0404t:306_0": "Puna caparanti puna ca aparaṃ dhammajātaṃ. Sīlavāti ettha kenaṭṭhena sīlaṃ? Sīlanaṭṭhena",
  "tika-s0404t:306_1": "sīlaṃ. Kimidaṃ sīlanaṃ nāma? Samādhānaṃ, kāyakammādīnaṃ susīlyavasena avippakiṇṇatāti",
  "tika-s0404t:306_2": "attho. Atha vā upadhāraṇaṃ, jhānādikusaladhammānaṃ patiṭṭhānavasena ādhārabhāvoti",
  "tika-s0404t:306_3": "attho. Tasmā sīleti, sīlatīti vā sīlaṃ. Ayaṃ tāva saddalakkhaṇanayena sīlaṭṭho. Apare",
  "tika-s0404t:306_4": "pana “siraṭṭho sīlaṭṭho, sītalaṭṭho, sīlaṭṭho”ti niruttinayena atthaṃ vaṇṇenti. Tayidaṃ",
  "tika-s0404t:306_5": "pāripūrito atisayato vā sīlaṃ assa atthīti sīlavā, sīlasampannoti attho.",
  "tika-s0404t:307_0": "Yathā ca sīlavā hoti sīlasampanno, taṃ dassetuṃ “pātimokkhasaṃvarasaṃvuto”tiādi vuttaṃ.",
  "tika-s0404t:307_1": "Tattha pātimokkhanti sikkhāpadasīlaṃ. Tañhi yo naṃ pāti rakkhati, taṃ mokkheti moceti",
  "tika-s0404t:307_2": "āpāyikādīhi dukkhehīti pātimokkhaṃ. Saṃvaraṇaṃ saṃvaro, kāyavācāhi avītikkamo. Pātimokkhameva",
  "tika-s0404t:307_3": "saṃvaro pātimokkhasaṃvaro, tena saṃvuto pihitakāyavācoti pātimokkhasaṃvarasaṃvuto.",
  "tika-s0404t:307_4": "Idamassa tasmiṃ sīle patiṭṭhitabhāvaparidīpanaṃ. Viharatīti tadanurūpavihārasamaṅgibhāvaparidīpanaṃ.",
  "tika-s0404t:307_5": "Ācāragocarasampannoti heṭṭhā pātimokkhasaṃvarassa upari visesānaṃ yogassa ca upakāradhammaparidīpanaṃ.",
  "tika-s0404t:307_6": "Aṇumattesu vajjesu bhayadassāvīti pātimokkhasīlato acavanadhammatāparidīpanaṃ. Samādāyāti",
  "tika-s0404t:307_7": "sikkhāpadānaṃ anavasesato ādānaparidīpanaṃ. Sikkhatīti sikkhāya samaṅgibhāvaparidīpanaṃ.",
  "tika-s0404t:307_8": "Sikkhāpadesūti sikkhitabbadhammaparidīpanaṃ.",
  "tika-s0404t:308_0": "Aparo nayo – kilesānaṃ balavabhāvato pāpakiriyāya sukarabhāvato puññakiriyāya ca",
  "tika-s0404t:308_1": "dukkarabhāvato bahukkhattuṃ apāyesu patanasīloti pātī, puthujjano. Aniccatāya vā",
  "tika-s0404t:308_2": "bhavādīsu kammavegukkhitto ghaṭiyantaṃ viya anavaṭṭhānena paribbhamanato gamanasīloti",
  "tika-s0404t:308_3": "pātī. Maraṇavasena vā tamhi tamhi sattanikāye attabhāvassa patanasīlo vā pātī, sattasantāno,",
  "tika-s0404t:308_4": "cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena",
  "tika-s0404t:308_5": "satto “vimutto”ti vuccati. Vuttañhi “cittavodānā visujjhantī”ti, “anupādāya āsavehi",
  "tika-s0404t:308_6": "cittaṃ vimutta”nti ca.",
  "tika-s0404t:309_0": "Atha vā avijjādihetunā saṃsāre patati gacchati pavattatīti pāti. “Avijjānīvaraṇānaṃ",
  "tika-s0404t:309_1": "sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa",
  "tika-s0404t:309_2": "taṇhādisaṃkilesattayato mokkho etenāti pātimokkhaṃ.",
  "tika-s0404t:310_0": "Atha vā pāteti vinipāteti dukkheti pāti, cittaṃ. Vuttañhi “cittena nīyatī loko, cittena",
  "tika-s0404t:310_1": "parikassatī”ti. Tassa pātino mokkho etenāti pātimokkhaṃ. Patati vā etena apāyadukkhe",
  "tika-s0404t:310_2": "saṃsāradukkhe cāti pāti, taṇhādisaṃkileso. Vuttañhi “taṇhā janeti purisaṃ. Taṇhādutiyo",
  "tika-s0404t:310_3": "puriso”ti ca ādi. Tato pātito mokkhoti pātimokkhaṃ.",
  "tika-s0404t:311_0": "Atha vā patati etthāti pāti, cha ajjhattikabāhirāni āyatanāni. Vuttañhi “chasu loko",
  "tika-s0404t:311_1": "samuppanno, chasu kubbati santhava”nti. Tato chaajjhattikabāhirāyatanasaṅkhātato",
  "tika-s0404t:311_2": "pātito mokkhoti pātimokkhaṃ. Atha vā pāto vinipāto assa atthīti pātī, saṃsāro. Tato",
  "tika-s0404t:311_3": "mokkhoti pātimokkhaṃ. Atha vā sabbalokādhipatibhāvato dhammissaro bhagavā patīti",
  "tika-s0404t:311_4": "vuccati, muccati etenāti mokkho, patino mokkho tena paññattattāti patimokkho, patimokkho",
  "tika-s0404t:311_5": "eva pātimokkhaṃ. Sabbaguṇānaṃ vā mūlabhāvato uttamaṭṭhena pati ca so yathāvuttenatthena",
  "tika-s0404t:311_6": "mokkho cāti patimokkho, patimokkho eva pātimokkhaṃ. Tathā hi vuttaṃ “pātimokkhanti",
  "tika-s0404t:311_7": "ādimetaṃ mukhametaṃ pamukhameta”nti vitthāro.",
  "tika-s0404t:312_0": "Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti",
  "tika-s0404t:312_1": "pātimokkhaṃ. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena",
  "tika-s0404t:312_2": "samucchedavasena accantaṃ mokkheti mocetīti pātimokkhaṃ. Pati pati mokkhoti vā patimokkho,",
  "tika-s0404t:312_3": "tamhā tamhā vītikkamadosato paccekaṃ mokkhoti attho. Patimokkho eva pātimokkhaṃ.",
  "tika-s0404t:312_4": "Mokkhoti vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi",
  "tika-s0404t:312_5": "sūriyassa aruṇuggamanaṃ viya nibbānassa udayabhūto tappaṭibhāgova yathārahaṃ kilesanibbāpanato.",
  "tika-s0404t:312_6": "Patimokkhoyeva pātimokkhaṃ. Atha vā mokkhaṃ pati vattati, mokkhābhimukhanti vā patimokkhaṃ,",
  "tika-s0404t:312_7": "patimokkhameva pātimokkhanti evaṃ tāva ettha pātimokkhasaddassa attho veditabbo.",
  "tika-s0404t:313_0": "Saṃvarati pidahati etenāti saṃvaro, pātimokkhameva saṃvaroti pātimokkhasaṃvaro. Atthato",
  "tika-s0404t:313_1": "pana tato tato vītikkamitabbato viratiyo cetanā ca, tena pātimokkhasaṃvarena upeto",
  "tika-s0404t:313_2": "samannāgato pātimokkhasaṃvarasaṃvuto. Vuttañhetaṃ bhagavatā – “iminā pātimokkhasaṃvarena",
  "tika-s0404t:313_3": "upeto hoti samupeto upagato sampanno samannāgato, tena vuccati pātimokkhasaṃvarasaṃvuto”ti.",
  "tika-s0404t:314_0": "Viharatīti iriyāpathavihārena viharati iriyati vattati. Ācāragocarasampannoti veḷudānādimicchājīvassa",
  "tika-s0404t:314_1": "kāyapāgabbhiyādīnañca akaraṇena sabbaso anācāraṃ vajjetvā kāyiko avītikkamo, vācasiko",
  "tika-s0404t:314_2": "avītikkamo, kāyikavācasiko avītikkamoti evaṃ vuttabhikkhu sāruppaācārasampattiyā",
  "tika-s0404t:314_3": "vesiyādiagocaraṃ vajjetvā piṇḍapātādiatthaṃ upasaṅkamituṃ yuttaṭṭhānasaṅkhātagocaracaraṇena",
  "tika-s0404t:314_4": "ca sampannattā ācāragocarasampanno.",
  "tika-s0404t:315_0": "Apica yo bhikkhu satthari sagāravo sappatisso sabrahmacārīsu sagāravo sappatisso",
  "tika-s0404t:315_1": "hirottappasampanno sunivattho supāruto pāsādikena abhikkantena paṭikkantena ālokitena",
  "tika-s0404t:315_2": "vilokitena samiñjitena pasāritena iriyāpathasampanno indriyesu guttadvāro bhojane",
  "tika-s0404t:315_3": "mattaññū jāgariyaṃ anuyutto satisampajaññena samannāgato appiccho santuṭṭho pavivitto",
  "tika-s0404t:315_4": "asaṃsaṭṭho ābhisamācārikesu sakkaccakārī garucittīkārabahulo viharati, ayaṃ vuccati ācārasampanno.",
  "tika-s0404t:316_0": "Gocaro pana upanissayagocaro, ārakkhagocaro, upanibandhagocaroti tividho. Tattha",
  "tika-s0404t:316_1": "yo dasakathāvatthuguṇasamannāgato vuttalakkhaṇo kalyāṇamitto, yaṃ nissāya assutaṃ",
  "tika-s0404t:316_2": "suṇāti, sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ pasādeti,",
  "tika-s0404t:316_3": "yassa ca anusikkhanto saddhāya vaḍḍhati, sīlena, sutena, cāgena, paññāya vaḍḍhati,",
  "tika-s0404t:316_4": "ayaṃ vuccati upanissayagocaro.",
  "tika-s0404t:317_0": "Yo bhikkhu antaragharaṃ paviṭṭho vīthiṃ paṭipanno okkhittacakkhu yugamattadassī saṃvuto",
  "tika-s0404t:317_1": "gacchati, na hatthiṃ olokento, na assaṃ, na rathaṃ, na pattiṃ, na itthiṃ, na purisaṃ",
  "tika-s0404t:317_2": "olokento, na uddhaṃ ullokento, na adho olokento, na disāvidisaṃ pekkhamāno gacchati, ayaṃ ārakkhagocaro.",
  "tika-s0404t:318_0": "Upanibandhagocaro pana cattāro satipaṭṭhānā, yattha bhikkhu attano cittaṃ upanibandhati.",
  "tika-s0404t:318_1": "Vuttañhetaṃ bhagavatā – “ko ca, bhikkhave, bhikkhuno gocaro sako pettiko visayo,",
  "tika-s0404t:318_2": "yadidaṃ cattāro satipaṭṭhānā”ti. Tattha upanissayagocarassa pubbe vuttattā itaresaṃ",
  "tika-s0404t:318_3": "vasenettha gocaro veditabbo. Iti yathāvuttāya ācārasampattiyā imāya ca gocarasampattiyā",
  "tika-s0404t:318_4": "samannāgatattā ācāragocarasampanno.",
  "tika-s0404t:319_0": "Aṇumattesu vajjesu bhayadassāvīti appamattakattā aṇuppamāṇesu assatiyā asañcicca",
  "tika-s0404t:319_1": "āpannasekhiyaakusalacittuppādādibhedesu vajjesu bhayadassanasīlo. Yo hi bhikkhu paramāṇumattaṃ",
  "tika-s0404t:319_2": "vajjaṃ aṭṭhasaṭṭhiyojanasatasahassubbedhasinerupabbatarājasadisaṃ katvā passati,",
  "tika-s0404t:319_3": "yopi sabbalahukaṃ dubbhāsitamattaṃ pārājikasadisaṃ katvā passati, ayampi aṇumattesu",
  "tika-s0404t:319_4": "vajjesu bhayadassāvī nāma. Samādāya sikkhati sikkhāpadesūti yaṃkiñci sikkhāpadesu",
  "tika-s0404t:319_5": "sikkhitabbaṃ, taṃ sabbena sabbaṃ sabbathā sabbaṃ anavasesaṃ samādiyitvā sikkhati,",
  "tika-s0404t:319_6": "vattati pūretīti attho.",
  "tika-s0404t:320_0": "Abhisallekhikāti ativiya kilesānaṃ sallekhanīyā, tesaṃ tanubhāvāya pahānāya yuttarūpā.",
  "tika-s0404t:320_1": "Cetovivaraṇasappāyāti cetaso paṭicchādakānaṃ nīvaraṇānaṃ dūrībhāvakaraṇena cetovivaraṇasaṅkhātānaṃ",
  "tika-s0404t:320_2": "samathavipassanānaṃ sappāyā, samathavipassanācittasseva vā vivaraṇāya pākaṭīkaraṇāya",
  "tika-s0404t:320_3": "vā sappāyā upakārikāti cetovivaraṇasappāyā.",
  "tika-s0404t:321_0": "Idāni yena nibbidādiāvahaṇena ayaṃ kathā abhisallekhikā cetovivaraṇasappāyā ca nāma",
  "tika-s0404t:321_1": "hoti, taṃ dassetuṃ “ekantanibbidāyā”tiādi vuttaṃ. Tattha ekantanibbidāyāti ekaṃseneva",
  "tika-s0404t:321_2": "vaṭṭadukkhato nibbindanatthāya. Virāgāya nirodhāyāti tasseva virajjanatthāya ca nirujjhanatthāya",
  "tika-s0404t:321_3": "ca. Upasamāyāti sabbakilesavūpasamāya. Abhiññāyāti sabbassapi abhiññeyyassa abhijānanāya.",
  "tika-s0404t:321_4": "Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito",
  "tika-s0404t:321_5": "tīhi padehi vipassanā vuttā, dvīhi nibbānaṃ vuttaṃ. Samathavipassanā ādiṃ katvā nibbānapariyosāno",
  "tika-s0404t:321_6": "ayaṃ sabbo uttarimanussadhammo dasakathāvatthulābhino sijjhatīti dasseti.",
  "tika-s0404t:322_0": "Idāni taṃ kathaṃ vibhajitvā dassento “appicchakathā”tiādimāha. Tattha appicchoti",
  "tika-s0404t:322_1": "niiccho, tassa kathā appicchakathā, appicchabhāvappaṭisaṃyuttakathā vā appicchakathā.",
  "tika-s0404t:322_2": "Ettha ca atriccho, pāpiccho, mahiccho, appicchoti icchāvasena cattāro puggalā. Tesu",
  "tika-s0404t:322_3": "attanā yathāladdhena lābhena atitto uparūpari lābhaṃ icchanto atriccho nāma. Yaṃ sandhāya –",
  "tika-s0404t:323": "“Catubbhi aṭṭhajjhagamā, aṭṭhāhipi ca soḷasa;",
  "tika-s0404t:324": "Soḷasāhi ca bāttiṃsa, atricchaṃ cakkamāsado;",
  "tika-s0404t:325": "Icchāhatassa posassa, cakkaṃ bhamati matthake”ti. ca;",
  "tika-s0404t:326": "“Atricchaṃ atilobhena, atilobhamadena cā”ti. ca vuttaṃ;",
  "tika-s0404t:327_0": "Lābhasakkārasilokanikāmayamānāya asantaguṇasambhāvanādhippāyo pāpiccho. Yaṃ sandhāya",
  "tika-s0404t:327_1": "vuttaṃ “idhekacco assaddho samāno ‘saddhoti maṃ jano jānātū’ti icchati, dussīlo samāno",
  "tika-s0404t:327_2": "‘sīlavāti maṃ jano jānātū’ti icchatī”tiādi.",
  "tika-s0404t:328_0": "Santaguṇasambhāvanādhippāyo paṭiggahaṇe amattaññū mahiccho, yaṃ sandhāya vuttaṃ “idhekacco",
  "tika-s0404t:328_1": "saddho samāno ‘saddhoti maṃ jano jānātū’ti icchati, sīlavā samāno ‘sīlavāti maṃ jano",
  "tika-s0404t:328_2": "jānātū’ti icchatī”tiādi. Duttappiyatāya hissa vijātamātāpi cittaṃ gahetuṃ na sakkoti. Tenetaṃ vuccati –",
  "tika-s0404t:329": "“Aggikkhandho samuddo ca, mahiccho cāpi puggalo;",
  "tika-s0404t:330": "Sakaṭena paccaye dentu, tayopete atappayā”ti.",
  "tika-s0404t:331_0": "Ete pana atricchatādayo dose ārakā vivajjetvā santaguṇaniguhanādhippāyo paṭiggahaṇe",
  "tika-s0404t:331_1": "ca mattaññū appiccho. Attani vijjamānampi guṇaṃ paṭicchādetukāmatāya saddho samāno",
  "tika-s0404t:331_2": "“saddhoti maṃ jano jānātū”ti na icchati, sīlavā, bahussuto, pavivitto, āraddhavīriyo,",
  "tika-s0404t:331_3": "upaṭṭhitassati, samāhito, paññavā samāno “paññavāti maṃ jano jānātū”ti na icchati.",
  "tika-s0404t:331_4": "Svāyaṃ paccayappiccho, dhutaṅgappiccho, pariyattiappiccho adhigamappicchoti catubbidho.",
  "tika-s0404t:331_5": "Tattha catūsu paccayesu appiccho paccayadāyakaṃ deyyadhammaṃ attano thāmañca oloketvā",
  "tika-s0404t:331_6": "sacepi hi deyyadhammo bahu hoti, dāyako appaṃ dātukāmo, dāyakassa vasena appameva",
  "tika-s0404t:331_7": "gaṇhāti. Deyyadhammo ce appo, dāyako bahuṃ dātukāmo, deyyadhammassa vasena appameva",
  "tika-s0404t:331_8": "gaṇhāti. Deyyadhammopi ce bahu, dāyakopi bahuṃ dātukāmo, attano thāmaṃ ñatvā pamāṇayuttameva",
  "tika-s0404t:331_9": "gaṇhāti. Evarūpo hi bhikkhu anuppannaṃ lābhaṃ uppādeti, uppannaṃ lābhaṃ thāvaraṃ",
  "tika-s0404t:331_10": "karoti, dāyakānaṃ cittaṃ ārādheti. Dhutaṅgasamādānassa pana attani atthibhāvaṃ na",
  "tika-s0404t:331_11": "jānāpetukāmo dhutaṅgappiccho. Yo attano bahussutabhāvaṃ jānāpetuṃ na icchati, ayaṃ",
  "tika-s0404t:331_12": "pariyattiappiccho. Yo pana sotāpannādīsu aññataro hutvā sabrahmacārīnampi attano",
  "tika-s0404t:331_13": "sotāpannādibhāvaṃ jānāpetuṃ na icchati, ayaṃ adhigamappiccho. Evametesaṃ appicchānaṃ",
  "tika-s0404t:331_14": "yā appicchatā, tassā saddhiṃ sandassanādividhinā anekākāravokārānisaṃsavibhāvanavasena",
  "tika-s0404t:331_15": "sappaṭipakkhassa atricchatādibhedassa icchācārassa ādīnavavibhāvanavasena ca pavattā",
  "tika-s0404t:331_16": "kathā appicchakathā.",
  "tika-s0404t:332_0": "Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi. Atha",
  "tika-s0404t:332_1": "vā visamaṃ paccayicchaṃ pahāya samaṃ tuṭṭhi santuṭṭhi, santena vā vijjamānena tuṭṭhi",
  "tika-s0404t:332_2": "santuṭṭhi. Vuttañcetaṃ –",
  "tika-s0404t:333": "“Atītaṃ nānubaddho so, nappajappamanāgataṃ;",
  "tika-s0404t:334": "Paccuppannena yāpento, santuṭṭhoti pavuccatī”ti.",
  "tika-s0404t:335_0": "Sammā vā ñāyena bhagavatā anuññātavidhinā paccayehi tuṭṭhi santuṭṭhi, atthato itarītarapaccayasantoso,",
  "tika-s0404t:335_1": "so dvādasavidho hoti. Kathaṃ? Cīvare yathālābhasantoso, yathābalasantoso, yathāsāruppasantosoti",
  "tika-s0404t:335_2": "tividho. Evaṃ piṇḍapātādīsu.",
  "tika-s0404t:336_0": "Tatrāyaṃ pabhedavaṇṇanā – idha bhikkhu cīvaraṃ labhati sundaraṃ vā asundaraṃ vā,",
  "tika-s0404t:336_1": "so teneva yāpeti, aññaṃ na pattheti, labhantopi na gaṇhāti, ayamassa cīvare yathālābhasantoso.",
  "tika-s0404t:336_2": "Atha pana pakatidubbalo vā hoti ābādhajarābhibhūto vā, garucīvaraṃ pārupanto kilamati,",
  "tika-s0404t:336_3": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "tika-s0404t:336_4": "ayamassa cīvare yathābalasantoso. Aparo paṇītapaccayalābhī hoti, so paṭṭacīvarādīnaṃ",
  "tika-s0404t:336_5": "aññataraṃ mahagghacīvaraṃ bahūni vā labhitvā “idaṃ therānaṃ cirapabbajitānaṃ bahussutānaṃ",
  "tika-s0404t:336_6": "anurūpaṃ, idaṃ gilānānaṃ dubbalānaṃ appalābhīnaṃ hotū”ti tesaṃ datvā attanā saṅkārakūṭādito",
  "tika-s0404t:336_7": "vā nantakāni uccinitvā saṅghāṭiṃ katvā tesaṃ vā purāṇacīvarāni gahetvā dhārentopi",
  "tika-s0404t:336_8": "santuṭṭhova hoti, ayamassa cīvare yathāsāruppasantoso.",
  "tika-s0404t:337_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "tika-s0404t:337_1": "na pattheti, labhantopi na gaṇhāti, ayamassa piṇḍapāte yathālābhasantoso. Atha pana",
  "tika-s0404t:337_2": "ābādhiko hoti, lūkhaṃ paṇītaṃ pakativiruddhaṃ byādhiviruddhaṃ vā piṇḍapātaṃ bhuñjitvā",
  "tika-s0404t:337_3": "gāḷhaṃ vā rogābādhaṃ pāpuṇāti, so sabhāgassa bhikkhuno datvā tassa hatthato sappāyabhojanaṃ",
  "tika-s0404t:337_4": "bhuñjitvā samaṇadhammaṃ karontopi santuṭṭhova hoti, ayamassa piṇḍapāte yathābalasantoso.",
  "tika-s0404t:337_5": "Aparo bahuṃ paṇītaṃ piṇḍapātaṃ labhati, so “ayaṃ piṇḍapāto cirapabbajitānaṃ anurūpo”ti",
  "tika-s0404t:337_6": "cīvaraṃ viya tesaṃ datvā tesaṃ vā sesakaṃ attanā piṇḍāya caritvā missakāhāraṃ vā",
  "tika-s0404t:337_7": "bhuñjantopi santuṭṭhova hoti, ayamassa piṇḍapāte yathāsāruppasantoso.",
  "tika-s0404t:338_0": "Idha pana bhikkhuno senāsanaṃ pāpuṇāti manāpaṃ vā āmanāpaṃ vā antamaso tiṇasanthārakampi,",
  "tika-s0404t:338_1": "so teneva santussati, puna aññaṃ sundarataraṃ pāpuṇāti, taṃ na gaṇhāti, ayamassa",
  "tika-s0404t:338_2": "senāsane yathālābhasantoso. Atha pana ābādhiko hoti dubbalo vā, pakativiruddhaṃ vā",
  "tika-s0404t:338_3": "so byādhiviruddhaṃ vā senāsanaṃ labhati, yatthassa vasato aphāsu hoti, so taṃ sabhāgassa",
  "tika-s0404t:338_4": "bhikkhuno datvā tassa santake sappāyasenāsane vasitvā samaṇadhammaṃ karontopi santuṭṭhova",
  "tika-s0404t:338_5": "hoti, ayamassa senāsane yathābalasantoso. Aparo sundaraṃ senāsanaṃ pattampi na sampaṭicchati",
  "tika-s0404t:338_6": "“paṇītasenāsanaṃ nāma pamādaṭṭhāna”nti, mahāpuññatāya vā leṇamaṇḍapakūṭāgārādīni",
  "tika-s0404t:338_7": "bahūni paṇītasenāsanāni labhati, so tāni cīvarādīni viya cirapabbajitādīnaṃ datvā",
  "tika-s0404t:338_8": "yattha katthaci vasantopi santuṭṭhova hoti, ayamassa senāsane yathāsāruppasantoso.",
  "tika-s0404t:339_0": "Idha pana bhikkhu bhesajjaṃ labhati lūkhaṃ vā paṇītaṃ vā, so teneva tussati, aññaṃ",
  "tika-s0404t:339_1": "na pattheti, labhantopi na gaṇhāti, ayaṃ gilānapaccaye yathālābhasantoso. Atha pana",
  "tika-s0404t:339_2": "telena atthiko phāṇitaṃ labhati, so yaṃ labhati, so taṃ sabhāgassa bhikkhuno datvā",
  "tika-s0404t:339_3": "tassa hatthato telena bhesajjaṃ katvā samaṇadhammaṃ karontopi santuṭṭhova hoti, ayamassa",
  "tika-s0404t:339_4": "gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ",
  "tika-s0404t:339_5": "labhati, so taṃ cīvarādīni viya cirapabbajitādīnaṃ datvā tesaṃ ābhatakena yena kenaci",
  "tika-s0404t:339_6": "bhesajjaṃ karontopi santuṭṭhova hoti. Yo pana ekasmiṃ bhājane muttaharītakaṃ, ekasmiṃ",
  "tika-s0404t:339_7": "catumadhuraṃ ṭhapetvā “gaṇhatha, bhante, yadicchasī”ti vuccamāno “sacassa tesu aññatarenapi",
  "tika-s0404t:339_8": "rogo vūpasammati, idaṃ muttaharītakaṃ nāma buddhādīhi vaṇṇita”nti, “pūtimuttabhesajjaṃ",
  "tika-s0404t:339_9": "nissāya pabbajjā, tattha te yāvajīvaṃ ussāho karaṇīyo”ti vacanaṃ anussaranto catumadhuraṃ",
  "tika-s0404t:339_10": "paṭikkhipitvā muttaharītakena bhesajjaṃ karonto paramasantuṭṭhova hoti, ayamassa",
  "tika-s0404t:339_11": "gilānapaccaye yathāsāruppasantoso.",
  "tika-s0404t:340_0": "So evaṃpabhedo sabbopi santoso santuṭṭhīti pavuccati. Tena vuttaṃ “atthato itarītarapaccayasantoso”ti.",
  "tika-s0404t:340_1": "Tassā santuṭṭhiyā saddhiṃ sandassanādividhinā ānisaṃsavibhāvanavasena tappaṭipakkhassa",
  "tika-s0404t:340_2": "atricchatādibhedassa icchācārassa ādīnavavibhāvanavasena ca pavattā kathā santuṭṭhikathā.",
  "tika-s0404t:340_3": "Ito parāsupi kathāsu eseva nayo. Visesamattameva vakkhāma.",
  "tika-s0404t:341_0": "Pavivekakathāti ettha kāyaviveko, cittaviveko, upadhivivekoti tayo vivekā. Tesu eko",
  "tika-s0404t:341_1": "gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya pavisati,",
  "tika-s0404t:341_2": "eko paṭikkamati, eko abhikkamati, eko caṅkamaṃ adhiṭṭhāti, eko carati, eko viharati,",
  "tika-s0404t:341_3": "evaṃ sabbiriyāpathesu sabbakiccesu gaṇasaṅgaṇikaṃ pahāya vivittavāso kāyaviveko nāma.",
  "tika-s0404t:341_4": "Aṭṭha samāpattiyo pana cittaviveko nāma. Nibbānaṃ upadhiviveko nāma. Vuttañhetaṃ",
  "tika-s0404t:341_5": "“kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ",
  "tika-s0404t:341_6": "paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti.",
  "tika-s0404t:341_7": "Vivekoyeva paviveko, paviveke paṭisaṃyuttā kathā pavivekakathā.",
  "tika-s0404t:342_0": "Asaṃsaggakathāti ettha savanasaṃsaggo, dassanasaṃsaggo, samullapanasaṃsaggo, sambhogasaṃsaggo,",
  "tika-s0404t:342_1": "kāyasaṃsaggoti pañca saṃsaggā. Tesu idhekacco bhikkhu suṇāti “amukasmiṃ ṭhāne gāme",
  "tika-s0404t:342_2": "vā nigame vā itthī abhirūpā dassanīyā pāsādikā paramāya vaṇṇapokkharatāya samannāgatā”ti,",
  "tika-s0404t:342_3": "so taṃ sutvā saṃsīdati visīdati, na sakkoti brahmacariyaṃ sandhāretuṃ, sikkhaṃ paccakkhāya",
  "tika-s0404t:342_4": "hīnāyāvattati, evaṃ visabhāgārammaṇassavanena uppannakilesasanthavo savanasaṃsaggo",
  "tika-s0404t:342_5": "nāma. Na heva kho bhikkhu suṇāti, apica kho sāmaṃ passati itthiṃ abhirūpaṃ dassanīyaṃ",
  "tika-s0404t:342_6": "pāsādikaṃ paramāya vaṇṇapokkharatāya samannāgataṃ, so taṃ disvā saṃsīdati visīdati,",
  "tika-s0404t:342_7": "na sakkoti brahmacariyaṃ sandhāretuṃ, sikkhaṃ paccakkhāya hīnāyāvattati, evaṃ visabhāgārammaṇadassanena",
  "tika-s0404t:342_8": "uppannakilesasanthavo dassanasaṃsaggo nāma. Disvā pana aññamaññaṃ ālāpasallāpavasena",
  "tika-s0404t:342_9": "uppanno kilesasanthavo samullapanasaṃsaggo nāma. Sañjagghanādipi eteneva saṅgayhati.",
  "tika-s0404t:342_10": "Attano pana santakaṃ yaṃ kiñci mātugāmassa datvā adatvā vā tena dinnassa vanabhaṅginiyādino",
  "tika-s0404t:342_11": "paribhogavasena uppanno kilesasanthavo sambhogasaṃsaggo nāma. Mātugāmassa hatthaggāhādivasena",
  "tika-s0404t:342_12": "uppannakilesasanthavo kāyasaṃsaggo nāma.",
  "tika-s0404t:343_0": "Yopi cesa “gihīhi saṃsaṭṭho viharati ananulomikena saṃsaggena sahasokī sahanandī",
  "tika-s0404t:343_1": "sukhitesu sukhito dukkhitesu dukkhito uppannesu kiccakaraṇīyesu attanā vo yogaṃ āpajjatī”ti",
  "tika-s0404t:343_2": "evaṃ vutto ananulomiko gihisaṃsaggo nāma, yo ca sabrahmacārīhipi kilesuppattihetubhūto",
  "tika-s0404t:343_3": "saṃsaggo, taṃ sabbaṃ pahāya yvāyaṃ saṃsāre thirataraṃ saṃvegasaṅkhāresu tibbaṃ bhayasaññaṃ",
  "tika-s0404t:343_4": "sarīre paṭikkūlasaññaṃ sabbākusalesu jigucchāpubbaṅgamaṃ hirottappaṃ sabbakiriyāsu",
  "tika-s0404t:343_5": "satisampajaññanti sabbaṃ paccupaṭṭhapetvā kamaladale jalabindu viya sabbattha alaggabhāvo,",
  "tika-s0404t:343_6": "ayaṃ sabbasaṃsaggappaṭipakkhatāya asaṃsaggo, tappaṭisaṃyuttā kathā asaṃsaggakathā.",
  "tika-s0404t:344_0": "Vīriyārambhakathāti ettha vīrassa bhāvo, kammanti vā vīriyaṃ, vidhinā īretabbaṃ pavattetabbanti",
  "tika-s0404t:344_1": "vā vīriyaṃ, vīriyañca taṃ akusalānaṃ dhammānaṃ pahānāya, kusalānaṃ dhammānaṃ upasampadāya",
  "tika-s0404t:344_2": "ārabhanaṃ vīriyārambho. Svāyaṃ kāyiko, cetasiko cāti duvidho, ārambhadhātu, nikkamadhātu,",
  "tika-s0404t:344_3": "parakkamadhātu, cāti tividho, sammappadhānavasena catubbidho. So sabbopi yo bhikkhu",
  "tika-s0404t:344_4": "gamane uppannakilesaṃ ṭhānaṃ pāpuṇituṃ na deti, ṭhāne uppannaṃ nisajjaṃ, nisajjāya",
  "tika-s0404t:344_5": "uppannaṃ sayanaṃ pāpuṇituṃ na deti, tattha tattheva ajapadena daṇḍena kaṇhasappaṃ",
  "tika-s0404t:344_6": "uppīḷetvā gaṇhanto viya tikhiṇena asinā amittaṃ gīvāya paharanto viya sīsaṃ ukkhipituṃ",
  "tika-s0404t:344_7": "adatvā vīriyabalena niggaṇhāti, tassevaṃ vīriyārambho āraddhavīriyassa vasena veditabbo,",
  "tika-s0404t:344_8": "tappaṭisaṃyuttā kathā vīriyārambhakathā.",
  "tika-s0404t:345_0": "Sīlakathātiādīsu duvidhaṃ sīlaṃ lokiyaṃ lokuttarañca. Tattha lokiyaṃ pātimokkhasaṃvarādi",
  "tika-s0404t:345_1": "catupārisuddhisīlaṃ. Lokuttaraṃ maggasīlaṃ phalasīlañca. Tathā samādhipi. Vipassanāya",
  "tika-s0404t:345_2": "pādakabhūtā saha upacārena aṭṭha samāpattiyo lokiyo samādhi, maggasampayutto panettha",
  "tika-s0404t:345_3": "lokuttaro samādhi nāma. Tathā paññāpi. Lokiyā sutamayā, cintāmayā, jhānasampayuttā,",
  "tika-s0404t:345_4": "vipassanāñāṇañca. Visesato panettha vipassanāpaññā gahetabbā. Lokuttarā maggapaññā",
  "tika-s0404t:345_5": "phalapaññā ca. Vimutti ariyaphalavimutti nibbānañca. Apare pana tadaṅgavikkhambhanasamucchedavimuttīnampi",
  "tika-s0404t:345_6": "vasenettha atthaṃ saṃvaṇṇenti. Vimuttiñāṇadassanampi ekūnavīsatividhaṃ paccavekkhaṇañāṇaṃ.",
  "tika-s0404t:345_7": "Iti imesaṃ sīlādīnaṃ saddhiṃ sandassanādividhinā anekākāravokāraānisaṃsavibhāvanavasena",
  "tika-s0404t:345_8": "ceva tappaṭipakkhānaṃ dussīlyādīnaṃ ādīnavavibhāvanavasena ca pavattā kathā, tappaṭisaṃyuttā",
  "tika-s0404t:345_9": "kathā vā sīlādikathā nāma.",
  "tika-s0404t:346_0": "Ettha ca “attanā ca appiccho hoti, appiccha kathañca paresaṃ kattā”ti “santuṭṭho",
  "tika-s0404t:346_1": "hoti itarītarena cīvarena, itarītaracīvarasantuṭṭhiyā ca vaṇṇavādī”ti ca ādivacanato",
  "tika-s0404t:346_2": "sayañca appicchatādiguṇasamannāgatena paresampi tadatthāya hitajjhāsayena pavattetabbā",
  "tika-s0404t:346_3": "tathārūpī kathā. Yā idha abhisallekhikādibhāvena visesetvā vuttā appicchakathādīti",
  "tika-s0404t:346_4": "veditabbā. Kārakasseva hi kathā visesato adhippetatthasādhinī. Tathā hi vakkhati",
  "tika-s0404t:346_5": "– “kalyāṇamittassetaṃ, meghiya, bhikkhuno pāṭikaṅkhaṃ…pe… akasiralābhī”ti.",
  "tika-s0404t:347_0": "Evarūpiyāti īdisāya yathāvuttāya. Nikāmalābhīti yathicchitalābhī yathārucilābhī,",
  "tika-s0404t:347_1": "sabbakālaṃ imaṃ kathaṃ sotuṃ vicāretuñca yathāsukhaṃ labhanto. Akicchalābhīti nidukkhalābhī.",
  "tika-s0404t:347_2": "Akasiralābhīti vipulalābhī.",
  "tika-s0404t:348_0": "Āraddhavīriyoti paggahitavīriyo. Akusalānaṃ dhammānaṃ pahānāyāti akosallasambhūtaṭṭhena",
  "tika-s0404t:348_1": "akusalānaṃ pāpadhammānaṃ pajahanatthāya. Kusalānaṃ dhammānanti kucchitānaṃ salanādiatthena",
  "tika-s0404t:348_2": "anavajjaṭṭhena ca kusalānaṃ sahavipassanānaṃ maggaphaladhammānaṃ. Upasampadāyāti",
  "tika-s0404t:348_3": "sampādanāya attano santāne uppādanāya. Thāmavāti ussoḷhisaṅkhātena vīriyathāmena",
  "tika-s0404t:348_4": "samannāgato. Daḷhaparakkamoti thiraparakkamo asithilavīriyo. Anikkhittadhuroti anorohitadhuro anosakkavīriyo.",
  "tika-s0404t:349_0": "Paññavāti vipassanāpaññāya paññavā. Udayatthagāminiyāti pañcannaṃ khandhānaṃ udayañca",
  "tika-s0404t:349_1": "vayañca paṭivijjhantiyā. Ariyāyāti vikkhambhanavasena kilesehi ārakā dūre ṭhitāya",
  "tika-s0404t:349_2": "niddosāya. Nibbedhikāyāti nibbedhabhāgiyāya. Sammā dukkhakkhayagāminiyāti vaṭṭadukkhassa",
  "tika-s0404t:349_3": "khepanato “dukkhakkhayo”ti laddhanāmaṃ ariyamaggaṃ sammā hetunā nayena gacchantiyā.",
  "tika-s0404t:349_4": "Imesu ca pana pañcasu dhammesu sīlaṃ vīriyaṃ paññā ca yogino ajjhattikaṃ aṅgaṃ, itaradvayaṃ",
  "tika-s0404t:349_5": "bāhiraṃ aṅgaṃ. Tatthāpi kalyāṇamittasannissayeneva sesaṃ catubbidhaṃ ijjhati, kalyāṇamittassevettha",
  "tika-s0404t:349_6": "bahukārataṃ dassento satthā “kalyāṇamittassetaṃ, meghiya, bhikkhuno pāṭikaṅkha”ntiādinā",
  "tika-s0404t:349_7": "desanaṃ vaḍḍhesi. Tattha pāṭikaṅkhanti ekaṃsena icchitabbaṃ, avassaṃbhāvīti attho.",
  "tika-s0404t:349_8": "Yanti kiriyāparāmasanaṃ. Idaṃ vuttaṃ hoti – “sīlavā bhavissatī”ti ettha yadetaṃ kalyāṇamittassa",
  "tika-s0404t:349_9": "bhikkhuno sīlavantatāya bhavanaṃ sīlasampannattaṃ, tassa bhikkhuno sīlasampannattā",
  "tika-s0404t:349_10": "etaṃ tassa pāṭikaṅkhaṃ, avassaṃbhāvī ekaṃseneva tassa tattha niyojanatoti adhippāyo.",
  "tika-s0404t:349_11": "Pātimokkhasaṃvarasaṃvuto viharatītiādīsupi eseva nayo.",
  "tika-s0404t:350_0": "Evaṃ bhagavā sadevake loke uttamakalyāṇamittasaṅkhātassa attano vacanaṃ anādiyitvā",
  "tika-s0404t:350_1": "taṃ vanasaṇḍaṃ pavisitvā tādisaṃ vippakāraṃ pattassa āyasmato meghiyassa kalyāṇamittatādinā",
  "tika-s0404t:350_2": "sakalaṃ sāsanasampadaṃ dassetvā idānissa tattha ādarajātassa pubbe yehi kāmavitakkādīhi",
  "tika-s0404t:350_3": "upaddutattā kammaṭṭhānaṃ na sampajjati, tassa tesaṃ ujuvipaccanīkabhūtattā ca bhāvanānayaṃ",
  "tika-s0404t:350_4": "pakāsetvā tato paraṃ arahattassa kammaṭṭhānaṃ ācikkhanto “tena ca pana, meghiya,",
  "tika-s0404t:350_5": "bhikkhunā imesu pañcasu dhammesu patiṭṭhāya cattāro dhammā uttari bhāvetabbā”tiādimāha.",
  "tika-s0404t:350_6": "Tattha tenāti evaṃ kalyāṇamittasannissayena yathāvuttasīlādiguṇasamannāgatena. Tenevāha",
  "tika-s0404t:350_7": "“imesu pañcasu dhammesu patiṭṭhāyā”ti. Uttarīti āraddhataruṇavipassanassa rāgādiparissayā",
  "tika-s0404t:350_8": "ce uppajjeyyuṃ, tesaṃ visodhanatthaṃ tato uddhaṃ cattāro dhammā bhāvetabbā uppādetabbā vaḍḍhetabbā ca.",
  "tika-s0404t:351_0": "Asubhāti ekādasasu asubhakammaṭṭhānesu yathārahaṃ yattha katthaci asubhabhāvanā.",
  "tika-s0404t:351_1": "Rāgassa pahānāyāti kāmarāgassa pajahanatthāya. Ayamattho sālilāvakopamāya vibhāvetabbo.",
  "tika-s0404t:351_2": "Evaṃbhūtaṃ bhāvanāvidhiṃ sandhāya vuttaṃ – “asubhā bhāvetabbā rāgassa pahānāyā”ti.",
  "tika-s0404t:351_3": "Mettāti mettākammaṭṭhānaṃ. Byāpādassa pahānāyāti vuttanayeneva uppannassa kopassa",
  "tika-s0404t:351_4": "pajahanatthāya. Ānāpānassatīti soḷasavatthukā ānāpānassati. Vitakkupacchedāyāti vuttanayeneva",
  "tika-s0404t:351_5": "uppannānaṃ vitakkānaṃ pacchedanatthāya. Asmimānasamugghātāyāti “asmī”ti uppajjanakassa",
  "tika-s0404t:351_6": "navavidhassa mānassa samucchedanatthāya.",
  "tika-s0404t:352_0": "Aniccasaññinoti hutvā abhāvato udayabbayavantato pabhaṅguto tāvakālikato niccappaṭikkhepato",
  "tika-s0404t:352_1": "ca “sabbe saṅkhārā aniccā”ti pavattaaniccānupassanāvasena aniccasaññino. Anattasaññā",
  "tika-s0404t:352_2": "saṇṭhātīti asārakato avasavattanato parato rittato tucchato suññato ca “sabbe dhammā",
  "tika-s0404t:352_3": "anattā”ti evaṃ pavattaanattānupassanāsaṅkhātā anattasaññā citte saṇṭhahati atidaḷhaṃ",
  "tika-s0404t:352_4": "patiṭṭhahati. Aniccalakkhaṇe hi diṭṭhe anattalakkhaṇaṃ diṭṭhameva hoti. Tīsu lakkhaṇesu",
  "tika-s0404t:352_5": "hi ekasmiṃ diṭṭhe itaradvayaṃ diṭṭhameva hoti. Tena vuttaṃ “aniccasaññino, meghiya,",
  "tika-s0404t:352_6": "anattasaññā saṇṭhātī”ti. Anattalakkhaṇe sudiṭṭhe “asmī”ti uppajjanakamāno suppajahova",
  "tika-s0404t:352_7": "hotīti āha “anattasaññī asmimānasamugghātaṃ pāpuṇātī”ti. Diṭṭheva dhamme nibbānanti",
  "tika-s0404t:352_8": "diṭṭheva dhamme imasmiṃyeva attabhāve apaccayaparinibbānaṃ pāpuṇāti. Ayamettha saṅkhepo,",
  "tika-s0404t:352_9": "vitthārato pana asubhādibhāvanānayo visuddhimagge vuttanayena veditabbo.",
  "tika-s0404t:353": "Meghiyasuttavaṇṇanā niṭṭhitā.",
  "tika-s0404t:354": "4-5. Nandakasuttādivaṇṇanā",
  "tika-s0404t:355_0": "4-5. Catutthe āgamayamānoti olokayamāno, buddho sahasā apavisitvā yāva sā kathā niṭṭhāti,",
  "tika-s0404t:355_1": "tāva aṭṭhāsīti attho. Tenāha “idamavocāti idaṃ kathāvasānaṃ udikkhamāno”ti. Aniccadukkhādivasena",
  "tika-s0404t:355_2": "sabbadhammasantīraṇaṃ adhipaññāvipassanāti āha “saṅkhārapariggahavipassanāñāṇassā”ti.",
  "tika-s0404t:355_3": "Mānasanti rāgopi cittampi arahattampi. “Antalikkhacaro pāso, yvāyaṃ carati mānaso”ti",
  "tika-s0404t:355_4": "ettha rāgo mānasaṃ. “Cittaṃ mano mānasa”nti ettha cittaṃ. “Appattamānaso sekho, kālaṃ",
  "tika-s0404t:355_5": "kayirā jane sutā”ti ettha arahattaṃ. Idhāpi arahattameva adhippetaṃ. Tenāha “appattamānasāti",
  "tika-s0404t:355_6": "appattaarahattā”ti. Appattaṃ mānasaṃ arahattaṃ etehīti appattamānasā. Idāni cittapariyāyameva",
  "tika-s0404t:355_7": "mānasasaddaṃ sandhāyāha “arahattaṃ vā”tiādi. Pañcamaṃ suviññeyyameva.",
  "tika-s0404t:356": "Nandakasuttādivaṇṇanā niṭṭhitā.",
  "tika-s0404t:357": "6. Sevanāsuttavaṇṇanā",
  "tika-s0404t:358_0": "6. Chaṭṭhe jīvitasambhārāti jīvitappavattiyā sambhārā paccayā. Samudānetabbāti sammā",
  "tika-s0404t:358_1": "ñāyena anavajjauñchācariyādinā uddhamuddhamānetabbā pāpuṇitabbā. Te pana samudānitā",
  "tika-s0404t:358_2": "samāhatā nāma hontīti āha “samāharitabbā”ti. Dukkhena uppajjantīti sulabhuppādā na",
  "tika-s0404t:358_3": "honti. Etena gocaraasappāyādibhāvaṃ dasseti. Rattibhāgaṃ vā divasabhāgaṃ vāti bhummatthe",
  "tika-s0404t:358_4": "upayogavacananti āha “rattikoṭṭhāse vā divasakoṭṭhāse vā”ti. Rattiṃyeva pakkamitabbaṃ",
  "tika-s0404t:358_5": "samaṇadhammassa tattha anipphajjanato. Saṅkhāpīti “yadatthamahaṃ pabbajito, na metaṃ",
  "tika-s0404t:358_6": "idha nipphajjati, cīvarādi pana samudāgacchati, nāhaṃ tadatthaṃ pabbajito, kiṃ me",
  "tika-s0404t:358_7": "idha vāsenā”ti paṭisaṅkhāyapi. Tenāha “sāmaññatthassa bhāvanāpāripūriagamanaṃ jānitvā”ti.",
  "tika-s0404t:358_8": "Anantaravāre saṅkhāpīti samaṇadhammassa nipphajjanabhāvaṃ jānitvā. So puggalo anāpucchā",
  "tika-s0404t:358_9": "pakkamitabbaṃ, nānubandhitabboti “so puggalo”ti padassa “nānubandhitabbo”ti iminā",
  "tika-s0404t:358_10": "sambandho. Yassa yena hi sambandho, dūraṭṭhenapi so bhavati. Taṃ puggalanti so puggaloti",
  "tika-s0404t:358_11": "paccattavacanaṃ upayogavasena pariṇāmetvā taṃ puggalaṃ anāpucchā pakkamitabbanti",
  "tika-s0404t:358_12": "attho. Atthavasena hi vibhattipariṇāmoti. Āpucchā pakkamitabbanti ca kataññukataveditāya",
  "tika-s0404t:358_13": "niyojanaṃ. Evarūpoti yaṃ nissāya bhikkhuno guṇehi vuddhiyeva pāṭikaṅkhā, paccayehi",
  "tika-s0404t:358_14": "na parissayo, evarūpo daṇḍakammādīhi niggaṇhāti cepi, na pariccajitabboti dasseti “sacepī”tiādinā.",
  "tika-s0404t:359": "Sevanāsuttavaṇṇanā niṭṭhitā.",
  "tika-s0404t:360": "7-10. Sutavāsuttādivaṇṇanā",
  "tika-s0404t:361_0": "7-10. Sattame abhabbo khīṇāsavo bhikkhu sañcicca pāṇantiādi desanāsīsameva, sotāpannādayopi",
  "tika-s0404t:361_1": "pana abhabbāva, puthujjanakhīṇāsavānaṃ nindāpasaṃsatthampi evaṃ vuttaṃ. Puthujjano",
  "tika-s0404t:361_2": "nāma gārayho mātughātādīni karoti, khīṇāsavo pana pāsaṃso kunthakipillikaghātādīnipi",
  "tika-s0404t:361_3": "na karotīti. Sannidhikārakaṃ kāme paribhuñjitunti yathā gihibhūto sannidhiṃ katvā",
  "tika-s0404t:361_4": "vatthukāme paribhuñjati, evaṃ tilataṇḍulasappinavanītādīni sannidhiṃ katvā idāni",
  "tika-s0404t:361_5": "paribhuñjituṃ abhabboti attho. Vatthukāme pana nidahitvā paribhuñjantā tannissitaṃ",
  "tika-s0404t:361_6": "kilesakāmampi nidahitvā paribhuñjanti nāmāti āha “vatthukāmakilesakāme”ti. Nanu ca",
  "tika-s0404t:361_7": "khīṇāsavasseva vasanaṭṭhāne tilataṇḍulādayo paññāyantīti? Na pana te attano atthāya",
  "tika-s0404t:361_8": "nidhenti, aphāsukapabbajitādīnaṃ atthāya nidhenti. Anāgāmissa kathanti? Tassapi pañca",
  "tika-s0404t:361_9": "kāmaguṇā sabbasova pahīnā, dhammena pana laddhaṃ vicāretvā paribhuñjati. Akappiyakāmaguṇe",
  "tika-s0404t:361_10": "sandhāyetaṃ vuttaṃ, na mañcapīṭhaattharaṇapāvuraṇādisannissitaṃ. Seyyāthāpi pubbe",
  "tika-s0404t:361_11": "agāriyabhūtoti yathā pubbe gihibhūto paribhuñjati, evaṃ paribhuñjituṃ abhabbo. Agāramajjhe",
  "tika-s0404t:361_12": "vasantā hi sotāpannādayo yāvajīvaṃ gihibyañjanena tiṭṭhanti. Khīṇāsavo pana arahattaṃ",
  "tika-s0404t:361_13": "patvāva manussabhūto parinibbāti vā pabbajati vā. Cātumahārājikādīsu kāmāvacaradevesu",
  "tika-s0404t:361_14": "muhuttampi na tiṭṭhati. Kasmā? Vivekaṭṭhānassa abhāvā. Bhummadevattabhāve pana ṭhito",
  "tika-s0404t:361_15": "arahattaṃ patvāpi tiṭṭhati vivekaṭṭhānasambhavā. Aṭṭhamādīni uttānatthāneva.",
  "tika-s0404t:362": "Sutavāsuttādivaṇṇanā niṭṭhitā.",
  "tika-s0404t:363": "Sambodhivaggavaṇṇanā niṭṭhitā.",
  "tika-s0404t:364": "2. Sīhanādavaggo",
  "tika-s0404t:365": "1. Sīhanādasuttavaṇṇanā",
  "tika-s0404t:366_0": "11. Dutiyassa paṭhame avāpurenti vivaranti dvāraṃ etenāti avāpuraṇaṃ. Rajaṃ haranti",
  "tika-s0404t:366_1": "etenāti rajoharaṇaṃ. Kaḷopihatthoti vilīvamayabhājanahattho, “cammamayabhājanahattho”ti",
  "tika-s0404t:366_2": "ca vadanti. Chinnāni visāṇāni etassāti chinnavisāṇo, usabho ca so chinnavisāṇo cāti",
  "tika-s0404t:366_3": "usabhachinnavisāṇo. Visesanaparoyaṃ samāso. Ahikuṇapena vātiādi atijegucchappaṭikūlakuṇapadassanatthaṃ",
  "tika-s0404t:366_4": "vuttaṃ. Kaṇṭhe āsattenāti kenacideva paccatthikena ānetvā kaṇṭhe baddhena, omukkenāti",
  "tika-s0404t:366_5": "attho. Aṭṭo āturo duggandhapīḷāya pīḷito. Accayassa paṭiggaṇhanaṃ vā adhivāsanaṃ.",
  "tika-s0404t:366_6": "Evañhi so kāraṇe desiyamāne tato vigato nāma hoti. Tenāha “paṭiggaṇhatūti khamatū”ti.",
  "tika-s0404t:366_7": "Sesamettha suviññeyyameva.",
  "tika-s0404t:367": "Sīhanādasuttavaṇṇanā niṭṭhitā.",
  "tika-s0404t:368": "2. Saupādisesasuttavaṇṇanā",
  "tika-s0404t:369": "12. Dutiye bhavassa appamattakatā nāma ittarakālatāyāti āha “accharāsaṅghātamattampī”ti.",
  "tika-s0404t:370": "Saupādisesasuttavaṇṇanā niṭṭhitā.",
  "tika-s0404t:371": "3. Koṭṭhikasuttavaṇṇanā",
  "tika-s0404t:372_0": "13. Tatiye diṭṭhadhammo vuccati paccakkhabhūto attabhāvo, tasmiṃ veditabbaṃ phalaṃ",
  "tika-s0404t:372_1": "diṭṭhadhammavedanīyaṃ. Tenāha “imasmiṃyeva attabhāve”ti. Catuppañcakkhandhaphalatāya",
  "tika-s0404t:372_2": "saññābhavūpagaṃ kammaṃ bahuvedanīyaṃ. Ekakkhandhaphalattā asaññābhavūpagaṃ kammaṃ",
  "tika-s0404t:372_3": "“appavedanīya”nti vuttaṃ. Keci pana “arūpāvacarakammaṃ bahukālaṃ veditabbaphalattā",
  "tika-s0404t:372_4": "bahuvedanīyaṃ, itaraṃ appavedanīyaṃ. Rūpārūpāvacarakammaṃ vā bahuvedanīyaṃ, parittaṃ",
  "tika-s0404t:372_5": "kammaṃ appavedanīya”nti vadanti. Vedanīyanti paccayantarasamavāye vipākuppādanasamatthaṃ,",
  "tika-s0404t:372_6": "na āraddhavipākameva. Avedanīyanti paccayavekallena vipaccituṃ asamatthaṃ ahosikammādibhedaṃ.",
  "tika-s0404t:373": "Koṭṭhikasuttavaṇṇanā niṭṭhitā.",
  "tika-s0404t:374": "4. Samiddhisuttavaṇṇanā",
  "tika-s0404t:375_0": "14. Catutthe samiddhīti therassa kira attabhāvo samiddho abhirūpo pāsādiko, tasmā",
  "tika-s0404t:375_1": "samiddhītveva saṅkhāto. Tenāha “attabhāvasamiddhatāyā”tiādi. Rūpadhātuādīsūti ādi-saddena",
  "tika-s0404t:375_2": "saddadhātuādiṃ saṅgaṇhāti.",
  "tika-s0404t:376": "Samiddhisuttavaṇṇanā niṭṭhitā.",
  "tika-s0404t:377": "5-9. Gaṇḍasuttādivaṇṇanā",
  "tika-s0404t:378_0": "15-19. Pañcame mātāpettikasambhavassāti mātito ca pitito ca nibbattena mātāpettikena",
  "tika-s0404t:378_1": "sukkasoṇitena sambhūtassa. Ucchādanadhammassāti ucchādetabbasabhāvassa. Parimaddanadhammassāti",
  "tika-s0404t:378_2": "parimadditabbasabhāvassa. Ettha ca odanakummāsūpacayaucchādanapadehi vaḍḍhi kathitā,",
  "tika-s0404t:378_3": "aniccabhedanaviddhaṃsanapadehi hāni. Purimehi vā samudayo, pacchimehi atthaṅgamoti",
  "tika-s0404t:378_4": "evaṃ cātumahābhūtikassa kāyassa vaḍḍhiparihāninibbattibhedā dassitā. Sesaṃ suviññeyyameva.",
  "tika-s0404t:378_5": "Chaṭṭhādīni uttānatthāni.",
  "tika-s0404t:379": "Gaṇḍasuttādivaṇṇanā niṭṭhitā.",
  "tika-s0404t:380": "10. Velāmasuttavaṇṇanā",
  "tika-s0404t:381_0": "20. Dasame sakuṇḍakabhattanti sakuṇḍakaṃ uttaṇḍulabhattaṃ. Parittehi sakuṇḍehi taṇḍulehipi",
  "tika-s0404t:381_1": "saddhiṃ vipakkabhattaṃ uttaṇḍulameva hoti. Biḷaṅgaṃ vuccati āranāḷaṃ, biḷaṅgato nibbattanato",
  "tika-s0404t:381_2": "tadeva kañjiyato jātanti kañjiyaṃ, taṃ dutiyaṃ etassāti biḷaṅgadutiyaṃ, taṃ kañjiyadutiyanti",
  "tika-s0404t:381_3": "vuttaṃ. Asakkaritvāti deyyadhammampi puggalampi asakkaritvā. Deyyadhammassa asakkaraṇaṃ",
  "tika-s0404t:381_4": "asampannakāro, puggalassa asakkaraṇaṃ agarukaraṇaṃ. Deyyadhammaṃ asakkaronto hi uttaṇḍulādidosasamannāgataṃ",
  "tika-s0404t:381_5": "āhāraṃ deti, na sampannaṃ karoti. Puggalaṃ asakkaronto nisīdanaṭṭhānaṃ asammajjitvā",
  "tika-s0404t:381_6": "yattha tattha vā nisīdāpetvā yaṃ vā taṃ vā dārakaṃ pesetvā deti. Acittīkatvāti na",
  "tika-s0404t:381_7": "cittiṃ katvā, na pūjetvāti attho. Pūjento hi pūjetabbavatthuṃ citte ṭhapeti, na tato",
  "tika-s0404t:381_8": "bahi karoti. Cittaṃ vā acchariyaṃ katvā paṭipatti cittīkaraṇaṃ sambhāvanakiriyā,",
  "tika-s0404t:381_9": "tappaṭikkhepato acittīkaraṇaṃ asambhāvanakiriyā. Apaviddhanti ucchiṭṭhādichaḍḍanīyadhammaṃ",
  "tika-s0404t:381_10": "viya avakhittakaṃ. Yo hi chaḍḍetukāmo hutvā rogino sarīre odanādīni majjitvā vammike",
  "tika-s0404t:381_11": "rogaṃ pakkhipanto viya deti, ayaṃ apaviddhaṃ deti nāma. Anāgamanadiṭṭhikoti “addhā",
  "tika-s0404t:381_12": "imassa dānassa phalaṃ mama āgacchatī”ti evaṃ yassa kammassakatadiṭṭhi atthi, so āgamanadiṭṭhiko.",
  "tika-s0404t:381_13": "Ayaṃ pana na tādisoti anāgamanadiṭṭhiko, phalaṃ pāṭikaṅkhaṃ hutvā na detīti attho.",
  "tika-s0404t:381_14": "Tenāha “na kammañca phalañca saddahitvā detī”ti.",
  "tika-s0404t:382_0": "Velāmoti ettha mā-saddo paṭisedhavacano. Jātigottarūpabhogādiguṇānaṃ velā mariyādā",
  "tika-s0404t:382_1": "natthi etasminti velāmo. Atha vā yathāvuttaguṇānaṃ velā mariyādā amati osānaṃ gacchati",
  "tika-s0404t:382_2": "etasminti velāmo, velaṃ vā mariyādaṃ amati gacchati atikkamatīti velāmo. Tenāha “jātigotta…pe…",
  "tika-s0404t:382_3": "evaṃladdhanāmo”ti. Dīyatīti dānaṃ, dānavatthu. Taṃ aggīyati nissajjīyati etthāti",
  "tika-s0404t:382_4": "dānaggaṃ. Dānaṃ vā gaṇhanti etthāti dānaggaṃ, evaṃ bhattaggaṃ, parivesanaṭṭhānaṃ.",
  "tika-s0404t:382_5": "Dukūlasandanānīti rajatabhājanādinissite dukūle khīrassa sandanaṃ etesanti dukūlasandanāni.",
  "tika-s0404t:382_6": "Kaṃsūpadhāraṇānīti rajatamayadohabhājanāni. Tenāha “rajatamayakhīrapaṭicchakānī”ti.",
  "tika-s0404t:382_7": "Rajatamayāni khīrapaṭicchakāni khīrapaṭiggahabhājanāni etesanti rajatamayakhīrapaṭicchakāni.",
  "tika-s0404t:382_8": "Sodheyyāti mahapphalabhāvakaraṇena visodheyya. Mahapphalabhāvappattiyā hi dakkhiṇā visujjhati nāma.",
  "tika-s0404t:383_0": "Maggenāgataṃ anivattanasaraṇanti iminā lokuttarasaraṇagamanaṃ dīpeti. Aparetiādinā",
  "tika-s0404t:383_1": "lokiyasaraṇagamanaṃ vuttaṃ. Saraṇaṃ nāma tiṇṇaṃ ratanānaṃ jīvitapariccāgamayaṃ puññaṃ",
  "tika-s0404t:383_2": "sabbasampattiṃ deti, tasmā mahapphalataranti adhippāyo. Idañca – “sace tvaṃ yathā",
  "tika-s0404t:383_3": "gahitaṃ saraṇaṃ na bhindissasi, evāhaṃ taṃ māremī”ti yadipi koci tiṇhena satthena",
  "tika-s0404t:383_4": "jīvitā voropeyya, tathāpi “nevāhaṃ buddhaṃ na buddhoti, dhammaṃ na dhammoti, saṅghaṃ",
  "tika-s0404t:383_5": "na saṅghoti vadāmī”ti daḷhataraṃ katvā gahitassa vasena vuttaṃ. Maggenāgatanti lokuttarasīlaṃ",
  "tika-s0404t:383_6": "sandhāya vadati. Aparetiādinā pana lokiyasīlaṃ vuttaṃ. Sabbesaṃ sattānaṃ jīvitadānādinihitadaṇḍatāya",
  "tika-s0404t:383_7": "sakalalokiyalokuttaraguṇādhiṭṭhānato cassa mahapphalamahānisaṃsatā veditabbā.",
  "tika-s0404t:384_0": "Upasiṅghanamattanti ghāyanamattaṃ. Gaddohanamattanti pāṭhantare godohanamattaṃ kālanti",
  "tika-s0404t:384_1": "attho. So ca na sakalo godohanakkhaṇo adhippetoti dassetuṃ “gāviyā ekavāraṃ thanaañchanamatta”nti",
  "tika-s0404t:384_2": "attho vutto. Añchanamattanti ākaḍḍhanamattaṃ. Gāviyā thanaṃ gahetvā ekakhīrabinduduhanakālamattampi",
  "tika-s0404t:384_3": "gadduhanamattanti vadanti. Ettakampi hi kālaṃ yo vasanagabbhapariveṇavihārūpacāraparicchedena",
  "tika-s0404t:384_4": "vā aparimāṇāsu lokadhātūsu sabbasatte hitapharaṇaṃ mettacittaṃ bhāvetuṃ sakkoti.",
  "tika-s0404t:384_5": "Idaṃ tato yathāvuttadānādito mahapphalataraṃ.",
  "tika-s0404t:385": "Velāmasuttavaṇṇanā niṭṭhitā.",
  "tika-s0404t:386": "Sīhanādavaggavaṇṇanā niṭṭhitā.",
  "tika-s0404t:387": "3. Sattāvāsavaggo",
  "tika-s0404t:388": "1. Tiṭhānasuttavaṇṇanā",
  "tika-s0404t:389_0": "21. Tatiyassa paṭhame amamāti vatthābharaṇapānabhojanādīsupi mamattavirahitā. Apariggahāti",
  "tika-s0404t:389_1": "itthipariggahena apariggahā. Tesaṃ kira “ayaṃ mayhaṃ bhariyā”ti mamattaṃ na hoti,",
  "tika-s0404t:389_2": "mātaraṃ vā bhaginiṃ vā disvā chandarāgo na uppajjati. Dhammatāsiddhassa sīlassa ānubhāvena",
  "tika-s0404t:389_3": "putte diṭṭhamatte eva mātuthanato thaññaṃ paggharati, tena saññāṇena nesaṃ mātari",
  "tika-s0404t:389_4": "puttassa mātusaññā, mātu ca putte puttasaññā paccupaṭṭhitāti keci.",
  "tika-s0404t:390_0": "Apicettha uttarakurukānaṃ puññānubhāvasiddho ayampi viseso veditabbo. Tattha kira",
  "tika-s0404t:390_1": "tesu tesu padesesu ghananicitapattasañchannasākhāpasākhā kūṭāgārasamā manoramā rukkhā",
  "tika-s0404t:390_2": "tesaṃ manussānaṃ nivesanakiccaṃ sādhenti. Yattha sukhaṃ nivasanti, aññepi tattha",
  "tika-s0404t:390_3": "rukkhā sujātā sabbadāpi pupphitaggā tiṭṭhanti. Jalāsayāpi vikasitakamalakuvalayapuṇḍarīkasogandhikādipupphasañchannā",
  "tika-s0404t:390_4": "sabbakālaṃ paramasugandhaṃ samantato pavāyantā tiṭṭhanti. Sarīrampi tesaṃ atidīghādidosarahitaṃ",
  "tika-s0404t:390_5": "ārohapariṇāhasampannaṃ jarāya anabhibhūtattā valitapalitādidosavirahitaṃ yāvatāyukaṃ",
  "tika-s0404t:390_6": "aparikkhīṇajavabalaparakkamasobhameva hutvā tiṭṭhati. Anuṭṭhānaphalūpajīvitāya na",
  "tika-s0404t:390_7": "ca nesaṃ kasivaṇijjādivasena āhārapariyeṭṭhivasena dukkhaṃ atthi, tato eva na dāsadāsikammakarādipariggaho",
  "tika-s0404t:390_8": "atthi, na ca tattha sītuṇhaḍaṃsamakasavātātapasarīsapavāḷādiparissayo atthi. Yathā",
  "tika-s0404t:390_9": "nāmettha gimhānaṃ pacchime māse paccūsavelāyaṃ samasītuṇho utu hoti, evameva sabbakālaṃ",
  "tika-s0404t:390_10": "tattha samasītuṇhova utu hoti, na ca nesaṃ koci upaghāto vihesā vā uppajjati. Akaṭṭhapākimeva",
  "tika-s0404t:390_11": "sāliṃ akaṇaṃ athusaṃ suddhaṃ sugandhaṃ taṇḍulapphalaṃ paribhuñjanti. Taṃ bhuñjantānaṃ",
  "tika-s0404t:390_12": "nesaṃ kuṭṭhaṃ, gaṇḍo, kilāso, soso, kāso, sāso, apamāro, jaroti evamādiko na koci",
  "tika-s0404t:390_13": "rogo uppajjati, na ca te khujjā vā vāmanā vā kāṇā vā kuṇī vā khañjā vā pakkhahatā",
  "tika-s0404t:390_14": "vā vikalaṅgā vā vikalindriyā vā honti.",
  "tika-s0404t:391_0": "Itthiyopi tattha nātidīghā, nātirassā, nātikisā, nātithūlā, nātikāḷā, naccodātā,",
  "tika-s0404t:391_1": "sobhaggappattarūpā honti. Tathā hi dīghaṅgulī, tambanakhā, alambathanā, tanumajjhā,",
  "tika-s0404t:391_2": "puṇṇacandamukhī, visālakkhī, mudugattā, sahitorū, odātadantā, gambhīranābhī, tanujaṅghā,",
  "tika-s0404t:391_3": "dīghanīlavellitakesī, puthulasussoṇī, nātilomā, nālomā, subhagā, utusukhasamphassā,",
  "tika-s0404t:391_4": "saṇhā, sakhilā, sukhasambhāsā, nānābharaṇavibhūsitā vicaranti. Sabbadāpi soḷasavassuddesikā",
  "tika-s0404t:391_5": "viya honti, purisā ca pañcavīsativassuddesikā viya. Na puttadāresu rajjanti. Ayaṃ tattha dhammatā.",
  "tika-s0404t:392_0": "Sattāhikameva ca tattha itthipurisā kāmaratiyā viharanti. Tato vītarāgā viya yathāsakaṃ",
  "tika-s0404t:392_1": "gacchanti, na tattha idha viya gabbhokkantimūlakaṃ, gabbhapariharaṇamūlakaṃ, vijāyanamūlakaṃ",
  "tika-s0404t:392_2": "vā dukkhaṃ hoti. Rattakañcukato kañcanapaṭimā viya dārakā mātukucchito amakkhitā",
  "tika-s0404t:392_3": "eva semhādinā sukheneva nikkhamanti. Ayaṃ tattha dhammatā.",
  "tika-s0404t:393_0": "Mātā pana puttaṃ vā dhītaraṃ vā vijāyitvā te vicaraṇakappadese ṭhapetvā anapekkhā",
  "tika-s0404t:393_1": "yathāruci gacchati. Tesaṃ tattha sayitānaṃ ye passanti purisā vā itthiyo vā, te attano",
  "tika-s0404t:393_2": "aṅguliyo upanāmenti. Tesaṃ kammabalena tato khīraṃ pavattati, tena te dārakā yāpenti.",
  "tika-s0404t:393_3": "Evaṃ pana vaḍḍhentā katipayadivaseheva laddhabalā hutvā dārikā itthiyo upagacchanti,",
  "tika-s0404t:393_4": "dārakā purise. Kapparukkhato eva ca tesaṃ tattha vatthābharaṇāni nipphajjanti. Nānāvirāgavaṇṇavicittāni",
  "tika-s0404t:393_5": "hi sukhumāni mudusukhasamphassāni vatthāni tattha tattha kapparukkhesu olambantāni",
  "tika-s0404t:393_6": "tiṭṭhanti. Nānāvidharasmijālasamujjalavividhavaṇṇaratanavinaddhāni anekavidhamālākammalatākammabhittikammavicittāni",
  "tika-s0404t:393_7": "sīsūpagagīvūpagahatthūpagakaṭūpagapādūpagāni sovaṇṇamayāni ābharaṇāni kapparukkhato",
  "tika-s0404t:393_8": "olambanti. Tathā vīṇāmudiṅgapaṇavasammatāḷasaṅkhavaṃsavetāḷaparivādinīvallakīpabhutikā",
  "tika-s0404t:393_9": "tūriyabhaṇḍāpi tato tato olambanti. Tattha bahū phalarukkhā kumbhamattāni phalāni",
  "tika-s0404t:393_10": "phalanti madhurarasāni, yāni paribhuñjitvā te sattāhampi khuppipāsāhi na bādhīyanti.",
  "tika-s0404t:394_0": "Najjopi tattha suvisuddhajalā suppatitthā ramaṇīyā akaddamā vālukatalā nātisītā naccuṇhā",
  "tika-s0404t:394_1": "surabhigandhīhi jalajapupphehi sañchannā sabbakālaṃ surabhī vāyantiyo sandanti, na",
  "tika-s0404t:394_2": "tattha kaṇṭakikā kakkhaḷagacchalatā honti, akaṇṭakā pupphaphalasampannā eva honti,",
  "tika-s0404t:394_3": "candananāgarukkhā sayameva rasaṃ paggharanti, nahāyitukāmā ca nadititthe ekajjhaṃ",
  "tika-s0404t:394_4": "vatthābharaṇāni ṭhapetvā nadiṃ otaritvā nhatvā uttiṇṇuttiṇṇā upariṭṭhimaṃ upariṭṭhimaṃ",
  "tika-s0404t:394_5": "vatthābharaṇaṃ gaṇhanti, na tesaṃ evaṃ hoti “idaṃ mama, idaṃ parassā”ti. Tato eva",
  "tika-s0404t:394_6": "na tesaṃ koci viggaho vā vivādo vā. Sattāhikā eva ca nesaṃ kāmaratikīḷā hoti, tato",
  "tika-s0404t:394_7": "vītarāgā viya vicaranti. Yattha ca rukkhe sayitukāmā honti, tattheva sayanaṃ upalabbhati.",
  "tika-s0404t:394_8": "Mate ca satte disvā na rodanti na socanti. Tañca maṇḍayitvā nikkhipanti. Tāvadeva",
  "tika-s0404t:394_9": "ca nesaṃ tathārūpā sakuṇā upagantvā mataṃ dīpantaraṃ nenti, tasmā susānaṃ vā asuciṭṭhānaṃ",
  "tika-s0404t:394_10": "vā tattha natthi, na ca tato matā nirayaṃ vā tiracchānayoniṃ vā pettivisayaṃ vā upapajjanti.",
  "tika-s0404t:394_11": "Dhammatāsiddhassa pañcasīlassa ānubhāvena te devaloke nibbattantīti vadanti. Vassasahassameva",
  "tika-s0404t:394_12": "ca nesaṃ sabbakālaṃ āyuppamāṇaṃ, sabbametaṃ tesaṃ pañcasīlaṃ viya dhammatāsiddhamevāti.",
  "tika-s0404t:395": "Tiṭhānasuttavaṇṇanā niṭṭhitā.",
  "tika-s0404t:396": "3. Taṇhāmūlakasuttavaṇṇanā",
  "tika-s0404t:397_0": "23. Tatiye esanataṇhāti bhogānaṃ pariyesanavasena pavattā taṇhā. Esitataṇhāti pariyiṭṭhesu",
  "tika-s0404t:397_1": "bhogesu uppajjamānataṇhā. Paritassanavasena pariyesati etāyāti pariyesanā, āsayato",
  "tika-s0404t:397_2": "payogato ca pariyesanā tathāpavatto cittuppādo. Tenāha “taṇhāya sati hotī”ti. Rūpādiārammaṇappaṭilābhoti",
  "tika-s0404t:397_3": "savatthukānaṃ rūpādiārammaṇānaṃ gavesanavasena paṭilābho. Yaṃ pana apariyiṭṭhaṃyeva",
  "tika-s0404t:397_4": "labbhati, tampi atthato pariyesanāya laddhameva nāma tathārūpassa kammassa pubbekatattā",
  "tika-s0404t:397_5": "eva labbhanato. Tenāha “so hi pariyesanāya sati hotī”ti.",
  "tika-s0404t:398_0": "Sukhavinicchayanti sukhaṃ visesato nicchinotīti sukhavinicchayo. Sukhaṃ sabhāvato",
  "tika-s0404t:398_1": "samudayato atthaṅgamato ādīnavato nissaraṇato ca yāthāvato jānitvā pavattañāṇaṃva",
  "tika-s0404t:398_2": "sukhavinicchayaṃ. Jaññāti jāneyya. “Subhaṃ sukha”ntiādikaṃ ārammaṇe abhūtākāraṃ vividhaṃ",
  "tika-s0404t:398_3": "ninnabhāvena cinoti āropetīti vinicchayo, assādānupassanā taṇhā. Diṭṭhiyāpi evameva",
  "tika-s0404t:398_4": "vinicchayabhāvo veditabbo. Imasmiṃ pana sutte vitakkoyeva āgatoti yojanā. Imasmiṃ",
  "tika-s0404t:398_5": "pana sutteti sakkapañhasutte. Tattha hi “chando kho, devānaminda, vitakkanidāno”ti",
  "tika-s0404t:398_6": "āgataṃ. Idhāti imasmiṃ sutte. Vitakkeneva vinicchinantīti etena “vinicchinati etenāti",
  "tika-s0404t:398_7": "vinicchayo”ti vinicchayasaddassa karaṇasādhanamāha. Ettakantiādi vinicchayanākāradassanaṃ.",
  "tika-s0404t:399_0": "Chandanaṭṭhena chando, evaṃ rañjanaṭṭhena rāgoti chandarāgo. Svāyaṃ anāsevanatāya",
  "tika-s0404t:399_1": "mando hutvā pavatto idhādhippetoti āha “dubbalarāgassādhivacana”nti. Ajjhosānanti",
  "tika-s0404t:399_2": "taṇhādiṭṭhivasena abhinivesanaṃ. “Mayhaṃ ida”nti hi taṇhāgāho yebhuyyena attaggāhasannissayova",
  "tika-s0404t:399_3": "hoti. Tenāha “ahaṃ mamantī”ti. Balavasanniṭṭhānanti ca tesaṃ gāhānaṃ thirabhāvappattimāha.",
  "tika-s0404t:399_4": "Taṇhādiṭṭhivasena pariggahakaraṇanti ahaṃ mamanti balavasanniṭṭhānavasena abhiniviṭṭhassa",
  "tika-s0404t:399_5": "attattaniyaggāhavatthuno aññāsādhāraṇaṃ viya katvā pariggahetvā ṭhānaṃ, tathāpavatto",
  "tika-s0404t:399_6": "lobhasahagatacittuppādo. Attanā pariggahitassa vatthuno yassa vasena parehi sādhāraṇabhāvassa",
  "tika-s0404t:399_7": "asahamāno hoti puggalo, so dhammo asahanatā. Evaṃ vacanatthaṃ vadanti niruttinayena.",
  "tika-s0404t:399_8": "Saddalakkhaṇena pana yassa dhammassa vasena macchariyayogato puggalo maccharo, tassa",
  "tika-s0404t:399_9": "bhāvo, kammaṃ vā macchariyaṃ, maccharo dhammo. Macchariyassa balavabhāvato ādarena",
  "tika-s0404t:399_10": "rakkhaṇaṃ ārakkhoti āha “dvāra…pe… suṭṭhu rakkhaṇa”nti.",
  "tika-s0404t:400_0": "Attano phalaṃ karotīti karaṇaṃ, yaṃ kiñci kāraṇaṃ. Adhikaṃ karaṇanti adhikaraṇaṃ,",
  "tika-s0404t:400_1": "visesakāraṇaṃ. Visesakāraṇañca bhogānaṃ ārakkhadaṇḍādānādianatthasambhavassāti vuttaṃ",
  "tika-s0404t:400_2": "“ārakkhādhikaraṇa”ntiādi. Paranisedhanatthanti māraṇādinā paresaṃ vibādhanatthaṃ.",
  "tika-s0404t:400_3": "Ādiyanti etenāti ādānaṃ, daṇḍassa ādānaṃ daṇḍādānaṃ, daṇḍaṃ āharitvā paraviheṭhanacittuppādo.",
  "tika-s0404t:400_4": "Satthādānepi eseva nayo. Hatthaparāmāsādivasena kāyena kātabbo kalaho kāyakalaho.",
  "tika-s0404t:400_5": "Mammaghaṭṭanādivasena vācāya kātabbo kalaho vācākalaho. Virujjhanavasena virūpaṃ",
  "tika-s0404t:400_6": "gaṇhāti etenāti viggaho. Viruddhaṃ vadati etenāti vivādo. “Tuvaṃ tuva”nti agāravavacanasahacaraṇato",
  "tika-s0404t:400_7": "tuvaṃtuvaṃ. Sabbepi te tathāpavattadosasahagatā cittuppādā veditabbā. Tenāha bhagavā",
  "tika-s0404t:400_8": "“aneke pāpakā akusalā dhammā sambhavantī”ti.",
  "tika-s0404t:401": "Taṇhāmūlakasuttavaṇṇanā niṭṭhitā.",
  "tika-s0404t:402": "4-5. Sattāvāsasuttādivaṇṇanā",
  "tika-s0404t:403_0": "24-25. Catutthe sattā āvasanti etesūti sattāvāsā, nānattasaññiādibhedā sattanikāyā.",
  "tika-s0404t:403_1": "Yasmā te te sattanivāsā tappariyāpannānaṃ sattānaṃ tāya eva tappariyāpannatāya ādhāro",
  "tika-s0404t:403_2": "viya vattabbataṃ arahanti. Samudāyācāro hi avayavassa yathā “rukkhe sākhā”ti, tasmā",
  "tika-s0404t:403_3": "“sattānaṃ āvāsā, vasanaṭṭhānānīti attho”ti vuttaṃ. Suddhāvāsāpi sattāvāsova “na so,",
  "tika-s0404t:403_4": "bhikkhave, sattāvāso sulabharūpo, yo mayā anāvutthapubbo iminā dīghena addhunā aññatra",
  "tika-s0404t:403_5": "suddhāvāsehi devehī”ti vacanato. Yadi evaṃ te kasmā idha na gahitāti tattha kāraṇamāha",
  "tika-s0404t:403_6": "“asabbakālikattā”tiādi. Vehapphalā pana catuttheyeva sattāvāse bhajantīti daṭṭhabbaṃ.",
  "tika-s0404t:403_7": "Pañcamaṃ uttānameva.",
  "tika-s0404t:404": "Sattāvāsasuttādivaṇṇanā niṭṭhitā.",
  "tika-s0404t:405": "6. Silāyūpasuttavaṇṇanā",
  "tika-s0404t:406_0": "26. Chaṭṭhe pamāṇamajjhimassa purisassa catuvīsataṅguliko hattho kukku, “kakkū”tipi",
  "tika-s0404t:406_1": "tasseva nāmaṃ. Aṭṭha kukkū upari nemassāti aṭṭha hatthā āvāṭassa upari uggantvā ṭhitā",
  "tika-s0404t:406_2": "bhaveyyuṃ. Sesamettha uttānameva.",
  "tika-s0404t:407": "Silāyūpasuttavaṇṇanā niṭṭhitā.",
  "tika-s0404t:408": "7. Paṭhamaverasuttavaṇṇanā",
  "tika-s0404t:409_0": "27. Sattame yatoti yasmiṃ kāle. Ayañhi to-saddo dā-saddo viya idha kālavisayo, yadāti",
  "tika-s0404t:409_1": "vuttaṃ hoti. Bhayāni verānīti bhīyate bhayaṃ, bhayena yogā, bhāyitabbena vā bhayaṃ",
  "tika-s0404t:409_2": "eva verappasavaṭṭhena veranti ca laddhanāmā cetanādayo. Pāṇātipātādayo hi yassa pavattanti,",
  "tika-s0404t:409_3": "yañca uddissa pavattīyanti, ubhayesañca verāvahā, tato eva cete bhāyitabbā verasañjanakā",
  "tika-s0404t:409_4": "nāmāti. Sotassa ariyamaggassa ādito pajjanaṃ paṭipatti adhigamo sotāpatti. Tadatthāya",
  "tika-s0404t:409_5": "tattha patiṭṭhitassa ca aṅgāni sotāpattiyaṅgāni. Duvidhañhi sotāpattiyaṅgaṃ sotāpattiatthāya",
  "tika-s0404t:409_6": "ca aṅgaṃ kāraṇaṃ, yaṃ sotāpattimaggappaṭilābhato pubbabhāge sotāpattippaṭilābhāya",
  "tika-s0404t:409_7": "saṃvattati, “sappurisasaṃsevo saddhammassavanaṃ yonisomanasikāro dhammānudhammapaṭipattī”ti",
  "tika-s0404t:409_8": "evaṃ āgataṃ. Paṭiladdhaguṇassa ca sotāpattiṃ patvā ṭhitassa aṅgaṃ, yaṃ “sotāpannassa",
  "tika-s0404t:409_9": "aṅga”ntipi vuccati “sotāpanno aṅgīyati ñāyati etenā”ti katvā, buddhe aveccappasādādīnaṃ",
  "tika-s0404t:409_10": "etaṃ adhivacanaṃ. Idamidhādhippetaṃ.",
  "tika-s0404t:410_0": "Khīṇanirayotiādīsu āyatiṃ tattha anuppajjanatāya khīṇo nirayo mayhati, so ahaṃ khīṇanirayo.",
  "tika-s0404t:410_1": "Esa nayo sabbattha. Sotāpannoti maggasotaṃ āpanno. Avinipātadhammoti na vinipātasabhāvo.",
  "tika-s0404t:410_2": "Niyatoti paṭhamamaggasaṅkhātena sammattaniyāmena niyato. Sambodhiparāyaṇoti uparimaggattayasaṅkhāto",
  "tika-s0404t:410_3": "sambodhi paraṃ ayanaṃ mayhanti sohaṃ sambodhiparāyaṇo, sambodhiṃ avassaṃ abhisambujjhanakoti attho.",
  "tika-s0404t:411_0": "Pāṇātipātapaccayāti pāṇātipātakammassa karaṇahetu. Bhayaṃ veranti atthato ekaṃ. Veraṃ",
  "tika-s0404t:411_1": "vuccati virodho, tadeva bhāyitabbato “bhaya”nti vuccati. Tañca panetaṃ duvidhaṃ hoti",
  "tika-s0404t:411_2": "– bāhiraṃ, ajjhattikanti. Ekena hi ekassa pitā mārito hoti. So cinteti “etena kira",
  "tika-s0404t:411_3": "me pitā mārito, ahampi taṃyeva māressāmī”ti nisitaṃ satthaṃ ādāya carati. Yā tassa",
  "tika-s0404t:411_4": "abbhantare uppannā veracetanā, idaṃ bāhiraṃ veraṃ nāma tassa verassa mūlabhūtato",
  "tika-s0404t:411_5": "verakārakapuggalato bahibhāvattā. Yā pana itarassa “ayaṃ kira maṃ māressāmīti carati,",
  "tika-s0404t:411_6": "ahameva naṃ paṭhamataraṃ māressāmī”ti cetanā uppajjati, idaṃ ajjhattikaṃ veraṃ nāma.",
  "tika-s0404t:411_7": "Idaṃ tāva ubhayampi diṭṭhadhammikameva. Yā pana taṃ niraye uppannaṃ disvā “etaṃ paharissāmī”ti",
  "tika-s0404t:411_8": "jalitaṃ ayamuggaraṃ gaṇhantassa nirayapālassa cetanā uppajjati, idamassa samparāyikaṃ",
  "tika-s0404t:411_9": "bāhiraṃ veraṃ. Yā cassa “ayaṃ niddosaṃ maṃ paharissāmīti āgacchati, ahameva naṃ paṭhamataraṃ",
  "tika-s0404t:411_10": "paharissāmī”ti cetanā uppajjati, idamassa samparāyikaṃ ajjhattaṃ veraṃ. Yaṃ panetaṃ",
  "tika-s0404t:411_11": "bāhiraṃ veraṃ, taṃ aṭṭhakathāsu “puggalavera”nti vuccati. Dukkhaṃ domanassanti atthato",
  "tika-s0404t:411_12": "ekameva. Yathā cettha, evaṃ sesesupi “iminā mama bhaṇḍaṃ haṭaṃ, mayhaṃ dāresu cārittaṃ",
  "tika-s0404t:411_13": "āpannaṃ, musā vatvā attho bhaggo, surāmadamattena idaṃ nāma kata”ntiādinā nayena",
  "tika-s0404t:411_14": "verappavatti veditabbā.",
  "tika-s0404t:412_0": "Aveccappasādenāti adhigatena acalappasādena. Ariyakantehīti pañcahi sīlehi. Tāni",
  "tika-s0404t:412_1": "hi ariyānaṃ kantāni piyāni bhavanti, bhavantaragatāpi ariyā tāni na vijahanti, tasmā",
  "tika-s0404t:412_2": "“ariyakantānī”ti vuccanti. Sesamettha yaṃ vattabbaṃ siyā, taṃ sabbaṃ visuddhimagge",
  "tika-s0404t:412_3": "anussatiniddese vuttanti veditabbaṃ.",
  "tika-s0404t:413": "Paṭhamaverasuttavaṇṇanā niṭṭhitā.",
  "tika-s0404t:414": "9. Āghātavatthusuttavaṇṇanā",
  "tika-s0404t:415_0": "29. Navame vasati ettha phalaṃ tannimittatāya pavattatīti vatthu, kāraṇanti āha “āghātavatthūnī”ti.",
  "tika-s0404t:415_1": "Kopo nāmāyaṃ yasmiṃ vatthusmiṃ uppajjati, na tattha ekavārameva uppajjati, atha kho",
  "tika-s0404t:415_2": "punapi uppajjatevāti vuttaṃ “bandhatī”ti. Atha vā yo paccayavisesena uppajjamāno",
  "tika-s0404t:415_3": "āghāto savisaye baddho viya na vigacchati, punapi uppajjateva. Taṃ sandhāyāha “āghātaṃ",
  "tika-s0404t:415_4": "bandhatī”ti. Taṃ panassa paccayavasena nibbattanaṃ uppādanamevāti vuttaṃ “uppādetī”ti.",
  "tika-s0404t:416": "Āghātavatthusuttavaṇṇanā niṭṭhitā.",
  "tika-s0404t:417": "10. Āghātapaṭivinayasuttavaṇṇanā",
  "tika-s0404t:418_0": "30. Dasame taṃ kutettha labbhāti ettha tanti kiriyāparāmasanaṃ. Padajjhāhārena ca",
  "tika-s0404t:418_1": "attho veditabboti “taṃ anatthacaraṇaṃ mā ahosī”tiādimāha. Kena kāraṇena laddhabbaṃ",
  "tika-s0404t:418_2": "niratthakabhāvato. Kammassakā hi sattā. Te kassa ruciyā dukkhitā sukhitā vā bhavanti,",
  "tika-s0404t:418_3": "tasmā kevalaṃ tasmiṃ mayhaṃ anatthacaraṇaṃ, taṃ kutettha labbhāti adhippāyo. Atha",
  "tika-s0404t:418_4": "vā taṃ kopakāraṇaṃ ettha puggale kuto labbhā paramatthato kujjhitabbassa kujjhanakassa",
  "tika-s0404t:418_5": "ca abhāvato. Saṅkhāramattañhetaṃ, yadidaṃ khandhapañcakaṃ yaṃ “satto”ti vuccati,",
  "tika-s0404t:418_6": "te saṅkhārā ittarakhaṇikā, kassa ko kujjhatīti attho. Lābhā nāma ke siyuṃ aññatra anatthuppattito.",
  "tika-s0404t:419": "Āghātapaṭivinayasuttavaṇṇanā niṭṭhitā.",
  "tika-s0404t:420": "11. Anupubbanirodhasuttavaṇṇanā",
  "tika-s0404t:421": "31. Ekādasame anupubbanirodhāti anupubbena anukkamena pavattetabbanirodhā. Tenāha “anupaṭipāṭinirodhā”ti.",
  "tika-s0404t:422": "Anupubbanirodhasuttavaṇṇanā niṭṭhitā.",
  "tika-s0404t:423": "Sattāvāsavaggavaṇṇanā niṭṭhitā.",
  "tika-s0404t:424": "4. Mahāvaggo",
  "tika-s0404t:425": "1. Anupubbavihārasuttavaṇṇanā",
  "tika-s0404t:426": "32. Catutthassa paṭhame anupubbato viharitabbāti anupubbavihārā. Anupaṭipāṭiyāti anukkamena. Samāpajjitabbavihārāti samāpajjitvā samaṅgino hutvā viharitabbavihārā.",
  "tika-s0404t:427": "Anupubbavihārasuttavaṇṇanā niṭṭhitā.",
  "tika-s0404t:428": "2-3. Anupubbavihārasamāpattisuttādivaṇṇanā",
  "tika-s0404t:429_0": "33-34. Dutiye chātaṃ vuccati taṇhādiṭṭhiyo kāmānaṃ pātabbato tāsaṃ vasena vattanato,",
  "tika-s0404t:429_1": "tanninnattā natthi etesu chātanti nicchātā. Tenāha “taṇhādiṭṭhicchātāna”ntiādi. Tatiye natthi vattabbaṃ.",
  "tika-s0404t:430": "Anupubbavihārasamāpattisuttādivaṇṇanā niṭṭhitā.",
  "tika-s0404t:431": "4. Gāvīupamāsuttavaṇṇanā",
  "tika-s0404t:432_0": "35. Catutthe pabbatacārinīti pakatiyā pabbate bahulacārinī. Akhettaññūti agocaraññū.",
  "tika-s0404t:432_1": "Samādhiparipantānaṃ visodhanānabhiññatāya bālo. Jhānassa paguṇabhāvāpādanaveyyattiyassa",
  "tika-s0404t:432_2": "abhāvena abyatto. Uparijhānassa padaṭṭhānabhāvānavabodhena akhettaññū. Sabbathāpi",
  "tika-s0404t:432_3": "samāpattikosallābhāvena akusalo. Samādhinimittassa vā anāsevanāya bālo. Abhāvanāya",
  "tika-s0404t:432_4": "abyatto. Abahulīkārena akhettaññū. Sammadeva anadhiṭṭhānato akusaloti yojetabbaṃ.",
  "tika-s0404t:432_5": "Ubhato bhaṭṭhoti ubhayato jhānato bhaṭṭho. So hi appaguṇatāya na suppatiṭṭhitatāya",
  "tika-s0404t:432_6": "saussāhopi vināsato asāmatthiyato ca jhānadvayato parihīno.",
  "tika-s0404t:433": "Gāvīupamāsuttavaṇṇanā niṭṭhitā.",
  "tika-s0404t:434": "5. Jhānasuttavaṇṇanā",
  "tika-s0404t:435_0": "36. Pañcame aniccatoti iminā niccappaṭikkhepato tesaṃ aniccatamāha. Tato eva udayavayavantato",
  "tika-s0404t:435_1": "vipariṇāmato tāvakālikato ca te aniccāti jotitaṃ hoti. Yañhi niccaṃ na hoti, taṃ",
  "tika-s0404t:435_2": "udayavayaparicchinnajarāya maraṇena cāti dvedhā vipariṇataṃ ittarakkhaṇameva ca hoti.",
  "tika-s0404t:435_3": "Dukkhatoti na sukhato. Iminā sukhappaṭikkhepato tesaṃ dukkhatamāha. Tato eva ca abhiṇhappaṭipīḷanato",
  "tika-s0404t:435_4": "dukkhavatthuto ca te dukkhāti jotitaṃ hoti. Udayavayavantatāya hi te abhiṇhappaṭipīḷanato",
  "tika-s0404t:435_5": "nirantaradukkhatāya dukkhasseva ca adhiṭṭhānabhūto. Paccayayāpanīyatāya rogamūlatāya",
  "tika-s0404t:435_6": "ca rogato. Dukkhatāsūlayogato kilesāsucipaggharato uppādajarābhaṅgehi uddhumātapakkabhijjanato",
  "tika-s0404t:435_7": "ca gaṇḍato. Pīḷājananato antotudanato dunnīharaṇato ca sallato. Avaḍḍhiāvahanato",
  "tika-s0404t:435_8": "aghavatthuto ca aghato. Aseribhāvajananato ābādhappatiṭṭhānatāya ca ābādhato. Avasavattanato",
  "tika-s0404t:435_9": "avidheyyatāya ca parato. Byādhijarāmaraṇehi palujjanīyatāya palokato. Sāminivāsīkārakavedakaadhiṭṭhāyakavirahato",
  "tika-s0404t:435_10": "suññato. Attappaṭikkhepaṭṭhena anattato. Rūpādidhammāpi yathā na ettha attā atthīti",
  "tika-s0404t:435_11": "anattā, evaṃ sayampi attā na hontīti anattā. Tena abyāpārato nirīhato tucchato anattāti dīpitaṃ hoti.",
  "tika-s0404t:436_0": "Lakkhaṇattayameva sukhāvabodhanatthaṃ ekādasahi padehi vibhajitvā gahitanti dassetuṃ",
  "tika-s0404t:436_1": "“yasmā aniccato”tiādi vuttaṃ. Antosamāpattiyanti samāpattīnaṃ sahajātatāya samāpattīnaṃ",
  "tika-s0404t:436_2": "abbhantare cittaṃ paṭisaṃharatīti tappaṭibaddhachandarāgādikilesavikkhambhanena vipassanācittaṃ",
  "tika-s0404t:436_3": "paṭisaṃharati. Tenāha “moceti apanetī”ti. Savanavasenāti “sabbasaṅkhārasamatho”tiādinā",
  "tika-s0404t:436_4": "savanavasena. Thutivasenāti tatheva thomanāvasena guṇato saṃkittanavasena. Pariyattivasenāti",
  "tika-s0404t:436_5": "tassa dhammassa pariyāpuṇanavasena. Paññattivasenāti tadatthassa paññāpanavasena.",
  "tika-s0404t:436_6": "Ārammaṇakaraṇavaseneva upasaṃharati maggacittaṃ, “etaṃ santa”ntiādi pana avadhāraṇanivattitatthadassanaṃ.",
  "tika-s0404t:436_7": "Yathā vipassanā “etaṃ santaṃ etaṃ paṇīta”ntiādinā asaṅkhatāya dhātuyā cittaṃ upasaṃharati,",
  "tika-s0404t:436_8": "evaṃ maggo nibbānaṃ sacchikiriyābhisamayavasena abhisamento tattha labbhamāne sabbepi",
  "tika-s0404t:436_9": "visese asammohato paṭivijjhanto tattha cittaṃ upasaṃharati. Tenāha “iminā pana ākārenā”tiādi.",
  "tika-s0404t:437_0": "So tattha ṭhitoti so adandhavipassako yogī tattha tāya aniccādilakkhaṇattayārammaṇāya",
  "tika-s0404t:437_1": "vipassanāya ṭhito. Sabbasoti sabbattha tassa tassa maggassa adhigamāya nibbattitasamathavipassanāsu.",
  "tika-s0404t:437_2": "Asakkonto anāgāmī hotīti heṭṭhimamaggāvahāsu eva samathavipassanāya chandarāgaṃ pahāya",
  "tika-s0404t:437_3": "aggamaggāvahāsu nikantiṃ pariyādātuṃ asakkonto anāgāmitāyameva saṇṭhāti.",
  "tika-s0404t:438_0": "Samatikkantattāti samathavasena vipassanāvasena cāti sabbathāpi rūpassa samatikkantattā.",
  "tika-s0404t:438_1": "Tenāha “ayaṃ hī”tiādi. Anenāti yoginā. Taṃ atikkammāti idaṃ yo paṭhamaṃ pañcavokāraekavokārapariyāpanne",
  "tika-s0404t:438_2": "dhamme sammadeva sammasitvā te vissajjetvā tato arūpasamāpattiṃ samāpajjitvā arūpadhamme",
  "tika-s0404t:438_3": "sammasati, taṃ sandhāya vuttaṃ. Tenāha “idāni arūpaṃ sammasatī”ti.",
  "tika-s0404t:439": "Jhānasuttavaṇṇanā niṭṭhitā.",
  "tika-s0404t:440": "6. Ānandasuttavaṇṇanā",
  "tika-s0404t:441_0": "37. Chaṭṭhe okāsaṃ avasaraṃ adhigacchati etenāti okāsādhigamo, maggaphalasukhādhigamāya",
  "tika-s0404t:441_1": "okāsabhāvato vā okāso, tassa adhigamo okāsādhigamo. Ettha ca dīghanikāyeneva pana",
  "tika-s0404t:441_2": "suttantadesanāyaṃ paṭhamajjhānaṃ, catutthajjhānaṃ, arahattamaggoti tayo okāsādhigamā",
  "tika-s0404t:441_3": "āgatā. Tattha paṭhamaṃ jhānaṃ pañca nīvaraṇāni vikkhambhetvā attano okāsaṃ gahetvā",
  "tika-s0404t:441_4": "tiṭṭhatīti “paṭhamo okāsādhigamo”ti vuttaṃ. Catutthajjhānaṃ pana sukhadukkhaṃ vikkhambhetvā",
  "tika-s0404t:441_5": "attano okāsaṃ gahetvā tiṭṭhatīti dutiyo okāsādhigamo. Arahattamaggo sabbakilese vikkhambhetvā",
  "tika-s0404t:441_6": "attano okāsaṃ gahetvā tiṭṭhatīti “tatiyo okāsādhigamo”ti vutto. Idha pana vakkhamānāni",
  "tika-s0404t:441_7": "tīṇi arūpajjhānāni sandhāya “okāsādhigamo”ti vuttaṃ. Tesaṃyeva ca gahaṇe kāraṇaṃ sayameva vakkhati.",
  "tika-s0404t:442_0": "Sattānaṃ visuddhiṃ pāpanatthāyāti rāgādīhi malehi abhijjhāvisamalobhādīhi ca upakkilesehi",
  "tika-s0404t:442_1": "kiliṭṭhacittānaṃ sattānaṃ visuddhipāpanatthāya samatikkamanatthāya. Āyatiṃ anuppajjanañhi",
  "tika-s0404t:442_2": "idha “samatikkamo”ti vuttaṃ. Atthaṃ gamanatthāyāti kāyikadukkhassa ca cetasikadomanassassa",
  "tika-s0404t:442_3": "cāti imesaṃ dvinnaṃ atthaṅgamāya, nirodhāyāti attho. Ñāyati nicchayena kamati nibbānaṃ,",
  "tika-s0404t:442_4": "taṃ vā ñāyati paṭivijjhīyati etenāti ñāyo, samucchedabhāvo ariyamaggoti āha “sahavipassanakassa",
  "tika-s0404t:442_5": "maggassā”ti. Paccakkhakaraṇatthāyāti attapaccakkhatāya. Parapaccayena vinā paccakkhakaraṇañhi",
  "tika-s0404t:442_6": "“sacchikiriyā”ti vuccati. Asambhinnanti pittasemhādīhi apalibuddhaṃ anupahataṃ.",
  "tika-s0404t:443_0": "Rāgānugato samādhi abhinato nāma hoti ārammaṇe abhimukhābhāvena pavattiyā, dosānugato",
  "tika-s0404t:443_1": "pana apanato apagamanavasena pavattiyā, tadubhayappaṭikkhepena “na cābhinato na cāpanato”ti",
  "tika-s0404t:443_2": "vuttanti āha “rāgavasenā”tiādi. Na sasaṅkhāraniggayhavāritagatoti lokiyajjhānacittāni",
  "tika-s0404t:443_3": "viya na sasaṅkhārena sappayogena tadaṅgappahānavikkhambhanappahānavasena ca niggahetvā",
  "tika-s0404t:443_4": "vāretvā ṭhito. Kiñcarahi kilesānaṃ chinnante uppanno. Tathābhūtaṃ phalasamādhiṃ sandhāyetaṃ",
  "tika-s0404t:443_5": "vuttaṃ. Tenāha “na sasaṅkhārena…pe… chinnante uppanno”ti.",
  "tika-s0404t:444": "Ānandasuttavaṇṇanā niṭṭhitā.",
  "tika-s0404t:445": "7. Lokāyatikasuttavaṇṇanā",
  "tika-s0404t:446_0": "38. Sattame lokāyatavādakāti āyatiṃ hitaṃ loko na yatati na viruhati etenāti lokāyataṃ,",
  "tika-s0404t:446_1": "vitaṇḍasatthaṃ. Tañhi ganthaṃ nissāya sattā puññakiriyāya cittampi na uppādenti,",
  "tika-s0404t:446_2": "taṃ vadantīti lokāyatavādakā.",
  "tika-s0404t:447_0": "Daḷhaṃ thiraṃ dhanu etassāti daḷhadhanvā, so eva “daḷhadhammā”ti vutto. Paṭisattuvidhamanatthaṃ",
  "tika-s0404t:447_1": "dhanuṃ gaṇhātīti dhanuggaho. So eva usuṃ saraṃ asati khipatīti issāso. Dvisahassathāmanti",
  "tika-s0404t:447_2": "lohādibhāraṃ vahituṃ samatthaṃ dvisahassathāmaṃ. Tenāha “dvisahassathāmaṃ nāmā”tiādi.",
  "tika-s0404t:447_3": "Daṇḍeti dhanudaṇḍe. Yāva kaṇḍappamāṇāti dīghato yattakaṃ kaṇḍassa pamāṇaṃ, tattake",
  "tika-s0404t:447_4": "dhanudaṇḍe ukkhittamatte āropitesuyeva jiyādaṇḍesu so ce bhāro pathavito muccati,",
  "tika-s0404t:447_5": "evaṃ idaṃ dvisahassathāmaṃ nāma dhanūti daṭṭhabbaṃ. Uggahitasippoti uggahitadhanusippo.",
  "tika-s0404t:447_6": "Katahatthoti thirataraṃ lakkhesu avirajjhanasarakkhepo. Īdiso pana tattha vasibhūto",
  "tika-s0404t:447_7": "katahattho nāma hotīti āha “ciṇṇavasibhāvo”ti. Kataṃ rājakulādīsu upecca asanaṃ etena",
  "tika-s0404t:447_8": "so katūpāsanoti āha “rājakulādīsu dassitasippo”ti. Evaṃ katanti evaṃ antosusirakaraṇādinā sallahukaṃ kataṃ.",
  "tika-s0404t:448": "Lokāyatikasuttavaṇṇanā niṭṭhitā.",
  "tika-s0404t:449": "8-9. Devāsurasaṅgāmasuttādivaṇṇanā",
  "tika-s0404t:450_0": "39-40. Aṭṭhame abhiyiṃsūti kadā abhiyiṃsu? Yadā balavanto ahesuṃ, tadā. Tatrāyamanupubbikathā",
  "tika-s0404t:450_1": "– sakko kira magadharaṭṭhe macalagāmake magho nāma māṇavo hutvā tettiṃsa purise gahetvā",
  "tika-s0404t:450_2": "kalyāṇakammaṃ karonto satta vatapadāni pūretvā tattha kālaṅkato devaloke nibbatti.",
  "tika-s0404t:450_3": "Taṃ balavakammānubhāvena saparisaṃ sesadevatā dasahi ṭhānehi adhigaṇhantaṃ disvā",
  "tika-s0404t:450_4": "“āgantukadevaputtā āgatā”ti nevāsikā gandhapānaṃ sajjayiṃsu. Sakko sakaparisāya saññaṃ",
  "tika-s0404t:450_5": "adāsi “mārisā mā gandhapānaṃ pivittha, pivanākāramattameva dassethā”ti. Te tathā",
  "tika-s0404t:450_6": "akaṃsu. Nevāsikadevatā suvaṇṇasarakehi upanītaṃ gandhapānaṃ yāvadatthaṃ pivitvā mattā",
  "tika-s0404t:450_7": "tattha tattha suvaṇṇapathaviyaṃ patitvā sayiṃsu. Sakko “gaṇhatha puttahatāya putte”ti",
  "tika-s0404t:450_8": "te pādesu gahetvā sinerupāde khipāpesi. Sakkassa puññatejena tadanuvattakāpi sabbe",
  "tika-s0404t:450_9": "tattheva patiṃsu. Te sineruvemajjhakāle saññaṃ labhitvā, “tātā, suraṃ na pivimha,",
  "tika-s0404t:450_10": "suraṃ na pivimhā”ti āhaṃsu. Tato paṭṭhāya asurā nāma jātā. Atha nesaṃ kammapaccayautusamuṭṭhānaṃ",
  "tika-s0404t:450_11": "sinerussa heṭṭhimatale dasayojanasahassaṃ asurabhavanaṃ nibbatti. Sakko tesaṃ nivattitvā",
  "tika-s0404t:450_12": "anāgamanatthāya ārakkhaṃ ṭhapesi. Yaṃ sandhāya vuttaṃ –",
  "tika-s0404t:451": "“Antarā dvinnaṃ ayujjhapurānaṃ,",
  "tika-s0404t:452": "Pañcavidhā ṭhapitā abhirakkhā;",
  "tika-s0404t:453": "Uraga-karoṭi-payassa ca hārī,",
  "tika-s0404t:454": "Madanayutā caturo ca mahatthā”ti. ;",
  "tika-s0404t:455_0": "Dve nagarāni hi yuddhena gahetuṃ asakkuṇeyyatāya ayujjhapurāni nāma jātāni devanagarañca",
  "tika-s0404t:455_1": "asuranagarañca. Yadā hi asurā balavanto honti, atha devehi palāyitvā devanagaraṃ",
  "tika-s0404t:455_2": "pavisitvā dvāre pidahite asurānaṃ satasahassampi kiñci kātuṃ na sakkoti. Yadā devā",
  "tika-s0404t:455_3": "balavanto honti, athāsurehi palāyitvā asuranagarassa dvāre pidahite sakkānaṃ satasahassampi",
  "tika-s0404t:455_4": "kiñci kātuṃ na sakkoti. Iti imāni dve nagarāni ayujjhapurāni nāma. Tesaṃ antarā etesu",
  "tika-s0404t:455_5": "uragādīsu pañcasu ṭhānesu sakkena ārakkhā ṭhapitā. Tattha uragasaddena nāgā gahitā.",
  "tika-s0404t:455_6": "Te hi udake balavanto honti, tasmā sinerussa paṭhamālinde etesaṃ ārakkhā. Karoṭisaddena",
  "tika-s0404t:455_7": "supaṇṇā gahitā. Tesaṃ kira karoṭi nāma pānabhojanaṃ, tena taṃ nāmaṃ labhiṃsu, dutiyālinde",
  "tika-s0404t:455_8": "tesaṃ ārakkhā. Payassahārisaddena kumbhaṇḍā gahitā, dānavarakkhasā kira te, tatiyālinde",
  "tika-s0404t:455_9": "tesaṃ ārakkhā. Madanayutasaddena yakkhā gahitā. Visamacārino kira te yujjhasoṇḍā,",
  "tika-s0404t:455_10": "catutthālinde tesaṃ ārakkhā. Caturo ca mahattāti cattāro mahārājāno vuttā, pañcamālinde",
  "tika-s0404t:455_11": "tesaṃ ārakkhā, tasmā yadi asurā kupitāvilacittā devapuraṃ upayanti yujjhituṃ. Yaṃ",
  "tika-s0404t:455_12": "girino paṭhamaṃ paribhaṇḍaṃ, taṃ uragā paṭibāhayanti. Evaṃ sesesu sesā.",
  "tika-s0404t:456_0": "Te pana asurā āyuvaṇṇayasaissariyasampattīhi tāvatiṃsasadisāva, tasmā antarā attānaṃ",
  "tika-s0404t:456_1": "ajānitvā pāṭaliyā pupphitāya “na idaṃ devanagaraṃ, tattha pāricchattako pupphati,",
  "tika-s0404t:456_2": "idha pana cittapāṭalī, jarasakkenāmhākaṃ suraṃ pāyetvā vañcitā, devanagarañca no",
  "tika-s0404t:456_3": "gahitaṃ, gacchāma, tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni",
  "tika-s0404t:456_4": "gahetvā yuddhasajjā hutvā asurabheriyo vādentā mahāsamudde udakaṃ dvidhā bhetvā uṭṭhahanti.",
  "tika-s0404t:456_5": "Te deve vuṭṭhe vammikamakkhikā vammikaṃ viya sineruṃ āruhituṃ ārabhanti. Atha nesaṃ",
  "tika-s0404t:456_6": "paṭhamaṃ nāgehi saddhiṃ yuddhaṃ hoti. Tasmiṃ kho pana yuddhe na kassaci chavi vā",
  "tika-s0404t:456_7": "cammaṃ vā chijjati, na lohitaṃ uppajjati, kevalaṃ kumārakānaṃ dārumeṇḍakayuddhaṃ",
  "tika-s0404t:456_8": "viya aññamaññasantāsanamattameva hoti. Koṭisatāpi koṭisahassāpi nāgā tehi saddhiṃ",
  "tika-s0404t:456_9": "yujjhitvā te asurapuraṃyeva pavesetvā nivattanti. Yadā pana asurā balavanto honti,",
  "tika-s0404t:456_10": "atha nāgā osakkitvā dutiye ālinde supaṇṇehi saddhiṃ ekatova hutvā yujjhanti. Esa",
  "tika-s0404t:456_11": "nayo supaṇṇādīsupi. Yadā pana tāni pañcapi ṭhānāni asurā maddanti, tadā ekato sampiṇḍitānipi",
  "tika-s0404t:456_12": "tāni pañca balāni osakkanti. Atha cattāro mahārājāno gantvā sakkassa taṃ pavattiṃ",
  "tika-s0404t:456_13": "ārocenti. Sakko tesaṃ vacanaṃ sutvā diyaḍḍhayojanasatikaṃ vejayantarathaṃ āruyha",
  "tika-s0404t:456_14": "sayaṃ vā nikkhamati, ekaṃ puttaṃ vā peseti. Yadā devā puna apaccāgamanāya asure jiniṃsu,",
  "tika-s0404t:456_15": "tadā sakko asure palāpetvā pañcasu ṭhānesu ārakkhaṃ datvā vediyapāde vajirahatthā",
  "tika-s0404t:456_16": "indapaṭimāyo ṭhapesi. Asurā kālena kālaṃ uṭṭhahitvā paṭimāyo disvā “sakko appamatto",
  "tika-s0404t:456_17": "tiṭṭhatī”ti tatova nivattanti. Idha pana yadā asurānaṃ jayo ahosi, devānaṃ parājayo,",
  "tika-s0404t:456_18": "taṃ sandhāyetaṃ vuttaṃ – “parājitā ca, bhikkhave, devā apayiṃsuyeva uttarenābhimukhā, abhiyiṃsu asurā”ti.",
  "tika-s0404t:457_0": "Dakkhiṇābhimukhā hutvāti cakkavāḷapabbatābhimukhā hutvā. Asurā kira devehi parājitā",
  "tika-s0404t:457_1": "palāyantā cakkavāḷapabbatābhimukhaṃ gantvā cakkavāḷamahāsamuddapiṭṭhiyaṃ rajatapaṭṭavaṇṇe",
  "tika-s0404t:457_2": "vālikāpuline yattha paṇṇakuṭiyo māpetvā isayo vasanti, tattha gantvā isīnaṃ assamapadena",
  "tika-s0404t:457_3": "gacchantā “sakko imehi saddhiṃ mantetvā amhe nāseti, gaṇhatha puttahatāya putte”ti",
  "tika-s0404t:457_4": "kupitā assamapade pānīyaghaṭacaṅkamanapaṇṇasālādīni viddhaṃsenti. Isayo araññato",
  "tika-s0404t:457_5": "phalāphalaṃ ādāya āgatā disvā puna dukkhena paṭipākatikaṃ karonti, tepi punappunaṃ",
  "tika-s0404t:457_6": "tatheva parājitā gantvā vināsenti. Tena vuttaṃ – “parājitā ca kho, bhikkhave, asurā",
  "tika-s0404t:457_7": "apayiṃsuyeva dakkhiṇenābhimukhā”ti. Navamaṃ uttānatthameva.",
  "tika-s0404t:458": "Devāsurasaṅgāmasuttādivaṇṇanā niṭṭhitā.",
  "tika-s0404t:459": "10. Tapussasuttavaṇṇanā",
  "tika-s0404t:460": "41. Dasame pakkhandatīti pavisati. Pasīdatīti pasādaṃ abhiruciṃ āpajjati, patiṭṭhāti vimuccatīti attho. Kathāpābhatanti kathāya mūlaṃ. Mūlañhi “pābhata”nti vuccati. Yathāha –",
  "tika-s0404t:461": "“Appakenapi medhāvī, pābhatena vicakkhaṇo;",
  "tika-s0404t:462": "Samuṭṭhāpeti attānaṃ, aṇuṃ aggiṃva sandhama”nti. ;",
  "tika-s0404t:463": "Tenevāha “kathāpābhatanti kathāmūla”nti. Vitakkaggahaṇeneva taṃsahacarito vicāropi gahito. Tenevettha bahuvacananiddeso katoti āha “vitakkesūti vitakkavicāresū”ti.",
  "tika-s0404t:464": "Tapussasuttavaṇṇanā niṭṭhitā.",
  "tika-s0404t:465": "Mahāvaggavaṇṇanā niṭṭhitā.",
  "tika-s0404t:466": "5. Sāmaññavaggo",
  "tika-s0404t:467": "1-10. Sambādhasuttādivaṇṇanā",
  "tika-s0404t:468_0": "42-51. Pañcamassa paṭhame udāyīti tayo therā udāyī nāma kāḷudāyī, lāḷudāyī, mahāudāyīti,",
  "tika-s0404t:468_1": "idha kāḷudāyī adhippetoti āha “udāyīti kāḷudāyitthero”ti. Sambādheti sampīḷitataṇhāsaṃkilesādinā",
  "tika-s0404t:468_2": "sauppīḷanatāya paramasambādhe. Ativiya saṅkaraṭṭhānabhūto hi nīvaraṇasambādho adhippeto.",
  "tika-s0404t:468_3": "Okāsoti jhānassetaṃ nāmaṃ. Nīvaraṇasambādhābhāvena hi jhānaṃ idha “okāso”ti vuttaṃ.",
  "tika-s0404t:468_4": "Paṭilīnanisabhoti vā paṭilīno hutvā seṭṭho, paṭilīnānaṃ vā seṭṭhoti paṭilīnanisabho.",
  "tika-s0404t:468_5": "Paṭilīnā nāma pahīnamānā vuccanti mānussayavasena uṇṇatābhāvato. Yathāha “kathañca,",
  "tika-s0404t:468_6": "bhikkhave, bhikkhu paṭilīno hoti? Idha, bhikkhave, bhikkhuno asmimāno pahīno hoti",
  "tika-s0404t:468_7": "ucchinnamūlo tālāvatthukato anabhāvaṃgato āyatiṃ anuppādadhammo”ti. Sesaṃ sabbattha uttānameva.",
  "tika-s0404t:469": "Sambādhasuttādivaṇṇanā niṭṭhitā.",
  "tika-s0404t:470": "Iti manorathapūraṇiyā aṅguttaranikāya-aṭṭhakathāya",
  "tika-s0404t:471": "Navakanipātavaṇṇanāya anuttānatthadīpanā samattā.",
  "tika-s0404t:474": ". Namo tassa bhagavato arahato sammāsambuddhassa.",
  "tika-s0404t:475": "Aṅguttaranikāye",
  "tika-s0404t:476": "Dasakanipāta-ṭīkā",
  "tika-s0404t:477": "1. Paṭhamapaṇṇāsakaṃ",
  "tika-s0404t:478": "1. Ānisaṃsavaggo",
  "tika-s0404t:479": "1. Kimatthiyasuttavaṇṇanā",
  "tika-s0404t:480_0": "1. Dasakanipātassa paṭhame avippaṭisāratthānīti avippaṭisārappayojanāni. Avippaṭisārānisaṃsānīti",
  "tika-s0404t:480_1": "avippaṭisārudayāni. Etena avippaṭisāro nāma sīlassa udayamattaṃ, saṃvaddhitassa rukkhassa",
  "tika-s0404t:480_2": "chāyāpupphasadisaṃ, añño eva panānena nipphādetabbo samādhiādiguṇoti dasseti. “Yāva",
  "tika-s0404t:480_3": "maggāmaggañāṇadassanavisuddhi, tāva taruṇavipassanā”ti hi vacanato upakkilesavimuttaudayabbayañāṇato",
  "tika-s0404t:480_4": "paraṃ ayañca vipassanā virajjati yogāvacaro viratto puriso viya bhariyāya saṅkhārato etenāti virāgo.",
  "tika-s0404t:481": "Kimatthiyasuttavaṇṇanā niṭṭhitā.",
  "tika-s0404t:482": "2-5. Cetanākaraṇīyasuttādivaṇṇanā",
  "tika-s0404t:483_0": "2-5. Dutiye saṃsāramahoghassa paratīrabhāvato yo naṃ adhigacchati, taṃ pāreti gametīti",
  "tika-s0404t:483_1": "pāraṃ, nibbānaṃ. Tabbidūratāya natthi ettha pāranti apāraṃ, saṃsāro. Tenāha “orimatīrabhūtā",
  "tika-s0404t:483_2": "tebhūmakavaṭṭā”tiādi. Tatiyādīsu natthi vattabbaṃ.",
  "tika-s0404t:484": "Cetanākaraṇīyasuttādivaṇṇanā niṭṭhitā.",
  "tika-s0404t:485": "6. Samādhisuttavaṇṇanā",
  "tika-s0404t:486_0": "6. Chaṭṭhe santaṃ santanti appetvā nisinnassātiādīsu santaṃ santaṃ paṇītaṃ paṇītantiādīni",
  "tika-s0404t:486_1": "vadati. Iminā pana ākārena taṃ paṭivijjhitvā tattha cittaṃ upasaṃharato phalasamāpattisaṅkhāto",
  "tika-s0404t:486_2": "cittuppādo tathā pavattatīti veditabbo. Sesaṃ sabbattha uttānameva.",
  "tika-s0404t:487": "Samādhisuttavaṇṇanā niṭṭhitā.",
  "tika-s0404t:488": "Ānisaṃsavaggavaṇṇanā niṭṭhitā.",
  "tika-s0404t:489": "2. Nāthavaggo",
  "tika-s0404t:490": "1-4. Senāsanasuttādivaṇṇanā",
  "tika-s0404t:491_0": "11-14. Dutiyassa paṭhame nātidūranti gocaraṭṭhānato aḍḍhagāvutato orabhāgatāya nātidūraṃ.",
  "tika-s0404t:491_1": "Nāccāsannanti pacchimena pamāṇena gocaraṭṭhānato pañcadhanusatikatāya na atiāsannaṃ.",
  "tika-s0404t:491_2": "Tāya ca pana nātidūranāccāsannatāya gocaraṭṭhānapaṭiparissayādirahitamaggatāya ca",
  "tika-s0404t:491_3": "gamanassa ca āgamanassa ca yuttarūpattā gamanāgamanasampannaṃ. Divasabhāge mahājanasaṃkiṇṇatābhāvena",
  "tika-s0404t:491_4": "divā appākiṇṇaṃ. Abhāvattho hi ayaṃ appa-saddo “appiccho”tiādīsu viya. Rattiyaṃ manussasaddābhāvena",
  "tika-s0404t:491_5": "rattiṃ appasaddaṃ. Sabbadāpi janasannipātanigghosābhāvena appanigghosaṃ.",
  "tika-s0404t:492_0": "Appakasirenāti akasirena sukheneva. Sīlādiguṇānaṃ thirabhāvappattiyā therā. Suttageyyādi",
  "tika-s0404t:492_1": "bahu sutaṃ etesanti bahussutā. Tamuggahadhāraṇena sammadeva garūnaṃ santike āgamitabhāvena",
  "tika-s0404t:492_2": "ca āgato pariyattidhammasaṅkhāto āgamo etesanti āgatāgamā. Suttābhidhammasaṅkhātassa",
  "tika-s0404t:492_3": "dhammassa dhāraṇena dhammadharā. Vinayassa dhāraṇena vinayadharā. Tesaṃ dhammavinayānaṃ",
  "tika-s0404t:492_4": "mātikāya dhāraṇena mātikādharā. Tattha tattha dhammaparipucchāya paripucchati. Atthaparipucchāya",
  "tika-s0404t:492_5": "paripañhati vīmaṃsati vicāreti. Idaṃ, bhante, kathaṃ, imassa ko atthoti paripucchāparipañhākāradassanaṃ.",
  "tika-s0404t:492_6": "Avivaṭañceva pāḷiyā atthaṃ padesantarapāḷidassanena āgamato vivaranti. Anuttānīkatañca",
  "tika-s0404t:492_7": "yuttivibhāvanena uttāniṃ karonti. Kaṅkhāṭhāniyesu dhammesu saṃsayuppattiyā hetutāya",
  "tika-s0404t:492_8": "gaṇṭhiṭṭhānabhūtesu pāḷippadesesu yāthāvato vinicchayappadānena kaṅkhaṃ paṭivinodenti.",
  "tika-s0404t:493_0": "Ettha ca nātidūraṃ nāccāsannaṃ gamanāgamanasampannanti ekaṃ aṅgaṃ, divā appākiṇṇaṃ,",
  "tika-s0404t:493_1": "rattiṃ appasaddaṃ, appanigghosanti ekaṃ, appaḍaṃsamakasavātātapasarīsapasamphassanti",
  "tika-s0404t:493_2": "ekaṃ, tasmiṃ kho pana senāsane viharantassa…pe… parikkhārāti ekaṃ, tasmiṃ kho pana",
  "tika-s0404t:493_3": "senāsane therā…pe… kaṅkhaṃ paṭivinodentīti ekaṃ. Evaṃ pañca aṅgāni veditabbāni. Dutiyādīni uttānatthāni.",
  "tika-s0404t:494": "Senāsanasuttādivaṇṇanā niṭṭhitā.",
  "tika-s0404t:495": "5-6. Appamādasuttādivaṇṇanā",
  "tika-s0404t:496_0": "15-16. Pañcame kārāpakaappamādo nāma “ime akusalā dhammā pahātabbā, ime kusalā dhammā",
  "tika-s0404t:496_1": "upasampādetabbā”ti taṃtaṃparivajjetabbavajjanasampādetabbasampādanavasena pavatto",
  "tika-s0404t:496_2": "appamādo. Esāti appamādo. Lokiyova na lokuttaro. Ayañcāti ca esāti ca appamādameva",
  "tika-s0404t:496_3": "vadati. Tesanti cātubhūmakadhammānaṃ. Paṭilābhakattenāti paṭilābhāpanakattena.",
  "tika-s0404t:497_0": "Jaṅgalānanti jaṅgalacārīnaṃ. Jaṅgala-saddo cettha kharabhāvasāmaññena pathavīpariyāyo,",
  "tika-s0404t:497_1": "na anupaṭṭhānavidūradesavācī. Tenāha “pathavītalacārīna”nti. Padānaṃ vuccamānattā",
  "tika-s0404t:497_2": "“sapādakapāṇāna”nti visesetvā vuttaṃ. Samodhānanti antogadhabhāvaṃ. Tenāha “odhānaṃ",
  "tika-s0404t:497_3": "pakkhepa”nti. “Upakkhepa”ntipi paṭhanti, upanetvā pakkhipitabbanti attho. Vassikāya",
  "tika-s0404t:497_4": "pupphaṃ vassikaṃ yathā “āmalakiyā phalaṃ āmalaka”nti. Mahātalasminti uparipāsāde.",
  "tika-s0404t:497_5": "Chaṭṭhaṃ uttānameva.",
  "tika-s0404t:498": "Appamādasuttādivaṇṇanā niṭṭhitā.",
  "tika-s0404t:499": "7-8. Paṭhamanāthasuttādivaṇṇanā",
  "tika-s0404t:500_0": "17-18. Sattame yehi sīlādīhi samannāgato bhikkhu dhammasaraṇatāya dhammeneva nāthati",
  "tika-s0404t:500_1": "āsīsati abhibhavatīti nātho vuccati, te tassa nāthabhāvakarā dhammā nāthakaraṇāti",
  "tika-s0404t:500_2": "vuttāti āha “attano sanāthabhāvakarā patiṭṭhakarāti attho”ti. Tattha attano patiṭṭhakarāti",
  "tika-s0404t:500_3": "yassa nāthabhāvakarā, tassa attano patiṭṭhāvidhāyino. Appatiṭṭho anātho, sappatiṭṭho",
  "tika-s0404t:500_4": "sanāthoti patiṭṭhattho nātha-saddo. Kalyāṇaguṇayogato kalyāṇāti dassento “sīlādiguṇasampannā”ti",
  "tika-s0404t:500_5": "āha. Mijjanalakkhaṇā mettā etassa atthīti mitto. So vuttanayena kalyāṇo assa atthīti",
  "tika-s0404t:500_6": "tassa atthitāmattaṃ kalyāṇamittapadena vuttaṃ. Assa tena sabbakālaṃ avijahitavāsoti",
  "tika-s0404t:500_7": "taṃ dassetuṃ “kalyāṇasahāyo”ti vuttanti āha “tevassā”ti. Te eva kalyāṇamittā assa",
  "tika-s0404t:500_8": "bhikkhuno. Saha ayanatoti saha pavattanato. Asamodhāne cittena, samodhāne pana cittena",
  "tika-s0404t:500_9": "ceva kāyena ca sampavaṅko. Sukhaṃ vaco etasmiṃ anukūlagāhimhi ādaragāravavati puggaleti",
  "tika-s0404t:500_10": "suvaco. Tenāha “sukhena vattabbo”tiādi. Khamoti khanto. Tamevassa khamabhāvaṃ dassetuṃ",
  "tika-s0404t:500_11": "“gāḷhenā”tiādi vuttaṃ. Vāmatoti micchā, ayoniso vā gaṇhāti. Paṭippharatīti paṭāṇikabhāvena",
  "tika-s0404t:500_12": "tiṭṭhati. Padakkhiṇaṃ gaṇhātīti sammā, yoniso vā gaṇhāti.",
  "tika-s0404t:501_0": "Uccāvacānīti vipulakhuddakāni. Tatrupagamaniyāyāti tatra tatra mahante khuddake ca",
  "tika-s0404t:501_1": "kamme sādhanavasena upāyena upagacchantiyā, tassa tassa kammassa nipphādane samatthāyāti",
  "tika-s0404t:501_2": "attho. Tatrupāyāyāti vā tatra tatra kamme sādhetabbe upāyabhūtāya.",
  "tika-s0404t:502_0": "Dhamme assa kāmoti dhammakāmoti byadhikaraṇānampi bāhirattho samāso hotīti katvā",
  "tika-s0404t:502_1": "vuttaṃ. Kāmetabbato vā piyāyitabbato kāmo, dhammo. Dhammo kāmo assāti dhammakāmo.",
  "tika-s0404t:502_2": "Dhammoti pariyattidhammo adhippetoti āha “tepiṭakaṃ buddhavacanaṃ piyāyatīti attho”ti.",
  "tika-s0404t:502_3": "Samudāharaṇaṃ kathanaṃ samudāhāro, piyo samudāhāro etassāti piyasamudāhāro. Sayañcāti",
  "tika-s0404t:502_4": "ettha ca-saddena “sakkacca”nti padaṃ anukaḍḍhati. Tena sayañca sakkaccaṃ desetukāmo",
  "tika-s0404t:502_5": "hotīti yojanā. Abhidhammo satta pakaraṇāni “adhiko abhivisiṭṭho ca pariyattidhammo”ti",
  "tika-s0404t:502_6": "katvā. Vinayo ubhatovibhaṅgā vinayanato kāyavācānaṃ. Abhivinayo khandhakaparivārā",
  "tika-s0404t:502_7": "visesato ābhisamācārikadhammakittanato. Ābhisamācārikadhammapāripūrivaseneva hi ādibrahmacariyakadhammapāripūrī.",
  "tika-s0404t:502_8": "Dhammo eva piṭakadvayassapi pariyattidhammabhāvato. Maggaphalāni abhidhammo “nibbānadhammassa",
  "tika-s0404t:502_9": "abhimukho”ti katvā. Kilesavūpasamakaraṇaṃ pubbabhāgiyā tisso sikkhā saṅkhepato vivaṭṭanissito",
  "tika-s0404t:502_10": "samatho vipassanā ca. Uḷārapāmojjoti balavapāmojjo. Kāraṇattheti nimittatthe. Kusaladhammanimittaṃ",
  "tika-s0404t:502_11": "hissa vīriyārambho. Tenāha “tesaṃ adhigamatthāyā”ti. Kusalesu dhammesūti vā nipphādetabbe",
  "tika-s0404t:502_12": "bhummaṃ yathā “cetaso avūpasame ayonisomanasikārapadaṭṭhāna”nti. Aṭṭhame natthi vattabbaṃ.",
  "tika-s0404t:503": "Paṭhamanāthasuttādivaṇṇanā niṭṭhitā.",
  "tika-s0404t:504": "9. Paṭhamaariyāvāsasuttavaṇṇanā",
  "tika-s0404t:505_0": "19. Navame ariyānaṃ eva āvāsāti ariyāvāsā anariyānaṃ tādisānaṃ asambhavato. Ariyāti",
  "tika-s0404t:505_1": "cettha ukkaṭṭhaniddesena khīṇāsavā gahitā. Te ca yasmā tehi sabbakālaṃ avijahitavāsā",
  "tika-s0404t:505_2": "eva, tasmā vuttaṃ “te āvasiṃsu āvasanti āvasissantī”ti. Tattha āvasiṃsūti nissāya",
  "tika-s0404t:505_3": "āvasiṃsu. Pañcaṅgavippahīnatādayo hi ariyānaṃ apassayā. Tesu pañcaṅgavippahānapaccekasaccapanodanaesanāosaṭṭhāni,",
  "tika-s0404t:505_4": "“saṅkhāyekaṃ paṭisevati, adhivāseti parivajjeti vinodetī”ti vuttesu apassenesu vinodanañca",
  "tika-s0404t:505_5": "maggakiccāneva, itare maggena ca samijjhantīti.",
  "tika-s0404t:506": "Paṭhamaariyāvāsasuttavaṇṇanā niṭṭhitā.",
  "tika-s0404t:507": "10. Dutiyaariyāvāsasuttavaṇṇanā",
  "tika-s0404t:508_0": "20. Dasame kasmā pana bhagavā kurusu viharanto imaṃ suttaṃ abhāsīti āha “yasmā”tiādi.",
  "tika-s0404t:508_1": "Kururaṭṭhaṃ kira tadā tannivāsisattānaṃ yonisomanasikāravantatādinā yebhuyyena suppaṭipannatāya",
  "tika-s0404t:508_2": "pubbe ca katapuññatābalena vā tadā utuādisampattiyuttameva ahosi. Keci pana “pubbe",
  "tika-s0404t:508_3": "pavattakuruvattadhammānuṭṭhānavāsanāya uttarakuru viya yebhuyyena utuādisampannameva",
  "tika-s0404t:508_4": "hoti. Bhagavato kāle sātisayaṃ utusappāyādiyuttaṃ raṭṭhaṃ ahosī”ti vadanti. Tattha",
  "tika-s0404t:508_5": "bhikkhū bhikkhuniyo upāsakā upāsikāyo utupaccayādisampannattā tassa raṭṭhassa sappāyautupaccayasevanena",
  "tika-s0404t:508_6": "niccaṃ kallasarīrā kallacittā ca honti. Te cittasarīrakallatāya anuggahitapaññābalā",
  "tika-s0404t:508_7": "gambhīrakathaṃ paṭiggahetuṃ samatthā paṭiccasamuppādanissitānaṃ gambhīrapaññānañca",
  "tika-s0404t:508_8": "kārakā honti. Tenāha “kururaṭṭhavāsino bhikkhū gambhīrapaññākārakā”tiādi.",
  "tika-s0404t:509_0": "Yuttappayuttāti satipaṭṭhānabhāvanāya yuttā ceva payuttā ca. Tasmiñhi janapade catasso",
  "tika-s0404t:509_1": "parisā pakatiyāva satipaṭṭhānabhāvanānuyogamanuyuttā viharanti, antamaso dāsakammakaraparijanāpi",
  "tika-s0404t:509_2": "satipaṭṭhānappaṭisaṃyuttameva kathaṃ kathenti. Udakatitthasuttakantanaṭṭhānādīsupi",
  "tika-s0404t:509_3": "niratthakakathā nāma nappavattati. Sace kāci itthī, “amma, tvaṃ kataraṃ satipaṭṭhānabhāvanaṃ",
  "tika-s0404t:509_4": "manasi karosī”ti pucchitā “na kiñcī”ti vadati, taṃ garahanti “dhīratthu tava jīvitaṃ,",
  "tika-s0404t:509_5": "jīvamānāpi tvaṃ matasadisā”ti. Atha naṃ “mā dāni puna evamakāsī”ti ovaditvā aññataraṃ",
  "tika-s0404t:509_6": "satipaṭṭhānaṃ uggaṇhāpenti. Yā pana “ahaṃ asukaṃ satipaṭṭhānaṃ nāma manasi karomī”ti",
  "tika-s0404t:509_7": "vadati, tassā “sādhu sādhū”ti sādhukāraṃ datvā “tava jīvitaṃ sujīvitaṃ, tvaṃ nāma",
  "tika-s0404t:509_8": "manussattaṃ pattā, tavatthāya sammāsambuddho uppanno”tiādīhi pasaṃsanti. Na kevalañcettha",
  "tika-s0404t:509_9": "manussajātikāyeva satipaṭṭhānamanasikārayuttā, te nissāya viharantā tiracchānagatāpi.",
  "tika-s0404t:510_0": "Tatridaṃ vatthu – eko kira naṭako suvapotakaṃ gahetvā sikkhāpento vicarati. So bhikkhuniupassayaṃ",
  "tika-s0404t:510_1": "upanissāya vasitvā gamanakāle suvapotakaṃ pamussitvā gato. Taṃ sāmaṇeriyo gahetvā",
  "tika-s0404t:510_2": "paṭijaggiṃsu, “buddharakkhito”ti cassa nāmaṃ akaṃsu. Taṃ ekadivasaṃ purato nisinnaṃ",
  "tika-s0404t:510_3": "disvā mahātherī āha “buddharakkhitā”ti. Kiṃ, ayyoti. Atthi te koci bhāvanāmanasikāroti?",
  "tika-s0404t:510_4": "Natthayyeti. Āvuso, pabbajitānaṃ santike vasantena nāma vissaṭṭhaattabhāvena bhavituṃ",
  "tika-s0404t:510_5": "na vaṭṭati, kocideva manasikāro icchitabbo, tvaṃ pana aññaṃ na sakkhissasi, “aṭṭhi",
  "tika-s0404t:510_6": "aṭṭhī”ti sajjhāyaṃ karohīti. So theriyā ovāde ṭhatvā “aṭṭhi aṭṭhī”ti sajjhāyanto carati.",
  "tika-s0404t:511_0": "Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena",
  "tika-s0404t:511_1": "aggahesi. So “kiri kirī”ti saddamakāsi. Sāmaṇeriyo sutvā, “ayye, buddharakkhito sakuṇena",
  "tika-s0404t:511_2": "gahito, mocema na”nti leḍḍuādīni gahetvā anubandhitvā mocesuṃ. Taṃ ānetvā purato",
  "tika-s0404t:511_3": "ṭhapitaṃ therī āha, “buddharakkhita, sakuṇena gahitakāle kiṃ cintesī”ti. Ayye, na",
  "tika-s0404t:511_4": "aññaṃ cintesiṃ, “aṭṭhipuñjova aṭṭhipuñjaṃ gahetvā gacchati, katarasmiṃ ṭhāne vippakirissatī”ti",
  "tika-s0404t:511_5": "evaṃ, ayye, aṭṭhipuñjameva cintesinti. Sādhu sādhu, buddharakkhita, anāgate bhavakkhayassa",
  "tika-s0404t:511_6": "te paccayo bhavissatīti. Evaṃ tattha tiracchānagatāpi satipaṭṭhānamanasikārayuttā.",
  "tika-s0404t:512": "Dīghanikāyādīsu mahānidānādīnīti dīghanikāye mahānidānaṃ satipaṭṭhānaṃ majjhimanikāye satipaṭṭhānaṃ sāropamaṃ rukkhopamaṃ raṭṭhapālaṃ māgaṇḍiyaṃ āneñjasappāyanti evamādīni.",
  "tika-s0404t:513_0": "Ñāṇādayoti ñāṇañceva taṃsampayuttadhammā ca. Tenāha “ñāṇanti vutte”tiādi. Ñāṇasampayuttacittāni",
  "tika-s0404t:513_1": "labbhanti tehi vinā sampajānatāya asambhavato. Mahācittānīti aṭṭhapi mahākiriyacittāni",
  "tika-s0404t:513_2": "labbhanti “satatavihārā”ti vacanato ñāṇuppattipaccayarahitakālepi pavattijotanato.",
  "tika-s0404t:513_3": "Dasa cittānīti aṭṭha mahākiriyacittāni hasituppādavoṭṭhabbanacittehi saddhiṃ dasa",
  "tika-s0404t:513_4": "cittāni labbhanti. Arajjanādussanavasena pavatti tesampi sādhāraṇāti. “Upekkhako",
  "tika-s0404t:513_5": "viharatī”ti vacanato chaḷaṅgupekkhāvasena āgatānaṃ imesaṃ satatavihārānaṃ somanassaṃ",
  "tika-s0404t:513_6": "kathaṃ labbhatīti āha “āsevanavasena labbhatī”ti. Kiñcāpi khīṇāsavo iṭṭhāniṭṭhepi",
  "tika-s0404t:513_7": "ārammaṇe majjhatto viya bahulaṃ upekkhako viharati attano parisuddhapakatibhāvāvijahanato.",
  "tika-s0404t:513_8": "Kadāci pana tathā cetobhisaṅkhārābhāve yaṃ taṃ sabhāvato iṭṭhaṃ ārammaṇaṃ, tattha",
  "tika-s0404t:513_9": "yāthāvasabhāvaggahaṇavasenapi arahato cittaṃ somanassasahagataṃ hutvā pavattateva,",
  "tika-s0404t:513_10": "tañca kho pubbāsevanavasena. Tena vuttaṃ “āsevanavasena labbhatī”ti. Ārakkhakiccaṃ",
  "tika-s0404t:513_11": "sādheti sativepullappattattā. Caratotiādinā niccasamādānaṃ dasseti, taṃ vikkhepābhāvena daṭṭhabbaṃ.",
  "tika-s0404t:514_0": "Pabbajjūpagatāti yaṃ kiñci pabbajjaṃ upagatā, na samitapāpā. Bhovādinoti jātimattabrāhmaṇe",
  "tika-s0404t:514_1": "vadati. Pāṭekkasaccānīti tehi tehi diṭṭhigatikehi pāṭiyekkaṃ gahitāni “idameva sacca”nti",
  "tika-s0404t:514_2": "abhiniviṭṭhāni diṭṭhisaccādīni. Tānipi hi “idameva sacca”nti gahaṇaṃ upādāya “saccānī”ti",
  "tika-s0404t:514_3": "voharīyanti. Tenāha “idamevā”tiādi. Nīhaṭānīti attano santānato nīharitāni apanītāni.",
  "tika-s0404t:514_4": "Gahitaggahaṇassāti ariyamaggādhigamato pubbe gahitassa diṭṭhiggāhassa. Vissaṭṭhabhāvavevacanānīti",
  "tika-s0404t:514_5": "ariyamaggena sabbaso pariccāgabhāvassa adhivacanāni.",
  "tika-s0404t:515_0": "Natthi etāsaṃ vayo vekallanti avayāti āha “anūnā”ti, anavasesoti attho. Esanāti kāmesanādayo.",
  "tika-s0404t:515_1": "Maggassa kiccanipphatti kathitā rāgādīnaṃ pahīnabhāvadīpanato. Paccavekkhaṇaphalaṃ",
  "tika-s0404t:515_2": "kathitanti paccavekkhaṇamukhena ariyaphalaṃ kathitaṃ. Adhigate hi aggaphale sabbaso",
  "tika-s0404t:515_3": "rāgādīnaṃ anuppādadhammataṃ pajānāti, tañca pajānanaṃ paccavekkhaṇañāṇanti.",
  "tika-s0404t:516": "Dutiyaariyāvāsasuttavaṇṇanā niṭṭhitā.",
  "tika-s0404t:517": "Nāthavaggavaṇṇanā niṭṭhitā.",
  "tika-s0404t:518": "3. Mahāvaggo",
  "tika-s0404t:519": "1. Sīhanādasuttavaṇṇanā",
  "tika-s0404t:520_0": "21. Tatiyassa paṭhame visamaṭṭhānesūti papātādīsu visamaṭṭhānesu. “Aññehi asādhāraṇānī”ti",
  "tika-s0404t:520_1": "kasmā vuttaṃ, nanu cetāni sāvakānampi ekaccānaṃ uppajjantīti? Kāmaṃ uppajjanti, yādisāni",
  "tika-s0404t:520_2": "pana buddhānaṃ ṭhānāṭṭhānañāṇādīni, na tādisāni tadaññesaṃ kadācipi uppajjantīti",
  "tika-s0404t:520_3": "aññehi asādhāraṇānīti. Tenāha “tathāgatasseva balānī”ti. Imameva hi yathāvuttalesaṃ",
  "tika-s0404t:520_4": "apekkhitvā tadabhāvato āsayānusayañāṇādīsu eva asādhāraṇasamaññā niruḷhā. Kāmaṃ ñāṇabalānaṃ",
  "tika-s0404t:520_5": "ñāṇasambhāro visesapaccayo, puññasambhāropi pana nesaṃ paccayo eva. Ñāṇasambhārassapi",
  "tika-s0404t:520_6": "vā puññasambhārabhāvato “puññussayasampattiyā āgatānī”ti vuttaṃ.",
  "tika-s0404t:521_0": "Pakatihatthikulanti giricaranadicaravanacarādippabhedā gocariyakālāvakanāmā sabbāpi",
  "tika-s0404t:521_1": "balena pākatikā hatthijāti. Dasannaṃ purisānanti thāmamajjhimānaṃ dasannaṃ purisānaṃ.",
  "tika-s0404t:521_2": "Ekassa tathāgatassa kāyabalanti ānetvā sambandho. Ekassāti ca tathā heṭṭhā kathāyaṃ",
  "tika-s0404t:521_3": "āgatattā desanāsotena vuttaṃ. Nārāyanasaṅghātabalanti ettha nārā vuccanti rasmiyo.",
  "tika-s0404t:521_4": "Tā bahū nānāvidhā ito uppajjantīti nārāyanaṃ, vajiraṃ, tasmā nārāyanasaṅghātabalanti",
  "tika-s0404t:521_5": "vajirasaṅghātabalanti attho. Ñāṇabalaṃ pana pāḷiyaṃ āgatameva, na kāyabalaṃ viya",
  "tika-s0404t:521_6": "aṭṭhakathāruḷhamevāti adhippāyo.",
  "tika-s0404t:522_0": "Saṃyuttake āgatāni tesattati ñāṇāni, sattasattati ñāṇānīti vuttaṃ, tattha pana nidānavagge",
  "tika-s0404t:522_1": "sattasattati āgatāni catucattārīsañca. Tesattati pana paṭisambhidāmagge sutamayādīni",
  "tika-s0404t:522_2": "āgatāni dissanti, na saṃyuttake. Aññānipīti etena ñāṇavatthuvibhaṅge ekakādivasena",
  "tika-s0404t:522_3": "vuttāni, aññattha ca “pubbante ñāṇa”ntiādinā brahmajālādīsu ca “tayidaṃ tathāgato",
  "tika-s0404t:522_4": "pajānāti ‘imāni diṭṭhiṭṭhānāni evaṃ gahitānī’ti”ādinā vuttāni anekāni ñāṇappabhedāni",
  "tika-s0404t:522_5": "saṅgaṇhāti. Yāthāvappaṭivedhato sayañca akampiyaṃ puggalañca taṃsamaṅginaṃ neyyesu",
  "tika-s0404t:522_6": "adhibalaṃ karotīti āha “akampiyaṭṭhena upatthambhanaṭṭhena cā”ti.",
  "tika-s0404t:523_0": "Usabhassa idanti āsabhaṃ, seṭṭhaṭṭhānaṃ. Sabbaññutāpaṭijānanavasena abhimukhaṃ gacchanti,",
  "tika-s0404t:523_1": "aṭṭha vā parisā upasaṅkamantīti āsabhā, pubbabuddhā. Idaṃ panāti buddhānaṃ ṭhānaṃ",
  "tika-s0404t:523_2": "sabbaññutameva vadati. Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-s0404t:523_3": "Upagacchatīti anujānāti.",
  "tika-s0404t:524_0": "Aṭṭhasu parisāsūti “abhijānāmi kho panāhaṃ, sāriputta, anekasataṃ khattiyaparisaṃ…pe…",
  "tika-s0404t:524_1": "tatra vata maṃ bhayaṃ vā sārajjaṃ vā okkamissatīti nimittametaṃ, sāriputta, na samanupassāmī”ti",
  "tika-s0404t:524_2": "vuttāsu aṭṭhasu parisāsu. Abhītanādaṃ nadatīti parato dassitañāṇayogena dasabalohanti abhītanādaṃ nadati.",
  "tika-s0404t:525_0": "Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.",
  "tika-s0404t:525_1": "Tena paṭiladdhassapi desanāñāṇassa kiccanipphatti parassa avabujjhanamattena hotīti",
  "tika-s0404t:525_2": "“aññāsikoṇḍaññassa sotāpattiphalakkhaṇe pavattaṃ nāmā”ti vuttaṃ. Tato paraṃ pana",
  "tika-s0404t:525_3": "yāva parinibbānā desanāñāṇapavatti tasseva pavattitassa dhammacakkassa ṭhānanti veditabbaṃ",
  "tika-s0404t:525_4": "pavattitacakkassa cakkavattino cakkaratanassa ṭhānaṃ viya.",
  "tika-s0404t:526_0": "Tiṭṭhatīti vuttaṃ, kiṃ bhūmiyaṃ puriso viya, noti āha “tadāyattavuttitāyā”ti. Ṭhānanti",
  "tika-s0404t:526_1": "cettha attalābho dharamānatā ca, na gatinivattīti āha “uppajjati ceva pavattati cā”ti.",
  "tika-s0404t:526_2": "Yattha panetaṃ dasabalañāṇaṃ vitthāritaṃ, taṃ dassento “abhidhamme panā”tiādimāha.",
  "tika-s0404t:526_3": "Sesesupi eseva nayo.",
  "tika-s0404t:527_0": "Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.",
  "tika-s0404t:527_1": "Kammameva vā kammasamādānanti etena samādānasaddassa apubbatthābhāvaṃ dasseti muttagatasadde",
  "tika-s0404t:527_2": "gatasaddassa viya. Gatīti nirayādigatiyo. Upadhīti attabhāvo. Kāloti kammassa vipaccanārahakālo.",
  "tika-s0404t:527_3": "Payogoti vipākuppattiyā paccayabhūtā kiriyā.",
  "tika-s0404t:528_0": "Agatigāmininti nibbānagāminiṃ. Vuttañhi “nibbānañcāhaṃ, sāriputta, pajānāmi nibbānagāminiñca",
  "tika-s0404t:528_1": "paṭipada”nti. Bahūsupi manussesu ekameva pāṇaṃ ghātentesu kāmaṃ sabbesampi cetanā",
  "tika-s0404t:528_2": "tassevekassa jīvitindriyārammaṇā, taṃ pana kammaṃ tesaṃ nānākāraṃ. Tesu hi eko ādarena",
  "tika-s0404t:528_3": "chandajāto karoti, eko “ehi tvampi karohī”ti parehi nippīḷito karoti, eko samānacchando",
  "tika-s0404t:528_4": "viya hutvā appaṭibāhamāno vicarati. Tesu eko teneva kammena niraye nibbattati, eko",
  "tika-s0404t:528_5": "tiracchānayoniyaṃ, eko pettivisaye. Taṃ tathāgato āyūhanakkhaṇeyeva “iminā nīhārena",
  "tika-s0404t:528_6": "āyūhitattā esa niraye nibbattissati, esa tiracchānayoniyaṃ, esa pettivisaye”ti jānāti.",
  "tika-s0404t:528_7": "Niraye nibbattamānampi “esa mahāniraye nibbattissati, esa ussadaniraye”ti jānāti.",
  "tika-s0404t:528_8": "Tiracchānayoniyaṃ nibbattamānampi “esa apādako bhavissati, esa dvipādako, esa catuppado,",
  "tika-s0404t:528_9": "esa bahuppado”ti jānāti. Pettivisaye nibbattamānampi “esa nijjhāmataṇhiko bhavissati,",
  "tika-s0404t:528_10": "esa khuppipāsiko, esa paradattūpajīvī”ti jānāti. Tesu ca kammesu “idaṃ kammaṃ paṭisandhiṃ",
  "tika-s0404t:528_11": "ākaḍḍhissati, idaṃ aññena dinnāya paṭisandhiyā upadhivepakkaṃ bhavissatī”ti jānāti.",
  "tika-s0404t:529_0": "Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,",
  "tika-s0404t:529_1": "taṃ pana kammaṃ tesaṃ nānākāraṃ. Tesu hi eko ādarena karotīti sabbaṃ purimasadisaṃ,",
  "tika-s0404t:529_2": "tasmā tesu keci devaloke nibbattanti, keci manussaloke. Taṃ tathāgato āyūhanakkhaṇeyeva",
  "tika-s0404t:529_3": "jānāti. “Iminā nīhārena āyūhitattā esa manussaloke nibbattissati, esa devaloke. Tatthāpi",
  "tika-s0404t:529_4": "esa khattiyakule, esa brāhmaṇakule, esa vessakule, esa suddakule, esa paranimmitavasavattīsu,",
  "tika-s0404t:529_5": "esa nimmānaratīsu, esa tusitesu, esa yāmesu, esa tāvatiṃsesu, esa cātumahārājikesu,",
  "tika-s0404t:529_6": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ",
  "tika-s0404t:529_7": "taṃ taṃ visesaṃ āyūhanakkhaṇeyeva jānāti.",
  "tika-s0404t:530_0": "Tathā vipassanaṃ paṭṭhapentesuyeva “iminā nīhārena esa kiñci sallakkhetuṃ na sakkhissati,",
  "tika-s0404t:530_1": "esa mahābhūtamattameva vavatthapessati, esa rūpapariggaheyeva ṭhassati, esa arūpapariggaheyeva,",
  "tika-s0404t:530_2": "esa nāmarūpapariggaheyeva, esa paccayapariggaheyeva, esa lakkhaṇārammaṇikavipassanāyameva,",
  "tika-s0404t:530_3": "esa paṭhamaphaleyeva, esa dutiyaphaleyeva, esa tatiyaphaleyeva, esa arahattaṃ pāpuṇissatī”ti",
  "tika-s0404t:530_4": "jānāti. Kasiṇaparikammaṃ karontesupi “imassa parikammamattameva bhavissati, esa nimittaṃ",
  "tika-s0404t:530_5": "uppādessati, esa appanaṃ eva pāpuṇissati, esa jhānaṃ pādakaṃ katvā vipassanaṃ paṭṭhapetvā",
  "tika-s0404t:530_6": "arahattaṃ gaṇhissatī”ti jānāti. Tenāha “imassa cetanā”tiādi.",
  "tika-s0404t:531_0": "Kāmanato kāmetabbato kāmappaṭisaṃyuttato ca dhātu kāmadhātu. Ādi-saddena byāpādadhāturūpadhātuādīnaṃ",
  "tika-s0404t:531_1": "saṅgaho. Vilakkhaṇatāyāti visadisasabhāvatāya. Khandhāyatanadhātulokanti anekadhātuṃ",
  "tika-s0404t:531_2": "nānādhātuṃ khandhalokaṃ āyatanalokaṃ dhātulokaṃ yathābhūtaṃ pajānātīti yojanā. “Ayaṃ",
  "tika-s0404t:531_3": "rūpakkhandho nāma…pe… ayaṃ viññāṇakkhandho nāma. Tesupi ekavidhena rūpakkhandho,",
  "tika-s0404t:531_4": "ekādasavidhena rūpakkhandho. Ekavidhena vedanākkhandho, bahuvidhena vedanākkhandho.",
  "tika-s0404t:531_5": "Ekavidhena saññākkhandho…pe… saṅkhārakkhandho…pe… viññāṇakkhandho, bahuvidhena viññāṇakkhandho”ti",
  "tika-s0404t:531_6": "evaṃ tāva khandhalokassa, “idaṃ cakkhāyatanaṃ nāma…pe… idaṃ dhammāyatanaṃ nāma. Tattha",
  "tika-s0404t:531_7": "dasāyatanā kāmāvacarā, dve cātubhūmakā”tiādinā āyatanalokassa, “ayaṃ cakkhudhātu",
  "tika-s0404t:531_8": "nāma…pe… ayaṃ manoviññāṇadhātu nāma. Tattha soḷasa dhātuyo kāmāvacarā, dve cātubhūmakā”tiādinā",
  "tika-s0404t:531_9": "dhātulokassa anekasabhāvaṃ nānāsabhāvañca pajānāti. Na kevalaṃ upādinnasaṅkhāralokasseva,",
  "tika-s0404t:531_10": "atha kho anupādinnakasaṅkhāralokassapi “imāya nāma dhātuyā ussannattā imassa rukkhassa",
  "tika-s0404t:531_11": "khandho seto, imassa kāḷo, imassa maṭṭho, imassa sakaṇṭako, imassa bahalattaco, imassa",
  "tika-s0404t:531_12": "tanuttaco, imassa pattaṃ vaṇṇasaṇṭhānādivasena evarūpaṃ, imassa pupphaṃ nīlaṃ pītaṃ",
  "tika-s0404t:531_13": "lohitaṃ odātaṃ sugandhaṃ duggandhaṃ, imassa phalaṃ khuddakaṃ mahantaṃ dīghaṃ vaṭṭaṃ",
  "tika-s0404t:531_14": "susaṇṭhānaṃ dussaṇṭhānaṃ maṭṭhaṃ pharusaṃ sugandhaṃ duggandhaṃ madhuraṃ tittakaṃ",
  "tika-s0404t:531_15": "kaṭukaṃ ambilaṃ kasāvaṃ, imassa kaṇṭako tikhiṇo kuṇṭho ujuko kuṭilo tambo kāḷo odāto",
  "tika-s0404t:531_16": "hotī”tiādinā pajānāti. Sabbaññubuddhānaṃ eva hi etaṃ balaṃ, na aññesaṃ.",
  "tika-s0404t:532_0": "Nānādhimuttikatanti nānajjhāsayataṃ. Adhimutti nāma ajjhāsayadhātu ajjhāsayasabhāvo.",
  "tika-s0404t:532_1": "So pana hīnapaṇītatāsāmaññena pāḷiyaṃ dvidhāva vuttopi hīnapaṇītādibhedena anekavidhoti",
  "tika-s0404t:532_2": "āha “hīnādīhi adhimuttīhi nānādhimuttikabhāva”nti. Tattha ye ye sattā yaṃyaṃadhimuttikā,",
  "tika-s0404t:532_3": "te te taṃtadadhimuttike eva sevanti bhajanti payirupāsanti dhātusabhāgato. Yathā",
  "tika-s0404t:532_4": "gūthādīnaṃ dhātūnaṃ sabhāvo eso, yaṃ gūthādīhi eva saṃsandanti samenti, evaṃ hīnajjhāsayā",
  "tika-s0404t:532_5": "dussīlādīheva saṃsandanti samenti, sampannasīlādayo ca sampannasīlādīheva. Taṃ nesaṃ",
  "tika-s0404t:532_6": "nānādhimuttikataṃ bhagavā yathābhūtaṃ pajānātīti.",
  "tika-s0404t:533_0": "Vuddhiṃ hāniñcāti paccayavisesena sāmatthiyato adhikataṃ anadhikatañca. Indriyaparopariyattañāṇaniddese",
  "tika-s0404t:533_1": "“āsayaṃ jānāti, anusayaṃ jānātī”ti āsayādijānanaṃ kasmā niddiṭṭhanti? Āsayajānanādinā",
  "tika-s0404t:533_2": "yehi indriyehi paroparehi sattā kalyāṇapāpāsayādikā honti, tesaṃ jānanassa vibhāvanato.",
  "tika-s0404t:533_3": "Evañca katvā indriyaparopariyattaāsayānusayañāṇānaṃ visuṃ asādhāraṇatā, indriyaparopariyattanānādhimuttikatāñāṇānaṃ",
  "tika-s0404t:533_4": "visuṃ balavatā ca siddhā hoti. Tattha āsayanti yattha sattā nivasanti, taṃ tesaṃ",
  "tika-s0404t:533_5": "nivāsaṭṭhānaṃ, diṭṭhigataṃ vā yathābhūtañāṇaṃ vā āsayo, anusayo appahīnabhāvena thāmagato",
  "tika-s0404t:533_6": "kileso. Taṃ pana bhagavā sattānaṃ āsayaṃ jānanto tesaṃ tesaṃ diṭṭhigatānaṃ vipassanāmaggañāṇānañca",
  "tika-s0404t:533_7": "appavattikkhaṇepi jānāti. Vuttañhetaṃ –",
  "tika-s0404t:534_0": "“Kāmaṃ sevantaṃyeva bhagavā jānāti – ‘ayaṃ puggalo kāmagaruko kāmāsayo kāmādhimutto’ti.",
  "tika-s0404t:534_1": "Kāmaṃ sevantaṃyeva jānāti – ‘ayaṃ puggalo nekkhammagaruko nekkhammāsayo nekkhammādhimutto’ti.",
  "tika-s0404t:534_2": "Nekkhammaṃ sevantaṃyeva jānāti. Byāpādaṃ, abyāpādaṃ, thinamiddhaṃ, ālokasaññaṃ sevantaṃyeva",
  "tika-s0404t:534_3": "jānāti – ‘ayaṃ puggalo thinamiddhagaruko thinamiddhāsayo thinamiddhādhimutto”’ti.",
  "tika-s0404t:535_0": "Paṭhamādīnaṃ catunnaṃ jhānānanti rūpāvacarānaṃ paṭhamādīnaṃ paccanīkajjhāpanaṭṭhena",
  "tika-s0404t:535_1": "ārammaṇūpanijjhāpanaṭṭhena ca jhānānaṃ. Catukkanayena hetaṃ vuttaṃ. Aṭṭhannaṃ vimokkhānanti",
  "tika-s0404t:535_2": "ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca",
  "tika-s0404t:535_3": "adhimuccanato vimokkhā nāma. Aṭṭhamo pana sabbaso saññāvedayitehi vimuttattā apagamavimokkho",
  "tika-s0404t:535_4": "nāma. Catukkanayapañcakanayesu paṭhamajjhānasamādhi savitakkasavicāro nāma. Pañcakanaye",
  "tika-s0404t:535_5": "dutiyajjhānasamādhi avitakkavicāramatto. Nayadvayepi upari tīsu jhānesu samādhi avitakkaavicāro.",
  "tika-s0404t:535_6": "Samāpattīsu paṭipāṭiyā aṭṭhannaṃ samādhītipi nāmaṃ, samāpattītipi cittekaggatāsabbhāvato,",
  "tika-s0404t:535_7": "nirodhasamāpattiyā tadabhāvato na samādhīti nāmaṃ. Hānabhāgiyadhammanti appaguṇehi",
  "tika-s0404t:535_8": "paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ. Visesabhāgiyadhammanti",
  "tika-s0404t:535_9": "paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ.",
  "tika-s0404t:535_10": "Iti saññāmanasikārānaṃ kāmādidutiyajjhānādipakkhandanāni hānabhāgiyavisesabhāgiyā",
  "tika-s0404t:535_11": "dhammāti dassitāni. Tehi pana jhānānaṃ taṃsabhāvatā ca dhammasaddena vuttā. Tasmāti",
  "tika-s0404t:535_12": "vuttamevatthaṃ hetubhāvena paccāmasati. Vodānanti paguṇatāsaṅkhātaṃ vodānaṃ. Tañhi",
  "tika-s0404t:535_13": "paṭhamajjhānādīhi vuṭṭhahitvā dutiyajjhānādiadhigamassa paccayattā “vuṭṭhāna”nti",
  "tika-s0404t:535_14": "vuttaṃ. Keci pana “nirodhato phalasamāpattiyā vuṭṭhānanti pāḷi natthī”ti vadanti.",
  "tika-s0404t:535_15": "Te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena",
  "tika-s0404t:535_16": "paccayo”ti imāya pāḷiyā paṭisedhetabbā. Yo samāpattilābhī samāno eva “na lābhīmhī”ti,",
  "tika-s0404t:535_17": "kammaṭṭhānaṃ samānaṃ eva “na kammaṭṭhāna”nti saññī hoti, so sampattiṃyeva samānaṃ",
  "tika-s0404t:535_18": "“vipattī”ti paccetīti veditabbo.",
  "tika-s0404t:536_0": "Na tathā daṭṭhabbanti yathā paravādinā vuttaṃ, tathā na daṭṭhabbaṃ. Sakasakakiccameva",
  "tika-s0404t:536_1": "jānātīti ṭhānāṭṭhānajānanādisakasakameva kiccaṃ kātuṃ jānāti, yathāsakameva visayaṃ",
  "tika-s0404t:536_2": "paṭivijjhatīti attho. Tampīti tehi dasabalañāṇehi jānitabbampi. Kammavipākantaramevāti",
  "tika-s0404t:536_3": "kammantarassa vipākantarameva jānāti. Cetanācetanāsampayuttadhamme nirayādinibbānagāminippaṭipadābhūte",
  "tika-s0404t:536_4": "kammanti gahetvā āha “kammaparicchedamevā”ti. Dhātunānattañca dhātunānattakāraṇañca",
  "tika-s0404t:536_5": "dhātunānattakāraṇanti ekadesasarūpekaseso daṭṭhabbo. Tañhi ñāṇaṃ tadubhayampi jānāti.",
  "tika-s0404t:536_6": "“Imāya nāma dhātuyā ussannattā”tiādinā tathā ceva saṃvaṇṇitaṃ. Saccaparicchedamevāti",
  "tika-s0404t:536_7": "pariññābhisamayādivasena saccānaṃ paricchinnameva. Appetuṃ na sakkoti aṭṭhamanavamabalāni",
  "tika-s0404t:536_8": "viya taṃsadisaṃ, iddhividhañāṇamiva vikubbituṃ. Etenassa balasadisatañca nivāreti.",
  "tika-s0404t:536_9": "Jhānādiñāṇaṃ viya vā appetuṃ vikubbituñca. Yadipi hi jhānādipaccavekkhaṇañāṇaṃ sattamabalanti",
  "tika-s0404t:536_10": "tassa savitakkasavicāratā vuttā, tathāpi jhānādīhi vinā paccavekkhaṇā natthīti jhānādisahagataṃ",
  "tika-s0404t:536_11": "ñāṇaṃ tadantogadhaṃ katvā evaṃ vuttanti veditabbaṃ. Atha vā sabbaññutaññāṇaṃ jhānādikiccaṃ",
  "tika-s0404t:536_12": "viya na sabbaṃ balakiccaṃ kātuṃ sakkotīti dassetuṃ “jhānaṃ hutvā appetuṃ, iddhi hutvā",
  "tika-s0404t:536_13": "vikubbituñca na sakkotī”ti vuttaṃ, na pana kassaci balassa jhānaiddhibhāvatoti daṭṭhabbaṃ.",
  "tika-s0404t:537": "Evaṃ kiccavisesavasenapi dasabalañāṇasabbaññutaññāṇavisesaṃ dassetvā idāni vitakkattikabhūmantaravasenapi taṃ dassetuṃ “apicā”tiādi vuttaṃ. Paṭipāṭiyātiādito paṭṭhāya paṭipāṭiyā.",
  "tika-s0404t:538_0": "Anupadavaṇṇanaṃ ñatvā veditabbānīti sambandho. Kilesāvaraṇaṃ niyatamicchādiṭṭhi.",
  "tika-s0404t:538_1": "Kilesāvaraṇassa abhāvo āsavakkhayañāṇādhigamassa ṭhānaṃ, tabbhāvo aṭṭhānaṃ. Anadhigamassa",
  "tika-s0404t:538_2": "pana tadubhayampi yathākkamaṃ aṭṭhānaṃ ṭhānañcāti tattha kāraṇaṃ dassento “lokiya…pe…",
  "tika-s0404t:538_3": "dassanato cā”ti āha. Tattha lokiyasammādiṭṭhiyā ṭhiti āsavakkhayādhigamassa ṭhānaṃ",
  "tika-s0404t:538_4": "kilesāvaraṇābhāvassa kāraṇattā. Sā hi tasmiṃ sati na hoti, asati ca hoti. Etena tassā",
  "tika-s0404t:538_5": "aṭṭhitiyā tassa aṭṭhānatā vuttā eva. Nesaṃ veneyyasattānaṃ. Dhātuvemattadassanatoti",
  "tika-s0404t:538_6": "kāmadhātuādīnaṃ pavattibhedadassanato, yadaggena dhātuvemattaṃ jānāti, tadaggena",
  "tika-s0404t:538_7": "cariyādivisesampi jānāti. Dhātuvemattadassanatoti vā dhammadhātuvemattadassanato.",
  "tika-s0404t:538_8": "Sabbāpi hi cariyā dhammadhātupariyāpannā evāti. Payogaṃ anādiyitvāpi santatimahāmattādīnaṃ",
  "tika-s0404t:538_9": "viya. Dibbacakkhānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena",
  "tika-s0404t:538_10": "tadā pavattamānacittajānanatthaṃ parikammakaraṇaṃ nāma sāvakānaṃ, tañca kho ādikammikānaṃ,",
  "tika-s0404t:538_11": "yato dibbacakkhuānubhāvato cetopariyañāṇassa pattabbatā siyā. Buddhānaṃ pana yadipi",
  "tika-s0404t:538_12": "āsavakkhayañāṇādhigamato pageva dibbacakkhuñāṇādhigamo, tathāpi tathāparikammakaraṇaṃ",
  "tika-s0404t:538_13": "natthi vijjāttayasiddhiyā sijjhanato. Sesābhiññāttaye cetopariyañāṇaṃ dibbacakkhuñāṇādhigamena",
  "tika-s0404t:538_14": "pattanti ca vattabbataṃ labhatīti tathā vuttanti daṭṭhabbaṃ.",
  "tika-s0404t:539": "Sīhanādasuttavaṇṇanā niṭṭhitā.",
  "tika-s0404t:540": "2-4. Adhivuttipadasuttādivaṇṇanā",
  "tika-s0404t:541_0": "22-24. Dutiye adhivacanapadānanti paññattipadānaṃ. Dāsādīsu sirivaḍḍhakādisaddā viya",
  "tika-s0404t:541_1": "vacanamattameva adhikāraṃ katvā pavattiyā adhivacanaṃ paññatti. Atha vā adhisaddo",
  "tika-s0404t:541_2": "uparibhāge. Vuccatīti vacanaṃ, upari vacanaṃ adhivacanaṃ, upādābhūtarūpādīnaṃ upari",
  "tika-s0404t:541_3": "paññapiyamānā upādāpaññattīti attho, tasmā paññattidīpakapadānīti attho daṭṭhabbo.",
  "tika-s0404t:541_4": "Tassa padāni padaṭṭhānāni adhivacanapadāni. Tenāha “tesaṃ ye”tiādi. Tesanti adhivacanānaṃ.",
  "tika-s0404t:541_5": "Yeti khandhādayo. Adhivuttitāya adhivuttiyoti diṭṭhiyo vuccanti. Adhikañhi sabhāvadhammesu",
  "tika-s0404t:541_6": "sassatādiṃ, pakatiādiṃ, drabyādiṃ, jīvādiṃ, kāyādiñca, abhūtaṃ atthaṃ ajjhāropetvā",
  "tika-s0404t:541_7": "diṭṭhiyo pavattantīti. Tenāha “atha vā”tiādi. Tatiyacatutthāni suviññeyyāni.",
  "tika-s0404t:542": "Adhivuttipadasuttādivaṇṇanā niṭṭhitā.",
  "tika-s0404t:543": "5. Kasiṇasuttavaṇṇanā",
  "tika-s0404t:544_0": "25. Pañcame sakalaṭṭhenāti nissesaṭṭhena. Anavasesapharaṇavasena cettha sakalaṭṭho",
  "tika-s0404t:544_1": "veditabbo, asubhanimittādīsu viya ekadese aṭṭhatvā anavasesato gahetabbaṭṭhenāti",
  "tika-s0404t:544_2": "attho. Tadārammaṇānaṃ dhammānanti taṃ kasiṇaṃ ārabbha pavattanakadhammānaṃ. Khettaṭṭhenāti",
  "tika-s0404t:544_3": "uppattiṭṭhānaṭṭhena. Adhiṭṭhānaṭṭhenāti pavattiṭṭhānabhāvena. Yathā khettaṃ sassānaṃ",
  "tika-s0404t:544_4": "uppattiṭṭhānaṃ vaḍḍhanaṭṭhānañca, evameva taṃ ta jhānaṃ sampayuttadhammānanti. Yogino",
  "tika-s0404t:544_5": "vā sukhavisesānaṃ kāraṇabhāvena. Paricchinditvāti idaṃ “uddhaṃ adho tiriya”nti etthāpi",
  "tika-s0404t:544_6": "yojetabbaṃ. Paricchinditvā eva hi sabbattha kasiṇaṃ vaḍḍhetabbaṃ. Tena tena vā kāraṇenāti",
  "tika-s0404t:544_7": "tena tena upariādīsu kasiṇavaḍḍhanakāraṇena. Yathā kinti āha “ālokamiva rūpadassanakāmo”ti.",
  "tika-s0404t:544_8": "Yathā dibbacakkhunā uddhaṃ ce rūpaṃ daṭṭhukāmo, uddhaṃ ālokaṃ pasāreti. Adho ce,",
  "tika-s0404t:544_9": "adho. Samantato ce rūpaṃ daṭṭhukāmo, samantato ālokaṃ pasāreti, evaṃ sabbakasiṇanti",
  "tika-s0404t:544_10": "attho. Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṃ,",
  "tika-s0404t:544_11": "aññassa vā kasiṇabhāvānupagamanadīpanatthaṃ. Na hi aññena pasāritakasiṇaṃ tato aññena",
  "tika-s0404t:544_12": "pasāritakasiṇabhāvaṃ upagacchati, evampi nesaṃ aññakasiṇasambhedābhāvo veditabbo.",
  "tika-s0404t:544_13": "Na aññaṃ pathavīādi. Na hi udakena ṭhitaṭṭhāne sasambhārapathavī atthi. Aññakasiṇasambhedoti",
  "tika-s0404t:544_14": "āpokasiṇādinā saṅkaro. Sabbatthāti sabbesu sesakasiṇesu.",
  "tika-s0404t:545_0": "Ekadese aṭṭhatvā anavasesapharaṇaṃ pamāṇassa aggahaṇato appamāṇaṃ. Teneva hi nesaṃ",
  "tika-s0404t:545_1": "kasiṇasamaññā. Tathā cāha “tañhī”tiādi. Tattha cetasā pharantoti bhāvanācittena ārammaṇaṃ",
  "tika-s0404t:545_2": "karonto. Bhāvanācittañhi kasiṇaṃ parittaṃ vā vipulaṃ vā sakalameva manasi karoti,",
  "tika-s0404t:545_3": "na ekadesaṃ. Kasiṇugghāṭimākāse pavattaviññāṇaṃ pharaṇaappamāṇavasena viññāṇakasiṇanti",
  "tika-s0404t:545_4": "vuttaṃ. Tathā hi taṃ viññāṇanti vuccati. Kasiṇavasenāti ugghāṭitakasiṇavasena kasiṇugghāṭimākāse",
  "tika-s0404t:545_5": "uddhaṃadhotiriyatā veditabbā. Yattakañhi ṭhānaṃ kasiṇaṃ pasāritaṃ, tattakaṃ ākāsabhāvanāvasena",
  "tika-s0404t:545_6": "ākāsaṃ hotīti. Evaṃ yattakaṃ ṭhānaṃ ākāsaṃ hutvā upaṭṭhitaṃ, tattakaṃ sakalameva",
  "tika-s0404t:545_7": "pharitvā viññāṇassa pavattanato āgamanavasena viññāṇakasiṇepi uddhaṃadhotiriyatā",
  "tika-s0404t:545_8": "vuttāti āha “kasiṇugghāṭimākāsavasena tattha pavattaviññāṇe uddhaṃadhotiriyatā veditabbā”ti.",
  "tika-s0404t:546": "Kasiṇasuttavaṇṇanā niṭṭhitā.",
  "tika-s0404t:547": "6. Kāḷīsuttavaṇṇanā",
  "tika-s0404t:548_0": "26. Chaṭṭhe atthassa pattinti ekantato hitānuppattiṃ. Hadayassa santinti paramacittūpasamaṃ.",
  "tika-s0404t:548_1": "Kilesasenanti kāmaguṇasaṅkhātaṃ paṭhamaṃ kilesasenaṃ. Sā hi kilesasenā accharāsaṅghātasabhāvāpi",
  "tika-s0404t:548_2": "paṭipatthayamānā piyāyitabbaicchitabbarūpasabhāvato piyarūpasātarūpā nāma attano",
  "tika-s0404t:548_3": "kiccavasena. Ahaṃ ekova jhāyantoti ahaṃ gaṇasaṅgaṇikāya kilesasaṅgaṇikāya ca abhāvato",
  "tika-s0404t:548_4": "eko asahāyo lakkhaṇūpanijjhānena jhāyanto. Anubujjhinti anukkamena maggapaṭipāṭiyā",
  "tika-s0404t:548_5": "bujjhiṃ paṭivijjhiṃ. Idaṃ vuttaṃ hoti – piyarūpaṃ sātarūpaṃ senaṃ jinitvā ahaṃ ekova",
  "tika-s0404t:548_6": "jhāyanto “atthassa pattiṃ hadayassa santi”nti saṅkhaṃ gataṃ arahattasukhaṃ paṭivijjhiṃ,",
  "tika-s0404t:548_7": "tasmā janena mittasanthavaṃ na karomi, teneva ca me kāraṇena kenaci saddhiṃ sakkhī",
  "tika-s0404t:548_8": "na sampajjatīti. Atthābhinibbattesunti itisaddalopenāyaṃ niddesoti āha “atthoti gahetvā”ti.",
  "tika-s0404t:549": "Kāḷīsuttavaṇṇanā niṭṭhitā.",
  "tika-s0404t:550": "7. Paṭhamamahāpañhasuttavaṇṇanā",
  "tika-s0404t:551_0": "27. Sattame vuccethāti vucceyya. Dutiyapadepīti “anusāsaniyā vā anusāsani”nti evaṃ",
  "tika-s0404t:551_1": "dutiyavākyepi. Te kira bhikkhū. Na ceva sampāyissantīti na ceva sammadeva pakārehi",
  "tika-s0404t:551_2": "gahessanti ñāpessanti. Tenāha “sampādetvā kathetuṃ na sakkhissantī”ti. Yasmā avisaye",
  "tika-s0404t:551_3": "pañhaṃ pucchitā honti, tasmā vighātaṃ āpajjissantīti yojanā. Aññathā ārādhanaṃ nāma",
  "tika-s0404t:551_4": "natthīti iminā sapaccayanāmarūpānaṃ yāthāvato avabodho eva ito bāhirakānaṃ natthi,",
  "tika-s0404t:551_5": "kuto pavedanāti dasseti. Ārādhananti yāthāvapavedanena cittassa paritosanaṃ.",
  "tika-s0404t:552_0": "Eko pañhoti eko pañhamaggo, ekaṃ pañhagavesananti attho. Eko uddesoti ekaṃ uddisanaṃ",
  "tika-s0404t:552_1": "atthassa saṃkhittavacanaṃ. Veyyākaraṇanti niddisanaṃ atthassa vivaritvā kathanaṃ.",
  "tika-s0404t:552_2": "Hetunāti “antavantato anaccantikato tāvakālikato niccappaṭikkhepato”ti evamādinā",
  "tika-s0404t:552_3": "nayena yathā ime saṅkhārā etarahi, evaṃ atīte anāgate ca aniccā saṅkhatā paṭiccasamuppannā",
  "tika-s0404t:552_4": "khayadhammā vayadhammā virāgadhammāti atītānāgatesu nayena.",
  "tika-s0404t:553_0": "Sabbe sattāti anavasesā sattā. Te pana bhavabhedato saṅkhepeneva bhinditvā dassento",
  "tika-s0404t:553_1": "“kāmabhavādīsū”tiādimāha. Byadhikaraṇānampi bāhiratthasamāso hoti yathā “urasilomo”ti",
  "tika-s0404t:553_2": "āha “āhārato ṭhiti etesanti āhāraṭṭhitikā”ti. Tiṭṭhati etenāti vā ṭhiti, āhāro ṭhiti",
  "tika-s0404t:553_3": "etesanti āhāraṭṭhitikāti evaṃ vā ettha samāsaviggaho daṭṭhabbo. Āhāraṭṭhitikāti paccayaṭṭhitikā,",
  "tika-s0404t:553_4": "paccayāyattavuttikāti attho. Paccayattho hettha āhārasaddo “ayamāhāro anuppannassa",
  "tika-s0404t:553_5": "vā kāmacchandassa uppādāyā”tiādīsu viya. Evañhi “sabbe sattā”ti iminā asaññasattā",
  "tika-s0404t:553_6": "pariggahitā honti. Sā panāyaṃ āhāraṭṭhitikatā nippariyāyato saṅkhāradhammo. Tenāhu",
  "tika-s0404t:553_7": "aṭṭhakathācariyā “āhāraṭṭhitikāti āgataṭṭhāne saṅkhāraloko veditabbo”ti. Yadi evaṃ",
  "tika-s0404t:553_8": "“sabbe sattā”ti idaṃ kathanti? Puggalādhiṭṭhānadesanāti nāyaṃ doso. Tenevāha – “ekadhamme,",
  "tika-s0404t:553_9": "bhikkhave, bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "tika-s0404t:553_10": "sammadatthaṃ abhisamecca diṭṭheva dhamme dukkhassantakaro hoti. Katamasmiṃ ekadhamme?",
  "tika-s0404t:553_11": "Sabbe sattā āhāraṭṭhitikā”ti. Yvāyaṃ puggalādhiṭṭhānāya kathāya sabbesaṃ saṅkhārānaṃ",
  "tika-s0404t:553_12": "paccayāyattavuttitāya āhārapariyāyena sāmaññato paccayadhammo vutto, ayaṃ āhāro nāma eko dhammo.",
  "tika-s0404t:554_0": "Codako vuttampi atthaṃ yāthāvato appaṭivijjhamāno neyyatthaṃ suttapadaṃ nītatthato",
  "tika-s0404t:554_1": "dahanto “sabbe sattā”ti vacanamatte ṭhatvā “nanu cā”tiādinā codeti. Ācariyo aviparītaṃ",
  "tika-s0404t:554_2": "tattha yathādhippetamatthaṃ pavedento “na virujjhatī”ti vatvā “tesañhi jhānaṃ āhāro",
  "tika-s0404t:554_3": "hotī”ti āha. Jhānanti ekavokārabhavāvahaṃ saññāya virajjanavasena pavattarūpāvacaracatutthajjhānaṃ.",
  "tika-s0404t:554_4": "Pāḷiyaṃ pana “anāhārā”ti vacanaṃ asaññabhave catunnaṃ āhārānaṃ abhāvaṃ sandhāya vuttaṃ,",
  "tika-s0404t:554_5": "na paccayāhārassa abhāvato. Evaṃ santepīti idaṃ sāsane yesu dhammesu visesato āhārasaddo",
  "tika-s0404t:554_6": "niruḷho, “āhāraṭṭhitikā”ti ettha yadi teyeva gayhanti, abyāpitadosamāpanno. Atha",
  "tika-s0404t:554_7": "sabbopi paccayadhammo āhāroti adhippeto, imāya āhārapāḷiyā virodho āpannoti dassetuṃ",
  "tika-s0404t:554_8": "āraddhaṃ. “Na virujjhatī”ti yenādhippāyena vuttaṃ, taṃ vivaranto “etasmiñhi sutte”tiādimāha.",
  "tika-s0404t:554_9": "Kabaḷīkārāhārādīnaṃ ojaṭṭhamakarūpāharaṇādi nippariyāyena āhārabhāvo. Yathā hi kabaḷīkārāhāro",
  "tika-s0404t:554_10": "ojaṭṭhamakarūpāharaṇena rūpakāyaṃ upatthambhenti, evaṃ phassādayo vedanādiāharaṇena",
  "tika-s0404t:554_11": "nāmakāyaṃ upatthambheti, tasmā satipi janakabhāve upatthambhakabhāvo ojādīsu sātisayo",
  "tika-s0404t:554_12": "labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā.",
  "tika-s0404t:555_0": "Idhāti imasmiṃ sutte pariyāyena paccayo āhāroti vutto, sabbo paccayadhammo attano",
  "tika-s0404t:555_1": "phalaṃ āharatīti imaṃ pariyāyaṃ labhatīti. Tenāha “sabbadhammānañhī”tiādi. Tattha",
  "tika-s0404t:555_2": "sabbadhammānanti sabbesaṃ saṅkhatadhammānaṃ. Idāni yathāvuttamatthaṃ suttena samatthetuṃ",
  "tika-s0404t:555_3": "“tenevāhā”tiādi vuttaṃ. Ayanti paccayāhāro. Nippariyāyāhāropi gahitova hotīti yāvatā",
  "tika-s0404t:555_4": "sopi paccayabhāveneva janako upatthambhako ca hutvā taṃ taṃ phalaṃ āharatīti vattabbataṃ labhatīti.",
  "tika-s0404t:556_0": "Tatthāti pariyāyāhāro, nippariyāyāhāroti dvīsu āhāresu asaññabhave yadipi nippariyāyāhāro",
  "tika-s0404t:556_1": "na labbhati, pariyāyāhāro pana labbhateva. Idāni tamevatthaṃ vitthārato dassetuṃ",
  "tika-s0404t:556_2": "“anuppanne hi buddhe”tiādi vuttaṃ. Uppanne buddhe titthakaramatanissitānaṃ jhānabhāvanāya",
  "tika-s0404t:556_3": "asijjhanato “anuppanne buddhe”ti vuttaṃ. Sāsanikā tādisaṃ jhānaṃ na nibbattentīti",
  "tika-s0404t:556_4": "“titthāyatane pabbajitā”ti vuttaṃ. Titthiyā hi upapattivisese vimuttisaññino saññāvirāgāvirāgesu",
  "tika-s0404t:556_5": "ādīnavānisaṃsadassinova hutvā asaññasamāpattiṃ nibbattetvā akkhaṇabhūmiyaṃ uppajjanti,",
  "tika-s0404t:556_6": "na sāsanikā. Vāyokasiṇe parikkammaṃ katvāti vāyokasiṇe paṭhamādīni tīṇi jhānāni nibbattetvā",
  "tika-s0404t:556_7": "tatiyajjhāne ciṇṇavasī hutvā tato vuṭṭhāya catutthajjhānādhigamāya parikammaṃ katvā.",
  "tika-s0404t:556_8": "Tenevāha “catutthajjhānaṃ nibbattetvā”ti.",
  "tika-s0404t:557_0": "Kasmā panettha vāyokasiṇeyeva parikammaṃ vuttanti? Vuccate, yatheva hi rūpapaṭibhāgabhūtesu",
  "tika-s0404t:557_1": "kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0404t:557_2": "evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanā",
  "tika-s0404t:557_3": "saṅkhāto rūpasamāpattiviseso adhigamīyatīti. Ettha ca “saññā rogo, saññā gaṇḍo”tiādinā,",
  "tika-s0404t:557_4": "“dhi cittaṃ, dhi vatetaṃ citta”ntiādinā ca nayena arūpappavattiyā ādīnavadassanena",
  "tika-s0404t:557_5": "tadabhāve ca santapaṇītabhāvasanniṭṭhānena rūpasamāpattiyā abhisaṅkharaṇaṃ arūpavirāgabhāvanā.",
  "tika-s0404t:557_6": "Rūpavirāgabhāvanā pana saddhiṃ upacārena arūpasamāpattiyo, tatthāpi visesena paṭhamāruppajjhānaṃ.",
  "tika-s0404t:557_7": "Yadi evaṃ “paricchinnākāsakasiṇepī”ti vattabbaṃ, tassāpi arūpapaṭibhāgatā labbhatīti?",
  "tika-s0404t:557_8": "Icchitamevetaṃ, kesañci avacanaṃ panettha pubbācariyehi aggahitabhāvena. Yathā hi",
  "tika-s0404t:557_9": "rūpavirāgabhāvanā virajjanīyadhammābhāvamattena parinipphannā, virajjanīyadhammaparibhāsabhūte",
  "tika-s0404t:557_10": "ca visayavisese pātubhavati, evaṃ arūpavirāgabhāvanāpīti vuccamāne na koci virodho.",
  "tika-s0404t:557_11": "Titthiyeheva pana tassā samāpattiyā paṭipajjitabbatāya tesañca visayapathe sūpanibandhanasseva",
  "tika-s0404t:557_12": "tassa jhānassa paṭipattito diṭṭhivantehi pubbācariyehi catuttheyeva bhūtakasiṇe arūpavirāgabhāvanāparikammaṃ",
  "tika-s0404t:557_13": "vuttanti daṭṭhabbaṃ. Kiñca vaṇṇakasiṇesu viya purimabhūtakasiṇattayepi vaṇṇappaṭicchāyāva",
  "tika-s0404t:557_14": "paṇṇatti ārammaṇaṃ jhānassa lokavohārānurodheneva pavattito. Evañca katvā visuddhimagge",
  "tika-s0404t:557_15": "pathavīkasiṇassa ādāsacandamaṇḍalūpamavacanañca samatthitaṃ hoti, catutthaṃ pana",
  "tika-s0404t:557_16": "bhūtakasiṇaṃ bhūtappaṭicchāyameva jhānassa gocarabhāvaṃ gacchatīti tassevaṃ arūpapaṭibhāgatā",
  "tika-s0404t:557_17": "yuttāti vāyokasiṇeyeva parikammaṃ vuttanti veditabbaṃ.",
  "tika-s0404t:558_0": "Dhīti jigucchanatthe nipāto, tasmā dhi cittanti cittaṃ jigucchāmi. Dhi vatetaṃ cittanti",
  "tika-s0404t:558_1": "etaṃ mama cittaṃ jigucchitaṃ vata hotu. Vatāti sambhāvane. Tena jigucchanaṃ sambhāvento",
  "tika-s0404t:558_2": "vadati. Nāmāti ca sambhāvane eva. Tena cittassa abhāvaṃ sambhāveti. Cittassa bhāvābhāvesu",
  "tika-s0404t:558_3": "ādīnavānisaṃse dassetuṃ “cittañhī”tiādi vuttaṃ. Khantiṃ ruciṃ uppādetvāti cittassa",
  "tika-s0404t:558_4": "abhāvo eva sādhu suṭṭhūti imaṃ diṭṭhinijjhānakkhantiṃ tattha ca abhiruciṃ uppādetvā.",
  "tika-s0404t:558_5": "Tathā bhāvitassa jhānassa ṭhitibhāgiyabhāvappattiyā aparihīnajjhānā. Titthāyatane",
  "tika-s0404t:558_6": "pabbajitasseva tathā jhānabhāvanā hotīti āha “manussaloke”ti. Paṇihito ahosīti maraṇassa",
  "tika-s0404t:558_7": "āsannakāle ṭhapito ahosi. Yadi ṭhānādinā ākārena nibbatteyya kammabalena, yāva bhedā",
  "tika-s0404t:558_8": "tenevākārena tiṭṭheyyāti āha “tena iriyāpathenā”tiādi. Evarūpānampīti evaṃ acetanānampi.",
  "tika-s0404t:558_9": "Pi-saddena pageva sacetanānanti dasseti. Kathaṃ pana acetanānaṃ nesaṃ paccayāhārassa",
  "tika-s0404t:558_10": "upakappananti codanaṃ sandhāya tattha nidassanaṃ dassento “yathā”tiādimāha. Tena",
  "tika-s0404t:558_11": "na kevalamāgamoyeva, ayamettha yuttīti dasseti. Tāva tiṭṭhantīti ukkaṃsato pañca",
  "tika-s0404t:558_12": "mahākappasatāni tiṭṭhanti.",
  "tika-s0404t:559_0": "Ye uṭṭhānavīriyena divasaṃ vītināmetvā tassa nissandaphalamattaṃ kiñcideva labhitvā",
  "tika-s0404t:559_1": "jīvikaṃ kappenti, te uṭṭhānaphalūpajīvino. Ye pana attano puññaphalameva upajīvanti,",
  "tika-s0404t:559_2": "te puññaphalūpajīvino. Nerayikānaṃ pana neva uṭṭhānavīriyavasena jīvikakappanaṃ,",
  "tika-s0404t:559_3": "puññaphalassa pana lesopi natthīti vuttaṃ “ye pana nerayikā…pe… jīvīti vuttā”ti.",
  "tika-s0404t:559_4": "Paṭisandhiviññāṇassa āharaṇena manosañcetanā āhāroti vuttā, na yassa kassaci phalassāti",
  "tika-s0404t:559_5": "adhippāyena “kiṃ pañca āhārā atthī”ti codeti. Ācariyo nippariyāyāhāre adhippete “siyā",
  "tika-s0404t:559_6": "tava codanā avasarā, sā pana ettha anavasarā”ti ca dassento “pañca, na pañcāti idaṃ",
  "tika-s0404t:559_7": "na vattabba”nti vatvā pariyāyāhārasseva panettha adhippetabhāvaṃ dassento “nanu paccayo",
  "tika-s0404t:559_8": "āhāro’ti vuttameta”nti āha. Tasmāti yassa kassaci paccayassa āhāroti icchitattā.",
  "tika-s0404t:559_9": "Idāni vuttamevatthaṃ pāḷiyā samatthento “yaṃ sandhāyā”tiādimāha.",
  "tika-s0404t:560_0": "Mukhyāhāravasenapi nerayikānaṃ āhāraṭṭhitikataṃ dassetuṃ “kabaḷīkārāhāraṃ…pe… sādhetī”ti",
  "tika-s0404t:560_1": "vuttaṃ. Yadi evaṃ nerayikā sukhappaṭisaṃvedinopi hontīti? Noti dassetuṃ “kheḷo hī”tiādi",
  "tika-s0404t:560_2": "vuttaṃ. Tayoti tayo arūpāhārā kabaḷīkārāhārassa abhāvato. Avasesānanti asaññasattehi",
  "tika-s0404t:560_3": "avasesānaṃ kāmabhavādīsu nibbattasattānaṃ. Paccayāhāro hi sabbesaṃ sādhāraṇoti.",
  "tika-s0404t:561": "Paṭhamamahāpañhasuttavaṇṇanā niṭṭhitā.",
  "tika-s0404t:562": "8-9. Dutiyamahāpañhasuttādivaṇṇanā",
  "tika-s0404t:563_0": "28-29. Aṭṭhame evaṃnāmaketi kajaṅgalāti evaṃ itthiliṅgavasena laddhanāmake majjhimappadesassa",
  "tika-s0404t:563_1": "mariyādabhūte nagare. “Nigame”tipi vadanti, “niculavane”tipi vadanti. Niculaṃ nāma",
  "tika-s0404t:563_2": "ekā rukkhajāti, “nīparukkho”tipi vadanti. Tena sañchanno mahāvanasaṇḍo, tattha viharatīti",
  "tika-s0404t:563_3": "attho. Hetunā nayenāti ca heṭṭhā vuttameva. Nanu ca “eso ceva tassa attho”ti kasmā",
  "tika-s0404t:563_4": "vuttaṃ. Bhagavatā hi cattārotiādipañhabyākaraṇā cattāro āhārā, pañcupādānakkhandhā,",
  "tika-s0404t:563_5": "cha ajjhattikāni āyatanāni, satta viññāṇaṭṭhitiyo, aṭṭha lokadhammā dassitā. Bhikkhuniyā",
  "tika-s0404t:563_6": "pana cattāro satipaṭṭhānā, pañcindriyāni, cha nissāraṇīyā dhātuyo, satta bojjhaṅgā,",
  "tika-s0404t:563_7": "ariyo aṭṭhaṅgiko maggoti dassitadhammā aññoyevattho bhikkhuniyā dassitoti codanaṃ",
  "tika-s0404t:563_8": "sandhāyāha “kiñcāpī”tiādi. Navame natthi vattabbaṃ.",
  "tika-s0404t:564": "Dutiyamahāpañhasuttādivaṇṇanā niṭṭhitā.",
  "tika-s0404t:565": "10. Dutiyakosalasuttavaṇṇanā",
  "tika-s0404t:566_0": "30. Dasame uggantvā yujjhati etāyāti uyyodhikā, satthappahārehi yujjhitassetaṃ adhivacanaṃ.",
  "tika-s0404t:566_1": "Uggantvā yujjhanaṃ vā uyyodhiko, satthappahāro. Tenāha “yuddhato nivatto”ti. Upassutivasena",
  "tika-s0404t:566_2": "yujjhitabbākāraṃ ñatvāti jetavane kira dattatthero dhanuggahatissattheroti dve mahallakattherā",
  "tika-s0404t:566_3": "vihārapaccante paṇṇasālāya vasanti. Tesu dhanuggahatissatthero pacchimayāme pabujjhitvā",
  "tika-s0404t:566_4": "uṭṭhāya nisinno dattattheraṃ āmantetvā “ayaṃ te mahodaro kosalo bhuttabhattameva",
  "tika-s0404t:566_5": "pūtiṃ karoti, yuddhavicāraṇaṃ pana kiñci na jānāti, parājitotveva vadāpetī”ti vatvā",
  "tika-s0404t:566_6": "tena “kiṃ pana kātuṃ vaṭṭatī”ti vutte – “bhante, yuddho nāma padumabyūho cakkabyūho",
  "tika-s0404t:566_7": "sakaṭabyūhoti tayo byūhā honti, ajātasattuṃ gaṇhitukāmena asukasmiṃ nāma pabbatakucchismiṃ",
  "tika-s0404t:566_8": "dvīsu pabbatabhittīsu manusse ṭhapetvā purato dubbalaṃ dassetvā pabbatantaraṃ paviṭṭhabhāvaṃ",
  "tika-s0404t:566_9": "jānitvā paviṭṭhamaggaṃ rundhitvā purato ca pacchato ca ubhosu pabbatabhittīsu vaggitvā",
  "tika-s0404t:566_10": "naditvā jālapakkhittamacchaṃ viya katvā sakkā gahetu”nti. Tasmiṃ khaṇe “bhikkhūnaṃ",
  "tika-s0404t:566_11": "kathāsallāpaṃ suṇāthā”ti rañño pesitacarapurisā taṃ sutvā rañño ārocesuṃ. Taṃ sutvā",
  "tika-s0404t:566_12": "rājā saṅgāmabheriṃ paharāpetvā gantvā sakaṭabyūhaṃ katvā ajātasattuṃ jīvaggāhaṃ gaṇhi.",
  "tika-s0404t:566_13": "Tena vuttaṃ “upassutivase…pe... ajātasattuṃ gaṇhī”ti.",
  "tika-s0404t:567_0": "Doṇapākanti doṇataṇḍulānaṃ pakkabhattaṃ. Doṇanti catunāḷikānametamadhivacanaṃ. Manujassāti",
  "tika-s0404t:567_1": "sattassa. Tanukassāti tanukā appikā assa puggalassa, bhuttapaccayā visabhāgavedanā",
  "tika-s0404t:567_2": "na honti. Saṇikanti mandaṃ mudukaṃ, aparissayamevāti attho. Jīratīti paribhuttāhāro",
  "tika-s0404t:567_3": "paccati. Āyu pālayanti nirogo avedano jīvitaṃ rakkhanto. Atha vā saṇikaṃ jīratīti",
  "tika-s0404t:567_4": "so bhojane mattaññū puggalo parimitāhāratāya saṇikaṃ cirena jīrati jaraṃ pāpuṇāti jīvitaṃ pālayanto.",
  "tika-s0404t:568_0": "Imaṃ ovādaṃ adāsīti ekasmiṃ kira samaye rājā taṇḍuladoṇassa odanaṃ tadupiyena sūpabyañjanena",
  "tika-s0404t:568_1": "bhuñjati. So ekadivasaṃ bhuttapātarāso bhattasammadaṃ avinodetvā satthu santikaṃ",
  "tika-s0404t:568_2": "gantvā kilantarūpo ito cito ca samparivattati, niddāya abhibhuyyamānopi lahukaṃ nipajjituṃ",
  "tika-s0404t:568_3": "asakkonto ekamantaṃ nisīdi. Atha naṃ satthā āha “kiṃ, mahārāja, avissamitvāva āgatosī”ti.",
  "tika-s0404t:568_4": "Āma, bhante, bhuttakālato paṭṭhāya me mahādukkhaṃ hotīti. Atha naṃ satthā, “mahārāja,",
  "tika-s0404t:568_5": "atibahubhojīnaṃ etaṃ dukkhaṃ hotī”ti vatvā –",
  "tika-s0404t:569": "“Middhī yadā hoti mahagghaso ca,",
  "tika-s0404t:570": "Niddāyitā samparivattasāyī;",
  "tika-s0404t:571": "Mahāvarāhova nivāpapuṭṭho,",
  "tika-s0404t:572": "Punappunaṃ gabbhamupeti mando”ti. –",
  "tika-s0404t:573": "Imāya gāthāya ovaditvā, “mahārāja, bhojanaṃ nāma mattāya bhuñjituṃ vaṭṭati, mattabhojino hi sukhaṃ hotī”ti uttaripi puna ovadanto “manujassa sadā satīmato”ti imaṃ gāthamāha.",
  "tika-s0404t:574_0": "Rājā pana gāthaṃ uggaṇhituṃ nāsakkhi, samīpe ṭhitaṃ pana bhāgineyyaṃ sudassanaṃ nāma",
  "tika-s0404t:574_1": "māṇavaṃ “imaṃ gāthaṃ uggaṇha tātā”ti āha. So taṃ gāthaṃ uggaṇhitvā “kiṃ karomi, bhante”ti",
  "tika-s0404t:574_2": "satthāraṃ pucchi. Atha naṃ satthā āha, “māṇava, imaṃ gāthaṃ naṭo viya pattapattaṭṭhāne",
  "tika-s0404t:574_3": "mā avaca, rañño pātarāsaṃ bhuñjanaṭṭhāne ṭhatvā paṭhamapiṇḍādīsupi avatvā avasāne",
  "tika-s0404t:574_4": "piṇḍe gahite vadeyyāsi, rājā sutvā bhattapiṇḍaṃ chaḍḍessati. Atha rañño hatthesu",
  "tika-s0404t:574_5": "dhotesu pātiṃ apanetvā sitthāni gaṇetvā tadupiyaṃ byañjanaṃ ñatvā punadivase tāvatake",
  "tika-s0404t:574_6": "taṇḍule hāreyyāsi. Pātarāse ca vatvā sāyamāse mā vadeyyāsī”ti. So “sādhū”ti paṭissuṇitvā",
  "tika-s0404t:574_7": "taṃ divasaṃ rañño pātarāsaṃ bhutvā gatattā sāyamāse bhagavato anusiṭṭhiniyāmena gāthaṃ",
  "tika-s0404t:574_8": "abhāsi. Rājā dasabalassa vacanaṃ saritvā bhattapiṇḍaṃ pātiyaṃyeva chaḍḍesi. Rañño",
  "tika-s0404t:574_9": "hatthesu dhotesu pātiṃ apanetvā sitthāni gaṇetvā punadivase tattake taṇḍule hariṃsu,",
  "tika-s0404t:574_10": "sopi māṇavo divase divase tathāgatassa santikaṃ gacchati. Dasabalassa vissāsiko ahosi.",
  "tika-s0404t:574_11": "Atha naṃ ekadivasaṃ pucchi “rājā kittakaṃ bhuñjatī”ti? So “nāḷikodana”nti āha. Vaṭṭissati",
  "tika-s0404t:574_12": "ettāvatā purisabhāgo esa, ito paṭṭhāya gāthaṃ mā vadīti. Rājā tatheva saṇṭhāsi. Tena",
  "tika-s0404t:574_13": "vuttaṃ “nāḷikodanaparamatāya saṇṭhāsī”ti. Rattaññutāya vaḍḍhitaṃ sīlaṃ assa atthīti",
  "tika-s0404t:574_14": "vaḍḍhitasīlo. Apothujjanikehi sīlehīti catupārisuddhisīlehi sīlaṃ ariyaṃ suddhaṃ.",
  "tika-s0404t:574_15": "Tena vuttaṃ “ariyasīlo”ti. Tadekaṃ anavajjaṭṭhena kusalaṃ. Tena vuttaṃ “kusalasīlo”ti.",
  "tika-s0404t:575": "Dutiyakosalasuttavaṇṇanā niṭṭhitā.",
  "tika-s0404t:576": "Mahāvaggavaṇṇanā niṭṭhitā.",
  "tika-s0404t:577": "4. Upālivaggo",
  "tika-s0404t:578": "1. Upālisuttavaṇṇanā",
  "tika-s0404t:579_0": "31. Catutthassa paṭhame atthavaseti vuddhivisese, sikkhāpadapaññattihetu adhigamanīye",
  "tika-s0404t:579_1": "hitaviseseti attho. Atthoyeva vā atthavaso, dasa atthe dasa kāraṇānīti vuttaṃ hoti.",
  "tika-s0404t:579_2": "Atha vā attho phalaṃ tadadhīnavuttitāya vaso etassāti atthavaso, hetūti evampettha",
  "tika-s0404t:579_3": "attho daṭṭhabbo. “Ye mama sotabbaṃ saddahātabbaṃ maññissanti, tesaṃ taṃ assa dīgharattaṃ",
  "tika-s0404t:579_4": "hitāya sukhāyā”ti vuttattā “yo ca tathāgatassa vacanaṃ sampaṭicchati, tassa taṃ dīgharattaṃ",
  "tika-s0404t:579_5": "hitāya sukhāya saṃvattatī”ti vuttaṃ. Asampaṭicchane ādīnavanti bhaddālisutte viya",
  "tika-s0404t:579_6": "asampaṭicchane ādīnavaṃ dassetvā. Sukhavihārābhāve sahajīvamānassa abhāvato sahajīvitāpi",
  "tika-s0404t:579_7": "sukhavihārova vutto. Sukhavihāro nāma catunnaṃ iriyāpathavihārānaṃ phāsutā.",
  "tika-s0404t:580": "Maṅkutanti nittejataṃ. Dhammenātiādīsu dhammoti bhūtaṃ vatthu. Vinayoti codanā ceva sāraṇā ca. Satthusāsananti ñattisampadā ceva anussāvanasampadā ca.",
  "tika-s0404t:581_0": "Piyasīlānanti sikkhākāmānaṃ. Tesañhi sīlaṃ piyaṃ hoti. Tenevāha “sikkhāttayapāripūriyā",
  "tika-s0404t:581_1": "ghaṭamānā”ti. Sandiddhamanāti saṃsayaṃ āpajjamanā. Ubbaḷhā hontīti pīḷitā honti.",
  "tika-s0404t:581_2": "Saṅghakammānīti satipi uposathapavāraṇānaṃ saṅghakammabhāve gobalībaddañāyena uposathaṃ",
  "tika-s0404t:581_3": "pavāraṇañca ṭhapetvā upasampadādisesasaṅghakammānaṃ gahaṇaṃ veditabbaṃ. Samaggānaṃ bhāvo sāmaggī.",
  "tika-s0404t:582": "“Nāhaṃ, cunda, diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "tika-s0404t:583": "“Yena devūpapatyassa, gandhabbo vā vihaṅgamo;",
  "tika-s0404t:584": "Yakkhattaṃ yena gaccheyyaṃ, manussattañca abbaje;",
  "tika-s0404t:585": "Te mayhaṃ āsavā khīṇā, viddhastā vinaḷīkatā”ti. –",
  "tika-s0404t:586_0": "Ettha tebhūmakaṃ kammaṃ avasesā ca akusalā dhammā. Idha pana parūpavādavippaṭisāravadhabandhādayo",
  "tika-s0404t:586_1": "ceva apāyadukkhabhūtā ca nānappakārā upaddavā āsavāti āha “asaṃvare ṭhitena tasmiṃyeva",
  "tika-s0404t:586_2": "attabhāve pattabbā”tiādi. Yadi hi bhagavā sikkhāpadaṃ na ca paññapeyya, tato asaddhammappaṭisevanaadinnādānapāṇātipātādihetu",
  "tika-s0404t:586_3": "ye uppajjeyyuṃ parūpavādādayo diṭṭhadhammikā nānappakārā anatthā, ye ca tannimittameva",
  "tika-s0404t:586_4": "nirayādīsu nibbattassa pañcavidhabandhanakammakāraṇādivasena mahādukkhānubhavanappakārā",
  "tika-s0404t:586_5": "anatthā, te sandhāya idaṃ vuttaṃ “diṭṭhadhammikānaṃ āsavānaṃ saṃvarāya samparāyikānaṃ",
  "tika-s0404t:586_6": "āsavānaṃ paṭighātāyā”ti. Diṭṭhadhammo vuccati paccakkho attabhāvo, tattha bhavā diṭṭhadhammikā.",
  "tika-s0404t:586_7": "Tena vuttaṃ “tasmiṃyeva attabhāve pattabbā”ti. Sammukhā garahanaṃ akitti, parammukhā",
  "tika-s0404t:586_8": "garahanaṃ ayaso. Atha vā sammukhā parammukhā garahanaṃ akitti, parivārahāni ayasoti",
  "tika-s0404t:586_9": "veditabbaṃ. Āgamanamaggathakanāyāti āgamanadvārapidahanatthāya. Samparetabbato pecca",
  "tika-s0404t:586_10": "gantabbato samparāyo, paralokoti āha “samparāye narakādīsū”ti.",
  "tika-s0404t:587": "Methunādīni rajjanaṭṭhānāni. Pāṇātipātādīni dussanaṭṭhānāni.",
  "tika-s0404t:588_0": "Saṃvaravinayoti sīlasaṃvaro, satisaṃvaro, ñāṇasaṃvaro, khantisaṃvaro, vīriyasaṃvaroti",
  "tika-s0404t:588_1": "pañcavidho saṃvaro. Yathāsakaṃ saṃvaritabbānaṃ vinetabbānañca kāyaduccaritādīnaṃ",
  "tika-s0404t:588_2": "saṃvaraṇato saṃvaro, vinayanato vinayoti vuccati. Pahānavinayoti tadaṅgappahānaṃ",
  "tika-s0404t:588_3": "vikkhambhanappahānaṃ, samucchedappahānaṃ, paṭipassaddhippahānaṃ, nissaraṇappahānanti",
  "tika-s0404t:588_4": "pañcavidhaṃ pahānaṃ yasmā cāgaṭṭhena pahānaṃ, vinayaṭṭhena vinayo, tasmā “pahānavinayo”ti",
  "tika-s0404t:588_5": "vuccati. Samathavinayoti satta adhikaraṇasamathā. Paññattivinayoti sikkhāpadameva.",
  "tika-s0404t:588_6": "Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā",
  "tika-s0404t:588_7": "anuggahito hoti. Sesamettha vuttatthameva.",
  "tika-s0404t:589": "Upālisuttavaṇṇanā niṭṭhitā.",
  "tika-s0404t:590": "Upālivaggavaṇṇanā niṭṭhitā.",
  "tika-s0404t:591": "5. Akkosavaggo",
  "tika-s0404t:592": "1-8. Vivādasuttādivaṇṇanā",
  "tika-s0404t:593_0": "41-48. Pañcamassa paṭhamādīni uttānatthāni. Chaṭṭhe khaṇabhaṅguratāya na niccā na",
  "tika-s0404t:593_1": "dhuvāti aniccā. Tato eva paṇḍitehi na iccā na upagantabbātipi aniccā. Svāyaṃ nesaṃ",
  "tika-s0404t:593_2": "aniccaṭṭho udayavayaparicchinnatāya veditabboti āha “hutvā abhāvino”ti, uppajjitvā",
  "tika-s0404t:593_3": "vinassakāti attho. Sārarahitāti niccasāradhuvasāraattasāravirahitā. Musāti visaṃvādanaṭṭhena",
  "tika-s0404t:593_4": "musā, ekaṃsena asubhādisabhāvā te bālānaṃ subhādibhāvena upaṭṭhahanti, subhādiggahaṇassa",
  "tika-s0404t:593_5": "paccayabhāvena satte visaṃvādenti. Tenāha “niccasubhasukhā viyā”tiādi. Na passanasabhāvāti",
  "tika-s0404t:593_6": "khaṇapabhaṅguratāittarapaccupaṭṭhānatāya dissamānā viya hutvā adassanapakatikā. Ete",
  "tika-s0404t:593_7": "hi khettaṃ viya vatthu viya hiraññasuvaṇṇaṃ viya ca paññāyitvāpi katipāheneva supinake",
  "tika-s0404t:593_8": "diṭṭhā viya na paññāyanti. Sattamaṭṭhamāni suviññeyyāni.",
  "tika-s0404t:594": "Vivādasuttādivaṇṇanā niṭṭhitā.",
  "tika-s0404t:595": "9-10. Sarīraṭṭhadhammasuttādivaṇṇanā",
  "tika-s0404t:596_0": "49-50. Navame punabbhavadānaṃ punabbhavo uttarapadalopena, punabbhavo sīlamassāti",
  "tika-s0404t:596_1": "ponobhaviko, punabbhavadāyakoti attho. Tenāha “punabbhavanibbattako”ti. Bhavasaṅkharaṇakammanti",
  "tika-s0404t:596_2": "punabbhavanibbattanakakammaṃ. Dasame natthi vattabbaṃ.",
  "tika-s0404t:597": "Sarīraṭṭhadhammasuttādivaṇṇanā niṭṭhitā.",
  "tika-s0404t:598": "Akkosavaggavaṇṇanā niṭṭhitā.",
  "tika-s0404t:599": "Paṭhamapaṇṇāsakaṃ niṭṭhitaṃ.",
  "tika-s0404t:600": "2. Dutiyapaṇṇāsakaṃ",
  "tika-s0404t:601": "(6) 1. Sacittavaggo",
  "tika-s0404t:602": "1-10. Sacittasuttādivaṇṇanā",
  "tika-s0404t:603_0": "51-60. Dutiyassa paṭhamādīni uttānatthāni. Dasame pittaṃ samuṭṭhānametesanti pittasamuṭṭhānā,",
  "tika-s0404t:603_1": "pittapaccayāpittahetukāti attho. Semhasamuṭṭhānādīsupi eseva nayo. Sannipātikāti",
  "tika-s0404t:603_2": "tiṇṇampi pittādīnaṃ kopena samuṭṭhitā. Utupariṇāmajāti visabhāgaututo jātā. Jaṅgaladesavāsīnañhi",
  "tika-s0404t:603_3": "anūpadese vasantānaṃ visabhāgo ca utu uppajjati, anūpadesavāsīnañca jaṅgaladeseti",
  "tika-s0404t:603_4": "evaṃ parasamuddatīrādivasenapi utuvisabhāgatā uppajjatiyeva. Tato jātāti utupariṇāmajā.",
  "tika-s0404t:603_5": "Attano pakaticariyānaṃ visayānaṃ visamaṃ kāyapariharaṇavasena jātā visamaparihārajā.",
  "tika-s0404t:603_6": "Tenāha “aticiraṭṭhānanisajjādinā visamaparihārena jātā”ti. Ādi-saddena mahābhāravahanasudhākoṭṭanādīnaṃ",
  "tika-s0404t:603_7": "saṅgaho. Parassa upakkamato nibbattā opakkamikā. Bāhiraṃ paccayaṃ anapekkhitvā kevalaṃ",
  "tika-s0404t:603_8": "kammavipākatova jātā kammavipākajā. Tattha purimehi sattahi kāraṇehi uppannā sārīrikā",
  "tika-s0404t:603_9": "vedanā sakkā paṭibāhituṃ, kammavipākajānaṃ pana sabbabhesajjānipi sabbaparittānipi nālaṃ paṭighātāya.",
  "tika-s0404t:604": "Sacittasuttādivaṇṇanā niṭṭhitā.",
  "tika-s0404t:605": "Sacittavaggavaṇṇanā niṭṭhitā.",
  "tika-s0404t:606": "(7) 2. Yamakavaggo",
  "tika-s0404t:607": "1-7. Avijjāsuttādivaṇṇanā",
  "tika-s0404t:608_0": "61-67. Dutiyassa paṭhamādīni uttānatthāni. Sattame naḷakapānaketi evaṃnāmake nigame.",
  "tika-s0404t:608_1": "Pubbe kira amhākaṃ bodhisatto kapiyoniyaṃ nibbatto mahākāyo kapirājā hutvā anekasatavānarasahassaparivuto",
  "tika-s0404t:608_2": "pabbatapāde vicari, paññavā kho pana hoti mahāpañño. So parisaṃ evaṃ ovadati, “tātā,",
  "tika-s0404t:608_3": "imasmiṃ pabbatapāde visaphalāni honti, amanussapariggahitā pokkharaṇikā nāma honti,",
  "tika-s0404t:608_4": "tumhe pubbe khāditapubbāneva phalāni khādatha, pītapubbāneva pānīyāni pivatha, ettha",
  "tika-s0404t:608_5": "vo paṭipucchitakiccaṃ natthī”ti. Te apītapubbaṃ disvā sahasāva apivitvā samantā paridhāvitvā",
  "tika-s0404t:608_6": "mahāsattassa āgamanaṃ olokayamānā nisīdiṃsu. Mahāsatto āgantvā “kiṃ, tātā, pānīyaṃ",
  "tika-s0404t:608_7": "na pivathā”ti āha. Tumhākaṃ āgamanaṃ olokemāti. “Sādhu, tātā”ti samantā padaṃ pariyesamāno",
  "tika-s0404t:608_8": "otiṇṇapadaṃyeva addasa, na uttiṇṇapadaṃ. Adisvā “saparissayā”ti aññāsi. Tāvadeva",
  "tika-s0404t:608_9": "ca tattha abhinibbattaamanusso udakaṃ dvedhā katvā uṭṭhāsi – setamukho, nīlakucchi,",
  "tika-s0404t:608_10": "rattahatthapādo, mahādāṭhiko, vantadāṭho, virūpo, bībhaccho, udakarakkhaso. So evamāha",
  "tika-s0404t:608_11": "– “kasmā pānīyaṃ na pivatha, madhuraṃ udakaṃ pivatha, kiṃ tumhe etassa vacanaṃ suṇāthā”ti.",
  "tika-s0404t:608_12": "Mahāsatto āha “tvaṃ adhivattho amanusso”ti? Āmāhanti. “Tvaṃ idha otiṇṇe labhasī”ti",
  "tika-s0404t:608_13": "āha. Āma, tumhe pana sabbe khādissāmīti. Na sakkhissasi yakkhāti. Pānīyaṃ pana pivissathāti.",
  "tika-s0404t:608_14": "Āma, pivissāmāti. Evaṃ sante ekampi vānaraṃ na muñcissanti. “Pānīyañca pivissāma,",
  "tika-s0404t:608_15": "na ca te vasaṃ gamissāmā”ti naḷaṃ āharāpetvā koṭiyaṃ gahetvā dhami. Sabbo ekacchiddo",
  "tika-s0404t:608_16": "ahosi. Tīre nisīditvāva pānīyaṃ pivi. Sesavānarānampi pāṭiyekkaṃ naḷaṃ āharāpetvā",
  "tika-s0404t:608_17": "dhamitvā adāsi. Sabbe te passantasseva pānīyaṃ piviṃsu. Vuttampi cetaṃ –",
  "tika-s0404t:609": "“Disvā padamanuttiṇṇaṃ, disvānotaritaṃ padaṃ;",
  "tika-s0404t:610": "Naḷena vāriṃ pissāma, neva maṃ tvaṃ vadhissasī”ti. ;",
  "tika-s0404t:611_0": "Tato paṭṭhāya yāva ajjadivasā tasmiṃ ṭhāne naḷā ekacchiddāva honti. Imasmiñhi kappe",
  "tika-s0404t:611_1": "kappaṭṭhiyapāṭihāriyāni nāma cande sasalakkhaṇaṃ, vaṭṭajātake saccakiriyaṭṭhāne aggijālassa",
  "tika-s0404t:611_2": "āgamanupacchedo, ghaṭīkārassa mātāpitūnaṃ vasanaṭṭhāne anovassanaṃ, pokkharaṇiyā",
  "tika-s0404t:611_3": "tīre naḷānaṃ ekacchiddabhāvoti. Iti sā pokkharaṇī naḷena pānīyassa pivitattā “naḷakapānakā”ti",
  "tika-s0404t:611_4": "nāmaṃ labhi. Aparabhāge taṃ pokkharaṇiṃ nissāya nigamo patiṭṭhāsi, tassapi “naḷakapāna”ntveva",
  "tika-s0404t:611_5": "nāmaṃ jātaṃ. Taṃ pana sandhāya vuttaṃ “naḷakapāne”ti. Palāsavaneti kiṃsukavane.",
  "tika-s0404t:612_0": "Tuṇhībhūtaṃ tuṇhībhūtanti byāpanicchāyaṃ idaṃ āmeḍitavacananti dassetuṃ “yaṃ yaṃ",
  "tika-s0404t:612_1": "disa”ntiādi vuttaṃ. Anuviloketvāti ettha anu-saddo “parī”ti iminā samānatthoti āha",
  "tika-s0404t:612_2": "“tato tato viloketvā”ti. Kasmā āgilāyati koṭisahassahatthināgānaṃ balaṃ dhārentassāti",
  "tika-s0404t:612_3": "codakassa adhippāyo. Ācariyo panassa “esa saṅkhārānaṃ sabhāvo, yadidaṃ aniccatā.",
  "tika-s0404t:612_4": "Ye pana aniccā, te ekanteneva udayavayappaṭipīḷitatāya dukkhā eva. Dukkhasabhāvesu",
  "tika-s0404t:612_5": "tesu satthukāye dukkhuppattiyā ayaṃ paccayo”ti dassetuṃ “bhagavato”tiādi vuttaṃ.",
  "tika-s0404t:612_6": "Piṭṭhivāto uppajji, so ca kho pubbekatakammapaccayā. Etthāha “kiṃ pana taṃ kammaṃ,",
  "tika-s0404t:612_7": "yena aparimāṇakālaṃ sakkaccaṃ upacitavipulapuññasambhāro satthā evarūpaṃ dukkhavipākamanubhavatī”ti?",
  "tika-s0404t:612_8": "Vuccate – ayameva bhagavā bodhisattabhūto atītajātiyaṃ mallaputto hutvā pāpajanasevī",
  "tika-s0404t:612_9": "ayonisomanasikārabahulo carati. So ekadivasaṃ nibbuddhe vattamāne ekaṃ mallaputtaṃ",
  "tika-s0404t:612_10": "gahetvā gāḷhataraṃ nippīḷesi. Tena kammena idāni buddho hutvāpi dukkhamanubhavi.",
  "tika-s0404t:612_11": "Yathā cetaṃ, evaṃ ciñcamāṇavikādīnamitthīnaṃ yāni bhagavato abbhakkhānādīni dukkhāni,",
  "tika-s0404t:612_12": "sabbāni pubbekatassa vipākāvasesāni, yāni kammapilotikānīti vuccanti. Vuttañhetaṃ apadāne –",
  "tika-s0404t:613": "“Anotattasarāsanne, ramaṇīye silātale;",
  "tika-s0404t:614": "Nānāratanapajjote, nānāgandhavanantare.",
  "tika-s0404t:615": "“Mahatā bhikkhusaṅghena, pareto lokanāyako;",
  "tika-s0404t:616": "Āsīno byākarī tattha, pubbakammāni attano.",
  "tika-s0404t:617": "“Suṇātha bhikkhavo mayhaṃ, yaṃ kammaṃ pakataṃ mayā;",
  "tika-s0404t:618": "Pilotikassa kammassa, buddhattepi vipaccati.",
  "tika-s0404t:619": "1.",
  "tika-s0404t:620": "“Munāḷi nāmahaṃ dhutto, pubbe aññāsu jātisu;",
  "tika-s0404t:621": "Paccekabuddhaṃ surabhiṃ, abbhācikkhiṃ adūsakaṃ.",
  "tika-s0404t:622": "“Tena kammavipākena, niraye saṃsariṃ ciraṃ;",
  "tika-s0404t:623": "Bahū vassasahassāni, dukkhaṃ vedesi vedanaṃ.",
  "tika-s0404t:624": "“Tena kammāvasesena, idha pacchimake bhave;",
  "tika-s0404t:625": "Abbhakkhānaṃ mayā laddhaṃ, sundarikāya kāraṇā.",
  "tika-s0404t:626": "2.",
  "tika-s0404t:627": "“Sabbābhibhussa buddhassa, nando nāmāsi sāvako;",
  "tika-s0404t:628": "Taṃ abbhakkhāya niraye, ciraṃ saṃsaritaṃ mayā.",
  "tika-s0404t:629": "“Dasa vassasahassāni, niraye saṃsariṃ ciraṃ;",
  "tika-s0404t:630": "Manussabhāvaṃ laddhāhaṃ, abbhakkhānaṃ bahuṃ labhiṃ.",
  "tika-s0404t:631": "“Tena kammāvasesena, ciñcamāṇavikā mamaṃ;",
  "tika-s0404t:632": "Abbhācikkhi abhūtena, janakāyassa aggato.",
  "tika-s0404t:633": "3.",
  "tika-s0404t:634": "“Brāhmaṇo sutavā āsiṃ, ahaṃ sakkatapūjito;",
  "tika-s0404t:635": "Mahāvane pañcasate, mante vācesi māṇave.",
  "tika-s0404t:636": "“Tatthāgato isi bhīmo, pañcābhiñño mahiddhiko;",
  "tika-s0404t:637": "Tañcāhaṃ āgataṃ disvā, abbhācikkhiṃ adūsakaṃ.",
  "tika-s0404t:638": "“Tatohaṃ avacaṃ sisse, kāmabhogī ayaṃ isi;",
  "tika-s0404t:639": "Mayhampi bhāsamānassa, anumodiṃsu māṇavā.",
  "tika-s0404t:640": "“Tato māṇavakā sabbe, bhikkhamānaṃ kule kule;",
  "tika-s0404t:641": "Mahājanassa āhaṃsu, kāmabhogī ayaṃ isi.",
  "tika-s0404t:642": "“Tena kammavipākena, pañca bhikkhusatā ime;",
  "tika-s0404t:643": "Abbhakkhānaṃ labhuṃ sabbe, sundarikāya kāraṇā.",
  "tika-s0404t:644": "4.",
  "tika-s0404t:645": "“Vemātubhātaraṃ pubbe, dhanahetu haniṃ ahaṃ;",
  "tika-s0404t:646": "Pakkhipiṃ giriduggasmiṃ, silāya ca apiṃsayiṃ.",
  "tika-s0404t:647": "“Tena kammavipākena, devadatto silaṃ khipi;",
  "tika-s0404t:648": "Aṅguṭṭhaṃ piṃsayī pāde, mama pāsāṇasakkharā.",
  "tika-s0404t:649": "5.",
  "tika-s0404t:650": "“Purehaṃ dārako hutvā, kīḷamāno mahāpathe;",
  "tika-s0404t:651": "Paccekabuddhaṃ disvāna, magge sakalikaṃ khipiṃ.",
  "tika-s0404t:652": "“Tena kammavipākena, idha pacchimake bhave;",
  "tika-s0404t:653": "Vadhatthaṃ maṃ devadatto, abhimāre payojayi.",
  "tika-s0404t:654": "6.",
  "tika-s0404t:655": "“Hatthāroho pure āsiṃ, paccekamunimuttamaṃ;",
  "tika-s0404t:656": "Piṇḍāya vicarantaṃ taṃ, āsādesiṃ gajenahaṃ.",
  "tika-s0404t:657": "“Tena kammavipākena, bhanto nāḷāgirī gajo;",
  "tika-s0404t:658": "Giribbaje puravare, dāruṇo samupāgami.",
  "tika-s0404t:659": "7.",
  "tika-s0404t:660": "“Rājāhaṃ patthivo āsiṃ, sattiyā purisaṃ haniṃ;",
  "tika-s0404t:661": "Tena kammavipākena, niraye paccisaṃ bhusaṃ.",
  "tika-s0404t:662": "“Kammuno tassa sesena, idāni sakalaṃ mama;",
  "tika-s0404t:663": "Pāde chaviṃ pakappesi, na hi kammaṃ vinassati.",
  "tika-s0404t:664": "8.",
  "tika-s0404t:665": "“Ahaṃ kevaṭṭagāmasmiṃ, ahuṃ kevaṭṭadārako;",
  "tika-s0404t:666": "Macchake ghātite disvā, janayiṃ somanassakaṃ.",
  "tika-s0404t:667": "“Tena kammavipākena, sīsadukkhaṃ ahū mama;",
  "tika-s0404t:668": "Sabbe sakkā ca haññiṃsu, yadā hani viṭaṭūbho.",
  "tika-s0404t:669": "9.",
  "tika-s0404t:670": "“Phussassāhaṃ pāvacane, sāvake paribhāsayiṃ;",
  "tika-s0404t:671": "Yavaṃ khādatha bhuñjatha, mā ca bhuñjatha sālayo.",
  "tika-s0404t:672": "“Tena kammavipākena, temāsaṃ khāditaṃ yavaṃ;",
  "tika-s0404t:673": "Nimantito brāhmaṇena, verañjāyaṃ vasiṃ tadā.",
  "tika-s0404t:674": "10.",
  "tika-s0404t:675": "“Nibbuddhe vattamānamhi, mallaputtaṃ niheṭhayiṃ;",
  "tika-s0404t:676": "Tena kammavipākena, piṭṭhidukkhaṃ ahū mama.",
  "tika-s0404t:677": "11.",
  "tika-s0404t:678": "“Tikicchako ahaṃ āsiṃ, seṭṭhiputtaṃ virecayiṃ;",
  "tika-s0404t:679": "Tena kammavipākena, hoti pakkhandikā mama.",
  "tika-s0404t:680": "12.",
  "tika-s0404t:681": "“Avacāhaṃ jotipālo, sugataṃ kassapaṃ tadā;",
  "tika-s0404t:682": "Kuto nu bodhi muṇḍassa, bodhi paramadullabhā.",
  "tika-s0404t:683": "“Tena kammavipākena, acariṃ dukkaraṃ bahuṃ;",
  "tika-s0404t:684": "Chabbassānuruvelāyaṃ, tato bodhimapāpuṇiṃ.",
  "tika-s0404t:685": "“Nāhaṃ etena maggena, pāpuṇiṃ bodhimuttamaṃ;",
  "tika-s0404t:686": "Kummaggena gavesissaṃ, pubbakammena vārito.",
  "tika-s0404t:687": "“Puññapāpaparikkhīṇo, sabbasantāpavajjito;",
  "tika-s0404t:688": "Asoko anupāyāso, nibbāyissamanāsavo.",
  "tika-s0404t:689": "“Evaṃ jino viyākāsi, bhikkhusaṅghassa aggato;",
  "tika-s0404t:690": "Sabbābhiññābalappatto, anotatte mahāsare”ti. ;",
  "tika-s0404t:691": "Avijjāsuttādivaṇṇanā niṭṭhitā.",
  "tika-s0404t:692": "9-10. Paṭhamakathāvatthusuttādivaṇṇanā",
  "tika-s0404t:693_0": "69-70. Navame duggatito saṃsārato ca niyyāti etenāti niyyānaṃ, saggamaggo, mokkhamaggo",
  "tika-s0404t:693_1": "ca. Taṃ niyyānaṃ arahati, niyyāne vā niyuttā, niyyānaṃ vā phalabhūtaṃ etissā atthīti",
  "tika-s0404t:693_2": "niyyānikā. Vacīduccaritasaṃkilesato niyyātīti vā īkārassa rassattaṃ, yakārassa ca",
  "tika-s0404t:693_3": "kakāraṃ katvā niyyānikā, cetanāya saddhiṃ samphappalāpā veramaṇi. Tappaṭipakkhato",
  "tika-s0404t:693_4": "aniyyānikā, tassā bhāvo aniyyānikattaṃ, tasmā aniyyānikattā. Tiracchānabhūtanti tirokaraṇabhūtaṃ.",
  "tika-s0404t:693_5": "Gehassitakathāti gehappaṭisaṃyuttā. Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0404t:694_0": "Saha atthenāti sātthakaṃ, hitappaṭisaṃyuttanti attho. “Surākathā”tipi pāṭhoti āha",
  "tika-s0404t:694_1": "“surākathanti pāḷiyaṃ panā”ti. Sā panesā kathā “evarūpā navasurā pītā ratijananī",
  "tika-s0404t:694_2": "hotī”ti assādavasena na vaṭṭati, ādīnavavasena pana “ummattakasaṃvattanikā”tiādinā",
  "tika-s0404t:694_3": "nayena vaṭṭati. Tenāha “anekavidhaṃ…pe… ādīnavavasena vaṭṭatī”ti. Visikhāti gharasanniveso.",
  "tika-s0404t:694_4": "Visikhāgahaṇena ca tannivāsino gahitā “gāmo āgato”tiādīsu viya. Tenevāha “sūrā samatthā”ti",
  "tika-s0404t:694_5": "ca “saddhā pasannā”ti ca. Kumbhaṭṭhānappadesena kumbhadāsiyo vuttāti āha “kumbhadāsikathā vā”ti.",
  "tika-s0404t:695_0": "Rājakathādipurimakathāya, lokakkhāyikādipacchimakathāya vā vinimuttā purimapacchimakathā",
  "tika-s0404t:695_1": "vimuttā. Uppattiṭhitisaṃhārādivasena lokaṃ akkhāyatīti lokakkhāyikā. Asukena nāmāti",
  "tika-s0404t:695_2": "pajāpatinā brahmunā, issarena vā. Vitaṇḍasallāpakathāti “aṭṭhīnaṃ setattā setoti",
  "tika-s0404t:695_3": "na vattabbo, pattānaṃ kāḷattā kāḷoti pana vattabbo”ti evamādikā. Ādi-saddena “selapupphalakāni",
  "tika-s0404t:695_4": "viya jīvidāvirapārayattivisālā natthi, yaṃ yo koci tiriyāmānā katattā”ti evamādīnaṃ",
  "tika-s0404t:695_5": "saṅgaho daṭṭhabbo. Sāgaradevenāti sāgaraputtarājūhi. Khatoti etaṃ ekavacanaṃ tehi",
  "tika-s0404t:695_6": "paccekaṃ khatattā “sāgaradevena khatattā”ti vuttaṃ. Sahamuddā samuddoti vutto. Bhavati",
  "tika-s0404t:695_7": "vaddhati etenāti bhavo. Bhavābhavā hontīti itibhavābhavakathā. Ettha ca bhavoti sassataṃ,",
  "tika-s0404t:695_8": "abhavoti ucchedaṃ. Bhavoti vuddhi, abhavoti hāni. Bhavoti kāmasukhaṃ, abhavoti attakilamathoti",
  "tika-s0404t:695_9": "iti imāya chabbidhāya itibhavābhavakathāya saddhiṃ bāttiṃsa tiracchānakathā nāma",
  "tika-s0404t:695_10": "honti. Atha vā pāḷiyaṃ sarūpato anāgatāpi araññapabbatanadīdīpakathā itisaddena saṅgaṇhitvā",
  "tika-s0404t:695_11": "bāttiṃsa tiracchānakathā vuttā. Dasame natthi vattabbaṃ.",
  "tika-s0404t:696": "Paṭhamakathāvatthusuttādivaṇṇanā niṭṭhitā.",
  "tika-s0404t:697": "Yamakavaggavaṇṇanā niṭṭhitā.",
  "tika-s0404t:698": "(8) 3. Ākaṅkhavaggo",
  "tika-s0404t:699": "1-4. Ākaṅkhasuttādivaṇṇanā",
  "tika-s0404t:700_0": "71-74. Tatiyassa paṭhame sīlassa anavasesasamādānena akhaṇḍādibhāvāpattiyā ca paripuṇṇasīlā.",
  "tika-s0404t:700_1": "Samādānato paṭṭhāya avicchindanato sīlasamaṅgino. Ettāvatā kirāti kira-saddo arucisūcanattho.",
  "tika-s0404t:700_2": "Tenettha ācariyavādassa attano aruccanabhāvaṃ dīpeti. Sampannasīlāti anāmaṭṭhavisesaṃ",
  "tika-s0404t:700_3": "sāmaññato sīlasaṅkhepena gahitaṃ. Tañca catubbidhanti ācariyatthero “catupārisuddhisīlaṃ",
  "tika-s0404t:700_4": "uddisitvā”ti āha. Tatthāti catupārisuddhisīle. Jeṭṭhakasīlanti padhānasīlaṃ. Ubhayatthāti",
  "tika-s0404t:700_5": "uddesaniddese. Idha niddese viya uddesepi pātimokkhasaṃvaro bhagavatā vutto “sampannasīlā”ti",
  "tika-s0404t:700_6": "vuttattāti adhippāyo. Sīlaggahaṇañhi pāḷiyaṃ pātimokkhasaṃvaravasena āgataṃ. Tenāha",
  "tika-s0404t:700_7": "“pātimokkhasaṃvaroyevā”tiādi. Tattha avadhāraṇena itaresaṃ tiṇṇaṃ ekadesena pātimokkhantogadhataṃ",
  "tika-s0404t:700_8": "dīpeti. Tathā hi anolokiyolokane ājīvahetu chasikkhāpadavītikkame gilānapaccayassa",
  "tika-s0404t:700_9": "apaccavekkhitaparibhoge ca āpatti vihitāti. Tīṇīti indriyasaṃvarasīlādīni. Sīlanti",
  "tika-s0404t:700_10": "vuttaṭṭhānaṃ nāma atthīti sīlapariyāyena tesaṃ katthaci sutte gahitaṭṭhānaṃ nāma",
  "tika-s0404t:700_11": "kiṃ atthi yathā pātimokkhasaṃvaroti ācariyassa sammukhattā appaṭikkhipantova upacārena",
  "tika-s0404t:700_12": "pucchanto viya vadati. Tenāha “ananujānanto”ti. Chadvārarakkhāmattakamevāti tassa",
  "tika-s0404t:700_13": "sallahukabhāvamāha cittādhiṭṭhānamattena paṭipākatikabhāvāpattito. Itaresupi eseva",
  "tika-s0404t:700_14": "nayo. Paccayuppattimattakanti phalena hetuṃ dasseti. Uppādanahetukā hi paccayānaṃ",
  "tika-s0404t:700_15": "uppatti. Idamatthanti idaṃ payojanaṃ imassa paccayassa paribhuñjaneti adhippāyo.",
  "tika-s0404t:700_16": "Nippariyāyenāti iminā indriyasaṃvarādīni tīṇi padhānassa sīlassa parivāravasena pavattiyā",
  "tika-s0404t:700_17": "pariyāyasīlāni nāmāti dasseti.",
  "tika-s0404t:701_0": "Idāni pātimokkhasaṃvarasseva padhānabhāvaṃ byatirekato anvayato ca upamāya vibhāvetuṃ",
  "tika-s0404t:701_1": "“yassā”tiādimāha. Tattha soti pātimokkhasaṃvaro. Sesānīti indriyasaṃvarādīni. Tasse",
  "tika-s0404t:701_2": "vāti “sampannasīlā”ti ettha yaṃ sīlaṃ vuttaṃ, tasseva. Sampannapātimokkhāti ettha",
  "tika-s0404t:701_3": "pātimokkhaggahaṇena vevacanaṃ vatvā taṃ vitthāretvā…pe… ādimāha. Yathā aññatthāpi",
  "tika-s0404t:701_4": "“idha bhikkhu sīlavā hotī”ti puggalādhiṭṭhānāya desanāya uddiṭṭhaṃ sīlaṃ “pātimokkhasaṃvarasaṃvuto",
  "tika-s0404t:701_5": "viharatī”ti niddiṭṭhaṃ. Kasmā āraddhanti desanāya kāraṇapucchā. Sīlānisaṃsadassanatthanti",
  "tika-s0404t:701_6": "payojananiddeso. “Sīlānisaṃsadassanattha”nti hi ettha byatirekato yaṃ sīlānisaṃsassa",
  "tika-s0404t:701_7": "adassanaṃ, taṃ imissā desanāya kāraṇanti kasmā āraddhanti? Veneyyānaṃ sīlānisaṃsassa",
  "tika-s0404t:701_8": "adassanatoti atthato āpanno eva hoti. Tenāha “sacepī”tiādi. Sīlānisaṃsadassanatthanti",
  "tika-s0404t:701_9": "pana imassa atthaṃ vivarituṃ “tesa”ntiādi vuttaṃ. Ānisaṃsoti udayo. “Sīlavā sīlasampanno",
  "tika-s0404t:701_10": "kāyassa bhedā paraṃ maraṇā sugatiṃ saggaṃ lokaṃ upapajjatī”tiādīsu pana vipākaphalampi",
  "tika-s0404t:701_11": "“ānisaṃso”ti vuttaṃ. Ko visesoti ko phalaviseso. Kā vaḍḍhīti ko abbhudayo. Vijjamānopi",
  "tika-s0404t:701_12": "guṇo yāthāvato vibhāvito eva abhiruciṃ uppādeti, na avibhāvito, tasmā ekantato ānisaṃsakittanaṃ",
  "tika-s0404t:701_13": "icchitabbamevāti dassetuṃ “appeva nāmā”tiādimāha.",
  "tika-s0404t:702_0": "Piyoti piyāyitabbo. Piyassa nāma dassanaṃ ekantato abhinanditabbaṃ hotīti āha “piyacakkhūhi",
  "tika-s0404t:702_1": "sampassitabbo”ti. Pītisamuṭṭhānappasannasommarūpapariggahañhi cakkhu “piyacakkhū”ti",
  "tika-s0404t:702_2": "vuccati. Tesanti sabrahmacārīnaṃ. Manavaḍḍhanakoti pītimanassa paribrūhanato uparūpari",
  "tika-s0404t:702_3": "pīticittasseva uppādanako. Garuṭṭhāniyoti garukaraṇassa ṭhānabhūto. Jānaṃ jānātīti",
  "tika-s0404t:702_4": "ñāṇena jānitabbaṃ jānāti. Yathā vā aññe ajānantāpi jānantā viya pavattanti, na evamayaṃ,",
  "tika-s0404t:702_5": "ayaṃ pana jānanto eva jānāti. Passaṃ passatīti dassanabhūtena paññācakkhunā passitabbaṃ",
  "tika-s0404t:702_6": "passati, passanto eva vā passati. Evaṃ sambhāvanīyoti evaṃ viññutāya paṇḍitabhāvena",
  "tika-s0404t:702_7": "sambhāvetabbo. Sīlesvevassa paripūrakārīti sīlesu paripūrakārī eva bhaveyyāti. Evaṃ",
  "tika-s0404t:702_8": "uttarapadāvadhāraṇaṃ daṭṭhabbaṃ. Evañhi iminā padena uparisikkhādvayaṃ anivattitameva",
  "tika-s0404t:702_9": "hoti. Yathā pana sīlesu paripūrakārī nāma hoti, taṃ phalena dassetuṃ “ajjhatta”ntiādi",
  "tika-s0404t:702_10": "vuttaṃ. Vipassanādhiṭṭhānasamādhisaṃvattanikatāya hi idha sīlassa pāripūrī, na kevalaṃ",
  "tika-s0404t:702_11": "akhaṇḍādibhāvamattaṃ. Vuttañhetaṃ “yāni kho pana tāni akhaṇḍāni…pe… samādhisaṃvattanikānī”ti.",
  "tika-s0404t:702_12": "Evañca katvā uparisikkhādvayaṃ sīlassa sambhārabhāvena gahitanti sīlassevettha padhānaggahaṇaṃ",
  "tika-s0404t:702_13": "siddhaṃ hoti. Sīlānurakkhakā hi cittekaggatāsaṅkhārapariggahā. Anūnenāti akhaṇḍādibhāvena,",
  "tika-s0404t:702_14": "kassaci vā ahāpanena upapannena. Ākārenāti karaṇena sampādanena.",
  "tika-s0404t:703_0": "Ajjhattanti vā attanoti vā ekaṃ ekatthaṃ, byañjanameva nānaṃ. Bhummatthe cetaṃ, “samatha”nti",
  "tika-s0404t:703_1": "upayogavacanaṃ “anū”ti iminā upasaggena yoge siddhanti āha “attano cittasamathe yutto”ti.",
  "tika-s0404t:703_2": "Tattha cittasamatheti cittassa samādhāne. Yuttoti aviyutto pasuto. Yo sabbena sabbaṃ",
  "tika-s0404t:703_3": "jhānabhāvanāya ananuyutto, so taṃ bahi nīharati nāma. Yo ārabhitvā antarā saṅkocaṃ",
  "tika-s0404t:703_4": "āpajjati, so taṃ vināseti nāma. Yo pana īdiso ahutvā jhānaṃ upasampajja viharati,",
  "tika-s0404t:703_5": "so anirākatajjhānoti dassento “bahi anīhaṭajjhāno”tiādimāha. Nīharaṇavināsatthañhi",
  "tika-s0404t:703_6": "idaṃ nirākaraṇaṃ nāma. “Thambhaṃ niraṃkatvā nivātavuttī”tiādīsu cassa payogo daṭṭhabbo.",
  "tika-s0404t:704_0": "Sattavidhāya anupassanāyāti ettha aniccānupassanā, dukkhānupassanā, anattānupassanā,",
  "tika-s0404t:704_1": "nibbidānupassanā, virāgānupassanā, nirodhānupassanā, paṭinissaggānupassanāti imā",
  "tika-s0404t:704_2": "sattavidhā anupassanā. Suññāgāragato bhikkhu tattha laddhakāyavivekatāya samathavipassanāvasena",
  "tika-s0404t:704_3": "cittavivekaṃ paribrūhento yathānusiṭṭhapaṭipattiyā lokaṃ sāsanañca attano visesādhigamaṭṭhānabhūtaṃ",
  "tika-s0404t:704_4": "suññāgārañca upasobhayamāno guṇavisesādhiṭṭhānabhāvāpādanena viññūnaṃ atthato taṃ",
  "tika-s0404t:704_5": "brūhento nāma hotīti vuttaṃ “brūhetā suññāgārāna”nti. Tenāha “ettha cā”tiādi. Ekabhūmakādipāsāde",
  "tika-s0404t:704_6": "kurumānopi pana neva suññāgārānaṃ brūhetāti daṭṭhabbo. Suññāgāraggahaṇena cettha",
  "tika-s0404t:704_7": "araññarukkhamūlādi sabbaṃ padhānānuyogakkhamaṃ senāsanaṃ gahitanti daṭṭhabbaṃ.",
  "tika-s0404t:705_0": "Ettāvatā yathā taṇhāvicaritadesanā paṭhamaṃ taṇhāvasena āraddhāpi taṇhāpadaṭṭhānattā",
  "tika-s0404t:705_1": "mānadiṭṭhīnaṃ mānadiṭṭhiyo osaritvā kamena papañcattayadesanā jātā, evamayaṃ desanā",
  "tika-s0404t:705_2": "paṭhamaṃ adhisīlasikkhāvasena āraddhāpi sīlapadaṭṭhānattā samathavipassanānaṃ samathavipassanāyo",
  "tika-s0404t:705_3": "osaritvā kamena sikkhāttayadesanā jātāti veditabbā. Ettha hi “sīlesvevassa paripūrakārī”ti",
  "tika-s0404t:705_4": "ettāvatā adhisīlasikkhā vuttā, “ajjhattaṃ cetosamathamanuyutto anirākatajjhāno”ti",
  "tika-s0404t:705_5": "ettāvatā adhicittasikkhā, “vipassanāya samannāgato”ti ettāvatā adhipaññāsikkhā. “Brūhetā",
  "tika-s0404t:705_6": "suññāgārāna”nti iminā pana samathavasena suññāgāravaḍḍhane adhicittasikkhā, vipassanāvasena",
  "tika-s0404t:705_7": "adhipaññāsikkhāti evaṃ dvepi sikkhā saṅgahetvā vuttā. Ettha ca “ajjhattaṃ cetosamathamanuyutto",
  "tika-s0404t:705_8": "anirākatajjhāno”ti imehi padehi sīlānurakkhikā eva cittekaggatā kathitā, “vipassanāyā”ti",
  "tika-s0404t:705_9": "iminā padena sīlānurakkhiko saṅkhārapariggaho.",
  "tika-s0404t:706_0": "Kathaṃ cittekaggatā sīlamanurakkhati? Yassa hi cittekaggatā natthi, so byādhimhi",
  "tika-s0404t:706_1": "uppanne vihaññati, so byādhivihato vikkhittacitto sīlaṃ vināsetvāpi byādhivūpasamaṃ",
  "tika-s0404t:706_2": "kattā hoti. Yassa pana cittekaggatā atthi, so taṃ byādhidukkhaṃ vikkhambhetvā samāpattiṃ",
  "tika-s0404t:706_3": "samāpajjati, samāpannakkhaṇe dukkhaṃ dūragataṃ hoti, balavataraṃ sukhamuppajjati.",
  "tika-s0404t:706_4": "Evaṃ cittekaggatā sīlamanurakkhati. Kathaṃ saṅkhārapariggaho sīlamanurakkhati? Yassa",
  "tika-s0404t:706_5": "hi saṅkhārapariggaho natthi, tassa “mama rūpaṃ mama viññāṇa”nti attabhāve balavamamattaṃ",
  "tika-s0404t:706_6": "hoti, so tathārūpesu dubbhikkhabyādhibhayādīsu sampattesu sīlaṃ nāsetvāpi attabhāvaṃ",
  "tika-s0404t:706_7": "posetā hoti. Yassa pana saṅkhārapariggaho atthi, tassa attabhāve balavamamattaṃ vā",
  "tika-s0404t:706_8": "sineho vā na hoti, so tathārūpesu dubbhikkhabyādhibhayādīsu sampattesu sacepissa",
  "tika-s0404t:706_9": "antāni bahi nikkhamanti, sacepi ussussati visussati, khaṇḍākhaṇḍiko vā hoti satadhāpi",
  "tika-s0404t:706_10": "sahassadhāpi, neva sīlaṃ vināsetvā attabhāvaṃ posetā hoti. Evaṃ saṅkhārapariggaho sīlaṃ anurakkhati.",
  "tika-s0404t:707_0": "“Brūhetā suññāgārāna”nti iminā pana tasseva ubhayassa brūhanā vaḍḍhanā sātaccakiriyā",
  "tika-s0404t:707_1": "dassitā. Evaṃ bhagavā yasmā “sabrahmacārīnaṃ piyo cassaṃ…pe… bhāvanīyo cā”ti ime",
  "tika-s0404t:707_2": "cattāro dhamme ākaṅkhantena natthaññaṃ kiñci kātabbaṃ, aññadatthu sīlādiguṇasamannāgateneva",
  "tika-s0404t:707_3": "bhavitabbaṃ. Īdiso hi sabrahmacārīnaṃ piyo hoti manāpo garu bhāvanīyo. Vuttampi hetaṃ –",
  "tika-s0404t:708": "“Sīladassanasampannaṃ, dhammaṭṭhaṃ saccavedinaṃ;",
  "tika-s0404t:709": "Attano kamma kubbānaṃ, taṃ jano kurute piya”nti. ;",
  "tika-s0404t:710_0": "Tasmā “ākaṅkheyya ce, bhikkhave, bhikkhu sabrahmacārīnaṃ piyo cassaṃ…pe… sīlesvevassa",
  "tika-s0404t:710_1": "paripūrakārī…pe… suññāgārāna”nti vatvā idāni yasmā paccayalābhādiṃ patthayantenapi",
  "tika-s0404t:710_2": "idameva karaṇīyaṃ, na aññaṃ kiñci, tasmā “ākaṅkheyya ce, bhikkhave, bhikkhu lābhī",
  "tika-s0404t:710_3": "assa”ntiādimāha. Lābhī assanti lābhāsāya saṃvarasīlaparipūraṇaṃ pāḷiyaṃ āgataṃ. Kimīdisaṃ",
  "tika-s0404t:710_4": "bhagavā anujānātīti? Na bhagavā sabhāvena īdisaṃ anujānāti, mahākāruṇikatāya pana",
  "tika-s0404t:710_5": "puggalajjhāsayena evaṃ vuttanti dassento “na bhagavā”tiādimāha. Tattha ghāsesanaṃ",
  "tika-s0404t:710_6": "chinnakatho, na vācaṃ payuttaṃ bhaṇeti chinnakatho mūgo viya hutvā obhāsaparikathānimittaviññattipayuttaṃ",
  "tika-s0404t:710_7": "ghāsesanaṃ vācaṃ na bhaṇe, na katheyyāti attho. Puggalajjhāsayavasenāti saṅkhepato",
  "tika-s0404t:710_8": "vuttamatthaṃ vivaranto “yesaṃ hī”tiādimāha. Raso sabhāvabhūto ānisaṃso rasānisaṃso.",
  "tika-s0404t:711_0": "Paccayadānakārāti cīvarādipaccayadānavasena pavattakārā. Mahapphalā mahānisaṃsāti",
  "tika-s0404t:711_1": "ubhayametaṃ atthato ekaṃ, byañjanameva nānaṃ. “Pañcime, gahapatayo, ānisaṃsā”tiādīsu",
  "tika-s0404t:711_2": "hi ānisaṃsasaddo phalapariyāyopi hoti. Mahantaṃ vā lokiyasukhaṃ phalanti pasavantīti",
  "tika-s0404t:711_3": "mahapphalā, mahato lokuttarasukhassa paccayā hontīti mahānisaṃsā. Tenāha “lokiyasukhena phalabhūtenā”tiādi.",
  "tika-s0404t:712_0": "Peccabhavaṃ gatāti petūpapattivasena nibbattiṃ upagatā. Te pana yasmā idha katakālakiriyā",
  "tika-s0404t:712_1": "kālena katajīvitupacchedā honti, tasmā vuttaṃ “kālakatā”ti. Sassusasurā ca tappakkhikā",
  "tika-s0404t:712_2": "ca sassusasurapakkhikā. Te ñātiyonisambandhena āvāhavivāhasambandhavasena sambaddhā",
  "tika-s0404t:712_3": "ñātī. Sālohitāti yonisambandhavasena. Ekalohitabaddhāti ekena samānena lohitasambandhena",
  "tika-s0404t:712_4": "sambaddhā. Pasannacittoti pasannacittako. Kālakato pitā vā mātā vā petayoniyaṃ uppannoti",
  "tika-s0404t:712_5": "adhikārato viññāyatīti vuttaṃ. Mahānisaṃsameva hotīti tassa tathāsīlasampannattāti adhippāyo.",
  "tika-s0404t:713_0": "Ajjhottharitāti madditā. Na ca maṃ arati saheyyāti maṃ ca arati na abhibhaveyya na",
  "tika-s0404t:713_1": "maddeyya na ajjhotthareyya. Uppannanti jātaṃ nibbattaṃ. Sīlādiguṇayutto hi aratiñca",
  "tika-s0404t:713_2": "ratiñca sahati ajjhottharati, madditvā tiṭṭhati, tasmā īdisamattānaṃ icchantenapi",
  "tika-s0404t:713_3": "sīlādiguṇayutteneva bhavitabbanti dasseti. Cittutrāso bhāyatīti bhayaṃ, ārammaṇaṃ",
  "tika-s0404t:713_4": "bhāyati etasmāti bhayaṃ. Taṃ duvidhampi bhayaṃ bheravañca sahati abhibhavatīti bhayabheravasaho.",
  "tika-s0404t:713_5": "Sīlādiguṇayutto hi bhayabheravaṃ sahati ajjhottharati, madditvā tiṭṭhati ariyakoṭiyavāsī",
  "tika-s0404t:713_6": "mahādattatthero viya.",
  "tika-s0404t:714_0": "Thero kira maggaṃ paṭipanno aññataraṃ pāsādikaṃ araññaṃ disvā “idhevajja samaṇadhammaṃ",
  "tika-s0404t:714_1": "katvā gamissāmī”ti maggā okkamma aññatarasmiṃ rukkhamūle saṅghāṭiṃ paññapetvā pallaṅkaṃ",
  "tika-s0404t:714_2": "ābhujitvā nisīdi. Rukkhadevatāya dārakā therassa sīlatejena sakabhāvena saṇṭhātuṃ",
  "tika-s0404t:714_3": "asakkontā vissaramakaṃsu. Devatāpi sakalarukkhaṃ cālesi. Thero acalova nisīdi. Sā",
  "tika-s0404t:714_4": "devatā dhūmāyi pajjali. Neva sakkhi theraṃ cāletuṃ. Tato upāsakavaṇṇenāgantvā vanditvā",
  "tika-s0404t:714_5": "aṭṭhāsi. “Ko eso”ti vuttā “ahaṃ, bhante, tasmiṃ rukkhe adhivatthā devatā”ti avoca.",
  "tika-s0404t:714_6": "Tvaṃ ete vikāre akāsīti. Āma, bhanteti. “Kasmā”ti ca vuttā āha “tumhākaṃ, bhante,",
  "tika-s0404t:714_7": "sīlatejena dārakā sakabhāvena saṇṭhātuṃ asakkontā vissaramakaṃsu, sāhaṃ tumhe palāpetuṃ",
  "tika-s0404t:714_8": "evamakāsi”nti. Thero āha “atha kasmā ‘idha, bhante, mā vasatha, mayhaṃ aphāsuka’nti",
  "tika-s0404t:714_9": "paṭikacceva nāvacāsi, idāni pana mā maṃ kiñci avaca, ‘ariyakoṭiyamahādatto amanussabhayena",
  "tika-s0404t:714_10": "gato’ti vacanato lajjāmi, tenāhaṃ idheva vasissaṃ, tvaṃ pana ajjekadivasaṃ yattha",
  "tika-s0404t:714_11": "katthaci vasāhī”ti. Evaṃ sīlādiguṇayutto bhayabheravasaho hoti, tasmā īdisamattānaṃ",
  "tika-s0404t:714_12": "icchantenapi sīlādiguṇayutteneva bhavitabbanti dasseti. Dutiyādīni uttānatthāni.",
  "tika-s0404t:715": "Ākaṅkhasuttādivaṇṇanā niṭṭhitā.",
  "tika-s0404t:716": "5-10. Migasālāsuttādivaṇṇanā",
  "tika-s0404t:717_0": "75-80. Pañcame imassa hi puggalassa sīlavirahitassa paññā sīlaṃ paridhovatīti akhaṇḍādibhāvāpādanena",
  "tika-s0404t:717_1": "sīlaṃ ādimajjhapariyosānesu paññāya suvisodhitaṃ karoti. Yassa hi abbhantare sīlasaṃvaro",
  "tika-s0404t:717_2": "natthi, ugghaṭitaññutāya pana cātuppadikagāthāpariyosāne paññāya sīlaṃ dhovitvā saha",
  "tika-s0404t:717_3": "paṭisambhidāhi arahattaṃ pāpuṇāti, ayaṃ paññāya sīlaṃ dhovati nāma seyyathāpi santatimahāmatto.",
  "tika-s0404t:718_0": "Sīlavā pana paññaṃ dhovati. Yassa hi puthujjanassa sīlaṃ saṭṭhiasītivassāni akhaṇḍaṃ",
  "tika-s0404t:718_1": "hoti, so maraṇakālepi sabbakilese ghātetvā sīlena paññaṃ dhovitvā arahattaṃ gaṇhāti",
  "tika-s0404t:718_2": "kandarasālapariveṇe mahāsaṭṭhivassatthero viya. There kira maraṇamañce nipajjitvā",
  "tika-s0404t:718_3": "balavavedanāya nitthunante tissamahārājā “theraṃ passissāmī”ti gantvā pariveṇadvāre",
  "tika-s0404t:718_4": "ṭhito taṃ saddaṃ sutvā pucchi “kassa saddo aya”nti. Therassa nitthunanasaddoti. “Pabbajjāya",
  "tika-s0404t:718_5": "saṭṭhivassena vedanāpariggahamattampi na kataṃ, idāni na taṃ vandissāmī”ti nivattitvā",
  "tika-s0404t:718_6": "mahābodhiṃ vandituṃ gato. Tato upaṭṭhākadaharo theraṃ āha “kiṃ no, bhante, lajjāpetha,",
  "tika-s0404t:718_7": "saddhopi rājā vippaṭisārī hutvā ‘na vandissāmī’ti gato”ti. Kasmā, āvusoti? Tumhākaṃ",
  "tika-s0404t:718_8": "nitthunanasaddaṃ sutvāti. “Tena hi me okāsaṃ karothā”ti vatvā vedanaṃ vikkhambhetvā",
  "tika-s0404t:718_9": "arahattaṃ patvā daharassa saññaṃ adāsi “gacchāvuso, idāni rājānaṃ amhe vandāpehī”ti.",
  "tika-s0404t:718_10": "Daharo gantvā “idāni kira theraṃ vandathā”ti āha. Rājā susumārapatitena theraṃ vandanto",
  "tika-s0404t:718_11": "“nāhaṃ ayyassa arahattaṃ vandāmi, puthujjanabhūmiyaṃ pana ṭhatvā rakkhitasīlameva",
  "tika-s0404t:718_12": "vandāmī”ti āha. Evaṃ sīlena paññaṃ dhovati nāma. Sesaṃ vuttameva. Chaṭṭhādīsu natthi vattabbaṃ.",
  "tika-s0404t:719": "Migasālāsuttādivaṇṇanā niṭṭhitā.",
  "tika-s0404t:720": "Ākaṅkhavaggavaṇṇanā niṭṭhitā.",
  "tika-s0404t:721": "(9) 4. Theravaggo",
  "tika-s0404t:722": "1-8. Vāhanasuttādivaṇṇanā",
  "tika-s0404t:723_0": "81-88. Catutthassa paṭhame vimariyādīkatenāti nimmariyādīkatena. Cetasāti evaṃvidhena",
  "tika-s0404t:723_1": "cittena viharati. Tattha dve mariyādā kilesamariyādā ca ārammaṇamariyādā ca. Sace",
  "tika-s0404t:723_2": "hissa rūpādike ārabbha rāgādayo uppajjeyyuṃ, kilesamariyādā tena katā bhaveyya. Tesu",
  "tika-s0404t:723_3": "panassa ekopi na uppannoti kilesamariyādā natthi. Sace panassa rūpādidhamme āvajjentassa",
  "tika-s0404t:723_4": "ekacce āpāthaṃ nāgaccheyyuṃ, evamassa ārammaṇamariyādā bhaveyya. Te panassa dhamme",
  "tika-s0404t:723_5": "āvajjentassa āpāthaṃ anāgatadhammo nāma natthīti ārammaṇamariyādāpi natthi. Idha",
  "tika-s0404t:723_6": "pana kilesamariyādā adhippetāti āha “kilesamariyādaṃ bhinditvā”tiādi. Tatiyādīsu natthi vattabbaṃ.",
  "tika-s0404t:724": "Vāhanasuttādivaṇṇanā niṭṭhitā.",
  "tika-s0404t:725": "9-10. Kokālikasuttādivaṇṇanā",
  "tika-s0404t:726_0": "89-90. Navame kokālikanāmakā dve bhikkhū. Tato idhādhippetaṃ niddhāretvā dassetuṃ",
  "tika-s0404t:726_1": "“koyaṃ kokāliko”ti pucchā. Suttassa aṭṭhuppattiṃ dassetuṃ “kasmā ca upasaṅkamī”ti",
  "tika-s0404t:726_2": "pucchā. Ayaṃ kirātiādi yathākkamaṃ tāsaṃ vissajjanaṃ. Vivekavāsaṃ vasitukāmattā appicchatāya",
  "tika-s0404t:726_3": "ca mā no kassaci…pe… vasiṃsu. Āghātaṃ uppādesi attano icchāvighātanato. Therā bhikkhusaṅghassa",
  "tika-s0404t:726_4": "niyyādayiṃsu payuttavācāya akatattā therehi ca adāpitattā. Pubbepi…pe… maññeti iminā",
  "tika-s0404t:726_5": "therānaṃ kohaññe ṭhitabhāvaṃ āsaṅkati avaṇe vaṇaṃ passanto viya, suparisuddhe ādāsatale",
  "tika-s0404t:726_6": "jallaṃ uṭṭhāpento viya ca.",
  "tika-s0404t:727_0": "Aparajjhitvāti bhagavato sammukhā “pāpabhikkhū jātā”ti vatvā. Mahāsāvajjadassanatthanti",
  "tika-s0404t:727_1": "mahāsāvajjabhāvadassanatthaṃ, ayameva vā pāṭho. Māhevanti mā evamāha, mā evaṃ bhaṇi.",
  "tika-s0404t:727_2": "Saddhāya ayo uppādo saddhāyo, taṃ āvahatīti saddhāyikoti āha “saddhāya āgamakaro”ti.",
  "tika-s0404t:727_3": "Saddhāyikoti vā saddhāya ayitabbo, saddheyyoti attho. Tenāha “saddhātabbavacano vā”ti.",
  "tika-s0404t:728_0": "Pīḷakā nāma bāhirato paṭṭhāya aṭṭhīni bhindanti, imā pana paṭhamaṃyeva aṭṭhīni bhinditvā",
  "tika-s0404t:728_1": "uggatā. Tenāha “aṭṭhīni bhinditvā uggatāhi piḷakāhī”ti. Taruṇabeluvamattiyoti taruṇabillaphalamattiyo.",
  "tika-s0404t:728_2": "Visagilitoti khittapaharaṇo. Tañca baḷisaṃ visasamaññā loke. Ārakkhadevatānaṃ saddaṃ",
  "tika-s0404t:728_3": "sutvāti padaṃ ānetvā sambandho.",
  "tika-s0404t:729_0": "Brahmaloketi suddhāvāsaloke. Varākoti anuggahavacanametaṃ. Hīnapariyāyoti keci. Piyasīlāti",
  "tika-s0404t:729_1": "iminā etasmiṃ atthe niruttinayena pesalāti padasiddhīti dasseti. Kabarakkhīnīti byādhibalena",
  "tika-s0404t:729_2": "paribhinnavaṇṇatāya kabarabhūtāni akkhīni. Yattakanti bhagavato vacanaṃ aññathā karontena",
  "tika-s0404t:729_3": "yattakaṃ tayā aparaddhaṃ, tassa pamāṇaṃ natthīti attho. Yasmā anāgāmino nāma pahīnakāmacchandabyāpādā",
  "tika-s0404t:729_4": "honti, tvañca diṭṭhikāmacchandabyāpādavasena idhāgato, tasmā yāvañca te idaṃ aparaddhanti",
  "tika-s0404t:729_5": "evamettha attho daṭṭhabbo.",
  "tika-s0404t:730_0": "Adiṭṭhippattoti appattadiṭṭhiko. Gilitaviso viya visaṃ gilitvā ṭhito viya. Kuṭhārisadisā",
  "tika-s0404t:730_1": "mūlapacchindanaṭṭhena. Uttamattheti arahatte. Khīṇāsavoti vadati sunakkhatto viya",
  "tika-s0404t:730_2": "acelaṃ korakkhattiyaṃ. Yo aggasāvako viya pasaṃsitabbo khīṇāsavo, taṃ “dussīlo aya”nti",
  "tika-s0404t:730_3": "vadati. Vicinātīti ācinoti pasavati. Pasaṃsiyanindā tāva sampannaguṇaparidhaṃsanavasena",
  "tika-s0404t:730_4": "pavattiyā sāvajjatāya kaṭukavipākā, nindiyappasaṃsā pana kathaṃ tāya samavipākāti?",
  "tika-s0404t:730_5": "Tattha avijjamānaguṇasamāropanena attano paresañca micchāpaṭipattihetubhāvato pasaṃsiyena",
  "tika-s0404t:730_6": "tassa samabhāvakaraṇato ca. Lokepi hi asūraṃ sūrena samaṃ karonto gārayho hoti, pageva",
  "tika-s0404t:730_7": "duppaṭipannaṃ suppaṭipannena samaṃ karontoti.",
  "tika-s0404t:731": "Sakena dhanenāti attano sāpateyyena. Ayaṃ appamattako aparādho diṭṭhadhammikattā sappatikārattā ca tassa. Ayaṃ mahantataro kali katūpacitassa samparāyikattā appatikārattā ca.",
  "tika-s0404t:732_0": "Nirabbudoti gaṇanāviseso esoti āha “nirabbudagaṇanāyā”ti, satasahassaṃ nirabbudānanti",
  "tika-s0404t:732_1": "attho. Yamariyagarahī nirayaṃ upetīti ettha yathāvuttaāyuppamāṇaṃ pākatikavasena",
  "tika-s0404t:732_2": "ariyūpavādinā vuttanti veditabbaṃ. Aggasāvakānaṃ pana guṇamahantatāya tatopi ativiya",
  "tika-s0404t:732_3": "mahantataramevāti vadanti.",
  "tika-s0404t:733_0": "Atha kho brahmā sahampatīti ko ayaṃ brahmā, kasmā ca pana bhagavantaṃ upasaṅkamitvā",
  "tika-s0404t:733_1": "etadavocāti? Ayaṃ kassapassa bhagavato sāsane sahako nāma bhikkhu anāgāmī hutvā suddhāvāsesu",
  "tika-s0404t:733_2": "uppanno, tattha sahampati brahmāti sañjānanti. So panāhaṃ bhagavantaṃ upasaṅkamitvā",
  "tika-s0404t:733_3": "“padumanirayaṃ kittessāmi, tato bhagavā bhikkhūnaṃ ārocessati, athānusandhikusalā",
  "tika-s0404t:733_4": "bhikkhū tatthāyuppamāṇaṃ pucchissanti, bhagavā ācikkhanto ariyūpavāde ādīnavaṃ pakāsessatī”ti",
  "tika-s0404t:733_5": "iminā kāraṇena bhagavantaṃ upasaṅkamitvā etadavoca.",
  "tika-s0404t:734_0": "Magadharaṭṭhe saṃvohārato māgadhako pattho, tena. Paccitabbaṭṭhānassāti nirayadukkhena",
  "tika-s0404t:734_1": "paccitabbappadesassa etaṃ abbudoti nāmaṃ. Vassagaṇanāti ekato paṭṭhāya dasaguṇitaṃ",
  "tika-s0404t:734_2": "abbudaāyumhi tato aparaṃ vīsatiguṇitaṃ nirabbudādīsu vassagaṇanā veditabbā. Ayañca",
  "tika-s0404t:734_3": "gaṇanā aparicitānaṃ dukkarāti vuttaṃ “na taṃ sukaraṃ saṅkhātu”nti. Keci pana “tattha",
  "tika-s0404t:734_4": "tattha paridevanānattena kammakāraṇanānattenapi imāni nāmāni laddhānī”ti vadanti,",
  "tika-s0404t:734_5": "apare “sītanarakā ete”ti. Sabbatthāti ababādīsu padumapariyosānesu sabbesu nirayesu.",
  "tika-s0404t:734_6": "Esa nayoti heṭṭhimato uparimassa vīsatiguṇataṃ atidisati. Dasame natthi vattabbaṃ.",
  "tika-s0404t:735": "Kokālikasuttādivaṇṇanā niṭṭhitā.",
  "tika-s0404t:736": "Theravaggavaṇṇanā niṭṭhitā.",
  "tika-s0404t:737": "(10) 5. Upālivaggo",
  "tika-s0404t:738": "1-4. Kāmabhogīsuttādivaṇṇanā",
  "tika-s0404t:739_0": "91-94. Pañcamassa paṭhamādīni uttānatthāni. Catutthe tapanaṃ santapanaṃ kāyassa khedanaṃ",
  "tika-s0404t:739_1": "tapo, so etassa atthīti tapassī, taṃ tapassiṃ. Yasmā tathābhūto tapanissito, tapo",
  "tika-s0404t:739_2": "vā tannissito, tasmā āha “tapanissitaka”nti. Lūkhaṃ pharusaṃ sādhusammatācāravirahato",
  "tika-s0404t:739_3": "na pasādanīyaṃ ājīvati vattatīti lūkhājīvī, taṃ lūkhājīviṃ. Upakkosatīti uppaṇḍeti,",
  "tika-s0404t:739_4": "upahasanavasena paribhāsati. Upavadatīti avaññāpubbakaṃ apavadati. Tenāha “hīḷeti vambhetī”ti.",
  "tika-s0404t:740": "Kāmabhogīsuttādivaṇṇanā niṭṭhitā.",
  "tika-s0404t:741": "5. Uttiyasuttavaṇṇanā",
  "tika-s0404t:742_0": "95. Pañcame paccante bhavaṃ paccantimaṃ. Pākārassa thirabhāvaṃ uddhamuddhaṃ pāpetīti",
  "tika-s0404t:742_1": "uddhāpaṃ, pākāramūlaṃ. Ādi-saddena pākāradvārabandhaparikhādīnaṃ saṅgaho veditabbo.",
  "tika-s0404t:742_2": "Paṇḍitadovārikaṭṭhāniyaṃ katvā bhagavā attānaṃ dassesīti dassento “ekadvāranti kasmā",
  "tika-s0404t:742_3": "āhā”ti codanaṃ samuṭṭhāpesi. Yassā paññāya vasena puriso paṇḍitoti vuccati, taṃ paṇḍiccanti",
  "tika-s0404t:742_4": "āha “paṇḍiccena samannāgato”ti. Taṃtaṃitikattabbatāsu chekabhāvo byattabhāvo veyyattiyaṃ.",
  "tika-s0404t:742_5": "Medhati sammohaṃ hiṃsati vidhamatīti medhā, sā etassa atthīti medhāvī. Ṭhāne ṭhāne",
  "tika-s0404t:742_6": "uppatti etissā atthīti ṭhānuppattikā, ṭhānaso uppajjanapaññā. Anupariyāyanti etenāti",
  "tika-s0404t:742_7": "anupariyāyo, so eva pathoti anupariyāyapatho, parito pākārassa anusaṃyāyanamaggo.",
  "tika-s0404t:742_8": "Pākārabhāgā sandhātabbā etthāti pākārasandhi, pākārassa phullitappadeso. So pana",
  "tika-s0404t:742_9": "heṭṭhimantena dvinnampi iṭṭhakānaṃ vigamena evaṃ vuccatīti āha “dvinnaṃ iṭṭhakānaṃ",
  "tika-s0404t:742_10": "apagataṭṭhāna”nti. Chinnaṭṭhānanti chinnabhinnappadeso, chiddaṭṭhānaṃ vā. Tañhi vivaranti vuccati.",
  "tika-s0404t:743": "Uttiyasuttavaṇṇanā niṭṭhitā.",
  "tika-s0404t:744": "6-8. Kokanudasuttādivaṇṇanā",
  "tika-s0404t:745_0": "96-98. Chaṭṭhe khandhāpi diṭṭhiṭṭhānaṃ ārammaṇaṭṭhena “rūpaṃ attato samanupassatī”tiādivacanato.",
  "tika-s0404t:745_1": "Avijjāpi diṭṭhiṭṭhānaṃ upanissayādibhāvena pavattanato. Yathāha “assutavā, bhikkhave,",
  "tika-s0404t:745_2": "puthujjano ariyānaṃ adassāvī ariyadhammassa akovido”tiādi. Phassopi diṭṭhiṭṭhānaṃ.",
  "tika-s0404t:745_3": "Yathā cāha “tadapi phassapaccayā phussa phussa paṭisaṃvediyantī”ti ca. Saññāpi diṭṭhiṭṭhānaṃ.",
  "tika-s0404t:745_4": "Vuttañhetaṃ “saññānidānā hi papañcasaṅkhā, pathavito saññatvā”ti ca ādi. Vitakkopi",
  "tika-s0404t:745_5": "diṭṭhiṭṭhānaṃ. Vuttampi cetaṃ “takkañca diṭṭhīsu pakappayitvā, saccaṃ musāti dvayadhammamāhū”ti,",
  "tika-s0404t:745_6": "“takkī hoti vīmaṃsī”ti ca ādi. Ayonisomanasikāropi diṭṭhiṭṭhānaṃ. Tenāha bhagavā",
  "tika-s0404t:745_7": "– “tassevaṃ ayoniso manasikaroto channaṃ diṭṭhīnaṃ aññatarā diṭṭhi uppajjati, atthi",
  "tika-s0404t:745_8": "me attāti tassa saccato thetato diṭṭhi uppajjatī”tiādi.",
  "tika-s0404t:746_0": "Yā diṭṭhīti idāni vuccamānānaṃ aṭṭhārasannaṃ padānaṃ sādhāraṇaṃ mūlapadaṃ. Diṭṭhiyeva",
  "tika-s0404t:746_1": "diṭṭhigataṃ gūthagataṃ viya, diṭṭhīsu vā gataṃ idaṃ dassanaṃ dvāsaṭṭhidiṭṭhīsu antogadhattātipi",
  "tika-s0404t:746_2": "diṭṭhigataṃ, diṭṭhiyā vā gataṃ diṭṭhigataṃ. Idañhi “atthi me attā”tiādi diṭṭhiyā",
  "tika-s0404t:746_3": "gamanamattameva, natthettha attā vā nicco vā kocīti vuttaṃ hoti. Sā cāyaṃ diṭṭhi",
  "tika-s0404t:746_4": "dunniggamanaṭṭhena gahanaṃ. Duratikkamaṭṭhena sappaṭibhayaṭṭhena ca kantāro dubbhikkhakantāravāḷakantārādayo",
  "tika-s0404t:746_5": "viya. Sammādiṭṭhiyā vinivijjhanaṭṭhena, vilomanaṭṭhena vā visūkaṃ. Kadāci sassatassa,",
  "tika-s0404t:746_6": "kadāci ucchedassa vā gahaṇato virūpaṃ phanditanti vipphanditaṃ. Bandhanaṭṭhena saṃyojanaṃ.",
  "tika-s0404t:746_7": "Diṭṭhiyeva anto tudanaṭṭhena dunnīharaṇīyaṭṭhena ca sallanti diṭṭhisallaṃ. Diṭṭhiyeva",
  "tika-s0404t:746_8": "pīḷākaraṇaṭṭhena sambādhoti diṭṭhisambādho. Diṭṭhiyeva mokkhāvaraṇaṭṭhena palibodhoti",
  "tika-s0404t:746_9": "diṭṭhipalibodho. Diṭṭhiyeva dummocanīyaṭṭhena bandhananti diṭṭhibandhanaṃ. Diṭṭhiyeva",
  "tika-s0404t:746_10": "duruttaraṇaṭṭhena papātoti diṭṭhipapāto. Diṭṭhiyeva thāmagataṭṭhena anusayoti diṭṭhānusayo.",
  "tika-s0404t:746_11": "Diṭṭhiyeva attānaṃ santāpetīti diṭṭhisantāpo. Diṭṭhiyeva attānaṃ anudahatīti diṭṭhipariḷāho.",
  "tika-s0404t:746_12": "Diṭṭhiyeva kilesakāyaṃ ganthetīti diṭṭhigantho. Diṭṭhiyeva bhusaṃ ādiyatīti diṭṭhupādānaṃ.",
  "tika-s0404t:746_13": "Diṭṭhiyeva “sacca”ntiādivasena abhinivisatīti diṭṭhābhiniveso. Diṭṭhiyeva “idaṃ para”nti",
  "tika-s0404t:746_14": "āmasati, parato vā āmasatīti diṭṭhiparāmāso, samuṭṭhāti etenāti samuṭṭhānaṃ, kāraṇaṃ.",
  "tika-s0404t:746_15": "Samuṭṭhānassa bhāvo samuṭṭhānaṭṭho, tena samuṭṭhānaṭṭhena, kāraṇabhāvenāti attho.",
  "tika-s0404t:746_16": "Sattamaṭṭhamesu natthi vattabbaṃ.",
  "tika-s0404t:747": "Kokanudasuttādivaṇṇanā niṭṭhitā.",
  "tika-s0404t:748": "9-10. Upālisuttādivaṇṇanā",
  "tika-s0404t:749_0": "99-100. Navame ajjhogāhetvā adhippetamatthaṃ sambhavituṃ sādhetuṃ dukkhāni durabhisambhavāni.",
  "tika-s0404t:749_1": "Aṭṭhakathāyaṃ pana tattha nivāsoyeva dukkhoti dassetuṃ “sambhavituṃ dukkhāni dussahānī”ti",
  "tika-s0404t:749_2": "vuttaṃ. Araññavanapatthānīti araññalakkhaṇappattāni vanasaṇḍāni. Vanapatthasaddo",
  "tika-s0404t:749_3": "hi saṇḍabhūte rukkhasamūhepi vattatīti araññaggahaṇaṃ. Pavivekanti pakārato, pakārehi",
  "tika-s0404t:749_4": "vā vivecanaṃ, rūpādiputhuttārammaṇe pakārato gamanādiiriyāpathappakārehi attano kāyassa",
  "tika-s0404t:749_5": "vivecanaṃ, gacchatopi tiṭṭhatopi nisajjatopi nipajjatopi ekasseva pavatti. Teneva",
  "tika-s0404t:749_6": "hi vivecetabbānaṃ vivecanākārassa ca bhedato bahuvidhattā te ekattena gahetvā “paviveka”nti",
  "tika-s0404t:749_7": "ekavacanena vuttaṃ. Dukkaraṃ pavivekanti vā pavivekaṃ kattuṃ na sukhanti attho. Ekībhāveti",
  "tika-s0404t:749_8": "ekattabhāve. Dvayaṃdvayārāmoti dvinnaṃ dvinnaṃ bhāvābhirato. Haranti viyāti saṃharanti",
  "tika-s0404t:749_9": "viya vighātuppādanena. Tenāha “ghasanti viyā”ti. Bhayasantāsuppādanena khādituṃ āgatā",
  "tika-s0404t:749_10": "yakkharakkhasapisācādayo viyāti adhippāyo. Īdisassāti aladdhasamādhino. Tiṇapaṇṇamigādisaddehīti",
  "tika-s0404t:749_11": "vāteritānaṃ tiṇapaṇṇādīnaṃ migapakkhiādīnañca bhīsanakehi bheravehi saddehi. Vividhehi",
  "tika-s0404t:749_12": "ca aññehi khāṇuādīhi yakkhādiākārehi upaṭṭhitehi bhīsanakehi. Ghaṭena kīḷā ghaṭikāti",
  "tika-s0404t:749_13": "eke. Dasamaṃ uttānameva.",
  "tika-s0404t:750": "Upālisuttādivaṇṇanā niṭṭhitā.",
  "tika-s0404t:751": "Upālivaggavaṇṇanā niṭṭhitā.",
  "tika-s0404t:752": "Dutiyapaṇṇāsakaṃ niṭṭhitaṃ.",
  "tika-s0404t:753": "3. Tatiyapaṇṇāsakaṃ",
  "tika-s0404t:754": "(11) 1. Samaṇasaññāvaggo",
  "tika-s0404t:755": "1-12. Samaṇasaññāsuttādivaṇṇanā",
  "tika-s0404t:756_0": "101-112. Tatiyassa paṭhamādīni uttānāni. Chaṭṭhe nijjarakāraṇānīti pajahanakāraṇāni.",
  "tika-s0404t:756_1": "Imasmiṃ maggo kathīyatīti katvā “ayaṃ heṭṭhā…pe… puna gahitā”ti vuttaṃ. Kiñcāpi nijjiṇṇā",
  "tika-s0404t:756_2": "micchādiṭṭhīti ānetvā sambandhitabbaṃ. Yathā micchādiṭṭhi vipassanāya nijjiṇṇāpi",
  "tika-s0404t:756_3": "na samucchinnāti samucchedappahānadassanatthaṃ puna gahitā, evaṃ micchāsaṅkappādayopi",
  "tika-s0404t:756_4": "vipassanāya pahīnāpi asamucchinnatāya idha puna gahitāti ayamattho “micchāsaṅkappassā”tiādīsu",
  "tika-s0404t:756_5": "sabbapadesu vattabboti dasseti “evaṃ sabbapadesu yojetabbo”ti iminā. Ettha cāti “sammāvimuttipaccayā",
  "tika-s0404t:756_6": "ca aneke kusalā dhammā bhāvanāpāripūriṃ gacchantī”ti etasmiṃ pāḷipade. Ettha ca samucchedavasena",
  "tika-s0404t:756_7": "ca paṭippassaddhivasena ca paṭipakkhadhammānaṃ sammadeva vimuccanaṃ sammāvimutti.",
  "tika-s0404t:756_8": "Tappaccayā ca maggaphalesu aṭṭha indriyāni bhāvanāpāripūriṃ upagacchantīti maggasampayuttānipi",
  "tika-s0404t:756_9": "saddhādīni indriyāni uddhaṭāni. Maggavasena hi phalesu bhāvanāpāripūrī nāmāti. Abhinandanaṭṭhenāti",
  "tika-s0404t:756_10": "ativiya sinehanaṭṭhena. Idañhi somanassindriyaṃ ukkaṃsagatasātasabhāvato sampayuttadhamme",
  "tika-s0404t:756_11": "sinehantaṃ tementaṃ viya pavattati. Pavattasantatiādhipateyyaṭṭhenāti vipākasantānassa",
  "tika-s0404t:756_12": "jīvane adhipatibhāvena. Evantiādi vuttasseva atthassa nigamanaṃ. Sattamādīni uttānatthāni.",
  "tika-s0404t:757": "Samaṇasaññāsuttādivaṇṇanā niṭṭhitā.",
  "tika-s0404t:758": "Samaṇasaññāvaggavaṇṇanā niṭṭhitā.",
  "tika-s0404t:759": "(12) 2. Paccorohaṇivaggo",
  "tika-s0404t:760": "1-4. Paṭhamaadhammasuttādivaṇṇanā",
  "tika-s0404t:761_0": "113-6. Dutiyassa paṭhamadutiyāni uttānatthāni. Tatiye jānaṃ jānātīti sabbaññutaññāṇena",
  "tika-s0404t:761_1": "jānitabbaṃ sabbaṃ jānāti eva. Na hi padesañāṇe ṭhito jānitabbaṃ sabbaṃ jānāti. Ukkaṭṭhaniddesena",
  "tika-s0404t:761_2": "hi avisesaggahaṇena ca “jāna”nti iminā niravasesaṃ ñeyyajātaṃ pariggayhatīti tabbisayāya",
  "tika-s0404t:761_3": "jānanakiriyāya sabbaññutaññāṇameva karaṇaṃ bhavituṃ yuttaṃ, pakaraṇavasena “bhagavā”ti",
  "tika-s0404t:761_4": "saddantarasannidhānena ca ayamattho vibhāvetabbo. Passitabbameva passatīti dibbacakkhupaññācakkhudhammacakkhubuddhacakkhusamantacakkhusaṅkhātehi",
  "tika-s0404t:761_5": "ñāṇacakkhūhi passitabbaṃ passati eva. Atha vā jānaṃ jānātīti yathā aññe savipallāsā",
  "tika-s0404t:761_6": "kāmarūpapariññāvādino jānantāpi vipallāsavasena jānanti, na evaṃ bhagavā. Bhagavā",
  "tika-s0404t:761_7": "pana pahīnavipallāsattā jānanto jānāti eva, diṭṭhidassanassa abhāvā passanto passatiyevāti",
  "tika-s0404t:761_8": "attho. Cakkhu viya bhūtoti dassanapariṇāyakaṭṭhena cakkhu viya bhūto. Yathā hi cakkhu",
  "tika-s0404t:761_9": "sattānaṃ dassanatthaṃ pariṇeti sādheti, evaṃ lokassa yāthāvadassanasādhanatopi dassanakiccapariṇāyakaṭṭhena",
  "tika-s0404t:761_10": "cakkhu viya bhūto, paññācakkhumayattā vā sayambhuñāṇena paññācakkhuṃ bhūto pattoti vā cakkhubhūto.",
  "tika-s0404t:762_0": "Ñāṇasabhāvoti viditakaraṇaṭṭhena ñāṇasabhāvo. Aviparītasabhāvaṭṭhena pariyattidhammappavattanato",
  "tika-s0404t:762_1": "vā hadayena cintetvā vācāya nicchāritadhammamayoti dhammabhūto. Tenāha “dhammasabhāvo”ti.",
  "tika-s0404t:762_2": "Dhammā vā bodhipakkhiyā tehi uppannattā lokassa ca taduppādanato, anaññasādhāraṇaṃ",
  "tika-s0404t:762_3": "vā dhammaṃ patto adhigatoti dhammabhūto. Seṭṭhaṭṭhena brahmabhūtoti āha “seṭṭhasabhāvo”ti.",
  "tika-s0404t:762_4": "Atha vā brahmā vuccati maggo, tena uppannattā lokassa ca taduppādanato, tañca sayambhuñāṇena",
  "tika-s0404t:762_5": "pattoti brahmabhūto. Catusaccadhammaṃ vadatīti vattā. Ciraṃ saccappaṭivedhaṃ pavattento",
  "tika-s0404t:762_6": "vadatīti pavattā. Atthaṃ nīharitvāti dukkhādiatthaṃ tatthāpi pīḷanādiatthaṃ uddharitvā.",
  "tika-s0404t:762_7": "Paramatthaṃ vā nibbānaṃ pāpayitā ninnetā. Amatādhigamapaṭipattidesanāya amatasacchikiriyaṃ",
  "tika-s0404t:762_8": "sattesu uppādento amataṃ dadātīti amatassa dātā. Bodhipakkhiyadhammānaṃ tadāyattabhāvato",
  "tika-s0404t:762_9": "dhammasāmī. Catutthe natthi vattabbaṃ.",
  "tika-s0404t:763": "Paṭhamaadhammasuttādivaṇṇanā niṭṭhitā.",
  "tika-s0404t:764": "5-42. Saṅgāravasuttādivaṇṇanā",
  "tika-s0404t:765_0": "117-154. Pañcame appakāti thokā, na bahū. Athāyaṃ itarā pajāti yā panāyaṃ avasesā",
  "tika-s0404t:765_1": "pajā sakkāyadiṭṭhitīrameva anudhāvati, ayameva bahutarāti attho. Sammadakkhāteti",
  "tika-s0404t:765_2": "sammā akkhāte sukathite. Dhammeti tava desanādhamme. Dhammānuvattinoti taṃ dhammaṃ",
  "tika-s0404t:765_3": "sutvā tadanucchavikaṃ paṭipadaṃ pūretvā maggaphalasacchikaraṇena dhammānuvattino.",
  "tika-s0404t:765_4": "Maccuno ṭhānabhūtanti kilesamārasaṅkhātassa maccuno nivāsaṭṭhānabhūtaṃ. Suduttaraṃ",
  "tika-s0404t:765_5": "taritvā pāramessantīti ye janā dhammānuvattino, te etaṃ suduttaraṃ duratikkamaṃ māradheyyaṃ",
  "tika-s0404t:765_6": "taritvā atikkamitvā nibbānapāraṃ gamissanti.",
  "tika-s0404t:766_0": "Kaṇhaṃ dhammaṃ vippahāyāti kāyaduccaritādibhedaṃ akusalaṃ dhammaṃ jahitvā. Sukkaṃ",
  "tika-s0404t:766_1": "bhāvethāti paṇḍito bhikkhu abhinikkhamanato paṭṭhāya yāva arahattamaggā kāyasucaritādibhedaṃ",
  "tika-s0404t:766_2": "sukkaṃ dhammaṃ bhāveyya. Okā anokamāgammāti okaṃ vuccati ālayo, anokaṃ vuccati anālayo.",
  "tika-s0404t:766_3": "Ālayato nikkhamitvā anālayasaṅkhātaṃ nibbānaṃ paṭicca ārabbha.",
  "tika-s0404t:767_0": "Tatrābhiratimiccheyyāti yasmiṃ anālayasaṅkhāte viveke nibbāne imehi sattehi durabhiramaṃ,",
  "tika-s0404t:767_1": "tatrābhiratimiccheyya. Duvidhepi kāmeti vatthukāmakilesakāme. Cittaklesehīti pañcahi",
  "tika-s0404t:767_2": "nīvaraṇehi attānaṃ pariyodapeyya vodāpeyya, parisodheyyāti attho.",
  "tika-s0404t:768_0": "Sambodhiyaṅgesūti sambojjhaṅgesu. Sammā cittaṃ subhāvitanti sammā hetunā nayena cittaṃ",
  "tika-s0404t:768_1": "suṭṭhu bhāvitaṃ vaḍḍhitaṃ. Jutimantoti ānubhāvavanto, arahattamaggañāṇajutiyā khandhādibhede",
  "tika-s0404t:768_2": "dhamme jotetvā ṭhitāti attho. Te loke parinibbutāti te imasmiṃ khandhādiloke parinibbutā",
  "tika-s0404t:768_3": "nāma arahattappattito paṭṭhāya kilesavaṭṭassa khepitattā saupādisesena, carimacittanirodhena",
  "tika-s0404t:768_4": "khandhavaṭṭassa khepitattā anupādisesena cāti dvīhi parinibbānehi parinibbutā, anupādāno",
  "tika-s0404t:768_5": "viya padīpo apaṇṇattikabhāvaṃ gatāti attho.",
  "tika-s0404t:769": "Ito paraṃ yāva tatiyo paṇṇāsako, tāva uttānatthameva.",
  "tika-s0404t:770": "Saṅgāravasuttādivaṇṇanā niṭṭhitā.",
  "tika-s0404t:771": "Tatiyapaṇṇāsakaṃ niṭṭhitaṃ.",
  "tika-s0404t:772": "4. Catutthapaṇṇāsakaṃ",
  "tika-s0404t:773": "155-166. Catutthassa paṭhamavaggo uttānatthoyeva.",
  "tika-s0404t:774": "1-44. Brāhmaṇapaccorohaṇīsuttādivaṇṇanā",
  "tika-s0404t:775_0": "167-210. Dutiye ca paṭhamādīni uttānatthāni. Dasame pacchābhūmivāsinoti paccantadesavāsino.",
  "tika-s0404t:775_1": "Sevālamālikāti pātova udakaṃ orohitvā sevālañceva uppalādīni ca gahetvā attano udakasuddhikabhāvajānanatthañceva",
  "tika-s0404t:775_2": "“lokassa ca udakena suddhi hotī”ti imassa atthassa jānanatthañca mālaṃ katvā pilandhanakā.",
  "tika-s0404t:775_3": "Udakorohakāti pāto majjhanhe sāyanhe ca udakaorohaṇakā. Tenāha “sāyatatiyakaṃ udakorohaṇānuyogamanuyuttā”ti.",
  "tika-s0404t:775_4": "Ekādasamādīni uttānatthāni. Catutthe paṇṇāsake natthi vattabbaṃ.",
  "tika-s0404t:776": "Brāhmaṇapaccorohaṇīsuttādivaṇṇanā niṭṭhitā.",
  "tika-s0404t:777": "Catutthapaṇṇāsakaṃ niṭṭhitaṃ.",
  "tika-s0404t:778": "(21) 1. Karajakāyavaggo",
  "tika-s0404t:779": "1-536. Paṭhamanirayasaggasuttādivaṇṇanā",
  "tika-s0404t:780_0": "211-746. Pañcamassa paṭhamādīni uttānatthāni. Navame yasmiṃ santāne kāmāvacarakammaṃ",
  "tika-s0404t:780_1": "mahaggatakammañca katūpacitaṃ vipākadāne laddhāvasaraṃ hutvā ṭhitaṃ, tesu kāmāvacarakammaṃ",
  "tika-s0404t:780_2": "itaraṃ nīharitvā sayaṃ tattha ṭhatvā attano vipākaṃ dātuṃ na sakkoti, mahaggatakammameva",
  "tika-s0404t:780_3": "pana itaraṃ paṭibāhitvā attano vipākaṃ dātuṃ sakkoti garubhāvato. Tenāha “taṃ mahogho",
  "tika-s0404t:780_4": "parittaṃ udakaṃ viyā”tiādi. Ito paraṃ sabbattha uttānameva.",
  "tika-s0404t:781": "Paṭhamanirayasaggasuttādivaṇṇanā niṭṭhitā.",
  "tika-s0404t:782": "Iti manorathapūraṇiyā aṅguttaranikāya-aṭṭhakathāya",
  "tika-s0404t:783": "Dasakanipātavaṇṇanāya anuttānatthadīpanā samattā.",
  "tika-s0404t:786": ". Namo tassa bhagavato arahato sammāsambuddhassa.",
  "tika-s0404t:787": "Aṅguttaranikāye",
  "tika-s0404t:788": "Ekādasakanipāta-ṭīkā",
  "tika-s0404t:789": "1. Nissayavaggo",
  "tika-s0404t:790": "1-10. Kimatthiyasuttādivaṇṇanā",
  "tika-s0404t:791_0": "1-10. Ekādasakanipātassa paṭhamādīni uttānatthāneva. Dasame janitasminti kammakilesehi",
  "tika-s0404t:791_1": "nibbatte, jane etasminti vā janetasmiṃ, manussesūti attho. Tenāha “ye gottapaṭisārino”ti.",
  "tika-s0404t:791_2": "Janitasmiṃ-saddo eva vā i-kārassa e-kāraṃ katvā “janetasmi”nti vutto. Janitasminti",
  "tika-s0404t:791_3": "ca janasminti attho veditabbo. Janitasminti sāmaññaggahaṇepi yattha catuvaṇṇasamaññā,",
  "tika-s0404t:791_4": "tattheva manussaloke. Khattiyo seṭṭhoti ayaṃ lokasamaññāpi manussalokeyeva, na devakāye",
  "tika-s0404t:791_5": "brahmakāye vāti dassetuṃ “ye gottapaṭisārino”ti vuttaṃ. Paṭisarantīti “ahaṃ gotamo,",
  "tika-s0404t:791_6": "ahaṃ kassapo”ti paṭi paṭi attano gottaṃ anussaranti paṭijānanti vāti attho.",
  "tika-s0404t:792": "Kimatthiyasuttādivaṇṇanā niṭṭhitā.",
  "tika-s0404t:793": "Nissayavaggavaṇṇanā niṭṭhitā.",
  "tika-s0404t:794": "2. Anussativaggo",
  "tika-s0404t:795": "1-4. Paṭhamamahānāmasuttādivaṇṇanā",
  "tika-s0404t:796_0": "11-14. Dutiyassa paṭhamādīni uttānatthāni. Tatiye kabaḷīkārāhārabhakkhānanti kabaḷīkārāhārūpajīvīnaṃ.",
  "tika-s0404t:796_1": "Ko pana devānaṃ āhāro, kā āhāravelāti? Sabbesampi kāmāvacaradevānaṃ sudhā āhāro.",
  "tika-s0404t:796_2": "Sā heṭṭhimehi heṭṭhimehi uparimānaṃ uparimānaṃ paṇītatamā hoti, taṃ yathāsakaṃ divasavaseneva",
  "tika-s0404t:796_3": "divase divase bhuñjanti. Keci pana “biḷārapadappamāṇaṃ sudhāhāraṃ bhuñjanti, so jivhāya",
  "tika-s0404t:796_4": "ṭhapitamatto yāva kesagganakhaggā kāyaṃ pharati, tesaṃyeva divasavasena satta divase",
  "tika-s0404t:796_5": "yāpanasamattho hotī”ti vadanti. Asamayavimuttiyā vimuttoti maggavimokkhena vimutto.",
  "tika-s0404t:796_6": "Aṭṭhannañhi samāpattīnaṃ samāpajjanassa samayopi atthi tassa asamayopi, maggavimokkhena",
  "tika-s0404t:796_7": "pana vimuccanassa samayo vā asamayo vā natthi. Yassa saddhā balavatī, vipassanā ca",
  "tika-s0404t:796_8": "āraddhā, tassa gacchantassa tiṭṭhantassa nisīdantassa nipajjantassa khādantassa bhuñjantassa",
  "tika-s0404t:796_9": "ca maggaphalappaṭivedho nāma na hotīti na vattabbaṃ. Iti maggavimokkhena vimuccantassa",
  "tika-s0404t:796_10": "samayo vā asamayo vā natthīti maggavimokkho asamayavimutti nāma. Catutthe natthi vattabbaṃ.",
  "tika-s0404t:797": "Paṭhamamahānāmasuttādivaṇṇanā niṭṭhitā.",
  "tika-s0404t:798": "5. Mettāsuttavaṇṇanā",
  "tika-s0404t:799_0": "15. Pañcame sesajanāti mettāya cetovimuttiyā alābhino. Samparivattamānāti dakkhiṇeneva",
  "tika-s0404t:799_1": "passena asayitvā sabbaso parivattamānā. Kākacchamānāti ghurughurupassāsavasena vissaraṃ",
  "tika-s0404t:799_2": "karontā. Sukhaṃ supatīti ettha duvidhā supanā sayane piṭṭhippasāraṇalakkhaṇā kiriyāmayacittehi",
  "tika-s0404t:799_3": "avokiṇṇabhavaṅgappavattilakkhaṇā ca. Tatthāyaṃ ubhayatthāpi sukhameva supati. Yasmā",
  "tika-s0404t:799_4": "saṇikaṃ nipajjitvā aṅgapaccaṅgāni samodhāya pāsādikena ākārena sayati, niddokkamanepi",
  "tika-s0404t:799_5": "jhānaṃ samāpanno viya hoti. Tenāha “evaṃ asupitvā”tiādi.",
  "tika-s0404t:800_0": "Niddākāle sukhaṃ alabhitvā dukkhena suttattā eva paṭibujjhanakāle sarīrakhedena nitthunanaṃ",
  "tika-s0404t:800_1": "vijambhanaṃ ito cito ca viparivattanañca hotīti āha “nitthunantā vijambhantā samparivattantā",
  "tika-s0404t:800_2": "dukkhaṃ paṭibujjhantī”ti. Ayaṃ pana sukhena suttattā sarīrakhedābhāvato nitthunanādivirahitova",
  "tika-s0404t:800_3": "paṭibujjhati. Tena vuttaṃ “evaṃ appaṭibujjhitvā”tiādi. Sukhappaṭibodho ca sarīravikārābhāvenāti",
  "tika-s0404t:800_4": "āha “sukhaṃ nibbikāra”nti.",
  "tika-s0404t:801_0": "Bhaddakameva supinaṃ passatīti idaṃ anubhūtapubbavasena devatūpasaṃhāravasena cassa",
  "tika-s0404t:801_1": "bhaddakameva supinaṃ hoti, na pāpakanti katvā vuttaṃ. Tenāha “cetiyaṃ vandanto viyā”tiādi.",
  "tika-s0404t:801_2": "Dhātukkhobhahetukampi cassa bahulaṃ bhaddakameva siyā yebhuyyena cittajarūpānuguṇatāya utuāhārajarūpānaṃ.",
  "tika-s0404t:802_0": "Ure āmukkamuttāhāro viyāti gīvāya bandhitvā ure lambitamuttāhāro viyāti kehici taṃ",
  "tika-s0404t:802_1": "ekāvalivasena vuttaṃ siyā, anekaratanāvalisamūhabhūto pana muttāhāro aṃsappadesato",
  "tika-s0404t:802_2": "paṭṭhāya yāva kaṭippadesassa heṭṭhābhāgā palambanto ure āmukkoyeva nāma hoti.",
  "tika-s0404t:803_0": "Visākhatthero viyāti so kira pāṭaliputte kuṭumbiyo ahosi. So tattheva vasamāno assosi",
  "tika-s0404t:803_1": "“tambapaṇṇidīpo kira cetiyamālālaṅkato kāsāvapajjoto, icchiticchitaṭṭhāneyevettha",
  "tika-s0404t:803_2": "sakkā nisīdituṃ vā nipajjituṃ vā, utusappāyaṃ senāsanasappāyaṃ puggalasappāyaṃ dhammassavanasappāyanti",
  "tika-s0404t:803_3": "sabbamettha sulabha”nti. So attano bhogakkhandhaṃ puttadārassa niyyātetvā dussante",
  "tika-s0404t:803_4": "baddhena ekakahāpaṇeneva gharā nikkhamitvā samuddatīre nāvaṃ udikkhamāno ekaṃ māsaṃ",
  "tika-s0404t:803_5": "vasi. So vohārakusalatāya imasmiṃ ṭhāne bhaṇḍaṃ kiṇitvā asukasmiṃ vikkiṇanto dhammikāya",
  "tika-s0404t:803_6": "vaṇijjāya tenevantaramāsena sahassaṃ abhisaṃhari. Iti anupubbena mahāvihāraṃ gantvā",
  "tika-s0404t:803_7": "pabbajjaṃ yācati. So pabbājanatthāya sīmaṃ nīto taṃ sahassatthavikaṃ ovaṭṭikantarena",
  "tika-s0404t:803_8": "bhūmiyaṃ pātesi. “Kimeta”nti ca vutte “kahāpaṇasahassaṃ, bhante”ti vatvā, “upāsaka,",
  "tika-s0404t:803_9": "pabbajitakālato paṭṭhāya na sakkā vicāretuṃ, idāneva naṃ vicārehī”ti vutte “visākhassa",
  "tika-s0404t:803_10": "pabbajjaṭṭhānaṃ āgatā mā rittahatthā gamiṃsū”ti muñcitvā sīmāmāḷake vikkiritvā pabbajitvā",
  "tika-s0404t:803_11": "upasampanno. So pañcavasso hutvā dvemātikā paguṇā katvā attano sappāyaṃ kammaṭṭhānaṃ",
  "tika-s0404t:803_12": "gahetvā ekekasmiṃ vihāre cattāro cattāro māse samapavattavāsaṃ vasamāno cari. Evaṃ caramāno –",
  "tika-s0404t:804": "“Vanantare ṭhito thero, visākho gajjamānako;",
  "tika-s0404t:805": "Attano guṇamesanto, imamatthaṃ abhāsatha.",
  "tika-s0404t:806": "“Yāvatā upasampanno, yāvatā idha māgato;",
  "tika-s0404t:807": "Etthantare khalitaṃ natthi, aho lābho te mārisā”ti. ;",
  "tika-s0404t:808_0": "So cittalapabbatavihāraṃ gacchanto dvedhāpathaṃ patvā “ayaṃ nu kho maggo, udāhu aya”nti",
  "tika-s0404t:808_1": "cintayanto aṭṭhāsi. Athassa pabbate adhivatthā devatā hatthaṃ pasāretvā “eso maggo”ti",
  "tika-s0404t:808_2": "dasseti. So cittalapabbatavihāraṃ gantvā tattha cattāro māse vasitvā “paccūse gamissāmī”ti",
  "tika-s0404t:808_3": "cintetvā nipajji. Caṅkamasīse maṇilarukkhe adhivatthā devatā sopānaphalake nisīditvā",
  "tika-s0404t:808_4": "parodi. Thero “ko eso”ti āha. Ahaṃ, bhante, maṇiliyāti. Kissa rodasīti? Tumhākaṃ",
  "tika-s0404t:808_5": "gamanaṃ paṭiccāti. Mayi idha vasante tumhākaṃ ko guṇoti? Tumhesu, bhante, idha vasantesu",
  "tika-s0404t:808_6": "amanussā aññamaññaṃ mettaṃ paṭilabhanti, te dāni tumhesu gatesu kalahaṃ karissanti,",
  "tika-s0404t:808_7": "duṭṭhullampi kathayissantīti. Thero “sace mayi idha vasante tumhākaṃ phāsuvihāro",
  "tika-s0404t:808_8": "hoti, sundara”nti vatvā aññepi cattāro māse tattheva vasitvā puna tatheva gamanacittaṃ",
  "tika-s0404t:808_9": "uppādesi. Devatāpi puna tatheva parodi. Eteneva upāyena thero tattheva vasitvā tattheva",
  "tika-s0404t:808_10": "parinibbāyīti. Evaṃ dhamattāvihārī bhikkhu amanussānaṃ piyo hoti.",
  "tika-s0404t:809_0": "Balavapiyacittatāyāti iminā balavapiyacittatāmattenapi satthaṃ na kamati, pageva",
  "tika-s0404t:809_1": "mettāya cetovimuttiyāti dasseti. Khippameva cittaṃ samādhiyati, kenaci paripanthena",
  "tika-s0404t:809_2": "parihīnajjhānassa byāpādassa dūrasamussāritabhāvato khippameva samādhiyati, “āsavānaṃ",
  "tika-s0404t:809_3": "khayāyā”ti keci. Sesaṃ suviññeyyameva. Ettha ca kiñcāpi ito aññakammaṭṭhānavasena",
  "tika-s0404t:809_4": "adhigatajjhānānampi sukhasupanādayo ānisaṃsā labbhanti. Yathāha –",
  "tika-s0404t:810": "“Sukhaṃ supanti munayo, ajjhattaṃ susamāhitā;",
  "tika-s0404t:811": "Suppabuddhaṃ pabujjhanti, sadā gotamasāvakā”ti. ; Ca ādi –",
  "tika-s0404t:812_0": "Tathāpime ānisaṃsā brahmavihāralābhino anavasesā labbhanti byāpādādīnaṃ ujuvipaccanīkabhāvato",
  "tika-s0404t:812_1": "brahmavihārānaṃ. Tenevāha “nissaraṇaṃ hetaṃ, āvuso, byāpādassa, yadidaṃ mettācetovimuttī”tiādi.",
  "tika-s0404t:812_2": "Byāpādādivasena ca sattānaṃ dukkhasupanādayoti tappaṭipakkhabhūtesu brahmavihāresu",
  "tika-s0404t:812_3": "siddhesu sukhasupanādayo hatthagatā eva hontīti.",
  "tika-s0404t:813": "Mettāsuttavaṇṇanā niṭṭhitā.",
  "tika-s0404t:814": "6. Aṭṭhakanāgarasuttavaṇṇanā",
  "tika-s0404t:815_0": "16. Chaṭṭhe beluvagāmaketi vesāliyā dakkhiṇapasse avidūre beluvagāmako nāma atthi,",
  "tika-s0404t:815_1": "taṃ gocaragāmaṃ katvāti attho. Sārappattakulagaṇanāyāti mahāsāramahappattakulagaṇanāya.",
  "tika-s0404t:815_2": "Dasame ṭhāneti aññe aññeti dasagaṇanaṭṭhāne. Aṭṭhakanagare jāto bhavoti aṭṭhakanāgaro.",
  "tika-s0404t:815_3": "Kukkuṭārāmoti pāṭaliputte kukkuṭārāmo, na kosambiyaṃ.",
  "tika-s0404t:816_0": "Pakatatthappaṭiniddeso ta-saddoti tassa “bhagavatā”tiādīhi padehi samānādhikaraṇabhāvena",
  "tika-s0404t:816_1": "vuttassa yena abhisambuddhabhāvena bhagavā pakato adhigato supākaṭo ca, taṃ abhisambuddhabhāvaṃ",
  "tika-s0404t:816_2": "saddhiṃ āgamanīyapaṭipadāya atthabhāveneva dassento “yo so…pe… abhisambuddho”ti āha.",
  "tika-s0404t:816_3": "Satipi ñāṇadassanasaddānaṃ idha paññāvevacanabhāve tena tena visesena nesaṃ visayavisese",
  "tika-s0404t:816_4": "pavattidassanatthaṃ asādhāraṇañāṇavisesavasena, vijjāttayavasena, vijjābhiññānāvaraṇavasena,",
  "tika-s0404t:816_5": "sabbaññutaññāṇamaṃsacakkhuvasena paṭivedhadesanāñāṇavasena ca tadatthaṃ yojetvā dassento",
  "tika-s0404t:816_6": "“tesaṃ tesa”ntiādimāha. Tattha āsayānusayaṃ jānatā āsayānusayañāṇena, sabbañeyyadhammaṃ",
  "tika-s0404t:816_7": "passatā sabbaññutānāvaraṇañāṇehi. Pubbenivāsādīhīti pubbenivāsāsavakkhayañāṇehi.",
  "tika-s0404t:816_8": "Paṭivedhapaññāyāti ariyamaggapaññāya. Desanāpaññāya passatāti desetabbadhammānaṃ",
  "tika-s0404t:816_9": "desetabbappakāraṃ bodhaneyyapuggalānañca āsayānusayacaritādhimuttiādibhedaṃ dhammaṃ",
  "tika-s0404t:816_10": "desanāpaññāya yāthāvato passatā. Arīnanti kilesārīnaṃ, pañcavidhamārānaṃ vā sāsanassa",
  "tika-s0404t:816_11": "vā paccatthikānaṃ aññatitthiyānaṃ. Tesaṃ pana hananaṃ pāṭihāriyehi abhibhavanaṃ appaṭibhānatākaraṇaṃ",
  "tika-s0404t:816_12": "ajjhupekkhaṇañca. Kesivinayasuttañcettha nidassanaṃ. Tathā ṭhānāṭṭhānādīni jānatā.",
  "tika-s0404t:816_13": "Yathākammūpage satte passatā. Savāsanānamāsavānaṃ khīṇattā arahatā. Abhiññeyyādibhede",
  "tika-s0404t:816_14": "dhamme abhiññeyyādito aviparītāvabodhato sammāsambuddhena.",
  "tika-s0404t:817_0": "Atha vā tīsu kālesu appaṭihatañāṇatāya jānatā. Kāyakammādivasena tiṇṇampi kammānaṃ",
  "tika-s0404t:817_1": "ñāṇānuparivattito nisammakāritāya passatā. Davādīnampi abhāvasādhikāya pahānasampadāya",
  "tika-s0404t:817_2": "arahatā. Chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhenāti",
  "tika-s0404t:817_3": "evaṃ dasabalaaṭṭhārasaāveṇikabuddhadhammavasenapi yojanā kātabbā.",
  "tika-s0404t:818_0": "Abhisaṅkhatanti attano paccayehi abhisammukhabhāvena samecca sambhuyya kataṃ. Svāssa",
  "tika-s0404t:818_1": "katabhāvo uppādanena veditabbo, na uppannassa paṭisaṅkharaṇenāti āha “uppādita”nti.",
  "tika-s0404t:818_2": "Te cassa paccayā cetanāpadhānāti dassetuṃ pāḷiyaṃ “abhisaṅkhataṃ abhisañcetayita”nti",
  "tika-s0404t:818_3": "vuttanti “cetayitaṃ kappayita”nti atthamāha. Abhisaṅkhataṃ abhisañcetayitanti ca",
  "tika-s0404t:818_4": "jhānassa pātubhāvadassanamukhena viddhaṃsanabhāvaṃ ulliṅgeti. Yañhi ahutvā sambhavati,",
  "tika-s0404t:818_5": "taṃ hutvā paṭiveti. Tenāha pāḷiyaṃ “yaṃ kho panā”tiādi. Samathavipassanādhamme ṭhitoti",
  "tika-s0404t:818_6": "ettha samathadhamme ṭhitattā samāhito vipassanaṃ paṭṭhapetvā aniccānupassanādīhi",
  "tika-s0404t:818_7": "niccasaññādayo pajahanto anukkamena taṃ anulomañāṇaṃ pāpetā hutvā vipassannādhamme",
  "tika-s0404t:818_8": "ṭhito. Samathavipassanāsaṅkhātesu dhammesu rañjanaṭṭhena rāgo. Nandanaṭṭhena nandī.",
  "tika-s0404t:818_9": "Tattha sukhumā apekkhā vuttā. Yā nikantīti vuccati.",
  "tika-s0404t:819_0": "Evaṃ santeti evaṃ yathārutavaseneva imassa suttapadassa atthe gahetabbe sati. Samathavipassanāsu",
  "tika-s0404t:819_1": "chandarāgo kattabboti anāgāmiphalaṃ anibbattetvā tadatthāya samathavipassanāpi anibbattetvā",
  "tika-s0404t:819_2": "kevalaṃ tattha chandarāgo kattabbo bhavissati. Kasmā? Tesu samathavipassanāsaṅkhātesu",
  "tika-s0404t:819_3": "dhammesu chandarāgamattena anāgāminā laddhabbassa aladdhaanāgāmiphalenapi laddhabbattā.",
  "tika-s0404t:819_4": "Tathā sati tena anāgāmiphalampi laddhabbameva hoti. Tenāha “anāgāmiphalaṃ paṭiladdhaṃ",
  "tika-s0404t:819_5": "bhavissatī”ti. Sabhāvato rasitabbattā aviparīto attho eva attharaso.",
  "tika-s0404t:820": "Aññāpi kāci sugatiyoti vinipātike sandhāyāha. Aññāpi kāci duggatiyoti asurakāyamāha.",
  "tika-s0404t:821_0": "Appaṃ yācitena bahuṃ dentena uḷārapurisena viya ekaṃ dhammaṃ pucchitena “ayampi ekadhammo”ti",
  "tika-s0404t:821_1": "kathitattā ekādasapi dhammā pucchāvasena ekadhammo nāma jāto paccekaṃ vākyaparisamāpanañāyena.",
  "tika-s0404t:821_2": "Pucchāvasenāti “atthi nu kho, bhante ānanda, tena…pe… sammāsambuddhena ekadhammo",
  "tika-s0404t:821_3": "sammadakkhāto”ti evaṃ pavattapucchāvasena. Amatuppattiatthenāti amatabhāvassa uppattihetutāya,",
  "tika-s0404t:821_4": "sabbānipi kammaṭṭhānāni ekarasāpi amatādhigamassa paṭipattiyāti attho. Evamettha",
  "tika-s0404t:821_5": "aggaphalabhūmi anāgāmiphalabhūmīti dveva bhūmiyo sarūpato āgatā, nānantariyatāya",
  "tika-s0404t:821_6": "pana heṭṭhimāpi dve bhūmiyo atthato āgatā evāti daṭṭhabbāti. Pañca satāni aggho etassāti",
  "tika-s0404t:821_7": "pañcasataṃ. Sesamettha uttānameva.",
  "tika-s0404t:822": "Aṭṭhakanāgarasuttavaṇṇanā niṭṭhitā.",
  "tika-s0404t:823": "7. Gopālasuttavaṇṇanā",
  "tika-s0404t:824_0": "17. Sattame tisso kathāti tisso aṭṭhakathā, tividhā suttassa atthavaṇṇanāti attho.",
  "tika-s0404t:824_1": "Ekekaṃ padaṃ nāḷaṃ mūlaṃ etissāti evaṃsaññitā ekanāḷikā. Ekekaṃ vā padaṃ nāḷaṃ atthaniggamanamaggo",
  "tika-s0404t:824_2": "etissāti ekanāḷikā. Tenāha “ekekassa padassa atthakathana”nti. Cattāro aṃsā bhāgā",
  "tika-s0404t:824_3": "atthasallakkhaṇūpāyā etissāti caturassā. Tenāha “catukkaṃ bandhitvā kathana”nti.",
  "tika-s0404t:824_4": "Niyamato nisinnassa āraddhassa vatto saṃvatto etissā atthīti nisinnavattikā, yathāraddhassa",
  "tika-s0404t:824_5": "atthassa visuṃ visuṃ pariyosāpikāti attho. Tenāha “paṇḍitagopālakaṃ dassetvā”tiādi.",
  "tika-s0404t:824_6": "Ekekassapi padassa piṇḍatthadassanavasena bahūnaṃ padānaṃ ekajjhaṃ atthaṃ akathetvā",
  "tika-s0404t:824_7": "ekamekassa padassa atthavaṇṇanā ayaṃ sabbattha labbhati. Catukkaṃ bandhitvāti kaṇhapakkhe",
  "tika-s0404t:824_8": "upamopameyyadvayaṃ, tathā sukkapakkheti idaṃ catukkaṃ yojetvā. Ayaṃ edisesu eva suttesu",
  "tika-s0404t:824_9": "labbhati. Pariyosānagamananti keci tāva āhu “kaṇhapakkhe upamaṃ dassetvā upamā ca",
  "tika-s0404t:824_10": "nāma yāvadeva upameyyasampaṭipādanatthāti upameyyatthaṃ āharitvā saṃkilesapakkhaniddeso",
  "tika-s0404t:824_11": "ca vodānapakkhavibhāvanatthāyāti sukkapakkhampi upamopameyyavibhāgena āharitvā suttatthassa",
  "tika-s0404t:824_12": "pariyosāpanaṃ. Kaṇhapakkhe upameyyaṃ dassetvā pariyosānagamanādīsupi eseva nayo”ti.",
  "tika-s0404t:824_13": "Apare pana “kaṇhapakkhe, sukkapakkhe ca taṃtaṃupamūpameyyatthānaṃ visuṃ visuṃ pariyosāpetvāva",
  "tika-s0404t:824_14": "kathanaṃ pariyosānagamana”nti vadanti. Ayanti nisinnavattikā. Idhāti imasmiṃ gopālakasutte.",
  "tika-s0404t:824_15": "Sabbācariyānaṃ āciṇṇāti sabbehipi pubbācariyehi ācaritā saṃvaṇṇitā, tathā ceva pāḷi pavattāti.",
  "tika-s0404t:825_0": "Aṅgīyanti avayavabhāvena ñāyantīti aṅgāni, koṭṭhāsā. Tāni panettha yasmā sāvajjasabhāvāni,",
  "tika-s0404t:825_1": "tasmā āha “aṅgehīti aguṇakoṭṭhāsehī”ti. Gomaṇḍalanti gosamūhaṃ. Pariharitunti rakkhituṃ.",
  "tika-s0404t:825_2": "Taṃ pana pariharaṇaṃ pariggahetvā vicaraṇanti āha “pariggahetvā vicaritu”nti. Vaḍḍhinti",
  "tika-s0404t:825_3": "gunnaṃ bahubhāvaṃ bahugorasatāsaṅkhātaṃ parivuddhiṃ. “Ettakamida”nti rūpīyatīti rūpaṃ,",
  "tika-s0404t:825_4": "parimāṇaparicchedopi sarīrarūpampīti āha “gaṇanato vā vaṇṇato vā”ti. Na pariyesati",
  "tika-s0404t:825_5": "vinaṭṭhabhāvasseva ajānanato. Nīlāti ettha iti-saddo ādiattho. Tena setasabalādivaṇṇaṃ saṅgaṇhāti.",
  "tika-s0404t:826_0": "Dhanusattisūlādīti ettha issāsācariyānaṃ gāvīsu kataṃ dhanulakkhaṇaṃ. Kumārabhattigaṇānaṃ",
  "tika-s0404t:826_1": "gāvīsu kataṃ sattilakkhaṇaṃ. Issarabhattigaṇānaṃ gāvīsu kataṃ sūlalakkhaṇanti yojanā.",
  "tika-s0404t:826_2": "Ādi-saddena rāmavāsudevagaṇādīnaṃ gāvīsu kataṃ pharasucakkādilakkhaṇaṃ saṅgaṇhāti.",
  "tika-s0404t:827": "Nīlamakkhikāti piṅgalamakkhikā, khuddakamakkhikā eva vā. Saṭati rujati etāyāti sāṭikā, saṃvaḍḍhā sāṭikā āsāṭikā. Tenāha “vaḍḍhantī”tiādi. Hāretāti apanetā.",
  "tika-s0404t:828_0": "Vākenāti vākapaṭṭena. Cīrakenāti pilotikena. Antovasseti vassakālassa abbhantare.",
  "tika-s0404t:828_1": "Niggāhanti susumārādiggāharahitaṃ. Pītanti pānīyassa pītabhāvaṃ. Sīhabyagghādiparissayena",
  "tika-s0404t:828_2": "sāsaṅko sappaṭibhayo.",
  "tika-s0404t:829": "Pañca ahāni ekassāti pañcāhiko, so eva vāroti, pañcāhikavāro. Evaṃ sattāhikavāropi veditabbo. Ciṇṇaṭṭhānanti caritaṭṭhānaṃ gocaraggahitaṭṭhānaṃ.",
  "tika-s0404t:830_0": "Pitiṭṭhānanti pitarā kātabbaṭṭhānaṃ, pitarā kātabbakiccanti attho. Yathāruciṃ gahetvā",
  "tika-s0404t:830_1": "gacchantīti gunnaṃ rucianurūpaṃ gocarabhūmiṃ vā nadipāraṃ vā gahetvā gacchanti. Gobhattanti",
  "tika-s0404t:830_2": "kappāsaṭṭhikādimissaṃ gobhuñjitabbaṃ bhattaṃ. Bhattaggahaṇeneva yāgupi saṅgahitā.",
  "tika-s0404t:831_0": "Dvīhākārehīti vuttaṃ ākāradvayaṃ dassetuṃ “gaṇanato vā samuṭṭhānato vā”ti vuttaṃ.",
  "tika-s0404t:831_1": "Evaṃ pāḷiyaṃ āgatāti “upacayo santatī”ti jātiṃ dvidhā bhinditvā hadayavatthuṃ aggahetvā",
  "tika-s0404t:831_2": "dasāyatanāni pañcadasa sukhumarūpānīti evaṃ rūpakaṇḍapāḷiyaṃ āgatā. Pañcavīsati rūpakoṭṭhāsāti",
  "tika-s0404t:831_3": "salakkhaṇato aññamaññasaṅkarābhāvato rūpabhāgā. Rūpakoṭṭhāsāti vā visuṃ visuṃ appavattitvā",
  "tika-s0404t:831_4": "kalāpabhāveneva pavattanato rūpakalāpā. Koṭṭhāsāti ca aṃsā avayavāti attho. Koṭṭhanti",
  "tika-s0404t:831_5": "vā sarīraṃ, tassa aṃsā kesādayo koṭṭhāsāti aññepi avayavā koṭṭhāsā viya koṭṭhāsā.",
  "tika-s0404t:832_0": "Seyyathāpītiādi upamāsaṃsandanaṃ. Tattha rūpaṃ pariggahetvāti yathāvuttaṃ rūpaṃ salakkhaṇato",
  "tika-s0404t:832_1": "ñāṇena pariggaṇhitvā. Arūpaṃ vavatthapetvāti taṃ rūpaṃ nissāya ārammaṇañca katvā",
  "tika-s0404t:832_2": "pavattamāne vedanādike cattāro khandhe arūpanti vavatthapetvā. Rūpārūpaṃ pariggahetvāti",
  "tika-s0404t:832_3": "puna tattha yaṃ rūppanalakkhaṇaṃ, taṃ rūpaṃ. Tadaññaṃ arūpaṃ. Ubhayavinimuttaṃ kiñci",
  "tika-s0404t:832_4": "natthi attā vā attaniyaṃ vāti evaṃ rūpārūpaṃ pariggahetvā. Tadubhayañca avijjādinā",
  "tika-s0404t:832_5": "paccayena sapaccayanti paccayaṃ sallakkhetvā, aniccatādilakkhaṇaṃ āropetvā yo kalāpasammasanādikkamena",
  "tika-s0404t:832_6": "kammaṭṭhānaṃ matthakaṃ pāpetuṃ na sakkoti, so na vaḍḍhatīti yojanā.",
  "tika-s0404t:833_0": "Ettakaṃ rūpaṃ ekasamuṭṭhānanti cakkhāyatanaṃ, sotāyatanaṃ, ghānāyatanaṃ, jivhāyatanaṃ,",
  "tika-s0404t:833_1": "kāyāyatanaṃ, itthindriyaṃ, purisindriyaṃ, jīvitindriyanti aṭṭhavidhaṃ kammavasena;",
  "tika-s0404t:833_2": "kāyaviññatti, vacīviññattīti idaṃ dvayaṃ cittavasenāti ettakaṃ rūpaṃ ekasamuṭṭhānaṃ.",
  "tika-s0404t:833_3": "Saddāyatanamekaṃ utucittavasena dvisamuṭṭhānaṃ. Rūpassa lahutā, mudutā, kammaññatāti",
  "tika-s0404t:833_4": "ettakaṃ rūpaṃ utucittāhāravasena tisamuṭṭhānaṃ. Rūpāyatanaṃ, gandhāyatanaṃ, rasāyatanaṃ,",
  "tika-s0404t:833_5": "phoṭṭhabbāyatanaṃ, ākāsadhātu, āpodhātu, kabaḷīkāro āhāroti ettakaṃ rūpaṃ utucittāhārakammavasena",
  "tika-s0404t:833_6": "catusamuṭṭhānaṃ. Upacayo, santati, jaratā, rūpassa aniccatāti ettakaṃ rūpaṃ na kutoci",
  "tika-s0404t:833_7": "samuṭṭhātīti na jānāti. Samuṭṭhānato rūpaṃ ajānantotiādīsu vattabbaṃ “gaṇanato rūpaṃ",
  "tika-s0404t:833_8": "ajānanto”tiādīsu vuttanayeneva veditabbaṃ.",
  "tika-s0404t:834_0": "Kammalakkhaṇoti attanā kataṃ duccaritakammaṃ lakkhaṇaṃ etassāti kammalakkhaṇo, bālo.",
  "tika-s0404t:834_1": "Vuttañhetaṃ – “tīṇimāni, bhikkhave, bālassa bālalakkhaṇāni. Katamāni tīṇi? Duccintitacintī",
  "tika-s0404t:834_2": "hoti, dubbhāsitabhāsī, dukkaṭakammakārī. Imāni kho…pe… lakkhaṇānī”ti. Attanā kataṃ",
  "tika-s0404t:834_3": "sucaritakammaṃ lakkhaṇaṃ etassāti kammalakkhaṇo, paṇḍito. Vuttampi cetaṃ “tīṇimāni,",
  "tika-s0404t:834_4": "bhikkhave, paṇḍitassa paṇḍitalakkhaṇāni. Katamāni tīṇi? Sucintitacintī hoti, subhāsitabhāsī,",
  "tika-s0404t:834_5": "sukatakammakārī. Imāni kho…pe… paṇḍitalakkhaṇānī”ti. Tenāha “kusalākusalakammaṃ paṇḍitabālalakkhaṇa”nti.",
  "tika-s0404t:835_0": "Bāle vajjetvā paṇḍite na sevatīti yaṃ bālapuggale vajjetvā paṇḍitasevanaṃ atthakāmena",
  "tika-s0404t:835_1": "kātabbaṃ, taṃ na karoti. Tathābhūtassa ca ayamādīnavoti dassetuṃ puna “bāle vajjetvā”tiādi",
  "tika-s0404t:835_2": "vuttaṃ. Tattha yaṃ bhagavatā “idaṃ vo kappatī”ti anuññātaṃ, tadanulomañce, taṃ kappiyaṃ.",
  "tika-s0404t:835_3": "Yaṃ “idaṃ vo na kappatī”ti paṭikkhittaṃ, tadanulomañce, taṃ akappiyaṃ. Yaṃ kosallasambhūtaṃ,",
  "tika-s0404t:835_4": "taṃ kusalaṃ, tappaṭipakkhaṃ akusalaṃ. Tadeva sāvajjaṃ, kusalaṃ anavajjaṃ. Āpattito",
  "tika-s0404t:835_5": "ādito dve āpattikkhandhā garukaṃ, tadaññaṃ lahukaṃ. Dhammato mahāsāvajjaṃ garukaṃ,",
  "tika-s0404t:835_6": "appasāvajjaṃ lahukaṃ. Sappaṭikāraṃ satekicchaṃ, appaṭikāraṃ atekicchaṃ. Dhammatānugataṃ",
  "tika-s0404t:835_7": "kāraṇaṃ, itaraṃ akāraṇaṃ. Taṃ ajānantoti kappiyākappiyaṃ, garuka-lahukaṃ, satekicchātekicchaṃ",
  "tika-s0404t:835_8": "ajānanto suvisuddhaṃ katvā sīlaṃ rakkhituṃ na sakkoti. Kusalākusalaṃ, sāvajjānavajjaṃ,",
  "tika-s0404t:835_9": "kāraṇākāraṇaṃ ajānanto khandhādīsu akusalatāya rūpārūpapariggahampi kātuṃ na sakkoti,",
  "tika-s0404t:835_10": "kuto tassa kammaṭṭhānaṃ gahetvā vaḍḍhanā. Tenāha “kammaṭṭhānaṃ gahetvā vaḍḍhetuṃ na sakkotī”ti.",
  "tika-s0404t:836": "Govaṇasadise attabhāve uppajjitvā tattha dukkhuppattihetuto micchāvitakkā āsāṭikā viyāti āsāṭikāti āha “akusalavitakkaṃ āsāṭikaṃ ahāretvā”ti.",
  "tika-s0404t:837_0": "“Gaṇḍoti kho, bhikkhave, pañcannetaṃ upādānakkhandhānaṃ adhivacana”nti vacanato chahi",
  "tika-s0404t:837_1": "vaṇamukhehi vissandamānayūso gaṇḍo viya pilotikākhaṇḍena chadvārehi vissandamānakilesāsuci",
  "tika-s0404t:837_2": "attabhāvavaṇo satisaṃvarena pidahitabbo, ayaṃ pana evaṃ na karotīti āha “yathā so",
  "tika-s0404t:837_3": "gopālako vaṇaṃ na paṭicchādeti, evaṃ saṃvaraṃ na sampādetī”ti.",
  "tika-s0404t:838_0": "Yathā dhūmo indhanaṃ nissāya uppajjamāno saṇho sukhumo, taṃ taṃ vivaraṃ anupavissa",
  "tika-s0404t:838_1": "byāpento sattānaṃ ḍaṃsamakasādiparissayaṃ vinodeti, aggijālāsamuṭṭhānassa pubbaṅgamo",
  "tika-s0404t:838_2": "hoti, evaṃ dhammadesanāñāṇassa indhanabhūtaṃ rūpārūpadhammajātaṃ nissāya uppajjamānā",
  "tika-s0404t:838_3": "saṇhā sukhumā taṃ taṃ khandhantaraṃ āyatanantarañca anupavissa byāpeti, sattānaṃ",
  "tika-s0404t:838_4": "micchāvitakkādiparissayaṃ vinodeti, ñāṇaggijālāsamuṭṭhāpanassa pubbaṅgamo hoti, tasmā",
  "tika-s0404t:838_5": "dhūmo viyāti dhūmoti āha “gopālako dhūmaṃ viya dhammadesanādhūmaṃ na karotī”ti. Attano",
  "tika-s0404t:838_6": "santikaṃ upagantvā nisinnassa kātabbā tadanucchavikā dhammakathā upanisinnakakathā.",
  "tika-s0404t:838_7": "Katassa dānādipuññassa anumodanakathā anumodanā. Tatoti dhammakathādīnaṃ akaraṇato.",
  "tika-s0404t:838_8": "“Bahussuto guṇavāti na jānantī”ti kasmā vuttaṃ? Nanu attano jānāpanatthaṃ dhammakathādi",
  "tika-s0404t:838_9": "na kātabbamevāti? Saccaṃ na kātabbameva, suddhāsayena pana dhamme kathite tassa guṇajānanaṃ",
  "tika-s0404t:838_10": "sandhāyetaṃ vuttaṃ. Tenāha bhagavā –",
  "tika-s0404t:839": "“Nābhāsamānaṃ jānanti, missaṃ bālehi paṇḍitaṃ;",
  "tika-s0404t:840": "Bhāsaye jotaye dhammaṃ, paggaṇhe isinaṃ dhaja”nti.",
  "tika-s0404t:841_0": "Taranti otaranti etthāti titthaṃ, naditaḷākādīnaṃ nahānapānādiatthaṃ otaraṇaṭṭhānaṃ.",
  "tika-s0404t:841_1": "Yathā pana taṃ udakena otiṇṇasattānaṃ sarīramalaṃ pavāheti, parissamaṃ vinodeti,",
  "tika-s0404t:841_2": "visuddhiṃ uppādeti, evaṃ bahussutā attano samīpaṃ otiṇṇasattānaṃ dhammodakena cittamalaṃ",
  "tika-s0404t:841_3": "pavāhenti, parissamaṃ vinodenti, visuddhiṃ uppādenti, tasmā te titthaṃ viyāti titthaṃ.",
  "tika-s0404t:841_4": "Tenāha “titthabhūte bahussutabhikkhū”ti. Byañjanaṃ kathaṃ ropetabbanti, bhante, idaṃ",
  "tika-s0404t:841_5": "byañjanaṃ ayaṃ saddo kathaṃ imasmiṃ atthe ropetabbo, kena pakārena imassa atthassa",
  "tika-s0404t:841_6": "vācako jāto. “Nirūpetabba”nti vā pāṭho, nirūpetabbaṃ ayaṃ sabhāvanirutti kathamettha",
  "tika-s0404t:841_7": "nirūḷhāti adhippāyo. Imassa bhāsitassa ko atthoti saddatthaṃ pucchati. Imasmiṃ ṭhāneti",
  "tika-s0404t:841_8": "imasmiṃ pāḷippadese. Pāḷi kiṃ vadatīti bhāvatthaṃ pucchati. Attho kiṃ dīpetīti bhāvatthaṃ",
  "tika-s0404t:841_9": "vā? Saṅketatthaṃ vā. Na paripucchatīti vimaticchedanapucchāvasena sabbaso pucchaṃ",
  "tika-s0404t:841_10": "na karoti. Na paripañhatīti pari pari attano ñātuṃ icchaṃ na ācikkhati, na vibhāveti.",
  "tika-s0404t:841_11": "Tenāha “na jānāpetī”ti. Teti bahussutabhikkhū. Vivaraṇaṃ nāma atthassa vibhajitvā",
  "tika-s0404t:841_12": "kathananti āha “bhājetvā na desentī”ti. Anuttānīkatanti ñāṇena apākaṭīkataṃ guyhaṃ",
  "tika-s0404t:841_13": "paṭicchannaṃ. Na uttāniṃ karontīti sinerupādamūle vālikaṃ uddharanto viya pathavīsandhārodakaṃ",
  "tika-s0404t:841_14": "vivaritvā dassento viya ca uttānaṃ na karonti.",
  "tika-s0404t:842_0": "Evaṃ yassa dhammassa vasena bahussutā “tittha”nti vuttā pariyāyato. Idāni tameva",
  "tika-s0404t:842_1": "dhammaṃ nippariyāyato “tittha”nti dassetuṃ “yathā vā”tiādi vuttaṃ. Dhammo hi taranti",
  "tika-s0404t:842_2": "otaranti etena nibbānaṃ nāma taḷākanti “tittha”nti vuccati. Tenāha bhagavā sumedhabhūto –",
  "tika-s0404t:843": "“Evaṃ kilesamaladhovaṃ, vijjante amatantaḷe;",
  "tika-s0404t:844": "Na gavesati taṃ taḷākaṃ, na doso amatantaḷe”ti. –",
  "tika-s0404t:845": "Dhammasseva nibbānassotaraṇatitthabhūtassa otaraṇākāraṃ ajānanto “dhammatitthaṃ na jānātī”ti vutto.",
  "tika-s0404t:846_0": "Pītāpītanti gogaṇe pītaṃ apītañca gorūpaṃ na jānāti, na vindati. Avindanto hi “na",
  "tika-s0404t:846_1": "labhatī”ti vutto. “Ānisaṃsaṃ na vindatī”ti vatvā tassa avindanākāraṃ dassento “dhammassavanaggaṃ gantvā”tiādimāha.",
  "tika-s0404t:847_0": "Ayaṃ lokuttaroti padaṃ sandhāyāha “ariya”nti. Paccāsattiñāyena anantarassa hi vippaṭisedho",
  "tika-s0404t:847_1": "vā. Ariyasaddo vā niddosapariyāyo daṭṭhabbo. Aṭṭhaṅgikanti ca visuṃ ekajjhañca aṭṭhaṅgikaṃ",
  "tika-s0404t:847_2": "upādāya gahetabbaṃ, aṭṭhaṅgatā bāhullato ca. Evañca katvā sattaṅgassapi ariyamaggassa",
  "tika-s0404t:847_3": "saṅgaho siddho hoti.",
  "tika-s0404t:848_0": "Cattāro satipaṭṭhānetiādīsu avisesena satipaṭṭhānā vuttā. Tattha kāyavedanācittadhammārammaṇā",
  "tika-s0404t:848_1": "satipaṭṭhānā lokiyā, tattha sammohaviddhaṃsanavasena pavattā nibbānārammaṇā lokuttarāti",
  "tika-s0404t:848_2": "evaṃ “ime lokiyā, ime lokuttarā”ti yathābhūtaṃ nappajānāti.",
  "tika-s0404t:849_0": "Anavasesaṃ duhatīti paṭiggahaṇe mattaṃ ajānanto kismiñci dāyake saddhāhāniyā, kismiñci",
  "tika-s0404t:849_1": "paccayahāniyā anavasesaṃ duhati. Vācāya abhihāro vācābhihāro. Paccayānaṃ abhihāro paccayābhihāro.",
  "tika-s0404t:850_0": "“Ime amhesu garucittīkāraṃ na karontī”ti iminā navakānaṃ bhikkhūnaṃ sammāpaṭipattiyā",
  "tika-s0404t:850_1": "abhāvaṃ dasseti ācariyupajjhāyesu pitupemassa anupaṭṭhāpanato, tena ca sikkhāgāravatābhāvadīpanena",
  "tika-s0404t:850_2": "saṅgahassa abhājanabhāvaṃ, tena therānaṃ tesu anuggahābhāvaṃ. Na hi sīlādiguṇehi",
  "tika-s0404t:850_3": "sāsane thirabhāvappattā ananuggahetabbe sabrahmacārī anuggaṇhanti, niratthakaṃ vā",
  "tika-s0404t:850_4": "anuggahaṃ karonti. Tenāha “navake bhikkhū”tiādi. Dhammakathābandhanti paveṇiāgataṃ",
  "tika-s0404t:850_5": "pakiṇṇakadhammakathāmaggaṃ. Saccasattappaṭisandhipaccayākārappaṭisaṃyuttaṃ suññatādīpanaṃ",
  "tika-s0404t:850_6": "guḷhaganthaṃ. Vuttavipallāsavasenāti “na rūpaññū”tiādīsu vuttassa paṭisedhassa paṭikkhepavasena",
  "tika-s0404t:850_7": "aggahaṇavasena. Yojetvāti “rūpaññū hotīti gaṇanato vā vaṇṇato vā rūpaṃ jānātī”tiādinā,",
  "tika-s0404t:850_8": "“tassa gogaṇopi na parihāyati, pañcagorasaparibhogatopi na paribāhiro hotī”tiādinā",
  "tika-s0404t:850_9": "ca atthaṃ yojetvā. Veditabboti tasmiṃ tasmiṃ pade yathārahaṃ attho veditabbo. Sesaṃ",
  "tika-s0404t:850_10": "sabbattha uttānamevāti.",
  "tika-s0404t:851": "Gopālasuttavaṇṇanā niṭṭhitā.",
  "tika-s0404t:852": "Iti manorathapūraṇiyā aṅguttaranikāya-aṭṭhakathāya",
  "tika-s0404t:853": "Ekādasakanipātavaṇṇanāya anuttānatthadīpanā samattā.",
  "tika-s0404t:854": "Niṭṭhitā ca manorathapūraṇiyā aṅguttaranikāya-aṭṭhakathāya",
  "tika-s0404t:855": "Anuttānatthapadavaṇṇanā.",
  "tika-s0404t:856": "Nigamanakathāvaṇṇanā",
  "tika-s0404t:857_0": "Mahāaṭṭhakathāya sāranti aṅguttaramahāaṭṭhakathāya sāraṃ. Ekūnasaṭṭhimattoti thokaṃ",
  "tika-s0404t:857_1": "ūnabhāvato mattasaddaggahaṇaṃ. Mūlaṭṭhakathāsāranti pubbe vuttaaṅguttaramahāaṭṭhakathāya",
  "tika-s0404t:857_2": "sārameva anunigamavasena vadati. Atha vā mūlaṭṭhakathāsāranti porāṇaṭṭhakathāsu atthasāraṃ.",
  "tika-s0404t:857_3": "Tenedaṃ dasseti – aṅguttaramahāaṭṭhakathāya atthasāraṃ ādāya imaṃ manorathapūraṇiṃ",
  "tika-s0404t:857_4": "karonto sesamahānikāyānampi mūlaṭṭhakathāsu idha viniyogakkhamaṃ atthasāraṃ ādāya",
  "tika-s0404t:857_5": "evamakāsinti. Mahāvihārādhivāsīnanti ca idaṃ purimapacchimapadehi saddhiṃ sambandhitabbaṃ",
  "tika-s0404t:857_6": "“mahāvihārādhivāsīnaṃ samayaṃ pakāsayantī, mahāvihārādhivāsīnaṃ mūlaṭṭhakathāsāraṃ",
  "tika-s0404t:857_7": "ādāyā”ti. Tenāti puññena. Hotu sabbo sukhī lokoti kāmāvacarādivibhāgo sabbo sattaloko",
  "tika-s0404t:857_8": "yathārahaṃ bodhittayādhigamavasena sampattena nibbānasukhena sukhī sukhito hotūti",
  "tika-s0404t:857_9": "sadevakassa lokassa accantaṃ sukhādhigamāya attano puññaṃ pariṇāmeti.",
  "tika-s0404t:858": "Ettāvatā samattāva, sabbaso vaṇṇanā ayaṃ;",
  "tika-s0404t:859": "Vīsatiyā sahassehi, ganthehi parimāṇato.",
  "tika-s0404t:860": "Porāṇānaṃ kathāmagga-sāramettha yato ṭhitaṃ;",
  "tika-s0404t:861": "Tasmā sāratthamañjūsā, iti nāmena vissutā.",
  "tika-s0404t:862": "Ajjhesito narindena, sohaṃ parakkamabāhunā;",
  "tika-s0404t:863": "Saddhammaṭṭhitikāmena, sāsanujjotakārinā.",
  "tika-s0404t:864": "Teneva kārite ramme, pāsādasatamaṇḍite;",
  "tika-s0404t:865": "Nānādumagaṇākiṇṇe, bhāvanābhiratālaye.",
  "tika-s0404t:866": "Sītalūdakasampanne, vasaṃ jetavane imaṃ;",
  "tika-s0404t:867": "Atthabyañjanasampannaṃ, akāsiṃ sādhusammataṃ.",
  "tika-s0404t:868": "Yaṃ siddhaṃ iminā puññaṃ, yaṃ caññaṃ pasutaṃ mayā;",
  "tika-s0404t:869": "Etena puññakammena, dutiye attasambhave.",
  "tika-s0404t:870": "Tāvatiṃse pamodento, sīlācāraguṇe rato;",
  "tika-s0404t:871": "Alaggo pañcakāmesu, patvāna paṭhamaṃ phalaṃ.",
  "tika-s0404t:872": "Antime attabhāvamhi, metteyyaṃ munipuṅgavaṃ;",
  "tika-s0404t:873": "Lokaggapuggalaṃ nāthaṃ, sabbasattahite rataṃ.",
  "tika-s0404t:874": "Disvāna tassa dhīrassa, sutvā saddhammadesanaṃ;",
  "tika-s0404t:875": "Adhigantvā phalaṃ aggaṃ, sobheyyaṃ jinasāsanaṃ.",
  "tika-s0404t:876": "Sadā rakkhantu rājāno, dhammeneva imaṃ pajaṃ;",
  "tika-s0404t:877": "Niratā puññakammesu, jotentu jinasāsanaṃ.",
  "tika-s0404t:878": "Ime ca pāṇino sabbe, sabbadā nirupaddavā;",
  "tika-s0404t:879": "Niccaṃ kalyāṇasaṅkappā, pappontu amataṃ padanti.",
  "tika-s0404t:880": "Aṅguttaraṭīkā samattā."
}