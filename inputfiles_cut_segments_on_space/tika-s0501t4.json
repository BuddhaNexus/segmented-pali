{
  "tika-s0501t4:0": "Nayasamuṭṭhānavibhāvanā",
  "tika-s0501t4:1_0": "79. Yena yena saṁvaṇṇanāvisesabhūtena desanāhārasampātādinā hārasampātena ekasuttappadesatthā",
  "tika-s0501t4:1_1": "niddhāretvā vibhattā, so saṁvaṇṇanāvisesabhūto desanāhārasampātādihārasampāto paripuṇṇo,",
  "tika-s0501t4:1_2": "‘‘katamaṁ nayasamuṭṭhāna’’nti pucchitabbattā ‘‘tattha katamaṁ nayasamuṭṭhāna’’ntiādi",
  "tika-s0501t4:1_3": "āraddhaṁ. Aṭṭhakathāyaṁ pana –‘‘evaṁ nānāsuttavasena, ekasuttavasena ca hāravicāraṁ",
  "tika-s0501t4:1_4": "dassetvā idāni nayavicāraṁ dassetuṁ ‘tattha katamaṁ nayasamuṭṭhāna’ntiādi āraddha’’nti",
  "tika-s0501t4:1_5": "(netti. aṭṭha. 79) vuttaṁ. ‘‘Tattha katamo nandiyāvaṭṭanayo’’tiādiṁ anārabhitvā ‘‘tattha",
  "tika-s0501t4:1_6": "katamaṁ nayasamuṭṭhāna’’ntiādiārambhane kāraṇaṁ aṭṭhakathāyaṁ vuttameva. Tattha tatthāti",
  "tika-s0501t4:1_7": "tesu hārādīsu yo atthanayo saṁvaṇṇanānayena niddiṭṭho, tasseva atthanayassa samuṭṭhānaṁ",
  "tika-s0501t4:1_8": "bhūmiṁ pucchati ‘‘katamaṁ nayasamuṭṭhāna’’nti.",
  "tika-s0501t4:2_0": "Kiñcāpi saṁvaṇṇanānayā niddiṭṭhā, tathāpi atthanayasaṁvaṇṇanānayānaṁ visesassa pākaṭaṁ",
  "tika-s0501t4:2_1": "kātuṁ puna kathayissāma. Taṇhāavijjāhi saṁkilesapakkhassa suttatthassa catusaccayojanamukhena",
  "tika-s0501t4:2_2": "nayanalakkhaṇo saṁvaṇṇanāviseso ceva samathavipassanāhi vodānapakkhassa suttatthassa",
  "tika-s0501t4:2_3": "catusaccayojanamukhena nayanalakkhaṇo saṁvaṇṇanāviseso ca nandiyāvaṭṭo nayo nāma.",
  "tika-s0501t4:2_4": "Tīhi akusalamūlehi lobhādīhi saṁkilesapakkhassa suttatthassa catusaccayojanamukhena",
  "tika-s0501t4:2_5": "nayanalakkhaṇo saṁvaṇṇanāviseso ceva tīhi kusalamūlehi alobhādīhi vodānapakkhassa",
  "tika-s0501t4:2_6": "suttatthassa catusaccayojanamukhena nayanalakkhaṇo saṁvaṇṇanāviseso ca tipukkhalo",
  "tika-s0501t4:2_7": "nayo nāma. Catūhi subhasaññādīhi vipallāsehi sakalasaṁkilesapakkhassa suttatthassa",
  "tika-s0501t4:2_8": "catusaccayojanamukhena nayanalakkhaṇo saṁvaṇṇanāviseso ceva catūhi asubhasaññādīhi",
  "tika-s0501t4:2_9": "avipallāsehi satipaṭṭhānehi, saddhindriyehi vā vodānapakkhassa suttatthassa catusaccayojanamukhena",
  "tika-s0501t4:2_10": "nayanalakkhaṇo saṁvaṇṇanāviseso ca sīhavikkīḷito nayo nāmāti vuttā nayā saṁvaṇṇanānayā",
  "tika-s0501t4:2_11": "nāma. Tesaṁ saṁvaṇṇanānayānaṁ samuṭṭhānaṁ pucchati ‘‘katamaṁ nayasamuṭṭhāna’’nti.",
  "tika-s0501t4:3_0": "Nayā pana nānāsuttato niddhāritehi taṇhāavijjādīhi mūlapadehi catusaccayojanāya nayato",
  "tika-s0501t4:3_1": "anubujjhiyamāno dukkhādiattho. So hi maggañāṇaṁ nayati sampāpetīti ‘‘nayo’’ti vutto,",
  "tika-s0501t4:3_2": "so atthanayo nāma. Tasseva atthanayassa samuṭṭhānaṁ pucchati ‘‘katamaṁ nayasamuṭṭhāna’’nti?",
  "tika-s0501t4:3_3": "Tasmā catusaccayojanāya nayaggāhato nīyati anupucchīyatīti nayo, ko so? Suttatthabhūto",
  "tika-s0501t4:3_4": "dukkhādiko attho. Nayati maggañāṇaṁ pāpetīti vā nayo, dukkhādiko atthova. Tenāha",
  "tika-s0501t4:3_5": "– ‘‘anubujjhiyamāno dukkhādiattho. So hi maggañāṇaṁ nayati sampāpetīti nayo’’ti (netti.",
  "tika-s0501t4:3_6": "aṭṭha. 79). Samuṭṭhahanti nayā etenāti samuṭṭhānaṁ, kiṁ taṁ? Avijjātaṇhādikāraṇaṁ,",
  "tika-s0501t4:3_7": "taṁdīpanā saṁvaṇṇanā ca. Avijjātaṇhādinā hi dukkhādiatthanayā sambhavanti. Atha vā",
  "tika-s0501t4:3_8": "avijjātaṇhādīhi catusaccayojanā samuṭṭhānaṁ nāma. Tena vuttaṁ – ‘‘kiṁ pana taṁ? Taṁtaṁmūlapadehi",
  "tika-s0501t4:3_9": "catusaccayojanā’’ti (netti. aṭṭha. 79). Evaṁ atthe gayhamāne sati saṁvaṇṇanānayāpi",
  "tika-s0501t4:3_10": "gahitā honti, nayānaṁ samuṭṭhānaṁ nayasamuṭṭhānaṁ, tasmiṁ nayasamuṭṭhāne.",
  "tika-s0501t4:4_0": "‘‘Katamaṁ nandiyāvaṭṭanayasamuṭṭhāna’’nti pucchitabbattā paṭhamaṁ nandiyāvaṭṭanayasamuṭṭhānaṁ",
  "tika-s0501t4:4_1": "dassetuṁ ‘‘pubbā koṭi na paññāyatī’’tiādi vuttaṁ. Nandiyāvaṭṭanayasamuṭṭhānabhūtāya",
  "tika-s0501t4:4_2": "avijjāya ca taṇhāya ca pubbā koṭi ‘‘asukassa buddhassa bhagavato uppajjanakāle uppannā,",
  "tika-s0501t4:4_3": "asukassa cakkavattino uppajjanakāle uppannā’’ti na paññāyati koṭiyā abhāvatoti yojanā.",
  "tika-s0501t4:4_4": "‘‘Avijjātaṇhāsu katamā nīvaraṇaṁ, katamā saṁyojana’’nti pucchitabbattā ‘‘tattha avijjā",
  "tika-s0501t4:4_5": "nīvaraṇaṁ taṇhā saṁyojana’’nti vuttaṁ. Tatthāti tāsu avijjātaṇhāsu. Ādīnavapaṭicchādikattā",
  "tika-s0501t4:4_6": "avijjā nīvaraṇaṁ. Bhavesu saṁyojanato taṇhā saṁyojanaṁ. ‘‘Avijjānīvaraṇā sattā kathaṁ",
  "tika-s0501t4:4_7": "vicaranti, kathaṁ vuccanti, taṇhāsaṁyojanā sattā kathaṁ vicaranti kathaṁ vuccantī’’ti",
  "tika-s0501t4:4_8": "pucchitabbattā ‘‘avijjānīvaraṇā sattā’’tiādi vuttaṁ. Avijjānīvaraṇametesamatthīti",
  "tika-s0501t4:4_9": "avijjānīvaraṇā. Avijjāya saṁyuttā viya pavattā avijjāya abhinivisavatthūsu saṁyuttā",
  "tika-s0501t4:4_10": "viya pavattā sattā avijjāpakkhena vipallāsena niccādiabhinivesavatthubhūte rūpādiārammaṇe",
  "tika-s0501t4:4_11": "vicaranti vividhā caranti pavattanti, te niccādiabhinivisantā vicarantā sattā ‘‘diṭṭhicaritā’’ti",
  "tika-s0501t4:4_12": "vuccanti. Taṇhāsaṁyojanametesanti taṇhāsaṁyojanā. Taṇhāya saṁyuttā viya pavattā,",
  "tika-s0501t4:4_13": "taṇhāya vā ārammaṇabhūte vatthukāme saṁyuttā viya pavattā sattā taṇhāpakkhena aṭṭhasatataṇhāvicaritena",
  "tika-s0501t4:4_14": "ārammaṇabhūte vatthusmiṁ vicaranti pavattantīti attho.",
  "tika-s0501t4:5_0": "‘‘Diṭṭhicaritā sattā kaṁ paṭipattiṁ anuyuttā viharanti, taṇhācaritā sattā kaṁ paṭipattiṁ",
  "tika-s0501t4:5_1": "anuyuttā viharantī’’ti pucchitabbattā ‘‘diṭṭhicaritā’’tiādi vuttaṁ. Diṭṭhicaritā",
  "tika-s0501t4:5_2": "sattā ito sāsanato bahiddhā pabbajitā hontāpi ‘‘sukhena adhigantabbaṁ sukhaṁ natthi,",
  "tika-s0501t4:5_3": "dukkhena adhigantabbaṁ sukhaṁ pana atthī’’ti manasi karontā attakilamathānuyogaṁ",
  "tika-s0501t4:5_4": "pañcātapādipaṭipattiṁ anuyuttā viharanti. Taṇhācaritā sattā ito sāsanato bahiddhā",
  "tika-s0501t4:5_5": "pabbajitā hontāpi ‘‘kāme paṭisevantā lokaṁ vaḍḍhāpentā bahuṁ puññaṁ vaḍḍhāpentī’’ti",
  "tika-s0501t4:5_6": "manasi karontā kāmesu kāmasukhallikānuyogaṁ paṭipattiṁ anuyuttā viharanti.",
  "tika-s0501t4:6_0": "‘‘Kasmā diṭṭhicaritā tathāvidhaṁ paṭipattiṁ anuyuttā viharanti, kasmā taṇhācaritā",
  "tika-s0501t4:6_1": "tathāvidhaṁ paṭipattiṁ anuyuttā viharantī’’ti pucchitabbattā ‘‘tattha kiṁ kāraṇa’’ntiādi",
  "tika-s0501t4:6_2": "vuttaṁ. Tatthāti tattha tesu diṭṭhicaritataṇhācaritesu. Yaṁ yasmā kāraṇā viharanti,",
  "tika-s0501t4:6_3": "taṁ kāraṇaṁ kinti pucchati. Ito sāsanato bahiddhā yesaṁ puggalānaṁ saccavavatthānaṁ",
  "tika-s0501t4:6_4": "natthi, catusaccappakāsanā kuto ca atthi, samathavipassanākosallaṁ vā upasamasukhappatti",
  "tika-s0501t4:6_5": "vā kuto atthi, te puggalā upasamasukhassa anabhiññā viparītacetā hutvā evaṁ āhaṁsu",
  "tika-s0501t4:6_6": "‘‘sukhena adhigantabbaṁ sukhaṁ natthi , dukkhena adhigantabbaṁ sukhaṁ nāma atthī’’ti.",
  "tika-s0501t4:6_7": "Te evaṁsaññī evaṁdiṭṭhī dukkhena sukhaṁ patthayamānā hutvā attakilamathānuyogamanuyuttā",
  "tika-s0501t4:6_8": "viharanti. Ito sāsanato bahiddhā yesaṁ puggalānaṁ saccavavatthānaṁ natthi, catusaccappakāsanā",
  "tika-s0501t4:6_9": "kuto ca atthi, samathavipassanākosallaṁ vā upasamasukhappatti vā kuto atthi, te puggalā",
  "tika-s0501t4:6_10": "upasamasukhassa anabhiññā viparītacetā hutvā evamāhaṁsu ‘‘yo kāme paṭisevati, so",
  "tika-s0501t4:6_11": "lokaṁ vaḍḍhayati, yo lokaṁ vaḍḍhayati, so bahuṁ puññaṁ pasavatī’’ti. Te evaṁsaññī",
  "tika-s0501t4:6_12": "evaṁdiṭṭhī kāmesu sukhasaññī hutvā kāmasukhallikānuyogaṁ anuyuttā ca viharantīti yojanā kātabbā.",
  "tika-s0501t4:7_0": "‘‘Tathā viharantā kiṁ vaḍḍhayantī’’ti pucchitabbattā ‘‘te tadabhiññā santā rogameva",
  "tika-s0501t4:7_1": "vaḍḍhayantī’’ti vuttaṁ. ‘‘Tathā vaḍḍhayantā rogādīnaṁ bhesajjaṁ samathavipassanaṁ",
  "tika-s0501t4:7_2": "vaḍḍhayanti ki’’nti pucchitabbattā ‘‘te rogābhitunnā gaṇḍapaṭipīḷitā sallānuviddhā",
  "tika-s0501t4:7_3": "nirayatiracchānayonipetāsuresu ummujjanimujjāni karontā ugghātanigghātaṁ paccanubhontā",
  "tika-s0501t4:7_4": "rogagaṇḍasallabhesajjaṁ navindantī’’ti vuttaṁ. Attho pana aṭṭhakathāyaṁ (netti. aṭṭha.",
  "tika-s0501t4:7_5": "79) vutto. ‘‘Katame saṁkilesavodānā, katame rogādayo, katamaṁ bhesajja’’nti pucchitabbattā",
  "tika-s0501t4:7_6": "‘‘tattha attakilamathānuyogo’’tiādi vuttaṁ. Tatthāti tesu saṁkilesavodānarogabhesajjādīsu.",
  "tika-s0501t4:7_7": "Attakilamathānuyogo ca kāmasukhallikānuyogo ca saṁkileso hoti, samathavipassanā vodānaṁ",
  "tika-s0501t4:7_8": "hoti, attakilamathānuyogo ca rogo hoti, samathavipassanā roganigghātakabhesajjaṁ…pe...",
  "tika-s0501t4:7_9": "samathavipassanā salluddhāraṇabhesajjaṁ hoti.",
  "tika-s0501t4:8_0": "‘‘Katamo katamaṁ sacca’’nti pucchitabbattā ‘‘tattha saṁkileso dukkha’’ntiādi vuttaṁ.",
  "tika-s0501t4:8_1": "Tatthāti tesu saṁkilesādīsu saṁkileso ekadesavasena dukkhaṁ dukkhasaccaṁ hoti. Tadabhisaṅgoti",
  "tika-s0501t4:8_2": "tasmiṁ saṁkilese abhisaṅgo viya pavatto lokiyadhammo niravasesavasena dukkhasaccaṁ",
  "tika-s0501t4:8_3": "hoti. Atha vā tasmiṁ dukkhe abhisaṅgo viya pavattā taṇhā dukkhasamudayo samudayasaccaṁ",
  "tika-s0501t4:8_4": "hoti. Taṇhānirodho dukkhanirodho nirodhasaccaṁ hoti. Samathavipassanā dukkhanirodhagāminī",
  "tika-s0501t4:8_5": "paṭipadā maggasaccaṁ hoti. Imāni cattāri saccāni niddhāretvā yojetabbāni. ‘‘Tesu",
  "tika-s0501t4:8_6": "catūsu saccesu katamaṁ pariññeyyaṁ, katamo pahātabbo, katamo bhāvetabbo, katamo sacchikātabbo’’ti",
  "tika-s0501t4:8_7": "pucchitabbattā ‘‘dukkhaṁ pariññeyya’’ntiādi vuttaṁ.",
  "tika-s0501t4:9_0": "80. Diṭṭhicaritataṇhācaritānaṁ attakilamathānuyogādivasena cattāri saccāni niddhāritāni,",
  "tika-s0501t4:9_1": "‘‘kathaṁ diṭṭhicaritataṇhācaritānaṁ sakkāyadassane pavattibhedavasena cattāri saccāni",
  "tika-s0501t4:9_2": "niddhāritānī’’ti pucchitabbattā ‘‘tattha diṭṭhicaritā’’tiādi vuttaṁ. Atha vā ‘‘diṭṭhicaritataṇhācaritānaṁ",
  "tika-s0501t4:9_3": "sakkāyadassane katamo pavattibhedo’’ti pucchitabbattā imesaṁ sakkāyadassane ayaṁ",
  "tika-s0501t4:9_4": "pavattibhedoti vibhajitvā dassetuṁ ‘‘tattha diṭṭhicaritā’’tiādi vuttaṁ. Tena vuttaṁ",
  "tika-s0501t4:9_5": "– ‘‘idāni diṭṭhicaritataṇhācaritānaṁ sakkāyadiṭṭhidassane pavattibhedaṁ dassetuṁ",
  "tika-s0501t4:9_6": "‘diṭṭhicaritā’tiādi vutta’’nti. Tatthāti tesu diṭṭhicaritataṇhācaritesu. Diṭṭhicaritā",
  "tika-s0501t4:9_7": "puggalā rūpaṁ ‘‘attā’’ti attato upagacchanti…pe… viññāṇaṁ ‘‘attā’’ti attato upagacchanti",
  "tika-s0501t4:9_8": "diṭṭhicaritānaṁ attābhinivesassa balavabhāvato, taṇhācaritā pana rūpaṁ vā ‘‘attā’’ti",
  "tika-s0501t4:9_9": "rūpavantaṁ attānaṁ upagacchanti attani vā rūpaṁ, rūpasmiṁ vā ‘‘attā’’ti attānaṁ upagacchanti…pe…",
  "tika-s0501t4:9_10": "viññāṇasmiṁ vā ‘‘attā’’ti attānaṁ upagacchanti taṇhācaritānaṁ attaniyābhinivesassa",
  "tika-s0501t4:9_11": "balavabhāvato. Pañcasu upādānakkhandhesu ekekaṁ nissāya catubbidhattā vīsativatthukā",
  "tika-s0501t4:9_12": "ayaṁ micchādiṭṭhi ‘‘sakkāyadiṭṭhī’’ti vuccati. Evaṁ diṭṭhicaritataṇhācaritānaṁ sakkāyadassane",
  "tika-s0501t4:9_13": "pavattibhedo viññātabboti attho.",
  "tika-s0501t4:10_0": "‘‘Sakkāyadiṭṭhiyā katamo paṭipakkho’’ti pucchitabbattā ‘‘tassā paṭipakkho’’tiādi",
  "tika-s0501t4:10_1": "vuttaṁ. Tassā sakkāyadiṭṭhiyā pajahanavasena lokuttarā sammādiṭṭhi paṭipakkho, tassā",
  "tika-s0501t4:10_2": "sammādiṭṭhiyā anvāyikā anuguṇabhāvena pavattanakā dhammā ca sakkāyadiṭṭhiyā pajahanavasena",
  "tika-s0501t4:10_3": "paṭipakkhā bhavanti. ‘‘Katame dhammā anvāyikā’’ti pucchitabbattā ‘‘sammāsaṅkappo’’tiādi",
  "tika-s0501t4:10_4": "vuttaṁ. Sammāsaṅkappo…pe… sammāsamādhi ime dhammā anvāyikā honti. Ayaṁ sammādiṭṭhiādiko",
  "tika-s0501t4:10_5": "ariyo aṭṭhaṅgiko maggo tassā sakkāyadiṭṭhiyā paṭipakkho hoti pahāyakattā. ‘‘Te sammādiṭṭhiyādayo",
  "tika-s0501t4:10_6": "dhammā khandhato kittakā hontī’’ti pucchitabbattā ‘‘te tayo khandhā’’tiādi vuttaṁ.",
  "tika-s0501t4:10_7": "‘‘Katamo khandho samatho, katamo khandho vipassanā’’ti pucchitabbattā ‘‘sīlakkhandho",
  "tika-s0501t4:10_8": "samādhikkhandho ca samatho, paññākkhandho vipassanā’’ti vuttaṁ. ‘‘Sakkāyādīsu katamo",
  "tika-s0501t4:10_9": "katamaṁ saccaṁ, katamo katamaṁ sacca’’nti pucchitabbattā ‘‘tattha sakkāyo’’tiādi vuttaṁ.",
  "tika-s0501t4:11_0": "‘‘Diṭṭhicaritataṇhācaritānaṁ sakkāyadiṭṭhitappaṭipakkhavasena cattāri saccāni niddhāritāni,",
  "tika-s0501t4:11_1": "kathaṁ antadvayamajjhimapaṭipadā niddhāritā’’ti vattabbattā ‘‘tattha ye rūpaṁ attato’’tiādi",
  "tika-s0501t4:11_2": "vuttaṁ. Tatthāti tesu diṭṭhicaritataṇhācaritesu ye diṭṭhicaritā puggalā rūpaṁ ‘‘attā’’ti",
  "tika-s0501t4:11_3": "attato upagacchanti…pe… viññāṇaṁ ‘‘attā’’ti attato upagacchanti. Ime diṭṭhicaritā",
  "tika-s0501t4:11_4": "puggalā ‘‘rūpādayo ca attā, rūpādīnañca aniccattā, attassāpi aniccattā attā ucchijjati,",
  "tika-s0501t4:11_5": "attā vinassati, attā paraṁ maraṇā na hotī’’ti abhinivisanato ‘‘ucchedavādino’’ti",
  "tika-s0501t4:11_6": "vuccanti. Ye taṇhācaritā puggalā rūpaṁ vā ‘‘attā’’ti rūpavantaṁ attānaṁ upagacchanti…pe…",
  "tika-s0501t4:11_7": "viññāṇaṁ vā ‘‘attā’’ti viññāṇavantaṁ attānaṁ upagacchanti. Attani vā viññāṇaṁ, viññāṇasmiṁ",
  "tika-s0501t4:11_8": "vā attānaṁ upagacchanti. Ime taṇhācaritā puggalā ‘‘rūpādīhi attā añño aññattā attā",
  "tika-s0501t4:11_9": "nicco sassato’’ti abhinivisanato ‘‘sassatavādino’’ti vuccanti.",
  "tika-s0501t4:12_0": "Tattha tesu ucchedavādīsassatavādīpuggalesu pavattā ucchedavādasassatavādā ubho antā",
  "tika-s0501t4:12_1": "antadvayapaṭipadā honti. Ayaṁ antadvayapaṭipadā saṁsārapavattanassa hetubhāvato saṁsārapavatti",
  "tika-s0501t4:12_2": "hoti, tassa antadvayassa paṭipajjanassa pajahanavasena majjhimapaṭipadāsaṅkhātova",
  "tika-s0501t4:12_3": "ariyo aṭṭhaṅgiko maggo paṭipakkho hoti pahāyakattā. Ayaṁ maggo saṁsāranivattanassa",
  "tika-s0501t4:12_4": "hetubhāvato saṁsāranivatti hoti. Tattha saṁsārapavattisaṁsāranivattīsu pavatti saṁsārapavatti",
  "tika-s0501t4:12_5": "dukkhaṁ dukkhasaccaṁ, tadabhisaṅgo tasmiṁ dukkhe abhisaṅgo taṇhā samudayo samudayasaccaṁ,",
  "tika-s0501t4:12_6": "taṇhānirodho dukkhanirodho nirodhasaccaṁ, ariyo aṭṭhaṅgiko maggo dukkhanirodhagāminī",
  "tika-s0501t4:12_7": "paṭipadā maggasaccaṁ, iti imāni cattāri saccāni niddhāritāni. ‘‘Dukkhaṁ pariññeyya’’ntiādimhi vuttanayova attho.",
  "tika-s0501t4:13_0": "‘‘Ucchedasassatassa kittako pabhedo, maggassa kittako’’ti pucchitabbattā ‘‘tattha",
  "tika-s0501t4:13_1": "ucchedasassata’’ntiādi vuttaṁ. Tattha ucchedasassataariyamaggesu ucchedasassatadassanaṁ",
  "tika-s0501t4:13_2": "samāsato saṅkhepato vīsativatthukā sakkāyadiṭṭhi. Ucchedo pañcupādānakkhandhe nissāya",
  "tika-s0501t4:13_3": "pavattattā pañcavidho, sassatadassanaṁ ekekasmiṁ tidhā uppajjanato pannarasavidhanti",
  "tika-s0501t4:13_4": "vīsatividhaṁ hoti. Vitthārato dvāsaṭṭhi diṭṭhigatāni. Katamāni? Cattāro sassatavādā,",
  "tika-s0501t4:13_5": "cattāro ekaccasassatavādā, cattāro antānantavādā, cattāro amarāvikkhepavādā, dve",
  "tika-s0501t4:13_6": "adhiccasamuppannavādā, soḷasa saññīvādā, aṭṭha asaññīvādā, aṭṭha nevasaññīnāsaññīvādā,",
  "tika-s0501t4:13_7": "satta ucchedavādā, pañca diṭṭhadhammanibbānavādāti dvāsaṭṭhi diṭṭhigatāni veditabbāni.",
  "tika-s0501t4:13_8": "Vitthārato pana brahmajālasutte (dī. ni. 1.30 ādayo) āgatāni. Tesaṁ ucchedasassatadassanānaṁ",
  "tika-s0501t4:13_9": "tecattālīsaṁ bodhipakkhiyadhammā paṭipakkho maggo. Katame tecattālīsaṁ? ‘‘Aniccasaññā",
  "tika-s0501t4:13_10": "dukkhasaññā anattasaññā’’ti tisso saññā ca ‘‘pahānasaññā virāgasaññā nirodhasaññā’’ti",
  "tika-s0501t4:13_11": "tisso saññā cāti cha saññā ca ‘‘cattāro satipaṭṭhānā, cattāro sammappadhānā, cattāro",
  "tika-s0501t4:13_12": "iddhipādā, pañcindriyāni, pañca balāni, satta bojjhaṅgā, aṭṭha maggaṅgānī’’ti tecattālīsaṁ",
  "tika-s0501t4:13_13": "bodhipakkhiyadhammā vipassanāvasena paṭipakkho maggo nāma.",
  "tika-s0501t4:14_0": "‘‘Samathavasena katamo paṭipakkho’’ti vattabbattā ‘‘aṭṭha vimokkhā’’tiādi vuttaṁ.",
  "tika-s0501t4:14_1": "Aṭṭha vimokkhā pākaṭā. Dasa kasiṇāyatanāni samathavasena paṭipakkho maggo nāma. ‘‘Katamaṁ",
  "tika-s0501t4:14_2": "ñāṇaṁ katamassa dhammassa padālana’’nti pucchitabbattā ‘‘dvāsaṭṭhi diṭṭhigatānī’’tiādi",
  "tika-s0501t4:14_3": "vuttaṁ. Diṭṭhicarite pavattāni diṭṭhigatāni, moho. Taṇhācarite pavattāni diṭṭhigatāni,",
  "tika-s0501t4:14_4": "jālaṁ. Anādivasena pavatto moho. Anidhanavasena pavattaṁ jālaṁ. Aṭṭha samāpattiyo",
  "tika-s0501t4:14_5": "samāpajjitvā tejetvā tikkhaṁ vipassanāñāṇañca ariyamaggañāṇañcañāṇavajiraṁ nāma bodhipakkhiyadhammānaṁ",
  "tika-s0501t4:14_6": "ñāṇapadaṭṭhānattā. Moho ca jālañca mohajālaṁ. Padāletīti padālanaṁ, kattari yupaccayo,",
  "tika-s0501t4:14_7": "mohajālassa padālananti mohajālapadālanaṁ. Padālanañhi duvidhaṁ vikkhambhanapadālanaṁ",
  "tika-s0501t4:14_8": "samucchedapadālananti. Pubbabhāge samathavipassanāvasena vikkhambhanapadālanaṁ, maggakkhaṇe",
  "tika-s0501t4:14_9": "samucchedapadālanaṁ eva daṭṭhabbaṁ. Tatthāti tasmiṁ mohajāle avijjā moho, bhavataṇhā",
  "tika-s0501t4:14_10": "jālaṁ. Attano ādhāraṁ puggalaṁ dukkhādīsu aṭṭhasu ṭhānesu mohetīti moho. Paṭhamaṁ",
  "tika-s0501t4:14_11": "jālaṁ jaṭaṁ lāyitvā jaṭāvasena lāti pavattatīti jālaṁ, attani jātaṁ macchasakuṇādikaṁ",
  "tika-s0501t4:14_12": "lāti gaṇhāti, lāpeti gaṇhāpetīti vā jālaṁ, jālaṁ viyāti jālaṁ. Tena vuttaṁ – ‘‘atītādibhedabhinnesu",
  "tika-s0501t4:14_13": "rūpādīsu, sakaattabhāvādīsu ca saṁsibbanavasena pavattanato jālaṁ bhavataṇhā’’ti",
  "tika-s0501t4:14_14": "(netti. aṭṭha. 80). ‘‘Avijjātaṇhāhi attakilamathānuyogādīnaṁ kilesapakkhānaṁ niddhāraṇaṁ",
  "tika-s0501t4:14_15": "kataṁ kathaṁ kena saddahitabba’’nti vattabbattā ‘‘tena vuccati ‘pubbā koṭi na paññāyati",
  "tika-s0501t4:14_16": "avijjāya ca bhavataṇhāya cā’ti’’ vuttaṁ.",
  "tika-s0501t4:15_0": "81. ‘‘Ito sāsanato bahiddhā diṭṭhicaritataṇhācaritānaṁ paṭipadādayo niddhāritā, sāsane",
  "tika-s0501t4:15_1": "diṭṭhicaritataṇhācaritānaṁ paṭipadādayo kathaṁ niddhāritabbā’’ti vattabbattā ‘‘saṁkilesapakkhā",
  "tika-s0501t4:15_2": "suttatthā ācariyena dassitā, vodānapakkhasuttatthā kathaṁ dassitabbā’’ti vattabbattā",
  "tika-s0501t4:15_3": "vā ‘‘tattha diṭṭhicarito asmiṁ sāsane’’tiādi vuttaṁ. Tatthāti tesu diṭṭhicaritataṇhācaritesu.",
  "tika-s0501t4:15_4": "Diṭṭhicarito puggalo asmiṁ sāsane pabbajito hutvā catūsu paccayesu sallekhānusantatavutti",
  "tika-s0501t4:15_5": "bhavati. Kasmā? Yasmā sallekhe tibbagāravo, tasmā sallekhe tibbagāravattā. Taṇhācarito",
  "tika-s0501t4:15_6": "puggalo asmiṁ sāsane pabbajito hutvā sikkhānusantatavutti bhavati . Kasmā? Yasmā",
  "tika-s0501t4:15_7": "sikkhāya tibbagāravo, tasmā sikkhāya tibbagāravattā. Diṭṭhicarito puggalo sammattaniyāmaṁ",
  "tika-s0501t4:15_8": "okkamanto hutvā dhammānusārī puggalo bhavati. Kasmā? Diṭṭhiyā diṭṭhivisaye paññāsadisapavattanato.",
  "tika-s0501t4:15_9": "Taṇhācarito puggalo sammattaniyāmaṁ okkamanto hutvā saddhānusārī bhavati. Kasmā?",
  "tika-s0501t4:15_10": "Taṇhāvasena micchādhimokkhattā. Diṭṭhicarito puggalo sukhāya paṭipadāya, dandhābhiññāya",
  "tika-s0501t4:15_11": "ca niyyāti, sukhāya paṭipadāya, khippābhiññāya ca niyyāti sukhena kilesehi vikkhambhituṁ",
  "tika-s0501t4:15_12": "samatthattā. Taṇhācarito puggalo dukkhāya paṭipadāya, dandhābhiññāya ca niyyāti,",
  "tika-s0501t4:15_13": "dukkhāya paṭipadāya, khippābhiññāya ca niyyāti dukkhena kilesehi vikkhambhituṁ samatthattā.",
  "tika-s0501t4:16_0": "‘‘Tathā kasmā niyyātī’’ti pucchitabbattā ‘‘tattha kiṁ kāraṇaṁ ya’’ntiādi vuttaṁ.",
  "tika-s0501t4:16_1": "Yaṁ yena kāraṇena niyyāti, taṁ kāraṇaṁ kinti pucchati. Tassa taṇhācaritassa kāmā",
  "tika-s0501t4:16_2": "sukhena apariccattā hi yasmā bhavanti, tasmā kāmānaṁ sukhena apariccattattā tathā",
  "tika-s0501t4:16_3": "niyyāti. So taṇhācarito kāmehi vatthukāmakilesakāmehi viveciyamāno dukkhena paṭinissarati,",
  "tika-s0501t4:16_4": "dandhañca dhammaṁ catusaccadhammaṁ ājānāti. Yo pana ayaṁ puggalo diṭṭhicarito hoti,",
  "tika-s0501t4:16_5": "so ayaṁ diṭṭhicarito puggalo ādito ādimhiyeva kāmehi kilesakāmavatthukāmehi anatthiko",
  "tika-s0501t4:16_6": "bhavati. So diṭṭhicarito tato tehi kāmehi viveciyamāno khippañca sukhena paṭinissarati,",
  "tika-s0501t4:16_7": "khippañca dhammaṁ ājānāti.",
  "tika-s0501t4:17_0": "‘‘Taṇhācarito dukkhāya paṭipadāya dandhābhiññāya niyyāti, diṭṭhicarito sukhāya paṭipadāya",
  "tika-s0501t4:17_1": "khippābhiññāya niyyātīti ekekāya paṭipadāya bhavitabba’’nti vattabbattā ‘‘dukkhāpi",
  "tika-s0501t4:17_2": "paṭipadā duvidhā dandhābhiññā ca khippābhiññā ca, sukhāpi paṭipadā duvidhā dandhābhiññā",
  "tika-s0501t4:17_3": "ca khippābhiññā cā’’ti vuttaṁ. ‘‘Evaṁ sati ekova dvīhi dvīhi paṭipadāhi niyyātīti",
  "tika-s0501t4:17_4": "āpajjatī’’ti vattabbattā ‘‘sattāpī’’tiādi vuttaṁ. Taṇhācaritā sattāpi duvidhā mudindriyāpi",
  "tika-s0501t4:17_5": "tikkhindriyāpi, diṭṭhicaritā sattāpi duvidhā mudindriyāpi tikkhindriyāpīti yojanā",
  "tika-s0501t4:17_6": "kātabbā. Ye taṇhācaritadiṭṭhicaritā mudindriyā bhavanti, te taṇhācaritadiṭṭhicaritā",
  "tika-s0501t4:17_7": "dandhañca paṭinissaranti, dandhañca dhammaṁ ājānanti. Ye taṇhācaritadiṭṭhicaritā",
  "tika-s0501t4:17_8": "tikkhindriyā bhavanti, te taṇhācaritadiṭṭhicaritā khippañca paṭinissaranti, khippañca",
  "tika-s0501t4:17_9": "dhammaṁ ājānanti, tasmā ekekasseva ekekā paṭipadā yuttāvāti. ‘‘Imāhi paṭipadāhi niyyantiyeva,",
  "tika-s0501t4:17_10": "na niyyiṁsu niyyissantīti āpajjeyya vattamānavibhattiyā niddiṭṭhattā’’ti vattabbattā",
  "tika-s0501t4:17_11": "‘‘imā catasso’’tiādi vuttaṁ. Atītepi imāhi catūhi paṭipadāhi niyyiṁsu, paccuppannesupi",
  "tika-s0501t4:17_12": "niyyanti, anāgatepi niyyissantīti attho gahetabbo yathā ‘‘pabbato tiṭṭhatī’’ti.",
  "tika-s0501t4:18_0": "Evanti evaṁ vuttappakārena. Ariyapuggalā catukkamaggaṁ paṭipadaṁ paññāpenti. ‘‘Kimatthaṁ",
  "tika-s0501t4:18_1": "paññāpentī’’ti vattabbattā ‘‘abudhajanasevitāyā’’tiādi vuttaṁ. Ayaṁ vuccati nandiyāvaṭṭassa",
  "tika-s0501t4:18_2": "nayassa bhūmīti taṇhāavijjānaṁ vasena saṁkilesapakkhe dvidisā catusaccayojanāpi samathavipassanānaṁ",
  "tika-s0501t4:18_3": "vasena vodānapakkhe dvidisā catusaccayojanāpi dassitā. Ayaṁ catubbidhā catusaccayojanā",
  "tika-s0501t4:18_4": "nandiyāvaṭṭassa nayassa samuṭṭhānaṁ bhūmi samuṭṭhānabhāvatoti. ‘‘Tathāvidhāya catusaccayojanāya",
  "tika-s0501t4:18_5": "nandiyāvaṭṭassa nayassa samuṭṭhānabhūmibhāvo kena saddahitabbo’’ti vattabbattā ‘‘tenāhā’’tiādi vuttaṁ.",
  "tika-s0501t4:19_0": "82. ‘‘Nandiyāvaṭṭassa nayassa samuṭṭhānabhūtā bhūmi dassitā, tassa nandiyāvaṭṭassa",
  "tika-s0501t4:19_1": "nayassa kattha katamā disā kittakena upaparikkhitabbā’’ti vattabbattā ‘‘veyyākaraṇesu",
  "tika-s0501t4:19_2": "hī’’tiādi vuttaṁ. Hi-saddo pakkhantarattho. Ye disābhūtā āhārādayo dhammā veyyākaraṇesu",
  "tika-s0501t4:19_3": "‘‘kusalākusalā’’ti vuttaṁ, te disābhūtā āhārādayo dhammā duvidhena ‘‘ime akusalā",
  "tika-s0501t4:19_4": "dhammā saṁkilesadhammā, ime kusalā vodānadhammā’’ti duvidhena upaparikkhitabbā ālocitabbā.",
  "tika-s0501t4:19_5": "‘‘Katamena duvidhenā’’ti pucchitabbattā ‘‘lokavaṭṭānusārī ca lokavivaṭṭānusārī cā’’ti",
  "tika-s0501t4:19_6": "vuttaṁ. ‘‘Katamaṁ vaṭṭaṁ, katamaṁ vivaṭṭa’’nti pucchitabbattā ‘‘vaṭṭaṁ nāma saṁsāro,",
  "tika-s0501t4:19_7": "vivaṭṭaṁ nibbāna’’nti vuttaṁ. ‘‘Saṁsārassa katamo hetū’’ti pucchitabbattā ‘‘kammakilesā",
  "tika-s0501t4:19_8": "hetu saṁsārassā’’ti vuttaṁ. ‘‘Katamaṁ kammaṁ nāma, cetanāyeva kammaṁ nāma kiṁ, udāhu",
  "tika-s0501t4:19_9": "cetasikañca phaladānasamatthāsamatthampi kammaṁ ki’’nti pucchitabbattā ‘‘tattha kamma’’ntiādi",
  "tika-s0501t4:19_10": "vuttaṁ. Tatthāti tesu kammakilesesu. ‘‘Taṁ kammaṁ kathaṁ kena pakārena daṭṭhabba’’nti",
  "tika-s0501t4:19_11": "ce vadeyya, yathā yena upacayena kataṁ kammaṁ phaladānasamatthaṁ hoti, tasmiṁ upacaye",
  "tika-s0501t4:19_12": "taṁ kammaṁ daṭṭhabbaṁ. ‘‘Te kilesā katamehi dhammehi niddisitabbā’’ti ce puccheyya,",
  "tika-s0501t4:19_13": "sabbepi kilesā catūhi vipallāsehi niddisitabbā. ‘‘Te kilesā kattha daṭṭhabbā’’ti",
  "tika-s0501t4:19_14": "ce puccheyya, dasavatthuke kilesapuñje te kilesā daṭṭhabbā.",
  "tika-s0501t4:20_0": "‘‘Katamāni dasa vatthūnī’’ti ce puccheyya, cattāro āhārā, cattāro vipallāsā, cattāri",
  "tika-s0501t4:20_1": "upādānāni, cattāro yogā, cattāro ganthā, cattāro āsavā, cattāro oghā, cattāro sallā,",
  "tika-s0501t4:20_2": "catasso viññāṇaṭṭhitiyo, cattāri agatigamanānīti dasa vatthūnīti veditabbāni catunnaṁ",
  "tika-s0501t4:20_3": "kiccavasena ekattā. Ettha ca kilesānaṁ paccayo vatthukāmopi kilesopi kilesavatthu",
  "tika-s0501t4:20_4": "hoti purimānaṁ purimānaṁ kilesānaṁ pacchimānaṁ pacchimānaṁ kilesānaṁ paccayabhāvato.",
  "tika-s0501t4:21_0": "‘‘Katamo katamo katamassa katamassa vatthū’’ti pucchitabbattā ‘‘paṭhame āhāre’’tiādi",
  "tika-s0501t4:21_1": "vuttaṁ. Ālambitabbe paṭhame kabaḷīkārāhāre paṭhamo ‘‘rūpaṁ subha’’nti vipallāso ārammaṇakaraṇavasena",
  "tika-s0501t4:21_2": "pavattati. Ālambitabbe dutiye phassāhāre dutiyo ‘‘phassapaccayā vedanā sukhā’’ti",
  "tika-s0501t4:21_3": "vipallāso pavattati. Ālambitabbe tatiye cittāhāre tatiyo ‘‘cittaṁ nicca’’nti vipallāso",
  "tika-s0501t4:21_4": "pavattati, ālambitabbe catutthe manosañcetanāhāre ‘‘dhammo attā’’ti vipallāso ārammaṇakaraṇavasena",
  "tika-s0501t4:21_5": "pavattati. Ālambitabbe paṭhame ‘‘rūpaṁ subha’’nti vipallāso paṭhamaṁ kāmupādānaṁ",
  "tika-s0501t4:21_6": "ārammaṇakaraṇavasena pavattati. Sesesupi yathārahaṁ nayānusārena yojetvā attho veditabbo.",
  "tika-s0501t4:22_0": "83. ‘‘Tesu āhārādīsu katamo katamassa puggalassa upakkileso’’ti vattabbattā ‘‘tattha",
  "tika-s0501t4:22_1": "yo cā’’tiādi vuttaṁ. Tatthāti tesu āhārādīsu, taṇhācaritadiṭṭhicaritesu vā. Taṇhācaritassa",
  "tika-s0501t4:22_2": "rūpavedanāsu tibbacchandarāgassa uppajjanato yo ca kabaḷīkāro āhāro, yo ca phassāhāro",
  "tika-s0501t4:22_3": "pavattati, ime kabaḷīkārāhāraphassāhārā taṇhācaritassa puggalassa upakkilesā bhavanti.",
  "tika-s0501t4:22_4": "Diṭṭhicaritassa dhammacittesu balavaattaniccābhinivesassa uppajjanato yo ca manosañcetanāhāro,",
  "tika-s0501t4:22_5": "yo ca viññāṇāhāro pavattati, ime manosañcetanāhāraviññāṇāhārā diṭṭhicaritassa puggalassa",
  "tika-s0501t4:22_6": "upakkilesā bhavanti. ‘‘Tattha yo ca asubhe subha’’ntiādīsupi vuttanayānusārena attho",
  "tika-s0501t4:22_7": "gahetabboti. Purimānaṁ dvinnaṁ dvinnaṁ taṇhāpadhānattā ceva taṇhāsabhāvattā ca, pacchimānaṁ",
  "tika-s0501t4:22_8": "dvinnaṁ dvinnaṁ diṭṭhipadhānattā ceva diṭṭhisabhāvattā cāti.",
  "tika-s0501t4:23_0": "84. ‘‘Katamasmiṁ paṭhamādike āhāre katamo paṭhamādiko vipallāso pavattatī’’ti pucchitabbattā",
  "tika-s0501t4:23_1": "‘‘tattha kabaḷīkāre āhāre’’tiādinā nāmavasena niyametvā pubbe vuttatthameva dasseti.",
  "tika-s0501t4:23_2": "‘‘Katamasmiṁ vipallāse ṭhito katamaṁ upādiyatī’’ti pucchitabbattā ‘‘paṭhame vipallāse",
  "tika-s0501t4:23_3": "ṭhito’’tiādi vuttaṁ. Paṭhame vipallāse ṭhito puggalo kāme yena upādānena upādiyati,",
  "tika-s0501t4:23_4": "idaṁ upādānaṁ ‘‘kāmupādānaṁ nāmā’’ti vuccati. Sesesu iminā nayena yojanā kātabbā.",
  "tika-s0501t4:24": "‘‘Yena kāmupādānena kāmehi puggalo saṁyujjati, ayaṁ kāmupādānadhammo ‘kāmayogo’ti vuccatī’’tiādinā yojanā kātabbā. Sesānaṁ yojanatthādayo pāḷito, aṭṭhakathāto ca pākaṭā.",
  "tika-s0501t4:25_0": "85. ‘‘Āhārādīsu katame katamā disā’’ti pucchitabbattā ‘‘tattha imā catasso disā’’tiādi",
  "tika-s0501t4:25_1": "vuttaṁ. Tattha tesu āhāracatukkādīsu dasasu catukkesu paṭhamo paṭhamo kabaḷīkārāhārādiko",
  "tika-s0501t4:25_2": "paṭhamā disā, dutiyo dutiyo phassāhārādiko dutiyā disā, tatiyo tatiyo viññāṇāhārādiko",
  "tika-s0501t4:25_3": "tatiyā disā, catuttho catuttho manosañcetanāhārādiko catutthā disāti veditabbā.",
  "tika-s0501t4:26_0": "‘‘Tāsu catūsu disāsu tesu kabaḷīkārāhārādīsu dhammesu katame dhammā katamassa upakkilesā’’ti",
  "tika-s0501t4:26_1": "pucchitabbattā ime āhārādayo dhammā imassa puggalassa upakkilesāti vibhattāti dassetuṁ",
  "tika-s0501t4:26_2": "‘‘tattha yo ca kabaḷīkāro āhāro…pe… ime diṭṭhicaritassa udattassa upakkilesā’’ti",
  "tika-s0501t4:26_3": "vuttaṁ. Aṭṭhakathāyaṁ pana – ‘‘kabaḷīkārāhāro āhārotiādi āhārādīsu ye yassa puggalassa",
  "tika-s0501t4:26_4": "upakkilesā, taṁ vibhajitvā dassetuṁ āraddha’’nti (netti. aṭṭha. 85) vuttaṁ. Dasannaṁ",
  "tika-s0501t4:26_5": "suttānanti ekadesabhūtānaṁ dasannaṁ suttānaṁ. Atthoti sabhāvadhammo. Saddattho hi",
  "tika-s0501t4:26_6": "asamānoti. ‘‘Byañjanameva nāna’’nti etena ca saddatthassa nānattaṁ dasseti.",
  "tika-s0501t4:27": "‘‘Kabaḷīkārāhārādīsu katame āhārādayo katamena vimokkhamukhena pariññaṁ pahānaṁ gacchantī’’ti pucchitabbattā ‘‘tattha yo ca kabaḷīkāro’’tiādi vuttaṁ.",
  "tika-s0501t4:28_0": "Itīti evaṁ vuttappakārā. Sabbeti sabbe āhārādayo dhammā lokavaṭṭānusārino bhavanti.",
  "tika-s0501t4:28_1": "Teti te sabbe āhārādayo dhammā. Lokāti lokato vaṭṭato. Tīhi vimokkhamukhehi aniccānupassanādīhi niyyanti.",
  "tika-s0501t4:29_0": "86. Saṁkilesapakkhe disābhūtā āhāracatukkādayo dasa catukkā dhammā ācariyena niddhāretvā",
  "tika-s0501t4:29_1": "dassitā, amhehi ca ñātā, ‘‘vodānapakkhe katame disābhūtā dhammā’’ti pucchitabbattā",
  "tika-s0501t4:29_2": "vodānapakkhe disābhūte dhamme dassetuṁ ‘‘catasso paṭipadā’’tiādi vuttaṁ. Cattāro",
  "tika-s0501t4:29_3": "vihārāti dibbavihārā brahmavihārā ariyavihārā āneñjavihārāti cattāro vihārā. Tesu",
  "tika-s0501t4:29_4": "rūpāvacarasamāpattiyo dibbavihārā, catasso appamaññāyo brahmavihārā, catasso phalasamāpattiyo",
  "tika-s0501t4:29_5": "ariyavihārā, catasso arūpasamāpattiyo āneñjavihārācattāro acchariyā abbhutā dhammāti",
  "tika-s0501t4:29_6": "mānapahānaṁ ālayasamugghāto avijjāpahānaṁ bhavūpasamoti cattāro acchariyaabbhutadhammā.",
  "tika-s0501t4:29_7": "Cattāri adhiṭṭhānānīti saccādhiṭṭhānaṁ cāgādhiṭṭhānaṁ paññādhiṭṭhānaṁ upasamādhiṭṭhānanti",
  "tika-s0501t4:29_8": "cattāri adhiṭṭhānāni. Catasso samādhibhāvanāti chandasamādhibhāvanā vīriyasamādhibhāvanā",
  "tika-s0501t4:29_9": "cittasamādhibhāvanā vīmaṁsāsamādhibhāvanāti catasso samādhibhāvanā. Cattārosukhabhāgiyāti",
  "tika-s0501t4:29_10": "indriyasaṁvaro tapo bojjhaṅgo sabbūpadhipaṭinissaggoti cattāro sukhabhāgiyā. Avasesā pākaṭā.",
  "tika-s0501t4:30_0": "‘‘Catūsu catūsu paṭipadādīsu katamo paṭipadādiko paṭhamo satipaṭṭhānādiko bhavatī’’ti",
  "tika-s0501t4:30_1": "pucchitabbattā ‘‘paṭhamā paṭipadā paṭhamaṁ satipaṭṭhāna’’ntiādi vuttaṁ. ‘‘Paṭipadādayo",
  "tika-s0501t4:30_2": "paññāpadaṭṭhānādikā, satipaṭṭhānādayo pana satipadaṭṭhānādikā, tasmā ‘paṭhamā paṭipadā",
  "tika-s0501t4:30_3": "paṭhamaṁ satipaṭṭhāna’ntiādiyojanā kātabbā’’ti vattabbattā ‘‘paṭhamā paṭipadā bhāvitā",
  "tika-s0501t4:30_4": "bahulīkatā paṭhamaṁ satipaṭṭhānaṁ pūretī’’tiādi vuttaṁ, pūrakapūretabbabhāvato tathā",
  "tika-s0501t4:30_5": "yojanā kātabbāti adhippāyo. Atha vā ‘‘bhāvitā bahulīkatā katame paṭipadādayo katame",
  "tika-s0501t4:30_6": "satipaṭṭhānādike pūrentī’’ti pucchitabbattā ‘‘paṭhamā paṭipadā bhāvitā bahulīkatā",
  "tika-s0501t4:30_7": "paṭhamaṁ satipaṭṭhānaṁ pūretī’’tiādi vuttaṁ.",
  "tika-s0501t4:31_0": "87. ‘‘Tesu dasasu paṭipadācatukkādīsu katame dhammā katamā disā, katame dhammā katamā",
  "tika-s0501t4:31_1": "disā’’ti pucchitabbattā ‘‘tattha imā catasso disā paṭhamā paṭipadā, paṭhamo satipaṭṭhāno’’tiādi",
  "tika-s0501t4:31_2": "vuttaṁ. Tatthāti tesu dasasu paṭipadācatukkādīsu. Imā mayā vuccamānā paṭhamā paṭipadādayo",
  "tika-s0501t4:31_3": "disā catasso disā bhavanti.",
  "tika-s0501t4:32_0": "‘‘Tesu catūsu disābhūtesu paṭipadācatukkādīsu katamo disābhūto attho katamassa puggalassa",
  "tika-s0501t4:32_1": "bhesajja’’nti pucchitabbattā ‘‘tattha paṭhamā paṭipadā…pe… diṭṭhicaritassa udattassa",
  "tika-s0501t4:32_2": "bhesajja’’nti vuttaṁ.",
  "tika-s0501t4:33_0": "‘‘Tesu dasasu paṭipadādicatukkesu dhammesu katamo katamo katamaṁ katamaṁ vimokkhamukha’’nti",
  "tika-s0501t4:33_1": "pucchitabbattā ‘‘tattha dukkhā ca paṭipadā’’tiādi vuttaṁ. Attho pana ṭīkāyaṁ vitthārena",
  "tika-s0501t4:33_2": "vutto pākaṭo. Saṁkilesapakkhe disābhūtā āhāracatukkādayo dasa catukkā samatikkamitabbapahātabbabhāvena",
  "tika-s0501t4:33_3": "niddhāritā, vodānapakkhe pana disābhūtā paṭipadācatukkādayo dasa catukkā samatikkamapahāyakabhāvena niddhāritā.",
  "tika-s0501t4:34_0": "‘‘Tesaṁ āhāracatukkādīnaṁ dasannaṁ catukkānaṁ samatikkamanapahānasaṅkhātaṁ yaṁ vikkīḷitañca",
  "tika-s0501t4:34_1": "tesaṁ paṭipadācatukkādīnaṁ dasannaṁ catukkānaṁ bhāvanāsaṅkhātaṁ yaṁ vikkīḷitañca",
  "tika-s0501t4:34_2": "sacchikiriyāsaṅkhātaṁ yaṁ vikkīḷitañca atthi, taṁ tividhaṁ vikkīḷitaṁ katamesaṁ puggalānaṁ",
  "tika-s0501t4:34_3": "vikkīḷitaṁ bhavatī’’ti pucchitabbattā ‘‘tesaṁ vikkīḷita’’nti vuttaṁ. Atha vā ‘‘yathāvuttappakārehi",
  "tika-s0501t4:34_4": "vimokkhamukhehi ye buddhapaccekabuddhasāvakā vimucciṁsu, tesu buddhasseva vikkīḷitaṁ",
  "tika-s0501t4:34_5": "bhavati kiṁ, paccekabuddhasseva vikkīḷitaṁ bhavati kiṁ, sāvakasseva vikkīḷitaṁ bhavati",
  "tika-s0501t4:34_6": "kiṁ, udāhu sabbesaṁ buddhapaccekabuddhasāvakānaṁ vikkīḷitaṁ bhavati ki’’nti vicāraṇāya",
  "tika-s0501t4:34_7": "sambhavato ‘‘tesaṁ vikkīḷita’’nti vuttaṁ. Yathāvuttappakārehi vimokkhamukhehi ye",
  "tika-s0501t4:34_8": "buddhapaccekabuddhasāvakā mucciṁsu, tesaṁ buddhapaccekabuddhasāvakānaṁ vikkīḷitaṁ.",
  "tika-s0501t4:34_9": "Yaṁ āhāracatukkādīnaṁ dasannaṁ catukkānaṁ saparasantāne samatikkamanapahānañca yā",
  "tika-s0501t4:34_10": "paṭipadācatukkādīnaṁ dasannaṁ catukkānaṁ saparasantāne bhāvanāsampādanā, sacchikiriyāsampādanā",
  "tika-s0501t4:34_11": "ca atthi, idaṁ sabbaṁ vikkīḷitaṁ nāma bhavatīti attho.",
  "tika-s0501t4:35_0": "‘‘Sabbesaṁ āhāracatukkādīnaṁ dasannaṁ catukkānaṁ sabbe paṭipadācatukkādayo dasa catukkā",
  "tika-s0501t4:35_1": "paṭipakkhā honti kiṁ, udāhu yathākkamaṁ catukkānaṁ catukkā paṭipakkhā honti ki’’nti",
  "tika-s0501t4:35_2": "vicāraṇāya sambhavato yathākkamaṁ catukkānaṁ catukkā paṭipakkhā honti pahātabbapahāyakabhāvenāti",
  "tika-s0501t4:35_3": "dassento ‘‘cattāro āhārā tesaṁ paṭipakkho catasso paṭipadā’’tiādimāha. Aṭṭhakathāyaṁ",
  "tika-s0501t4:35_4": "pana – ‘‘idāni āhārādīnaṁ paṭipadādīhi yena samatikkamanaṁ, taṁ nesaṁ paṭipakkhabhāvaṁ",
  "tika-s0501t4:35_5": "dassento ‘cattāro āhārā tesaṁ paṭipakkho catasso paṭipadā’tiādimāhā’’ti (netti. aṭṭha.",
  "tika-s0501t4:35_6": "87) vuttaṁ. Tattha saṁkilesapakkhe cattāro ye āhārā niddhāritā, tesaṁ catunnaṁ āhārānaṁ",
  "tika-s0501t4:35_7": "vodānapakkhe yā catasso paṭipadā niddhāritā, tā catasso paṭipadā paṭipakkho āhārānaṁ",
  "tika-s0501t4:35_8": "pahātabbattā, paṭipadānaṁ pana pahāyakattā. Satipi āhārānaṁ appahātabbabhāve vipassanārammaṇattā",
  "tika-s0501t4:35_9": "āhārapaṭibaddhachandarāgappahānavasena pahātabbabhāvo vuttoti evamādiyojanā kātabbā.",
  "tika-s0501t4:36_0": "Sīhāti sīhasadisā buddhā ca sīhasadisā paccekabuddhā ca sīhasadisā sāvakā cāti sīhasadisā",
  "tika-s0501t4:36_1": "visuṁ visuṁ yojetabbā. Sāvakā pana ahatarāgadosamohāpi santi, tepi ‘‘sīhā’’ti maññeyyunti",
  "tika-s0501t4:36_2": "taṁ nivattāpanatthaṁ ‘‘hatarāgadosamohā’’ti vuttaṁ. Hanitabbāti hatā, rāgo ca doso",
  "tika-s0501t4:36_3": "ca moho ca rāgadosamohā, hatā rāgadosamohā etehi sāvakehīti hatarāgadosamohā, sāvakāti",
  "tika-s0501t4:36_4": "yojanā kātabbā sāvakānaṁyeva byabhicārasambhavatoti. Tesaṁ sīhānaṁ buddhānaṁ, tesaṁ",
  "tika-s0501t4:36_5": "sīhānaṁ paccekabuddhānaṁ, tesaṁ sīhānaṁ sāvakānaṁ bhāvanā vodānapakkhe bhāvitabbānaṁ",
  "tika-s0501t4:36_6": "bodhipakkhiyadhammānaṁ bhāvanā vaḍḍhanā ca, sacchikiriyā vodānapakkheyeva sacchikātabbānaṁ",
  "tika-s0501t4:36_7": "phalanibbānānaṁ sacchikiriyā ca, byantīkiriyā saṁkilesapakkhe pahātabbānaṁ pahānasaṅkhātā",
  "tika-s0501t4:36_8": "byantīkiriyā ca vikkīḷitaṁ nāma bhavati.",
  "tika-s0501t4:37_0": "Indriyādhiṭṭhānanti saddhindriyādīnaṁ indriyānaṁ adhiṭṭhānaṁ pavattanaṁ bhāvanā,",
  "tika-s0501t4:37_1": "sacchikiriyā ca. Vipariyāsānadhiṭṭhānanti vipallāsānaṁ adhiṭṭhānaṁ pahānavasena appavattanaṁ,",
  "tika-s0501t4:37_2": "anuppādanañca saṅkhepato vikkīḷitaṁ nāmāti gahitaṁ. Indriyāni saddhindriyādīni saddhammagocaro",
  "tika-s0501t4:37_3": "saddhammassa vodānapakkhassa gocaro pavattanahetūti adhippetāni. Vipariyāsā vipallāsā",
  "tika-s0501t4:37_4": "kilesagocaro saṁkilesapakkhassa gocaro pavattihetūti adhippetā.",
  "tika-s0501t4:38_0": "‘‘Cattāro āhārātiādinā saṁkilesapakkhe āhāracatukkādīnaṁ dasannaṁ catukkānaṁ taṇhācaritādīnaṁ",
  "tika-s0501t4:38_1": "catunnaṁ puggalānaṁ upakkilesavibhāvanāmukhena yā niddhāraṇā ācariyena katā, ‘catasso",
  "tika-s0501t4:38_2": "paṭipadā’tiādinā ca vodānapakkhe paṭipadācatukkādīnaṁ dasannaṁ catukkānaṁ taṇhācaritādīnaṁ",
  "tika-s0501t4:38_3": "catunnaṁ puggalānaṁ vodānavibhāvanāmukhena yā niddhāraṇā ācariyena katā, sā ayaṁ",
  "tika-s0501t4:38_4": "niddhāraṇā katamassa nayassa samuṭṭhānaṁ bhūmīti vuccatī’’ti pucchitabbattā ‘‘ayaṁ",
  "tika-s0501t4:38_5": "vuccati sīhavikkīḷitassa nayassa bhūmī’’ti vuttaṁ. Tattha ayanti yā ayaṁ vuttanayena",
  "tika-s0501t4:38_6": "dvippakārā niddhāraṇā katā, sā ayaṁ dvippakārā niddhāraṇā sīhavikkīḷitassa nayassa",
  "tika-s0501t4:38_7": "bhūmi pavattiṭṭhānaṁ samuṭṭhānanti nayasamuṭṭhānakosallehi puggalehi vuccatīti yojanā kātabbāti.",
  "tika-s0501t4:39_0": "‘‘Vuttappakārāya niddhāritāya nayassa bhūmibhāvo kasmā viññāyatī’’ti vattabbattā",
  "tika-s0501t4:39_1": "‘‘tenāhā’’tiādi vuttaṁ. Tena vuttappakārāya niddhāraṇāya nayabhūmibhāvena ‘‘yo neti…pe…",
  "tika-s0501t4:39_2": "kusalāti cā’’ti yaṁ vacanaṁ ācariyo āha, tena vacanena viññāyatīti.",
  "tika-s0501t4:40_0": "Sīhavikkīḷitanayabhūmi ācariyena vibhāvitā, amhehi ca ñātā, ‘‘katamā tipukkhalanayabhūmī’’ti",
  "tika-s0501t4:40_1": "pucchitabbattā tipukkhalanayabhūmiṁ vibhāvetukāmo ‘‘tattha ye dukkhāya paṭipadāyā’’tiādimāha.",
  "tika-s0501t4:40_2": "Evaṁ sati ‘‘ayaṁ saṁkileso, tīṇi akusalamūlānī’’tiādivacanameva ācariyena vattabbaṁ,",
  "tika-s0501t4:40_3": "kasmā pana ‘‘tattha ye dukkhāya paṭipadāyā’’tiādivacanaṁ vattabbanti? Saccaṁ, tipukkhalanayabhūmibhāvanā",
  "tika-s0501t4:40_4": "pana ugghaṭitaññuādipuggalattayavasena pavattā, tasmā ugghaṭitaññuādipuggalattayaṁ",
  "tika-s0501t4:40_5": "vibhāvetuṁ ‘‘tattha ye dukkhāya paṭipadāyā’’tiādivacanaṁ vuttaṁ. Evamapi ‘‘tattha",
  "tika-s0501t4:40_6": "yo sukhāya paṭipadāya khippābhiññāya niyyāti, ayaṁ ugghaṭitaññū’’tiādivacanameva",
  "tika-s0501t4:40_7": "vattabbaṁ , kasmā pana ‘‘tattha ye dukkhāya paṭipadāyā’’tiādivacanaṁ vattabbanti?",
  "tika-s0501t4:40_8": "Saccaṁ, ugghaṭitaññuādipuggalattayaṁ pana sīhavikkīḷitanayato tipukkhalanayassa niggacchanato",
  "tika-s0501t4:40_9": "nikkhamanato sīhavikkīḷitanayabhūmivibhāvanāyaṁ paṭipadāvibhāgato vibhāvitapuggalacatukkato",
  "tika-s0501t4:40_10": "niddhāritaṁ, sīhavikkīḷitanayabhūmivibhāvanāyaṁ paṭipadāvibhāgato vibhāvitaṁ puggalacatukkaṁ",
  "tika-s0501t4:40_11": "paṭhamaṁ vibhāvetuṁ ‘‘tattha ye dukkhāya paṭipadāyā’’tiādi vuttaṁ. Tatthāti yo paṭipadācatukko",
  "tika-s0501t4:40_12": "sīhavikkīḷitanayabhūmivibhāvanāyaṁ niddhārito, tasmiṁ paṭipadācatukke. Yeti ye dandhaudattā",
  "tika-s0501t4:40_13": "diṭṭhicaritapuggalā yathākkamaṁ sukhāya paṭipadāya dandhābhiññāya ca sukhāya paṭipadāya",
  "tika-s0501t4:40_14": "khippābhiññāya ca niyyanti, iti niyyakā dve puggalā ca niddhāritā. ‘‘Tesaṁ catunnaṁ",
  "tika-s0501t4:40_15": "puggalānaṁ katamo saṁkileso’’ti pucchitabbattā ‘‘tesaṁ catunnaṁ puggalānaṁ ayaṁ saṁkileso’’ti",
  "tika-s0501t4:40_16": "vissajjetuṁ ‘‘tesaṁ catunnaṁ puggalānaṁ ayaṁ saṁkileso’’tiādi vuttaṁ. Cattāro āhārā",
  "tika-s0501t4:40_17": "niddhāritā…pe… cattāri agatigamanāni niddhāritāni, iti ayaṁ dasavidho āhāracatukkādicatukko",
  "tika-s0501t4:40_18": "tesaṁ catunnaṁ puggalānaṁ saṁkileso hoti. Tesaṁ catunnaṁ puggalānaṁ saṁkileso ācariyena",
  "tika-s0501t4:40_19": "niddhārito, ‘‘katamaṁ vodāna’’nti pucchitabbattā ‘‘tesaṁ catunnaṁ puggalānaṁ idaṁ",
  "tika-s0501t4:40_20": "vodāna’’ntiādi vuttaṁ. Catasso paṭipadā niddhāritā, catasso appamāṇā niddhāritā,",
  "tika-s0501t4:40_21": "iti idaṁ dasavidhaṁ paṭipadācatukkādicatukkabhūtaṁ dhammajātaṁ tesaṁ catunnaṁ puggalānaṁ vodānaṁ hoti.",
  "tika-s0501t4:41_0": "88. ‘‘Tesu catūsu puggalesu katamo puggalo ugghaṭitaññū, katamo puggalo vipañcitaññū,",
  "tika-s0501t4:41_1": "katamo puggalo neyyo’’ti pucchitabbattā ‘‘tattha ye’’tiādi vuttaṁ. ‘‘Pubbepi ‘tattha",
  "tika-s0501t4:41_2": "ye’tiādinā cattāro puggalā niddhāritā, kasmā pana puna ‘‘tattha ye’tiādinā cattāro",
  "tika-s0501t4:41_3": "puggalā niddhāritā’’ti ce vadeyya? Pubbe saṁkilesavodānaṁ sāmibhāvena niddhāritā,",
  "tika-s0501t4:41_4": "pacchā pana ugghaṭitaññuādīnaṁ avayavānaṁ samūhabhāvena niddhāritāti visesattho gahetabbo.",
  "tika-s0501t4:41_5": "Tattha ye…pe… ime dve puggalāti ettha yojanattho heṭṭhā vuttasadisova. Tatthāti tesu",
  "tika-s0501t4:41_6": "catūsu puggalesu. Yoti udatto diṭṭhicarito. Ayanti ayaṁ niyato udatto diṭṭhicarito.",
  "tika-s0501t4:41_7": "Puna yoti udattova taṇhācarito ca mando diṭṭhicarito ca. Sādhāraṇāyāti dukkhāya paṭipadāya",
  "tika-s0501t4:41_8": "khippābhiññāya ca sukhāya paṭipadāya dandhābhiññāya ca.",
  "tika-s0501t4:42_0": "‘‘Ugghaṭitaññuādayo tayo puggalā ācariyena niddhāritā, tesu tīsu puggalesu katamassa",
  "tika-s0501t4:42_1": "katamassa katamaṁ katamaṁ bhagavā upadisatī’’ti pucchitabbattā ‘‘tattha bhagavā’’tiādi",
  "tika-s0501t4:42_2": "vuttaṁ. Atha vā ‘‘paṭipadābhedena puggalabhedo ācariyena vibhāvito, kathaṁ desanābhedena",
  "tika-s0501t4:42_3": "puggalabhedo vibhāvito’’ti vattabbattā desanābhedenapi puggalabhedaṁ vibhāvetuṁ ‘‘tattha",
  "tika-s0501t4:42_4": "bhagavā’’tiādi vuttaṁ. Tatthāti tesu tīsu ugghaṭitaññuādīsu puggalesu. ‘‘Samathadesanāvipassanādesanābhedeneva",
  "tika-s0501t4:42_5": "puggalabhedo vibhāvito’’ti vattabbattā mududhammadesanātikkhadhammadesanābhedenapi",
  "tika-s0501t4:42_6": "puggalabhedaṁ vibhāvetuṁ ‘‘tattha bhagavā’’tiādi vuttaṁ. Sesesupi evameva anusandhyattho vattabbo.",
  "tika-s0501t4:43_0": "Visuṁ visuṁ paṭipadābhedena cattāro hutvā visuṁ ca sampiṇḍitā ca paṭipadābhedena",
  "tika-s0501t4:43_1": "ceva desanābhedena ca tayo hontīti vibhāvetuṁ ‘‘tattha ye’’tiādiṁ puna vatvā ‘‘iti",
  "tika-s0501t4:43_2": "kho cattāri hutvā tīṇi bhavantī’’ti vuttaṁ. Tattha cattāri tīṇīti liṅgavipallāsaniddeso,",
  "tika-s0501t4:43_3": "‘‘cattāro tayo’’ti pana pakatiliṅganiddeso kātabbova.",
  "tika-s0501t4:44_0": "‘‘Tesaṁ tiṇṇaṁ puggalānaṁ katamo saṁkileso’’ti pucchitabbattā ‘‘tesaṁ tiṇṇaṁ puggalānaṁ",
  "tika-s0501t4:44_1": "ayaṁ saṁkileso’’tiādi vuttaṁ. Tattha ayaṁ saṁkilesoti ‘‘tīṇi akusalamūlāni…pe… sīlavipatti",
  "tika-s0501t4:44_2": "diṭṭhivipatti ācāravipattī’’ti niddhāritānaṁ akusalānaṁ dhammānaṁ iti ayaṁ samūho",
  "tika-s0501t4:44_3": "saṁkileso hoti. ‘‘Tesaṁ tiṇṇaṁ puggalānaṁ saṁkileso ācariyena niddhārito, kathaṁ",
  "tika-s0501t4:44_4": "vodānaṁ niddhāritabba’’nti vattabbattā ‘‘tesaṁ tiṇṇaṁ puggalānaṁ idaṁ vodāna’’ntiādi",
  "tika-s0501t4:44_5": "vuttaṁ. Tattha idaṁ vodānanti ‘‘tīṇi kusalamūlāni…pe… tīṇi vimokkhamukhāni suññataṁ",
  "tika-s0501t4:44_6": "animittaṁ appaṇihita’’nti niddhāritānaṁ kusaladhammānaṁ samūhabhūtaṁ iti idaṁ dhammajātaṁ vodānaṁ hoti.",
  "tika-s0501t4:45_0": "‘‘Vuttappakārena cattāro hutvā tayo puggalā bhavantīti ācariyena vibhāvitā, tayo",
  "tika-s0501t4:45_1": "hutvā kittakā puggalā bhavantī’’ti vattabbabhāvato ‘‘iti kho cattāri hutvā tīṇi bhavanti,",
  "tika-s0501t4:45_2": "tīṇi hutvā dve bhavanti taṇhācarito ca diṭṭhicarito cā’’tiādi vuttaṁ. Itīti heṭṭhā",
  "tika-s0501t4:45_3": "vuttappakārena cattāri cattāro hutvā tīṇi tayo bhavanti. Tīṇi tayo hutvā taṇhācarito",
  "tika-s0501t4:45_4": "ca diṭṭhicarito cāti dve puggalā bhavanti.",
  "tika-s0501t4:46_0": "‘‘Tesaṁ dvinnaṁ puggalānaṁ katamo saṁkileso’’ti vattabbabhāvato ‘‘tesaṁ dvinnaṁ puggalānaṁ",
  "tika-s0501t4:46_1": "ayaṁ saṁkileso’’tiādi vuttaṁ. Tattha ayaṁ saṁkilesoti ‘‘taṇhā ca avijjā ca…pe… sassatadiṭṭhi",
  "tika-s0501t4:46_2": "ca ucchedadiṭṭhi cā’’ti niddhāritānaṁ akusaladhammānaṁ iti ayaṁ samūho saṁkileso hoti.",
  "tika-s0501t4:47_0": "‘‘Tesaṁ dvinnaṁ puggalānaṁ saṁkileso ācariyena niddhārito, kathaṁ vodāna’’nti vattabbabhāvato",
  "tika-s0501t4:47_1": "‘‘tesaṁ dvinnaṁ puggalānaṁ idaṁ vodāna’’ntiādi vuttaṁ. Idaṁ vodānanti ‘‘samatho ca",
  "tika-s0501t4:47_2": "vipassanā ca…pe… saupādisesā ca nibbānadhātu, anupādisesā ca nibbānadhātū’’ti niddhāritānaṁ",
  "tika-s0501t4:47_3": "kusaladhammānaṁ samūhabhūtaṁ iti idaṁ dhammajātaṁ vodānaṁ hoti.",
  "tika-s0501t4:48_0": "‘‘Tīṇi akusalamūlānī’’tiādinā saṁkilesapakkhe akusalamūlatikādīnaṁ dvinnaṁ dvādasannaṁ",
  "tika-s0501t4:48_1": "tikānaṁ, tiṇṇaṁ ugghaṭitaññuādipuggalānaṁ saṁkilesavibhāvanāmukhena yā niddhāraṇā",
  "tika-s0501t4:48_2": "katā, ‘‘tīṇi kusalamūlānī’’tiādinā vodānapakkhe kusalamūlatikādīnaṁ dvinnaṁ dvādasannaṁ",
  "tika-s0501t4:48_3": "tikānaṁ, tiṇṇaṁ ugghaṭitaññuādipuggalānaṁ vodānavibhāvanāmukhena yā niddhāraṇā katā,",
  "tika-s0501t4:48_4": "ayaṁ vuttappakāraniddhāraṇā tipukkhalassa ca nayassa, aṅkusassa ca nayassa bhūmi",
  "tika-s0501t4:48_5": "samuṭṭhānaṁ pavattihetu nāmāti yojetvā ‘‘taṇhā ca avijjā cā’’tiādinā saṁkilesapakkhe",
  "tika-s0501t4:48_6": "taṇhāavijjādukādīnaṁ pannarasannaṁ dukānaṁ, dvinnaṁ taṇhācaritadiṭṭhicaritānaṁ puggalānaṁ",
  "tika-s0501t4:48_7": "vodānavibhāvanāmukhena yā niddhāraṇā katā, ‘‘samatho ca vipassanā cā’’tiādinā vodānapakkhe",
  "tika-s0501t4:48_8": "samathavipassanādukādīnaṁ ekūnavīsatidukānaṁ, dvinnaṁ taṇhācaritadiṭṭhicaritānaṁ",
  "tika-s0501t4:48_9": "puggalānaṁ vodānavibhāvanāmukhena yā niddhāraṇā katā, ayaṁ vuttappakārā nandiyāvaṭṭassa",
  "tika-s0501t4:48_10": "nayassa bhūmītipi nīharitvā yojetabbā. Puggalādhiṭṭhānavasena hi nandiyāvaṭṭanayato",
  "tika-s0501t4:48_11": "sīhavikkīḷitanayassa sambhavo, sīhavikkīḷitanayato ca tipukkhalanayassa sambhavo",
  "tika-s0501t4:48_12": "hoti. Dhammādhiṭṭhānavasena pana sīhavikkīḷitanayato tipukkhalanayassa sambhavo,",
  "tika-s0501t4:48_13": "tipukkhalanayato ca nandiyāvaṭṭanayassa sambhavo hoti. Tenāha aṭṭhakathāyaṁ ‘‘ante",
  "tika-s0501t4:48_14": "‘taṇhā ca avijjā cā’tiādinā samathassa nayassa bhūmi dassitā. Teneva hi ‘cattāri",
  "tika-s0501t4:48_15": "hutvā tīṇi bhavanti, tīṇi hutvā dve bhavantī’ti vutta’’nti (netti. aṭṭha. 88).",
  "tika-s0501t4:49_0": "‘‘Kasmā pana ayaṁ vuttappakārāya niddhāraṇāya tipukkhalassa ca nayassa, aṅkusassa",
  "tika-s0501t4:49_1": "ca nayassa bhūmibhāvo viññāyatī’’ti vattabbabhāvato ‘‘tenāhā’’tiādi vuttaṁ. Tena",
  "tika-s0501t4:49_2": "yathāvuttassa niddhāraṇāya bhūmibhāvena ācariyo ‘‘yo akusale…pe… disālocanenāti cā’’ti",
  "tika-s0501t4:49_3": "yaṁ vacanaṁ āha, tena vacanena vuttappakārāya niddhāraṇāya tipukkhala…pe… yassa bhūmibhāvo viññāyatīti attho.",
  "tika-s0501t4:50_0": "‘‘Ettāvatā nayasamuṭṭhānaṁ paripuṇṇaṁ hoti, aññaṁ natthī’’ti vattabbattā ‘‘niyuttaṁ",
  "tika-s0501t4:50_1": "nayasamuṭṭhāna’’nti vuttaṁ. Yena yena nayasamuṭṭhānena saṁkilesapakkhe vā akusalā",
  "tika-s0501t4:50_2": "dhammā niddhāritā , vodānapakkhe vā kusalā dhammā niddhāritā, taṁ taṁ nayasamuṭṭhānaṁ",
  "tika-s0501t4:50_3": "niyuttaṁ yathārahaṁ niddhāretvā yujjitabbanti attho gahetabbo.",
  "tika-s0501t4:51_0": "Nayakkamena pana saṅkhepato dassayissāmi – dve puggalā, tayo puggalā, cattāro puggalāti",
  "tika-s0501t4:51_1": "puggalā tikoṭṭhāsā bhavanti, catudisā, chadisā, aṭṭhadisāti disāpi tikoṭṭhāsā bhavanti.",
  "tika-s0501t4:51_2": "Tattha dve puggalāti taṇhācarito puggalo, diṭṭhicarito puggaloti dve puggalā bhavanti.",
  "tika-s0501t4:51_3": "Tayo puggalāti ugghaṭitaññupuggalo, vipañcitaññupuggalo, neyyapuggaloti tayo puggalā",
  "tika-s0501t4:51_4": "bhavanti. Cattāro puggalāti dukkhāpaṭipadādandhābhiññādibhedena bhinnā mudindriyo",
  "tika-s0501t4:51_5": "taṇhācarito puggalo, mudindriyo diṭṭhicarito puggalo, tikkhindriyo taṇhācarito puggalo,",
  "tika-s0501t4:51_6": "tikkhindriyo diṭṭhicarito puggaloti cattāro puggalā bhavanti. Catudisāti saṁkilesapakkhe",
  "tika-s0501t4:51_7": "dve dve disā, vodānapakkhe dve dve disāti catudisā bhavanti. Chadisāti saṁkilesapakkhe",
  "tika-s0501t4:51_8": "tisso tisso disā, vodānapakkhe tisso tisso disāti chadisā bhavanti. Aṭṭhadisāti saṁkilesapakkhe",
  "tika-s0501t4:51_9": "catasso catasso disā, vodānapakkhe catasso catasso disāti aṭṭhadisā bhavanti. Tesu",
  "tika-s0501t4:51_10": "dve dve taṇhācaritadiṭṭhicarite puggale, catudisā ca nissāya nandiyāvaṭṭanayasamuṭṭhānaṁ",
  "tika-s0501t4:51_11": "bhavati. Tayo ugghaṭitaññuvipañcitaññuneyyapuggale ca chadisā ca nissāya tipukkhalanayasamuṭṭhānaṁ",
  "tika-s0501t4:51_12": "bhavati. Dukkhāpaṭipadādandhābhiññādibhedena bhinne cattāro mudindriyataṇhācaritatikkhindriyataṇhācaritamudindriyadiṭṭhicaritatikkhindriyadiṭṭhicarite",
  "tika-s0501t4:51_13": "puggale ca aṭṭhadisā ca nissāya sīhavikkīḷitanayasamuṭṭhānaṁ bhavati . Ekekasmiṁ",
  "tika-s0501t4:51_14": "nayasamuṭṭhāne vibhajite disālocanaaṅkusanayasamuṭṭhānānipi vibhajitāni bhavanti.",
  "tika-s0501t4:52_0": "‘‘Kathaṁ nandiyāvaṭṭanayasamuṭṭhānaṁ bhavatī’’ti ce vadeyya? ‘‘Taṇhā ca avijjā ca",
  "tika-s0501t4:52_1": "ahirikañca anottappañca assati ca asampajaññañca ayonisomanasikāro ca kosajjañca",
  "tika-s0501t4:52_2": "dovacassañca ahaṁkāro ca mamaṁkāro ca assaddhā ca pamādo ca asaddhammassavanañca",
  "tika-s0501t4:52_3": "asaṁvaro ca abhijjhā ca byāpādo ca nīvaraṇañca saṁyojanañca kodho ca upanāho ca makkho",
  "tika-s0501t4:52_4": "ca paḷāso ca issā ca maccherañca māyā ca sāṭheyyañca sassatadiṭṭhi ca ucchedadiṭṭhi",
  "tika-s0501t4:52_5": "cā’’ti (netti. 88) dukadukavasena desito ayaṁ disābhūto akusaladhammasamūho dvinnaṁ",
  "tika-s0501t4:52_6": "taṇhācaritadiṭṭhicaritānaṁ puggalānaṁ saṁkileso hotīti saṁkilesapakkhe saṁkilesasāmaññabhāvena",
  "tika-s0501t4:52_7": "yojetvā ‘‘imesu pannarasasu dukadukavasena desitesu disābhūtesu akusaladhammesu katamo",
  "tika-s0501t4:52_8": "akusaladhammo katamassa puggalassa disā’’ti manasāva disādhammabhāvena oloketvā ‘‘ayaṁ",
  "tika-s0501t4:52_9": "ayaṁ paṭhamo paṭhamo akusaladhammo taṇhācaritassa puggalassa saṁkilesapakkhe paṭhamā",
  "tika-s0501t4:52_10": "disā nāma, ayaṁ ayaṁ dutiyo dutiyo akusaladhammo diṭṭhicaritassa puggalassa saṁkilesapakkhe",
  "tika-s0501t4:52_11": "dutiyā disā nāmā’’ti visuṁ visuṁ yojetvā samudayasaccadukkhasaccāni yathārahaṁ nīharitvā",
  "tika-s0501t4:52_12": "vibhajitabbadhammasabhāvo ca yena saṁvaṇṇanāvisesena dassito, so saṁvaṇṇanāviseso",
  "tika-s0501t4:52_13": "ca nandiyāvaṭṭanayasamuṭṭhānaṁ bhavati, tassa olokanā ca yena saṁvaṇṇanāvisesena",
  "tika-s0501t4:52_14": "dassitā, so saṁvaṇṇanāviseso ca disālocananayasamuṭṭhānaṁ bhavati, tathā oloketvā",
  "tika-s0501t4:52_15": "disāvisesabhūtassa dhammavisesassa puggalānaṁ nayanañca yena saṁvaṇṇanāvisesena nayati,",
  "tika-s0501t4:52_16": "so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:53_0": "‘‘Samatho ca vipassanā ca, hirī ca ottappañca, sati ca sampajaññañca, yonisomanasikāro",
  "tika-s0501t4:53_1": "ca vīriyārambho ca, sovacassañca dhamme ñāṇañca anvaye ñāṇañca, khaye ñāṇañca anuppāde",
  "tika-s0501t4:53_2": "ñāṇañca, saddhā ca appamādo ca, saddhammassavanañca saṁvaro ca, anabhijjhā ca abyāpādo",
  "tika-s0501t4:53_3": "ca, rāgavirāgā ca cetovimutti, avijjāvirāgā ca paññāvimutti, abhisamayo ca appicchatā",
  "tika-s0501t4:53_4": "ca, santuṭṭhi ca akkodho ca, anupanāho ca amakkho ca, apaḷāso ca issāpahānañca macchariyappahānañca",
  "tika-s0501t4:53_5": "vijjā ca, vimutti ca saṅkhatārammaṇo ca vimokkho, asaṅkhatārammaṇo ca vimokkho, saupādisesā",
  "tika-s0501t4:53_6": "ca nibbānadhātu, anupādisesā ca nibbānadhātū’’ti (netti. 88) tikadukavasena desitaṁ",
  "tika-s0501t4:53_7": "idaṁ disābhūtaṁ kusalasamūhadhammajātaṁ dvinnaṁ taṇhācaritadiṭṭhicaritānaṁ puggalānaṁ",
  "tika-s0501t4:53_8": "vodānaṁ hotīti vodānapakkhe vodānasāmaññabhāvena yojetvā ‘‘imesu ekūnavīsatiyā dukadukavasena",
  "tika-s0501t4:53_9": "vā desitesu disābhūtesu dhammesu katamo katamo kusaladhammo katamassa katamassa puggalassa",
  "tika-s0501t4:53_10": "disā’’ti manasāva disādhammabhāvena oloketvā ‘‘ayaṁ paṭhamo paṭhamo kusaladhammo",
  "tika-s0501t4:53_11": "taṇhācaritassa puggalassa vodānapakkhe paṭhamā disā nāma, ayaṁ dutiyo dutiyo kusaladhammo",
  "tika-s0501t4:53_12": "diṭṭhicaritassa puggalassa vodānapakkhe dutiyā disā nāmā’’ti visuṁ visuṁ yojetvā",
  "tika-s0501t4:53_13": "maggasaccanirodhasaccāni yathārahaṁ nīharitvā vibhajitabbadhammabhāvo ca yena saṁvaṇṇanāvisesena",
  "tika-s0501t4:53_14": "dassito, so saṁvaṇṇanāviseso ca nandiyāvaṭṭanayasamuṭṭhānaṁ bhavati, tassa olokanā",
  "tika-s0501t4:53_15": "ca yena saṁvaṇṇanāvisesena dassitā, so saṁvaṇṇanāviseso ca disālocananayasamuṭṭhānaṁ",
  "tika-s0501t4:53_16": "bhavati, tathā oloketvā disāvisesabhūtassa dhammavisesassa puggalānaṁ nayanañca yena",
  "tika-s0501t4:53_17": "saṁvaṇṇanāvisesena nayati, so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:54_0": "‘‘Kathaṁ tipukkhalanayasamuṭṭhānaṁ bhavatī’’ti ce puccheyya, ‘‘tīṇi akusalamūlāni",
  "tika-s0501t4:54_1": "– lobho akusalamūlaṁ, doso akusalamūlaṁ, moho akusalamūlaṁ. Tīṇi duccaritāni – kāyaduccaritaṁ",
  "tika-s0501t4:54_2": ", vacīduccaritaṁ, manoduccaritaṁ. Tayo akusalavitakkā – kāmavitakko, byāpādavitakko,",
  "tika-s0501t4:54_3": "vihiṁsāvitakko. Tisso akusalasaññā – kāmasaññā, byāpādasaññā, vihiṁsāsaññā. Tisso",
  "tika-s0501t4:54_4": "viparītasaññā – niccasaññā, sukhasaññā, attasaññā. Tisso vedanā – sukhā vedanā, dukkhā",
  "tika-s0501t4:54_5": "vedanā, adukkhamasukhā vedanā. Tisso dukkhatā – dukkhadukkhatā, saṅkhāradukkhatā,",
  "tika-s0501t4:54_6": "vipariṇāmadukkhatā. Tayo aggī – rāgaggi, dosaggi, mohaggi. Tayo sallā – rāgasallo,",
  "tika-s0501t4:54_7": "dosasallo, mohasallo. Tisso jaṭā – rāgajaṭā, dosajaṭā, mohajaṭā. Tisso akusalūpaparikkhā",
  "tika-s0501t4:54_8": "– akusalaṁ kāyakammaṁ , akusalaṁ vacīkammaṁ, akusalaṁ manokammaṁ. Tisso vipattiyo",
  "tika-s0501t4:54_9": "– sīlavipatti, diṭṭhivipatti, ācāravipattī’’ti (netti. 88) tikavasena desito ayaṁ",
  "tika-s0501t4:54_10": "disābhūto akusaladhammasamūho tiṇṇaṁ ugghaṭitaññuvipañcitaññuneyyapuggalānaṁ saṁkileso",
  "tika-s0501t4:54_11": "hotīti saṁkilesapakkhe saṁkilesasāmaññabhāvena yojetvā ‘‘imesu dvādasasu tikatikavasena",
  "tika-s0501t4:54_12": "desitesu disābhūtesu akusaladhammesu katamo katamo akusalo dhammo katamassa katamassa",
  "tika-s0501t4:54_13": "puggalassa disā’’ti manasāva disādhammabhāvena oloketvā ‘‘ayaṁ ayaṁ paṭhamo paṭhamo",
  "tika-s0501t4:54_14": "akusaladhammo ugghaṭitaññupuggalassa saṁkilesapakkhe paṭhamā disā nāma. Ayaṁ ayaṁ",
  "tika-s0501t4:54_15": "dutiyo dutiyo akusaladhammo vipañcitaññupuggalassa saṁkilesapakkhe dutiyā disā nāma.",
  "tika-s0501t4:54_16": "Ayaṁ ayaṁ tatiyo tatiyo akusaladhammo neyyassa puggalassa saṁkilesapakkhe tatiyā",
  "tika-s0501t4:54_17": "disā nāmā’’ti visuṁ visuṁ yojetvā samudayasaccadukkhasaccāni yathārahaṁ nīharitvā",
  "tika-s0501t4:54_18": "vibhajitabbadhammasabhāvo ca yena saṁvaṇṇanāvisesena dassito. So saṁvaṇṇanāviseso",
  "tika-s0501t4:54_19": "ca tipukkhalanayasamuṭṭhānaṁ bhavati. Tassa olokanā ca yena saṁvaṇṇanāvisesena dassitā,",
  "tika-s0501t4:54_20": "so saṁvaṇṇanāviseso ca disālocananayasamuṭṭhānaṁ bhavati tathā oloketvā disāvisesabhūtassa",
  "tika-s0501t4:54_21": "dhammavisesassa puggalānaṁ nayanañca yena saṁvaṇṇanāvisesena nayati, so saṁvaṇṇanāviseso",
  "tika-s0501t4:54_22": "aṅkusanayasamuṭṭhānaṁ bhavati.",
  "tika-s0501t4:55_0": "‘‘Tīṇi kusalamūlāni – alobho kusalamūlaṁ, adoso kusalamūlaṁ, amoho kusalamūlaṁ. Tīṇi",
  "tika-s0501t4:55_1": "sucaritāni – kāyasucaritaṁ, vacīsucaritaṁ, manosucaritaṁ. Tayo kusalavitakkā – nekkhammavitakko,",
  "tika-s0501t4:55_2": "abyāpādavitakko, avihiṁsāvitakko. Tayo samādhī – savitakko savicāro samādhi, avitakko",
  "tika-s0501t4:55_3": "vicāramatto samādhi, avitakko avicāro samādhi. Tisso kusalasaññā – nekkhammasaññā,",
  "tika-s0501t4:55_4": "abyāpādasaññā, avihiṁsāsaññā. Tisso aviparītasaññā – aniccasaññā, dukkhasaññā, anattasaññā.",
  "tika-s0501t4:55_5": "Tisso kusalūpaparikkhā – kusalaṁ kāyakammaṁ, kusalaṁ vacīkammaṁ, kusalaṁ manokammaṁ.",
  "tika-s0501t4:55_6": "Tīṇi soceyyāni – kāyasoceyyaṁ, vacīsoceyyaṁ, manosoceyyaṁ. Tisso sampattiyo – sīlasampatti,",
  "tika-s0501t4:55_7": "samādhisampatti, paññāsampatti . Tisso sikkhā – adhisīlasikkhā, adhicittasikkhā ,",
  "tika-s0501t4:55_8": "adhipaññāsikkhā. Tayo khandhā – sīlakkhandho, samādhikkhandho, paññākkhandho. Tīṇi",
  "tika-s0501t4:55_9": "vimokkhamukhāni – suññataṁ, animittaṁ, appaṇihita’’nti (netti. 88) tikatikavasena",
  "tika-s0501t4:55_10": "desitaṁ idaṁ disābhūtaṁ kusalasamūhadhammajātaṁ tiṇṇaṁ ugghaṭitaññuvipañcitaññuneyyapuggalānaṁ",
  "tika-s0501t4:55_11": "vodānaṁ hotīti vodānapakkhe vodānasāmaññabhāvena yojetvā ‘‘imesu dvīsu dvādasasu",
  "tika-s0501t4:55_12": "tikatikavasena desitesu disābhūtesu kusaladhammesu katamo katamo kusaladhammo katamassa",
  "tika-s0501t4:55_13": "katamassa puggalassa disā’’ti manasāva disādhammabhāvena oloketvā ‘‘ayaṁ ayaṁ paṭhamo",
  "tika-s0501t4:55_14": "paṭhamo kusaladhammo ugghaṭitaññupuggalassa vodānapakkhe paṭhamā disā nāma. Ayaṁ",
  "tika-s0501t4:55_15": "ayaṁ dutiyo dutiyo kusalo dhammo vipañcitaññupuggalassa vodānapakkhe dutiyā disā",
  "tika-s0501t4:55_16": "nāma. Ayaṁ ayaṁ tatiyo tatiyo kusaladhammo neyyapuggalassa vodānapakkhe tatiyā disā",
  "tika-s0501t4:55_17": "nāmā’’ti visuṁ visuṁ disābhāvena yojetvā maggasaccanirodhasaccāni yathārahaṁ nīharitvā",
  "tika-s0501t4:55_18": "vibhajitabbadhammasabhāvo ca yena saṁvaṇṇanāvisesena dassito. So saṁvaṇṇanāviseso",
  "tika-s0501t4:55_19": "ca tipukkhalanayasamuṭṭhānaṁ bhavati. Tassa olokanā ca yena saṁvaṇṇanāvisesena dassitā,",
  "tika-s0501t4:55_20": "so saṁvaṇṇanāviseso ca disālocananayasamuṭṭhānaṁ bhavati. Tathā oloketvā disāvisesabhūtassa",
  "tika-s0501t4:55_21": "dhammassa puggalānaṁ nayanañca yena saṁvaṇṇanāvisesena nayati, so saṁvaṇṇanāviseso",
  "tika-s0501t4:55_22": "ca aṅkusanayasamuṭṭhānaṁ bhavati.",
  "tika-s0501t4:56_0": "‘‘Kathaṁ sīhavikkīḷitanayasamuṭṭhāna’’nti ce puccheyya, ‘‘cattāro āhārā, cattāro",
  "tika-s0501t4:56_1": "vipallāsā, cattāri upādānāni, cattāro yogā, cattāro ganthā, cattāro āsavā, cattāro",
  "tika-s0501t4:56_2": "oghā, cattāro sallā, catasso viññāṇaṭṭhitiyo, cattāri agatigamanānī’’ti (netti. 87)",
  "tika-s0501t4:56_3": "catukkacatukkavasena desito ayaṁ disābhūto catukko catukko akusaladhammo ‘‘dukkhāya",
  "tika-s0501t4:56_4": "paṭipadāya dandhābhiññāya niyyakassa mudindriyassa taṇhācaritassa ca dukkhāya paṭipadāya",
  "tika-s0501t4:56_5": "khippābhiññāya niyyakassa tikkhindriyassa taṇhācaritassa ca sukhāya paṭipadāya dandhābhiññāya",
  "tika-s0501t4:56_6": "niyyakassa mudindriyassa diṭṭhicaritassa ca sukhāya paṭipadāya khippābhiññāya niyyakassa",
  "tika-s0501t4:56_7": "tikkhindriyassa diṭṭhicaritassa cā’’ti catunnaṁ puggalānaṁ saṁkilesoti saṁkilesapakkhe",
  "tika-s0501t4:56_8": "saṁkilesasāmaññabhāvena yojetvā ‘‘imesu catukkacatukkavasena desitesu dasasu catukkesu",
  "tika-s0501t4:56_9": "dhammesu katamo katamo akusaladhammo katamassa katamassa puggalassa disā’’ti manasāva",
  "tika-s0501t4:56_10": "saṁkilesapakkhe disādhammabhāvena oloketvā ‘‘ayaṁ ayaṁ paṭhamo paṭhamo akusaladhammo",
  "tika-s0501t4:56_11": "dukkhāya paṭipadāya dandhābhiññāya niyyakassa mudindriyassa taṇhācaritassa puggalassa",
  "tika-s0501t4:56_12": "paṭhamā disā nāma. Ayaṁ ayaṁ dutiyo dutiyo akusaladhammo dukkhāya paṭipadāya khippābhiññāya",
  "tika-s0501t4:56_13": "niyyakassa tikkhindriyassa taṇhācaritassa puggalassa dutiyā disā nāma. Ayaṁ ayaṁ",
  "tika-s0501t4:56_14": "tatiyo tatiyo akusaladhammo sukhāya paṭipadāya dandhābhiññāya niyyakassa mudindriyassa",
  "tika-s0501t4:56_15": "diṭṭhicaritassa puggalassa tatiyā disā nāma. Ayaṁ ayaṁ catuttho catuttho akusaladhammo",
  "tika-s0501t4:56_16": "sukhāya paṭipadāya khippābhiññāya niyyakassa tikkhindriyassa diṭṭhicaritassa puggalassa",
  "tika-s0501t4:56_17": "catutthā disā nāmā’’ti visuṁ visuṁ disābhāvena yojetvā, samudayasaccadukkhasaccāni",
  "tika-s0501t4:56_18": "yathārahaṁ nīharitvā, vibhajitabbadhammasabhāvo ca yena saṁvaṇṇanāvisesena dassito.",
  "tika-s0501t4:56_19": "So saṁvaṇṇanāviseso ca sīhavikkīḷitanayasamuṭṭhānaṁ bhavati. Tassa olokanā ca yena",
  "tika-s0501t4:56_20": "saṁvaṇṇanāvisesena dassitā, so saṁvaṇṇanāviseso ca disālocananayasamuṭṭhānaṁ bhavati.",
  "tika-s0501t4:56_21": "Tathā oloketvā disāvisesabhūtassa dhammassa puggalānaṁ nayanañca yena saṁvaṇṇanāvisesena",
  "tika-s0501t4:56_22": "nayati, so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:57_0": "‘‘Catasso paṭipadā, cattāro satipaṭṭhānā, cattāri jhānāni, cattāro vihārā, cattāro",
  "tika-s0501t4:57_1": "sammappadhānā, cattāro acchariyā abbhutā dhammā, cattāri adhiṭṭhānāni, catasso samādhibhāvanā,",
  "tika-s0501t4:57_2": "cattāro sukhabhāgiyā dhammā, catasso appamāṇā’’ti (netti. 86) catukkacatukkavasena",
  "tika-s0501t4:57_3": "desitaṁ idaṁ disābhūtaṁ kusalasamūhadhammajātaṁ ‘‘dukkhāya paṭipadāya dandhābhiññāya",
  "tika-s0501t4:57_4": "niyyakassa mudindriyassa taṇhācaritassa ca dukkhāya paṭipadāya khippābhiññāya niyyakassa",
  "tika-s0501t4:57_5": "tikkhindriyassa taṇhācaritassa ca sukhāya paṭipadāya dandhābhiññāya niyyakassa mudindriyassa",
  "tika-s0501t4:57_6": "diṭṭhicaritassa sa sukhāya paṭipadāya khippābhiññāya niyyakassa tikkhindriyassa diṭṭhicaritassa",
  "tika-s0501t4:57_7": "cā’’ti catunnaṁ puggalānaṁ vodānaṁ hotīti vodānapakkhe vodānasāmaññabhāvena yojetvā",
  "tika-s0501t4:57_8": "‘‘imesu catukkacatukkavasena desitesu dasasu catukkesu kusaladhammesu katamo katamo",
  "tika-s0501t4:57_9": "kusaladhammo katamassa katamassa puggalassa disā’’ti manasāva disādhammabhāvena oloketvā,",
  "tika-s0501t4:57_10": "‘‘ayaṁ ayaṁ paṭhamo paṭhamo kusaladhammo dukkhāya paṭipadāya dandhābhiññāya niyyakassa",
  "tika-s0501t4:57_11": "mudindriyassa taṇhācaritassa puggalassa paṭhamā disā nāma. Ayaṁ ayaṁ dutiyo dutiyo",
  "tika-s0501t4:57_12": "kusaladhammo dukkhāya paṭipadāya khippābhiññāya niyyakassa tikkhindriyassa taṇhācaritassa",
  "tika-s0501t4:57_13": "puggalassa dutiyā disā nāma. Ayaṁ ayaṁ tatiyo tatiyo kusaladhammo sukhāya paṭipadāya",
  "tika-s0501t4:57_14": "dandhābhiññāya niyyakassa mudindriyassa diṭṭhicaritassa puggalassa tatiyā disā nāma.",
  "tika-s0501t4:57_15": "Ayaṁ ayaṁ catuttho catuttho kusaladhammo sukhāya paṭipadāya khippābhiññāya niyyakassa",
  "tika-s0501t4:57_16": "tikkhindriyassa diṭṭhicaritassa puggalassa catutthā disā nāmā’’ti visuṁ visuṁ disābhāvena",
  "tika-s0501t4:57_17": "yojetvā, maggasaccanirodhasaccāni yathārahaṁ nīharitvā, vibhajitabbadhammasabhāvo",
  "tika-s0501t4:57_18": "ca yena saṁvaṇṇanāvisesena dassito. So saṁvaṇṇanāviseso ca sīhavikkīḷitanayasamuṭṭhānaṁ",
  "tika-s0501t4:57_19": "bhavati. Tassa olokanā ca yena saṁvaṇṇanāvisesena dassitā. So saṁvaṇṇanāviseso ca",
  "tika-s0501t4:57_20": "disālocananayasamuṭṭhānaṁ bhavati. Tathā oloketvā disāvisesassa dhammassa puggalānaṁ",
  "tika-s0501t4:57_21": "nayanañca yena saṁvaṇṇanāvisesena nayati, so saṁvaṇṇanāviseso ca aṅkusanayasamuṭṭhānaṁ",
  "tika-s0501t4:57_22": "bhavatīti nayakkamena saṅkhepato nayasamuṭṭhānaṁ bhavatīti viññātabbanti.",
  "tika-s0501t4:58": "Iti nayasamuṭṭhāne sattibalānurūpā racitā",
  "tika-s0501t4:59": "Vibhāvanā niṭṭhitā.",
  "tika-s0501t4:60": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti."
}