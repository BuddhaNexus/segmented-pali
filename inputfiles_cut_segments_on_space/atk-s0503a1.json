{
  "atk-s0503a1:0": "1. Bodhivaggo",
  "atk-s0503a1:1": "1. Paṭhamabodhisuttavaṇṇanā",
  "atk-s0503a1:2_0": "1. Yaṁ panettha “evaṁ me suta”ntiādikaṁ nidānaṁ, tattha evanti nipātapadaṁ. Metiādīni",
  "atk-s0503a1:2_1": "nāmapadāni. Uruvelāyaṁ viharatīti ettha vīti upasaggapadaṁ, haratīti ākhyātapadanti",
  "atk-s0503a1:2_2": "imināva nayena sabbattha padavibhāgo veditabbo.",
  "atk-s0503a1:3_0": "Atthato pana evaṁsaddo tāva upamūpadesasampahaṁsanagarahaṇavacanasampaṭiggahākāra-",
  "atk-s0503a1:3_1": "nidassanāvadhāraṇapucchāidamatthaparimāṇādi anekatthappabhedo. Tathā hesa “evaṁ jātena",
  "atk-s0503a1:3_2": "maccena, kattabbaṁ kusalaṁ bahu”nti evamādīsu upamāyaṁ āgato. “Evaṁ te abhikkamitabbaṁ,",
  "atk-s0503a1:3_3": "evaṁ te paṭikkamitabba”ntiādīsu upadese. “Evametaṁ bhagavā, evametaṁ sugatā”tiādīsu",
  "atk-s0503a1:3_4": "sampahaṁsane. “Evamevaṁ panāyaṁ vasalī yasmiṁ vā tasmiṁ vā tassa muṇḍakassa samaṇakassa",
  "atk-s0503a1:3_5": "vaṇṇaṁ bhāsatī”tiādīsu garahaṇe. “Evaṁ, bhanteti kho te bhikkhū bhagavato paccassosu”ntiādīsu",
  "atk-s0503a1:3_6": "vacanasampaṭiggahe. “Evaṁ byā kho ahaṁ, bhante, bhagavatā dhammaṁ desitaṁ ājānāmī”tiādīsu",
  "atk-s0503a1:3_7": "ākāre. “Ehi tvaṁ, māṇavaka, yena samaṇo ānando tenupasaṅkama, upasaṅkamitvā mama",
  "atk-s0503a1:3_8": "vacanena samaṇaṁ ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha",
  "atk-s0503a1:3_9": "‘subho māṇavo todeyyaputto bhavantaṁ ānandaṁ appābādhaṁ appātaṅkaṁ lahuṭṭhānaṁ balaṁ",
  "atk-s0503a1:3_10": "phāsuvihāraṁ pucchatī’ti, evañca vadehi ‘sādhu kira bhavaṁ ānando yena subhassa māṇavassa",
  "atk-s0503a1:3_11": "todeyyaputtassa nivesanaṁ, tenupasaṅkamatu anukampaṁ upādāyā’ti”ādīsu nidassane.",
  "atk-s0503a1:3_12": "“‘Taṁ kiṁ maññatha, kālāmā, ime dhammā kusalā vā akusalā vā’ti? ‘Akusalā, bhante’.",
  "atk-s0503a1:3_13": "‘Sāvajjā vā anavajjā vā’ti? ‘Sāvajjā, bhante’. ‘Viññūgarahitā vā viññuppasatthā vā’ti?",
  "atk-s0503a1:3_14": "‘Viññūgarahitā, bhante’. ‘Samattā samādinnā ahitāya dukkhāya saṁvattanti, no’vā?",
  "atk-s0503a1:3_15": "‘Kathaṁ vo ettha hotī’ti? ‘Samattā, bhante, samādinnā ahitāya dukkhāya saṁvattanti,",
  "atk-s0503a1:3_16": "evaṁ no ettha hotīti”’ādīsu avadhāraṇe. “Evamete sunhātā suvilittā kappitakesamassū",
  "atk-s0503a1:3_17": "āmuttamālābharaṇā”tiādīsu pucchāyaṁ. “Evaṁgatāni puthusippāyatanāni, evaṁvidho evamākāro”tiādīsu",
  "atk-s0503a1:3_18": "idaṁsaddassa atthe. Gatasaddo hi pakārapariyāyo, tathā vidhākārasaddā. Tathā hi vidhayuttagatasadde",
  "atk-s0503a1:3_19": "lokiyā pakāratthe vadanti. “Evaṁ lahuparivattaṁ evamāyupariyanto”tiādīsu parimāṇe.",
  "atk-s0503a1:4_0": "Nanu ca “evaṁ vitakkitaṁ no tumhehi, evamāyupariyanto”ti cettha evaṁsaddena pucchanākāraparimāṇākārānaṁ",
  "atk-s0503a1:4_1": "vuttattā ākārattho eva evaṁsaddoti. Na, visesasabbhāvato. Ākāramattavācako hettha",
  "atk-s0503a1:4_2": "evaṁsaddo ākāratthoti adhippeto. “Evaṁ byā kho”tiādīsu pana ākāravisesavacano. Ākāravisesavācino",
  "atk-s0503a1:4_3": "cete evaṁsaddā pucchanākāraparimāṇākārānaṁ vācakattā. Evañca katvā “evaṁ jātena maccenā”tiādīni",
  "atk-s0503a1:4_4": "upamānaudāharaṇāni yujjanti. Tattha hi –",
  "atk-s0503a1:5": "“Yathāpi puppharāsimhā, kayirā mālāguṇe bahū;",
  "atk-s0503a1:6": "Evaṁ jātena maccena, kattabbaṁ kusalaṁ bahu”nti. –",
  "atk-s0503a1:7_0": "Ettha puppharāsiṭṭhānīyato manussuppatti sappurisūpanissayasaddhammassavanayonisomanasikārabhogasampattiādito",
  "atk-s0503a1:7_1": "dānādipuññakiriyāhetusamudāyato sobhāsugandhatādiguṇavisesayogato mālāguṇasadisiyo",
  "atk-s0503a1:7_2": "bahukā puññakiriyā maritabbasabhāvatāya maccena kattabbāti abhedatāya puppharāsi",
  "atk-s0503a1:7_3": "mālāguṇā ca upamā, tesaṁ upamānākāro yathāsaddena aniyamato vutto. Puna evaṁsaddena",
  "atk-s0503a1:7_4": "niyamanavasena vutto. So pana upamākāro niyamiyamāno atthato upamā eva hotīti vuttaṁ “upamāyaṁ āgato”ti.",
  "atk-s0503a1:8_0": "Tathā “evaṁ iminā ākārena abhikkamitabba”ntiādinā upadisiyamānāya samaṇasāruppāya",
  "atk-s0503a1:8_1": "ākappasampattiyā yo tattha upadesākāro, so atthato upadesoyevāti vuttaṁ – “evaṁ te",
  "atk-s0503a1:8_2": "abhikkamitabbaṁ, evaṁ te paṭikkamitabbantiādīsu upadese”ti.",
  "atk-s0503a1:9_0": "“Evametaṁ bhagavā, evametaṁ sugatā”ti ettha bhagavatā yathāvuttamatthaṁ aviparītato",
  "atk-s0503a1:9_1": "jānantehi kataṁ yaṁ tattha vijjamānaguṇānaṁ pakārehi haṁsanaṁ udaggatākaraṇaṁ sampahaṁsanaṁ,",
  "atk-s0503a1:9_2": "so tattha pahaṁsanākāroti vuttanayena yojetabbaṁ.",
  "atk-s0503a1:10_0": "“Evamevaṁ panāya”nti ettha garahaṇākāroti vuttanayena yojetabbaṁ. So ca garahaṇākāro",
  "atk-s0503a1:10_1": "“vasalī”tiādikhuṁsanasaddasannidhānato idha evaṁsaddena pakāsitoti viññāyati. Yathā",
  "atk-s0503a1:10_2": "cettha, evaṁ upamākārādayopi upamādivasena vuttānaṁ puppharāsiādisaddānaṁ sannidhānato vuttāti veditabbaṁ.",
  "atk-s0503a1:11_0": "“Evaṁ no”ti etthāpi tesaṁ yathāvuttadhammānaṁ ahitadukkhāvahabhāvena sanniṭṭhānajananatthaṁ",
  "atk-s0503a1:11_1": "anumatiggahaṇavasena “no vā kathaṁ vo ettha hotī”ti pucchāya katāya “evaṁ no ettha",
  "atk-s0503a1:11_2": "hotī”ti vuttattā tadākārasanniṭṭhānaṁ evaṁsaddena āvikataṁ. So pana tesaṁ dhammānaṁ",
  "atk-s0503a1:11_3": "ahitāya dukkhāya saṁvattanākāro niyamiyamāno avadhāraṇattho hotīti vuttaṁ – “evaṁ",
  "atk-s0503a1:11_4": "no ettha hotītiādīsu avadhāraṇe”ti.",
  "atk-s0503a1:12": "“Evañca vadehī”ti yathāhaṁ vadāmi evaṁ samaṇaṁ ānandaṁ vadehīti vadanākāro idāni vattabbo evaṁsaddena nidassīyatīti “nidassanattho”ti vuttaṁ.",
  "atk-s0503a1:13_0": "Evamākāravisesavācīnampi etesaṁ evaṁsaddānaṁ upamādivisesatthavuttitāya upamādiatthatā",
  "atk-s0503a1:13_1": "vuttā. “Evaṁ, bhante”ti pana dhammassa sādhukaṁ savanamanasikāre niyojitehi bhikkhūhi",
  "atk-s0503a1:13_2": "tattha patiṭṭhitabhāvassa paṭijānanavasena vuttattā tattha evaṁsaddo vacanasampaṭiggahattho.",
  "atk-s0503a1:13_3": "Tena evaṁ, bhanteti sādhu, bhante, suṭṭhu, bhanteti vuttaṁ hoti. Svāyamidha ākāranidassanāvadhāraṇesu daṭṭhabbo.",
  "atk-s0503a1:14_0": "Tattha ākāratthena evaṁsaddena etamatthaṁ dīpeti – nānānayanipuṇamanekajjhāsayasamuṭṭhānaṁ",
  "atk-s0503a1:14_1": "atthabyañjanasampannaṁ vividhapāṭihāriyaṁ dhammatthadesanāpaṭivedhagambhīraṁ sabbasattānaṁ",
  "atk-s0503a1:14_2": "sakasakabhāsānurūpato sotapathamāgacchantaṁ tassa bhagavato vacanaṁ sabbappakārena",
  "atk-s0503a1:14_3": "ko samattho viññātuṁ, sabbathāmena pana sotukāmataṁ janetvāpi evaṁ me sutaṁ, mayāpi",
  "atk-s0503a1:14_4": "ekenākārena sutanti.",
  "atk-s0503a1:15_0": "Ettha ca ekattanānattaabyāpāraevaṁdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā",
  "atk-s0503a1:15_1": "ca assādādivisayādibhedena nānāvidhā nayā nānānayā. Nayā vā pāḷigatiyo, tā ca paññattianupaññattādivasena",
  "atk-s0503a1:15_2": "saṁkilesabhāgiyādilokiyāditadubhayavomissakādivasena kusalādivasena khandhādivasena,",
  "atk-s0503a1:15_3": "saṅgahādivasena, samayavimuttādivasena, ṭhapanādivasena, kusalamūlādivasena, tikapaṭṭhānādivasena",
  "atk-s0503a1:15_4": "ca nānappakārāti nānānayā, tehi nipuṇaṁ saṇhaṁ sukhumanti nānānayanipuṇaṁ.",
  "atk-s0503a1:16_0": "Āsayova ajjhāsayo, so ca sassatādibhedena apparajakkhatādibhedena ca anekavidho.",
  "atk-s0503a1:16_1": "Attajjhāsayādiko eva vā aneko ajjhāsayo anekajjhāsayo. So samuṭṭhānaṁ uppattihetu",
  "atk-s0503a1:16_2": "etassāti anekajjhāsayasamuṭṭhānaṁ.",
  "atk-s0503a1:17_0": "Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena",
  "atk-s0503a1:17_1": "chahi atthapadehi akkharapadabyañjanākāraniruttiniddesavasena chahi byañjanapadehi",
  "atk-s0503a1:17_2": "ca samannāgatattā atthabyañjanasampannaṁ.",
  "atk-s0503a1:18_0": "Iddhiādesanānusāsanībhedena tesu ca ekekassa visayādibhedena vividhaṁ bahuvidhaṁ",
  "atk-s0503a1:18_1": "vā pāṭihāriyaṁ etassāti vividhapāṭihāriyaṁ. Tattha paṭipakkhaharaṇato rāgādikilesāpanayanato",
  "atk-s0503a1:18_2": "pāṭihāriyanti atthe sati bhagavato na paṭipakkhā rāgādayo santi ye haritabbā, puthujjanānampi",
  "atk-s0503a1:18_3": "vigatūpakkilese aṭṭhaguṇasamannāgate citte hatapaṭipakkhe iddhividhaṁ pavattati,",
  "atk-s0503a1:18_4": "tasmā tattha pavattavohārena ca na sakkā idha pāṭihāriyanti vattuṁ. Sace pana mahākāruṇikassa",
  "atk-s0503a1:18_5": "bhagavato veneyyagatā ca kilesā paṭipakkhā, tesaṁ haraṇato pāṭihāriyanti vuttaṁ,",
  "atk-s0503a1:18_6": "evaṁ sati yuttametaṁ. Atha vā bhagavato ceva sāsanassa ca paṭipakkhā titthiyā, tesaṁ",
  "atk-s0503a1:18_7": "haraṇato pāṭihāriyaṁ. Te hi diṭṭhiharaṇavasena diṭṭhippakāsane asamatthabhāvena ca",
  "atk-s0503a1:18_8": "iddhiādesanānusāsanīhi haritā apanītā honti. Paṭīti vā ayaṁ saddo pacchāti etassa",
  "atk-s0503a1:18_9": "atthaṁ bodheti “tasmiṁ paṭipaviṭṭhamhi, añño āgañchi brāhmaṇo”tiādīsu viya. Tasmā",
  "atk-s0503a1:18_10": "samāhite citte vigatūpakkilese katakiccena pacchā haritabbaṁ pavattetabbanti paṭihāriyaṁ.",
  "atk-s0503a1:18_11": "Attano vā upakkilesesu catutthajjhānamaggehi haritesu pacchā haraṇaṁ paṭihāriyaṁ.",
  "atk-s0503a1:18_12": "Iddhiādesanānusāsaniyo vigatūpakkilesena katakiccena sattahitatthaṁ puna pavattetabbā,",
  "atk-s0503a1:18_13": "haritesu ca attano upakkilesesu parasattānaṁ upakkilesaharaṇāni hontīti paṭihāriyāni",
  "atk-s0503a1:18_14": "bhavanti. Paṭihāriyameva pāṭihāriyaṁ, paṭihāriye vā iddhiādesanānusāsanīsamudāye",
  "atk-s0503a1:18_15": "bhavaṁ ekekaṁ pāṭihāriyanti vuccati. Paṭihāriyaṁ vā catutthajjhānaṁ maggo ca paṭipakkhaharaṇato.",
  "atk-s0503a1:18_16": "Tattha jātaṁ nimittabhūtato tato vā āgatanti pāṭihāriyanti attho veditabbo.",
  "atk-s0503a1:19_0": "Yasmā pana tantiatthadesanā tabbohārābhisamayasaṅkhātā hetuhetuphalatadubhayapaññattipaṭivedhasaṅkhātā",
  "atk-s0503a1:19_1": "vā dhammatthadesanāpaṭivedhā gambhīrā, sasādīhi viya mahāsamuddo anupacitakusalasambhārehi",
  "atk-s0503a1:19_2": "alabbhaneyyappatiṭṭhā duppariyogāhā ca, tasmā tehi catūhi gambhīrabhāvehi yuttanti",
  "atk-s0503a1:19_3": "bhagavato vacanaṁ dhammatthadesanāpaṭivedhagambhīraṁ.",
  "atk-s0503a1:20_0": "Eko eva bhagavato dhammadesanāghoso, ekasmiṁ khaṇe pavattamāno nānābhāsānaṁ sattānaṁ",
  "atk-s0503a1:20_1": "attano attano bhāsāvasena apubbaṁ acarimaṁ gahaṇūpago hoti. Acinteyyo hi buddhānaṁ",
  "atk-s0503a1:20_2": "buddhānubhāvoti sabbasattānaṁ sakasakabhāsānurūpato sotapathaṁ āgacchatīti veditabbaṁ.",
  "atk-s0503a1:21": "Nidassanatthena “nāhaṁ sayambhū, na mayā idaṁ sacchikata”nti attānaṁ parimocento “evaṁ me sutaṁ, mayāpi evaṁ suta”nti idāni vattabbaṁ sakalaṁ suttaṁ nidasseti.",
  "atk-s0503a1:22_0": "Avadhāraṇatthena “etadaggaṁ, bhikkhave, mama sāvakānaṁ bhikkhūnaṁ bahussutānaṁ yadidaṁ",
  "atk-s0503a1:22_1": "ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ ānando”ti",
  "atk-s0503a1:22_2": "evaṁ bhagavatā, “āyasmā ānando atthakusalo, dhammakusalo, byañjanakusalo, niruttikusalo,",
  "atk-s0503a1:22_3": "pubbāparakusalo”ti evaṁ dhammasenāpatinā ca pasatthabhāvānurūpaṁ attano dhāraṇabalaṁ",
  "atk-s0503a1:22_4": "dassento sattānaṁ sotukāmataṁ janeti. “Evaṁ me sutaṁ, tañca kho atthato vā byañjanato",
  "atk-s0503a1:22_5": "vā anūnamanadhikaṁ, evameva na aññathā daṭṭhabba”nti. Aññathāti bhagavato sammukhā",
  "atk-s0503a1:22_6": "sutākārato aññathā na pana bhagavatā desitākārato. Acinteyyānubhāvā hi bhagavato",
  "atk-s0503a1:22_7": "desanā, sā neva sabbākārena sakkā viññātunti vuttovāyamattho. Sutākārāvirujjhanameva hi dhāraṇabalaṁ.",
  "atk-s0503a1:23_0": "Mesaddo tīsu atthesu dissati. Tathā hissa “gāthābhigītaṁ me abhojaneyya”ntiādīsu",
  "atk-s0503a1:23_1": "mayāti attho. “Sādhu me, bhante, bhagavā saṁkhittena dhammaṁ desetū”tiādīsu mayhanti",
  "atk-s0503a1:23_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0503a1:23_3": "sutaṁ, mama suta”nti ca atthadvaye yujjati.",
  "atk-s0503a1:24_0": "Ettha ca yo paro na hoti, so attāti evaṁ vattabbe niyakajjhattasaṅkhāte sasantāne",
  "atk-s0503a1:24_1": "vattanato tividhopi mesaddo kiñcāpi ekasmiṁyeva atthe dissati, karaṇasampadānādivisesasaṅkhāto",
  "atk-s0503a1:24_2": "pana viññāyatevāyaṁ atthabhedoti “me-saddo tīsu atthesu dissatī”ti vuttoti daṭṭhabbaṁ.",
  "atk-s0503a1:25_0": "Sutanti ayaṁ sutasaddo saupasaggo anupasaggo ca gamanavissutakilinnūpacitānuyogasotaviññeyya",
  "atk-s0503a1:25_1": "sotadvārānusāra viññātādianekatthappabhedo. Kiñcāpi hi upasaggo kiriyaṁ viseseti,",
  "atk-s0503a1:25_2": "jotakabhāvato pana satipi tasmiṁ sutasaddo eva taṁ tamatthaṁ vadatīti anupasaggassa",
  "atk-s0503a1:25_3": "sutasaddassa atthuddhāre saupasaggassa gahaṇaṁ na virujjhati.",
  "atk-s0503a1:26_0": "Tattha “senāya pasuto”tiādīsu gacchantoti attho. “Sutadhammassa passato”tiādīsu vissutadhammassāti",
  "atk-s0503a1:26_1": "attho. “Avassutā avassutassā”tiādīsu kilesena kilinnā kilinnassāti attho. “Tumhehi",
  "atk-s0503a1:26_2": "puññaṁ pasutaṁ anappaka”ntiādīsu upacitanti attho. “Ye jhānappasutā dhīrā”tiādīsu",
  "atk-s0503a1:26_3": "jhānānuyuttāti attho. “Diṭṭhaṁ sutaṁ muta”ntiādīsu sotaviññeyyanti attho. “Sutadharo",
  "atk-s0503a1:26_4": "sutasannicayo”tiādīsu sotadvārānusāraviññātadharoti attho. Idha panassa “sotadvārānusārena",
  "atk-s0503a1:26_5": "upadhārita”nti vā “upadhāraṇa”nti vā attho. Me-saddassa hi mayāti atthe sati “evaṁ",
  "atk-s0503a1:26_6": "mayā sutaṁ sotadvārānusārena upadhārita”nti yujjati. Mamāti atthe sati “evaṁ mama",
  "atk-s0503a1:26_7": "sutaṁ sotadvārānusārena upadhāraṇa”nti yujjati.",
  "atk-s0503a1:27_0": "Evametesu tīsu padesu yasmā sutasaddasannidhāne payuttena evaṁsaddena savanakiriyājotakena",
  "atk-s0503a1:27_1": "bhavitabbaṁ, tasmā evanti sotaviññāṇasampaṭicchanādisotadvārikaviññāṇānantaraṁ uppannamanodvārikaviññāṇakiccanidassanaṁ.",
  "atk-s0503a1:27_2": "Meti vuttaviññāṇasamaṅgīpuggalanidassanaṁ. Sabbāni hi vākyāni evakāratthasahitāniyeva",
  "atk-s0503a1:27_3": "avadhāraṇaphalattā tesaṁ. Sutanti assavanabhāvappaṭikkhepato anūnānadhikāviparītaggahaṇanidassanaṁ.",
  "atk-s0503a1:27_4": "Yathā hi sutaṁ sutamevāti vattabbataṁ arahati tathā taṁ sammā sutaṁ anūnaggahaṇaṁ",
  "atk-s0503a1:27_5": "anadhikaggahaṇaṁ aviparītaggahaṇañca hotīti. Atha vā saddantaratthāpohanavasena saddo",
  "atk-s0503a1:27_6": "atthaṁ vadatīti etasmiṁ pakkhe yasmā sutanti etassa asutaṁ na hotīti ayamattho vutto,",
  "atk-s0503a1:27_7": "tasmā sutanti assavanabhāvappaṭikkhepato anūnānadhikāviparītaggahaṇanidassanaṁ. Idaṁ",
  "atk-s0503a1:27_8": "vuttaṁ hoti – evaṁ me sutaṁ, na mayā idaṁ diṭṭhaṁ, na sayambhūñāṇena sacchikataṁ,",
  "atk-s0503a1:27_9": "na aññathā vā upaladdhaṁ. Api ca sutaṁva, tañca kho sammadevāti. Avadhāraṇatthe vā",
  "atk-s0503a1:27_10": "evaṁsadde ayamatthayojanā, tadapekkhassa sutasaddassa niyamattho sambhavatīti tadapekkhassa",
  "atk-s0503a1:27_11": "sutasaddassa assavanabhāvappaṭikkhepo anūnānadhikāviparītaggahaṇanidassanatā ca veditabbā.",
  "atk-s0503a1:27_12": "Iti savanahetusavanavisesavasenapi sutasaddassa atthayojanā katāti daṭṭhabbaṁ.",
  "atk-s0503a1:28_0": "Tathā evanti tassā sotadvārānusārena pavattāya viññāṇavīthiyā nānatthabyañjanaggahaṇato",
  "atk-s0503a1:28_1": "nānappakārena ārammaṇe pavattibhāvappakāsanaṁ ākārattho evaṁsaddoti karitvā. Meti",
  "atk-s0503a1:28_2": "attappakāsanaṁ. Sutanti dhammappakāsanaṁ yathāvuttāya viññāṇavīthiyā pariyattidhammārammaṇattā.",
  "atk-s0503a1:28_3": "Ayañhettha saṅkhepo – nānappakārena ārammaṇe pavattāya viññāṇavīthiyā karaṇabhūtāya",
  "atk-s0503a1:28_4": "mayā na aññaṁ kataṁ, idaṁ pana kataṁ, ayaṁ dhammo sutoti.",
  "atk-s0503a1:29_0": "Tathā evanti nidassitabbappakāsanaṁ nidassanattho evaṁsaddoti katvā nidassetabbassa",
  "atk-s0503a1:29_1": "niddisitabbabhāvato. Tasmā evaṁsaddena sakalampi suttaṁ paccāmaṭṭhanti veditabbaṁ.",
  "atk-s0503a1:29_2": "Meti puggalappakāsanaṁ. Sutanti puggalakiccappakāsanaṁ. Sutasaddena hi labbhamānā",
  "atk-s0503a1:29_3": "savanakiriyā savanaviññāṇappabandhappaṭibaddhā, tattha ca puggalavohāro, na ca puggalavohārarahite",
  "atk-s0503a1:29_4": "dhammappabandhe savanakiriyā labbhati. Tassāyaṁ saṅkhepattho – yaṁ suttaṁ niddisissāmi,",
  "atk-s0503a1:29_5": "taṁ mayā evaṁ sutanti.",
  "atk-s0503a1:30_0": "Tathā evanti yassa cittasantānassa nānārammaṇappavattiyā nānatthabyañjanaggahaṇaṁ",
  "atk-s0503a1:30_1": "hoti, tassa nānākāraniddeso ākārattho eva evaṁsaddoti katvā. Evanti hi ayamākārapaññatti",
  "atk-s0503a1:30_2": "dhammānaṁ taṁ taṁ pavattiākāraṁ upādāya paññapetabbasabhāvattā. Meti kattuniddeso.",
  "atk-s0503a1:30_3": "Sutanti visayaniddeso, sotabbo hi dhammo savanakiriyākattupuggalassa savanakiriyāvasena",
  "atk-s0503a1:30_4": "pavattiṭṭhānaṁ hoti. Ettāvatā nānappakārena pavattena cittasantānena taṁsamaṅgino",
  "atk-s0503a1:30_5": "kattu visaye gahaṇasanniṭṭhānaṁ dassitaṁ hoti.",
  "atk-s0503a1:31_0": "Atha vā evanti puggalakiccaniddeso, sutānañhi dhammānaṁ gahitākārassa nidassanassa",
  "atk-s0503a1:31_1": "avadhāraṇassa vā pakāsanasabhāvena evaṁsaddena tadākārādidhāraṇassa puggalavohārupādānadhammabyāpārabhāvato",
  "atk-s0503a1:31_2": "puggalakiccaṁnāma niddiṭṭhaṁ hotīti. Sutanti viññāṇakiccaniddeso, puggalavādinopi",
  "atk-s0503a1:31_3": "hi savanakiriyā viññāṇanirapekkhā na hotīti. Meti ubhayakiccayuttapuggalaniddeso.",
  "atk-s0503a1:31_4": "Meti hi saddappavatti ekanteneva sattavisesavisayā viññāṇakiccañca tattheva samodahitabbanti.",
  "atk-s0503a1:31_5": "Ayaṁ panettha saṅkhepo – mayā savanakiccaviññāṇasamaṅginā puggalena viññāṇavasena",
  "atk-s0503a1:31_6": "laddhasavanakiccavohārena sutanti.",
  "atk-s0503a1:32_0": "Tathā evanti ca meti ca saccikaṭṭhaparamatthavasena avijjamānapaññatti. Sabbassa",
  "atk-s0503a1:32_1": "hi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "atk-s0503a1:32_2": "vijjamānādīsu chasu paññattīsu avarodho, tasmā yo māyāmarīciādayo viya abhūtattho",
  "atk-s0503a1:32_3": "anussavādīhi gahetabbo viya anuttamatthopi na hoti. So rūpasaddādiko ruppanānubhavanādiko",
  "atk-s0503a1:32_4": "ca paramatthasabhāvo saccikaṭṭhaparamatthavasena vijjati. Yo pana evanti ca meti",
  "atk-s0503a1:32_5": "ca vuccamāno ākārattho, so aparamatthasabhāvo saccikaṭṭhaparamatthavasena anupalabbhamāno",
  "atk-s0503a1:32_6": "avijjamānapaññatti nāma. Tasmā kiñhettha taṁ paramatthato atthi, yaṁ evanti vā meti",
  "atk-s0503a1:32_7": "vā niddesaṁ labhetha? Sutanti vijjamānapaññatti, yañhi taṁ ettha sotena upaladdhaṁ,",
  "atk-s0503a1:32_8": "taṁ paramatthato vijjamānanti.",
  "atk-s0503a1:33_0": "Tathā evanti sotapathamāgate dhamme upādāya tesaṁ upadhāritākārādīnaṁ paccāmasanavasena.",
  "atk-s0503a1:33_1": "Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.",
  "atk-s0503a1:33_2": "Sutanti diṭṭhādīni upanidhāya vattabbato upanidhāpaññatti. Diṭṭhādisabhāvarahite",
  "atk-s0503a1:33_3": "saddāyatane pavattamānopi sutavohāro dutiyaṁ tatiyantiādiko viya paṭhamādīni, diṭṭhamutaviññāte",
  "atk-s0503a1:33_4": "apekkhitvā sutanti viññeyyattā diṭṭhādīni upanidhāya vattabbo hoti. Asutaṁ na hotīti",
  "atk-s0503a1:33_5": "hi sutanti pakāsitoyamatthoti.",
  "atk-s0503a1:34_0": "Ettha ca evantivacanena asammohaṁ dīpeti. Paṭividdhā hi attanā sutassa pakāravisesā",
  "atk-s0503a1:34_1": "evanti idha āyasmatā ānandena paccāmaṭṭhā, tenassa asammoho dīpito hoti. Na hi sammūḷho",
  "atk-s0503a1:34_2": "nānappakārapaṭivedhasamattho hoti, paccayākāravasena nānappakārā duppaṭividdhā ca",
  "atk-s0503a1:34_3": "suttantāti dīpitanti. Sutantivacanena sutassa asammosaṁ dīpeti, sutākārassa yāthāvato",
  "atk-s0503a1:34_4": "dassiyamānattā. Yassa hi sutaṁ sammuṭṭhaṁ hoti, na so kālantare mayā sutanti paṭijānāti.",
  "atk-s0503a1:34_5": "Iccassa asammohena paññāsiddhi, sammohābhāvena paññāya eva vā savanakālasambhūtāya",
  "atk-s0503a1:34_6": "taduttarikālapaññāsiddhi, tathā asammosena satisiddhi. Tattha paññāpubbaṅgamāya satiyā",
  "atk-s0503a1:34_7": "byañjanāvadhāraṇasamatthatā. Byañjanānañhi paṭivijjhitabbo ākāro nātigambhīro, yathāsutaṁ",
  "atk-s0503a1:34_8": "dhāraṇameva tattha karaṇīyanti satiyā byāpāro adhiko, paññā tattha guṇībhūtā hoti",
  "atk-s0503a1:34_9": "paññāya pubbaṅgamāti katvā. Satipubbaṅgamāya paññāya atthappaṭivedhasamatthatā. Atthassa",
  "atk-s0503a1:34_10": "hi paṭivijjhitabbo ākāro gambhīroti paññāya byāpāro adhiko, sati tattha guṇībhūtāyevāti",
  "atk-s0503a1:34_11": "satiyā pubbaṅgamāyāti katvā. Tadubhayasamatthatāyogena atthabyañjanasampannassa dhammakosassa",
  "atk-s0503a1:34_12": "anupālanasamatthatāya dhammabhaṇḍāgārikattasiddhi.",
  "atk-s0503a1:35_0": "Aparo nayo – evantivacanena yonisomanasikāraṁ dīpeti, tena ca vuccamānānaṁ ākāranidassanāvadhāraṇatthānaṁ",
  "atk-s0503a1:35_1": "upari vakkhamānānaṁ nānappakārappaṭivedhajotakānaṁ aviparītasiddhi dhammavisayattā.",
  "atk-s0503a1:35_2": "Na hi ayoniso manasikaroto nānappakārappaṭivedho sambhavati. Sutantivacanena avikkhepaṁ",
  "atk-s0503a1:35_3": "dīpeti, “paṭhamabodhisuttaṁ kattha bhāsita”ntiādipucchāvasena pakaraṇapattassa vakkhamānassa",
  "atk-s0503a1:35_4": "suttassa savanaṁ samādhānamantarena na sambhavati vikkhittacittassa savanābhāvato.",
  "atk-s0503a1:35_5": "Tathā hi vikkhittacitto puggalo sabbasampattiyā vuccamānopi “na mayā sutaṁ, puna",
  "atk-s0503a1:35_6": "bhaṇathā”ti bhaṇati. Yonisomanasikārena cettha attasammāpaṇidhiṁ pubbe ca katapuññataṁ",
  "atk-s0503a1:35_7": "sādheti sammā appaṇihitattassa pubbe akatapuññassa vā tadabhāvato. Avikkhepena saddhammassavanaṁ",
  "atk-s0503a1:35_8": "sappurisūpanissayañca sādheti assutavato sappurisūpanissayavirahitassa ca tadabhāvato.",
  "atk-s0503a1:35_9": "Na hi vikkhitto sotuṁ sakkoti, na ca sappurise anupanissayamānassa savanaṁ atthīti.",
  "atk-s0503a1:36_0": "Aparo nayo – “yassa cittasantānassa nānappakārappavattiyā nānatthabyañjanaggahaṇaṁ",
  "atk-s0503a1:36_1": "hoti, tassa nānākāraniddeso”ti vuttaṁ. Yasmā ca so bhagavato vacanassa atthabyañjanappabhedaparicchedavasena",
  "atk-s0503a1:36_2": "sakalasāsanasampattiogāhanena niravasesaṁ parahitapāripūrīkaraṇabhūto evaṁ bhaddako",
  "atk-s0503a1:36_3": "ākāro na sammā appaṇihitattassa pubbe akatapuññassa vā hoti. Tasmā evanti iminā bhaddakena",
  "atk-s0503a1:36_4": "ākārena pacchimacakkadvayasampattimattano dīpeti, sutanti savanayogena purimacakkadvayasampattiṁ.",
  "atk-s0503a1:36_5": "Na hi appatirūpe dese vasato sappurisūpanissayavirahitassa ca savanaṁ atthi. Iccassa",
  "atk-s0503a1:36_6": "pacchimacakkadvayasiddhiyā āsayasuddhi siddhā hoti. Sammā paṇihitacitto pubbe ca",
  "atk-s0503a1:36_7": "katapuñño visuddhāsayo hoti tadasuddhihetūnaṁ kilesānaṁ dūrībhāvato. Tathā hi vuttaṁ",
  "atk-s0503a1:36_8": "“sammā paṇihitaṁ cittaṁ, seyyaso naṁ tato kare”ti “katapuññosi tvaṁ, ānanda, padhānamanuyuñja,",
  "atk-s0503a1:36_9": "khippaṁ hohisi anāsavo”ti ca. Purimacakkadvayasiddhiyā payogasuddhi. Patirūpadesavāsena",
  "atk-s0503a1:36_10": "hi sappurisūpanissayena ca sādhūnaṁ diṭṭhānugatiāpajjanena parisuddhappayogo hoti.",
  "atk-s0503a1:36_11": "Tāya ca āsayasuddhiyā adhigamabyattisiddhi, pubbeyeva taṇhādiṭṭhisaṁkilesānaṁ visodhitattā",
  "atk-s0503a1:36_12": "payogasuddhiyā āgamabyattisiddhi. Suparisuddhakāyavacīpayogo hi vippaṭisārābhāvato",
  "atk-s0503a1:36_13": "avikkhittacitto pariyattiyaṁ visārado hoti. Iti payogāsayasuddhassa āgamādhigamasampannassa",
  "atk-s0503a1:36_14": "vacanaṁ aruṇuggamanaṁ viya sūriyassa udayato yonisomanasikāro viya ca kusalakammassa",
  "atk-s0503a1:36_15": "arahati bhagavato vacanassa pubbaṅgamaṁ bhavitunti ṭhāne nidānaṁ ṭhapento evaṁ me sutantiādimāha.",
  "atk-s0503a1:37_0": "Aparo nayo – evanti iminā pubbe vuttanayeneva nānappakārappaṭivedhadīpakena vacanena",
  "atk-s0503a1:37_1": "attano atthapaṭibhānapaṭisambhidāsampattisabbhāvaṁ dīpeti. Sutanti iminā evaṁsaddasannidhānato",
  "atk-s0503a1:37_2": "vakkhamānāpekkhāya vā sotabbabhedappaṭivedhadīpakena dhammaniruttipaṭisambhidāsampattisabbhāvaṁ",
  "atk-s0503a1:37_3": "dīpeti. Evanti ca idaṁ vuttanayeneva yonisomanasikāradīpakavacanaṁ bhāsamāno “ete",
  "atk-s0503a1:37_4": "dhammā mayā manasānupekkhitā diṭṭhiyā suppaṭividdhā”ti dīpeti. Pariyattidhammo hi",
  "atk-s0503a1:37_5": "“idha sīlaṁ kathitaṁ, idha samādhi, idha paññā, ettakā ettha anusandhiyo”tiādinā",
  "atk-s0503a1:37_6": "nayena manasā anupekkhito anussavākāraparivitakkasahitāya dhammanijjhānakkhantibhūtāya",
  "atk-s0503a1:37_7": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṁ, ettakaṁ",
  "atk-s0503a1:37_8": "rūpa”ntiādinā nayena suṭṭhu vavatthapetvā paṭividdho attano ca paresañca hitasukhāvaho",
  "atk-s0503a1:37_9": "hotīti. Sutanti idaṁ savanayogadīpakavacanaṁ bhāsamāno “bahū mayā dhammā sutā dhātā",
  "atk-s0503a1:37_10": "vacasā paricitā”ti dīpeti. Sotāvadhānappaṭibaddhā hi pariyattidhammassa savanadhāraṇaparicayā.",
  "atk-s0503a1:37_11": "Tadubhayenapi dhammassa svākkhātabhāvena, atthabyañjanapāripūriṁ dīpento savane ādaraṁ",
  "atk-s0503a1:37_12": "janeti. Atthabyañjanaparipuṇṇañhi dhammaṁ ādarena assuṇanto mahatā hitā paribāhiro",
  "atk-s0503a1:37_13": "hotīti ādaraṁ janetvā sakkaccaṁ dhammo sotabbo.",
  "atk-s0503a1:38_0": "“Evaṁme suta”nti iminā pana sakalena vacanena āyasmā ānando tathāgatappaveditaṁ dhammaṁ",
  "atk-s0503a1:38_1": "attano adahanto asappurisabhūmiṁ atikkamati, sāvakattaṁ paṭijānanto sappurisabhūmiṁ",
  "atk-s0503a1:38_2": "okkamati. Tathā asaddhammā cittaṁ vuṭṭhāpeti, saddhamme cittaṁ patiṭṭhāpeti. “Kevalaṁ",
  "atk-s0503a1:38_3": "sutamevetaṁ mayā, tasseva pana bhagavato vacana”nti dīpento attānaṁ parimoceti, satthāraṁ",
  "atk-s0503a1:38_4": "apadisati, jinavacanaṁ appeti, dhammanettiṁ patiṭṭhāpeti.",
  "atk-s0503a1:39_0": "Apica “evaṁ me suta”nti attanā uppāditabhāvaṁ appaṭijānanto purimassavanaṁ vivaranto",
  "atk-s0503a1:39_1": "“sammukhā paṭiggahitamidaṁ mayā tassa bhagavato catuvesārajjavisāradassa dasabaladharassa",
  "atk-s0503a1:39_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0503a1:39_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa,",
  "atk-s0503a1:39_4": "na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṁ",
  "atk-s0503a1:39_5": "imasmiṁ dhamme assaddhiyaṁ vināseti, saddhāsampadaṁ uppādeti. Tenetaṁ vuccati –",
  "atk-s0503a1:40": "“Vināsayati assaddhaṁ, saddhaṁ vaḍḍheti sāsane;",
  "atk-s0503a1:41": "Evaṁ me sutamiccevaṁ, vadaṁ gotamasāvako”ti.",
  "atk-s0503a1:42_0": "Ekanti gaṇanaparicchedaniddeso. Ayañhi ekasaddo aññaseṭṭhāsahāyasaṅkhyādīsu dissati.",
  "atk-s0503a1:42_1": "Tathā hi ayaṁ “sassato attā ca loko ca, idameva saccaṁ moghamaññanti ittheke abhivadantī”tiādīsu",
  "atk-s0503a1:42_2": "aññe dissati. “Cetaso ekodibhāva”ntiādīsu seṭṭhe. “Eko vūpakaṭṭho”tiādīsu asahāye.",
  "atk-s0503a1:42_3": "“Ekova kho, bhikkhave, khaṇo ca samayo ca brahmacariyavāsāyā”tiādīsu saṅkhyāyaṁ,",
  "atk-s0503a1:42_4": "idhāpi saṅkhyāyameva daṭṭhabbo. Tena vuttaṁ – “ekanti gaṇanaparicchedaniddeso”ti.",
  "atk-s0503a1:43": "Samayanti paricchinnaniddeso. Ekaṁ samayanti aniyamitaparidīpanaṁ. Tattha samayasaddo –",
  "atk-s0503a1:44": "“Samavāye khaṇe kāle, samūhe hetudiṭṭhisu;",
  "atk-s0503a1:45": "Paṭilābhe pahāne ca, paṭivedhe ca dissati”.",
  "atk-s0503a1:46_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-s0503a1:46_1": "samavāyo attho, yuttakālañca paccayasāmaggiñca labhitvāti hi adhippāyo, tasmā paccayasamavāyoti",
  "atk-s0503a1:46_2": "veditabbo. “Ekova kho, bhikkhave, khaṇo ca samayo ca brahmacariyavāsāyā”tiādīsu khaṇo,",
  "atk-s0503a1:46_3": "okāsoti attho. Tathāgatuppādādiko hi maggabrahmacariyassa okāso tappaccayappaṭilābhahetuttā,",
  "atk-s0503a1:46_4": "khaṇo eva ca samayo, yo khaṇoti ca samayoti ca vuccati, so eko yevāti hi attho. “Uṇhasamayo",
  "atk-s0503a1:46_5": "pariḷāhasamayo”tiādīsu kālo. “Mahāsamayo pavanasmi”ntiādīsu samūho. Mahāsamayoti",
  "atk-s0503a1:46_6": "hi bhikkhūnaṁ devatānañca mahāsannipātoti attho. “Samayopi kho te, bhaddāli, appaṭividdho",
  "atk-s0503a1:46_7": "ahosi, bhagavā kho sāvatthiyaṁ viharati, bhagavāpi maṁ jānissati ‘bhaddāli nāma bhikkhu",
  "atk-s0503a1:46_8": "satthusāsane sikkhāya na paripūrakārī’ti, ayampi kho te, bhaddāli, samayo appaṭividdho",
  "atk-s0503a1:46_9": "ahosī”tiādīsu hetu. Sikkhāpadassa kāraṇañhi idha samayoti adhippetaṁ. “Tena kho pana",
  "atk-s0503a1:46_10": "samayena uggāhamāno paribbājako samaṇamuṇḍikāputto samayappavādake tindukācīre ekasālake",
  "atk-s0503a1:46_11": "mallikāya ārāme paṭivasatī”tiādīsu diṭṭhi. Tattha hi nisinnā titthiyā attano attano",
  "atk-s0503a1:46_12": "diṭṭhisaṅkhātaṁ samayaṁ pavadantīti so paribbājakārāmo “samayappavādako”ti vuccati.",
  "atk-s0503a1:47": "“Diṭṭhe dhamme ca yo attho, yo cattho samparāyiko;",
  "atk-s0503a1:48": "Atthābhisamayā dhīro, paṇḍitoti pavuccatī”ti. –",
  "atk-s0503a1:49_0": "Ādīsu paṭilābho. Atthābhisamayāti hi atthassa adhigamāti attho. “Sammā mānābhisamayā",
  "atk-s0503a1:49_1": "antamakāsi dukkhassā”tiādīsu pahānaṁ. Adhikaraṇaṁ samayaṁ vūpasamanaṁ apagamoti abhisamayo",
  "atk-s0503a1:49_2": "pahānaṁ. “Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu",
  "atk-s0503a1:49_3": "paṭivedho. Paṭivedhoti hi abhisametabbato abhisamayo, abhisamayova attho abhisamayaṭṭhoti",
  "atk-s0503a1:49_4": "pīḷanādīni abhisametabbabhāvena ekībhāvaṁ upanetvā vuttāni, abhisamayassa vā paṭivedhassa",
  "atk-s0503a1:49_5": "visayabhūto attho abhisamayaṭṭhoti tāneva tathā ekantena vuttāni. Tattha pīḷanaṁ",
  "atk-s0503a1:49_6": "dukkhasaccassa taṁsamaṅgino hiṁsanaṁ avipphārikatākaraṇaṁ. Santāpo dukkhadukkhatādivasena",
  "atk-s0503a1:49_7": "santappanaṁ paridahanaṁ.",
  "atk-s0503a1:50_0": "Ettha ca sahakārīkāraṇasannijjhaṁ sameti samavetīti samavāyo samayo. Sameti samāgacchati",
  "atk-s0503a1:50_1": "ettha maggabrahmacariyaṁ tadādhārapuggalehīti khaṇo samayo. Sameti ettha etena vā",
  "atk-s0503a1:50_2": "saṁgacchati satto sabhāvadhammo vā uppādādīhi sahajātādīhi vāti kālo samayo. Dhammappavattimattatāya",
  "atk-s0503a1:50_3": "atthato abhūtopi hi kālo dhammappavattiyā adhikaraṇaṁ karaṇaṁ viya ca kappanāmattasiddhenānurūpena",
  "atk-s0503a1:50_4": "voharīyatīti. Samaṁ, saha vā avayavānaṁ ayanaṁ pavatti avaṭṭhānanti samūho samayo",
  "atk-s0503a1:50_5": "yathā samudāyoti. Avayavasahāvaṭṭhānameva hi samūho. Avasesapaccayānaṁ samāgame sati",
  "atk-s0503a1:50_6": "eti phalametasmā uppajjati pavattatīti samayo hetu yathā samudayoti. Sameti saṁyojanabhāvato",
  "atk-s0503a1:50_7": "sambandho eti attano visaye pavattati, daḷhaggahaṇabhāvato vā saṁyuttā ayanti pavattanti",
  "atk-s0503a1:50_8": "sattā yathābhinivesaṁ etenāti samayo diṭṭhi. Diṭṭhisaṁyojanena hi sattā ativiya bajjhantīti.",
  "atk-s0503a1:50_9": "Samiti saṅgati samodhānanti samayo paṭilābho. Samayanaṁ upasamayanaṁ apagamoti samayo",
  "atk-s0503a1:50_10": "pahānaṁ. Samucchedappahānabhāvato pana adhiko samayoti abhisamayo yathā abhidhammoti.",
  "atk-s0503a1:50_11": "Abhimukhaṁ ñāṇena sammā etabbo abhisametabboti abhisamayo, dhammānaṁ aviparītasabhāvo.",
  "atk-s0503a1:50_12": "Abhimukhabhāvena sammā eti gacchati bujjhatīti abhisamayo, dhammānaṁ yathābhūtasabhāvāvabodho.",
  "atk-s0503a1:50_13": "Evaṁ tasmiṁ tasmiṁ atthe samayasaddassa pavatti veditabbā.",
  "atk-s0503a1:51_0": "Samayasaddassa atthuddhāre abhisamayasaddassa gahaṇe kāraṇaṁ vuttanayeneva veditabbaṁ.",
  "atk-s0503a1:51_1": "Idha panassa kālo attho samavāyādīnaṁ asambhavato. Desadesakaparisā viya hi desanāya",
  "atk-s0503a1:51_2": "nidānabhāve kālo eva icchitabboti. Yasmā panettha samayoti kālo adhippeto, tasmā",
  "atk-s0503a1:51_3": "saṁvaccharautumāsaddhamāsarattidivasapubbaṇhamajjhanhikasāyanhapaṭhamayāma- majjhimayāmapacchimayāmamuhuttādīsu",
  "atk-s0503a1:51_4": "kālabhedabhūtesu samayesu ekaṁ samayanti dīpeti.",
  "atk-s0503a1:52_0": "Kasmā panettha aniyamitavaseneva kālo niddiṭṭho, na utusaṁvaccharādivasena niyametvā",
  "atk-s0503a1:52_1": "niddiṭṭhoti ce? Kiñcāpi etesu saṁvaccharādīsu samayesu yaṁ yaṁ suttaṁ yasmiṁ yasmiṁ",
  "atk-s0503a1:52_2": "saṁvacchare utumhi māse pakkhe rattibhāge divasabhāge vā vuttaṁ, sabbampi taṁ therassa",
  "atk-s0503a1:52_3": "suviditaṁ suvavatthāpitaṁ paññāya. Yasmā pana “evaṁ me sutaṁ asukasaṁvacchare asukautumhi",
  "atk-s0503a1:52_4": "asukamāse asukapakkhe asukarattibhāge asukadivasabhāge vā”ti evaṁ vutte na sakkā",
  "atk-s0503a1:52_5": "sukhena dhāretuṁ vā uddisituṁ vā uddisāpetuṁ vā, bahu ca vattabbaṁ hoti, tasmā ekeneva",
  "atk-s0503a1:52_6": "padena tamatthaṁ samodhānetvā “ekaṁ samaya”nti āha.",
  "atk-s0503a1:53_0": "Ye vā ime gabbhokkantisamayo jātisamayo saṁvegasamayo abhinikkhamanasamayo dukkarakārikasamayo",
  "atk-s0503a1:53_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0503a1:53_2": "evamādayo bhagavato devamanussesu ativiya pakāsā anekakālappabhedā eva samayā, tesu",
  "atk-s0503a1:53_3": "samayesu desanāsamayasaṅkhātaṁ ekaṁ samayanti dīpeti. Yo vāyaṁ ñāṇakaruṇākiccasamayesu",
  "atk-s0503a1:53_4": "karuṇākiccasamayo, attahitaparahitappaṭipattisamayesu parahitappaṭipattisamayo, sannipatitānaṁ",
  "atk-s0503a1:53_5": "karaṇīyadvayasamayesu dhammakathāsamayo, desanāpaṭipattisamayesu desanāsamayo, tesu",
  "atk-s0503a1:53_6": "samayesu aññatarasamayaṁ sandhāya “ekaṁ samaya”nti āha.",
  "atk-s0503a1:54_0": "Kasmā panettha yathā abhidhamme “yasmiṁ samaye kāmāvacaraṁ kusalaṁ cittaṁ uppannaṁ",
  "atk-s0503a1:54_1": "hotī”ti ca ito aññesu suttapadesu “yasmiṁ samaye, bhikkhave, bhikkhu vivicceva kāmehi",
  "atk-s0503a1:54_2": "vivicca akusalehi dhammehī”ti ca bhummavacanena niddeso kato, vinaye ca “tena samayena",
  "atk-s0503a1:54_3": "buddho bhagavā”ti karaṇavacanena niddeso kato, tathā akatvā “ekaṁ samaya”nti accantasaṁyogatthe",
  "atk-s0503a1:54_4": "upayogavacanena niddeso katoti? Tattha tathā, idha ca aññathā atthasambhavato. Tattha",
  "atk-s0503a1:54_5": "hi abhidhamme ito aññesu ca suttantesu ādhāravisayasaṅkhāto adhikaraṇattho kiriyāya",
  "atk-s0503a1:54_6": "kiriyantaralakkhaṇasaṅkhāto bhāvenabhāvalakkhaṇattho ca sambhavatīti. Adhikaraṇañhi",
  "atk-s0503a1:54_7": "kālattho samūhattho ca samayo tattha vuttānaṁ phassādidhammānaṁ, tathā kālo sabhāvadhammappavattimattatāya",
  "atk-s0503a1:54_8": "paramatthato avijjamānopi ādhārabhāvena paññāto taṅkhaṇappavattānaṁ tato pubbe parato",
  "atk-s0503a1:54_9": "ca abhāvato yathā “pubbaṇhe jāto sāyanhe jāto”tiādīsu. Samūhotipi avayavavinimutto",
  "atk-s0503a1:54_10": "paramatthato avijjamānopi kappanāmattasiddhena rūpena avayavānaṁ ādhārabhāvena paññāpīyati,",
  "atk-s0503a1:54_11": "yathā “rukkhe sākhā, yavo yavarāsimhi samuṭṭhito”tiādīsu. Yasmiṁ kāle dhammapuñje",
  "atk-s0503a1:54_12": "ca kāmāvacaraṁ kusalaṁ cittaṁ uppannaṁ hoti, tasmiṁyeva kāle dhammapuñje ca phassādayopi",
  "atk-s0503a1:54_13": "hontīti ayañhi tattha attho. Tathā khaṇasamavāyahetusaṅkhātassa samayassa bhāvena",
  "atk-s0503a1:54_14": "tattha vuttānaṁ phassādidhammānaṁ bhāvo lakkhīyati. Yathā hi “gāvīsu duyhamānāsu",
  "atk-s0503a1:54_15": "gato, duddhāsu āgato”ti ettha gāvīnaṁ dohanakiriyāya gamanakiriyā lakkhīyati, evaṁ",
  "atk-s0503a1:54_16": "idhāpi yasmiṁ samayeti vutte ca padatthassa sattāvirahābhāvato satīti ayamattho viññāyamāno",
  "atk-s0503a1:54_17": "eva hotīti samayassa sattākiriyāya cittassa uppādakiriyā phassādīnaṁ bhavanakiriyā",
  "atk-s0503a1:54_18": "ca lakkhīyati. Tathā yasmiṁ samaye yasmiṁ navame khaṇe yasmiṁ yonisomanasikārādihetumhi",
  "atk-s0503a1:54_19": "paccayasamavāye vā sati kāmāvacaraṁ kusalaṁ cittaṁ uppannaṁ hoti, tasmiṁ samaye khaṇe",
  "atk-s0503a1:54_20": "hetumhi paccayasamavāye ca phassādayopi hontīti. Tasmā tadatthajotanatthaṁ bhummavacanena niddeso kato.",
  "atk-s0503a1:55_0": "Vinaye ca “annena vasati, ajjhenena vasatī”tiādīsu viya hetuattho, “pharasunā chindati,",
  "atk-s0503a1:55_1": "kudālena khaṇatī”tiādīsu viya karaṇattho ca sambhavati. Yo hi sikkhāpadapaññattisamayo",
  "atk-s0503a1:55_2": "dhammasenāpatiādīhipi dubbiññeyyo, tena samayena karaṇabhūtena hetubhūtena ca vītikkamaṁ",
  "atk-s0503a1:55_3": "sutvā bhikkhusaṅghaṁ sannipātāpetvā otiṇṇavatthukaṁ puggalaṁ paṭipucchitvā vigarahitvā",
  "atk-s0503a1:55_4": "ca taṁ taṁ vatthuṁ otiṇṇasamayasaṅkhātaṁ kālaṁ anatikkamitvā sikkhāpadāni paññāpento",
  "atk-s0503a1:55_5": "tatiyapārājikādīnaṁ viya sikkhāpadapaññattiyā hetuṁ apekkhamāno tattha tattha vihāsi,",
  "atk-s0503a1:55_6": "tasmā tadatthajotanatthaṁ vinaye karaṇavacanena niddeso kato.",
  "atk-s0503a1:56_0": "Idha pana aññasmiñca evaṁjātike accantasaṁyogattho sambhavati. Yasmiñhi samaye saha",
  "atk-s0503a1:56_1": "samuṭṭhānahetunā idaṁ udānaṁ uppannaṁ, accantameva taṁ samayaṁ ariyavihārapubbaṅgamāya",
  "atk-s0503a1:56_2": "dhammapaccavekkhaṇāya bhagavā vihāsi, tasmā “māsaṁ ajjhetī”tiādīsu viya upayogatthajotanatthaṁ",
  "atk-s0503a1:56_3": "idha upayogavacanena niddeso kato. Tenetaṁ vuccati –",
  "atk-s0503a1:57": "“Taṁ taṁ atthamapekkhitvā, bhummena karaṇena ca;",
  "atk-s0503a1:58": "Aññatra samayo vutto, upayogena so idhā”ti.",
  "atk-s0503a1:59_0": "Porāṇā pana vaṇṇayanti – “yasmiṁ samaye”ti vā “tena samayenā”ti vā “ekaṁ samaya”nti",
  "atk-s0503a1:59_1": "vā abhilāpamattabhedo esa niddeso, sabbattha bhummameva atthoti. Tasmā “ekaṁ samaya”nti",
  "atk-s0503a1:59_2": "vuttepi ekasmiṁ samayeti attho veditabbo.",
  "atk-s0503a1:60": "Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṁ garu, tasmā bhagavāti veditabbo. Porāṇehipi vuttaṁ –",
  "atk-s0503a1:61": "“Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-s0503a1:62": "Garu gāravayutto so, bhagavā tena vuccatī”ti.",
  "atk-s0503a1:63_0": "Tattha seṭṭhavācakavacanaṁ seṭṭhanti vuttaṁ seṭṭhaguṇasahacaraṇato. Atha vā vuccatīti",
  "atk-s0503a1:63_1": "vacanaṁ, attho. Bhagavāti vacanaṁ seṭṭhanti bhagavāti iminā vacanena vacanīyo yo",
  "atk-s0503a1:63_2": "attho, so seṭṭhoti attho. Bhagavāti vacanamuttamanti etthāpi vuttanayeneva attho",
  "atk-s0503a1:63_3": "veditabbo. Gāravayuttoti garubhāvayutto garuguṇayogato visesagarukaraṇārahatāya vā",
  "atk-s0503a1:63_4": "gāravayutto. Evaṁ guṇavisiṭṭhasattuttamagarugāravādhivacanaṁ bhagavāti idaṁ vacananti veditabbaṁ. Apica –",
  "atk-s0503a1:64": "“Bhagī bhajī bhāgī vibhattavā iti,",
  "atk-s0503a1:65": "Akāsi bhagganti garūti bhāgyavā;",
  "atk-s0503a1:66": "Bahūhi ñāyehi subhāvitattano,",
  "atk-s0503a1:67": "Bhavantago so bhagavāti vuccatī”ti. –",
  "atk-s0503a1:68": "Niddese āgatanayena –",
  "atk-s0503a1:69": "“Bhāgyavā bhaggavā yutto, bhagehi ca vibhattavā;",
  "atk-s0503a1:70": "Bhattavā vantagamano, bhavesu bhagavā tato”ti. –",
  "atk-s0503a1:71": "Imāya gāthāya ca vasena bhagavāti padassa attho veditabbo. So panāyaṁ attho sabbākārena visuddhimagge vutto, tasmā tattha vuttanayeneva vivaritabbo.",
  "atk-s0503a1:72_0": "Apica bhāge vani, bhage vā vamīti bhagavā. Tathāgato hi dānasīlādipāramidhamme jhānavimokkhādiuttarimanussadhamme",
  "atk-s0503a1:72_1": "vani bhaji sevi bahulamakāsi, tasmā bhagavā. Atha vā teyeva “veneyyasattasantānesu",
  "atk-s0503a1:72_2": "kathaṁ nu kho uppajjeyyu”nti vani abhipatthayīti bhagavā. Atha vā bhagasaṅkhātaṁ",
  "atk-s0503a1:72_3": "issariyaṁ yasañca vami uggiri kheḷapiṇḍaṁ viya anapekkho chaḍḍayīti bhagavā. Tathā",
  "atk-s0503a1:72_4": "hi tathāgato hatthagataṁ cakkavattisiriṁ devalokādhipaccasadisaṁ cātuddīpissariyaṁ,",
  "atk-s0503a1:72_5": "cakkavattisampattisannissayañca sattaratanasamujjalaṁ yasaṁ tiṇāyapi amaññamāno nirapekkho",
  "atk-s0503a1:72_6": "pahāya abhinikkhamitvā sammāsambodhiṁ abhisambuddho, tasmā ime siriādike bhage vamīti",
  "atk-s0503a1:72_7": "bhagavā. Atha vā bhāni nāma nakkhattāni, tehi samaṁ gacchanti pavattantīti bhagā.",
  "atk-s0503a1:72_8": "Sineruyugandharauttarakuruhimavantādibhājanalokavisesasannissayasobhā kappaṭṭhitibhāvato,",
  "atk-s0503a1:72_9": "tepi bhage vami, tannivāsisattāvāsasamatikkamanato tappaṭibaddhachandarāgappahānena",
  "atk-s0503a1:72_10": "pajahīti. Evampi bhage vamīti bhagavāti evamādinā nayena bhagavāti padassa attho veditabbo.",
  "atk-s0503a1:73_0": "Ettāvatā cettha evaṁ me sutanti vacanena yathāsutaṁ dhammaṁ savanavasena bhāsanto",
  "atk-s0503a1:73_1": "bhagavato dhammasarīraṁ paccakkhaṁ karoti, tena “nayidaṁ atikkantasatthukaṁ pāvacanaṁ,",
  "atk-s0503a1:73_2": "ayaṁ vo satthā”ti satthu adassanena ukkaṇṭhitaṁ janaṁ samassāseti. Vuttañhetaṁ bhagavatā",
  "atk-s0503a1:73_3": "“yo kho, ānanda, mayā dhammo ca vinayo ca desito paññatto, so vo mamaccayena satthā”ti.",
  "atk-s0503a1:73_4": "Ekaṁ samayaṁ bhagavāti vacanena tasmiṁ samaye bhagavato avijjamānabhāvaṁ dassento",
  "atk-s0503a1:73_5": "rūpakāyaparinibbānaṁ sādheti, tena “evaṁvidhassa nāma dhammassa desetā dasabaladharo",
  "atk-s0503a1:73_6": "vajirasaṅghātasamānakāyo sopi bhagavā parinibbuto, kenaññena jīvite āsā janetabbā”ti",
  "atk-s0503a1:73_7": "jīvitamadamattaṁ janaṁ saṁvejeti, saddhamme cassa ussāhaṁ janeti.",
  "atk-s0503a1:74_0": "Evanti ca bhaṇanto desanāsampattiṁ niddisati, vakkhamānassa sakalasuttassa evanti",
  "atk-s0503a1:74_1": "nidassanato. Me sutanti sāvakasampattiṁ savanasampattiñca niddisati, paṭisambhidāpattena",
  "atk-s0503a1:74_2": "pañcasu ṭhānesu bhagavatā etadagge ṭhapitena dhammabhaṇḍāgārikena sutabhāvadīpanato",
  "atk-s0503a1:74_3": "“tañca kho mayāva sutaṁ, na anussutikaṁ, na paramparābhata”nti imassa catthassa dīpanato.",
  "atk-s0503a1:74_4": "Ekaṁ samayanti kālasampattiṁ niddisati bhagavato uruvelāyaṁ viharaṇasamayabhāvena",
  "atk-s0503a1:74_5": "buddhuppādappaṭimaṇḍitabhāvadīpanato. Buddhuppādaparamā hi kālasampadā. Bhagavāti",
  "atk-s0503a1:74_6": "desakasampattiṁ niddisati guṇavisiṭṭhasattuttamagarubhāvadīpanato.",
  "atk-s0503a1:75": "Uruvelāyanti mahāvelāyaṁ, mahante vālukārāsimhīti attho. Atha vā urūti vālukā vuccati, velāti mariyādā. Velātikkamanahetu ābhatā uru uruvelāti evampettha attho daṭṭhabbo.",
  "atk-s0503a1:76_0": "Atīte kira anuppanne buddhe dasasahassatāpasā tasmiṁ padese viharantā “kāyakammavacīkammāni",
  "atk-s0503a1:76_1": "paresampi pākaṭāni honti, manokammaṁ pana apākaṭaṁ. Tasmā yo micchāvitakkaṁ vitakketi,",
  "atk-s0503a1:76_2": "so attanāva attānaṁ codetvā pattapuṭena vālukaṁ āharitvā imasmiṁ ṭhāne ākiratu, idamassa",
  "atk-s0503a1:76_3": "daṇḍakamma”nti katikavattaṁ katvā tato paṭṭhāya yo tādisaṁ vitakkaṁ vitakketi, so",
  "atk-s0503a1:76_4": "tattha pattapuṭena vālukaṁ āharitvā ākirati. Evaṁ tattha anukkamena mahāvālukārāsi",
  "atk-s0503a1:76_5": "jāto, tato naṁ pacchimā janatā parikkhipitvā cetiyaṭṭhānamakāsi. Taṁ sandhāya vuttaṁ",
  "atk-s0503a1:76_6": "– “uruvelāyanti mahāvelāyaṁ, mahante vālukārāsimhīti attho daṭṭhabbo”ti.",
  "atk-s0503a1:77_0": "Viharatīti avisesena iriyāpathadibbabrahmaariyavihāresu aññataravihārasamaṅgitāparidīpanaṁ.",
  "atk-s0503a1:77_1": "Idha pana ṭhānanisajjāgamanasayanappabhedesu iriyāpathesu āsanasaṅkhātairiyāpathasamāyogaparidīpanaṁ",
  "atk-s0503a1:77_2": "ariyavihārasamaṅgitāparidīpanañcāti veditabbaṁ. Tattha yasmā ekaṁ iriyāpathabādhanaṁ",
  "atk-s0503a1:77_3": "aññena iriyāpathena vicchinditvā aparipatantaṁ attabhāvaṁ harati pavatteti, tasmā",
  "atk-s0503a1:77_4": "viharatīti padassa iriyāpathavihāravasenettha attho veditabbo. Yasmā pana bhagavā",
  "atk-s0503a1:77_5": "dibbavihārādīhi sattānaṁ vividhaṁ hitaṁ harati upaharati upaneti uppādeti, tasmā",
  "atk-s0503a1:77_6": "tesampi vasena vividhaṁ haratīti evamattho veditabbo.",
  "atk-s0503a1:78_0": "Najjāti nadati sandatīti nadī, tassā najjā, nadiyā ninnagāyāti attho. Nerañjarāyāti",
  "atk-s0503a1:78_1": "nelaṁ jalamassāti “nelañjalāyā”ti vattabbe lakārassa rakāraṁ katvā “nerañjarāyā”ti",
  "atk-s0503a1:78_2": "vuttaṁ, kaddamasevālapaṇakādidosarahitasalilāyāti attho. Keci “nīlajalāyāti vattabbe",
  "atk-s0503a1:78_3": "nerañjarāyāti vutta”nti vadanti. Nāmameva vā etaṁ etissā nadiyāti veditabbaṁ. Tassā",
  "atk-s0503a1:78_4": "nadiyā tīre yattha bhagavā vihāsi, taṁ dassetuṁ “bodhirukkhamūle”ti vuttaṁ. Tattha",
  "atk-s0503a1:78_5": "“bodhi vuccati catūsu maggesu ñāṇa”nti ettha maggañāṇaṁ bodhīti vuttaṁ. “Pappoti",
  "atk-s0503a1:78_6": "bodhiṁ varabhūrimedhaso”ti ettha sabbaññutaññāṇaṁ. Tadubhayampi bodhiṁ bhagavā ettha",
  "atk-s0503a1:78_7": "pattoti rukkhopi bodhirukkhotveva nāmaṁ labhi. Atha vā satta bojjhaṅge bujjhīti bhagavā",
  "atk-s0503a1:78_8": "bodhi, tena bujjhantena sannissitattā so rukkhopi bodhirukkhoti nāmaṁ labhi, tassa",
  "atk-s0503a1:78_9": "bodhirukkhassa. Mūleti samīpe. Ayañhi mūlasaddo “mūlāni uddhareyya antamaso usīranāḷamattānipī”tiādīsu",
  "atk-s0503a1:78_10": "mūlamūle dissati. “Lobho akusalamūla”ntiādīsu asādhāraṇahetumhi. “Yāvatā majjhanhike",
  "atk-s0503a1:78_11": "kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe.",
  "atk-s0503a1:78_12": "Idhāpi samīpe adhippeto, tasmā bodhirukkhassa mūle samīpeti evamettha attho daṭṭhabbo.",
  "atk-s0503a1:79_0": "Paṭhamābhisambuddhoti paṭhamaṁ abhisambuddho hutvā, sabbapaṭhamaṁyevāti attho. Ettāvatā",
  "atk-s0503a1:79_1": "dhammabhaṇḍāgārikena udānadesanāya nidānaṁ ṭhapentena kāladesadesakāpadesā saha visesena pakāsitā honti.",
  "atk-s0503a1:80_0": "Etthāha “kasmā dhammavinayasaṅgahe kayiramāne nidānavacanaṁ vuttaṁ, nanu bhagavatā",
  "atk-s0503a1:80_1": "bhāsitavacanasseva saṅgaho kātabbo”ti? Vuccate – desanāya ciraṭṭhitiasammosasaddheyyabhāvasampādanatthaṁ.",
  "atk-s0503a1:80_2": "Kāladesadesakavatthuādīhi upanibandhitvā ṭhapitā hi desanā ciraṭṭhitikā hoti asammosā",
  "atk-s0503a1:80_3": "saddheyyā ca desakālakattuhetunimittehi upanibaddho viya vohāravinicchayo. Teneva",
  "atk-s0503a1:80_4": "ca āyasmatā mahākassapena “paṭhamaṁ, āvuso ānanda, udānaṁ kattha bhāsita”ntiādinā",
  "atk-s0503a1:80_5": "desādīsu pucchāya katāya vissajjanaṁ karontena dhammabhaṇḍāgārikena “evaṁ me suta”ntiādinā",
  "atk-s0503a1:80_6": "udānassa nidānaṁ bhāsitanti.",
  "atk-s0503a1:81_0": "Apica satthu sampattipakāsanatthaṁ nidānavacanaṁ. Tathāgatassa hi bhagavato pubbaracanānumānāgamatakkābhāvato",
  "atk-s0503a1:81_1": "sambuddhattasiddhi. Na hi sammāsambuddhassa pubbaracanādīhi attho atthi sabbattha",
  "atk-s0503a1:81_2": "appaṭihatañāṇacāratāya ekappamāṇattā ñeyyadhammesu. Tathā ācariyamuṭṭhidhammamacchariyasāsanasāvakānurāgābhāvato",
  "atk-s0503a1:81_3": "khīṇāsavattasiddhi. Na hi sabbaso parikkhīṇāsavassa katthacipi ācariyamuṭṭhiādīnaṁ",
  "atk-s0503a1:81_4": "sambhavoti suvisuddhassa parānuggahappavatti. Iti desakadosabhūtānaṁ diṭṭhisīlasampattidūsakānaṁ",
  "atk-s0503a1:81_5": "accantaṁ avijjātaṇhānaṁ abhāvasaṁsūcakehi ñāṇasampadāpahānasampadābhibyañjakehi ca",
  "atk-s0503a1:81_6": "sambuddhavisuddhabhāvehi purimavesārajjadvayasiddhi, tato ca antarāyikaniyyānikadhammesu",
  "atk-s0503a1:81_7": "sammohābhāvasiddhito pacchimavesārajjadvayasiddhīti bhagavato catuvesārajjasamannāgamo",
  "atk-s0503a1:81_8": "attahitaparahitappaṭipatti ca nidānavacanena pakāsitā honti, tattha tattha sampattaparisāya",
  "atk-s0503a1:81_9": "ajjhāsayānurūpaṁ ṭhānuppattikappaṭibhānena dhammadesanādīpanato. Idha pana vimuttisukhappaṭisaṁvedanapaṭiccasamuppādamanasikārapakāsanenāti",
  "atk-s0503a1:81_10": "yojetabbaṁ. Tena vuttaṁ – “satthu sampattipakāsanatthaṁ nidānavacana”nti.",
  "atk-s0503a1:82_0": "Tathā sāsanasampattipakāsanatthaṁ nidānavacanaṁ. Ñāṇakaruṇāpariggahitasabbakiriyassa",
  "atk-s0503a1:82_1": "hi bhagavato natthi niratthakā paṭipatti attahitā vā. Tasmā paresaṁyeva atthāya pavattasabbakiriyassa",
  "atk-s0503a1:82_2": "sammāsambuddhassa sakalampi kāyavacīmanokammaṁ yathāpavattaṁ vuccamānaṁ diṭṭhadhammikasamparāyikaparamatthehi",
  "atk-s0503a1:82_3": "yathārahaṁ sattānaṁ anusāsanaṭṭhena sāsanaṁ, na kabbaracanā. Tayidaṁ satthu caritaṁ",
  "atk-s0503a1:82_4": "kāladesadesakaparisāpadesādīhi saddhiṁ tattha tattha nidānavacanena yathārahaṁ pakāsīyati,",
  "atk-s0503a1:82_5": "idha pana abhisambodhivimuttisukhappaṭisaṁvedanapaṭiccasamuppādamanasikārenāti yojetabbaṁ.",
  "atk-s0503a1:82_6": "Tena vuttaṁ – “sāsanasampattipakāsanatthaṁ nidānavacana”nti.",
  "atk-s0503a1:83_0": "Apica satthuno pamāṇabhāvappakāsanena sāsanassa pamāṇabhāvadassanatthaṁ nidānavacanaṁ.",
  "atk-s0503a1:83_1": "Sā cassa pamāṇabhāvadassanatā heṭṭhā vuttanayānusārena veditabbā. Bhagavāti hi iminā",
  "atk-s0503a1:83_2": "tathāgatassa rāgadosamohādisabbakilesamaladuccaritādidosappahānadīpanena, sabbasattuttamabhāvadīpanena",
  "atk-s0503a1:83_3": "ca anaññasādhāraṇañāṇakaruṇādiguṇavisesayogaparidīpanena, ayamattho sabbathā pakāsito",
  "atk-s0503a1:83_4": "hotīti idamettha nidānavacanappayojanassa mukhamattadassanaṁ.",
  "atk-s0503a1:84_0": "Taṁ panetaṁ “evaṁ me suta”nti ārabhitvā yāva “imaṁ udānaṁ udānesī”ti padaṁ, tāva",
  "atk-s0503a1:84_1": "imassa udānassa nidānanti veditabbaṁ. Tathā hi taṁ yathā paṭipanno bhagavā imaṁ udānaṁ",
  "atk-s0503a1:84_2": "udānesi, ādito paṭṭhāya tassa kāyikacetasikappaṭipattiyā pakāsanatthaṁ saṅgītikārehi",
  "atk-s0503a1:84_3": "saṅgītikāle bhāsitavacanaṁ.",
  "atk-s0503a1:85_0": "Nanu ca “imasmiṁ sati idaṁ hotī”tiādi bhagavato eva vacanaṁ bhavituṁ arahati, na",
  "atk-s0503a1:85_1": "hi satthāraṁ muñcitvā añño paṭiccasamuppādaṁ desetuṁ samattho hotīti? Saccametaṁ,",
  "atk-s0503a1:85_2": "yathā pana bhagavā bodhirukkhamūle dhammasabhāvapaccavekkhaṇavasena paṭiccasamuppādaṁ",
  "atk-s0503a1:85_3": "manasākāsi, tatheva naṁ bodhaneyyabandhavānaṁ bodhanatthaṁ paṭiccasamuppādasīhanādasuttādīsu",
  "atk-s0503a1:85_4": "desitassa ca vacanānaṁ desitākārassa anukaraṇavasena paṭiccasamuppādassa manasikāraṁ",
  "atk-s0503a1:85_5": "aṭṭhuppattiṁ katvā bhagavatā bhāsitassa imassa udānassa dhammasaṅgāhakā mahātherā",
  "atk-s0503a1:85_6": "nidānaṁ saṅgāyiṁsūti yathāvuttavacanaṁ saṅgītikārānameva vacananti niṭṭhamettha gantabbaṁ.",
  "atk-s0503a1:85_7": "Ito paresupi suttantesu eseva nayo.",
  "atk-s0503a1:86_0": "Ettha ca attajjhāsayo parajjhāsayo pucchāvasiko aṭṭhuppattikoti cattāro suttanikkhepā",
  "atk-s0503a1:86_1": "veditabbā. Yathā hi anekasataanekasahassabhedānipi suttāni saṁkilesabhāgiyādipaṭṭhānanayena",
  "atk-s0503a1:86_2": "soḷasavidhataṁ nātivattanti, evaṁ tāni sabbānipi attajjhāsayādisuttanikkhepavasena",
  "atk-s0503a1:86_3": "catubbidhabhāvaṁ nātivattanti. Kāmañcettha attajjhāsayassa aṭṭhuppattiyā ca parajjhāsayapucchāvasikehi",
  "atk-s0503a1:86_4": "saddhiṁ saṁsaggabhedo sambhavati ajjhāsayānusandhipucchānusandhisambhavato, attajjhāsayaaṭṭhuppattīnaṁ",
  "atk-s0503a1:86_5": "aññamaññaṁ saṁsaggo natthīti niravaseso paṭṭhānanayo na sambhavati. Tadantogadhattā",
  "atk-s0503a1:86_6": "vā sambhavantānaṁ sesanikkhepānaṁ mūlanikkhepavasena cattāro suttanikkhepāti vuttaṁ.",
  "atk-s0503a1:87_0": "Tatrāyaṁ vacanattho – nikkhipanaṁ nikkhepo, suttassa nikkhepo suttanikkhepo, suttadesanāti",
  "atk-s0503a1:87_1": "attho. Nikkhipīyatīti vā nikkhepo, suttaṁ eva nikkhepo suttanikkhepo. Attano ajjhāsayo",
  "atk-s0503a1:87_2": "attajjhāsayo, so assa atthi kāraṇabhūtoti attajjhāsayo, attano ajjhāsayo etassāti",
  "atk-s0503a1:87_3": "vā attajjhāsayo. Parajjhāsayepi eseva nayo. Pucchāya vaso pucchāvaso, so etassa atthīti",
  "atk-s0503a1:87_4": "pucchāvasiko. Suttadesanāya vatthubhūtassa atthassa uppatti atthuppatti, atthuppatti",
  "atk-s0503a1:87_5": "eva aṭṭhuppatti, sā etassa atthīti aṭṭhuppattiko. Atha vā nikkhipīyati suttaṁ etenāti",
  "atk-s0503a1:87_6": "nikkhepo, attajjhāsayādi eva. Etasmiṁ pana atthavikappe attano ajjhāsayo attajjhāsayo.",
  "atk-s0503a1:87_7": "Paresaṁ ajjhāsayo parajjhāsayo. Pucchīyatīti pucchā, pucchitabbo attho. Pucchanavasena",
  "atk-s0503a1:87_8": "pavattaṁ dhammappaṭiggāhakānaṁ vacanaṁ pucchāvasaṁ, tadeva nikkhepasaddāpekkhāya",
  "atk-s0503a1:87_9": "pucchāvasikoti pulliṅgavasena vuttaṁ. Tathā atthuppattiyeva aṭṭhuppattikoti evamettha attho veditabbo.",
  "atk-s0503a1:88_0": "Ettha ca paresaṁ indriyaparipākādikāraṇanirapekkhattā attajjhāsayassa visuṁ suttanikkhepabhāvo",
  "atk-s0503a1:88_1": "yutto kevalaṁ attano ajjhāsayeneva dhammatantiṭhapanatthaṁ pavattitadesanattā, parajjhāsayapucchāvasikānaṁ",
  "atk-s0503a1:88_2": "pana paresaṁ ajjhāsayapucchānaṁ desanāpavattihetubhūtānaṁ uppattiyaṁ pavattitānaṁ",
  "atk-s0503a1:88_3": "kathamaṭṭhuppattiyā anavarodho, pucchāvasikaaṭṭhuppattipubbakānaṁ vā parajjhāsayānurodhena",
  "atk-s0503a1:88_4": "pavattitānaṁ kathaṁ parajjhāsaye anavarodhoti? Na codetabbametaṁ. Paresañhi abhinīhāraparipucchādivinicchayādivinimuttasseva",
  "atk-s0503a1:88_5": "suttantadesanākāraṇuppādassa aṭṭhuppattibhāvena gahitattā parajjhāsayapucchāvasikānaṁ",
  "atk-s0503a1:88_6": "visuṁ gahaṇaṁ. Tathā hi brahmajāladhammadāyādasuttādīnaṁ vaṇṇāvaṇṇaāmisuppādādidesanānimittaṁ",
  "atk-s0503a1:88_7": "aṭṭhuppatti vuccati, paresaṁ pucchāya vinā ajjhāsayameva nimittaṁ katvā desito parajjhāsayo,",
  "atk-s0503a1:88_8": "pucchāvasena desito pucchāvasikoti pākaṭoyamatthoti.",
  "atk-s0503a1:89_0": "Tattha paṭhamādīni tīṇi bodhisuttāni mucalindasuttaṁ, āyusaṅkhārossajjanasuttaṁ,",
  "atk-s0503a1:89_1": "paccavekkhaṇasuttaṁ, papañcasaññāsuttanti imesaṁ udānānaṁ attajjhāsayo nikkhepo.",
  "atk-s0503a1:89_2": "Huhuṅkasuttaṁ, brāhmaṇajātikasuttaṁ, bāhiyasuttanti imesaṁ udānānaṁ pucchāvasiko",
  "atk-s0503a1:89_3": "nikkhepo. Rājasuttaṁ, sakkārasuttaṁ, ucchādanasuttaṁ, piṇḍapātikasuttaṁ, sippasuttaṁ,",
  "atk-s0503a1:89_4": "gopālasuttaṁ, sundarikasuttaṁ, mātusuttaṁ, saṅghabhedakasuttaṁ, udapānasuttaṁ, tathāgatuppādasuttaṁ,",
  "atk-s0503a1:89_5": "moneyyasuttaṁ, pāṭaligāmiyasuttaṁ, dvepi dabbasuttānīti etesaṁ udānānaṁ aṭṭhuppattiko",
  "atk-s0503a1:89_6": "nikkhepo. Pālileyyasuttaṁ, piyasuttaṁ, nāgasamālasuttaṁ, visākhāsuttañcāti imesaṁ",
  "atk-s0503a1:89_7": "udānānaṁ attajjhāsayo parajjhāsayo ca nikkhepo. Sesānaṁ ekapaññāsāya suttānaṁ parajjhāsayo",
  "atk-s0503a1:89_8": "nikkhepo. Evametesaṁ udānānaṁ attajjhāsayādivasena nikkhepaviseso veditabbo.",
  "atk-s0503a1:90_0": "Ettha ca yāni udānāni bhagavatā bhikkhūnaṁ sammukhā bhāsitāni, tāni tehi yathābhāsitasuttāni",
  "atk-s0503a1:90_1": "vacasā paricitāni manasānupekkhitāni dhammabhaṇḍāgārikassa kathitāni. Yāni pana bhagavatā",
  "atk-s0503a1:90_2": "bhikkhūnaṁ asammukhā bhāsitāni, tānipi aparabhāge bhagavatā dhammabhaṇḍāgārikassa",
  "atk-s0503a1:90_3": "puna bhāsitāni. Evaṁ sabbānipi tāni āyasmā ānando ekajjhaṁ katvā dhārento bhikkhūnañca",
  "atk-s0503a1:90_4": "vācento aparabhāge paṭhamamahāsaṅgītikāle udānantveva saṅgahaṁ āropesīti veditabbaṁ.",
  "atk-s0503a1:91_0": "Tena kho pana samayenātiādīsu tena samayenāti ca bhummatthe karaṇavacanaṁ, kho panāti",
  "atk-s0503a1:91_1": "nipāto, tasmiṁ samayeti attho. Kasmiṁ pana samaye? Yaṁ samayaṁ bhagavā uruvelāyaṁ",
  "atk-s0503a1:91_2": "viharati najjā nerañjarāya tīre bodhirukkhamūle paṭhamābhisambuddho. Tasmiṁ samaye.",
  "atk-s0503a1:91_3": "Sattāhanti satta ahāni sattāhaṁ, accantasaṁyogatthe etaṁ upayogavacanaṁ. Yasmā bhagavā",
  "atk-s0503a1:91_4": "taṁ sattāhaṁ nirantaratāya accantameva phalasamāpattisukhena vihāsi, tasmā sattāhanti",
  "atk-s0503a1:91_5": "accantasaṁyogavasena upayogavacanaṁ vuttaṁ. Ekapallaṅkenāti visākhāpuṇṇamāya anatthaṅgateyeva",
  "atk-s0503a1:91_6": "sūriye aparājitapallaṅkavare vajirāsane nisinnakālato paṭṭhāya sakimpi anuṭṭhahitvā",
  "atk-s0503a1:91_7": "yathāābhujitena ekeneva pallaṅkena.",
  "atk-s0503a1:92_0": "Vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno",
  "atk-s0503a1:92_1": "hotīti attho. Tattha vimuttīti tadaṅgavimutti, vikkhambhanavimutti, samucchedavimutti,",
  "atk-s0503a1:92_2": "paṭippassaddhivimutti, nissaraṇavimuttīti pañca vimuttiyo. Tāsu yaṁ deyyadhammapariccāgādīhi",
  "atk-s0503a1:92_3": "tehi tehi guṇaṅgehi nāmarūpaparicchedādīhi vipassanaṅgehi ca yāva tassa tassa aṅgassa",
  "atk-s0503a1:92_4": "aparihānivasena pavatti, tāva taṁtaṁpaṭipakkhato vimuccanato vimuccanaṁ pahānaṁ.",
  "atk-s0503a1:92_5": "Seyyathidaṁ ? Dānena macchariyalobhādito, sīlena pāṇātipātādito, nāmarūpavavatthānena",
  "atk-s0503a1:92_6": "sakkāyadiṭṭhito, paccayapariggahena ahetuvisamahetudiṭṭhīhi, tasseva aparabhāgena",
  "atk-s0503a1:92_7": "kaṅkhāvitaraṇena kathaṁkathībhāvato, kalāpasammasanena “ahaṁ mamā”ti gāhato, maggāmaggavavatthānena",
  "atk-s0503a1:92_8": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "atk-s0503a1:92_9": "bhayadassanena sabhaye abhayasaññāya, ādīnavadassanena assādasaññāya, nibbidānupassanena",
  "atk-s0503a1:92_10": "abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,",
  "atk-s0503a1:92_11": "anulomena dhammaṭṭhitiyaṁ nibbāne ca paṭilomabhāvato, gotrabhunā saṅkhāranimittabhāvato",
  "atk-s0503a1:92_12": "vimuccanaṁ, ayaṁ tadaṅgavimutti nāma. Yaṁ pana upacārappanābhedena samādhinā yāvassa",
  "atk-s0503a1:92_13": "aparihānivasena pavatti, tāva kāmacchandādīnaṁ nīvaraṇānañceva, vitakkādīnañca paccanīkadhammānaṁ,",
  "atk-s0503a1:92_14": "anuppattisaññitaṁ vimuccanaṁ, ayaṁ vikkhambhanavimutti nāma. Yaṁ catunnaṁ ariyamaggānaṁ",
  "atk-s0503a1:92_15": "bhāvitattā taṁtaṁmaggavato ariyassa santāne yathārahaṁ “diṭṭhigatānaṁ pahānāyā”tiādinā",
  "atk-s0503a1:92_16": "nayena vuttassa samudayapakkhiyassa kilesagaṇassa puna accantaṁ appavattibhāvena",
  "atk-s0503a1:92_17": "samucchedappahānavasena vimuccanaṁ, ayaṁ samucchedavimutti nāma. Yaṁ pana phalakkhaṇe",
  "atk-s0503a1:92_18": "paṭippassaddhattaṁ kilesānaṁ, ayaṁ paṭippassaddhivimutti nāma. Sabbasaṅkhatanissaṭattā",
  "atk-s0503a1:92_19": "pana sabbasaṅkhāravimuttaṁ nibbānaṁ, ayaṁ nissaraṇavimutti nāma. Idha pana bhagavato",
  "atk-s0503a1:92_20": "nibbānārammaṇā phalavimutti adhippetā. Tena vuttaṁ – “vimuttisukhapaṭisaṁvedīti vimuttisukhaṁ",
  "atk-s0503a1:92_21": "phalasamāpattisukhaṁ paṭisaṁvediyamāno nisinno hotīti attho”ti.",
  "atk-s0503a1:93_0": "Vimuttīti ca upakkilesehi paṭippassaddhivasena cittassa vimuttabhāvo, cittameva vā",
  "atk-s0503a1:93_1": "tathā vimuttaṁ veditabbaṁ, tāya vimuttiyā jātaṁ sampayuttaṁ vā sukhaṁ vimuttisukhaṁ.",
  "atk-s0503a1:93_2": "“Yāyaṁ, bhante, upekkhā sante sukhe vuttā bhagavatā”ti vacanato upekkhāpi cettha",
  "atk-s0503a1:93_3": "sukhamicceva veditabbā. Tathā ca vuttaṁ sammohavinodaniyaṁ “upekkhā pana santattā,",
  "atk-s0503a1:93_4": "sukhamicceva bhāsitā”ti. Bhagavā hi catutthajjhānikaṁ arahattasamāpattiṁ samāpajjati,",
  "atk-s0503a1:93_5": "na itaraṁ. Atha vā “tesaṁ vūpasamo sukho”tiādīsu yathā saṅkhāradukkhūpasamo sukhoti",
  "atk-s0503a1:93_6": "vuccati, evaṁ sakalakilesadukkhūpasamabhāvato aggaphale labbhamānā paṭippassaddhivimutti",
  "atk-s0503a1:93_7": "eva idha sukhanti veditabbā. Tayidaṁ vimuttisukhaṁ maggavīthiyaṁ kālantareti phalacittassa",
  "atk-s0503a1:93_8": "pavattivibhāgena duvidhaṁ hoti. Ekekassa hi ariyamaggassa anantarā tassa tasseva",
  "atk-s0503a1:93_9": "vipākabhūtāni nibbānārammaṇāni tīṇi dve vā phalacittāni uppajjanti anantaravipākattā",
  "atk-s0503a1:93_10": "lokuttarakusalānaṁ. Yasmiñhi javanavāre ariyamaggo uppajjati, tattha yadā dve anulomāni,",
  "atk-s0503a1:93_11": "tadā tatiyaṁ gotrabhu, catutthaṁ maggacittaṁ, tato paraṁ tīṇi phalacittāni honti.",
  "atk-s0503a1:93_12": "Yadā pana tīṇi anulomāni, tadā catutthaṁ gotrabhu, pañcamaṁ maggacittaṁ, tato paraṁ",
  "atk-s0503a1:93_13": "dve phalacittāni honti. Evaṁ catutthaṁ pañcamaṁ appanāvasena pavattati, na tato paraṁ",
  "atk-s0503a1:93_14": "bhavaṅgassa āsannattā. Keci pana “chaṭṭhampi cittaṁ appetī”ti vadanti, taṁ aṭṭhakathāsu",
  "atk-s0503a1:93_15": "paṭikkhittaṁ. Evaṁ maggavīthiyaṁ phalaṁ veditabbaṁ. Kālantare phalaṁ pana phalasamāpattivasena",
  "atk-s0503a1:93_16": "pavattaṁ, nirodhā vuṭṭhahantassa uppajjamānañca eteneva saṅgahitaṁ. Sā panāyaṁ phalasamāpatti",
  "atk-s0503a1:93_17": "atthato lokuttarakusalānaṁ vipākabhūtā nibbānārammaṇā appanāti daṭṭhabbā.",
  "atk-s0503a1:94_0": "Ke taṁ samāpajjanti, ke na samāpajjantīti? Sabbepi puthujjanā na samāpajjanti anadhigatattā.",
  "atk-s0503a1:94_1": "Tathā heṭṭhimā ariyā uparimaṁ, uparimāpi ariyā heṭṭhimaṁ na samāpajjantiyeva puggalantarabhāvūpagamanena",
  "atk-s0503a1:94_2": "paṭippassaddhabhāvato. Attano eva phalaṁ te te ariyā samāpajjanti. Keci pana “sotāpannasakadāgāmino",
  "atk-s0503a1:94_3": "phalasamāpattiṁ na samāpajjanti, uparimā dveyeva samāpajjanti samādhismiṁ paripūrakāribhāvato”ti",
  "atk-s0503a1:94_4": "vadanti. Taṁ akāraṇaṁ puthujjanassāpi attanā paṭiladdhalokiyasamādhisamāpajjanato.",
  "atk-s0503a1:94_5": "Kiṁ vā ettha kāraṇacintāya? Vuttañhetaṁ paṭisambhidāyaṁ “katamā dasa saṅkhārupekkhā",
  "atk-s0503a1:94_6": "vipassanāvasena uppajjanti, katame dasa gotrabhudhammā vipassanāvasena uppajjantī”ti",
  "atk-s0503a1:94_7": "imesaṁ pañhānaṁ vissajjane sotāpattiphalasamāpattatthāya sakadāgāmiphalasamāpattatthāyāti",
  "atk-s0503a1:94_8": "tesampi ariyānaṁ phalasamāpattisamāpajjanaṁ vuttaṁ. Tasmā sabbepi ariyā yathāsakaṁ",
  "atk-s0503a1:94_9": "phalaṁ samāpajjantīti niṭṭhamettha gantabbaṁ.",
  "atk-s0503a1:95_0": "Kasmā pana te samāpajjantīti? Diṭṭhadhammasukhavihāratthaṁ. Yathā hi rājāno rajjasukhaṁ,",
  "atk-s0503a1:95_1": "devatā dibbasukhaṁ anubhavanti, evaṁ ariyā “lokuttarasukhaṁ anubhavissāmā”ti addhānaparicchedaṁ",
  "atk-s0503a1:95_2": "katvā icchitakkhaṇe phalasamāpattiṁ samāpajjanti.",
  "atk-s0503a1:96_0": "Kathañcassā samāpajjanaṁ, kathaṁ ṭhānaṁ, kathaṁ vuṭṭhānanti? Dvīhi tāva ākārehi assā",
  "atk-s0503a1:96_1": "samāpajjanaṁ hoti nibbānato aññassa ārammaṇassa amanasikārā, nibbānassa ca manasikārā. Yathāha –",
  "atk-s0503a1:97": "“Dve kho, āvuso, paccayā animittāya cetovimuttiyā samāpattiyā, sabbanimittānañca amanasikāro, animittāya ca dhātuyā manasikāro”ti.",
  "atk-s0503a1:98_0": "Ayaṁ panettha samāpajjanakkamo – phalasamāpattitthikena ariyasāvakena rahogatena",
  "atk-s0503a1:98_1": "paṭisallīnena udayabbayādivasena saṅkhārā vipassitabbā. Tassevaṁ pavattānupubbavipassanasseva",
  "atk-s0503a1:98_2": "saṅkhārārammaṇagotrabhuñāṇānantaraṁ phalasamāpattivasena nirodhe cittamappeti, phalasamāpattininnabhāvena",
  "atk-s0503a1:98_3": "ca sekkhassāpi phalameva uppajjati, na maggo. Ye pana vadanti “sotāpanno attano phalasamāpattiṁ",
  "atk-s0503a1:98_4": "samāpajjissāmīti vipassanaṁ vaḍḍhetvā sakadāgāmī hoti, sakadāgāmī ca anāgāmī”ti.",
  "atk-s0503a1:98_5": "Te vattabbā – evaṁ sante anāgāmī arahā bhavissati, arahā ca paccekabuddho, paccekabuddho",
  "atk-s0503a1:98_6": "ca sambuddhoti āpajjeyya, tasmā yathābhinivesaṁ yathājjhāsayaṁ vipassanā atthaṁ sādhetīti",
  "atk-s0503a1:98_7": "sekkhassāpi phalameva uppajjati, na maggo. Phalampi tassa sace anena paṭhamajjhāniko",
  "atk-s0503a1:98_8": "maggo adhigato, paṭhamajjhānikameva uppajjati. Sace dutiyādīsu aññatarajjhāniko,",
  "atk-s0503a1:98_9": "dutiyādīsu aññatarajjhānikamevāti.",
  "atk-s0503a1:99_0": "Kasmā panettha gotrabhuñāṇaṁ maggañāṇapurecārikaṁ viya nibbānārammaṇaṁ na hotīti?",
  "atk-s0503a1:99_1": "Phalañāṇānaṁ aniyyānikabhāvato. Ariyamaggadhammāyeva hi niyyānikā. Vuttañhetaṁ “katame",
  "atk-s0503a1:99_2": "dhammā niyyānikā? Cattāro ariyamaggā apariyāpannā”ti. Tasmā ekanteneva niyyānikabhāvassa",
  "atk-s0503a1:99_3": "ubhato vuṭṭhānabhāvena pavattamānassa anantarapaccayabhūtena ñāṇena nimittato vuṭṭhiteneva",
  "atk-s0503a1:99_4": "bhavitabbanti tassa nibbānārammaṇatā yuttā, na pana ariyamaggassa bhāvitattā tassa",
  "atk-s0503a1:99_5": "vipākabhāvena pavattamānānaṁ kilesānaṁ asamucchindanato aniyyānikattā avuṭṭhānasabhāvānaṁ",
  "atk-s0503a1:99_6": "phalañāṇānaṁ purecārikañāṇassa kadācipi nibbānārammaṇatā ubhayattha anulomañāṇānaṁ",
  "atk-s0503a1:99_7": "atulyākārato. Ariyamaggavīthiyañhi anulomañāṇāni anibbiddhapubbānaṁ thūlathūlānaṁ",
  "atk-s0503a1:99_8": "lobhakkhandhādīnaṁ sātisayaṁ padālanena lokiyañāṇena ukkaṁsapāramippattāni maggañāṇānukūlāni",
  "atk-s0503a1:99_9": "uppajjanti, phalasamāpattivīthiyaṁ pana tāni tāni tena tena maggena tesaṁ tesaṁ kilesānaṁ",
  "atk-s0503a1:99_10": "samucchinnattā tattha nirussukkāni kevalaṁ ariyānaṁ phalasamāpattisukhasamaṅgibhāvassa",
  "atk-s0503a1:99_11": "parikammamattāni hutvā uppajjantīti na tesaṁ kutoci vuṭṭhānasambhavo, yato tesaṁ",
  "atk-s0503a1:99_12": "pariyosāne ñāṇaṁ saṅkhāranimittaṁ vuṭṭhānato nibbānārammaṇaṁ siyā. Evañca katvā sekkhassa",
  "atk-s0503a1:99_13": "attano phalasamāpattivaḷañjanatthāya udayabbayādivasena saṅkhāre sammasantassa vipassanāñāṇānupubbāya",
  "atk-s0503a1:99_14": "phalameva uppajjati, na maggoti ayañca attho samatthito hoti. Evaṁ tāva phalasamāpattiyā",
  "atk-s0503a1:99_15": "samāpajjanaṁ veditabbaṁ.",
  "atk-s0503a1:100": "“Tayo kho, āvuso, paccayā animittāya cetovimuttiyā ṭhitiyā, sabbanimittānaṁ amanasikāro, animittāya ca dhātuyā manasikāro, pubbe ca abhisaṅkhāro”ti –",
  "atk-s0503a1:101_0": "Vacanato panassā tīhākārehi ṭhānaṁ hoti. Tattha pubbe ca abhisaṅkhāroti samāpattito",
  "atk-s0503a1:101_1": "pubbe kālaparicchedo. “Asukasmiṁ nāma kāle vuṭṭhahissāmī”ti paricchinnattā hissā",
  "atk-s0503a1:101_2": "yāva so kālo nāgacchati, tāva vuṭṭhānaṁ na hoti.",
  "atk-s0503a1:102": "“Dve kho, āvuso, paccayā animittāya cetovimuttiyā vuṭṭhānassa, sabbanimittānañca manasikāro, animittāya ca dhātuyā amanasikāro”ti –",
  "atk-s0503a1:103_0": "Vacanato panassā dvīhākārehi vuṭṭhānaṁ hoti. Tattha sabbanimittānanti rūpanimittavedanāsaññāsaṅkhāraviññāṇanimittānaṁ.",
  "atk-s0503a1:103_1": "Kāmañca na sabbānevetāni ekato manasi karoti, sabbasaṅgāhikavasena panevaṁ vuttaṁ.",
  "atk-s0503a1:103_2": "Tasmā yaṁ bhavaṅgassa ārammaṇaṁ, tassa manasikaraṇena phalasamāpattito vuṭṭhānaṁ",
  "atk-s0503a1:103_3": "hotīti evaṁ assā vuṭṭhānaṁ veditabbaṁ. Tayidaṁ evamidha samāpajjanavuṭṭhānaṁ arahattaphalabhūtaṁ –",
  "atk-s0503a1:104": "“Paṭippassaddhadarathaṁ, amatārammaṇaṁ subhaṁ;",
  "atk-s0503a1:105": "Vantalokāmisaṁ santaṁ, sāmaññaphalamuttamaṁ”.",
  "atk-s0503a1:106": "Iti vuttaṁ sātātisātaṁ vimuttisukhaṁ paṭisaṁvedesi. Tena vuttaṁ – “vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno hotīti attho”ti.",
  "atk-s0503a1:107_0": "Athāti adhikāratthe nipāto. Khoti padapūraṇe. Tesu adhikāratthena athāti iminā vimuttisukhapaṭisaṁvedanato",
  "atk-s0503a1:107_1": "aññaṁ adhikāraṁ dasseti. Ko panesoti? Paṭiccasamuppādamanasikāro. Athāti vā pacchāti",
  "atk-s0503a1:107_2": "etasmiṁ atthe nipāto, tena “tassa sattāhassa accayenā”ti vakkhamānameva atthaṁ joteti.",
  "atk-s0503a1:107_3": "Tassa sattāhassāti pallaṅkasattāhassa. Accayenāti apagamena. Tamhā samādhimhāti arahattaphalasamādhito.",
  "atk-s0503a1:107_4": "Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṁsu.",
  "atk-s0503a1:107_5": "Mayaṁ pana tāni khandhakapāṭhena imissā udānapāḷiyā avirodhadassanamukhena parato",
  "atk-s0503a1:107_6": "vaṇṇayissāma. Rattiyāti avayavasambandhe sāmivacanaṁ. Paṭhamanti accantasaṁyogatthe",
  "atk-s0503a1:107_7": "upayogavacanaṁ. Bhagavā hi tassā rattiyā sakalampi paṭhamaṁ yāmaṁ teneva manasikārena yutto ahosīti.",
  "atk-s0503a1:108_0": "Paṭiccasamuppādanti paccayadhammaṁ. Avijjādayo hi paccayadhammā paṭiccasamuppādo.",
  "atk-s0503a1:108_1": "Kathamidaṁ jānitabbanti ce? Bhagavato vacanena. Bhagavatā hi “tasmātihānanda, eseva",
  "atk-s0503a1:108_2": "hetu, etaṁ nidānaṁ, esa samudayo, esa paccayo jarāmaraṇassa, yadidaṁ jāti…pe… saṅkhārānaṁ,",
  "atk-s0503a1:108_3": "yadidaṁ avijjā”ti evaṁ avijjādayo hetūti vuttā. Yathā dvādasa paccayā dvādasa paṭiccasamuppādāti.",
  "atk-s0503a1:109_0": "Tatrāyaṁ vacanattho – aññamaññaṁ paṭicca paṭimukhaṁ katvā kāraṇasamavāyaṁ appaṭikkhipitvā",
  "atk-s0503a1:109_1": "sahite uppādetīti paṭiccasamuppādo. Atha vā paṭicca paccetabbaṁ paccayārahataṁ paccayaṁ",
  "atk-s0503a1:109_2": "paṭigantvā na vinā tena sambandhassa uppādo paṭiccasamuppādo. Paṭiccasamuppādoti",
  "atk-s0503a1:109_3": "cettha samuppādapadaṭṭhānavacanaviññeyyo phalassa uppādanasamatthatāyutto hetu, na",
  "atk-s0503a1:109_4": "paṭiccasamuppattimattaṁ veditabbaṁ. Atha vā paccetuṁ arahanti naṁ paṇḍitāti paṭicco,",
  "atk-s0503a1:109_5": "sammā sayameva vā uppādetīti samuppādo, paṭicco ca so samuppādo cāti paṭiccasamuppādoti",
  "atk-s0503a1:109_6": "evamettha attho daṭṭhabbo.",
  "atk-s0503a1:110_0": "Anulomanti “avijjāpaccayā saṅkhārā”tiādinā nayena vutto avijjādiko paccayākāro attanā",
  "atk-s0503a1:110_1": "kattabbakiccakaraṇato anulomoti vuccati. Atha vā ādito paṭṭhāya antaṁ pāpetvā vuttattā",
  "atk-s0503a1:110_2": "pavattiyā vā anulomato anulomo, taṁ anulomaṁ. Sādhukaṁ manasākāsīti sakkaccaṁ manasi",
  "atk-s0503a1:110_3": "akāsi. Yo yo paccayadhammo yassa yassa paccayuppannadhammassa yathā yathā hetupaccayādinā",
  "atk-s0503a1:110_4": "paccayabhāvena paccayo hoti, taṁ sabbaṁ aviparītaṁ aparihāpetvā anavasesato paccavekkhaṇavasena",
  "atk-s0503a1:110_5": "citte akāsīti attho. Yathā pana bhagavā paṭiccasamuppādānulomaṁ manasākāsi, taṁ saṅkhepena",
  "atk-s0503a1:110_6": "tāva dassetuṁ “iti imasmiṁ sati idaṁ hoti, imassuppādā idaṁ uppajjatī”ti vuttaṁ.",
  "atk-s0503a1:111_0": "Tattha itīti evaṁ, anena pakārenāti attho. Imasmiṁ sati idaṁ hotīti imasmiṁ avijjādike",
  "atk-s0503a1:111_1": "paccaye sati idaṁ saṅkhārādikaṁ phalaṁ hoti. Imassuppādā idaṁ uppajjatīti imassa",
  "atk-s0503a1:111_2": "avijjādikassa paccayassa uppādā idaṁ saṅkhārādikaṁ phalaṁ uppajjatīti attho. Imasmiṁ",
  "atk-s0503a1:111_3": "asati idaṁ na hoti, imassa nirodhā idaṁ nirujjhatīti avijjādīnaṁ abhāve saṅkhārādīnaṁ",
  "atk-s0503a1:111_4": "abhāvassa avijjādīnaṁ nirodhe saṅkhārādīnaṁ nirodhassa ca dutiyatatiyasuttavacanena",
  "atk-s0503a1:111_5": "etasmiṁ paccayalakkhaṇe niyamo dassito hoti – imasmiṁ sati eva, nāsati. Imassuppādā",
  "atk-s0503a1:111_6": "eva, nānuppādā. Anirodhā eva, na nirodhāti. Tenetaṁ lakkhaṇaṁ antogadhaniyamaṁ idha",
  "atk-s0503a1:111_7": "paṭiccasamuppādassa vuttanti daṭṭhabbaṁ. Nirodhoti ca avijjādīnaṁ virāgādhigamena",
  "atk-s0503a1:111_8": "āyatiṁ anuppādo appavatti. Tathā hi vuttaṁ – “avijjāya tveva asesavirāganirodhā saṅkhāranirodho”tiādi.",
  "atk-s0503a1:111_9": "Nirodhanirodhī ca uppādanirodhībhāvena vutto “imassa nirodhā idaṁ nirujjhatī”ti.",
  "atk-s0503a1:112_0": "Tenetaṁ dasseti – anirodho uppādo nāma, so cettha atthibhāvotipi vuccatīti. “Imasmiṁ",
  "atk-s0503a1:112_1": "sati idaṁ hotī”ti idameva hi lakkhaṇaṁ pariyāyantarena “imassa uppādā idaṁ uppajjatī”ti",
  "atk-s0503a1:112_2": "vadantena parena purimaṁ visesitaṁ hoti. Tasmā na dharamānataṁyeva sandhāya “imasmiṁ",
  "atk-s0503a1:112_3": "satī”ti vuttaṁ, atha kho maggena aniruddhabhāvañcāti viññāyati. Yasmā ca “imasmiṁ",
  "atk-s0503a1:112_4": "asati idaṁ na hoti, imassa nirodhā idaṁ nirujjhatī”ti dvidhāpi uddiṭṭhassa lakkhaṇassa",
  "atk-s0503a1:112_5": "niddesaṁ vadantena “avijjāya tveva asesavirāganirodhā saṅkhāranirodho”tiādinā nirodho",
  "atk-s0503a1:112_6": "eva vutto, tasmā natthibhāvopi nirodho evāti natthibhāvaviruddho atthibhāvo anirodhoti",
  "atk-s0503a1:112_7": "dassitaṁ hoti. Tena anirodhasaṅkhātena atthibhāvena uppādaṁ viseseti. Tato na idha",
  "atk-s0503a1:112_8": "atthibhāvamattaṁ uppādoti attho adhippeto, atha kho anirodhasaṅkhāto atthibhāvo cāti",
  "atk-s0503a1:112_9": "ayamattho vibhāvitoti. Evametaṁ lakkhaṇadvayavacanaṁ aññamaññavisesanavisesitabbabhāvena",
  "atk-s0503a1:112_10": "sātthakanti veditabbaṁ.",
  "atk-s0503a1:113_0": "Ko panāyaṁ anirodho nāma, yo “atthibhāvo, uppādo”ti ca vuccatīti? Appahīnabhāvo ca,",
  "atk-s0503a1:113_1": "anibbattitaphalārahatāpahānehi phalānuppādanārahatā ca. Ye hi pahātabbā akusalā dhammā,",
  "atk-s0503a1:113_2": "tesaṁ ariyamaggena asamugghāṭitabhāvo ca. Ye pana na pahātabbā kusalābyākatā dhammā,",
  "atk-s0503a1:113_3": "yāni tesu saṁyojanāni akhīṇāsavānaṁ tesaṁ aparikkhīṇatā ca. Asamugghāṭitānusayatāya",
  "atk-s0503a1:113_4": "hi sasaṁyojanā khandhappavatti paṭiccasamuppādo. Tathā ca vuttaṁ –",
  "atk-s0503a1:114_0": "“Yāya ca, bhikkhave, avijjāya nivutassa bālassa yāya ca taṇhāya sampayuttassa ayaṁ",
  "atk-s0503a1:114_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṁ kissa",
  "atk-s0503a1:114_2": "hetu? Na, bhikkhave, bālo acari brahmacariyaṁ sammā dukkhakkhayāya, tasmā bālo kāyassa",
  "atk-s0503a1:114_3": "bhedā kāyūpago hoti, so kāyūpago samāno na parimuccati jātiyā jarāmaraṇenā”tiādi.",
  "atk-s0503a1:115": "Khīṇasaṁyojanānaṁ pana avijjāya abhāvato saṅkhārānaṁ, taṇhupādānānaṁ abhāvato upādānabhavānaṁ asambhavoti vaṭṭassa upacchedo paññāyissatīti. Tenevāha –",
  "atk-s0503a1:116": "“Channaṁ tveva, phagguṇa, phassāyatanānaṁ asesavirāganirodhā phassanirodho, phassanirodhā vedanānirodho”tiādi.",
  "atk-s0503a1:117_0": "Na hi aggamaggādhigamato uddhaṁ yāva parinibbānā saḷāyatanādīnaṁ appavatti. Atha",
  "atk-s0503a1:117_1": "kho natthitā nirodhasaddavacanīyatā khīṇasaṁyojanatāti nirodho vutto. Apica cirakatampi",
  "atk-s0503a1:117_2": "kammaṁ anibbattitaphalatāya appahīnāhāratāya ca phalārahaṁ santaṁ eva nāma hoti,",
  "atk-s0503a1:117_3": "na nibbattitaphalaṁ, nāpi pahīnāhāranti. Phaluppattipaccayānaṁ avijjāsaṅkhārādīnaṁ",
  "atk-s0503a1:117_4": "vuttanayeneva phalārahabhāvo anirodhoti veditabbo. Evaṁ aniruddhabhāveneva hi yena",
  "atk-s0503a1:117_5": "vinā phalaṁ na sambhavati, taṁ kāraṇaṁ atītantipi imasmiṁ satīti iminā vacanena vuttaṁ.",
  "atk-s0503a1:117_6": "Tatoyeva ca avusitabrahmacariyassa appavattidhammataṁ anāpanno paccayuppādo kālabhedaṁ",
  "atk-s0503a1:117_7": "anāmasitvā anivattanāya eva imassa uppādāti vutto. Atha vā avasesapaccayasamavāye",
  "atk-s0503a1:117_8": "avijjamānassapi vijjamānassa viya pageva vijjamānassa yā phaluppattiabhimukhatā,",
  "atk-s0503a1:117_9": "sā imassa uppādāti vuttā. Tathā hi tato phalaṁ uppajjatīti tadavatthaṁ kāraṇaṁ phalassa",
  "atk-s0503a1:117_10": "uppādanabhāvena uṭṭhitaṁ uppatitaṁ nāma hoti, na vijjamānampi atadavatthanti tadavatthatā uppādoti veditabbo.",
  "atk-s0503a1:118_0": "Tattha satīti iminā vijjamānatāmattena paccayabhāvaṁ vadanto abyāpārataṁ paṭiccasamuppādassa",
  "atk-s0503a1:118_1": "dasseti. Uppādāti uppattidhammataṁ asabbakālabhāvitaṁ phaluppattiabhimukhatañca dīpento",
  "atk-s0503a1:118_2": "aniccataṁ paṭiccasamuppādassa dasseti. “Sati, nāsati, uppādā, na nirodhā”ti pana",
  "atk-s0503a1:118_3": "hetuatthehi bhummanissakkavacanehi samatthitaṁ nidānasamudayajātipabhavabhāvaṁ paṭiccasamuppādassa",
  "atk-s0503a1:118_4": "dasseti. Hetuatthatā cettha bhummavacane yassa bhāve tadavinābhāviphalassa bhāvo",
  "atk-s0503a1:118_5": "lakkhīyati, tattha pavattiyā veditabbā yathā “adhanānaṁ dhane ananuppadīyamāne dāliddiyaṁ",
  "atk-s0503a1:118_6": "vepullaṁ agamāsī”ti ca “nipphannesu sassesu subhikkhaṁ jāyatī”ti ca. Nissakkavacanassāpi",
  "atk-s0503a1:118_7": "hetuatthatā phalassa pabhave pakatiyañca pavattito yathā “kalalā hoti abbudaṁ, abbudā",
  "atk-s0503a1:118_8": "jāyatī pesī”ti ca “himavatā gaṅgā pabhavanti, siṅgato saro jāyatī”ti ca. Avijjādibhāve",
  "atk-s0503a1:118_9": "ca tadavinābhāvena saṅkhārādibhāvo lakkhīyati, avijjādīhi ca saṅkhārādayo pabhavanti",
  "atk-s0503a1:118_10": "pakariyanti cāti te tesaṁ pabhavo pakati ca, tasmā tadatthadīpanatthaṁ “imasmiṁ sati",
  "atk-s0503a1:118_11": "imassa uppādā”ti hetuatthe bhummanissakkaniddesā katāti.",
  "atk-s0503a1:119_0": "Yasmā cettha “imasmiṁ sati idaṁ hoti, imassuppādā idaṁ uppajjatī”ti saṅkhepena uddiṭṭhassa",
  "atk-s0503a1:119_1": "paṭiccasamuppādassa “avijjāpaccayā saṅkhārā”tiādiko niddeso, tasmā yathāvutto atthibhāvo",
  "atk-s0503a1:119_2": "uppādo ca tesaṁ tesaṁ paccayuppannadhammānaṁ paccayabhāvoti viññāyati. Na hi aniruddhatāsaṅkhātaṁ",
  "atk-s0503a1:119_3": "atthibhāvaṁ uppādañca anivattasabhāvatāsaṅkhātaṁ udayāvatthatāsaṅkhātaṁ vā “sati",
  "atk-s0503a1:119_4": "eva, nāsati, uppādā eva, na nirodhā”ti antogadhaniyamehi vacanehi abhihitaṁ muñcitvā",
  "atk-s0503a1:119_5": "añño paccayabhāvo nāma atthi, tasmā yathāvutto atthibhāvo uppādo ca paccayabhāvoti",
  "atk-s0503a1:119_6": "veditabbaṁ. Yepi paṭṭhāne āgatā hetuādayo catuvīsati paccayā, tepi etasseva paccayabhāvassa",
  "atk-s0503a1:119_7": "visesāti veditabbā. Iti yathā vitthārena anulomaṁ paṭiccasamuppādaṁ manasi akāsi,",
  "atk-s0503a1:119_8": "taṁ dassetuṁ, “yadidaṁ avijjāpaccayā saṅkhārā”tiādi vuttaṁ.",
  "atk-s0503a1:120_0": "Tattha yadidanti nipāto, tassa yo ayanti attho. Avijjāpaccayātiādīsu avindiyaṁ kāyaduccaritādiṁ",
  "atk-s0503a1:120_1": "vindatīti avijjā, vindiyaṁ kāyasucaritādiṁ na vindatīti avijjā, dhammānaṁ aviparītasabhāvaṁ",
  "atk-s0503a1:120_2": "aviditaṁ karotīti avijjā, antavirahite saṁsāre bhavādīsu satte javāpetīti avijjā,",
  "atk-s0503a1:120_3": "avijjamānesu javati vijjamānesu na javatīti avijjā, vijjāya paṭipakkhāti avijjā,",
  "atk-s0503a1:120_4": "sā “dukkhe aññāṇa”ntiādinā catubbidhā veditabbā. Paṭicca na vinā phalaṁ eti uppajjati",
  "atk-s0503a1:120_5": "ceva pavattati cāti paccayo, upakārakattho vā paccayo. Avijjā ca sā paccayo cāti",
  "atk-s0503a1:120_6": "avijjāpaccayo, tasmā avijjāpaccayā. Saṅkharontīti saṅkhārā, lokiyakusalākusalacetanā,",
  "atk-s0503a1:120_7": "sā puññāpuññāneñjābhisaṅkhāravasena tividhā veditabbā. Vijānātīti viññāṇaṁ, taṁ lokiyavipākaviññāṇavasena",
  "atk-s0503a1:120_8": "dvattiṁsavidhaṁ. Namatīti nāmaṁ, vedanādikkhandhattayaṁ. Ruppatīti rūpaṁ, bhūtarūpaṁ",
  "atk-s0503a1:120_9": "cakkhādiupādārūpañca. Āyatati āyatañca saṁsāradukkhaṁ nayatīti āyatanaṁ. Phusatīti",
  "atk-s0503a1:120_10": "phasso. Vedayatīti vedanā. Idampi dvayaṁ dvāravasena chabbidhaṁ, vipākavasena gahaṇe",
  "atk-s0503a1:120_11": "chattiṁsavidhaṁ. Paritassatīti taṇhā, sā kāmataṇhādivasena saṅkhepato tividhā, vitthārato",
  "atk-s0503a1:120_12": "aṭṭhuttarasatavidhā ca. Upādīyatīti upādānaṁ, taṁ kāmupādānādivasena catubbidhaṁ.",
  "atk-s0503a1:120_13": "Bhavati bhāvayati cāti bhavo, so kammūpapattibhedato duvidho. Jananaṁ jāti. Jīraṇaṁ",
  "atk-s0503a1:120_14": "jarā. Maranti tenāti maraṇaṁ. Socanaṁ soko. Paridevanaṁ paridevo. Dukkhayatīti dukkhaṁ,",
  "atk-s0503a1:120_15": "uppādaṭṭhitivasena dvedhā khaṇatīti dukkhaṁ. Dumanassa bhāvo domanassaṁ. Bhuso āyāso",
  "atk-s0503a1:120_16": "upāyāso. Sambhavantīti nibbattanti. Na kevalañca sokādīhiyeva, atha kho sabbapadehi",
  "atk-s0503a1:120_17": "“sambhavantī”ti padassa yojanā kātabbā. Evañhi “avijjāpaccayā saṅkhārā sambhavantī”ti",
  "atk-s0503a1:120_18": "paccayapaccayuppannavavatthānaṁ dassitaṁ hoti. Esa nayo sabbattha.",
  "atk-s0503a1:121_0": "Tattha aññāṇalakkhaṇā avijjā, sammohanarasā, chādanapaccupaṭṭhānā, āsavapadaṭṭhānā.",
  "atk-s0503a1:121_1": "Abhisaṅkharaṇalakkhaṇā saṅkhārā, āyūhanarasā, saṁvidahanapaccupaṭṭhānā, avijjāpadaṭṭhānā.",
  "atk-s0503a1:121_2": "Vijānanalakkhaṇaṁ viññāṇaṁ, pubbaṅgamarasaṁ, paṭisandhipaccupaṭṭhānaṁ, saṅkhārapadaṭṭhānaṁ,",
  "atk-s0503a1:121_3": "vatthārammaṇapadaṭṭhānaṁ vā. Namanalakkhaṇaṁ nāmaṁ, sampayogarasaṁ, avinibbhogapaccupaṭṭhānaṁ,",
  "atk-s0503a1:121_4": "viññāṇapadaṭṭhānaṁ. Ruppanalakkhaṇaṁ rūpaṁ, vikiraṇarasaṁ, appaheyyabhāvapaccupaṭṭhānaṁ,",
  "atk-s0503a1:121_5": "viññāṇapadaṭṭhānaṁ. Āyatanalakkhaṇaṁ saḷāyatanaṁ, dassanādirasaṁ, vatthudvārabhāvapaccupaṭṭhānaṁ,",
  "atk-s0503a1:121_6": "nāmarūpapadaṭṭhānaṁ. Phusanalakkhaṇo phasso, saṅghaṭṭanaraso, saṅgatipaccupaṭṭhāno,",
  "atk-s0503a1:121_7": "saḷāyatanapadaṭṭhāno. Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā,",
  "atk-s0503a1:121_8": "phassapadaṭṭhānā. Hetubhāvalakkhaṇā taṇhā, abhinandanarasā, atittibhāvapaccupaṭṭhānā,",
  "atk-s0503a1:121_9": "vedanāpadaṭṭhānā. Gahaṇalakkhaṇaṁ upādānaṁ, amuñcanarasaṁ, taṇhādaḷhattadiṭṭhipaccupaṭṭhānaṁ,",
  "atk-s0503a1:121_10": "taṇhāpadaṭṭhānaṁ. Kammakammaphalalakkhaṇo bhavo, bhavanabhāvanaraso, kusalākusalābyākatapaccupaṭṭhāno,",
  "atk-s0503a1:121_11": "upādānapadaṭṭhāno. Tattha tattha bhave paṭhamābhinibbattilakkhaṇā jāti, niyyātanarasā,",
  "atk-s0503a1:121_12": "atītabhavato idhuppannapaccupaṭṭhānā, dukkhavicittatāpaccupaṭṭhānā vā. Khandhaparipākalakkhaṇā",
  "atk-s0503a1:121_13": "jarā, maraṇūpanayanarasā, yobbanavināsapaccupaṭṭhānā. Cutilakkhaṇaṁ maraṇaṁ, visaṁyogarasaṁ,",
  "atk-s0503a1:121_14": "gativippavāsapaccupaṭṭhānaṁ. Antonijjhānalakkhaṇo soko, cetaso nijjhānaraso, anusocanapaccupaṭṭhāno.",
  "atk-s0503a1:121_15": "Lālappanalakkhaṇo paridevo, guṇadosaparikittanaraso, sambhamapaccupaṭṭhāno. Kāyapīḷanalakkhaṇaṁ",
  "atk-s0503a1:121_16": "dukkhaṁ, duppaññānaṁ domanassakaraṇarasaṁ, kāyikābādhapaccupaṭṭhānaṁ. Cittapīḷanalakkhaṇaṁ",
  "atk-s0503a1:121_17": "domanassaṁ, manovighātanarasaṁ, mānasabyādhipaccupaṭṭhānaṁ. Cittaparidahanalakkhaṇo",
  "atk-s0503a1:121_18": "upāyāso, nitthunanaraso, visādapaccupaṭṭhāno. Evamete avijjādayo lakkhaṇāditopi veditabbāti.",
  "atk-s0503a1:121_19": "Ayamettha saṅkhepo, vitthāro pana sabbākārasampannaṁ vinicchayaṁ icchantena sammohavinodaniyā",
  "atk-s0503a1:121_20": "vibhaṅgaṭṭhakathāya gahetabbo.",
  "atk-s0503a1:122_0": "Evanti niddiṭṭhassa nidassanaṁ, tena avijjādīheva kāraṇehi, na issaranimmānādīhīti",
  "atk-s0503a1:122_1": "dasseti. Etassāti yathāvuttassa. Kevalassāti asammissassa sakalassa vā. Dukkhakkhandhassāti",
  "atk-s0503a1:122_2": "dukkhasamūhassa, na sattassa, nāpi jīvassa, nāpi subhasukhādīnaṁ. Samudayo hotīti",
  "atk-s0503a1:122_3": "nibbatti sambhavati.",
  "atk-s0503a1:123_0": "Etamatthaṁviditvāti yvāyaṁ avijjādivasena saṅkhārādikassa dukkhakkhandhassa samudayo",
  "atk-s0503a1:123_1": "hotīti vutto, sabbākārena etamatthaṁ viditvā. Tāyaṁ velāyanti tāyaṁ tassa atthassa",
  "atk-s0503a1:123_2": "viditavelāyaṁ. Imaṁ udānaṁ udānesīti imaṁ tasmiṁ atthe vidite hetuno ca hetusamuppannadhammassa",
  "atk-s0503a1:123_3": "ca pajānanāya ānubhāvadīpakaṁ “yadā have pātubhavantī”tiādikaṁ somanassasampayuttañāṇasamuṭṭhānaṁ",
  "atk-s0503a1:123_4": "udānaṁ udānesi, attamanavācaṁ nicchāresīti vuttaṁ hoti.",
  "atk-s0503a1:124_0": "Tassattho – yadāti yasmiṁ kāle. Haveti byattanti imasmiṁ atthe nipāto. Keci pana",
  "atk-s0503a1:124_1": "“haveti āhave yuddhe”ti atthaṁ vadanti, “yodhetha māraṁ paññāvudhenā”ti vacanato",
  "atk-s0503a1:124_2": "kilesamārena yujjhanasamayeti tesaṁ adhippāyo. Pātubhavantīti uppajjanti. Dhammāti",
  "atk-s0503a1:124_3": "anulomapaccayākārapaṭivedhasādhakā bodhipakkhiyadhammā. Atha vā pātubhavantīti pakāsenti,",
  "atk-s0503a1:124_4": "abhisamayavasena byattā pākaṭā honti. Dhammāti catuariyasaccadhammā, ātāpo vuccati",
  "atk-s0503a1:124_5": "kilesasantāpanaṭṭhena vīriyaṁ. Ātāpinoti sammappadhānavīriyavato. Jhāyatoti ārammaṇūpanijjhānena",
  "atk-s0503a1:124_6": "lakkhaṇūpanijjhānena jhāyantassa. Brāhmaṇassāti bāhitapāpassa khīṇāsavassa. Athassa",
  "atk-s0503a1:124_7": "kaṅkhā vapayanti sabbāti athassa evaṁ pātubhūtadhammassa yā etā “ko nu kho, bhante,",
  "atk-s0503a1:124_8": "phusatīti. No kallo pañhoti bhagavā avocā”tiādinā nayena, “katamaṁ nu kho, bhante,",
  "atk-s0503a1:124_9": "jarāmaraṇaṁ, kassa ca panidaṁ jarāmaraṇanti. No kallo pañhoti bhagavā avocā”tiādinā",
  "atk-s0503a1:124_10": "nayena paccayākāre kaṅkhā vuttā, yā ca paccayākārasseva appaṭividdhattā “ahosiṁ nu",
  "atk-s0503a1:124_11": "kho ahaṁ atītamaddhāna”ntiādinā soḷasa kaṅkhā āgatā. Tā sabbā vapayanti apagacchanti",
  "atk-s0503a1:124_12": "nirujjhanti. Kasmā? Yato pajānāti sahetudhammaṁ, yasmā avijjādikena hetunā sahetukaṁ",
  "atk-s0503a1:124_13": "imaṁ saṅkhārādikaṁ kevalaṁ dukkhakkhandhadhammaṁ pajānāti aññāsi paṭivijjhīti.",
  "atk-s0503a1:125_0": "Kadā panassa bodhipakkhiyadhammā catusaccadhammā vā pātubhavanti uppajjanti pakāsenti",
  "atk-s0503a1:125_1": "vā? Vipassanāmaggañāṇesu. Tattha vipassanāñāṇasampayuttā satiādayo vipassanāñāṇañca",
  "atk-s0503a1:125_2": "yathārahaṁ attano visayesu tadaṅgappahānavasena subhasaññādike pajahantā kāyānupassanādivasena",
  "atk-s0503a1:125_3": "visuṁ visuṁ uppajjanti, maggakkhaṇe pana te nibbānamālambitvā samucchedavasena paṭipakkhe",
  "atk-s0503a1:125_4": "pajahantā catūsupi ariyasaccesu asammohappaṭivedhasādhanavasena sakideva uppajjanti.",
  "atk-s0503a1:125_5": "Evaṁ tāvettha bodhipakkhiyadhammānaṁ uppajjanaṭṭhena pātubhāvo veditabbo.",
  "atk-s0503a1:126_0": "Ariyasaccadhammānaṁ pana lokiyānaṁ vipassanākkhaṇe vipassanāya ārammaṇakaraṇavasena,",
  "atk-s0503a1:126_1": "lokuttarānaṁ tadadhimuttatāvasena, maggakkhaṇe nirodhasaccassa ārammaṇābhisamayavasena,",
  "atk-s0503a1:126_2": "sabbesampi kiccābhisamayavasena pākaṭabhāvato pakāsanaṭṭhena pātubhāvo veditabbo.",
  "atk-s0503a1:127_0": "Iti bhagavā satipi sabbākārena sabbadhammānaṁ attano ñāṇassa pākaṭabhāve paṭiccasamuppādamukhena",
  "atk-s0503a1:127_1": "vipassanābhinivesassa katattā nipuṇagambhīrasududdasatāya paccayākārassa taṁ paccavekkhitvā",
  "atk-s0503a1:127_2": "uppannabalavasomanasso paṭipakkhasamucchedavibhāvanena saddhiṁ attano tadabhisamayānubhāvadīpakamevettha udānaṁ udānesīti.",
  "atk-s0503a1:128_0": "Ayampiudāno vutto bhagavatā iti me sutanti ayaṁ pāḷi kesuciyeva potthakesu dissati.",
  "atk-s0503a1:128_1": "Tattha ayampīti pisaddo “idampi buddhe ratanaṁ paṇītaṁ, ayampi pārājiko hotī”tiādīsu",
  "atk-s0503a1:128_2": "viya sampiṇḍanattho, tena uparimaṁ sampiṇḍeti. Vuttoti ayaṁ vuttasaddo kesohāraṇavappanavāpasamīkaraṇajīvitavuttipamuttabhāvapāvacanabhāvena",
  "atk-s0503a1:128_3": "pavattana ajjhenakathanādīsu dissati. Tathā hesa “kāpaṭiko māṇavo daharo vuttasiro”tiādīsu kesohāraṇe āgato.",
  "atk-s0503a1:129": "“Gāvo tassa pajāyanti, khette vuttaṁ virūhati;",
  "atk-s0503a1:130": "Vuttānaṁ phalamasnāti, yo mittānaṁ na dubbhatī”ti. –",
  "atk-s0503a1:131_0": "Ādīsu vappane. “No ca kho paṭivutta”ntiādīsu aṭṭhadaṇḍakādīhi vāpasamīkaraṇe. “Pannalomo",
  "atk-s0503a1:131_1": "paradattavutto migabhūtena cetasā viharāmī”tiādīsu jīvitavuttiyaṁ. “Paṇḍupalāso bandhanā",
  "atk-s0503a1:131_2": "pavutto abhabbo haritattāyā”tiādīsu bandhanato pamuttabhāve. “Gītaṁ vuttaṁ samīhita”ntiādīsu",
  "atk-s0503a1:131_3": "pāvacanabhāvena pavattite. “Vutto pārāyaṇo”tiādīsu ajjhene. “Vuttaṁ kho panetaṁ bhagavatā",
  "atk-s0503a1:131_4": "‘dhammadāyādā me, bhikkhave, bhavatha, mā āmisadāyādā”’tiādīsu kathane. Idhāpi kathane",
  "atk-s0503a1:131_5": "eva daṭṭhabbo, tena ayampi udāno bhāsitoti attho. Itīti evaṁ. Me sutanti padadvayassa",
  "atk-s0503a1:131_6": "attho nidānavaṇṇanāyaṁ sabbākārato vuttoyeva. Pubbe “evaṁ me suta”nti nidānavasena",
  "atk-s0503a1:131_7": "vuttoyeva hi attho idha nigamanavasena “iti me suta”nti puna vutto. Vuttasseva hi",
  "atk-s0503a1:131_8": "atthassa puna vacanaṁ nigamananti. Itisaddassa atthuddhāro evaṁ-saddena samānatthatāya",
  "atk-s0503a1:131_9": "“evaṁ me suta”nti ettha viya, atthayojanā ca itivuttakavaṇṇanāya amhehi pakāsitāyevāti",
  "atk-s0503a1:131_10": "tattha vuttanayeneva veditabboti.",
  "atk-s0503a1:132": "Paramatthadīpaniyā khuddakanikāyaṭṭhakathāya",
  "atk-s0503a1:133": "Udānasaṁvaṇṇanāpaṭhamabodhisuttavaṇṇanā niṭṭhitā.",
  "atk-s0503a1:134": "2. Dutiyabodhisuttavaṇṇanā",
  "atk-s0503a1:135_0": "2. Dutiye paṭilomanti “avijjānirodhā saṅkhāranirodho”tiādinā nayena vutto avijjādikoyeva",
  "atk-s0503a1:135_1": "paccayākāro anuppādanirodhena nirujjhamāno attano kattabbakiccassa akaraṇato paṭilomoti",
  "atk-s0503a1:135_2": "vuccati. Pavattiyā vā vilomanato paṭilomo, antato pana majjhato vā paṭṭhāya ādiṁ",
  "atk-s0503a1:135_3": "pāpetvā avuttattā ito aññenatthenettha paṭilomatā na yujjati. Paṭilomanti ca “visamaṁ",
  "atk-s0503a1:135_4": "candasūriyā parivattantī”tiādīsu viya bhāvanapuṁsakaniddeso. Imasmiṁ asati idaṁ na",
  "atk-s0503a1:135_5": "hotīti imasmiṁ avijjādike paccaye asati maggena pahīne idaṁ saṅkhārādikaṁ phalaṁ",
  "atk-s0503a1:135_6": "na hoti nappavattati. Imassa nirodhā idaṁ nirujjhatīti imassa avijjādikassa paccayassa",
  "atk-s0503a1:135_7": "nirodhā maggena anuppattidhammataṁ āpāditattā idaṁ saṅkhārādikaṁ phalaṁ nirujjhati,",
  "atk-s0503a1:135_8": "nappavattatīti attho. Idhāpi yathā “imasmiṁ sati idaṁ hoti, imassuppādā idaṁ uppajjatī”ti",
  "atk-s0503a1:135_9": "ettha “imasmiṁ satiyeva, nāsati, imassa uppādā eva, na nirodhā”ti antogadhaniyamatā",
  "atk-s0503a1:135_10": "dassitā. Evaṁ imasmiṁ asatiyeva, na sati, imassa nirodhā eva, na uppādāti antogadhaniyamatālakkhaṇā",
  "atk-s0503a1:135_11": "dassitāti veditabbaṁ. Sesamettha yaṁ vattabbaṁ, taṁ paṭhamabodhisuttavaṇṇanāya vuttanayānusārena veditabbaṁ.",
  "atk-s0503a1:136_0": "Evaṁ yathā bhagavā paṭilomapaṭiccasamuppādaṁ manasi akāsi, taṁ saṅkhepena dassetvā",
  "atk-s0503a1:136_1": "idāni vitthārena dassetuṁ “avijjānirodhā saṅkhāranirodho”tiādi vuttaṁ. Tattha avijjānirodhāti",
  "atk-s0503a1:136_2": "ariyamaggena avijjāya anavasesanirodhā, anusayappahānavasena aggamaggena avijjāya",
  "atk-s0503a1:136_3": "accantasamugghāṭatoti attho. Yadipi heṭṭhimamaggehi pahīyamānā avijjā accantasamugghāṭavaseneva",
  "atk-s0503a1:136_4": "pahīyati, tathāpi na anavasesato pahīyati. Apāyagāminiyā hi avijjā paṭhamamaggena",
  "atk-s0503a1:136_5": "pahīyati. Tathā sakideva imasmiṁ loke sabbattha ca anariyabhūmiyaṁ upapattipaccayabhūtā",
  "atk-s0503a1:136_6": "avijjā yathākkamaṁ dutiyatatiyamaggehi pahīyati, na itarāti. Arahattamaggeneva hi",
  "atk-s0503a1:136_7": "sā anavasesaṁ pahīyatīti. Saṅkhāranirodhoti saṅkhārānaṁ anuppādanirodho hoti. Evaṁ",
  "atk-s0503a1:136_8": "niruddhānaṁ pana saṅkhārānaṁ nirodhā viññāṇaṁ, viññāṇādīnañca nirodhā nāmarūpādīni",
  "atk-s0503a1:136_9": "niruddhāni eva hontīti dassetuṁ “saṅkhāranirodhā viññāṇanirodho”tiādiṁ vatvā “evametassa",
  "atk-s0503a1:136_10": "kevalassa dukkhakkhandhassa nirodho hotī”ti vuttaṁ. Tattha yaṁ vattabbaṁ, taṁ heṭṭhā vuttanayameva.",
  "atk-s0503a1:137_0": "Apicettha kiñcāpi “avijjānirodhā saṅkhāranirodho, saṅkhāranirodhā viññāṇanirodho”ti",
  "atk-s0503a1:137_1": "ettāvatāpi sakalassa dukkhakkhandhassa anavasesato nirodho vutto hoti, tathāpi yathā",
  "atk-s0503a1:137_2": "anulome yassa yassa paccayadhammassa atthitāya yo yo paccayuppannadhammo na nirujjhati",
  "atk-s0503a1:137_3": "pavattati evāti imassa atthassa dassanatthaṁ “avijjāpaccayā saṅkhārā…pe… samudayo",
  "atk-s0503a1:137_4": "hotī”ti vuttaṁ. Evaṁ tappaṭipakkhato tassa tassa paccayadhammassa abhāve so so paccayuppannadhammo",
  "atk-s0503a1:137_5": "nirujjhati nappavattatīti dassanatthaṁ idha “avijjānirodhā saṅkhāranirodho, saṅkhāranirodhā",
  "atk-s0503a1:137_6": "viññāṇanirodho…pe… dukkhakkhandhassa nirodho hotī”ti vuttaṁ, na pana anulome viya",
  "atk-s0503a1:137_7": "kālattayapariyāpannassa dukkhakkhandhassa nirodhadassanatthaṁ. Anāgatasseva hi ariyamaggabhāvanāya",
  "atk-s0503a1:137_8": "asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.",
  "atk-s0503a1:138_0": "Etamatthaṁ viditvāti yvāyaṁ “avijjānirodhādivasena saṅkhārādikassa dukkhakkhandhassa",
  "atk-s0503a1:138_1": "nirodho hotī”ti vutto, sabbākārena etamatthaṁ viditvā. Imaṁ udānaṁ udānesīti imasmiṁ",
  "atk-s0503a1:138_2": "atthe vidite “avijjānirodhā saṅkhāranirodho”ti evaṁ pakāsitassa avijjādīnaṁ paccayānaṁ",
  "atk-s0503a1:138_3": "khayassa avabodhānubhāvadīpakaṁ udānaṁ udānesīti attho.",
  "atk-s0503a1:139_0": "Tatrāyaṁ saṅkhepattho – yasmā avijjādīnaṁ paccayānaṁ anuppādanirodhasaṅkhātaṁ khayaṁ",
  "atk-s0503a1:139_1": "avedi aññāsi paṭivijjhi, tasmā etassa vuttanayena ātāpino jhāyato brāhmaṇassa vuttappakārā",
  "atk-s0503a1:139_2": "bodhipakkhiyadhammā catusaccadhammā vā pātubhavanti uppajjanti pakāsenti vā. Atha",
  "atk-s0503a1:139_3": "yā paccayanirodhassa sammā aviditattā uppajjeyyuṁ pubbe vuttappabhedā kaṅkhā, tā",
  "atk-s0503a1:139_4": "sabbāpi vapayanti nirujjhantīti. Sesaṁ heṭṭhā vuttanayameva.",
  "atk-s0503a1:140": "Dutiyabodhisuttavaṇṇanā niṭṭhitā.",
  "atk-s0503a1:141": "3. Tatiyabodhisuttavaṇṇanā",
  "atk-s0503a1:142_0": "3. Tatiye anulomapaṭilomanti anulomañca paṭilomañca, yathāvuttaanulomavasena ceva",
  "atk-s0503a1:142_1": "paṭilomavasena cāti attho. Nanu ca pubbepi anulomavasena paṭilomavasena ca paṭiccasamuppāde",
  "atk-s0503a1:142_2": "manasikārappavatti suttadvaye vuttā, idha kasmā punapi tadubhayavasena manasikārappavatti",
  "atk-s0503a1:142_3": "vuccatīti? Tadubhayavasena tatiyavāraṁ tattha manasikārassa pavattitattā. Kathaṁ",
  "atk-s0503a1:142_4": "pana tadubhayavasena manasikāro pavattito? Na hi sakkā apubbaṁ acarimaṁ anulomapaṭilomaṁ",
  "atk-s0503a1:142_5": "paṭiccasamuppādassa manasikāraṁ pavattetunti? Na kho panetaṁ evaṁ daṭṭhabbaṁ “tadubhayaṁ",
  "atk-s0503a1:142_6": "ekajjhaṁ manasākāsī”ti, atha kho vārena. Bhagavā hi paṭhamaṁ anulomavasena paṭiccasamuppādaṁ",
  "atk-s0503a1:142_7": "manasi karitvā tadanurūpaṁ paṭhamaṁ udānaṁ udānesi. Dutiyampi paṭilomavasena taṁ",
  "atk-s0503a1:142_8": "manasi karitvā tadanurūpameva udānaṁ udānesi. Tatiyavāre pana kālena anulomaṁ kālena",
  "atk-s0503a1:142_9": "paṭilomaṁ manasikaraṇavasena anulomapaṭilomaṁ manasi akāsi. Tena vuttaṁ – “anulomapaṭilomanti",
  "atk-s0503a1:142_10": "anulomañca paṭilomañca, yathāvuttaanulomavasena ceva paṭilomavasena cā”ti. Iminā",
  "atk-s0503a1:142_11": "manasikārassa paguṇabalavabhāvo ca vasībhāvo ca pakāsito hoti. Ettha ca “anulomaṁ",
  "atk-s0503a1:142_12": "manasi karissāmi, paṭilomaṁ manasi karissāmi, anulomapaṭilomaṁ manasi karissāmī”ti",
  "atk-s0503a1:142_13": "evaṁ pavattānaṁ pubbābhogānaṁ vasena nesaṁ vibhāgo veditabbo.",
  "atk-s0503a1:143_0": "Tattha avijjāya tvevāti avijjāya tu eva. Asesavirāganirodhāti virāgasaṅkhātena maggena",
  "atk-s0503a1:143_1": "asesanirodhā, aggamaggena anavasesaanuppādappahānāti attho. Saṅkhāranirodhoti sabbesaṁ",
  "atk-s0503a1:143_2": "saṅkhārānaṁ anavasesaṁ anuppādanirodho. Heṭṭhimena hi maggattayena keci saṅkhārā",
  "atk-s0503a1:143_3": "nirujjhanti, keci na nirujjhanti avijjāya sāvasesanirodhā. Aggamaggena panassā anavasesanirodhā",
  "atk-s0503a1:143_4": "na keci saṅkhārā na nirujjhantīti.",
  "atk-s0503a1:144_0": "Etamatthaṁviditvāti yvāyaṁ avijjādivasena saṅkhārādikassa dukkhakkhandhassa samudayo",
  "atk-s0503a1:144_1": "nirodho ca avijjādīnaṁ samudayā nirodhā ca hotīti vutto, sabbākārena etamatthaṁ viditvā.",
  "atk-s0503a1:144_2": "Imaṁ udānaṁ udānesīti idaṁ yena maggena yo dukkhakkhandhassa samudayanirodhasaṅkhāto",
  "atk-s0503a1:144_3": "attho kiccavasena ārammaṇakiriyāya ca vidito, tassa ariyamaggassa ānubhāvadīpakaṁ",
  "atk-s0503a1:144_4": "vuttappakāraṁ udānaṁ udānesīti attho.",
  "atk-s0503a1:145_0": "Tatrāyaṁ saṅkhepattho – yadā have pātubhavanti dhammā ātāpino jhāyato brāhmaṇassa,",
  "atk-s0503a1:145_1": "tadā so brāhmaṇo tehi uppannehi bodhipakkhiyadhammehi yassa vā ariyamaggassa catusaccadhammā",
  "atk-s0503a1:145_2": "pātubhūtā, tena ariyamaggena vidhūpayaṁ tiṭṭhati mārasenaṁ, “kāmā te paṭhamā senā”tiādinā",
  "atk-s0503a1:145_3": "nayena vuttappakāraṁ mārasenaṁ vidhūpayanto vidhamento viddhaṁsento tiṭṭhati. Kathaṁ?",
  "atk-s0503a1:145_4": "Sūriyova obhāsayamantalikkhaṁ, yathā sūriyo abbhuggato attano pabhāya antalikkhaṁ",
  "atk-s0503a1:145_5": "obhāsentova andhakāraṁ vidhamento tiṭṭhati, evaṁ sopi khīṇāsavabrāhmaṇo tehi dhammehi",
  "atk-s0503a1:145_6": "tena vā ariyamaggena saccāni paṭivijjhantova mārasenaṁ vidhūpayanto tiṭṭhatīti.",
  "atk-s0503a1:146_0": "Evaṁ bhagavatā paṭhamaṁ paccayākārapajānanassa, dutiyaṁ paccayakkhayādhigamassa,",
  "atk-s0503a1:146_1": "tatiyaṁ ariyamaggassa ānubhāvappakāsanāni imāni tīṇi udānāni tīsu yāmesu bhāsitāni.",
  "atk-s0503a1:146_2": "Katarāya rattiyā? Abhisambodhito sattamāya rattiyā. Bhagavā hi visākhapuṇṇamāya rattiyā",
  "atk-s0503a1:146_3": "paṭhamayāme pubbenivāsaṁ anussaritvā majjhimayāme dibbacakkhuṁ visodhetvā pacchimayāme",
  "atk-s0503a1:146_4": "paṭiccasamuppāde ñāṇaṁ otāretvā nānānayehi tebhūmakasaṅkhāre sammasitvā “idāni aruṇo",
  "atk-s0503a1:146_5": "uggamissatī”ti sammāsambodhiṁ pāpuṇi, sabbaññutappattisamanantarameva ca aruṇo uggacchīti.",
  "atk-s0503a1:146_6": "Tato teneva pallaṅkena bodhirukkhamūle sattāhaṁ vītināmento sampattāya pāṭipadarattiyā",
  "atk-s0503a1:146_7": "tīsu yāmesu vuttanayena paṭiccasamuppādaṁ manasi karitvā yathākkamaṁ imāni udānāni udānesi.",
  "atk-s0503a1:147_0": "Khandhake pana tīsupi vāresu “paṭiccasamuppādaṁ anulomapaṭilomaṁ manasākāsī”ti āgatattā",
  "atk-s0503a1:147_1": "khandhakaṭṭhakathāyaṁ “tīsupi yāmesu evaṁ manasi katvā paṭhamaṁ udānaṁ paccayākārapaccavekkhaṇavasena,",
  "atk-s0503a1:147_2": "dutiyaṁ nibbānapaccavekkhaṇavasena, tatiyaṁ maggapaccavekkhaṇavasenāti evaṁ imāni",
  "atk-s0503a1:147_3": "bhagavā udānāni udānesī”ti vuttaṁ, tampi na virujjhati. Bhagavā hi ṭhapetvā ratanagharasattāhaṁ",
  "atk-s0503a1:147_4": "sesesu chasu sattāhesu antarantarā dhammaṁ paccavekkhitvā yebhuyyena vimuttisukhapaṭisaṁvedī",
  "atk-s0503a1:147_5": "vihāsi, ratanagharasattāhe pana abhidhammaparicayavaseneva vihāsīti.",
  "atk-s0503a1:148": "Tatiyabodhisuttavaṇṇanā niṭṭhitā.",
  "atk-s0503a1:149": "4. Huṁhuṅkasuttavaṇṇanā",
  "atk-s0503a1:150_0": "4. Catutthe ajapālanigrodheti tassa kira chāyāyaṁ ajapālā gantvā nisīdanti, tenassa",
  "atk-s0503a1:150_1": "“ajapālanigrodho”tveva nāmaṁ udapādi. Keci pana “yasmā tattha vede sajjhāyituṁ asamatthā",
  "atk-s0503a1:150_2": "mahallakabrāhmaṇā pākāraparikkhepayuttāni nivesanāni katvā sabbe vasiṁsu, tasmā ajapālanigrodhoti",
  "atk-s0503a1:150_3": "nāmaṁ jāta”nti vadanti. Tatrāyaṁ vacanattho – na japantīti ajapā, mantānaṁ anajjhāyakāti",
  "atk-s0503a1:150_4": "attho, ajapā lanti ādiyanti nivāsaṁ etthāti ajapāloti. Yasmā vā majjhanhike samaye",
  "atk-s0503a1:150_5": "anto paviṭṭhe aje attano chāyāya pāleti rakkhati, tasmā ‘ajapālo’tissa nāmaṁ rūḷhanti",
  "atk-s0503a1:150_6": "apare. Sabbathāpi nāmametaṁ tassa rukkhassa, tassa samīpe. Samīpatthe hi etaṁ bhummaṁ",
  "atk-s0503a1:150_7": "“ajapālanigrodhe”ti.",
  "atk-s0503a1:151_0": "Vimuttisukhapaṭisaṁvedīti tatrapi dhammaṁ vicinanto vimuttisukhañca paṭisaṁvedento",
  "atk-s0503a1:151_1": "nisīdi. Bodhirukkhato puratthimadisābhāge esa rukkho hoti. Sattāhanti ca idaṁ na",
  "atk-s0503a1:151_2": "pallaṅkasattāhato anantarasattāhaṁ. Bhagavā hi pallaṅkasattāhato aparānipi tīṇi sattāhāni",
  "atk-s0503a1:151_3": "bodhisamīpeyeva vītināmesi.",
  "atk-s0503a1:152_0": "Tatrāyaṁ anupubbikathā – bhagavati kira sammāsambodhiṁ patvā sattāhaṁ ekapallaṅkena",
  "atk-s0503a1:152_1": "nisinne “na bhagavā vuṭṭhāti, kinnu kho aññepi buddhattakarā dhammā atthī”ti ekaccānaṁ",
  "atk-s0503a1:152_2": "devatānaṁ kaṅkhā udapādi. Atha bhagavā aṭṭhame divase samāpattito vuṭṭhāya devatānaṁ",
  "atk-s0503a1:152_3": "kaṅkhaṁ ñatvā kaṅkhāvidhamanatthaṁ ākāse uppatitvā yamakapāṭihāriyaṁ dassetvā tāsaṁ",
  "atk-s0503a1:152_4": "kaṅkhaṁ vidhametvā pallaṅkato īsakaṁ pācīnanissite uttaradisābhāge ṭhatvā cattāri",
  "atk-s0503a1:152_5": "asaṅkhyeyyāni kappasatasahassañca upacitānaṁ pāramīnaṁ balādhigamaṭṭhānaṁ pallaṅkaṁ",
  "atk-s0503a1:152_6": "bodhirukkhañca animisehi cakkhūhi olokayamāno sattāhaṁ vītināmesi, taṁ ṭhānaṁ animisacetiyaṁ",
  "atk-s0503a1:152_7": "nāma jātaṁ. Atha pallaṅkassa ca ṭhitaṭṭhānassa ca antarā puratthimato ca pacchimato",
  "atk-s0503a1:152_8": "ca āyate ratanacaṅkame caṅkamanto sattāhaṁ vītināmesi, taṁ ratanacaṅkamacetiyaṁ nāma",
  "atk-s0503a1:152_9": "jātaṁ. Tato pacchimadisābhāge devatā ratanagharaṁ māpayiṁsu, tattha pallaṅkena nisīditvā",
  "atk-s0503a1:152_10": "abhidhammapiṭakaṁ visesato anantanayaṁ samantapaṭṭhānaṁ vicinanto sattāhaṁ vītināmesi,",
  "atk-s0503a1:152_11": "taṁ ṭhānaṁ ratanagharacetiyaṁ nāma jātaṁ. Evaṁ bodhisamīpeyeva cattāri sattāhāni",
  "atk-s0503a1:152_12": "vītināmetvā pañcame sattāhe bodhirukkhato ajapālanigrodhaṁ upasaṅkamitvā tassa mūle pallaṅkena nisīdi.",
  "atk-s0503a1:153_0": "Tamhā samādhimhā vuṭṭhāsīti tato phalasamāpattisamādhito yathākālaparicchedaṁ vuṭṭhahi,",
  "atk-s0503a1:153_1": "vuṭṭhahitvā ca pana tattha evaṁ nisinne bhagavati eko brāhmaṇo taṁ gantvā pañhaṁ",
  "atk-s0503a1:153_2": "pucchi. Tena vuttaṁ “atha kho aññataro”tiādi. Tattha aññataroti nāmagottavasena anabhiññāto",
  "atk-s0503a1:153_3": "apākaṭo eko. Huṁhuṅkajātikoti so kira diṭṭhamaṅgaliko mānathaddho mānavasena kodhavasena",
  "atk-s0503a1:153_4": "ca sabbaṁ avokkhajātikaṁ passitvā jigucchanto “huṁhu”nti karonto vicarati, tasmā",
  "atk-s0503a1:153_5": "“huṁhuṅkajātiko”ti vuccati, “huhukkajātiko”tipi pāṭho. Brāhmaṇoti jātiyā brāhmaṇo.",
  "atk-s0503a1:154_0": "Yena bhagavāti yassaṁ disāyaṁ bhagavā nisinno. Bhummatthe hi etaṁ karaṇavacanaṁ.",
  "atk-s0503a1:154_1": "Yena vā disābhāgena bhagavā upasaṅkamitabbo, tena disābhāgena upasaṅkami. Atha vā",
  "atk-s0503a1:154_2": "yenāti hetuatthe karaṇavacanaṁ, yena kāraṇena bhagavā devamanussehi upasaṅkamitabbo,",
  "atk-s0503a1:154_3": "tena kāraṇena upasaṅkamīti attho. Kena ca kāraṇena bhagavā upasaṅkamitabbo? Nānappakārarogadukkhābhipīḷitattā",
  "atk-s0503a1:154_4": "āturakāyehi mahājanehi mahānubhāvo bhisakko viya rogatikicchanatthaṁ, nānāvidhakilesabyādhipīḷitattā",
  "atk-s0503a1:154_5": "āturacittehi devamanussehi kilesabyādhitikicchanatthaṁ dhammassavanapañhapucchanādikāraṇehi",
  "atk-s0503a1:154_6": "bhagavā upasaṅkamitabbo. Tena ayampi brāhmaṇo attano kaṅkhaṁ chinditukāmo upasaṅkami.",
  "atk-s0503a1:155_0": "Upasaṅkamitvāti upasaṅkamanapariyosānadīpanaṁ. Atha vā yaṁ ṭhānaṁ upasaṅkami, tatopi",
  "atk-s0503a1:155_1": "bhagavato samīpabhūtaṁ āsannataraṁ ṭhānaṁ upagantvāti attho. Sammodīti samaṁ sammā",
  "atk-s0503a1:155_2": "vā modi, bhagavā cānena, sopi bhagavatā “kacci bhoto khamanīyaṁ kacci yāpanīya”ntiādinā",
  "atk-s0503a1:155_3": "paṭisanthārakaraṇavasena samappavattamodo ahosi. Sammodanīyanti sammodanārahaṁ sammodajananayoggaṁ.",
  "atk-s0503a1:155_4": "Kathanti kathāsallāpaṁ. Sāraṇīyanti saritabbayuttaṁ sādhujanehi pavattetabbaṁ, kālantare",
  "atk-s0503a1:155_5": "vā cintetabbaṁ. Vītisāretvāti niṭṭhāpetvā. Ekamantanti bhāvanapuṁsakaniddeso. Ekasmiṁ",
  "atk-s0503a1:155_6": "ṭhāne, atisammukhādike cha nisajjadose vajjetvā ekasmiṁ padeseti attho. Etadavocāti",
  "atk-s0503a1:155_7": "etaṁ idāni vattabbaṁ “kittāvatā nu kho”tiādivacanaṁ avoca.",
  "atk-s0503a1:156_0": "Tattha kittāvatāti kittakena pamāṇena. Nūti saṁsayatthe nipāto. Khoti padapūraṇe.",
  "atk-s0503a1:156_1": "Bhoti brāhmaṇānaṁ jātisamudāgataṁ ālapanaṁ. Tathā hi vuttaṁ – “bhovādi nāma so hoti,",
  "atk-s0503a1:156_2": "sace hoti sakiñcano”ti. Gotamāti bhagavantaṁ gottena ālapati. Kathaṁ panāyaṁ brāhmaṇo",
  "atk-s0503a1:156_3": "sampatisamāgato bhagavato gottaṁ jānātīti? Nāyaṁ sampatisamāgato, chabbassāni padhānakaraṇakāle",
  "atk-s0503a1:156_4": "upaṭṭhahantehi pañcavaggiyehi saddhiṁ caramānopi, aparabhāge taṁ vataṁ chaḍḍetvā",
  "atk-s0503a1:156_5": "uruvelāyaṁ senanigame eko adutiyo hutvā piṇḍāya caramānopi tena brāhmaṇena diṭṭhapubbo",
  "atk-s0503a1:156_6": "ceva sallapitapubbo ca. Tena so pubbe pañcavaggiyehi gayhamānaṁ bhagavato gottaṁ",
  "atk-s0503a1:156_7": "anussaranto, “bho gotamā”ti bhagavantaṁ gottena ālapati. Yato paṭṭhāya vā bhagavā",
  "atk-s0503a1:156_8": "mahābhinikkhamanaṁ nikkhamanto anomanadītīre pabbajito, tato pabhuti “samaṇo gotamo”ti",
  "atk-s0503a1:156_9": "cando viya sūriyo viya ca pākaṭo paññāto, na tassa gottajānane kāraṇaṁ gavesitabbaṁ.",
  "atk-s0503a1:157_0": "Brāhmaṇakaraṇāti brāhmaṇaṁ karontīti brāhmaṇakaraṇā, brāhmaṇabhāvakarāti attho. Ettha",
  "atk-s0503a1:157_1": "ca kittāvatāti etena yehi dhammehi brāhmaṇo hoti, tesaṁ dhammānaṁ parimāṇaṁ pucchati.",
  "atk-s0503a1:157_2": "Katame ca panāti iminā tesaṁ sarūpaṁ pucchati.",
  "atk-s0503a1:158_0": "Etamatthaṁ viditvāti etaṁ tena puṭṭhassa pañhassa sikhāpattaṁ atthaṁ viditvā tāyaṁ",
  "atk-s0503a1:158_1": "velāyaṁ imaṁ udānaṁ udānesi, na pana tassa brāhmaṇassa dhammaṁ desesi. Kasmā? Dhammadesanāya",
  "atk-s0503a1:158_2": "abhājanabhāvato. Tathā hi tassa brāhmaṇassa imaṁ gāthaṁ sutvā na saccābhisamayo ahosi.",
  "atk-s0503a1:158_3": "Yathā ca imassa, evaṁ upakassa ājīvakassa buddhaguṇappakāsanaṁ. Dhammacakkappavattanato",
  "atk-s0503a1:158_4": "hi pubbabhāge bhagavatā bhāsitaṁ paresaṁ suṇantānampi tapussabhallikānaṁ saraṇadānaṁ",
  "atk-s0503a1:158_5": "viya vāsanābhāgiyameva jātaṁ, na sekkhabhāgiyaṁ, na nibbedhabhāgiyaṁ. Esā hi dhammatāti.",
  "atk-s0503a1:159_0": "Tattha yo brāhmaṇoti yo bāhitapāpadhammatāya brāhmaṇo, na diṭṭhamaṅgalikatāya huṁhuṅkārakasāvādipāpadhammayutto",
  "atk-s0503a1:159_1": "hutvā kevalaṁ jātimattakena brahmaññaṁ paṭijānāti. So brāhmaṇo bāhitapāpadhammattā",
  "atk-s0503a1:159_2": "huṁhuṅkārappahānena nihuṁhuṅko, rāgādikasāvābhāvena nikkasāvo, bhāvanānuyogayuttacittatāya",
  "atk-s0503a1:159_3": "yatatto, sīlasaṁyamena vā saṁyatacittatāya yatatto, catumaggañāṇasaṅkhātehi vedehi",
  "atk-s0503a1:159_4": "antaṁ saṅkhārapariyosānaṁ nibbānaṁ, vedānaṁ vā antaṁ gatattā vedantagū. Maggabrahmacariyassa",
  "atk-s0503a1:159_5": "vusitattā vusitabrahmacariyo, dhammena so brahmavādaṁ vadeyya “brāhmaṇo aha”nti etaṁ",
  "atk-s0503a1:159_6": "vādaṁ dhammena ñāyena vadeyya. Yassa sakalalokasannivāsepi kuhiñci ekārammaṇepi rāgussado,",
  "atk-s0503a1:159_7": "dosussado, mohussado, mānussado, diṭṭhussadoti ime ussadā natthi, anavasesaṁ pahīnāti attho.",
  "atk-s0503a1:160": "Catutthasuttavaṇṇanā niṭṭhitā.",
  "atk-s0503a1:161": "5. Brāhmaṇasuttavaṇṇanā",
  "atk-s0503a1:162_0": "5. Pañcame sāvatthiyanti evaṁnāmake nagare. Tañhi savatthassa nāma isino nivāsaṭṭhāne",
  "atk-s0503a1:162_1": "māpitattā sāvatthīti vuccati, yathā kākandī, mākandīti. Evaṁ tāva akkharacintakā.",
  "atk-s0503a1:162_2": "Aṭṭhakathācariyā pana bhaṇanti – yaṁkiñci manussānaṁ upabhogaparibhogaṁ sabbamettha",
  "atk-s0503a1:162_3": "atthīti sāvatthi. Satthasamāyoge ca kimettha bhaṇḍamatthīti pucchite sabbamatthītipi",
  "atk-s0503a1:162_4": "vacanaṁ upādāya sāvatthīti.",
  "atk-s0503a1:163": "“Sabbadā sabbūpakaraṇaṁ, sāvatthiyaṁ samohitaṁ;",
  "atk-s0503a1:164": "Tasmā sabbamupādāya, sāvatthīti pavuccatī”ti. ;",
  "atk-s0503a1:165_0": "Tassaṁ sāvatthiyaṁ, samīpatthe cetaṁ bhummavacanaṁ. Jetavaneti attano paccatthike",
  "atk-s0503a1:165_1": "jinātīti jeto, raññā vā paccatthikajane jite jātoti jeto, maṅgalakamyatāya vā tassa",
  "atk-s0503a1:165_2": "evaṁ nāmameva katanti jeto. Vanayatīti vanaṁ, attano sampattiyā sattānaṁ attani bhattiṁ",
  "atk-s0503a1:165_3": "karoti uppādetīti attho. Vanuke iti vā vanaṁ, nānāvidhakusumagandhasammodamattakokilādivihaṅgavirutālāpehi",
  "atk-s0503a1:165_4": "mandamārutacalitarukkhasākhāpallavahatthehi ca “etha maṁ paribhuñjathā”ti pāṇino",
  "atk-s0503a1:165_5": "yācati viyāti attho. Jetassa vanaṁ jetavanaṁ. Tañhi jetena kumārena ropitaṁ saṁvaddhitaṁ",
  "atk-s0503a1:165_6": "paripālitaṁ. Sova tassa sāmī ahosi, tasmā jetavananti vuccati, tasmiṁ jetavane.",
  "atk-s0503a1:166_0": "Anāthapiṇḍikassa ārāmeti mātāpitūhi gahitanāmavasena sudatto nāma so mahāseṭṭhi,",
  "atk-s0503a1:166_1": "sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṁ",
  "atk-s0503a1:166_2": "anāthānaṁ piṇḍaṁ deti, tasmā anāthapiṇḍikoti vuccati. Āramanti ettha pāṇino visesena",
  "atk-s0503a1:166_3": "pabbajitāti ārāmo, pupphaphalādisobhāya nātidūranāccāsannatādipañcavidhasenāsanaṅgasampattiyā",
  "atk-s0503a1:166_4": "ca tato tato āgamma ramanti abhiramanti anukkaṇṭhitā hutvā vasantīti attho. Vuttappakārāya",
  "atk-s0503a1:166_5": "vā sampattiyā tattha tattha gatepi attano abbhantaraṁyeva ānetvā rametīti ārāmo.",
  "atk-s0503a1:166_6": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi",
  "atk-s0503a1:166_7": "koṭisanthārena kiṇitvā aṭṭhārasahi hiraññakoṭīhi senāsanāni kārāpetvā aṭṭhārasahi",
  "atk-s0503a1:166_8": "hiraññakoṭīhi vihāramahaṁ niṭṭhāpetvā evaṁ catupaññāsahiraññakoṭipariccāgena buddhappamukhassa",
  "atk-s0503a1:166_9": "saṅghassa niyyātito, tasmā “anāthapiṇḍikassa ārāmo”ti vuccati. Tasmiṁ anāthapiṇḍikassa ārāme.",
  "atk-s0503a1:167_0": "Ettha ca “jetavane”ti vacanaṁ purimasāmiparikittanaṁ, “anāthapiṇḍikassa ārāme”ti",
  "atk-s0503a1:167_1": "pacchimasāmiparikittanaṁ. Ubhayampi dvinnaṁ pariccāgavisesaparidīpanena puññakāmānaṁ",
  "atk-s0503a1:167_2": "āyatiṁ diṭṭhānugatiāpajjanatthaṁ. Tattha hi dvārakoṭṭhakapāsādakaraṇavasena bhūmivikkayaladdhā",
  "atk-s0503a1:167_3": "aṭṭhārasa hiraññakoṭiyo anekakoṭiagghanakā rukkhā ca jetassa pariccāgo, catupaññāsa",
  "atk-s0503a1:167_4": "koṭiyo anāthapiṇḍikassa. Iti tesaṁ pariccāgaparikittanena “evaṁ puññakāmā puññāni",
  "atk-s0503a1:167_5": "karontī”ti dassento dhammabhaṇḍāgāriko aññepi puññakāme tesaṁ diṭṭhānugatiāpajjane niyojetīti.",
  "atk-s0503a1:168_0": "Tattha siyā – yadi tāva bhagavā sāvatthiyaṁ viharati, “jetavane”ti na vattabbaṁ.",
  "atk-s0503a1:168_1": "Atha jetavane viharati, “sāvatthiya”nti na vattabbaṁ. Na hi sakkā ubhayattha ekaṁ",
  "atk-s0503a1:168_2": "samayaṁ viharitunti. Na kho panetaṁ evaṁ daṭṭhabbaṁ, nanu avocumhā “samīpatthe etaṁ",
  "atk-s0503a1:168_3": "bhummavacana”nti. Tasmā yadidaṁ sāvatthiyā samīpe jetavanaṁ, tattha viharanto “sāvatthiyaṁ",
  "atk-s0503a1:168_4": "viharati jetavane”ti vutto. Gocaragāmanidassanatthaṁ hissa sāvatthivacanaṁ, pabbajitānurūpanivāsaṭṭhānadassanatthaṁ sesavacananti.",
  "atk-s0503a1:169_0": "Āyasmā ca sāriputtotiādīsu āyasmāti piyavacanaṁ. Casaddo samuccayattho. Rūpasāriyā",
  "atk-s0503a1:169_1": "nāma brāhmaṇiyā puttoti sāriputto. Mahāmoggallānoti pūjāvacanaṁ. Guṇavisesehi mahanto",
  "atk-s0503a1:169_2": "moggallānoti hi mahāmoggallāno. Revatoti khadiravanikarevato, na kaṅkhārevato. Ekasmiñhi",
  "atk-s0503a1:169_3": "divase bhagavā rattasāṇiparikkhitto viya suvaṇṇayūpo, pavāḷadhajaparivārito viya",
  "atk-s0503a1:169_4": "suvaṇṇapabbato, navutihaṁsasahassaparivārito viya dhataraṭṭho haṁsarājā, sattaratanasamujjalāya",
  "atk-s0503a1:169_5": "caturaṅginiyā senāya parivārito viya cakkavatti rājā, mahābhikkhusaṅghaparivuto gaganamajjhe",
  "atk-s0503a1:169_6": "candaṁ uṭṭhāpento viya catunnaṁ parisānaṁ majjhe dhammaṁ desento nisinno hoti. Tasmiṁ",
  "atk-s0503a1:169_7": "samaye ime aggasāvakā mahāsāvakā ca bhagavato pāde vandanatthāya upasaṅkamiṁsu.",
  "atk-s0503a1:170_0": "Bhikkhū āmantesīti attānaṁ parivāretvā nisinnabhikkhū te āgacchante dassetvā abhāsi.",
  "atk-s0503a1:170_1": "Bhagavā hi te āyasmante sīlasamādhipaññādiguṇasampanne paramena upasamena samannāgate",
  "atk-s0503a1:170_2": "paramāya ākappasampattiyā yutte upasaṅkamante passitvā pasannamānaso tesaṁ guṇavisesaparikittanatthaṁ",
  "atk-s0503a1:170_3": "bhikkhū āmantesi “ete, bhikkhave, brāhmaṇā āgacchanti, ete, bhikkhave, brāhmaṇā āgacchantī”ti.",
  "atk-s0503a1:170_4": "Pasādavasena etaṁ āmeḍitaṁ, pasaṁsāvasenātipi vattuṁ yuttaṁ. Evaṁ vutteti evaṁ bhagavatā",
  "atk-s0503a1:170_5": "te āyasmante “brāhmaṇā”ti vutte. Aññataroti nāmagottena apākaṭo, tassaṁ parisāyaṁ",
  "atk-s0503a1:170_6": "nisinno eko bhikkhu. Brāhmaṇajātikoti brāhmaṇakule jāto. So hi uḷārabhogā brāhmaṇamahāsālakulā",
  "atk-s0503a1:170_7": "pabbajito. Tassa kira evaṁ ahosi “ime lokiyā ubhatosujātiyā brāhmaṇasikkhānipphattiyā",
  "atk-s0503a1:170_8": "ca brāhmaṇo hoti, na aññathāti vadanti, bhagavā ca ete āyasmante brāhmaṇāti vadati,",
  "atk-s0503a1:170_9": "handāhaṁ bhagavantaṁ brāhmaṇalakkhaṇaṁ puccheyya”nti etadatthameva hi bhagavā tadā",
  "atk-s0503a1:170_10": "te there “brāhmaṇā”ti abhāsi. Brahmaṁ aṇatīti brāhmaṇoti hi jātibrāhmaṇānaṁ nibbacanaṁ.",
  "atk-s0503a1:170_11": "Ariyā pana bāhitapāpatāya brāhmaṇā. Vuttañhetaṁ – “bāhitapāpoti brāhmaṇo, samacariyā",
  "atk-s0503a1:170_12": "samaṇoti vuccatī”ti. Vakkhati ca “bāhitvā pāpake dhamme”ti.",
  "atk-s0503a1:171": "Etamatthaṁ viditvāti etaṁ brāhmaṇasaddassa paramatthato sikhāpattamatthaṁ jānitvā. Imaṁ udānanti imaṁ paramatthabrāhmaṇabhāvadīpakaṁ udānaṁ udānesi.",
  "atk-s0503a1:172_0": "Tattha bāhitvāti bahi katvā, attano santānato nīharitvā samucchedappahānavasena pajahitvāti",
  "atk-s0503a1:172_1": "attho. Pāpake dhammeti lāmake dhamme, duccaritavasena tividhaduccaritadhamme, cittuppādavasena",
  "atk-s0503a1:172_2": "dvādasākusalacittuppāde, kammapathavasena dasākusalakammapathe, pavattibhedavasena",
  "atk-s0503a1:172_3": "anekabhedabhinne sabbepi akusaladhammeti attho. Ye caranti sadā satāti ye sativepullappattatāya",
  "atk-s0503a1:172_4": "sabbakālaṁ rūpādīsu chasupi ārammaṇesu satatavihāravasena satā satimanto hutvā catūhi",
  "atk-s0503a1:172_5": "iriyāpathehi caranti. Satiggahaṇeneva cettha sampajaññampi gahitanti veditabbaṁ.",
  "atk-s0503a1:172_6": "Khīṇasaṁyojanāti catūhipi ariyamaggehi dasavidhassa saṁyojanassa samucchinnattā parikkhīṇasaṁyojanā.",
  "atk-s0503a1:172_7": "Buddhāti catusaccasambodhena buddhā. Te ca pana sāvakabuddhā, paccekabuddhā, sammāsambuddhāti",
  "atk-s0503a1:172_8": "tividhā, tesu idha sāvakabuddhā adhippetā. Teve lokasmi brāhmaṇāti te seṭṭhatthena",
  "atk-s0503a1:172_9": "brāhmaṇasaṅkhāte dhamme ariyāya jātiyā jātā, brāhmaṇabhūtassa vā bhagavato orasaputtāti",
  "atk-s0503a1:172_10": "imasmiṁ sattaloke paramatthato brāhmaṇā nāma, na jātigottamattehi, na jaṭādhāraṇādimattena",
  "atk-s0503a1:172_11": "vāti attho. Evaṁ imesu dvīsu suttesu brāhmaṇakarā dhammā arahattaṁ pāpetvā kathitā,",
  "atk-s0503a1:172_12": "nānajjhāsayatāya pana sattānaṁ desanāvilāsena abhilāpanānattena desanānānattaṁ veditabbaṁ.",
  "atk-s0503a1:173": "Pañcamasuttavaṇṇanā niṭṭhitā.",
  "atk-s0503a1:174": "6. Mahākassapasuttavaṇṇanā",
  "atk-s0503a1:175_0": "6. Chaṭṭhe rājagaheti evaṁnāmake nagare. Tañhi mahāmandhātumahāgovindādīhi pariggahitattā",
  "atk-s0503a1:175_1": "“rājagaha”nti vuccati. “Durabhibhavanīyattā paṭirājūnaṁ gahabhūtanti rājagaha”ntiādinā",
  "atk-s0503a1:175_2": "aññenettha pakārena vaṇṇayanti. Kintehi? Nāmametaṁ tassa nagarassa. Taṁ panetaṁ buddhakāle",
  "atk-s0503a1:175_3": "cakkavattikāle ca nagaraṁ hoti, sesakāle suññaṁ yakkhapariggahitaṁ tesaṁ vasanaṭṭhānaṁ",
  "atk-s0503a1:175_4": "hutvā tiṭṭhati. Veḷuvane kalandakanivāpeti veḷuvananti tassa vihārassa nāmaṁ. Taṁ",
  "atk-s0503a1:175_5": "kira aṭṭhārasahatthubbedhena pākārena parikkhittaṁ buddhassa bhagavato vasanānucchavikāya",
  "atk-s0503a1:175_6": "mahatiyā gandhakuṭiyā aññehi ca pāsādakuṭileṇamaṇḍapacaṅkamadvārakoṭṭhakādīhi paṭimaṇḍitaṁ",
  "atk-s0503a1:175_7": "bahi veḷūhi parikkhittaṁ ahosi nīlobhāsaṁ manoramaṁ, tena “veḷuvana”nti vuccati.",
  "atk-s0503a1:175_8": "Kalandakānañcettha nivāpaṁ adaṁsu, tasmā “kalandakanivāpo”ti vuccati. Pubbe kira",
  "atk-s0503a1:175_9": "aññataro rājā taṁ uyyānaṁ kīḷanatthaṁ paviṭṭho surāmadamatto divāseyyaṁ upagato supi,",
  "atk-s0503a1:175_10": "parijanopissa “sutto rājā”ti pupphaphalādīhi palobhiyamāno ito cito ca pakkāmi. Atha",
  "atk-s0503a1:175_11": "surāgandhena aññatarasmā rukkhasusirā kaṇhasappo nikkhamitvā rañño abhimukho āgacchati.",
  "atk-s0503a1:175_12": "Taṁ disvā rukkhadevatā “rañño jīvitaṁ dassāmī”ti kalandakavesena gantvā kaṇṇamūle",
  "atk-s0503a1:175_13": "saddamakāsi. Rājā paṭibujjhi, kaṇhasappo nivatto. So taṁ disvā “imāya kāḷakāya mama",
  "atk-s0503a1:175_14": "jīvitaṁ dinna”nti kāḷakānaṁ nivāpaṁ tattha paṭṭhapesi, abhayaghosañca ghosāpesi.",
  "atk-s0503a1:175_15": "Tasmā tato paṭṭhāya taṁ “kalandakanivāpa”nti saṅkhaṁ gataṁ. Kalandakāti hi kāḷakānaṁ",
  "atk-s0503a1:175_16": "nāmaṁ, tasmiṁ veḷuvane kalandakanivāpe.",
  "atk-s0503a1:176_0": "Mahākassapoti mahantehi sīlakkhandhādīhi samannāgatattā mahanto kassapoti mahākassapo,",
  "atk-s0503a1:176_1": "apica kumārakassapattheraṁ upādāya ayaṁ mahāthero “mahākassapo”ti vuccati. Pippaliguhāyanti",
  "atk-s0503a1:176_2": "tassā kira guhāya dvārasamīpe eko pippalirukkho ahosi, tena sā “pippaliguhā”ti paññāyittha.",
  "atk-s0503a1:176_3": "Tassaṁ pippaliguhāyaṁ. Ābādhikoti ābādho assa atthīti ābādhiko, byādhikoti attho.",
  "atk-s0503a1:176_4": "Dukkhitoti kāyasannissitaṁ dukkhaṁ sañjātaṁ assāti dukkhito, dukkhappattoti attho.",
  "atk-s0503a1:176_5": "Bāḷhagilānoti adhimattagelañño, taṁ pana gelaññaṁ sato sampajāno hutvā adhivāsesi.",
  "atk-s0503a1:176_6": "Athassa bhagavā taṁ pavattiṁ ñatvā tattha gantvā bojjhaṅgaparittaṁ abhāsi, teneva",
  "atk-s0503a1:176_7": "therassa so ābādho vūpasami. Vuttañhetaṁ bojjhaṅgasaṁyutte –",
  "atk-s0503a1:177_0": "“Tena kho pana samayena āyasmā mahākassapo pippaliguhāyaṁ viharati ābādhiko dukkhito",
  "atk-s0503a1:177_1": "bāḷhagilāno. Atha kho bhagavā sāyanhasamayaṁ paṭisallānā vuṭṭhito yenāyasmā mahākassapo",
  "atk-s0503a1:177_2": "tenupasaṅkami, upasaṅkamitvā paññatte āsane nisīdi. Nisajja kho bhagavā…pe… etadavoca",
  "atk-s0503a1:177_3": "– ‘kacci te, kassapa, khamanīyaṁ, kacci yāpanīyaṁ, kacci dukkhā vedanā paṭikkamanti,",
  "atk-s0503a1:177_4": "no abhikkamanti, paṭikkamosānaṁ paññāyati no abhikkamo’ti? ‘Na me, bhante, khamanīyaṁ,",
  "atk-s0503a1:177_5": "na yāpanīyaṁ, bāḷhā me bhante, dukkhā vedanā abhikkamanti no paṭikkamanti, abhikkamosānaṁ",
  "atk-s0503a1:177_6": "paññāyati no paṭikkamo’ti.",
  "atk-s0503a1:178_0": "“‘Sattime, kassapa, bojjhaṅgā mayā sammadakkhātā bhāvitā bahulīkatā abhiññāya sambodhāya",
  "atk-s0503a1:178_1": "nibbānāya saṁvattanti. Katame satta? Satisambojjhaṅgo kho, kassapa, mayā sammadakkhāto",
  "atk-s0503a1:178_2": "bhāvito bahulīkato abhiññāya sambodhāya nibbānāya saṁvattati…pe… upekkhāsambojjhaṅgo",
  "atk-s0503a1:178_3": "kho, kassapa, mayā sammadakkhāto bhāvito bahulīkato abhiññāya sambodhāya nibbānāya",
  "atk-s0503a1:178_4": "saṁvattati. Ime kho, kassapa, satta bojjhaṅgā mayā sammadakkhātā bhāvitā bahūlīkatā",
  "atk-s0503a1:178_5": "abhiññāya sambodhāya nibbānāya saṁvattantī’ti. ‘Taggha bhagavā bojjhaṅgā, taggha,",
  "atk-s0503a1:178_6": "sugata, bojjhaṅgā”’ti.",
  "atk-s0503a1:179": "“Idamavoca bhagavā. Attamano āyasmā mahākassapo bhagavato bhāsitaṁ abhinandi. Vuṭṭhahi cāyasmā mahākassapo tamhā ābādhā, tathā pahīno cāyasmato mahākassapassa so ābādho ahosī”ti.",
  "atk-s0503a1:180": "Tena vuttaṁ – “atha kho āyasmā mahākassapo aparena samayena tamhā ābādhā vuṭṭhāsī”ti.",
  "atk-s0503a1:181_0": "Etadahosīti pubbe gelaññadivasesu saddhivihārikehi upanītaṁ piṇḍapātaṁ paribhuñjitvā",
  "atk-s0503a1:181_1": "vihāre eva ahosi. Athassa tamhā ābādhā vuṭṭhitassa etaṁ “yaṁnūnāhaṁ rājagahaṁ piṇḍāya",
  "atk-s0503a1:181_2": "paviseyya”nti parivitakko ahosi. Pañcamattāni devatāsatānīti sakkassa devarañño paricārikā",
  "atk-s0503a1:181_3": "pañcasatā kakuṭapādiniyo accharāyo. Ussukkaṁ āpannāni hontīti therassa piṇḍapātaṁ",
  "atk-s0503a1:181_4": "dassāmāti pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā,",
  "atk-s0503a1:181_5": "“bhante, imaṁ piṇḍapātaṁ gaṇhatha, saṅgahaṁ no karothā”ti vadamānā piṇḍapātadāne",
  "atk-s0503a1:181_6": "yuttappayuttāni honti. Tena vuttaṁ “āyasmato mahākassapassa piṇḍapātappaṭilābhāyā”ti.",
  "atk-s0503a1:182_0": "Sakko kira devarājā therassa cittappavattiṁ ñatvā tā accharāyo uyyojesi “gacchatha",
  "atk-s0503a1:182_1": "tumhe ayyassa mahākassapattherassa piṇḍapātaṁ datvā attano patiṭṭhaṁ karothā”ti.",
  "atk-s0503a1:182_2": "Evaṁ hissa ahosi “imāsu sabbāsu gatāsu kadāci ekissāpi hatthato piṇḍapātaṁ thero",
  "atk-s0503a1:182_3": "paṭiggaṇheyya, taṁ tassā bhavissati dīgharattaṁ hitāya sukhāyā”ti. Paṭikkhipi thero,",
  "atk-s0503a1:182_4": "“bhante, mayhaṁ piṇḍapātaṁ gaṇhatha, mayhaṁ piṇḍapātaṁ gaṇhathā”ti vadantiyo “gacchatha",
  "atk-s0503a1:182_5": "tumhe katapuññā mahābhogā, ahaṁ duggatānaṁ saṅgahaṁ karissāmī”ti vatvā, “bhante,",
  "atk-s0503a1:182_6": "mā no nāsetha, saṅgahaṁ no karothā”ti vadantiyo punapi paṭikkhipitvā punapi apagantuṁ",
  "atk-s0503a1:182_7": "anicchamānā yācantiyo “na attano pamāṇaṁ jānātha, apagacchathā”ti vatvā accharaṁ",
  "atk-s0503a1:182_8": "pahari. Tā therassa accharāsaddaṁ sutvā santajjitā ṭhātuṁ asakkontiyo palāyitvā devalokameva",
  "atk-s0503a1:182_9": "gatā. Tena vuttaṁ – “pañcamattāni devatāsatāni paṭikkhipitvā”ti.",
  "atk-s0503a1:183_0": "Pubbaṇhasamayanti pubbaṇhe ekaṁ samayaṁ, ekasmiṁ kāle. Nivāsetvāti vihāranivāsanaparivattanavasena",
  "atk-s0503a1:183_1": "nivāsanaṁ daḷhaṁ nivāsetvā. Pattacīvaramādāyāti cīvaraṁ pārupitvā pattaṁ hatthena",
  "atk-s0503a1:183_2": "gahetvā. Piṇḍāya pāvisīti piṇḍapātatthāya pāvisi. Daliddavisikhāti duggatamanussānaṁ",
  "atk-s0503a1:183_3": "vasanokāso. Kapaṇavisikhāti bhogapārijuññappattiyā dīnamanussānaṁ vāso. Pesakāravisikhāti",
  "atk-s0503a1:183_4": "tantavāyavāso. Addasā kho bhagavāti kathaṁ addasa? “Ābādhā vuṭṭhito mama putto kassapo",
  "atk-s0503a1:183_5": "kinnu kho karotī”ti āvajjento veḷuvane nisinno eva bhagavā dibbacakkhunā addasa.",
  "atk-s0503a1:184_0": "Etamatthaṁviditvāti yāyaṁ āyasmato mahākassapassa pañcahi accharāsatehi upanītaṁ",
  "atk-s0503a1:184_1": "anekasūpaṁ anekabyañjanaṁ dibbapiṇḍapātaṁ paṭikkhipitvā kapaṇajanānuggahappaṭipatti",
  "atk-s0503a1:184_2": "vuttā, etamatthaṁ jānitvā. Imaṁ udānanti imaṁ paramappicchatādassanamukhena khīṇāsavassa",
  "atk-s0503a1:184_3": "tādībhāvānubhāvadīpakaṁ udānaṁ udānesi.",
  "atk-s0503a1:185_0": "Tattha anaññaposinti aññaṁ posetīti aññaposī, na aññaposī anaññaposī, attanā posetabbassa",
  "atk-s0503a1:185_1": "aññassa abhāvena adutiyo, ekakoti attho. Tena therassa subharataṁ dasseti. Thero",
  "atk-s0503a1:185_2": "hi kāyaparihārikena cīvarena kucchiparihārikena ca piṇḍapātena attānameva posento",
  "atk-s0503a1:185_3": "paramappiccho hutvā viharati, aññaṁ ñātimittādīsu kañci na poseti katthaci alaggabhāvato.",
  "atk-s0503a1:185_4": "Atha vā aññena aññatarena posetabbatāya abhāvato anaññaposī. Yo hi ekasmiṁyeva paccayadāyake",
  "atk-s0503a1:185_5": "paṭibaddhacatupaccayo so anaññaposī nāma na hoti ekāyattavuttito. Thero pana “yathāpi",
  "atk-s0503a1:185_6": "bhamaro puppha”nti gāthāya vuttanayena jaṅghābalaṁ nissāya piṇḍāya caranto kulesu",
  "atk-s0503a1:185_7": "niccanavo hutvā missakabhattena yāpeti. Tathā hi naṁ bhagavā candūpamappaṭipadāya",
  "atk-s0503a1:185_8": "thomesi. Aññātanti abhiññātaṁ, yathābhuccaguṇehi patthaṭayasaṁ, teneva vā anaññaposibhāvena",
  "atk-s0503a1:185_9": "appicchatāsantuṭṭhitāhi ñātaṁ. Atha vā aññātanti sabbaso pahīnataṇhatāya lābhasakkārasilokanikāmanahetu",
  "atk-s0503a1:185_10": "attānaṁ jānāpanavasena na ñātaṁ. Avītataṇho hi pāpiccho kuhakatāya sambhāvanādhippāyena",
  "atk-s0503a1:185_11": "attānaṁ jānāpeti. Dantanti chaḷaṅgupekkhāvasena indriyesu uttamadamanena dantaṁ.",
  "atk-s0503a1:185_12": "Sāre patiṭṭhitanti vimuttisāre avaṭṭhitaṁ, asekkhasīlakkhandhādike vā sīlādisāre",
  "atk-s0503a1:185_13": "patiṭṭhitaṁ. Khīṇāsavaṁ vantadosanti kāmāsavādīnaṁ catunnaṁ āsavānaṁ anavasesaṁ pahīnattā",
  "atk-s0503a1:185_14": "khīṇāsavaṁ. Tato eva rāgādidosānaṁ sabbaso vantattā vantadosaṁ. Tamahaṁ brūmi brāhmaṇanti",
  "atk-s0503a1:185_15": "taṁ yathāvuttaguṇaṁ paramatthabrāhmaṇaṁ ahaṁ brāhmaṇanti vadāmīti. Idhāpi heṭṭhā",
  "atk-s0503a1:185_16": "vuttanayeneva desanānānattaṁ veditabbaṁ.",
  "atk-s0503a1:186": "Chaṭṭhasuttavaṇṇanā niṭṭhitā.",
  "atk-s0503a1:187": "7. Ajakalāpakasuttavaṇṇanā",
  "atk-s0503a1:188_0": "7. Sattame pāvāyanti evaṁnāmake mallarājūnaṁ nagare. Ajakalāpake cetiyeti ajakalāpakena",
  "atk-s0503a1:188_1": "nāma yakkhena pariggahitattā “ajakalāpaka”nti laddhanāme manussānaṁ cittīkataṭṭhāne.",
  "atk-s0503a1:188_2": "So kira yakkho aje kalāpe katvā bandhanena ajakoṭṭhāsena saddhiṁ baliṁ paṭicchati,",
  "atk-s0503a1:188_3": "na aññathā, tasmā “ajakalāpako”ti paññāyittha. Keci panāhu – ajake viya satte lāpetīti",
  "atk-s0503a1:188_4": "ajakalāpakoti. Tassa kira sattā baliṁ upanetvā yadā ajasaddaṁ katvā baliṁ upaharanti,",
  "atk-s0503a1:188_5": "tadā so tussati, tasmā “ajakalāpako”ti vuccatīti. So pana yakkho ānubhāvasampanno",
  "atk-s0503a1:188_6": "kakkhaḷo pharuso tattha ca sannihito, tasmā taṁ ṭhānaṁ manussā cittiṁ karonti, kālena",
  "atk-s0503a1:188_7": "kālaṁ baliṁ upaharanti. Tena vuttaṁ “ajakalāpake cetiye”ti. Ajakalāpakassa yakkhassa",
  "atk-s0503a1:188_8": "bhavaneti tassa yakkhassa vimāne.",
  "atk-s0503a1:189_0": "Tadā kira satthā taṁ yakkhaṁ dametukāmo sāyanhasamaye eko adutiyo pattacīvaraṁ ādāya",
  "atk-s0503a1:189_1": "ajakalāpakassa yakkhassa bhavanadvāraṁ gantvā tassa dovārikaṁ bhavanapavisanatthāya",
  "atk-s0503a1:189_2": "yāci. So “kakkhaḷo, bhante, ajakalāpako yakkho, samaṇoti vā brāhmaṇoti vā gāravaṁ",
  "atk-s0503a1:189_3": "na karoti, tasmā tumhe eva jānātha, mayhaṁ pana tassa anārocanaṁ na yutta”nti tāvadeva",
  "atk-s0503a1:189_4": "yakkhasamāgamaṁ gatassa ajakalāpakassa santikaṁ vātavegena agamāsi. Satthā antobhavanaṁ",
  "atk-s0503a1:189_5": "pavisitvā ajakalāpakassa nisīdanamaṇḍape paññattāsane nisīdi. Yakkhassa orodhā satthāraṁ",
  "atk-s0503a1:189_6": "upasaṅkamitvā vanditvā ekamantaṁ aṭṭhaṁsu. Satthā tāsaṁ kālayuttaṁ dhammiṁ kathaṁ",
  "atk-s0503a1:189_7": "kathesi. Tena vuttaṁ – “pāvāyaṁ viharati ajakalāpake cetiye ajakalāpakassa yakkhassa bhavane”ti.",
  "atk-s0503a1:190_0": "Tasmiṁ samaye sātāgirahemavatā ajakalāpakassa bhavanamatthakena yakkhasamāgamaṁ gacchantā",
  "atk-s0503a1:190_1": "attano gamane asampajjamāne “kiṁ nu kho kāraṇa”nti āvajjentā satthāraṁ ajakalāpakassa",
  "atk-s0503a1:190_2": "bhavane nisinnaṁ disvā tattha gantvā bhagavantaṁ vanditvā “mayaṁ, bhante, yakkhasamāgamaṁ",
  "atk-s0503a1:190_3": "gamissāmā”ti āpucchitvā padakkhiṇaṁ katvā gatā yakkhasannipāte ajakalāpakaṁ disvā",
  "atk-s0503a1:190_4": "tuṭṭhiṁ pavedayiṁsu “lābhā te, āvuso, ajakalāpaka, yassa te bhavane sadevake loke",
  "atk-s0503a1:190_5": "aggapuggalo bhagavā nisinno, upasaṅkamitvā bhagavantaṁ payirupāsassu, dhammañca suṇāhī”ti.",
  "atk-s0503a1:190_6": "So tesaṁ kathaṁ sutvā “ime tassa muṇḍakassa samaṇakassa mama bhavane nisinnabhāvaṁ",
  "atk-s0503a1:190_7": "kathentī”ti kodhābhibhūto hutvā “ajja mayhaṁ tena samaṇena saddhiṁ saṅgāmo bhavissatī”ti",
  "atk-s0503a1:190_8": "cintetvā yakkhasannipātato uṭṭhahitvā dakkhiṇaṁ pādaṁ ukkhipitvā saṭṭhiyojanamattaṁ",
  "atk-s0503a1:190_9": "pabbatakūṭaṁ akkami, taṁ bhijjitvā dvidhā ahosi. Sesaṁ ettha yaṁ vattabbaṁ, taṁ āḷavakasuttavaṇṇanāyaṁ",
  "atk-s0503a1:190_10": "āgatanayeneva veditabbaṁ.",
  "atk-s0503a1:191_0": "Ajakalāpakassa samāgamo hi āḷavakasamāgamasadisova ṭhapetvā pañhakaraṇaṁ vissajjanaṁ",
  "atk-s0503a1:191_1": "bhavanato tikkhattuṁ nikkhamanaṁ pavesanañca. Ajakalāpako hi āgacchantoyeva “etehiyeva",
  "atk-s0503a1:191_2": "taṁ samaṇaṁ palāpessāmī”ti vātamaṇḍalādike navavasse samuṭṭhāpetvā tehi bhagavato",
  "atk-s0503a1:191_3": "calanamattampi kātuṁ asakkonto nānāvidhappaharaṇahatthe ativiya bhayānakarūpe bhūtagaṇe",
  "atk-s0503a1:191_4": "nimminitvā tehi saddhiṁ bhagavantaṁ upasaṅkamitvā antanteneva caranto sabbarattiṁ",
  "atk-s0503a1:191_5": "nānappakāraṁ vippakāraṁ katvāpi bhagavato kiñci kesaggamattampi nisinnaṭṭhānato calanaṁ",
  "atk-s0503a1:191_6": "kātuṁ nāsakkhi. Kevalaṁ pana “ayaṁ samaṇo maṁ anāpucchā mayhaṁ bhavanaṁ pavisitvā",
  "atk-s0503a1:191_7": "nisīdatī”ti kodhavasena pajjali. Athassa bhagavā cittappavattiṁ ñatvā “seyyathāpi",
  "atk-s0503a1:191_8": "nāma caṇḍassa kukkurassa nāsāya pittaṁ bhindeyya, evaṁ so bhiyyosomattāya caṇḍataro",
  "atk-s0503a1:191_9": "assa, evamevāyaṁ yakkho mayi idha nisinne cittaṁ padūseti, yaṁnūnāhaṁ bahi nikkhameyya”nti",
  "atk-s0503a1:191_10": "sayameva bhavanato nikkhamitvā abbhokāse nisīdi. Tena vuttaṁ – “tena kho pana samayena",
  "atk-s0503a1:191_11": "bhagavā rattandhakāratimisāyaṁ abbhokāse nisinno hotī”ti.",
  "atk-s0503a1:192_0": "Tattha rattandhakāratimisāyanti rattiyaṁ andhakaraṇatamasi, cakkhuviññāṇuppattivirahite",
  "atk-s0503a1:192_1": "bahalandhakāreti attho. Caturaṅgasamannāgato kira tadā andhakāro pavattīti. Devoti",
  "atk-s0503a1:192_2": "megho ekamekaṁ phusitakaṁ udakabinduṁ pāteti. Atha yakkho “iminā saddena tāsetvā",
  "atk-s0503a1:192_3": "imaṁ samaṇaṁ palāpessāmī”ti bhagavato samīpaṁ gantvā “akkulo”tiādinā taṁ bhiṁsanaṁ",
  "atk-s0503a1:192_4": "akāsi. Tena vuttaṁ “atha kho ajakalāpako”tiādi. Tattha bhayanti cittutrāsaṁ, chambhitattanti",
  "atk-s0503a1:192_5": "ūrutthambhakasarīrassa chambhitabhāvaṁ. Lomahaṁsanti lomānaṁ pahaṭṭhabhāvaṁ, tīhipi",
  "atk-s0503a1:192_6": "padehi bhayuppattimeva dasseti. Upasaṅkamīti kasmā panāyaṁ evamadhippāyo upasaṅkami,",
  "atk-s0503a1:192_7": "nanu pubbe attanā kātabbaṁ vippakāraṁ akāsīti? Saccamakāsi, taṁ panesa “antobhavane",
  "atk-s0503a1:192_8": "khemaṭṭhāne thirabhūmiyaṁ ṭhitassa na kiñci kātuṁ asakkhi, idāni bahi ṭhitaṁ evaṁ",
  "atk-s0503a1:192_9": "bhiṁsāpetvā palāpetuṁ sakkā”ti maññamāno upasaṅkami. Ayañhi yakkho attano bhavanaṁ",
  "atk-s0503a1:192_10": "“thirabhūmī”ti maññati, “tattha ṭhitattā ayaṁ samaṇo na bhāyatī”ti ca.",
  "atk-s0503a1:193_0": "Tikkhattuṁ “akkulo pakkulo”ti akkulapakkulikaṁ akāsīti tayo vāre “akkulo pakkulo”ti",
  "atk-s0503a1:193_1": "bhiṁsāpetukāmatāya evarūpaṁ saddaṁ akāsi. Anukaraṇasaddo hi ayaṁ. Tadā hi so yakkho",
  "atk-s0503a1:193_2": "sineruṁ ukkhipanto viya mahāpathaviṁ parivattento viya ca mahatā ussāhena asanisatasaddasaṅghāṭaṁ",
  "atk-s0503a1:193_3": "viya ekasmiṁ ṭhāne puñjīkataṁ hutvā viniccharantaṁ disāgajānaṁ hatthigajjitaṁ, kesarasīhānaṁ",
  "atk-s0503a1:193_4": "sīhaninnādaṁ, yakkhānaṁ hiṁkārasaddaṁ, bhūtānaṁ aṭṭahāsaṁ, asurānaṁ apphoṭanaghosaṁ,",
  "atk-s0503a1:193_5": "indassa devarañño vajiranigghātanigghosaṁ, attano gambhīratāya vipphārikatāya bhayānakatāya",
  "atk-s0503a1:193_6": "ca avasesasaddaṁ avahasantamiva abhibhavantamiva ca kappavuṭṭhānamahāvātamaṇḍalikāya",
  "atk-s0503a1:193_7": "vinigghosaṁ puthujjanānaṁ hadayaṁ phālentaṁ viya mahantaṁ paṭibhayanigghosaṁ abyattakkharaṁ",
  "atk-s0503a1:193_8": "tikkhattuṁ attano yakkhagajjitaṁ gajji “etena imaṁ samaṇaṁ bhiṁsāpetvā palāpessāmī”ti.",
  "atk-s0503a1:193_9": "Yaṁ yaṁ niccharati, tena tena pabbatā papaṭikaṁ muñciṁsu, vanappatijeṭṭhake upādāya",
  "atk-s0503a1:193_10": "sabbesu rukkhalatāgumbesu pattaphalapupphāni sīdayiṁsu, tiyojanasahassavitthatopi",
  "atk-s0503a1:193_11": "himavantapabbatarājā saṅkampi sampakampi sampavedhi, bhummadevatā ādiṁ katvā yebhuyyena",
  "atk-s0503a1:193_12": "devatānampi ahudeva bhayaṁ chambhitattaṁ lomahaṁso, pageva manussānaṁ. Aññesañca",
  "atk-s0503a1:193_13": "apadadvipadacatuppadānaṁ mahāpathaviyā undriyanakālo viya mahatī vibhiṁsanakā ahosi,",
  "atk-s0503a1:193_14": "sakalasmiṁ jambudīpatale mahantaṁ kolāhalaṁ udapādi. Bhagavā pana taṁ saddaṁ “kimī”ti",
  "atk-s0503a1:193_15": "amaññamāno niccalo nisīdi, “mā kassaci iminā antarāyo hotū”ti adhiṭṭhāsi.",
  "atk-s0503a1:194_0": "Yasmā pana so saddo “akkula pakkula” iti iminā ākārena sattānaṁ sotapathaṁ agamāsi,",
  "atk-s0503a1:194_1": "tasmā tassa anukaraṇavasena “akkulo pakkulo”ti, yakkhassa ca tassaṁ nigghosanicchāraṇāyaṁ",
  "atk-s0503a1:194_2": "akkulapakkulakaraṇaṁ atthīti katvā “akkulapakkulikaṁ akāsī”ti saṅgahaṁ āropayiṁsu.",
  "atk-s0503a1:194_3": "Keci pana “ākulabyākula iti padadvayassa pariyāyābhidhānavasena akkulo bakkuloti",
  "atk-s0503a1:194_4": "ayaṁ saddo vutto”ti vadanti yathā “ekaṁ ekaka”nti. Yasmā ekavāraṁ jāto paṭhamuppattivaseneva",
  "atk-s0503a1:194_5": "nibbattattā ākuloti ādiattho ākāro, tassa ca kakārāgamaṁ katvā rassattaṁ katanti.",
  "atk-s0503a1:194_6": "Dve vāre pana jāto bakkulo, kulasaddo cettha jātipariyāyo kolaṁkolotiādīsu viya.",
  "atk-s0503a1:194_7": "Vuttaadhippāyānuvidhāyī ca saddappayogoti paṭhamena padena jalābujasīhabyagghādayo,",
  "atk-s0503a1:194_8": "dutiyena aṇḍajaāsīvisakaṇhasappādayo vuccanti, tasmā sīhādiko viya āsīvisādiko viya",
  "atk-s0503a1:194_9": "ca “ahaṁ te jīvitahārako”ti imaṁ atthaṁ yakkho padadvayena dassetīti aññe. Apare",
  "atk-s0503a1:194_10": "pana “akkhulo bhakkhulo”ti pāḷiṁ vatvā “akkhetuṁ khepetuṁ vināsetuṁ ulati pavattetīti",
  "atk-s0503a1:194_11": "akkhulo, bhakkhituṁ khādituṁ ulatīti bhakkhulo. Ko paneso? Yakkharakkhasapisācasīhabyagghādīsu",
  "atk-s0503a1:194_12": "aññataro yo koci manussānaṁ anatthāvaho”ti tassa atthaṁ vadanti. Idhāpi pubbe vuttanayeneva",
  "atk-s0503a1:194_13": "adhippāyayojanā veditabbā.",
  "atk-s0503a1:195": "Esote, samaṇa, pisācoti “ambho, samaṇa, tava pisitāsano pisāco upaṭṭhito”ti mahantaṁ bheravarūpaṁ abhinimminitvā bhagavato purato ṭhatvā attānaṁ sandhāya yakkho vadati.",
  "atk-s0503a1:196_0": "Etamatthaṁviditvāti etaṁ tena yakkhena kāyavācāhi pavattiyamānaṁ vippakāraṁ. Tena",
  "atk-s0503a1:196_1": "ca attano anabhibhavanīyassa hetubhūtaṁ lokadhammesu nirupakkilesataṁ sabbākārato",
  "atk-s0503a1:196_2": "viditvā. Tāyaṁ velāyanti tassaṁ vippakārakaraṇavelāyaṁ. Imaṁ udānanti taṁ vippakāraṁ",
  "atk-s0503a1:196_3": "agaṇetvā assa agaṇanahetubhūtaṁ dhammānubhāvadīpakaṁ imaṁ udānaṁ udānesi.",
  "atk-s0503a1:197_0": "Tattha yadā sakesu dhammesūti yasmiṁ kāle sakaattabhāvasaṅkhātesu pañcasu upādānakkhandhadhammesu.",
  "atk-s0503a1:197_1": "Pāragūti pariññābhisamayapāripūrivasena pāraṅgato, tatoyeva tesaṁ hetubhūte samudaye,",
  "atk-s0503a1:197_2": "tadappavattilakkhaṇe nirodhe, nirodhagāminiyā paṭipadāya ca pahānasacchikiriyābhāvanābhisamayapāripūrivasena",
  "atk-s0503a1:197_3": "pāragato. Hoti brāhmaṇoti evaṁ sabbaso bāhitapāpattā brāhmaṇo nāma hoti, sabbaso",
  "atk-s0503a1:197_4": "sakaattabhāvāvabodhanepi catusaccābhisamayo hoti. Vuttañcetaṁ – “imasmiṁyeva byāmamatte",
  "atk-s0503a1:197_5": "kaḷevare sasaññimhi samanake lokañca lokasamudayañca paññapemī”tiādi. Atha vā sakesu",
  "atk-s0503a1:197_6": "dhammesūti attano dhammesu, attano dhammā nāma atthakāmassa puggalassa sīlādidhammā.",
  "atk-s0503a1:197_7": "Sīlasamādhipaññāvimuttiādayo hi vodānadhammā ekantahitasukhasampādanena purisassa",
  "atk-s0503a1:197_8": "attano dhammā nāma, na anatthāvahā saṁkilesadhammā viya asakadhammā. Pāragūti tesaṁ",
  "atk-s0503a1:197_9": "sīlādīnaṁ pāripūriyā pāraṁ pariyantaṁ gato.",
  "atk-s0503a1:198_0": "Tattha sīlaṁ tāva lokiyalokuttaravasena duvidhaṁ. Tesu lokiyaṁ pubbabhāgasīlaṁ. Taṁ",
  "atk-s0503a1:198_1": "saṅkhepato pātimokkhasaṁvarādivasena catubbidhaṁ, vitthārato pana anekappabhedaṁ.",
  "atk-s0503a1:198_2": "Lokuttaraṁ maggaphalavasena duvidhaṁ, atthato sammāvācāsammākammantasammāājīvā. Yathā",
  "atk-s0503a1:198_3": "ca sīlaṁ, tathā samādhipaññā ca lokiyalokuttaravasena duvidhā. Tattha lokiyasamādhi",
  "atk-s0503a1:198_4": "saha upacārena aṭṭha samāpattiyo, lokuttarasamādhi maggapariyāpanno. Paññāpi lokiyā",
  "atk-s0503a1:198_5": "sutamayā, cintāmayā, bhāvanāmayā ca sāsavā, lokuttarā pana maggasampayuttā phalasampayuttā",
  "atk-s0503a1:198_6": "ca. Vimutti nāma phalavimutti nibbānañca, tasmā sā lokuttarāva. Vimuttiñāṇadassanaṁ",
  "atk-s0503a1:198_7": "lokiyameva, taṁ ekūnavīsatividhaṁ paccavekkhaṇañāṇabhāvato. Evaṁ etesaṁ sīlādidhammānaṁ",
  "atk-s0503a1:198_8": "attano santāne arahattaphalādhigamena anavasesato nibbattapāripūriyā pāraṁ pariyantaṁ",
  "atk-s0503a1:198_9": "gatoti sakesu dhammesu pāragū.",
  "atk-s0503a1:199_0": "Atha vā sotāpattiphalādhigamena sīlasmiṁ pāragū. So hi “sīlesu paripūrakārī”ti vutto,",
  "atk-s0503a1:199_1": "sotāpannaggahaṇeneva cettha sakadāgāmīpi gahito hoti. Anāgāmiphalādhigamena samādhismiṁ",
  "atk-s0503a1:199_2": "pāragū. So hi “samādhismiṁ paripūrakārī”ti vutto. Arahattaphalādhigamena itaresu",
  "atk-s0503a1:199_3": "tīsu pāragū. Arahā hi paññāvepullappattiyā aggabhūtāya akuppāya cetovimuttiyā adhigatattā",
  "atk-s0503a1:199_4": "paccavekkhaṇañāṇassa ca pariyosānagamanato paññāvimuttivimuttiñāṇadassanesu pāragū",
  "atk-s0503a1:199_5": "nāma hoti. Evaṁ sabbathāpi catūsu ariyasaccesu catumaggavasena pariññādisoḷasavidhāya",
  "atk-s0503a1:199_6": "kiccanipphattiyā yathāvuttesu tasmiṁ tasmiṁ kāle sakesu dhammesu pāragato.",
  "atk-s0503a1:200_0": "Hoti brāhmaṇoti tadā so bāhitapāpadhammatāya paramatthabrāhmaṇo hoti. Atha etaṁ pisācañca,",
  "atk-s0503a1:200_1": "pakkulañcātivattatīti tato yathāvuttapāragamanato atha pacchā, ajakalāpaka, etaṁ",
  "atk-s0503a1:200_2": "tayā dassitaṁ pisitāsanatthamāgataṁ pisācaṁ bhayajananatthaṁ samuṭṭhāpitaṁ akkulapakkulikañca",
  "atk-s0503a1:200_3": "ativattati, atikkamati, abhibhavati, taṁ na bhāyatīti attho.",
  "atk-s0503a1:201_0": "Ayampi gāthā arahattameva ullapitvā kathitā. Atha ajakalāpako attanā katena tathārūpenapi",
  "atk-s0503a1:201_1": "paṭibhayarūpena vibhiṁsanena akampanīyassa bhagavato taṁ tādibhāvaṁ disvā “aho acchariyamanussovatāya”nti",
  "atk-s0503a1:201_2": "pasannamānaso pothujjanikāya saddhāya attani niviṭṭhabhāvaṁ vibhāvento satthu sammukhā",
  "atk-s0503a1:201_3": "upāsakattaṁ pavedesi.",
  "atk-s0503a1:202": "Sattamasuttavaṇṇanā niṭṭhitā.",
  "atk-s0503a1:203": "8. Saṅgāmajisuttavaṇṇanā",
  "atk-s0503a1:204_0": "8. Aṭṭhame saṅgāmajīti evaṁnāmo. Ayañhi āyasmā sāvatthiyaṁ aññatarassa mahāvibhavassa",
  "atk-s0503a1:204_1": "seṭṭhino putto, vayappattakāle mātāpitūhi patirūpena dārena niyojetvā sāpateyyaṁ",
  "atk-s0503a1:204_2": "niyyātetvā gharabandhanena baddho hoti. So ekadivasaṁ sāvatthivāsino upāsake pubbaṇhasamayaṁ",
  "atk-s0503a1:204_3": "dānaṁ datvā sīlaṁ samādiyitvā sāyanhasamaye suddhavatthe suddhuttarāsaṅge gandhamālādihatthe",
  "atk-s0503a1:204_4": "dhammassavanatthaṁ jetavanābhimukhe gacchante disvā “kattha tumhe gacchathā”ti pucchitvā",
  "atk-s0503a1:204_5": "“dhammassavanatthaṁ jetavane satthu santika”nti vutte “tena hi ahampi gamissāmī”ti",
  "atk-s0503a1:204_6": "tehi saddhiṁ jetavanaṁ agamāsi. Tena ca samayena bhagavā kañcanaguhāyaṁ sīhanādaṁ",
  "atk-s0503a1:204_7": "nadanto kesarasīho viya saddhammamaṇḍape paññattavarabuddhāsane nisīditvā catuparisamajjhe dhammaṁ deseti.",
  "atk-s0503a1:205_0": "Atha kho te upāsakā bhagavantaṁ vanditvā ekamantaṁ nisīdiṁsu, saṅgāmajipi kulaputto",
  "atk-s0503a1:205_1": "tassā parisāya pariyante dhammaṁ suṇanto nisīdi. Bhagavā anupubbikathaṁ kathetvā",
  "atk-s0503a1:205_2": "cattāri saccāni pakāsesi, saccapariyosāne anekesaṁ pāṇasahassānaṁ dhammābhisamayo",
  "atk-s0503a1:205_3": "ahosi. Saṅgāmajipi kulaputto sotāpattiphalaṁ patvā parisāya vuṭṭhitāya bhagavantaṁ",
  "atk-s0503a1:205_4": "upasaṅkamitvā vanditvā pabbajjaṁ yāci “pabbājetha maṁ bhagavā”ti. “Anuññātosi pana",
  "atk-s0503a1:205_5": "tvaṁ mātāpitūhi pabbajjāyā”ti? “Nāhaṁ, bhante, anuññāto”ti. “Na kho, saṅgāmaji, tathāgatā",
  "atk-s0503a1:205_6": "mātāpitūhi ananuññātaṁ puttaṁ pabbājentī”ti. “Sohaṁ, bhante, tathā karissāmi, yathā",
  "atk-s0503a1:205_7": "maṁ mātāpitaro pabbajituṁ anujānantī”ti. So bhagavantaṁ vanditvā padakkhiṇaṁ katvā",
  "atk-s0503a1:205_8": "mātāpitaro upasaṅkamitvā, “ammatātā, anujānātha maṁ pabbajitu”nti āha. Tato paraṁ",
  "atk-s0503a1:205_9": "raṭṭhapālasutte āgatanayena veditabbaṁ.",
  "atk-s0503a1:206_0": "Atha so “pabbajitvā attānaṁ dassessāmī”ti paṭiññaṁ datvā anuññāto mātāpitūhi bhagavantaṁ",
  "atk-s0503a1:206_1": "upasaṅkamitvā pabbajjaṁ yāci. Alattha kho ca bhagavato santike pabbajjaṁ upasampadañca,",
  "atk-s0503a1:206_2": "acirūpasampanno ca pana so uparimaggatthāya ghaṭento vāyamanto aññatarasmiṁ araññāvāse",
  "atk-s0503a1:206_3": "vassaṁ vasitvā chaḷabhiñño hutvā vutthavasso bhagavantaṁ dassanāya mātāpitūnañca",
  "atk-s0503a1:206_4": "paṭissavamocanatthaṁ sāvatthiṁ agamāsi. Tena vuttaṁ – “tena kho pana samayena āyasmā",
  "atk-s0503a1:206_5": "saṅgāmaji sāvatthiṁ anuppatto hotī”ti.",
  "atk-s0503a1:207_0": "So hāyasmā dhuragāme piṇḍāya caritvā pacchābhattaṁ piṇḍapātapaṭikkanto jetavanaṁ",
  "atk-s0503a1:207_1": "pavisitvā bhagavantaṁ upasaṅkamitvā bhagavatā saddhiṁ katapaṭisanthāro aññaṁ byākaritvā",
  "atk-s0503a1:207_2": "puna bhagavantaṁ vanditvā padakkhiṇaṁ katvā nikkhamitvā aññatarasmiṁ rukkhamūle divāvihāraṁ",
  "atk-s0503a1:207_3": "nisīdi. Athassa mātāpitaro ñātimittā cassa āgamanaṁ sutvā, “saṅgāmaji, kira idhāgato”ti",
  "atk-s0503a1:207_4": "haṭṭhatuṭṭhā turitaturitā vihāraṁ gantvā pariyesantā naṁ tattha nisinnaṁ disvā upasaṅkamitvā",
  "atk-s0503a1:207_5": "paṭisanthāraṁ katvā “mā aputtakaṁ sāpateyyaṁ rājāno hareyyuṁ, appiyā dāyādā vā gaṇheyyuṁ,",
  "atk-s0503a1:207_6": "nālaṁ pabbajjāya, ehi, tāta, vibbhamā”ti yāciṁsu. Taṁ sutvā thero “ime mayhaṁ kāmehi",
  "atk-s0503a1:207_7": "anatthikabhāvaṁ na jānanti, gūthadhārī viya gūthapiṇḍe kāmesuyeva allīyanaṁ icchanti,",
  "atk-s0503a1:207_8": "nayime sakkā dhammakathāya saññāpetu”nti assuṇanto viya nisīdi. Te nānappakāraṁ yācitvā",
  "atk-s0503a1:207_9": "attano vacanaṁ aggaṇhantaṁ disvā gharaṁ pavisitvā puttena saddhiṁ tassa bhariyaṁ",
  "atk-s0503a1:207_10": "saparivāraṁ uyyojesuṁ “mayaṁ nānappakāraṁ taṁ yācantāpi tassa manaṁ alabhitvā āgatā,",
  "atk-s0503a1:207_11": "gaccha tvaṁ, bhadde, tava bhattāraṁ puttasandassanena yācitvā saññāpehī”ti. Tāya",
  "atk-s0503a1:207_12": "kira āpannasattāya ayamāyasmā pabbajito. Sā “sādhū”ti sampaṭicchitvā dārakamādāya",
  "atk-s0503a1:207_13": "mahatā parivārena jetavanaṁ agamāsi. Taṁ sandhāya vuttaṁ – “assosi kho āyasmato saṅgāmajissā”tiādi.",
  "atk-s0503a1:208_0": "Tattha purāṇadutiyikāti pubbe gihikāle pādaparicaraṇavasena dutiyikā, bhariyāti attho.",
  "atk-s0503a1:208_1": "Ayyoti “ayyaputto”ti vattabbe pabbajitānaṁ anucchavikavohārena vadati. Kirāti anussavanatthe",
  "atk-s0503a1:208_2": "nipāto, tassa anuppatto kirāti sambandho veditabbo. Khuddaputtañhi samaṇa, posa manti",
  "atk-s0503a1:208_3": "āpannasattameva maṁ chaḍḍetvā pabbajito, sāhaṁ etarahi khuddaputtā, tādisaṁ maṁ chaḍḍetvāva",
  "atk-s0503a1:208_4": "tava samaṇadhammakaraṇaṁ ayuttaṁ, tasmā, samaṇa, puttadutiyaṁ maṁ ghāsacchādanādīhi",
  "atk-s0503a1:208_5": "bharassūti. Āyasmā pana, saṅgāmaji, indriyāni ukkhipitvā taṁ neva oloketi, nāpi ālapati.",
  "atk-s0503a1:208_6": "Tena vuttaṁ – “evaṁ vutte āyasmā saṅgāmaji tuṇhī ahosī”ti.",
  "atk-s0503a1:209_0": "Sā tikkhattuṁ tatheva vatvā tuṇhībhūtameva taṁ disvā “purisā nāma bhariyāsu nirapekkhāpi",
  "atk-s0503a1:209_1": "puttesu sāpekkhā honti, puttasineho pitu aṭṭhimiñjaṁ āhacca tiṭṭhati, tasmā puttapemenāpi",
  "atk-s0503a1:209_2": "mayhaṁ vase vatteyyā”ti maññamānā puttaṁ therassa aṅke nikkhipitvā ekamantaṁ apakkamma",
  "atk-s0503a1:209_3": "“eso te, samaṇa, putto, posa na”nti vatvā thokaṁ agamāsi. Sā kira samaṇatejenassa",
  "atk-s0503a1:209_4": "sammukhe ṭhātuṁ nāsakkhi. Thero dārakampi neva oloketi nāpi ālapati. Atha sā itthī",
  "atk-s0503a1:209_5": "avidūre ṭhatvā mukhaṁ parivattetvā olokentī therassa ākāraṁ ñatvā paṭinivattitvā",
  "atk-s0503a1:209_6": "“puttenapi ayaṁ samaṇo anatthiko”ti dārakaṁ gahetvā pakkāmi. Tena vuttaṁ – “atha",
  "atk-s0503a1:209_7": "kho āyasmato saṅgāmajissa purāṇadutiyikā”tiādi.",
  "atk-s0503a1:210_0": "Tattha puttenapīti ayaṁ samaṇo attano orasaputtenapi anatthiko, pageva aññehīti adhippāyo.",
  "atk-s0503a1:210_1": "Dibbenāti ettha dibbasadisattā dibbaṁ. Devatānañhi sucaritakammanibbattaṁ pittasemharuhirādīhi",
  "atk-s0503a1:210_2": "apalibuddhaṁ dūrepi ārammaṇasampaṭicchanasamatthaṁ dibbaṁ pasādacakkhu hoti. Idampi",
  "atk-s0503a1:210_3": "catutthajjhānasamādhinibbattaṁ abhiññācakkhuṁ tādisanti dibbaṁ viyāti dibbaṁ, dibbavihārasannissayena",
  "atk-s0503a1:210_4": "laddhattā vā dibbaṁ, mahājutikattā mahāgatikattā vā dibbaṁ, tena dibbena. Visuddhenāti",
  "atk-s0503a1:210_5": "nīvaraṇādisaṁkilesavigamena suparisuddhena. Atikkantamānusakenāti manussānaṁ visayātītena.",
  "atk-s0503a1:210_6": "Imaṁ evarūpaṁ vippakāranti imaṁ evaṁ vippakāraṁ yathāvuttaṁ pabbajitesu asāruppaṁ",
  "atk-s0503a1:210_7": "aṅke puttaṭṭhapanasaṅkhātaṁ virūpakiriyaṁ.",
  "atk-s0503a1:211_0": "Etamatthanti etaṁ āyasmato saṅgāmajissa puttadārādīsu sabbattha nirapekkhabhāvasaṅkhātaṁ",
  "atk-s0503a1:211_1": "atthaṁ sabbākārato viditvā. Imaṁ udānanti imaṁ tassa iṭṭhāniṭṭhādīsu tādibhāvadīpakaṁ udānaṁ udānesi.",
  "atk-s0503a1:212_0": "Tattha āyantinti āgacchantiṁ, purāṇadutiyikanti adhippāyo. Nābhinandatīti daṭṭhuṁ",
  "atk-s0503a1:212_1": "maṁ āgatāti na nandati na tussati. Pakkamantinti sā ayaṁ mayā asammoditāva gacchatīti",
  "atk-s0503a1:212_2": "gacchantiṁ. Na socatīti na cittasantāpamāpajjati. Yena pana kāraṇena thero evaṁ nābhinandati",
  "atk-s0503a1:212_3": "na socati, taṁ dassetuṁ “saṅgā saṅgāmajiṁ mutta”nti vuttaṁ. Tattha saṅgāti rāgasaṅgo",
  "atk-s0503a1:212_4": "dosamohamānadiṭṭhisaṅgoti pañcavidhāpi saṅgā samucchedappaṭipassaddhivimuttīhi vimuttaṁ",
  "atk-s0503a1:212_5": "saṅgāmajiṁ bhikkhuṁ. Tamahaṁbrūmi brāhmaṇanti taṁ tādibhāvappattaṁ khīṇāsavaṁ ahaṁ",
  "atk-s0503a1:212_6": "sabbaso bāhitapāpattā brāhmaṇanti vadāmīti.",
  "atk-s0503a1:213": "Aṭṭhamasuttavaṇṇanā niṭṭhitā.",
  "atk-s0503a1:214": "9. Jaṭilasuttavaṇṇanā",
  "atk-s0503a1:215_0": "9. Navame gayāyanti ettha gayāti gāmopi titthampi vuccati. Gayāgāmassa hi avidūre",
  "atk-s0503a1:215_1": "viharanto bhagavā “gayāyaṁ viharatī”ti vuccati, tathā gayātitthassa. Gayātitthanti",
  "atk-s0503a1:215_2": "hi gayāgāmassa avidūre ekā pokkharaṇī atthi nadīpi, tadubhayaṁ “pāpapavāhanatittha”nti",
  "atk-s0503a1:215_3": "lokiyamahājano samudācarati. Gayāsīseti gajasīsasadisasikharo tattha eko pabbato",
  "atk-s0503a1:215_4": "gayāsīsanāmako, yattha hatthikumbhasadiso piṭṭhipāsāṇo bhikkhusahassassa okāso pahoti,",
  "atk-s0503a1:215_5": "tatra bhagavā viharati. Tena vuttaṁ – “gayāyaṁ viharati gayāsīse”ti.",
  "atk-s0503a1:216_0": "Jaṭilāti tāpasā. Te hi jaṭādhāritāya idha “jaṭilā”ti vuttā. Antaraṭṭhake himapātasamayeti",
  "atk-s0503a1:216_1": "hemantassa utuno abbhantarabhūte māghamāsassa avasāne cattāro phagguṇamāsassa ādimhi",
  "atk-s0503a1:216_2": "cattāroti aṭṭhadivasaparimāṇe himassa patanakāle. Gayāyaṁ ummujjantīti keci tasmiṁ",
  "atk-s0503a1:216_3": "titthasammate udake paṭhamaṁ nimuggasakalasarīrā tato ummujjanti vuṭṭhahanti uppilavanti.",
  "atk-s0503a1:216_4": "Nimujjantīti sasīsaṁ udake osīdanti. Ummujjanimujjampi karontīti punappunaṁ ummujjananimujjanānipi karonti.",
  "atk-s0503a1:217_0": "Tattha hi keci “ekummujjaneneva pāpasuddhi hotī”ti evaṁdiṭṭhikā, te ummujjanameva",
  "atk-s0503a1:217_1": "katvā gacchanti. Ummujjanaṁ pana nimujjanamantarena natthīti avinābhāvato nimujjanampi",
  "atk-s0503a1:217_2": "te karontiyeva. Yepi “ekanimujjaneneva pāpasuddhi hotī”ti evaṁdiṭṭhikā, tepi ekavārameva",
  "atk-s0503a1:217_3": "nimujjitvā vuttanayena avinābhāvato ummujjanampi katvā pakkamanti. Ye pana “tasmiṁ",
  "atk-s0503a1:217_4": "titthe nimujjaneneva pāpasuddhi hotī”ti evaṁdiṭṭhikā, te tattha nimujjitvā assāse",
  "atk-s0503a1:217_5": "sannirumbhitvā maruppapātapatitā viya tattheva jīvitakkhayaṁ pāpuṇanti. Apare “punappunaṁ",
  "atk-s0503a1:217_6": "ummujjananimujjanāni katvā nhāte pāpasuddhi hotī”ti evaṁdiṭṭhikā, te kālena kālaṁ",
  "atk-s0503a1:217_7": "ummujjananimujjanāni karonti. Te sabbepi sandhāya vuttaṁ – “ummujjantipi nimujjantipi",
  "atk-s0503a1:217_8": "ummujjanimujjampi karontī”ti. Ettha ca kiñcāpi nimujjanapubbakaṁ ummujjanaṁ, nimujjanameva",
  "atk-s0503a1:217_9": "pana karontā katipayā, ummujjanaṁ tadubhayañca karontā bahūti tesaṁ yebhuyyabhāvadassanatthaṁ",
  "atk-s0503a1:217_10": "ummujjanaṁ paṭhamaṁ vuttaṁ. Tathā sambahulā jaṭilāti jaṭilānaṁ yebhuyyatāya vuttaṁ,",
  "atk-s0503a1:217_11": "muṇḍasikhaṇḍinopi ca brāhmaṇā udakasuddhikā tasmiṁ kāle tattha tathā karonti.",
  "atk-s0503a1:218_0": "Osiñcantīti keci gayāya udakaṁ hatthena gahetvā attano sīse ca sarīre ca osiñcanti,",
  "atk-s0503a1:218_1": "apare ghaṭehi udakaṁ gahetvā tīre ṭhatvā tathā karonti. Aggiṁ juhantīti keci gayātīre",
  "atk-s0503a1:218_2": "vediṁ sajjetvā dhūmadabbhipūjādike upakaraṇe upanetvā aggihutaṁ juhanti aggihutaṁ",
  "atk-s0503a1:218_3": "paricaranti. Iminā suddhīti iminā gayāyaṁ ummujjanādinā aggiparicaraṇena ca pāpamalato",
  "atk-s0503a1:218_4": "suddhi pāpapavāhanā saṁsārasuddhi eva vā hotīti evaṁdiṭṭhikā hutvāti attho.",
  "atk-s0503a1:219_0": "Ummujjanādi cettha nidassanamattaṁ vuttanti daṭṭhabbaṁ. Tesu hi keci udakavāsaṁ vasanti,",
  "atk-s0503a1:219_1": "keci udakassañjaliṁ denti, keci tasmiṁ udake ṭhatvā candimasūriye anuparivattanti,",
  "atk-s0503a1:219_2": "keci anekasahassavāraṁ sāvittiādike japanti, keci “inda āgacchā”tiādinā vijjājapaṁ",
  "atk-s0503a1:219_3": "avhāyanti, keci mahatupaṭṭhānaṁ karonti, evañca karontā keci otaranti, keci uttaranti",
  "atk-s0503a1:219_4": "keci uttaritvā suddhikaācamanaṁ karonti, keci antoudake ṭhitā tantī vādenti, vīṇaṁ",
  "atk-s0503a1:219_5": "vādentīti evamādikā nānappakārakiriyā dassenti. Yasmā vā te evarūpā vikārakiriyā",
  "atk-s0503a1:219_6": "karontāpi tasmiṁ udake nimujjanaummujjanapubbakameva karonti, tasmā taṁ sabbaṁ nimujjanummujjanantogadhameva",
  "atk-s0503a1:219_7": "katvā “ummujjantī”tipiādi vuttaṁ. Evaṁ tattha ākulabyākule vattamāne uparipabbate",
  "atk-s0503a1:219_8": "ṭhito bhagavā tesaṁ taṁ kolāhalaṁ sutvā “kinnu kho eta”nti olokento taṁ kiriyavikāraṁ",
  "atk-s0503a1:219_9": "addasa, taṁ sandhāya vuttaṁ – “addasā kho bhagavā…pe… iminā suddhī”ti, taṁ vuttatthameva.",
  "atk-s0503a1:220_0": "Etamatthaṁviditvāti etaṁ atthaṁ udakorohanādiasuddhimagge tesaṁ suddhimaggaparāmasanaṁ",
  "atk-s0503a1:220_1": "saccādike ca suddhimagge attano aviparītāvabodhaṁ sabbākārato viditvā. Imaṁ udānanti",
  "atk-s0503a1:220_2": "imaṁ udakasuddhiyā asuddhimaggabhāvadīpakaṁ saccādidhammānañca yāthāvato suddhimaggabhāvadīpakaṁ udānaṁ udānesi.",
  "atk-s0503a1:221_0": "Tattha na udakena sucī hotīti ettha udakenāti udakummujjanādinā. Udakummujjanādi",
  "atk-s0503a1:221_1": "hi idha uttarapadalopena “udaka”nti vuttaṁ yathā rūpabhavo rūpanti. Atha vā udakenāti",
  "atk-s0503a1:221_2": "ummujjanādikiriyāya sādhanabhūtena udakena suci sattassa suddhi nāma na hoti, natthīti",
  "atk-s0503a1:221_3": "attho. Atha vā sucīti tena yathāvuttena udakena suci pāpamalato suddho nāma satto",
  "atk-s0503a1:221_4": "na hoti. Kasmā? Bahvettha nhāyatī jano. Yadi hi udakorohanādinā yathāvuttena pāpasuddhi",
  "atk-s0503a1:221_5": "nāma siyā, bahu ettha udake jano nhāyati, mātughātādipāpakammakārī añño ca gomahiṁsādiko",
  "atk-s0503a1:221_6": "antamaso macchakacchape upādāya, tassa sabbassāpi pāpasuddhi siyā, na panevaṁ hoti.",
  "atk-s0503a1:221_7": "Kasmā? Nhānassa pāpahetūnaṁ appaṭipakkhabhāvato. Yañhi yaṁ vināseti, so tassa paṭipakkho",
  "atk-s0503a1:221_8": "yathā āloko andhakārassa, vijjā ca avijjāya, na evaṁ nhānaṁ pāpassa. Tasmā niṭṭhamettha",
  "atk-s0503a1:221_9": "gantabbaṁ “na udakena suci hotī”ti.",
  "atk-s0503a1:222_0": "Yena pana suci hoti, taṁ dassetuṁ “yamhi saccañcā”tiādimāha. Tattha yamhīti yasmiṁ",
  "atk-s0503a1:222_1": "puggale. Saccanti vacīsaccañceva viratisaccañca. Atha vā saccanti ñāṇasaccañceva",
  "atk-s0503a1:222_2": "paramatthasaccañca. Dhammoti ariyamaggadhammo, phaladhammo ca, so sabbopi yasmiṁ",
  "atk-s0503a1:222_3": "puggale upalabbhati, so sucī so ca brāhmaṇoti so ariyapuggalo visesato khīṇāsavo",
  "atk-s0503a1:222_4": "accantasuddhiyā suci ca brāhmaṇo cāti. Kasmā panettha saccaṁ dhammato visuṁ katvā",
  "atk-s0503a1:222_5": "gahitaṁ? Saccassa bahūpakārattā. Tathā hi “saccaṁ ve amatā vācā, saccaṁ have sādutaraṁ",
  "atk-s0503a1:222_6": "rasānaṁ, sacce atthe ca dhamme ca, āhu santo patiṭṭhitā, sacce ṭhitā samaṇabrāhmaṇā",
  "atk-s0503a1:222_7": "cā”tiādinā anekesu suttapadesu saccaguṇā pakāsitā. Saccavipariyassa ca “ekaṁ dhammaṁ",
  "atk-s0503a1:222_8": "atītassa, musāvādissa jantuno, abhūtavādī nirayaṁ upetī”ti ca ādinā pakāsitāti.",
  "atk-s0503a1:223": "Navamasuttavaṇṇanā niṭṭhitā.",
  "atk-s0503a1:224": "10. Bāhiyasuttavaṇṇanā",
  "atk-s0503a1:225_0": "10. Dasame bāhiyoti tassa nāmaṁ. Dārucīriyoti dārumayacīro. Suppāraketi evaṁnāmake",
  "atk-s0503a1:225_1": "paṭṭane vasati. Ko panāyaṁ bāhiyo, kathañca dārucīriyo ahosi, kathaṁ suppārake paṭṭane paṭivasatīti?",
  "atk-s0503a1:226_0": "Tatrāyaṁ anupubbīkathā – ito kira kappasatasahassamatthake padumuttarasammāsambuddhakāle",
  "atk-s0503a1:226_1": "eko kulaputto haṁsavatīnagare dasabalassa dhammadesanaṁ suṇanto satthāraṁ ekaṁ bhikkhuṁ",
  "atk-s0503a1:226_2": "khippābhiññānaṁ etadagge ṭhapentaṁ disvā “mahā vatāyaṁ bhikkhu, yo satthārā evaṁ",
  "atk-s0503a1:226_3": "etadagge ṭhapīyati, aho vatāhampi anāgate evarūpassa sammāsambuddhassa sāsane pabbajitvā",
  "atk-s0503a1:226_4": "satthārā edise ṭhāne etadagge ṭhapetabbo bhaveyyaṁ yathāyaṁ bhikkhū”ti taṁ ṭhānantaraṁ",
  "atk-s0503a1:226_5": "patthetvā tadanurūpaṁ adhikārakammaṁ katvā yāvajīvaṁ puññaṁ katvā saggaparāyaṇo hutvā",
  "atk-s0503a1:226_6": "devamanussesu saṁsaranto kassapadasabalassa sāsane pabbajitvā paripuṇṇasīlo samaṇadhammaṁ",
  "atk-s0503a1:226_7": "karontova jīvitakkhayaṁ patvā devaloke nibbatti. So ekaṁ buddhantaraṁ devaloke vasitvā",
  "atk-s0503a1:226_8": "imasmiṁ buddhuppāde bāhiyaraṭṭhe kulagehe paṭisandhiṁ gaṇhi, taṁ bāhiyaraṭṭhe jātattā",
  "atk-s0503a1:226_9": "bāhiyoti sañjāniṁsu. So vayappatto gharāvāsaṁ vasanto vaṇijjatthāya bahūnaṁ bhaṇḍānaṁ",
  "atk-s0503a1:226_10": "nāvaṁ pūretvā samuddaṁ pavisitvā aparāparaṁ sañcaranto satta vāre saddhiṁyeva parisāya",
  "atk-s0503a1:226_11": "attano nagaraṁ upagañchi.",
  "atk-s0503a1:227_0": "Aṭṭhame vāre pana “suvaṇṇabhūmiṁ gamissāmī”ti āropitabhaṇḍo nāvaṁ abhiruhi. Nāvā",
  "atk-s0503a1:227_1": "mahāsamuddaṁ ajjhogāhetvā icchitadesaṁ apatvāva samuddamajjhe vipannā. Mahājano macchakacchapabhakkho",
  "atk-s0503a1:227_2": "ahosi. Bāhiyo pana ekaṁ nāvāphalakaṁ gahetvā taranto ūmivegena mandamandaṁ khipamāno",
  "atk-s0503a1:227_3": "bhassitvā samudde patitattā jātarūpeneva samuddatīre nipanno. Parissamaṁ vinodetvā",
  "atk-s0503a1:227_4": "assāsamattaṁ labhitvā uṭṭhāya lajjāya gumbantaraṁ pavisitvā acchādanaṁ aññaṁ kiñci",
  "atk-s0503a1:227_5": "apassanto akkanāḷāni chinditvā vākehi paliveṭhetvā nivāsanapāvuraṇāni katvā acchādesi.",
  "atk-s0503a1:227_6": "Keci pana “dāruphalakāni vijjhitvā vākena āvuṇitvā nivāsanapāvuraṇaṁ katvā acchādesī”ti",
  "atk-s0503a1:227_7": "vadanti. Evaṁ sabbathāpi dārumayacīradhāritāya “dārucīriyo”ti purimavohārena “bāhiyo”ti ca paññāyittha.",
  "atk-s0503a1:228_0": "Taṁ ekaṁ kapālaṁ gahetvā vuttaniyāmena suppārakapaṭṭane piṇḍāya carantaṁ disvā manussā",
  "atk-s0503a1:228_1": "cintesuṁ “sace loke arahanto nāma honti, evaṁvidhehi bhavitabbaṁ, kinnu kho ayaṁ",
  "atk-s0503a1:228_2": "ayyo vatthaṁ diyyamānaṁ gaṇheyya, udāhu appicchatāya na gaṇheyyā”ti vīmaṁsantā nānādisāhi",
  "atk-s0503a1:228_3": "vatthāni upanesuṁ. So cintesi – “sacāhaṁ iminā niyāmena nāgamissaṁ, nayime evaṁ mayi",
  "atk-s0503a1:228_4": "pasīdeyyuṁ, yaṁnūnāhaṁ imāni paṭikkhipitvā imināva nīhārena vihareyyaṁ, evaṁ me lābhasakkāro",
  "atk-s0503a1:228_5": "uppajjissatī”ti. So evaṁ cintetvā kohaññe ṭhatvā vatthāni na paṭiggaṇhi. Manussā",
  "atk-s0503a1:228_6": "“aho appiccho vatāyaṁ ayyo”ti bhiyyosomattāya pasannamānasā mahantaṁ sakkārasammānaṁ kariṁsu.",
  "atk-s0503a1:229_0": "Sopi bhattakiccaṁ katvā avidūraṭṭhāne ekaṁ devāyatanaṁ agamāsi. Mahājano tena saddhiṁ",
  "atk-s0503a1:229_1": "eva gantvā taṁ devāyatanaṁ paṭijaggitvā adāsi. So “ime mayhaṁ cīradhāraṇamatte pasīditvā",
  "atk-s0503a1:229_2": "evaṁvidhaṁ sakkārasammānaṁ karonti, etesaṁ mayā ukkaṭṭhavuttinā bhavituṁ vaṭṭatī”ti",
  "atk-s0503a1:229_3": "sallahukaparikkhāro appicchova hutvā vihāsi. “Arahā”ti pana tehi sambhāvīyamāno “arahā”ti",
  "atk-s0503a1:229_4": "attānaṁ amaññi, uparūpari cassa sakkāragarukāro abhivaḍḍhi, lābhī ca ahosi uḷārānaṁ",
  "atk-s0503a1:229_5": "paccayānaṁ. Tena vuttaṁ – “tena kho pana samayena bāhiyo dārucīriyo suppārake paṭivasati",
  "atk-s0503a1:229_6": "samuddatīre sakkato garukato”tiādi.",
  "atk-s0503a1:230_0": "Tattha sakkatoti sakkaccaṁ ādarena upaṭṭhānavasena sakkato. Garukatoti guṇavisesena",
  "atk-s0503a1:230_1": "yuttoti adhippāyena pāsāṇacchattaṁ viya garukaraṇavasena garukato. Mānitoti manasā",
  "atk-s0503a1:230_2": "sambhāvanavasena mānito. Pūjitoti pupphagandhādīhi pūjāvasena pūjito. Apacitoti abhippasannacittehi",
  "atk-s0503a1:230_3": "maggadānaāsanābhiharaṇādivasena apacito. Lābhī cīvara…pe… parikkhārānanti paṇītapaṇītānaṁ",
  "atk-s0503a1:230_4": "uparūpari upanīyamānānaṁ cīvarādīnaṁ catunnaṁ paccayānaṁ labhanavasena lābhī.",
  "atk-s0503a1:231_0": "Aparo nayo – sakkatoti sakkārappatto. Garukatoti garukārappatto. Mānitoti bahumānito",
  "atk-s0503a1:231_1": "manasā piyāyito ca. Pūjitoti catupaccayābhipūjāya pūjito. Apacitoti apacāyanappatto.",
  "atk-s0503a1:231_2": "Yassa hi cattāro paccaye sakkatvā suabhisaṅkhate paṇītapaṇīte denti, so sakkato.",
  "atk-s0503a1:231_3": "Yasmiṁ garubhāvaṁ paccupaṭṭhapetvā denti, so garukato. Yaṁ manasā piyāyanti bahumaññanti",
  "atk-s0503a1:231_4": "ca, so mānito. Yassa sabbampetaṁ pūjanavasena karonti, so pūjito. Yassa abhivādanapaccuṭṭhānañjalikammādivasena",
  "atk-s0503a1:231_5": "paramanipaccakāraṁ karonti, so apacito. Bāhiyassa pana te sabbametaṁ akaṁsu. Tena",
  "atk-s0503a1:231_6": "vuttaṁ – “bāhiyo dārucīriyo suppārake paṭivasati sakkato”tiādi. Ettha ca cīvaraṁ",
  "atk-s0503a1:231_7": "so aggaṇhantopi “ehi, bhante, imaṁ vatthaṁ paṭiggaṇhāhī”ti upanāmanavasena cīvarassāpi “lābhī”tveva vutto.",
  "atk-s0503a1:232_0": "Rahogatassāti rahasi gatassa. Paṭisallīnassāti ekībhūtassa bahūhi manussehi “arahā”ti",
  "atk-s0503a1:232_1": "vuccamānassa tassa idāni vuccamānākārena cetaso parivitakko udapādi cittassa micchāsaṅkappo",
  "atk-s0503a1:232_2": "uppajji. Kathaṁ? Ye kho keci loke arahanto vā arahattamaggaṁ vā samāpannā, ahaṁ tesaṁ",
  "atk-s0503a1:232_3": "aññataroti. Tassattho – ye imasmiṁ sattaloke kilesārīnaṁ hatattā pūjāsakkārādīnañca",
  "atk-s0503a1:232_4": "arahabhāvena arahanto, ye kilesārīnaṁ hananena arahattamaggaṁ samāpannā, tesu ahaṁ ekoti.",
  "atk-s0503a1:233_0": "Purāṇasālohitāti purimasmiṁ bhavesālohitā bandhusadisā ekato katasamaṇadhammā devatā.",
  "atk-s0503a1:233_1": "Keci pana “purāṇasālohitāti purāṇakāle bhavantare sālohitā mātubhūtā ekā devatā”ti",
  "atk-s0503a1:233_2": "vadanti, taṁ aṭṭhakathāyaṁ paṭikkhipitvā purimoyevattho gahito.",
  "atk-s0503a1:234_0": "Pubbe kira kassapadasabalassa sāsane osakkamāne sāmaṇerādīnaṁ vippakāraṁ disvā satta",
  "atk-s0503a1:234_1": "bhikkhū saṁvegappattā “yāva sāsanaṁ na antaradhāyati, tāva attano patiṭṭhaṁ karissāmā”ti",
  "atk-s0503a1:234_2": "suvaṇṇacetiyaṁ vanditvā araññaṁ paviṭṭhā ekaṁ pabbataṁ disvā “jīvite sālayā nivattantu,",
  "atk-s0503a1:234_3": "nirālayā imaṁ pabbataṁ abhiruhantū”ti vatvā nisseṇiṁ bandhitvā sabbe taṁ pabbataṁ",
  "atk-s0503a1:234_4": "abhiruyha nisseṇiṁ pātetvā samaṇadhammaṁ kariṁsu. Tesu saṅghatthero ekarattātikkameneva",
  "atk-s0503a1:234_5": "arahattaṁ pāpuṇi. So uttarakuruto piṇḍapātaṁ ānetvā te bhikkhū, “āvuso, ito piṇḍapātaṁ",
  "atk-s0503a1:234_6": "paribhuñjathā”ti āha. Te “tumhe, bhante, attano ānubhāvena evaṁ akattha, mayampi",
  "atk-s0503a1:234_7": "sace tumhe viya visesaṁ nibbattessāma, sayameva āharitvā bhuñjissāmā”ti bhuñjituṁ",
  "atk-s0503a1:234_8": "na icchiṁsu. Tato dutiyadivase dutiyatthero anāgāmiphalaṁ pāpuṇi, sopi tatheva piṇḍapātaṁ",
  "atk-s0503a1:234_9": "ādāya tattha gantvā itare nimantesi, tepi tatheva paṭikkhipiṁsu. Tesu arahattappatto",
  "atk-s0503a1:234_10": "parinibbāyi, anāgāmī suddhāvāsabhūmiyaṁ nibbatti. Itare pana pañca janā ghaṭentā",
  "atk-s0503a1:234_11": "vāyamantāpi visesaṁ nibbattetuṁ nāsakkhiṁsu. Te asakkontā tattheva parisussitvā devaloke",
  "atk-s0503a1:234_12": "nibbattā. Ekaṁ buddhantaraṁ devesuyeva saṁsaritvā imasmiṁ buddhuppāde devalokato",
  "atk-s0503a1:234_13": "cavitvā tattha tattha kulaghare nibbattiṁsu. Tesu hi eko pakkusāti rājā ahosi, eko",
  "atk-s0503a1:234_14": "kumārakassapo, eko dabbo mallaputto, eko sabhiyo paribbājako, eko bāhiyo dārucīriyo.",
  "atk-s0503a1:234_15": "Tattha yo so anāgāmī brahmaloke nibbatto, taṁ sandhāyetaṁ vuttaṁ “purāṇasālohitā",
  "atk-s0503a1:234_16": "devatā”ti. Devaputtopi hi devadhītā viya devo eva devatāti katvā devatāti vuccati",
  "atk-s0503a1:234_17": "“atha kho aññatarā devatā”tiādīsu viya. Idha pana brahmā devatāti adhippeto.",
  "atk-s0503a1:235_0": "Tassa hi brahmuno tattha nibbattasamanantarameva attano brahmasampattiṁ oloketvā",
  "atk-s0503a1:235_1": "āgataṭṭhānaṁ āvajjentassa sattannaṁ janānaṁ pabbataṁ āruyha samaṇadhammakaraṇaṁ,",
  "atk-s0503a1:235_2": "tatthekassa parinibbutabhāvo, anāgāmiphalaṁ patvā attano ca ettha nibbattabhāvo upaṭṭhāsi.",
  "atk-s0503a1:235_3": "So “kattha nu kho itare pañca janā”ti āvajjento kāmāvacaradevaloke tesaṁ nibbattabhāvaṁ",
  "atk-s0503a1:235_4": "ñatvā aparabhāge kālānukālaṁ “kinnu kho karontī”ti tesaṁ pavattiṁ oloketiyeva. Imasmiṁ",
  "atk-s0503a1:235_5": "pana kāle “kahaṁ nu kho”ti āvajjento bāhiyaṁ suppārakapaṭṭanaṁ upanissāya dārucīradhāriṁ",
  "atk-s0503a1:235_6": "kohaññena jīvikaṁ kappentaṁ disvā “ayaṁ mayā saddhiṁ pubbe nisseṇiṁ bandhitvā pabbataṁ",
  "atk-s0503a1:235_7": "abhiruhitvā samaṇadhammaṁ karonto atisallekhavuttiyā jīvite anapekkho arahatāpi ābhataṁ",
  "atk-s0503a1:235_8": "piṇḍapātaṁ aparibhuñjitvā idāni sambhāvanādhippāyo anarahāva arahattaṁ paṭijānitvā",
  "atk-s0503a1:235_9": "vicarati lābhasakkārasilokaṁ nikāmayamāno, dasabalassa ca nibbattabhāvaṁ na jānāti,",
  "atk-s0503a1:235_10": "handa naṁ saṁvejetvā buddhuppādaṁ jānāpessāmī”ti tāvadeva brahmalokato otaritvā rattibhāge",
  "atk-s0503a1:235_11": "suppārakapaṭṭane dārucīriyassa sammukhe pāturahosi. Bāhiyo attano vasanaṭṭhāne uḷāraṁ",
  "atk-s0503a1:235_12": "obhāsaṁ disvā “kiṁ nu kho eta”nti bahi nikkhamitvā olokento ākāse ṭhitaṁ mahābrahmānaṁ",
  "atk-s0503a1:235_13": "disvā añjaliṁ paggayha “ke tumhe”ti pucchi. Athassa so brahmā “ahaṁ te porāṇakasahāyo",
  "atk-s0503a1:235_14": "tadā anāgāmiphalaṁ patvā brahmaloke nibbatto, tvaṁ pana kiñci visesaṁ nibbattetuṁ",
  "atk-s0503a1:235_15": "asakkonto tadā puthujjanakālakiriyaṁ katvā saṁsaranto idāni titthiyavesadhārī anarahāva",
  "atk-s0503a1:235_16": "samāno ‘arahā aha’nti imaṁ laddhiṁ gahetvā vicarasīti ñatvā āgato, neva kho tvaṁ,",
  "atk-s0503a1:235_17": "bāhiya, arahā, paṭinissajjetaṁ pāpakaṁ diṭṭhigataṁ, mā te ahosi dīgharattaṁ ahitāya",
  "atk-s0503a1:235_18": "dukkhāya, sammāsambuddho loke uppanno. So hi bhagavā arahā, gaccha naṁ payirupāsassū”ti",
  "atk-s0503a1:235_19": "āha. Tena vuttaṁ – “atha kho bāhiyassa dārucīriyassa purāṇasālohitā devatā”tiādi.",
  "atk-s0503a1:236_0": "Tattha anukampikāti anuggahasīlā karuṇādhikā. Atthakāmāti hitakāmā mettādhikā. Purimapadena",
  "atk-s0503a1:236_1": "cettha bāhiyassa dukkhāpanayanakāmataṁ tassā devatāya dasseti, pacchimena hitūpasaṁhāraṁ.",
  "atk-s0503a1:236_2": "Cetasāti attano cittena, cetosīsena cettha cetopariyañāṇaṁ gahitanti veditabbaṁ.",
  "atk-s0503a1:236_3": "Cetoparivitakkanti tassa cittappavattiṁ. Aññāyāti jānitvā. Tenupasaṅkamīti seyyathāpi",
  "atk-s0503a1:236_4": "nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya,",
  "atk-s0503a1:236_5": "evameva brahmaloke antarahito bāhiyassa purato pātubhavanavasena upasaṅkami. Etadavocāti",
  "atk-s0503a1:236_6": "“ye kho keci loke arahanto vā”tiādipavattamicchāparivitakkaṁ bāhiyaṁ sahoḍhaṁ coraṁ",
  "atk-s0503a1:236_7": "gaṇhanto viya “neva kho tvaṁ, bāhiya, arahā”tiādikaṁ etaṁ idāni vuccamānavacanaṁ",
  "atk-s0503a1:236_8": "brahmā avoca. Neva kho tvaṁ, bāhiya, arahāti etena tadā bāhiyassa asekkhabhāvaṁ paṭikkhipati,",
  "atk-s0503a1:236_9": "nāpi arahattamaggaṁ vā samāpannoti etena sekkhabhāvaṁ, ubhayenapissa anariyabhāvameva",
  "atk-s0503a1:236_10": "dīpeti. Sāpi te paṭipadā natthi, yāya tvaṁ arahā vā assa arahattamaggaṁ vā samāpannoti",
  "atk-s0503a1:236_11": "iminā panassa kalyāṇaputhujjanabhāvampi paṭikkhipati. Tattha paṭipadāti sīlavisuddhiādayo",
  "atk-s0503a1:236_12": "cha visuddhiyo. Paṭipajjati etāya ariyamaggeti paṭipadā. Assāti bhaveyyāsi.",
  "atk-s0503a1:237_0": "Ayañcassa arahattādhimāno kiṁ nissāya uppannoti? “Appicchatāya santuṭṭhitāya sallekhatāya",
  "atk-s0503a1:237_1": "dīgharattaṁ katādhikārattā tadaṅgappahānavasena kilesānaṁ vihatattā arahattādhimāno",
  "atk-s0503a1:237_2": "uppanno”ti keci vadanti. Apare panāhu “bāhiyo paṭhamādijhānacatukkalābhī, tasmāssa",
  "atk-s0503a1:237_3": "vikkhambhanappahānena kilesānaṁ asamudācārato arahattādhimāno uppajjatī”ti. Tadubhayampi",
  "atk-s0503a1:237_4": "tesaṁ matimattameva “sambhāvanādhippāyo lābhasakkārasilokaṁ nikāmayamāno”ti ca aṭṭhakathāyaṁ",
  "atk-s0503a1:237_5": "āgatattā. Tasmā vuttanayenevettha attho veditabbo.",
  "atk-s0503a1:238_0": "Atha bāhiyo ākāse ṭhatvā kathentaṁ mahābrahmānaṁ oloketvā cintesi – “aho bhāriyaṁ",
  "atk-s0503a1:238_1": "vata kammaṁ, yamahaṁ arahāti cintesiṁ, ayañca ‘arahattagāminī paṭipadāpi te natthī’ti",
  "atk-s0503a1:238_2": "vadati, atthi nu kho loke koci arahā”ti? Atha naṁ pucchi. Tena vuttaṁ – “atha ke",
  "atk-s0503a1:238_3": "carahi devate loke arahanto vā arahattamaggaṁ vā samāpannā”ti.",
  "atk-s0503a1:239_0": "Tattha athāti pucchārambhe nipāto. Ke carahīti ke etarahi. Loketi okāsaloke. Ayañhettha",
  "atk-s0503a1:239_1": "adhippāyo – bhājanalokabhūte sakalasmiṁ jambudīpatale kasmiṁ ṭhāne arahanto vā arahattamaggaṁ",
  "atk-s0503a1:239_2": "vā samāpannā etarahi viharanti, yattha mayaṁ te upasaṅkamitvā tesaṁ ovāde ṭhatvā",
  "atk-s0503a1:239_3": "vaṭṭadukkhato muccissāmāti. Uttaresūti suppārakapaṭṭanato pubbuttaradisābhāgaṁ sandhāya vuttaṁ.",
  "atk-s0503a1:240_0": "Arahanti ārakattā arahaṁ. Ārakā hi so sabbakilesehi suvidūravidūre ṭhito maggena",
  "atk-s0503a1:240_1": "savāsanānaṁ kilesānaṁ viddhaṁsitattā. Arīnaṁ vā hatattā arahaṁ. Bhagavatā hi kilesārayo",
  "atk-s0503a1:240_2": "anavasesato ariyamaggena hatā samucchinnāti. Arānaṁ vā hatattā arahaṁ. Yañca avijjābhavataṇhāmayanābhi",
  "atk-s0503a1:240_3": "puññādiabhisaṅkhārāraṁ jarāmaraṇanemi āsavasamudayamayena akkhena vijjhitvā tibhavarathe",
  "atk-s0503a1:240_4": "samāyojitaṁ anādikālappavattaṁ saṁsāracakkaṁ. Tassānena bodhimaṇḍe vīriyapādehi sīlapathaviyaṁ",
  "atk-s0503a1:240_5": "patiṭṭhāya saddhāhatthena kammakkhayakarañāṇapharasuṁ gahetvā sabbepi arā hatā vihatā",
  "atk-s0503a1:240_6": "viddhaṁsitāti. Arahatīti vā arahaṁ. Bhagavā hi sadevake loke aggadakkhiṇeyyattā uḷāre",
  "atk-s0503a1:240_7": "cīvarādipaccaye pūjāvisesañca arahati. Rahābhāvato vā arahaṁ. Tathāgato hi sabbaso",
  "atk-s0503a1:240_8": "samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti vuccati.",
  "atk-s0503a1:241_0": "Sammā sāmañca sabbadhammānaṁ buddhattā sammāsambuddho. Bhagavā hi abhiññeyye dhamme",
  "atk-s0503a1:241_1": "abhiññeyyato, pariññeyye dhamme pariññeyyato, pahātabbe dhamme pahātabbato, sacchikātabbe",
  "atk-s0503a1:241_2": "dhamme sacchikātabbato, bhāvetabbe dhamme bhāvetabbato abhisambujjhi. Vuttañhetaṁ –",
  "atk-s0503a1:242": "“Abhiññeyyaṁ abhiññātaṁ, bhāvetabbañca bhāvitaṁ;",
  "atk-s0503a1:243": "Pahātabbaṁ pahīnaṁ me, tasmā buddhosmi brāhmaṇā”ti. ;",
  "atk-s0503a1:244_0": "Apica kusale dhamme anavajjasukhavipākato, akusale dhamme sāvajjadukkhavipākatotiādinā",
  "atk-s0503a1:244_1": "sabbattikadukādivasena ayamattho netabbo. Iti aviparītaṁ sayambhuñāṇena sabbākārato",
  "atk-s0503a1:244_2": "sabbadhammānaṁ abhisambuddhattā sammāsambuddhoti ayamettha saṅkhepo. Vitthāro pana",
  "atk-s0503a1:244_3": "visuddhimagge āgatanayeneva veditabbo. Arahattāyāti aggaphalappaṭilābhāya. Dhammaṁ",
  "atk-s0503a1:244_4": "desetīti ādikalyāṇādiguṇavisesayuttaṁ sīlādipaṭipadādhammaṁ samathavipassanādhammameva",
  "atk-s0503a1:244_5": "vā veneyyajjhāsayānurūpaṁ upadisati katheti.",
  "atk-s0503a1:245_0": "Saṁvejitoti “dhiratthu vata, bho, puthujjanabhāvassa, yenāhaṁ anarahāva samāno arahāti",
  "atk-s0503a1:245_1": "amaññiṁ, sammāsambuddhañca loke uppajjitvā dhammaṁ desentaṁ na jāniṁ, dujjānaṁ kho",
  "atk-s0503a1:245_2": "panidaṁ jīvitaṁ, dujjānaṁ maraṇa”nti saṁvegamāpādito, devatāvacanena yathāvuttenākārena",
  "atk-s0503a1:245_3": "saṁviggamānasoti attho. Tāvadevāti tasmiṁyeva khaṇe. Suppārakā pakkāmīti buddhoti",
  "atk-s0503a1:245_4": "nāmamapi savanena uppannāya buddhārammaṇāya pītiyā saṁvegena ca codiyamānahadayo",
  "atk-s0503a1:245_5": "suppārakapaṭṭanato sāvatthiṁ uddissa pakkanto. Sabbattha ekarattiparivāsenāti sabbasmiṁ",
  "atk-s0503a1:245_6": "magge ekarattivāseneva agamāsi. Suppārakapaṭṭanato hi sāvatthi vīsayojanasate hoti,",
  "atk-s0503a1:245_7": "tañcāyaṁ ettakaṁ addhānaṁ ekarattivāsena agamāsi. Yadā suppārakato nikkhanto, tadaheva",
  "atk-s0503a1:245_8": "sāvatthiṁ sampattoti.",
  "atk-s0503a1:246_0": "Kathaṁ panāyaṁ evaṁ agamāsīti? Devatānubhāvena, “buddhānubhāvenā”tipi vadanti. “Sabbattha",
  "atk-s0503a1:246_1": "ekarattiparivāsenā”ti pana vuttattā maggassa ca vīsayojanasatikattā antarāmagge gāmanigamarājadhānīsu",
  "atk-s0503a1:246_2": "yattha yattha rattiyaṁ vasati, tattha tattha dutiyaṁ aruṇaṁ anuṭṭhāpetvā sabbattha",
  "atk-s0503a1:246_3": "ekarattivāseneva sāvatthiṁ upasaṅkamīti ayamattho dīpito hotīti. Nayidaṁ evaṁ daṭṭhabbaṁ.",
  "atk-s0503a1:246_4": "Sabbasmiṁ vīsayojanasatike magge ekarattivāsenāti imassa atthassa adhippetattā. Ekarattimattaṁ",
  "atk-s0503a1:246_5": "so sakalasmiṁ tasmiṁ magge vasitvā pacchimadivase pubbaṇhasamaye sāvatthiṁ anuppattoti.",
  "atk-s0503a1:247_0": "Bhagavāpi bāhiyassa āgamanaṁ ñatvā “na tāvassa indriyāni paripākaṁ gatāni, khaṇantare",
  "atk-s0503a1:247_1": "pana paripākaṁ gamissantī”ti tassa indriyānaṁ paripākaṁ āgamayamāno mahābhikkhusaṅghaparivuto",
  "atk-s0503a1:247_2": "tasmiṁ khaṇe sāvatthiṁ piṇḍāya pāvisi. So ca jetavanaṁ pavisitvā bhuttapātarāse kāyālasiyavimocanatthaṁ",
  "atk-s0503a1:247_3": "abbhokāse caṅkamante sambahule bhikkhū passitvā “kahaṁ nu kho etarahi bhagavā”ti",
  "atk-s0503a1:247_4": "pucchi. Bhikkhū “bhagavā sāvatthiṁ piṇḍāya paviṭṭho”ti vatvā pucchiṁsu “tvaṁ pana",
  "atk-s0503a1:247_5": "kuto āgato”ti? “Suppārakapaṭṭanato āgatomhī”ti. “Dūrato āgatosi, nisīda, tāva pāde",
  "atk-s0503a1:247_6": "dhovitvā makkhetvā thokaṁ vissamāhi, āgatakāle satthāraṁ dakkhasī”ti. “Ahaṁ, bhante,",
  "atk-s0503a1:247_7": "attano jīvitantarāyaṁ na jānāmi, ekarattenevamhi katthacipi ciraṁ aṭṭhatvā anisīditvā",
  "atk-s0503a1:247_8": "vīsayojanasatikaṁ maggaṁ āgato, satthāraṁ passitvāva vissamissāmī”ti vatvā taramānarūpo",
  "atk-s0503a1:247_9": "sāvatthiṁ pavisitvā anopamāya buddhasiriyā virocamānaṁ bhagavantaṁ passi. Tena vuttaṁ",
  "atk-s0503a1:247_10": "“tena kho pana samayena sambahulā bhikkhū abbhokāse caṅkamanti. Atha kho bāhiyo dārucīriyo",
  "atk-s0503a1:247_11": "yena te bhikkhū tenupasaṅkamī”tiādi.",
  "atk-s0503a1:248_0": "Tattha kahanti kattha. Nūti saṁsaye, khoti padapūraṇe, kasmiṁ nu kho padeseti attho.",
  "atk-s0503a1:248_1": "Dassanakāmamhāti daṭṭhukāmā amha. Mayañhi taṁ bhagavantaṁ andho viya cakkhuṁ, badhiro",
  "atk-s0503a1:248_2": "viya sotaṁ, mūgo viya kalyāṇavākkaraṇaṁ, hatthapādavikalo viya hatthapāde, daliddo",
  "atk-s0503a1:248_3": "viya dhanasampadaṁ, kantāraddhānappaṭipanno viya khemantabhūmiṁ, rogābhibhūto viya",
  "atk-s0503a1:248_4": "ārogyaṁ, mahāsamudde bhinnanāvo viya mahākullaṁ passituṁ upasaṅkamituñca icchāmāti",
  "atk-s0503a1:248_5": "dasseti. Taramānarūpoti taramānākāro.",
  "atk-s0503a1:249_0": "Pāsādikanti bāttiṁsamahāpurisalakkhaṇaasītianubyañjanabyāmappabhāketumālālaṅkatāya",
  "atk-s0503a1:249_1": "samantapāsādikāya attano sarīrasobhāsampattiyā rūpakāyadassanabyāvaṭassa janassa",
  "atk-s0503a1:249_2": "sabbabhāgato pasādāvahaṁ. Pasādanīyanti dasabalacatuvesārajjachaasādhāraṇañāṇaaṭṭhārasāveṇika-",
  "atk-s0503a1:249_3": "buddhadhammappabhutiaparimāṇaguṇagaṇasamannāgatāya dhammakāyasampattiyā sarikkhakajanassa",
  "atk-s0503a1:249_4": "pasādanīyaṁ pasīditabbayuttaṁ pasādārahaṁ vā. Santindriyanti cakkhādipañcindriyalolabhāvāpagamanena",
  "atk-s0503a1:249_5": "vūpasantapañcindriyaṁ. Santamānasanti chaṭṭhassa manindriyassa nibbisevanabhāvūpagamanena",
  "atk-s0503a1:249_6": "vūpasantamānasaṁ. Uttamadamathasamathamanuppattanti lokuttarapaññāvimutticetovimuttisaṅkhātaṁ",
  "atk-s0503a1:249_7": "uttamaṁ damathaṁ samathañca anuppatvā adhigantvā ṭhitaṁ. Dantanti suparisuddhakāyasamācāratāya",
  "atk-s0503a1:249_8": "ceva hatthapādakukkuccābhāvato davādiabhāvato ca kāyena dantaṁ. Guttanti suparisuddhavacīsamācāratāya",
  "atk-s0503a1:249_9": "ceva niratthakavācābhāvato davādiabhāvato ca vācāya guttaṁ. Yatindriyanti suparisuddhamanosamācāratāya",
  "atk-s0503a1:249_10": "ariyiddhiyogena abyāvaṭaappaṭisaṅkhānupekkhābhāvato ca manindriyavasena yatindriyaṁ.",
  "atk-s0503a1:249_11": "Nāganti chandādivasena agamanato, pahīnānaṁ rāgādikilesānaṁ punānāgamanato, kassacipi",
  "atk-s0503a1:249_12": "āgussa sabbathāpi akaraṇato, punabbhavassa ca agamanatoti imehi kāraṇehi nāgaṁ. Ettha",
  "atk-s0503a1:249_13": "ca pāsādikanti iminā rūpakāyena bhagavato pamāṇabhūtataṁ dīpeti, pasādanīyanti iminā",
  "atk-s0503a1:249_14": "dhammakāyena, santindriyantiādinā sesehi pamāṇabhūtataṁ dīpeti. Tena catuppamāṇike",
  "atk-s0503a1:249_15": "lokasannivāse anavasesato sattānaṁ bhagavato pamāṇabhāvo pakāsitoti veditabbo.",
  "atk-s0503a1:250_0": "Evaṁbhūtañca bhagavantaṁ antaravīthiyaṁ gacchantaṁ disvā “cirassaṁ vata me sammāsambuddho",
  "atk-s0503a1:250_1": "diṭṭho”ti haṭṭhatuṭṭho pañcavaṇṇāya pītiyā nirantaraṁ phuṭasarīro pītivipphāritavivaṭaniccalalocano",
  "atk-s0503a1:250_2": "diṭṭhaṭṭhānato paṭṭhāya oṇatasarīro bhagavato sarīrappabhāvemajjhaṁ ajjhogāhetvā",
  "atk-s0503a1:250_3": "tattha nimujjanto bhagavato samīpaṁ upasaṅkamitvā pañcapatiṭṭhitena vanditvā bhagavato",
  "atk-s0503a1:250_4": "pāde sambāhanto paricumbanto “desetu me, bhante, bhagavā dhamma”nti āha. Tena vuttaṁ",
  "atk-s0503a1:250_5": "– “bhagavato pādesirasā nipatitvā bhagavantaṁ etadavoca – ‘desetu me, bhante, bhagavā",
  "atk-s0503a1:250_6": "dhammaṁ, desetu sugato dhammaṁ, yaṁ mamassa dīgharattaṁ hitāya sukhāyā”’ti.",
  "atk-s0503a1:251_0": "Tattha sugatoti sobhanagamanattā, sundaraṁ ṭhānaṁ gatattā, sammā gatattā, sammā gadattā",
  "atk-s0503a1:251_1": "sugato. Gamanampi hi gatanti vuccati, tañca bhagavato sobhanaṁ parisuddhaṁ anavajjaṁ.",
  "atk-s0503a1:251_2": "Kiṁ pana tanti? Ariyamaggo. Tena hesa gamanena khemaṁ disaṁ asajjamāno gato, aññepi",
  "atk-s0503a1:251_3": "gametīti sobhanagamanattā sugato. Sundarañcesa ṭhānaṁ amataṁ nibbānaṁ gatoti sundaraṁ",
  "atk-s0503a1:251_4": "ṭhānaṁ gatattā sugato. Sammā ca gatattā sugato tena tena maggena pahīne kilese puna",
  "atk-s0503a1:251_5": "apaccāgamanato. Vuttañhetaṁ –",
  "atk-s0503a1:252": "“Sotāpattimaggena ye kilesā pahīnā, te kilese na puneti na pacceti na paccāgacchatīti sugato. Sakadāgāmi…pe… arahattamaggena…pe… na paccāgacchatīti sugato”ti.",
  "atk-s0503a1:253_0": "Atha vā sammā gatattāti tīsupi avatthāsu sammāpaṭipattiyā gatattā, suppaṭipannattāti",
  "atk-s0503a1:253_1": "attho. Dīpaṅkarapādamūlato hi paṭṭhāya yāva mahābodhimaṇḍā tāva samatiṁsapāramipūritāya",
  "atk-s0503a1:253_2": "sammāpaṭipattiyā ñātatthacariyāya lokatthacariyāya buddhatthacariyāya koṭiṁ pāpuṇitvā",
  "atk-s0503a1:253_3": "sabbalokassa hitasukhameva paribrūhanto sassataṁ ucchedaṁ kāmasukhaṁ attakilamathanti",
  "atk-s0503a1:253_4": "ime ante anupagacchantiyā anuttarāya bojjhaṅgabhāvanāsaṅkhātāya majjhimāya paṭipadāya",
  "atk-s0503a1:253_5": "ariyasaccesu tato paraṁ samadhigatadhammādhipateyyo sabbasattesu avisayāya sammāpaṭipattiyā",
  "atk-s0503a1:253_6": "ca gato paṭipannoti evampi sammā gatattā sugato. Sammā cesa gadati yuttaṭṭhāne yuttameva",
  "atk-s0503a1:253_7": "vācaṁ bhāsatīti sugato. Vuttampi cetaṁ –",
  "atk-s0503a1:254": "“Kālavādī, bhūtavādī, atthavādī, dhammavādī, vinayavādī, nidhānavatiṁ vācaṁ bhāsitā kālena sāpadesaṁ pariyantavatiṁ atthasaṁhita”nti.",
  "atk-s0503a1:255": "Aparampi vuttaṁ –",
  "atk-s0503a1:256": "“Yā sā vācā abhūtā atacchā anatthasaṁhitā, yā ca paresaṁ appiyā amanāpā, na taṁ tathāgato vācaṁ bhāsatī”tiādi.",
  "atk-s0503a1:257": "Evaṁ sammā gadattāpi sugato.",
  "atk-s0503a1:258_0": "Yaṁ mamassa dīgharattaṁ hitāya sukhāyāti yaṁ dhammassa upadisanaṁ cirakālaṁ mama",
  "atk-s0503a1:258_1": "jhānavimokkhādihitāya tadadhigantabbasukhāya ca siyā. Akālo kho tāva bāhiyāti tava",
  "atk-s0503a1:258_2": "dhammadesanāya na tāva kāloti attho. Kiṁ pana bhagavato sattahitapaṭipattiyā akālopi",
  "atk-s0503a1:258_3": "nāma atthi, yato bhagavā kālavādīti? Vuccate – kāloti cettha veneyyānaṁ indriyaparipākakālo",
  "atk-s0503a1:258_4": "adhippeto. Yasmā pana tadā bāhiyassa attano indriyānaṁ paripakkāparipakkabhāvo dubbiññeyyo,",
  "atk-s0503a1:258_5": "tasmā bhagavā taṁ avatvā attano antaravīthiyaṁ ṭhitabhāvamassa kāraṇaṁ apadisanto",
  "atk-s0503a1:258_6": "āha “antaragharaṁ paviṭṭhamhā”ti. Dujjānanti dubbiññeyyaṁ. Jīvitantarāyānanti jīvitassa",
  "atk-s0503a1:258_7": "antarāyakaradhammānaṁ vattanaṁ avattanaṁ vāti vattukāmo sambhamavasena “jīvitantarāyāna”nti",
  "atk-s0503a1:258_8": "āha. Tathā hi anekapaccayappaṭibaddhavuttijīvitaṁ anekarūpā ca tadantarāyā. Vuttañhi –",
  "atk-s0503a1:259": "“Ajjeva kiccamātappaṁ, ko jaññā maraṇaṁ suve;",
  "atk-s0503a1:260": "Na hi no saṅgaraṁ tena, mahāsenena maccunā”ti. ;",
  "atk-s0503a1:261_0": "Kasmā panāyaṁ jīvitantarāyameva tāva purakkharoti? “Nimittaññutāya adiṭṭhakosallena",
  "atk-s0503a1:261_1": "vā”ti keci. Apare “devatāya santike jīvitantarāyassa sutattā”ti vadanti. Antimabhavikattā",
  "atk-s0503a1:261_2": "pana upanissayasampattiyā codiyamāno evamāha. Na hi tesaṁ appattaarahattānaṁ jīvitakkhayo",
  "atk-s0503a1:261_3": "hoti. Kiṁ pana kāraṇā bhagavā tassa dhammaṁ desetukāmova dvikkhattuṁ paṭikkhipi?",
  "atk-s0503a1:261_4": "Evaṁ kirassa ahosi “imassa maṁ diṭṭhakālato paṭṭhāya sakalasarīraṁ pītiyā nirantaraṁ",
  "atk-s0503a1:261_5": "phuṭaṁ, atibalavā pītivego, dhammaṁ sutvāpi na tāva sakkhissati paṭivijjhituṁ. Yāva",
  "atk-s0503a1:261_6": "pana majjhattupekkhā saṇṭhāti, tāva tiṭṭhatu, vīsayojanasataṁ maggaṁ āgatattā darathopissa",
  "atk-s0503a1:261_7": "kāye balavā, sopi tāva paṭippassambhatū”ti. Tasmā dvikkhattuṁ paṭikkhipi. Keci pana",
  "atk-s0503a1:261_8": "“dhammassavane ādarajananatthaṁ bhagavā evamakāsī”ti vadanti. Tatiyavāraṁ yācito",
  "atk-s0503a1:261_9": "pana majjhattupekkhaṁ darathappaṭipassaddhiṁ paccupaṭṭhitañcassa jīvitantarāyaṁ disvā",
  "atk-s0503a1:261_10": "“idāni dhammadesanāya kālo”ti cintetvā “tasmā tihā”tiādinā dhammadesanaṁ ārabhi.",
  "atk-s0503a1:262_0": "Tattha tasmāti yasmā tvaṁ ussukkajāto hutvā ativiya maṁ yācasi, yasmā vā jīvitantarāyānaṁ",
  "atk-s0503a1:262_1": "dujjānataṁ vadasi, indriyāni ca te paripākaṁ gatāni, tasmā. Tihāti nipātamattaṁ.",
  "atk-s0503a1:262_2": "Teti tayā evanti idāni vattabbākāraṁ vadati.",
  "atk-s0503a1:263": "Sikkhitabbanti adhisīlasikkhādīnaṁ tissannampi sikkhānaṁ vasena sikkhanaṁ kātabbaṁ. Yathā pana sikkhitabbaṁ, taṁ dassento “diṭṭhe diṭṭhamattaṁ bhavissatī”tiādimāha.",
  "atk-s0503a1:264_0": "Tattha diṭṭhe diṭṭhamattanti rūpāyatane cakkhuviññāṇena diṭṭhamattaṁ. Yathā hi cakkhuviññāṇaṁ",
  "atk-s0503a1:264_1": "rūpe rūpamattameva passati, na aniccādisabhāvaṁ, evameva sesaṁ. Cakkhudvārikaviññāṇena",
  "atk-s0503a1:264_2": "hi me diṭṭhamattameva bhavissatīti sikkhitabbanti attho. Atha vā diṭṭhe diṭṭhaṁ nāma",
  "atk-s0503a1:264_3": "cakkhuviññāṇena rūpavijānananti attho. Mattanti pamāṇaṁ. Diṭṭhā mattā etassāti diṭṭhamattaṁ,",
  "atk-s0503a1:264_4": "cakkhuviññāṇamattameva cittaṁ bhavissatīti attho. Idaṁ vuttaṁ hoti – yathā āpāthagate",
  "atk-s0503a1:264_5": "rūpe cakkhuviññāṇaṁ na rajjati, na dussati, na muyhati, evaṁ rāgādivirahena cakkhuviññāṇamattameva",
  "atk-s0503a1:264_6": "me javanaṁ bhavissati, cakkhuviññāṇappamāṇeneva javanaṁ ṭhapessāmīti.",
  "atk-s0503a1:265_0": "Atha vā diṭṭhaṁ nāma cakkhuviññāṇena diṭṭhaṁ rūpaṁ, diṭṭhamattaṁ nāma tattheva uppannaṁ",
  "atk-s0503a1:265_1": "sampaṭicchanasantīraṇavoṭṭhabbanasaṅkhātaṁ cittattayaṁ. Yathā taṁ na rajjati, na",
  "atk-s0503a1:265_2": "dussati, na muyhati, evaṁ āpāthagate rūpe teneva sampaṭicchanādippamāṇena javanaṁ",
  "atk-s0503a1:265_3": "uppādessāmi, nāhaṁ taṁ pamāṇaṁ atikkamitvā rajjanādivasena uppajjituṁ dassāmīti evamettha",
  "atk-s0503a1:265_4": "attho daṭṭhabbo. Eseva nayo sutamute. Mutanti tadārammaṇaviññāṇehi saddhiṁ gandharasaphoṭṭhabbāyatanaṁ",
  "atk-s0503a1:265_5": "veditabbaṁ. Viññāte viññātamattanti ettha pana viññātaṁ nāma manodvārāvajjanena viññātārammaṇaṁ.",
  "atk-s0503a1:265_6": "Tasmiṁ viññāte viññātamattanti āvajjanappamāṇaṁ. Yathā āvajjanaṁ na rajjati, na dussati,",
  "atk-s0503a1:265_7": "na muyhati, evaṁ rajjanādivasena ca uppajjituṁ adatvā āvajjanappamāṇeneva cittaṁ",
  "atk-s0503a1:265_8": "ṭhapessāmīti ayamettha attho. Evañhi te, bāhiya, sikkhitabbanti evaṁ imāya paṭipadāya",
  "atk-s0503a1:265_9": "tayā, bāhiya, tissannaṁ sikkhānaṁ anuvattanavasena sikkhitabbaṁ.",
  "atk-s0503a1:266_0": "Iti bhagavā bāhiyassa saṁkhittarucitāya chahi viññāṇakāyehi saddhiṁ chaḷārammaṇabhedabhinnaṁ",
  "atk-s0503a1:266_1": "vipassanāya visayaṁ diṭṭhādīhi catūhi koṭṭhāsehi vibhajitvā tatthassa ñātatīraṇapariññaṁ",
  "atk-s0503a1:266_2": "dasseti. Kathaṁ? Ettha hi rūpāyatanaṁ passitabbaṭṭhena diṭṭhaṁ nāma, cakkhuviññāṇaṁ",
  "atk-s0503a1:266_3": "pana saddhiṁ taṁdvārikaviññāṇehi dassanaṭṭhena, tadubhayampi yathāpaccayaṁ pavattamānaṁ",
  "atk-s0503a1:266_4": "dhammamattameva, na ettha koci kattā vā kāretā vā, yato taṁ hutvā abhāvaṭṭhena aniccaṁ,",
  "atk-s0503a1:266_5": "udayabbayappaṭipīḷanaṭṭhena dukkhaṁ, avasavattanaṭṭhena anattāti kuto tattha paṇḍitassa",
  "atk-s0503a1:266_6": "rajjanādīnaṁ okāsoti? Ayamettha adhippāyo sutādīsupi.",
  "atk-s0503a1:267_0": "Idāni ñātatīraṇapariññāsu patiṭṭhitassa upari saha maggaphalena pahānapariññaṁ dassetuṁ,",
  "atk-s0503a1:267_1": "“yato kho te, bāhiyā”tiādi āraddhaṁ. Tattha yatoti yadā, yasmā vā. Teti tava. Tatoti",
  "atk-s0503a1:267_2": "tadā, tasmā vā. Tenāti tena diṭṭhādinā, diṭṭhādipaṭibaddhena rāgādinā vā. Idaṁ vuttaṁ",
  "atk-s0503a1:267_3": "hoti – bāhiya, tava yasmiṁ kāle yena vā kāraṇena diṭṭhādīsu mayā vuttavidhiṁ paṭipajjantassa",
  "atk-s0503a1:267_4": "aviparītasabhāvāvabodhena diṭṭhādimattaṁ bhavissati, tasmiṁ kāle tena vā kāraṇena",
  "atk-s0503a1:267_5": "diṭṭhādipaṭibaddhena rāgādinā saha na bhavissasi, ratto vā duṭṭho vā mūḷho vā na",
  "atk-s0503a1:267_6": "bhavissasi, pahīnarāgādikattā tena vā diṭṭhādinā saha paṭibaddho na bhavissasīti.",
  "atk-s0503a1:267_7": "Tato tvaṁ, bāhiya, na tatthāti yadā yasmā vā tvaṁ tena rāgena vā ratto dosena vā",
  "atk-s0503a1:267_8": "duṭṭho mohena vā mūḷho na bhavissasi, tadā tasmā vā tvaṁ tattha diṭṭhādike na bhavissasi,",
  "atk-s0503a1:267_9": "tasmiṁ diṭṭhe vā sutamutaviññāte vā “etaṁ mama, esohamasmi, eso me attā”ti taṇhāmānadiṭṭhīhi",
  "atk-s0503a1:267_10": "allīno patiṭṭhito na bhavissasi. Ettāvatā pahānapariññaṁ matthakaṁ pāpetvā khīṇāsavabhūmi dassitā.",
  "atk-s0503a1:268_0": "Tatotvaṁ, bāhiya, nevidha na huraṁ na ubhayamantarenāti yadā tvaṁ, bāhiya, tena rāgādinā",
  "atk-s0503a1:268_1": "tattha diṭṭhādīsu paṭibaddho na bhavissasi, tadā tvaṁ neva idhaloke na paraloke na",
  "atk-s0503a1:268_2": "ubhayatthāpi. Esevanto dukkhassāti kilesadukkhassa ca vaṭṭadukkhassa ca ayameva hi",
  "atk-s0503a1:268_3": "anto ayaṁ parivaṭumabhāvoti ayameva hi ettha attho. Ye pana “ubhayamantarenā”ti padaṁ",
  "atk-s0503a1:268_4": "gahetvā antarābhavaṁ nāma icchanti, tesaṁ taṁ micchā. Antarābhavassa hi bhāvo abhidhamme",
  "atk-s0503a1:268_5": "paṭikkhittoyeva. Antarenāti vacanaṁ pana vikappantaradīpanaṁ, tasmā ayamettha attho",
  "atk-s0503a1:268_6": "– “neva idha na huraṁ, aparo vikappo na ubhaya”nti.",
  "atk-s0503a1:269_0": "Atha vā antarenāti vacanaṁ pana vikappantarābhāvadīpanaṁ. Tassattho – “neva idha",
  "atk-s0503a1:269_1": "na huraṁ, ubhayamantare pana na aññaṭṭhānaṁ atthī”ti. Yepi ca “antarāparinibbāyī",
  "atk-s0503a1:269_2": "sambhavesī”ti ca imesaṁ suttapadānaṁ atthaṁ ayoniso gahetvā “atthiyeva antarābhavo”ti",
  "atk-s0503a1:269_3": "vadanti, tepi yasmā avihādīsu tattha tattha āyuvemajjhaṁ anatikkamitvā antarā aggamaggādhigamena",
  "atk-s0503a1:269_4": "anavasesakilesaparinibbānena parinibbāyatīti antarāparinibbāyī, na antarābhavabhūtoti",
  "atk-s0503a1:269_5": "purimassa suttapadassa attho. Pacchimassa ca ye bhūtā eva, na bhavissanti, te khīṇāsavā",
  "atk-s0503a1:269_6": "purimapade bhūtāti vuttā. Tabbiruddhatāya sambhavamesantīti sambhavesino, appahīnabhavasaṁyojanattā",
  "atk-s0503a1:269_7": "sekhā puthujjanā ca. Catūsu vā yonīsu aṇḍajajalābujasattā yāva aṇḍakosaṁ vatthikosañca",
  "atk-s0503a1:269_8": "na bhindanti, tāva sambhavesī nāma, aṇḍakosato vatthikosato ca bahi nikkhantā bhūtā",
  "atk-s0503a1:269_9": "nāma. Saṁsedajā opapātikā ca paṭhamacittakkhaṇe sambhavesī nāma, dutiyacittakkhaṇato",
  "atk-s0503a1:269_10": "paṭṭhāya bhūtā nāma. Yena vā iriyāpathena jāyanti, yāva tato aññaṁ na pāpuṇanti,",
  "atk-s0503a1:269_11": "tāva sambhavesino, tato paraṁ bhūtāti attho. Tasmā natthīti paṭikkhipitabbā. Sati",
  "atk-s0503a1:269_12": "hi ujuke pāḷianugate atthe kiṁ aniddhāritasāmatthiyena antarābhavena parikappitena payojananti.",
  "atk-s0503a1:270_0": "Ye pana “santānavasena pavattamānānaṁ dhammānaṁ avicchedena desantaresu pātubhāvo",
  "atk-s0503a1:270_1": "diṭṭho, yathā taṁ vīhiādiaviññāṇakasantāne, evaṁ saviññāṇakasantānepi avicchedena",
  "atk-s0503a1:270_2": "desantaresu pātubhāvena bhavitabbaṁ. Ayañca nayo sati antarābhave yujjati, na aññathā”ti",
  "atk-s0503a1:270_3": "yuttiṁ vadanti. Tena hi iddhimato cetovasippattassa cittānugatikaṁ kāyaṁ adhiṭṭhahantassa",
  "atk-s0503a1:270_4": "khaṇena brahmalokato idhūpasaṅkamane ito vā brahmalokagamane yutti vattabbā. Yadi",
  "atk-s0503a1:270_5": "sabbattheva avicchinnadese dhammānaṁ pavatti icchitā, yadipi siyā iddhimantānaṁ iddhivisayo",
  "atk-s0503a1:270_6": "acinteyyoti. Taṁ idhāpi samānaṁ “kammavipāko acinteyyo”ti vacanato. Tasmā taṁ tesaṁ",
  "atk-s0503a1:270_7": "matimattameva. Acinteyyasabhāvā hi sabhāvadhammā, te katthaci paccayavasena vicchinnadese",
  "atk-s0503a1:270_8": "pātubhavanti, katthaci avicchinnadese. Tathā hi mukhaghosādīhi paccayehi aññasmiṁ",
  "atk-s0503a1:270_9": "dese ādāsapabbatappadesādike paṭibimbapaṭighosādikaṁ paccayuppannaṁ nibbattamānaṁ",
  "atk-s0503a1:270_10": "dissati, tasmā na sabbaṁ sabbattha upanetabbanti ayamettha saṅkhepo. Vitthāro pana",
  "atk-s0503a1:270_11": "paṭibimbassa udāharaṇabhāvasādhanādiko antarābhavakathāvicāro kathāvatthupakaraṇassa ṭīkāyaṁ gahetabbo.",
  "atk-s0503a1:271_0": "Apare pana “idhāti kāmabhavo, huranti arūpabhavo, ubhayamantarenāti rūpabhavo vutto”ti.",
  "atk-s0503a1:271_1": "Aññe “idhāti ajjhattikāyatanāni, huranti bāhirāyatanāni, ubhayamantarenāti cittacetasikā”ti.",
  "atk-s0503a1:271_2": "“Idhāti vā paccayadhammā, huranti paccayuppannadhammā, ubhayamantarenāti paṇṇattidhammā",
  "atk-s0503a1:271_3": "vuttā”ti vadanti. Taṁ sabbaṁ aṭṭhakathāsu natthi. Evaṁ tāva “diṭṭhe diṭṭhamattaṁ",
  "atk-s0503a1:271_4": "bhavissatī”tiādinā diṭṭhādivasena catudhā tebhūmakadhammā saṅgahetabbā. Tattha subhasukhaniccaattaggāhaparivajjanamukhena",
  "atk-s0503a1:271_5": "asubhadukkhāniccānattānupassanā dassitāti heṭṭhimāhi visuddhīhi saddhiṁ saṅkhepeneva",
  "atk-s0503a1:271_6": "vipassanā kathitā. “Tato tvaṁ, bāhiya, na tenā”ti iminā rāgādīnaṁ samucchedassa adhippetattā",
  "atk-s0503a1:271_7": "maggo. “Tato tvaṁ, bāhiya, na tatthā”ti iminā phalaṁ. “Nevidhā”tiādinā anupādisesā",
  "atk-s0503a1:271_8": "parinibbānadhātu kathitāti daṭṭhabbaṁ. Tena vuttaṁ – “atha kho bāhiyassa…pe… āsavehi cittaṁ vimuccī”ti.",
  "atk-s0503a1:272_0": "Imāya saṁkhittapadāya desanāya tāvadevāti tasmiṁyeva khaṇe, na kālantare. Anupādāyāti",
  "atk-s0503a1:272_1": "aggahetvā. Āsavehīti ābhavaggaṁ āgotrabhuṁ savanato pavattanato cirapārivāsiyaṭṭhena",
  "atk-s0503a1:272_2": "madirādiāsavasadisatāya ca “āsavā”ti laddhanāmehi kāmarāgādīhi. Vimuccīti samucchedavimuttiyā",
  "atk-s0503a1:272_3": "paṭippassaddhivimuttiyā ca vimucci nissajji. So hi satthu dhammaṁ suṇanto eva sīlāni",
  "atk-s0503a1:272_4": "sodhetvā yathāladdhaṁ cittasamādhiṁ nissāya vipassanaṁ paṭṭhapetvā khippābhiññatāya",
  "atk-s0503a1:272_5": "tāvadeva sabbāsave khepetvā saha paṭisambhidāhi arahattaṁ pāpuṇi. So saṁsārasotaṁ",
  "atk-s0503a1:272_6": "chinditvā katavaṭṭapariyanto antimadehadharo hutvā ekūnavīsatiyā paccavekkhaṇāsu",
  "atk-s0503a1:272_7": "pavattāsu dhammatāya codiyamāno bhagavantaṁ pabbajjaṁ yāci. “Paripuṇṇaṁ te pattacīvara”nti",
  "atk-s0503a1:272_8": "puṭṭho “na paripuṇṇa”nti āha. Atha naṁ satthā “tena hi pattacīvaraṁ pariyesā”ti vatvā",
  "atk-s0503a1:272_9": "pakkāmi. Tena vuttaṁ – “atha kho bhagavā…pe… pakkāmī”ti.",
  "atk-s0503a1:273_0": "So kira kassapadasabalassa sāsane vīsavassasahassāni samaṇadhammaṁ karonto “bhikkhunā",
  "atk-s0503a1:273_1": "nāma attanā paccaye labhitvā yathādānaṁ karontena attanāva paribhuñjituṁ vaṭṭatī”ti",
  "atk-s0503a1:273_2": "ekassa bhikkhussapi pattena vā cīvarena vā saṅgahaṁ nākāsi, tenassa ehibhikkhuupasampadāya",
  "atk-s0503a1:273_3": "upanissayo nāhosi. Keci panāhu – “so kira buddhasuññe loke coro hutvā dhanukalāpaṁ",
  "atk-s0503a1:273_4": "sannayhitvā araññe corikaṁ karonto ekaṁ paccekabuddhaṁ disvā pattacīvaralobhena taṁ",
  "atk-s0503a1:273_5": "usunā vijjhitvā pattacīvaraṁ gaṇhi, tenassa iddhimayapattacīvaraṁ na uppajjissatīti,",
  "atk-s0503a1:273_6": "satthā taṁ ñatvā ehibhikkhubhāvena pabbajjaṁ na adāsī”ti. Tampi pattacīvarapariyesanaṁ",
  "atk-s0503a1:273_7": "caramānaṁ ekā dhenu vegena āpatantī paharitvā jīvitakkhayaṁ pāpesi. Taṁ sandhāya",
  "atk-s0503a1:273_8": "vuttaṁ “atha kho acirapakkantassa bhagavato bāhiyaṁ dārucīriyaṁ gāvī taruṇavacchā",
  "atk-s0503a1:273_9": "adhipatitvā jīvitā voropesī”ti.",
  "atk-s0503a1:274_0": "Tattha acirapakkantassāti na ciraṁ pakkantassa bhagavato. Gāvī taruṇavacchāti ekā",
  "atk-s0503a1:274_1": "yakkhinī taruṇavacchadhenurūpā. Adhipatitvāti abhibhavitvā madditvā. Jīvitā voropesīti",
  "atk-s0503a1:274_2": "purimasmiṁ attabhāve laddhāghātatāya diṭṭhamatteneva vericittaṁ uppādetvā siṅgena",
  "atk-s0503a1:274_3": "paharitvā jīvitā voropesi.",
  "atk-s0503a1:275_0": "Satthā piṇḍāya caritvā katabhattakicco sambahulehi bhikkhūhi saddhiṁ nagarato nikkhamanto",
  "atk-s0503a1:275_1": "bāhiyassa sarīraṁ saṅkāraṭṭhāne patitaṁ disvā bhikkhū āṇāpesi – “bhikkhave, ekasmiṁ",
  "atk-s0503a1:275_2": "gharadvāre ṭhatvā mañcakaṁ āharāpetvā idaṁ sarīraṁ nagarato nīharitvā jhāpetvā thūpaṁ",
  "atk-s0503a1:275_3": "karothā”ti, bhikkhū tathā akaṁsu. Katvā ca pana vihāraṁ gantvā satthāraṁ upasaṅkamitvā",
  "atk-s0503a1:275_4": "attanā katakiccaṁ ārocetvā tassa abhisamparāyaṁ pucchiṁsu. Atha nesaṁ bhagavā tassa",
  "atk-s0503a1:275_5": "parinibbutabhāvaṁ ācikkhi. Bhikkhū “tumhe, bhante, ‘bāhiyo dārucīriyo arahattaṁ patto’ti",
  "atk-s0503a1:275_6": "vadatha, kadā so arahattaṁ patto”ti pucchiṁsu. “Mama dhammaṁ sutakāle”ti ca vutte",
  "atk-s0503a1:275_7": "“kadā panassa tumhehi dhammo kathito”ti? “Piṇḍāya carantena ajjeva antaravīthiyaṁ",
  "atk-s0503a1:275_8": "ṭhatvā”ti. “Appamattako so, bhante, tumhehi antaravīthiyaṁ ṭhatvā kathitadhammo,",
  "atk-s0503a1:275_9": "kathaṁ so tāvatakena visesaṁ nibbattesī”ti? “Kiṁ, bhikkhave, mama dhammaṁ ‘appaṁ",
  "atk-s0503a1:275_10": "vā bahuṁ vā’ti pamiṇatha, anekāni gāthāsahassānipi anatthasaṁhitāni na seyyo, atthanissitaṁ",
  "atk-s0503a1:275_11": "pana ekampi gāthāpadaṁ seyyo”ti dassento –",
  "atk-s0503a1:276": "“Sahassamapi ce gāthā, anatthapadasañhitā;",
  "atk-s0503a1:277": "Ekaṁ gāthāpadaṁ seyyo, yaṁ sutvā upasammatī”ti. –",
  "atk-s0503a1:278_0": "Dhammapade imaṁ gāthaṁ vatvā “na kevalaṁ so parinibbānamattena, atha kho mama sāvakānaṁ",
  "atk-s0503a1:278_1": "bhikkhūnaṁ khippābhiññānaṁ aggabhāvenapi pūjāraho”ti dassento “etadaggaṁ, bhikkhave,",
  "atk-s0503a1:278_2": "mama sāvakānaṁ bhikkhūnaṁ khippābhiññānaṁ, yadidaṁ bāhiyo dārucīriyo”ti taṁ āyasmantaṁ",
  "atk-s0503a1:278_3": "etadagge ṭhapesi. Taṁ sandhāya vuttaṁ – “atha kho bhagavā sāvatthiyaṁ piṇḍāya caritvā…pe…",
  "atk-s0503a1:278_4": "parinibbuto, bhikkhave, bāhiyo dārucīriyo”ti.",
  "atk-s0503a1:279_0": "Tattha pacchābhattanti bhattakiccato pacchā. Piṇḍapātapaṭikkantoti piṇḍapātapariyesanato",
  "atk-s0503a1:279_1": "paṭinivatto. Padadvayenāpi katabhattakiccoti vuttaṁ hoti. Nīharitvāti nagarato bahi",
  "atk-s0503a1:279_2": "netvā. Jhāpethāti dahatha. Thūpañcassa karothāti assa bāhiyassa sarīradhātuyo gahetvā",
  "atk-s0503a1:279_3": "cetiyañca karotha. Tattha kāraṇamāha – “sabrahmacārī vo, bhikkhave, kālakato”ti.",
  "atk-s0503a1:279_4": "Tassattho – yaṁ tumhe seṭṭhaṭṭhena brahmaṁ adhisīlādipaṭipattidhammaṁ sandiṭṭhaṁ",
  "atk-s0503a1:279_5": "caratha, taṁ so tumhehi samānaṁ brahmaṁ acarīti sabrahmacārī maraṇakālassa pattiyāva",
  "atk-s0503a1:279_6": "kālakato, tasmā taṁ mañcakena nīharitvā jhāpetha, thūpañcassa karothāti.",
  "atk-s0503a1:280_0": "Tassa kā gatīti pañcasu gatīsu tassa katamā gati upapatti bhavabhūtā, gatīti nipphatti,",
  "atk-s0503a1:280_1": "ariyo puthujjano vāti kā niṭṭhāti attho. Abhisamparāyoti pecca bhavuppatti bhavanirodho",
  "atk-s0503a1:280_2": "vā. Kiñcāpi tassa thūpakaraṇāṇattiyāva parinibbutabhāvo atthato pakāsito hoti, ye",
  "atk-s0503a1:280_3": "pana bhikkhū tattakena na jāniṁsu, te “tassa kā gatī”ti pucchiṁsu. Pākaṭataraṁ vā",
  "atk-s0503a1:280_4": "kārāpetukāmā tathā bhagavantaṁ pucchiṁsu.",
  "atk-s0503a1:281_0": "Paṇḍitoti aggamaggapaññāya adhigatattā paṇḍena ito gato pavattoti paṇḍito. Paccapādīti",
  "atk-s0503a1:281_1": "paṭipajji. Dhammassāti lokuttaradhammassa. Anudhammanti sīlavisuddhiādipaṭipadādhammaṁ.",
  "atk-s0503a1:281_2": "Atha vā dhammassāti nibbānadhammassa. Anudhammanti ariyamaggaphaladhammaṁ. Na ca",
  "atk-s0503a1:281_3": "maṁ dhammādhikaraṇanti dhammadesanāhetu na ca maṁ vihesesi yathānusiṭṭhaṁ paṭipannattā.",
  "atk-s0503a1:281_4": "Yo hi satthu santike dhammaṁ sutvā kammaṭṭhānaṁ vā gahetvā yathānusiṭṭhaṁ na paṭipajjati,",
  "atk-s0503a1:281_5": "so satthāraṁ viheseti nāma. Yaṁ sandhāya vuttaṁ – “vihiṁsasaññī paguṇaṁ na bhāsiṁ,",
  "atk-s0503a1:281_6": "dhammaṁ paṇītaṁ manujesu brahme”ti. Atha vā na ca maṁ dhammādhikaraṇanti na ca imaṁ",
  "atk-s0503a1:281_7": "dhammādhikaraṇaṁ. Idaṁ vuttaṁ hoti – vaṭṭadukkhato niyyānahetubhūtaṁ imaṁ mama sāsanadhammaṁ",
  "atk-s0503a1:281_8": "suppaṭipannattā na viheseti. Duppaṭipanno hi sāsanaṁ bhindanto satthu dhammasarīre",
  "atk-s0503a1:281_9": "pahāraṁ deti nāma. Ayaṁ pana sammāpaṭipattiṁ matthakaṁ pāpetvā anupādisesāya nibbānadhātuyā",
  "atk-s0503a1:281_10": "parinibbāyi. Tena vuttaṁ – “parinibbuto, bhikkhave, bāhiyo dārucīriyo”ti.",
  "atk-s0503a1:282_0": "Etamatthaṁ viditvāti etaṁ therassa bāhiyassa anupādisesāya nibbānadhātuyā parinibbutabhāvaṁ,",
  "atk-s0503a1:282_1": "tathā parinibbutānañca khīṇāsavānaṁ gatiyā pacurajanehi dubbiññeyyabhāvaṁ sabbākārato",
  "atk-s0503a1:282_2": "viditvā. Imaṁ udānanti imaṁ appatiṭṭhitaparinibbānānubhāvadīpakaṁ udānaṁ udānesi.",
  "atk-s0503a1:283_0": "Tattha yatthāti yasmiṁ nibbāne āpo ca na gādhati, pathavī ca tejo ca vāyo ca na gādhati,",
  "atk-s0503a1:283_1": "na patiṭṭhāti. Kasmā? Nibbānassa asaṅkhatasabhāvattā. Na hi tattha saṅkhatadhammānaṁ",
  "atk-s0503a1:283_2": "lesopi sambhavati. Sukkāti sukkavaṇṇatāya sukkāti laddhanāmā gahanakkhattatārakā.",
  "atk-s0503a1:283_3": "Na jotantīti na bhāsanti. Ādicco nappakāsatīti tīsu dīpesu ekasmiṁ khaṇe ālokapharaṇasamattho",
  "atk-s0503a1:283_4": "ādiccopi ābhāvasena na dibbati. Na tattha candimā bhātīti satipi bhāsurabhāve kantasītalakiraṇo",
  "atk-s0503a1:283_5": "candopi tasmiṁ nibbāne abhāvato eva attano juṇhāvibhāsanena na virocati. Yadi tattha",
  "atk-s0503a1:283_6": "candimasūriyādayo natthi, lokantaro viya niccandhakārameva taṁ bhaveyyāti āsaṅkaṁ",
  "atk-s0503a1:283_7": "sandhāyāha “tamo tattha na vijjatī”ti. Sati hi rūpābhāve tamo nāma na siyā.",
  "atk-s0503a1:284_0": "Yadā ca attanā vedi, muni monena brāhmaṇoti catusaccamunanato monanti laddhanāmena",
  "atk-s0503a1:284_1": "maggañāṇena kāyamoneyyādīhi ca samannāgatattā “munī”ti laddhanāmo ariyasāvakabrāhmaṇo",
  "atk-s0503a1:284_2": "teneva monasaṅkhātena paṭivedhañāṇena yadā yasmiṁ kāle aggamaggakkhaṇe attanā sayameva",
  "atk-s0503a1:284_3": "anussavādike pahāya attapaccakkhaṁ katvā nibbānaṁ vedi paṭivijjhi. “Avedī”tipi pāṭho,",
  "atk-s0503a1:284_4": "aññāsīti attho. Atha rūpā arūpā ca, sukhadukkhā pamuccatīti athāti tassa nibbānassa",
  "atk-s0503a1:284_5": "jānanato pacchā. Rūpāti rūpadhammā, tena pañcavokārabhavo ekavokārabhavo ca gahito",
  "atk-s0503a1:284_6": "hoti. Arūpāti arūpadhammā, tena rūpenāmissīkato arūpabhavo gahito hoti. So “catuvokārabhavo”tipi",
  "atk-s0503a1:284_7": "vuccati. Sukhadukkhāti sabbattha uppajjanakasukhadukkhatopi vaṭṭato. Atha vā rūpāti",
  "atk-s0503a1:284_8": "rūpalokapaṭisandhito. Arūpāti arūpalokapaṭisandhito. Sukhadukkhāti kāmāvacarapaṭisandhito.",
  "atk-s0503a1:284_9": "Kāmabhavo hi byāmissasukhadukkho. Evametasmā sakalatopi vaṭṭato accantameva muccatīti",
  "atk-s0503a1:284_10": "gāthādvayenapi bhagavā “mayhaṁ puttassa bāhiyassa evarūpā nibbānagatī”ti dasseti.",
  "atk-s0503a1:285": "Dasamasuttavaṇṇanā niṭṭhitā.",
  "atk-s0503a1:286": "Niṭṭhitā ca bodhivaggavaṇṇanā."
}