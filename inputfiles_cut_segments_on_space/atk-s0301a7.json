{
  "atk-s0301a7:0": "7. Brāhmaṇasaṁyuttaṁ",
  "atk-s0301a7:1": "1. Arahantavaggo",
  "atk-s0301a7:2": "1. Dhanañjānīsuttavaṇṇanā",
  "atk-s0301a7:3_0": "187. Brāhmaṇasaṁyuttassa paṭhame dhanañjānīti dhanañjānigottā. Ukkaṭṭhagottā kiresā.",
  "atk-s0301a7:3_1": "Sesabrāhmaṇā kira brahmuno mukhato jātā, dhanañjānigottā matthakaṁ bhinditvā nikkhantāti",
  "atk-s0301a7:3_2": "tesaṁ laddhi. Udānaṁ udānesīti kasmā udānesi? So kira brāhmaṇo micchādiṭṭhiko ‘‘buddho",
  "atk-s0301a7:3_3": "dhammo saṅgho’’ti vutte kaṇṇe pidahati, thaddho khadirakhāṇusadiso. Brāhmaṇī pana",
  "atk-s0301a7:3_4": "sotāpannā ariyasāvikā. Brāhmaṇo dānaṁ dento pañcasatānaṁ brāhmaṇānaṁ appodakaṁ pāyāsaṁ",
  "atk-s0301a7:3_5": "deti, brāhmaṇī buddhappamukhassa saṅghassa nānārasabhojanaṁ. Brāhmaṇassa dānadivase",
  "atk-s0301a7:3_6": "brāhmaṇī tassa vasavattitāya pahīnamaccheratāya ca sahatthā parivisati. Brāhmaṇiyā",
  "atk-s0301a7:3_7": "pana dānadivase brāhmaṇo pātova gharā nikkhamitvā palāyati. Athekadivasaṁ brāhmaṇo",
  "atk-s0301a7:3_8": "brāhmaṇiyā saddhiṁ asammantetvā pañcasate brāhmaṇe nimantetvā brāhmaṇiṁ āha – ‘‘sve",
  "atk-s0301a7:3_9": "bhoti amhākaṁ ghare pañcasatā brāhmaṇā bhuñjissantī’’ti. Mayā kiṁ kātabbaṁ brāhmaṇāti?",
  "atk-s0301a7:3_10": "Tayā aññaṁ kiñci kātabbaṁ natthi, sabbaṁ pacanaparivesanaṁ aññe karissanti. Yaṁ pana",
  "atk-s0301a7:3_11": "tvaṁ ṭhitāpi nisinnāpi khipitvāpi ukkāsitvāpi ‘‘namo buddhassā’’ti tassa muṇḍakassa",
  "atk-s0301a7:3_12": "samaṇakassa namakkāraṁ karosi, taṁ sve ekadivasamattaṁ mā akāsi. Taṁ hi sutvā brāhmaṇā",
  "atk-s0301a7:3_13": "anattamanā honti, mā maṁ brāhmaṇehi bhindasīti. Tvaṁ brāhmaṇehi vā bhijja devehi",
  "atk-s0301a7:3_14": "vā, ahaṁ pana satthāraṁ anussaritvā na sakkomi anamassamānā saṇṭhātunti. Bhoti kulasatike",
  "atk-s0301a7:3_15": "gāme gāmadvārampi tāva pidahituṁ vāyamanti, tvaṁ dvīhaṅgulehi pidahitabbaṁ mukhaṁ",
  "atk-s0301a7:3_16": "brāhmaṇānaṁ bhojanakālamattaṁ pidahituṁ na sakkosīti. Evaṁ punappunaṁ kathetvāpi",
  "atk-s0301a7:3_17": "so nivāretuṁ asakkonto ussīsake ṭhapitaṁ maṇḍalaggakhaggaṁ gahetvā – ‘‘bhoti sace",
  "atk-s0301a7:3_18": "sve brāhmaṇesu nisinnesu taṁ muṇḍasamaṇakaṁ namassasi, iminā taṁ khaggena pādatalato",
  "atk-s0301a7:3_19": "paṭṭhāya yāva kesamatthakā kaḷīraṁ viya koṭṭetvā rāsiṁ karissāmī’’ti imaṁ gāthaṁ abhāsi –",
  "atk-s0301a7:4": "‘‘Iminā maṇḍalaggena, pādato yāva matthakā;",
  "atk-s0301a7:5": "Kaḷīramiva chejjāmi, yadi micchaṁ na kāhasi.",
  "atk-s0301a7:6": "‘‘Sace buddhoti bhaṇasi, sace dhammoti bhāsasi;",
  "atk-s0301a7:7": "Sace saṅghoti kittesi, jīvantī me nivesane’’ti.",
  "atk-s0301a7:8": "Ariyasāvikā pana pathavī viya duppakampā, sineru viya dupparivattiyā. Sā tena naṁ evamāha –",
  "atk-s0301a7:9": "‘‘Sace me aṅgamaṅgāni, kāmaṁ chejjasi brāhmaṇa;",
  "atk-s0301a7:10": "Nevāhaṁ viramissāmi, buddhaseṭṭhassa sāsanā.",
  "atk-s0301a7:11": "‘‘Nāhaṁ okkā varadharā, sakkā rodhayituṁ jinā;",
  "atk-s0301a7:12": "Dhītāhaṁ buddhaseṭṭhassa, chinda vā maṁ vadhassu vā’’ti.",
  "atk-s0301a7:13_0": "Evaṁ dhanañjānigajjitaṁ nāma gajjantī pañca gāthāsatāni abhāsi. Brāhmaṇo brāhmaṇiṁ",
  "atk-s0301a7:13_1": "parāmasituṁ vā paharituṁ vā asakkonto ‘‘bhoti yaṁ te ruccati, taṁ karohī’’ti vatvā",
  "atk-s0301a7:13_2": "khaggaṁ sayane khipi. Punadivase gehaṁ haritupalittaṁ kārāpetvā lājāpuṇṇaghaṭamālāgandhādīhi",
  "atk-s0301a7:13_3": "tattha tattha alaṅkārāpetvā pañcannaṁ brāhmaṇasatānaṁ navasappisakkharamadhuyuttaṁ",
  "atk-s0301a7:13_4": "appodakapāyāsaṁ paṭiyādāpetvā kālaṁ ārocāpesi.",
  "atk-s0301a7:14_0": "Brāhmaṇīpi pātova gandhodakena sayaṁ nhāyitvā sahassagghanakaṁ ahatavatthaṁ nivāsetvā",
  "atk-s0301a7:14_1": "pañcasatagghanakaṁ ekaṁsaṁ katvā sabbālaṅkārapaṭimaṇḍitā suvaṇṇakaṭacchuṁ gahetvā",
  "atk-s0301a7:14_2": "bhattagge brāhmaṇe parivisamānā tehi saddhiṁ ekapantiyaṁ nisinnassa tassa brāhmaṇassa",
  "atk-s0301a7:14_3": "bhattaṁ upasaṁharantī dunnikkhitte dārubhaṇḍe pakkhali. Pakkhalanaghaṭṭanāya dukkhā",
  "atk-s0301a7:14_4": "vedanā uppajji. Tasmiṁ samaye dasabalaṁ sari. Satisampannatāya pana pāyāsapātiṁ achaḍḍetvā",
  "atk-s0301a7:14_5": "saṇikaṁ otāretvā bhūmiyaṁ saṇṭhapetvā pañcannaṁ brāhmaṇasatānaṁ majjhe sirasi añjaliṁ",
  "atk-s0301a7:14_6": "ṭhapetvā yena veḷuvanaṁ, tenañjaliṁ paṇāmetvā imaṁ udānaṁ udānesi.",
  "atk-s0301a7:15_0": "Tasmiñca samaye tesu brāhmaṇesu keci bhuttā honti, keci bhuñjamānā, keci hatthe otāritamattā,",
  "atk-s0301a7:15_1": "kesañci bhojanaṁ purato ṭhapitamattaṁ hoti. Te taṁ saddaṁ sutvāva sinerumattena muggarena",
  "atk-s0301a7:15_2": "sīse pahaṭā viya kaṇṇesu sūlena viddhā viya dukkhadomanassaṁ paṭisaṁvediyamānā ‘‘iminā",
  "atk-s0301a7:15_3": "aññaladdhikena mayaṁ gharaṁ pavesitā’’ti kujjhitvā hatthe piṇḍaṁ chaḍḍetvā mukhena",
  "atk-s0301a7:15_4": "gahitaṁ niṭṭhubhitvā dhanuṁ disvā kākā viya brāhmaṇaṁ akkosamānā disāvidisā pakkamiṁsu.",
  "atk-s0301a7:15_5": "Brāhmaṇo evaṁ bhijjitvā gacchante brāhmaṇe disvā brāhmaṇiṁ sīsato paṭṭhāya oloketvā,",
  "atk-s0301a7:15_6": "‘‘idameva bhayaṁ sampassamānā mayaṁ hiyyo paṭṭhāya bhotiṁ yācantā na labhimhā’’ti",
  "atk-s0301a7:15_7": "nānappakārehi brāhmaṇiṁ akkositvā, etaṁ ‘‘evamevaṁ panā’’tiādivacanaṁ avoca.",
  "atk-s0301a7:16_0": "Upasaṅkamīti ‘‘samaṇo gotamo gāmanigamaraṭṭhapūjito, na sakkā gantvā yaṁ vā taṁ vā",
  "atk-s0301a7:16_1": "vatvā santajjetuṁ, ekameva naṁ pañhaṁ pucchissāmī’’ti gacchantova ‘‘kiṁsu chetvā’’ti",
  "atk-s0301a7:16_2": "gāthaṁ abhisaṅkharitvā – ‘‘sace ‘asukassa nāma vadhaṁ rocemī’ti vakkhati, atha naṁ",
  "atk-s0301a7:16_3": "‘ye tuyhaṁ na ruccanti, te māretukāmosi, lokavadhāya uppanno, kiṁ tuyhaṁ samaṇabhāvenā’ti?",
  "atk-s0301a7:16_4": "Niggahessāmi. Sace ‘na kassaci vadhaṁ rocemī’ti vakkhati, atha naṁ ‘tvaṁ rāgādīnampi",
  "atk-s0301a7:16_5": "vadhaṁ na icchasi. Kasmā samaṇo hutvā āhiṇḍasī’ti? Niggahessāmī. Iti imaṁ ubhatokoṭikaṁ",
  "atk-s0301a7:16_6": "pañhaṁ samaṇo gotamo neva gilituṁ na uggilituṁ sakkhissatī’’ti cintetvā upasaṅkami",
  "atk-s0301a7:16_7": ". Sammodīti attano paṇḍitatāya kuddhabhāvaṁ adassetvā madhurakathaṁ kathento sammodi.",
  "atk-s0301a7:16_8": "Pañho devatāsaṁyutte kathito. Sesampi heṭṭhā vitthāritamevāti. Paṭhamaṁ.",
  "atk-s0301a7:17": "2. Akkosasuttavaṇṇanā",
  "atk-s0301a7:18_0": "188. Dutiye akkosakabhāradvājoti bhāradvājova so, pañcamattehi pana gāthā satehi",
  "atk-s0301a7:18_1": "tathāgataṁ akkosanto āgatoti. ‘‘Akkosakabhāradvājo’’ti tassa saṅgītikārehi nāmaṁ",
  "atk-s0301a7:18_2": "gahitaṁ. Kupito anattamanoti ‘‘samaṇena gotamena mayhaṁ jeṭṭhakabhātaraṁ pabbājentena",
  "atk-s0301a7:18_3": "jāni katā, pakkho bhinno’’ti kodhena kupito domanassena ca anattamano hutvāti attho.",
  "atk-s0301a7:18_4": "Akkosatīti ‘‘corosi, bālosi, mūḷhosi, thenosi, oṭṭhosi, meṇḍosi, goṇosi, gadrabhosi,",
  "atk-s0301a7:18_5": "tiracchānagatosi, nerayikosī’’ti dasahi akkosavatthūhi akkosati. Paribhāsatīti ‘‘hotu",
  "atk-s0301a7:18_6": "muṇḍakasamaṇaka, ‘adaṇḍo aha’nti karosi, idāni te rājakulaṁ gantvā daṇḍaṁ āropessāmī’’tiādīni",
  "atk-s0301a7:18_7": "vadanto paribhāsati nāma.",
  "atk-s0301a7:19_0": "Sambhuñjatīti ekato bhuñjati. Vītiharatīti katassa paṭikāraṁ karoti. Bhagavantaṁ",
  "atk-s0301a7:19_1": "kho, gotamanti kasmā evamāha? ‘‘Tavevetaṁ, brāhmaṇa, tavevetaṁ, brāhmaṇā’’ti kirassa",
  "atk-s0301a7:19_2": "sutvā. ‘‘Isayo nāma kupitā sapanaṁ denti kisavacchādayo viyā’’ti anussavavasena ‘‘sapati",
  "atk-s0301a7:19_3": "maṁ maññe samaṇo gotamo’’ti bhayaṁ uppajji. Tasmā evamāha.",
  "atk-s0301a7:20_0": "Dantassāti nibbisevanassa. Tādinoti tādilakkhaṇaṁ pattassa. Tasseva tena pāpiyoti",
  "atk-s0301a7:20_1": "tasseva puggalassa tena kodhena pāpaṁ hoti. Sato upasammatīti satiyā samannāgato",
  "atk-s0301a7:20_2": "hutvā adhivāseti. Ubhinnaṁ tikicchantānanti ubhinnaṁ tikicchantaṁ. Ayameva vā pāṭho.",
  "atk-s0301a7:20_3": "Yo puggalo sato upasammati, ubhinnamatthaṁ carati tikicchati sādheti, taṁ puggalaṁ",
  "atk-s0301a7:20_4": "janā bāloti maññanti. Kīdisā janā? Ye dhammassa akovidā. Dhammassāti pañcakkhandhadhammassa",
  "atk-s0301a7:20_5": "vā catusaccadhammassa vā. Akovidāti tasmiṁ dhamme akusalā andhabālaputhujjanā. Dutiyaṁ.",
  "atk-s0301a7:21": "3. Asurindakasuttavaṇṇanā",
  "atk-s0301a7:22_0": "189. Tatiye asurindakabhāradvājoti akkosakabhāradvājassa kaniṭṭho. Kupitoti teneva",
  "atk-s0301a7:22_1": "kāraṇena kuddho. Jayañcevassa taṁ hotīti asseva taṁ jayaṁ hoti, so jayo hotīti attho",
  "atk-s0301a7:22_2": ". Katamassāti? Yā titikkhā vijānato adhivāsanāya guṇaṁ vijānantassa titikkhā adhivāsanā,",
  "atk-s0301a7:22_3": "ayaṁ tassa vijānatova jayo. Bālo pana pharusaṁ bhaṇanto ‘‘mayhaṁ jayo’’ti kevalaṁ",
  "atk-s0301a7:22_4": "jayaṁ maññati. Tatiyaṁ.",
  "atk-s0301a7:23": "4. Bilaṅgīkasuttavaṇṇanā",
  "atk-s0301a7:24_0": "190. Catutthe bilaṅgikabhāradvājoti bhāradvājova so, nānappakāraṁ pana suddhañca",
  "atk-s0301a7:24_1": "sambhārayuttañca kañjikaṁ kāretvā vikkiṇāpento bahudhanaṁ saṅkharīti ‘‘bilaṅgikabhāradvājo’’ti",
  "atk-s0301a7:24_2": "tassa saṅgītikārehi nāmaṁ gahitaṁ. Tuṇhībhūtoti ‘‘tayo me jeṭṭhakabhātaro iminā pabbājitā’’ti",
  "atk-s0301a7:24_3": "ativiya kuddho kiñci vattuṁ asakkonto tuṇhībhūto aṭṭhāsi. Gāthā pana devatāsaṁyutte",
  "atk-s0301a7:24_4": "kathitāva. Catutthaṁ.",
  "atk-s0301a7:25": "5. Ahiṁsakasuttavaṇṇanā",
  "atk-s0301a7:26_0": "191. Pañcame ahiṁsakabhāradvājoti bhāradvājovesa, ahiṁsakapañhaṁ pana pucchi, tenassetaṁ",
  "atk-s0301a7:26_1": "saṅgītikārehi nāmaṁ gahitaṁ. Nāmena vā esa ahiṁsako, gottena bhāradvājo. Ahiṁsakāhanti",
  "atk-s0301a7:26_2": "ahiṁsako ahaṁ, iti me bhavaṁ gotamo jānātūti āha. Tathā cassāti tathā ce assa, bhaveyyāsīti",
  "atk-s0301a7:26_3": "attho. Na hiṁsatīti na viheṭheti na dukkhāpeti. Pañcamaṁ.",
  "atk-s0301a7:27": "6. Jaṭāsuttavaṇṇanā",
  "atk-s0301a7:28": "192. Chaṭṭhe jaṭābhāradvājoti bhāradvājovesa, jaṭāpañhassa pana pucchitattā saṅgītikārehi evaṁ vutto. Sesaṁ devatāsaṁyutte kathitameva. Chaṭṭhaṁ.",
  "atk-s0301a7:29": "7. Suddhikasuttavaṇṇanā",
  "atk-s0301a7:30_0": "193. Sattame suddhikabhāradvājoti ayampi bhāradvājova, suddhikapañhassa pana pucchitattā",
  "atk-s0301a7:30_1": "saṅgītikārehi evaṁ vutto. Sīlavāpi tapokaranti sīlasampannopi tapokammaṁ karonto.",
  "atk-s0301a7:30_2": "Vijjācaraṇasampannoti ettha vijjāti tayo vedā. Caraṇanti gottacaraṇaṁ. So sujjhati",
  "atk-s0301a7:30_3": "na aññā itarā pajāti so tevijjo brāhmaṇo sujjhati, ayaṁ pana aññā nāmikā pajā na",
  "atk-s0301a7:30_4": "sujjhatīti vadati. Bahumpi palapaṁ jappanti bahumpi palapaṁ jappanto, ‘‘brāhmaṇova",
  "atk-s0301a7:30_5": "sujjhatī’’ti evaṁ vacanasahassampi bhaṇantoti attho. Antokasambūti anto kilesapūtisabhāvena",
  "atk-s0301a7:30_6": "pūtiko. Saṁkiliṭṭhoti kiliṭṭhehi kāyakammādīhi samannāgato. Sattamaṁ.",
  "atk-s0301a7:31": "8. Aggikasuttavaṇṇanā",
  "atk-s0301a7:32_0": "194. Aṭṭhame aggikabhāradvājoti ayampi bhāradvājova, aggi paricaraṇavasena panassa",
  "atk-s0301a7:32_1": "saṅgītikārehi etaṁ nāmaṁ gahitaṁ. Sannihito hotīti saṁyojito hoti. Aṭṭhāsīti kasmā",
  "atk-s0301a7:32_2": "tattha aṭṭhāsi? Bhagavā kira paccūsasamaye lokaṁ olokento imaṁ brāhmaṇaṁ disvā cintesi",
  "atk-s0301a7:32_3": "– ‘‘ayaṁ brāhmaṇo evarūpaṁ aggapāyāsaṁ gahetvā ‘mahābrahmānaṁ bhojemī’ti aggimhi",
  "atk-s0301a7:32_4": "jhāpento aphalaṁ karoti apāyamaggaṁ okkamati, imaṁ laddhiṁ avissajjanto apāyapūrakova",
  "atk-s0301a7:32_5": "bhavissati, gacchāmissa dhammadesanāya, micchādiṭṭhiṁ bhinditvā pabbājetvā cattāro",
  "atk-s0301a7:32_6": "magge ceva cattāri ca phalāni demī’’ti, tasmā pubbaṇhasamaye rājagahaṁ pavisitvā tattha aṭṭhāsi.",
  "atk-s0301a7:33_0": "Tīhi vijjāhīti tīhi vedehi. Jātimāti yāva sattamā pitāmahayugā parisuddhāya jātiyā",
  "atk-s0301a7:33_1": "samannāgato. Sutavā bahūti bahu nānappakāre ganthe sutavā. Somaṁ bhuñjeyyāti so tevijjo",
  "atk-s0301a7:33_2": "brāhmaṇo imaṁ pāyāsaṁ bhuñjituṁ yutto, tumhākaṁ panesa pāyāso ayuttoti vadati.",
  "atk-s0301a7:34_0": "Vedīti pubbenivāsañāṇena jāni paṭivijjhi. Saggāpāyanti dibbena cakkhunā saggampi",
  "atk-s0301a7:34_1": "apāyampi passati. Jātikkhayanti arahattaṁ. Abhiññāvositoti jānitvā vositavosāno.",
  "atk-s0301a7:34_2": "Brāhmaṇobhavanti avīcito yāva bhavaggā bhotā gotamena sadiso jātisampanno khīṇāsavabrāhmaṇo",
  "atk-s0301a7:34_3": "natthi, bhavaṁyeva brāhmaṇoti.",
  "atk-s0301a7:35_0": "Evañca pana vatvā suvaṇṇapātiṁ pūretvā dasabalassa pāyāsaṁ upanāmesi. Satthā uppattiṁ",
  "atk-s0301a7:35_1": "dīpetvā bhojanaṁ paṭikkhipanto gāthābhigītaṁ metiādimāha. Tattha gāthābhigītanti",
  "atk-s0301a7:35_2": "gāthāhi abhigītaṁ. Abhojaneyyanti abhuñjitabbaṁ . Idaṁ vuttaṁ hoti – tvaṁ, brāhmaṇa,",
  "atk-s0301a7:35_3": "mayhaṁ ettakaṁ kālaṁ bhikkhācāravattena ṭhitassa kaṭacchumattampi dātuṁ nāsakkhi,",
  "atk-s0301a7:35_4": "idāni pana mayā tuyhaṁ kilañjamhi tile vitthārentena viya sabbe buddhaguṇā pakāsitā,",
  "atk-s0301a7:35_5": "iti gāyanena gāyitvā laddhaṁ viya idaṁ bhojanaṁ hoti, tasmā idaṁ gāthābhigītaṁ me",
  "atk-s0301a7:35_6": "abhojaneyyanti. Sampassataṁ, brāhmaṇa, nesa dhammoti, brāhmaṇa, atthañca dhammañca",
  "atk-s0301a7:35_7": "sampassantānaṁ ‘‘evarūpaṁ bhojanaṁ bhuñjitabba’’nti esa dhammo na hoti. Sudhābhojanampi",
  "atk-s0301a7:35_8": "gāthābhigītaṁ panudanti buddhā, gāthāhi gāyitvā laddhaṁ buddhā nīharantiyeva. Dhamme",
  "atk-s0301a7:35_9": "sati, brāhmaṇa, vuttiresāti, brāhmaṇa, dhamme sati dhammaṁ apekkhitvā dhamme patiṭṭhāya",
  "atk-s0301a7:35_10": "jīvitaṁ kappentānaṁ esā vutti ayaṁ ājīvo – evarūpaṁ nīharitvā dhammaladdhameva bhuñjitabbanti.",
  "atk-s0301a7:36_0": "Atha brāhmaṇo cintesi – ahaṁ pubbe samaṇassa gotamassa guṇe vā aguṇe vā na jānāmi.",
  "atk-s0301a7:36_1": "Idāni panassāhaṁ guṇe ñatvā mama gehe asītikoṭimattaṁ dhanaṁ sāsane vippakiritukāmo",
  "atk-s0301a7:36_2": "jāto, ayañca ‘‘mayā dinnapaccayā akappiyā’’ti vadati. Appaṭiggayho ahaṁ samaṇena",
  "atk-s0301a7:36_3": "gotamenāti. Atha bhagavā sabbaññutaññāṇaṁ pesetvā tassa cittācāraṁ vīmaṁsanto, ‘‘ayaṁ",
  "atk-s0301a7:36_4": "sabbepi attanā dinnapaccaye ‘akappiyā’ti sallakkheti. Yaṁ hi bhojanaṁ ārabbha kathā",
  "atk-s0301a7:36_5": "uppannā, etadeva na vaṭṭati, sesā niddosā’’ti brāhmaṇassa catunnaṁ paccayānaṁ dānadvāraṁ",
  "atk-s0301a7:36_6": "dassento aññena cātiādimāha. Tattha kukkuccavūpasantanti hatthakukkuccādīnaṁ vasena",
  "atk-s0301a7:36_7": "vūpasantakukkuccaṁ. Annena pānenāti desanāmattametaṁ . Ayaṁ panattho – aññehi tayā",
  "atk-s0301a7:36_8": "‘‘pariccajissāmī’’ti sallakkhitehi cīvarādīhi paccayehi upaṭṭhahassu. Khettaṁ hi",
  "atk-s0301a7:36_9": "taṁ puññapekkhassa hotīti etaṁ tathāgatasāsanaṁ nāma puññapekkhassa puññatthikassa",
  "atk-s0301a7:36_10": "tuyhaṁ appepi bīje bahusassaphaladāyakaṁ sukhettaṁ viya paṭiyattaṁ hoti. Aṭṭhamaṁ.",
  "atk-s0301a7:37": "9. Sundarikasuttavaṇṇanā",
  "atk-s0301a7:38_0": "195. Navame sundarikabhāradvājoti sundarikāya nadiyā tīre aggijuhaṇena evaṁladdhanāmo.",
  "atk-s0301a7:38_1": "Sundarikāyāti evaṁnāmikāya nadiyā. Aggiṁjuhatīti āhutiṁ pakkhipanena jāleti . Aggihuttaṁ",
  "atk-s0301a7:38_2": "paricaratīti agyāyatanaṁ sammajjanupalepanabalikammādinā payirupāsati. Ko nu kho",
  "atk-s0301a7:38_3": "imaṁ habyasesaṁ bhuñjeyyāti so kira brāhmaṇo aggimhi hutāvasesaṁ pāyāsaṁ disvā cintesi",
  "atk-s0301a7:38_4": "– ‘‘aggimhi tāva pakkhittapāyāso mahābrahmunā bhutto, ayaṁ pana avaseso atthi, taṁ",
  "atk-s0301a7:38_5": "yadi brahmuno mukhato jātassa brāhmaṇassa dadeyyaṁ, evaṁ me pitarā saha puttopi santappito",
  "atk-s0301a7:38_6": "bhaveyya, suvisodhito cassa brahmalokagāmimaggo’’ti. So brāhmaṇassa dassanatthaṁ",
  "atk-s0301a7:38_7": "uṭṭhāyāsanā catuddisā anuvilokesi, ‘‘ko nu kho imaṁ habyasesaṁ bhuñjeyyā’’ti?",
  "atk-s0301a7:39_0": "Rukkhamūleti tasmiṁ vanasaṇḍe jeṭṭhakarukkhassa mūle. Sasīsaṁ pārutaṁ nisinnanti",
  "atk-s0301a7:39_1": "saha sīsena pārutakāyaṁ nisinnaṁ. Kasmā pana bhagavā tattha nisīdi? Bhagavā kira",
  "atk-s0301a7:39_2": "paccūsasamaye lokaṁ olokento imaṁ brāhmaṇaṁ disvā cintesi – ayaṁ brāhmaṇo evarūpaṁ",
  "atk-s0301a7:39_3": "aggapāyāsaṁ gahetvā ‘‘mahābrahmānaṁ bhojemī’’ti aggimhi jhāpento aphalaṁ karoti…pe…",
  "atk-s0301a7:39_4": "cattāro magge ceva cattāri ca phalāni demīti. Tasmā kālasseva vuṭṭhāya sarīrapaṭijagganaṁ",
  "atk-s0301a7:39_5": "katvā pattacīvaraṁ ādāya gantvā vuttanayena tasmiṁ rukkhamūle nisīdi. Atha kasmā",
  "atk-s0301a7:39_6": "sasīsaṁ pārupīti? Himapātassa ca sītavātassa ca paṭibāhaṇatthaṁ, paṭibalova etaṁ",
  "atk-s0301a7:39_7": "tathāgato adhivāsetuṁ. Sace pana apārupitvā nisīdeyya, brāhmaṇo dūratova sañjānitvā",
  "atk-s0301a7:39_8": "nivatteyya, evaṁ sati kathā nappavatteyya. Iti bhagavā – ‘‘brāhmaṇe āgate sīsaṁ vivarissāmi,",
  "atk-s0301a7:39_9": "atha maṁ so disvā kathaṁ pavattessati, tassāhaṁ kathānusārena dhammaṁ desessāmī’’ti",
  "atk-s0301a7:39_10": "kathāpavattanatthaṁ evamakāsi.",
  "atk-s0301a7:40_0": "Upasaṅkamīti brāhmaṇo – ‘‘ayaṁ sasīsaṁ pārupitvā sabbarattiṁ padhānamanuyutto. Imassa",
  "atk-s0301a7:40_1": "dakkhiṇodakaṁ datvā imaṁ habyasesaṁ dassāmī’’ti, brāhmaṇasaññī hutvā upasaṅkami.",
  "atk-s0301a7:40_2": "Muṇḍo ayaṁ bhavaṁ, muṇḍako ayaṁ bhavanti sīse vivaritamatte nīcakesantaṁ disvā ‘‘muṇḍo’’ti",
  "atk-s0301a7:40_3": "āha. Tato suṭṭhutaraṁ olokento pavattamattampi sikhaṁ adisvā hīḷento ‘‘muṇḍako’’ti",
  "atk-s0301a7:40_4": "āha. Tatovāti yattha ṭhito addasa, tamhāva padesā. Muṇḍāpi hīti kenaci kāraṇena muṇḍitasīsāpi honti.",
  "atk-s0301a7:41_0": "Mājātiṁ pucchāti yadi dānassa mahapphalataṁ paccāsīsasi, jātiṁ mā puccha. Akāraṇaṁ",
  "atk-s0301a7:41_1": "hi dakkhiṇeyyabhāvassa jāti. Caraṇañca pucchāti apica kho sīlādiguṇabhedaṁ caraṇaṁ",
  "atk-s0301a7:41_2": "puccha. Etaṁ hi dakkhiṇeyyabhāvassa kāraṇaṁ. Idānissa tamatthaṁ vibhāvento kaṭṭhā",
  "atk-s0301a7:41_3": "have jāyati jātavedotiādimāha . Tatrāyaṁ adhippāyo – idha kaṭṭhā aggi jāyati, na",
  "atk-s0301a7:41_4": "ca so sālādikaṭṭhā jātova aggikiccaṁ karoti, sāpāna-doṇiādikaṭṭhā jāto na karoti,",
  "atk-s0301a7:41_5": "attano pana acciyādiguṇasampattiyā yato vā tato vā jāto karotiyeva. Evaṁ na brāhmaṇakulādīsu",
  "atk-s0301a7:41_6": "jātova dakkhiṇeyyo hoti, caṇḍālakulādīsu jāto na hoti, apica kho nīcakulinopi uccakulinopi",
  "atk-s0301a7:41_7": "khīṇāsava-muni dhitimā hirīnisedho ājānīyo hoti. Imāya dhitihiripamokkhāya guṇasampattiyā",
  "atk-s0301a7:41_8": "jātimā uttamadakkhiṇeyyo hoti. So hi dhitiyā guṇe dhāreti, hiriyā dose nisedhetīti.",
  "atk-s0301a7:41_9": "Apicettha munīti monadhammena samannāgato. Dhitimāti vīriyavā. Ājānīyoti kāraṇākāraṇajānanako.",
  "atk-s0301a7:41_10": "Hirīnisedhoti hiriyā pāpāni nisedhetvā ṭhito.",
  "atk-s0301a7:42_0": "Saccena dantoti paramatthasaccena danto. Damasā upetoti indriyadamena upeto. Vedantagūti",
  "atk-s0301a7:42_1": "catunnaṁ maggavedānaṁ antaṁ, catūhi vā maggavedehi kilesānaṁ antaṁ gato. Vusitabrahmacariyoti",
  "atk-s0301a7:42_2": "maggabrahmacariyavāsaṁ vuttho. Yaññopanītoti upanītayañño paṭiyāditayañño ca. Tamupavhayethāti",
  "atk-s0301a7:42_3": "yena yañño paṭiyādito, so taṁ paramatthabrāhmaṇaṁ avhayeyya. ‘‘Indamavhayāma, somamavhayāma,",
  "atk-s0301a7:42_4": "varuṇamavhayāma, īsānamavhayāma, yāmamavhayāmā’’ti idaṁ pana avhānaṁ niratthakaṁ.",
  "atk-s0301a7:42_5": "Kālenāti avhayanto ca ‘‘kālo, bhante, niṭṭhitaṁ bhatta’’nti antomajjhanhikakāleyeva",
  "atk-s0301a7:42_6": "taṁ upavhayeyya. So juhati dakkhiṇeyyeti yo evaṁ kāle khīṇāsavaṁ āmantetvā tattha",
  "atk-s0301a7:42_7": "catupaccayadakkhiṇaṁ patiṭṭhapeti, so dakkhiṇeyye juhati nāma, na acetane aggimhi pakkhipanto.",
  "atk-s0301a7:43_0": "Iti brāhmaṇo bhagavato kathaṁ suṇanto pasīditvā idāni attano pasādaṁ āvikaronto addhā",
  "atk-s0301a7:43_1": "suyiṭṭhantiādimāha. Tassattho – addhā mama yidaṁ idāni suyiṭṭhañca suhutañca bhavissati,",
  "atk-s0301a7:43_2": "pubbe pana aggimhi jhāpitaṁ niratthakaṁ ahosīti. Añño janoti ‘‘ahaṁ brāhmaṇo, ahaṁ",
  "atk-s0301a7:43_3": "brāhmaṇo’’ti vadanto andhabālaputhujjano. Habyasesanti hutasesaṁ. Bhuñjatu bhavantiādi",
  "atk-s0301a7:43_4": "purimasutte vuttanayeneva veditabbaṁ.",
  "atk-s0301a7:44_0": "Na khvāhanti na kho ahaṁ. Kasmā panevamāhāti? Tasmiṁ kira bhojane upahaṭamatteva",
  "atk-s0301a7:44_1": "‘‘satthā bhuñjissatī’’ti saññāya catūsu mahādīpesu dvīsu parittadīpasahassesu devatā",
  "atk-s0301a7:44_2": "pupphaphalādīni ceva sappinavanītatelamadhuphāṇitādīni ca ādāya madhupaṭalaṁ pīḷetvā",
  "atk-s0301a7:44_3": "madhuṁ gaṇhantiyo viya dibbānubhāvena nibbattitojameva gahetvā pakkhipiṁsu. Tena",
  "atk-s0301a7:44_4": "taṁ sukhumattaṁ gataṁ, manussānañca oḷārikaṁ vatthūti tesaṁ tāva oḷārikavatthutāya",
  "atk-s0301a7:44_5": "sammā pariṇāmaṁ na gacchati. Goyūse pana tilabījāni pakkhipitvā pakkattā oḷārikamissakaṁ",
  "atk-s0301a7:44_6": "jātaṁ, devānañca sukhumaṁ vatthūti tesaṁ sukhumavatthutāya sammā pariṇāmaṁ na gacchati.",
  "atk-s0301a7:44_7": "Sukkhavipassakakhīṇāsavassāpi kucchiyaṁ na pariṇamati. Aṭṭhasamāpattilābhīkhīṇāsavassa",
  "atk-s0301a7:44_8": "pana samāpattibalena pariṇāmeyya. Bhagavato pana pākatikeneva kammajatejena pariṇāmeyya.",
  "atk-s0301a7:45_0": "Appahariteti aharite. Sace hi haritesu tiṇesu pakkhipeyya, siniddhapāyāsena tiṇāni",
  "atk-s0301a7:45_1": "pūtīni bhaveyyuṁ. Buddhā ca bhūtagāmasikkhāpadaṁ na vītikkamanti, tasmā evamāha.",
  "atk-s0301a7:45_2": "Yattha pana galappamāṇāni mahātiṇāni, tādise ṭhāne pakkhipituṁ vaṭṭati. Appāṇaketi",
  "atk-s0301a7:45_3": "sappāṇakasmiṁ hi parittake udake pakkhitte pāṇakā maranti, tasmā evamāha. Yaṁ pana",
  "atk-s0301a7:45_4": "gambhīraṁ mahāudakaṁ hoti, pātisatepi pātisahassepi pakkhitte na āluḷati, tathārūpe",
  "atk-s0301a7:45_5": "udake vaṭṭati. Opilāpesīti suvaṇṇapātiyā saddhiṁyeva nimujjāpesi. Cicciṭāyati ciṭiciṭāyatīti",
  "atk-s0301a7:45_6": "evarūpaṁ saddaṁ karoti. Kiṁ panesa pāyāsassa ānubhāvo, udāhu tathāgatassāti? Tathāgatassa.",
  "atk-s0301a7:45_7": "Ayaṁ hi brāhmaṇo taṁ pāyāsaṁ opilāpetvā ummaggaṁ āruyha satthu santikaṁ anāgantvāva",
  "atk-s0301a7:45_8": "gaccheyya, atha bhagavā – ‘‘ettakaṁ acchariyaṁ disvā mama santikaṁ āgamissati. Athassāhaṁ",
  "atk-s0301a7:45_9": "dhammadesanāya micchādiṭṭhigahaṇaṁ bhinditvā sāsane otāretvā amatapānaṁ pāyessāmī’’ti",
  "atk-s0301a7:45_10": "adhiṭṭhānabalena evamakāsi.",
  "atk-s0301a7:46_0": "Dārusamādahānoti dāruṁ jhāpayamāno. Bahiddhā hi etanti etaṁ dārujjhāpanaṁ nāma ariyadhammato",
  "atk-s0301a7:46_1": "bahiddhā. Yadi etena suddhi bhaveyya, ye davaḍāhakādayo bahūni dārūni jhāpenti, te",
  "atk-s0301a7:46_2": "paṭhamataraṁ sujjheyyuṁ. Kusalāti khandhādīsu kusalā. Ajjhattamevujjalayāmi jotinti",
  "atk-s0301a7:46_3": "niyakajjhatte attano santānasmiṁyeva ñāṇajotiṁ jālemi. Niccagginīti āvajjanapaṭibaddhena",
  "atk-s0301a7:46_4": "sabbaññutaññāṇena niccaṁ pajjalitaggi. Niccasamāhitattoti niccaṁ sammā ṭhapitacitto.",
  "atk-s0301a7:46_5": "Brahmacariyaṁ carāmīti bodhimaṇḍe caritaṁ brahmacariyaṁ gahetvā evaṁ vadati.",
  "atk-s0301a7:47_0": "Mānohi te, brāhmaṇa, khāribhāroti yathā khāribhāro khandhena vayhamāno upari ṭhitopi",
  "atk-s0301a7:47_1": "akkantakkantaṭṭhāne pathaviyā saddhiṁ phuseti, evameva jātigottakulādīni mānavatthūni",
  "atk-s0301a7:47_2": "nissāya ussāpito mānopi tattha tattha issaṁ uppādento catūsu apāyesu saṁsīdāpeti.",
  "atk-s0301a7:47_3": "Tenāha ‘‘māno hi te, brāhmaṇa, khāribhāro’’ti . Kodho dhūmoti tava ñāṇaggissa upakkilesaṭṭhena",
  "atk-s0301a7:47_4": "kodho dhumo. Tena hi te upakkiliṭṭho ñāṇaggi na virocati. Bhasmani mosavajjanti nirojaṭṭhena",
  "atk-s0301a7:47_5": "musāvādo chārikā nāma. Yathā hi chārikāya paṭicchanno aggi na joteti, evaṁ te musāvādena",
  "atk-s0301a7:47_6": "paṭicchannaṁ ñāṇanti dasseti. Jivhā sujāti yathā tuyhaṁ suvaṇṇarajatalohakaṭṭhamattikāsu",
  "atk-s0301a7:47_7": "aññataramayā yāgayajanatthāya sujā hoti, evaṁ mayhaṁ dhammayāgaṁ yajanatthāya pahūtajivhā",
  "atk-s0301a7:47_8": "sujāti vadati. Hadayaṁ jotiṭṭhānanti yathā tuyhaṁ nadītīre jotiṭṭhānaṁ, evaṁ mayhaṁ",
  "atk-s0301a7:47_9": "dhammayāgassa yajanaṭṭhānatthena sattānaṁ hadayaṁ jotiṭṭhānaṁ. Attāti cittaṁ.",
  "atk-s0301a7:48_0": "Dhammo rahadoti yathā tvaṁ aggiṁ paricaritvā dhūmachārikasedakiliṭṭhasarīro sundarikaṁ",
  "atk-s0301a7:48_1": "nadiṁ otaritvā nhāyasi, evaṁ mayhaṁ sundarikāsadisena bāhirena rahadena attho natthi,",
  "atk-s0301a7:48_2": "aṭṭhaṅgikamaggadhammo pana mayhaṁ rahado, tatrāhaṁ pāṇasatampi pāṇasahassampi caturāsītipāṇasahassānipi",
  "atk-s0301a7:48_3": "ekappahārena nhāpemi. Sīlatitthoti tassa pana me dhammarahadassa catupārisuddhisīlaṁ",
  "atk-s0301a7:48_4": "titthanti dasseti. Anāviloti yathā tuyhaṁ sundarikā nadī catūhi pañcahi ekato nhāyantehi",
  "atk-s0301a7:48_5": "heṭṭhupariyavālikā āluḷā hoti , na evaṁ mayhaṁ rahado, anekasatasahassesupi pāṇesu",
  "atk-s0301a7:48_6": "otaritvā nhāyantesu so anāvilo vippasannova hoti. Sabbhi sataṁ pasatthoti paṇḍitehi",
  "atk-s0301a7:48_7": "paṇḍitānaṁ pasaṭṭho. Uttamatthena vā so sabbhīti vuccati, paṇḍitehi pasatthattā sataṁ",
  "atk-s0301a7:48_8": "pasattho. Taranti pāranti nibbānapāraṁ gacchanti.",
  "atk-s0301a7:49_0": "Idāni ariyamaggarahadassa aṅgāni uddharitvā dassento saccaṁ dhammotiādimāha. Tattha",
  "atk-s0301a7:49_1": "saccanti vacīsaccaṁ. Dhammoti iminā diṭṭhisaṅkappavāyāmasatisamādhayo dasseti. Saṁyamoti",
  "atk-s0301a7:49_2": "iminā kammantājīvā gahitā. Saccanti vā iminā maggasaccaṁ gahitaṁ. Sā atthato sammādiṭṭhi.",
  "atk-s0301a7:49_3": "Vuttañhetaṁ – ‘‘sammādiṭṭhi maggo ceva hetu cā’’ti (dha. sa. 1039). Sammādiṭṭhiyā",
  "atk-s0301a7:49_4": "pana gahitāya taggatikattā sammāsaṅkappo gahitova hoti. Dhammoti iminā vāyāmasatisamādhayo.",
  "atk-s0301a7:49_5": "Saṁyamoti iminā vācākammantājīvā. Evampi aṭṭhaṅgiko maggo dassito hoti. Atha vā saccanti",
  "atk-s0301a7:49_6": "paramatthasaccaṁ , taṁ atthato nibbānaṁ. Dhammotipadena diṭṭhi saṅkappo vāyāmo sati",
  "atk-s0301a7:49_7": "samādhīti pañcaṅgāni gahitāni. Saṁyamoti vācā kammanto ājīvoti tīṇi. Evampi aṭṭhaṅgiko",
  "atk-s0301a7:49_8": "maggo dassito hoti. Brahmacariyanti etaṁ brahmacariyaṁ nāma. Majjhe sitāti sassatucchede",
  "atk-s0301a7:49_9": "vajjetvā majjhe nissitā. Brahmapattīti seṭṭhapatti. Sa tujjubhūtesu namo karohīti",
  "atk-s0301a7:49_10": "ettha ta-kāro padasandhikaro, sa tvaṁ ujubhūtesu khīṇāsavesu namo karohīti attho.",
  "atk-s0301a7:49_11": "Tamahaṁ naraṁ dhammasārīti brūmīti yo evaṁ paṭipajjati, tamahaṁ puggalaṁ ‘‘dhammasārī",
  "atk-s0301a7:49_12": "eso dhammasāriyā paṭicchanno’’ti ca ‘‘kusaladhammehi akusaladhamme sāretvā ṭhito’’ti",
  "atk-s0301a7:49_13": "vāti vadāmīti. Navamaṁ.",
  "atk-s0301a7:50": "10. Bahudhītarasuttavaṇṇanā",
  "atk-s0301a7:51_0": "196. Dasame aññatarasmiṁ vanasaṇḍeti paccūsasamaye lokaṁ olokento tassa brāhmaṇassa",
  "atk-s0301a7:51_1": "arahattassa upanissayaṁ disvā ‘‘gacchāmissa saṅgahaṁ karissāmī’’ti gantvā tasmiṁ",
  "atk-s0301a7:51_2": "vanasaṇḍe viharati. Naṭṭhā hontīti kasitvā vissaṭṭhā aṭavimukhā caramānā brāhmaṇe",
  "atk-s0301a7:51_3": "bhuñjituṁ gate palātā honti. Pallaṅkanti samantato ūrubaddhāsanaṁ. Ābhujitvāti bandhitvā",
  "atk-s0301a7:51_4": ". Ujuṁ kāyaṁ paṇidhāyāti uparimaṁ sarīraṁ ujukaṁ ṭhapetvā, aṭṭhārasa piṭṭhikaṇṭake",
  "atk-s0301a7:51_5": "koṭiyā koṭiṁ paṭipādetvā. Parimukhaṁ satiṁ upaṭṭhapetvāti kammaṭṭhānābhimukhaṁ satiṁ",
  "atk-s0301a7:51_6": "ṭhapayitvā, mukhasamīpe vā katvāti attho. Teneva vibhaṅge vuttaṁ – ‘‘ayaṁ sati upaṭṭhitā",
  "atk-s0301a7:51_7": "hoti sūpaṭṭhitā nāsikagge vā mukhanimitte vā, tena vuccati parimukhaṁ satiṁ upaṭṭhapetvā’’ti",
  "atk-s0301a7:51_8": "(vibha. 537). Atha vā ‘‘parīti pariggahaṭṭho. Mukhanti niyyānaṭṭho. Satīti upaṭṭhānaṭṭho.",
  "atk-s0301a7:51_9": "Tena vuccati parimukhaṁ satiṁ upaṭṭhapetvā’’ti evaṁ paṭisambhidāyaṁ (paṭi. ma. 1.164)",
  "atk-s0301a7:51_10": "vuttanayenapettha attho daṭṭhabbo. Tatrāyaṁ saṅkhepo – ‘‘pariggahitaniyyānaṁ satiṁ",
  "atk-s0301a7:51_11": "katvā’’ti. Evaṁ nisīdanto ca pana chabbaṇṇā ghanabuddharasmiyo vissajjetvā nisīdi.",
  "atk-s0301a7:51_12": "Upasaṅkamīti domanassābhibhūto āhiṇḍanto, ‘‘sukhena vatāyaṁ samaṇo nisinno’’ti cintetvā upasaṅkami.",
  "atk-s0301a7:52_0": "Ajjasaṭṭhiṁna dissantīti ajja chadivasamattakā paṭṭhāya na dissanti. Pāpakāti lāmakā",
  "atk-s0301a7:52_1": "tilakhāṇukā. Tena kira tilakhette vapite tadaheva devo vassitvā tile paṁsumhi osīdāpesi",
  "atk-s0301a7:52_2": ", pupphaṁ vā phalaṁ vā gahetuṁ nāsakkhiṁsu. Yepi vaḍḍhiṁsu, tesaṁ upari pāṇakā patitvā",
  "atk-s0301a7:52_3": "paṇṇāni khādiṁsu, ekapaṇṇadupaṇṇā khāṇukā avasissiṁsu. Brāhmaṇo khettaṁ oloketuṁ",
  "atk-s0301a7:52_4": "gato te disvā – ‘‘vaḍḍhiyā me tilā gahitā, tepi naṭṭhā’’ti domanassajāto ahosi, taṁ",
  "atk-s0301a7:52_5": "gahetvā imaṁ gāthamāha.",
  "atk-s0301a7:53_0": "Ussoḷhikāyāti ussāhena kaṇṇanaṅguṭṭhādīni ukkhipitvā vicarantā uppatanti. Tassa kira",
  "atk-s0301a7:53_1": "anupubbena bhogesu parikkhīṇesu pakkhipitabbassa abhāvena tucchakoṭṭhā ahesuṁ. Tassa",
  "atk-s0301a7:53_2": "ito cito ca sattahi gharehi āgatā mūsikā te tucchakoṭṭhe pavisitvā uyyānakīḷaṁ kīḷantā",
  "atk-s0301a7:53_3": "viya naccanti, taṁ gahetvā evamāha.",
  "atk-s0301a7:54_0": "Uppāṭakehi sañchannoti uppāṭakapāṇakehi sañchanno. Tassa kira brāhmaṇassa sayanatthāya",
  "atk-s0301a7:54_1": "santhataṁ tiṇapaṇṇasanthāraṁ koci antarantarā paṭijagganto natthi. So divasaṁ araññe",
  "atk-s0301a7:54_2": "kammaṁ katvā sāyaṁ āgantvā tasmiṁ nipajjati. Athassa uppāṭakapāṇakā sarīraṁ ekacchannaṁ",
  "atk-s0301a7:54_3": "karontā khādanti, taṁ gahetvā evamāha.",
  "atk-s0301a7:55_0": "Vidhavāti matapatikā. Yāva kira tassa brāhmaṇassa gehe vibhavamattā ahosi, tāva tā",
  "atk-s0301a7:55_1": "vidhavāpi hutvā patikulesu vasituṁ labhiṁsu. Yadā pana so niddhano jāto, tadā tā",
  "atk-s0301a7:55_2": "‘‘pitugharaṁ gacchathā’’ti sassusasurādīhi nikkaḍḍhitā tato tasseva gharaṁ āgantvā",
  "atk-s0301a7:55_3": "vasantiyo brāhmaṇassa bhojanakāle ‘‘gacchatha ayyakena saddhiṁ bhuñjathā’’ti putte",
  "atk-s0301a7:55_4": "pesenti, tehi pātiyaṁ hatthesu otāritesu brāhmaṇo hatthassa okāsaṁ na labhati. Taṁ",
  "atk-s0301a7:55_5": "gahetvā imaṁ gāthamāha.",
  "atk-s0301a7:56_0": "Piṅgalāti kaḷārapiṅgalā. Tilakāhatāti kāḷasetādivaṇṇehi tilakehi āhatagattā. Sottaṁ",
  "atk-s0301a7:56_1": "pādena bodhetīti niddaṁ okkantaṁ pādena paharitvā pabodheti. Ayaṁ kira brāhmaṇo mūsikasaddena",
  "atk-s0301a7:56_2": "ubbāḷho uppāṭakehi ca khajjamāno sabbarattiṁ niddaṁ alabhitvā paccūsakāle niddāyati.",
  "atk-s0301a7:56_3": "Atha naṁ akkhīsu nimmilitamattesveva – ‘‘kiṁ karosi, brāhmaṇa, pacchā ca pubbe ca",
  "atk-s0301a7:56_4": "gahitassa iṇassa? Vaḍḍhi matthakaṁ pattā, satta dhītaro posetabbā. Idāni iṇāyikā",
  "atk-s0301a7:56_5": "āgantvā gehaṁ parivāressanti, gaccha kammaṁ karohī’’ti pādena paharitvā pabodheti.",
  "atk-s0301a7:56_6": "Taṁ gahetvā imaṁ gāthamāha.",
  "atk-s0301a7:57_0": "Iṇāyikāti yesaṁ anena hatthato iṇaṁ gahitaṁ. So kira kassaci hatthato ekaṁ kahāpaṇaṁ",
  "atk-s0301a7:57_1": "kassaci dve kassaci dasa…pe… kassaci satanti evaṁ bahūnaṁ hatthato iṇaṁ aggahesi.",
  "atk-s0301a7:57_2": "Te divā brāhmaṇaṁ apassantā ‘‘gehato taṁ nikkhantameva gaṇhissāmā’’ti balavapaccūse",
  "atk-s0301a7:57_3": "gantvā codenti. Taṁ gahetvā imaṁ gāthamāha.",
  "atk-s0301a7:58_0": "Bhagavā tena brāhmaṇena imāhi sattahi gāthāhi dukkhe kathite ‘‘yaṁ yaṁ, brāhmaṇa,",
  "atk-s0301a7:58_1": "tayā dukkhaṁ kathitaṁ, sabbametaṁ mayhaṁ natthī’’ti dassento paṭigāthāhi brāhmaṇassa",
  "atk-s0301a7:58_2": "dhammadesanaṁ vaḍḍhesi. Brāhmaṇo tā gāthā sutvā bhagavati pasanno saraṇesu patiṭṭhāya",
  "atk-s0301a7:58_3": "pabbajitvā arahattaṁ pāpuṇi. Taṁ dassetuṁ evaṁ vutte bhāradvājagottotiādi vuttaṁ.",
  "atk-s0301a7:58_4": "Tattha alatthāti labhi.",
  "atk-s0301a7:59_0": "Tañca pana brāhmaṇaṁ bhagavā pabbājetvā ādāya jetavanaṁ gantvā punadivase tena therena",
  "atk-s0301a7:59_1": "pacchāsamaṇena kosalarañño gehadvāraṁ agamāsi . Rājā ‘‘satthā āgato’’ti sutvā pāsādā",
  "atk-s0301a7:59_2": "oruyha vanditvā hatthato pattaṁ gahetvā tathāgataṁ uparipāsādaṁ āropetvā varāsane",
  "atk-s0301a7:59_3": "nisīdāpetvā gandhodakena pāde dhovitvā satapākatelena makkhetvā yāguṁ āharāpetvā",
  "atk-s0301a7:59_4": "rajatadaṇḍaṁ suvaṇṇakaṭacchuṁ gahetvā satthu upanāmesi. Satthā pattaṁ pidahi. Rājā",
  "atk-s0301a7:59_5": "tathāgatassa pādesu patitvā, ‘‘sace me, bhante, doso atthi, khamathā’’ti āha. Natthi,",
  "atk-s0301a7:59_6": "mahārājāti. Atha kasmā yāguṁ na gaṇhathāti? Palibodho atthi, mahārājāti. Kiṁ pana,",
  "atk-s0301a7:59_7": "bhante, yāguṁ agaṇhanteheva labhitabbo esa palibodho, paṭibalo ahaṁ palibodhaṁ dātuṁ,",
  "atk-s0301a7:59_8": "gaṇhatha, bhanteti. Satthā aggahesi. Mahallakattheropi dīgharattaṁ chāto yāvadatthaṁ",
  "atk-s0301a7:59_9": "yāguṁ pivi. Rājā khādanīyabhojanīyaṁ datvā bhattakiccāvasāne bhagavantaṁ vanditvā",
  "atk-s0301a7:59_10": "āha – ‘‘bhagavā tumhe paveṇiyā āgate okkākavaṁse uppajjitvā cakkavattisiriṁ pahāya",
  "atk-s0301a7:59_11": "pabbajitvā loke aggataṁ patto, ko nāma, bhante, tumhākaṁ palibodho’’ti? Mahārāja,",
  "atk-s0301a7:59_12": "etassa mahallakattherassa palibodho amhākaṁ palibodhasadisovāti.",
  "atk-s0301a7:60_0": "Rājā theraṁ vanditvā – ‘‘ko, bhante, tumhākaṁ palibodho’’ti pucchi? Iṇapalibodho,",
  "atk-s0301a7:60_1": "mahārājāti. Kittako, bhanteti? Gaṇehi, mahārājāti. Rañño ‘‘ekaṁ dve sataṁ sahassa’’nti",
  "atk-s0301a7:60_2": "gaṇentassa aṅguliyo nappahonti. Athekaṁ purisaṁ pakkositvā, ‘‘gaccha, bhaṇe, nagare",
  "atk-s0301a7:60_3": "bheriṁ carāpehi ‘sabbe bahudhītikabrāhmaṇassa iṇāyikā rājaṅgaṇe sannipatantū’’ti.",
  "atk-s0301a7:60_4": "Manussā bheriṁ sutvā sannipatiṁsu. Rājā tesaṁ hatthato paṇṇāni āharāpetvā sabbesaṁ",
  "atk-s0301a7:60_5": "anūnaṁ dhanamadāsi. Tattha suvaṇṇameva satasahassagghanakaṁ ahosi. Puna rājā pucchi",
  "atk-s0301a7:60_6": "– ‘‘aññopi atthi, bhante, palibodho’’ti. Iṇaṁ nāma, mahārāja, datvā muccituṁ sakkā,",
  "atk-s0301a7:60_7": "etā pana satta dārikā mahāpalibodhā mayhanti. Rājā yānāni pesetvā tassa dhītaro āharāpetvā",
  "atk-s0301a7:60_8": "attano dhītaro katvā taṁ taṁ kulagharaṁ pesetvā, ‘‘aññopi, bhante, atthi palibodho’’ti",
  "atk-s0301a7:60_9": "pucchi? Brāhmaṇī, mahārājāti. Rājā yānaṁ pesetvā, tassa brāhmaṇiṁ āharāpetvā, ayyikaṭṭhāne",
  "atk-s0301a7:60_10": "ṭhapetvā puna pucchi – ‘‘aññopi, bhante, atthi palibodho’’ti? Natthi , mahārājāti",
  "atk-s0301a7:60_11": "vutte rājāpi cīvaradussāni dāpetvā, ‘‘bhante, mama santakaṁ tumhākaṁ bhikkhubhāvaṁ",
  "atk-s0301a7:60_12": "jānāthā’’ti āha. Āma, mahārājāti. Atha naṁ rājā āha – ‘‘bhante, cīvarapiṇḍapātādayopi",
  "atk-s0301a7:60_13": "sabbe paccayā amhākaṁ santakā bhavissanti. Tumhe tathāgatassa manaṁ gahetvā samaṇadhammaṁ",
  "atk-s0301a7:60_14": "karothā’’ti. Thero tatheva appamatto samaṇadhammaṁ karonto nacirasseva āsavakkhayaṁ pattoti. Dasamaṁ.",
  "atk-s0301a7:61": "Paṭhamo vaggo.",
  "atk-s0301a7:62": "2. Upāsakavaggo",
  "atk-s0301a7:63": "1. Kasibhāradvājasuttavaṇṇanā",
  "atk-s0301a7:64_0": "197. Dutiyavaggassa paṭhame magadhesūti evaṁnāmake janapade. Dakkhiṇāgirisminti rājagahaṁ",
  "atk-s0301a7:64_1": "parivāretvā ṭhitassa girino dakkhiṇabhāge janapado atthi, tasmiṁ janapade, tattha",
  "atk-s0301a7:64_2": "vihārassāpi tadeva nāmaṁ. Ekanāḷāyaṁ brāhmaṇagāmeti ekanāḷāti tassa gāmassa nāmaṁ.",
  "atk-s0301a7:64_3": "Brāhmaṇā panettha sambahulā paṭivasanti, brāhmaṇabhogo eva vā so. Tasmā ‘‘brāhmaṇagāmo’’ti vuccati.",
  "atk-s0301a7:65_0": "Tena kho pana samayenāti yaṁ samayaṁ bhagavā magadharaṭṭhe ekanāḷaṁ brāhmaṇagāmaṁ",
  "atk-s0301a7:65_1": "upanissāya dakkhiṇagirimahāvihāre brāhmaṇassa indriyaparipākaṁ āgamayamāno viharati,",
  "atk-s0301a7:65_2": "tena samayena. Kasibhāradvājassāti so brāhmaṇo kasiṁ nissāya jīvati, bhāradvājoti",
  "atk-s0301a7:65_3": "cassa gottaṁ. Pañcamattānīti pañca pamāṇāni, anūnāni anadhikāni pañcanaṅgalasatānīti",
  "atk-s0301a7:65_4": "vuttaṁ hoti. Payuttānīti yojitāni, balībaddānaṁ khandhesu ṭhapetvā yuge yottehi yojitānīti attho.",
  "atk-s0301a7:66_0": "Vappakāleti vappanakāle bījanikkhepasamaye. Tattha dve vappāni kalalavappañca paṁsuvappañca.",
  "atk-s0301a7:66_1": "Paṁsuvappaṁ idha adhippetaṁ, tañca kho paṭhamadivase maṅgalavappaṁ. Tatthāyaṁ upakaraṇasampadā",
  "atk-s0301a7:66_2": "– tīṇi balibaddasahassāni upaṭṭhāpitāni honti, sabbesaṁ suvaṇṇamayāni siṅgāni paṭimukkāni,",
  "atk-s0301a7:66_3": "rajatamayā khurā, sabbe setamālāhi ceva gandhapañcaṅgulīhi ca alaṅkatā paripuṇṇapañcaṅgā",
  "atk-s0301a7:66_4": "sabbalakkhaṇasampannā, ekacce kāḷā añjanavaṇṇā, ekacce setā phalikavaṇṇā, ekacce",
  "atk-s0301a7:66_5": "rattā pavāḷavaṇṇā, ekacce kammāsā masāragallavaṇṇā. Evaṁ pañcasatā kassakā sabbe",
  "atk-s0301a7:66_6": "ahatasetavatthā gandhamālālaṅkatā dakkhiṇaaṁsakūṭesu patiṭṭhitapupphacumbaṭakā haritālamanosilālañjanujjalagattā",
  "atk-s0301a7:66_7": "dasa dasa naṅgalā ekekagumbā hutvā gacchanti. Naṅgalānaṁ sīsañca yugañca patodā ca",
  "atk-s0301a7:66_8": "suvaṇṇakhacitā . Paṭhamanaṅgale aṭṭha balībaddā yuttā, sesesu cattāro cattāro, avasesā",
  "atk-s0301a7:66_9": "kilantaparivattanatthaṁ ānītā. Ekekagumbe ekekabījasakaṭaṁ ekeko kasati, ekeko vappati.",
  "atk-s0301a7:67_0": "Brāhmaṇo pana pageva massukammaṁ kārāpetvā nhāyitvā sugandhagandhehi vilitto pañcasatagghanakaṁ",
  "atk-s0301a7:67_1": "vatthaṁ nivāsetvā sahassagghanakaṁ ekaṁsaṁ karitvā ekekissā aṅguliyā dve dveti vīsati",
  "atk-s0301a7:67_2": "aṅgulimuddikāyo kaṇṇesu sīhakuṇḍalāni sīse brahmaveṭhanaṁ paṭimuñcitvā suvaṇṇamālaṁ",
  "atk-s0301a7:67_3": "kaṇṭhe katvā brāhmaṇagaṇaparivuto kammantaṁ vosāsati. Athassa brāhmaṇī anekasatabhājanesu",
  "atk-s0301a7:67_4": "pāyāsaṁ pacāpetvā mahāsakaṭesu āropetvā gandhodakena nhāyitvā sabbālaṅkāravibhūsitā",
  "atk-s0301a7:67_5": "brāhmaṇīgaṇaparivutā kammantaṁ agamāsi. Gehampissa haritupalittaṁ vippakiṇṇalājaṁ",
  "atk-s0301a7:67_6": "puṇṇaghaṭakadalidhajapaṭākāhi alaṅkataṁ gandhapupphādīhi sukatabalikammaṁ, khettañca",
  "atk-s0301a7:67_7": "tesu tesu ṭhānesu samussitaddhajapaṭākaṁ ahosi. Parijanakammakārehi saddhiṁ osaṭaparisā",
  "atk-s0301a7:67_8": "aḍḍhateyyasahassā ahosi, sabbe ahatavatthā, sabbesaṁ pāyāsabhojanameva paṭiyattaṁ.",
  "atk-s0301a7:68_0": "Atha brāhmaṇo suvaṇṇapātiṁ dhovāpetvā pāyāsassa pūretvā sappimadhuphāṇitehi abhisaṅkharitvā",
  "atk-s0301a7:68_1": "naṅgalabalikammaṁ kārāpesi. Brāhmaṇī pañcannaṁ kassakasatānaṁ suvaṇṇarajatakaṁsatambalohamayāni",
  "atk-s0301a7:68_2": "bhājanāni dāpetvā suvaṇṇakaṭacchuṁ gahetvā pāyāsena parivisantī gacchati. Brāhmaṇo",
  "atk-s0301a7:68_3": "pana balikammaṁ kāretvā rattabandhikāyo upāhanāyo ārohitvā rattasuvaṇṇadaṇḍakaṁ gahetvā,",
  "atk-s0301a7:68_4": "‘‘idha pāyāsaṁ detha, idha sappiṁ detha, idha sakkharaṁ dethā’’ti vosāsamāno vicarati.",
  "atk-s0301a7:68_5": "Ayaṁ tāva kammante pavatti.",
  "atk-s0301a7:69_0": "Vihāre pana yattha yattha buddhā vasanti, tattha tattha nesaṁ devasikaṁ pañca kiccāni",
  "atk-s0301a7:69_1": "bhavanti, seyyathidaṁ – purebhattakiccaṁ pacchābhattakiccaṁ purimayāmakiccaṁ majjhimayāmakiccaṁ",
  "atk-s0301a7:69_2": "pacchimayāmakiccanti.",
  "atk-s0301a7:70_0": "Tatridaṁ purebhattakiccaṁ – bhagavā hi pātova uṭṭhāya upaṭṭhākānuggahatthaṁ sarīraphāsukatthañca",
  "atk-s0301a7:70_1": "mukhadhovanādiparikammaṁ katvā yāva bhikkhācāravelā, tāva vivittāsane vītināmetvā",
  "atk-s0301a7:70_2": "bhikkhācāravelāya nivāsetvā kāyabandhanaṁ bandhitvā cīvaraṁ pārupitvā pattamādāya",
  "atk-s0301a7:70_3": "kadāci ekako kadāci bhikkhusaṅghaparivuto gāmaṁ vā nigamaṁ vā piṇḍāya pavisati kadāci",
  "atk-s0301a7:70_4": "pakatiyā, kadāci anekehi pāṭihāriyehi vattamānehi. Seyyathidaṁ – piṇḍāya pavisato",
  "atk-s0301a7:70_5": "lokanāthassa purato purato gantvā mudugatiyo vātā pathaviṁ sodhenti, valāhakā udakaphusitāni",
  "atk-s0301a7:70_6": "muñcantā magge reṇuṁ vūpasametvā upari vitānaṁ hutvā tiṭṭhanti, apare vātā pupphāni",
  "atk-s0301a7:70_7": "upaharitvā magge okiranti. Unnatā bhūmippadesā onamanti, onatā unnamanti. Pādanikkhepasamaye",
  "atk-s0301a7:70_8": "samāva bhūmi hoti, sukhasamphassāni padumapupphāni vā pāde sampaṭicchanti. Indakhīlassa",
  "atk-s0301a7:70_9": "anto ṭhapitamatte dakkhiṇapāde sarīrā chabbaṇṇarasmiyo nikkhamitvā suvaṇṇarasasiñcanāni",
  "atk-s0301a7:70_10": "viya citrapaṭaparikkhittāni viya ca pāsādakūṭāgārādīni karontiyo ito cito ca vidhāvanti.",
  "atk-s0301a7:70_11": "Hatthiassavihaṅgādayo sakasakaṭṭhānesu ṭhitāyeva madhurenākārena saddaṁ karonti ,",
  "atk-s0301a7:70_12": "tathā bherivīṇādīni tūriyāni manussānañca kāyūpagāni ābharaṇāni. Tena saññāṇena manussā",
  "atk-s0301a7:70_13": "jānanti ‘‘ajja bhagavā idha piṇḍāya paviṭṭho’’ti. Te sunivatthā supārutā gandhapupphādīni",
  "atk-s0301a7:70_14": "ādāya gharā nikkhamitvā antaravīthiṁ paṭipajjitvā bhagavantaṁ gandhapupphādīhi sakkaccaṁ",
  "atk-s0301a7:70_15": "pūjetvā vanditvā – ‘‘amhākaṁ, bhante, dasa bhikkhū, amhākaṁ vīsati, amhākaṁ bhikkhusataṁ",
  "atk-s0301a7:70_16": "dethā’’ti yācitvā bhagavatopi pattaṁ gahetvā āsanaṁ paññāpetvā sakkaccaṁ piṇḍapātena paṭimānenti.",
  "atk-s0301a7:71_0": "Bhagavā katabhattakicco tesaṁ santānāni oloketvā tathā dhammaṁ deseti, yathā keci",
  "atk-s0301a7:71_1": "saraṇagamane patiṭṭhahanti, keci pañcasu sīlesu, keci sotāpattisakadāgāmianāgāmiphalānaṁ",
  "atk-s0301a7:71_2": "aññatarasmiṁ, keci pabbajitvā aggaphale arahatteti . Evaṁ mahājanaṁ anuggahetvā uṭṭhāyāsanā",
  "atk-s0301a7:71_3": "vihāraṁ gacchati. Tattha gandhamaṇḍalamāḷe paññattavarabuddhāsane nisīdati bhikkhūnaṁ",
  "atk-s0301a7:71_4": "bhattakiccapariyosānaṁ āgamayamāno. Tato bhikkhūnaṁ bhattakiccapariyosāne upaṭṭhāko",
  "atk-s0301a7:71_5": "bhagavato nivedeti. Atha bhagavā gandhakuṭiṁ pavisati. Idaṁ tāva purebhattakiccaṁ.",
  "atk-s0301a7:72_0": "Atha bhagavā evaṁ katapurebhattakicco gandhakuṭiyā upaṭṭhāne nisīditvā pāde pakkhāletvā",
  "atk-s0301a7:72_1": "pādapīṭhe ṭhatvā bhikkhusaṅghaṁ ovadati – ‘‘bhikkhave, appamādena sampādetha, dullabho",
  "atk-s0301a7:72_2": "buddhuppādo lokasmiṁ, dullabho manussattapaṭilābho, dullabhā saddhāsampatti, dullabhā",
  "atk-s0301a7:72_3": "pabbajjā, dullabhaṁ saddhammassavana’’nti. Tattha keci bhagavantaṁ kammaṭṭhānaṁ pucchanti.",
  "atk-s0301a7:72_4": "Bhagavā tesaṁ attano cariyānurūpaṁ kammaṭṭhānaṁ deti. Tato sabbepi bhagavantaṁ vanditvā",
  "atk-s0301a7:72_5": "attano attano rattiṭṭhānadivāṭṭhānāni gacchanti, keci araññaṁ, keci rukkhamūlaṁ,",
  "atk-s0301a7:72_6": "keci pabbatādīnaṁ aññataraṁ, keci cātumahārājikabhavanaṁ…pe… keci vasavattibhavananti.",
  "atk-s0301a7:72_7": "Tato bhagavā gandhakuṭiṁ pavisitvā sace ākaṅkhati, dakkhiṇena passena sato sampajāno",
  "atk-s0301a7:72_8": "muhuttaṁ sīhaseyyaṁ kappeti. Atha samassāsitakāyo uṭṭhahitvā dutiyabhāge lokaṁ voloketi.",
  "atk-s0301a7:72_9": "Tatiyabhāge yaṁ gāmaṁ vā nigamaṁ vā upanissāya viharati, tattha mahājano purebhattaṁ",
  "atk-s0301a7:72_10": "dānaṁ datvā pacchābhattaṁ sunivattho supāruto gandhapupphādīni ādāya vihāre sannipatati.",
  "atk-s0301a7:72_11": "Tato bhagavā sampattaparisāya anurūpena pāṭihāriyena gantvā dhammasabhāyaṁ paññattavarabuddhāsane",
  "atk-s0301a7:72_12": "nisajja dhammaṁ deseti kālayuttaṁ samayayuttaṁ. Atha kālaṁ viditvā parisaṁ uyyojeti,",
  "atk-s0301a7:72_13": "manussā bhagavantaṁ vanditvā pakkamanti. Idaṁ pacchābhattakiccaṁ.",
  "atk-s0301a7:73_0": "So evaṁ niṭṭhitapacchābhattakicco sace gattāni osiñcitukāmo hoti, buddhāsanā vuṭṭhāya",
  "atk-s0301a7:73_1": "nhānakoṭṭhakaṁ pavisitvā upaṭṭhākena paṭiyāditaudakena gattāni utuṁ gāhāpeti . Upaṭṭhākopi",
  "atk-s0301a7:73_2": "buddhāsanaṁ ānetvā papphoṭetvā gandhakuṭipariveṇe paññāpeti. Bhagavā surattadupaṭṭaṁ",
  "atk-s0301a7:73_3": "nivāsetvā kāyabandhanaṁ bandhitvā uttarāsaṅgaṁ katvā tattha āgantvā nisīdati ekakova",
  "atk-s0301a7:73_4": "muhuttaṁ paṭisallīno. Atha bhikkhū tato tato āgamma bhagavato upaṭṭhānaṁ gacchanti.",
  "atk-s0301a7:73_5": "Tattha ekacce pañhaṁ pucchanti, ekacce kammaṭṭhānaṁ, ekacce dhammassavanaṁ yācanti.",
  "atk-s0301a7:73_6": "Bhagavā tesaṁ adhippāyaṁ sampādento purimayāmaṁ vītināmeti. Idaṁ purimayāmakiccaṁ.",
  "atk-s0301a7:74_0": "Purimayāmakiccapariyosāne pana bhikkhūsu bhagavantaṁ vanditvā pakkamantesu sakaladasasahassilokadhātudevatāyo",
  "atk-s0301a7:74_1": "okāsaṁ labhamānā bhagavantaṁ upasaṅkamitvā pañhaṁ pucchanti yathābhisaṅkhataṁ antamaso",
  "atk-s0301a7:74_2": "caturakkharampi. Bhagavā tāsaṁ tāsaṁ devatānaṁ pañhaṁ vissajjento majjhimayāmaṁ vītināmeti.",
  "atk-s0301a7:74_3": "Idaṁ majjhimayāmakiccaṁ.",
  "atk-s0301a7:75_0": "Pacchimayāmaṁ pana tayo koṭṭhāse katvā purebhattato paṭṭhāya nisajjāpīḷitassa sarīrassa",
  "atk-s0301a7:75_1": "kilāsubhāvamocanatthaṁ ekaṁ koṭṭhāsaṁ caṅkamena vītināmeti. Dutiyakoṭṭhāse gandhakuṭiṁ",
  "atk-s0301a7:75_2": "pavisitvā dakkhiṇena passena sato sampajāno sīhaseyyaṁ kappeti. Tatiyakoṭṭhāse paccuṭṭhāya",
  "atk-s0301a7:75_3": "nisīditvā purimabuddhānaṁ santike dānasīlādivasena katādhikārapuggaladassanatthaṁ",
  "atk-s0301a7:75_4": "buddhacakkhunā lokaṁ oloketi. Idaṁ pacchimayāmakiccaṁ.",
  "atk-s0301a7:76_0": "Tadāpi evaṁ olokento kasibhāradvājaṁ brāhmaṇaṁ arahattassa upanissayasampannaṁ disvā",
  "atk-s0301a7:76_1": "– ‘‘tattha mayi gate kathā pavattissati, kathāvasāne dhammadesanaṁ sutvā eso brāhmaṇo",
  "atk-s0301a7:76_2": "saputtadāro tīsu saraṇesu patiṭṭhāya asītikoṭidhanaṁ mama sāsane vippakiritvā aparabhāge",
  "atk-s0301a7:76_3": "nikkhamma pabbajitvā arahattaṁ pāpuṇissatī’’ti ñatvā tattha gantvā kathaṁ samuṭṭhāpetvā",
  "atk-s0301a7:76_4": "dhammaṁ desesi. Etamatthaṁ dassetuṁ atha kho bhagavātiādi vuttaṁ.",
  "atk-s0301a7:77_0": "Tattha pubbaṇhasamayanti bhummatthe upayogavacanaṁ, pubbaṇhasamayeti attho. Nivāsetvāti",
  "atk-s0301a7:77_1": "paridahitvā. Vihāracīvaraparivattanavasenetaṁ vuttaṁ. Pattacīvaramādāyāti pattaṁ",
  "atk-s0301a7:77_2": "hatthehi, cīvaraṁ kāyena ādiyitvā, sampaṭicchitvā dhāretvāti attho. Bhagavato kira",
  "atk-s0301a7:77_3": "piṇḍāya pavisitukāmassa bhamaro viya vikasitapadumadvayamajjhaṁ, indanīlamaṇivaṇṇaselamayapatto",
  "atk-s0301a7:77_4": "hatthadvayamajjhaṁ āgacchati. Taṁ evamāgataṁ pattaṁ hatthehi sampaṭicchitvā cīvarañca",
  "atk-s0301a7:77_5": "parimaṇḍalaṁ pārutaṁ kāyena dhāretvāti vuttaṁ hoti. Tenupasaṅkamīti yena maggena",
  "atk-s0301a7:77_6": "kammanto gantabbo, tena ekakova upasaṅkami. Kasmā pana naṁ bhikkhū nānubandhiṁsūti?",
  "atk-s0301a7:77_7": "Yadā hi bhagavā ekakova katthaci gantukāmo hoti, yāva bhikkhācāravelā dvāraṁ pidahitvā",
  "atk-s0301a7:77_8": "antogandhakuṭiyaṁ nisīdati. Bhikkhū tāya saññāya jānanti ‘‘ajja bhagavā ekakova piṇḍāya",
  "atk-s0301a7:77_9": "caritukāmo, addhā kañci eva vinetabbapuggalaṁ addasā’’ti. Te attano pattacīvaraṁ",
  "atk-s0301a7:77_10": "gahetvā gandhakuṭiṁ padakkhiṇaṁ katvā vanditvā bhikkhācāraṁ gacchanti. Tadā ca bhagavā",
  "atk-s0301a7:77_11": "evamakāsi, tasmā bhikkhū nānubandhiṁsūti.",
  "atk-s0301a7:78_0": "Parivesanā vattatīti tesaṁ suvaṇṇabhājanādīni gahetvā nisinnānaṁ pañcasatānaṁ kassakānaṁ",
  "atk-s0301a7:78_1": "parivisanā vippakatā hoti. Ekamantaṁ aṭṭhāsīti yattha ṭhitaṁ brāhmaṇo passati, tathārūpe",
  "atk-s0301a7:78_2": "dassanūpacāre kathāsavanaphāsuke uccaṭṭhāne aṭṭhāsi. Ṭhatvā ca rajatasuvaṇṇarasapiñjaraṁ",
  "atk-s0301a7:78_3": "candimasūriyānaṁ pabhaṁ atirocamānaṁ samantato sarīrappabhaṁ muñci, yāya ajjhotthaṭattā",
  "atk-s0301a7:78_4": "brāhmaṇassa kammantasālābhittirukkhakasitamattikapiṇḍādayo suvaṇṇamayā viya ahesuṁ.",
  "atk-s0301a7:78_5": "Atha manussā bhuñjantā ca kasantā ca sabbakiccāni pahāya asītianubyañjanaparivāraṁ",
  "atk-s0301a7:78_6": "dvattiṁsamahāpurisalakkhaṇapaṭimaṇḍitaṁ sarīraṁ byāmappabhāparikkhepavibhūsitaṁ bāhuyugalaṁ",
  "atk-s0301a7:78_7": "jaṅgamaṁ viya padumasaraṁ, rasmijālasamujjalitatārāgaṇamiva gaganatalaṁ, vijjulatāvinaddhamiva",
  "atk-s0301a7:78_8": "ca kanakasikharaṁ siriyā jalamānaṁ sammāsambuddhaṁ ekamantaṁ ṭhitaṁ disvā hatthapāde",
  "atk-s0301a7:78_9": "dhovitvā añjaliṁ paggayha samparivāretvā aṭṭhaṁsu. Evaṁ tehi samparivāritaṁ addasā",
  "atk-s0301a7:78_10": "kho kasibhāradvājo brāhmaṇo bhagavantaṁ piṇḍāya ṭhitaṁ, disvāna bhagavantaṁ etadavoca",
  "atk-s0301a7:78_11": "– ahaṁ kho, samaṇa, kasāmi ca vapāmi cāti.",
  "atk-s0301a7:79_0": "Kasmā panāyaṁ evamāha, kiṁ samantapāsādike pasādanīye uttamadamathasamathamanuppattepi",
  "atk-s0301a7:79_1": "tathāgate appasādena, udāhu aḍḍhatiyānaṁ janasahassānaṁ pāyāsaṁ paṭiyādetvāpi kaṭacchubhikkhāya",
  "atk-s0301a7:79_2": "maccherenāti? Ubhayathāpi no, bhagavato panassa dassanena atittaṁ nikkhittakammantaṁ",
  "atk-s0301a7:79_3": "janaṁ disvā ‘‘kammabhaṅgaṁ me kātuṁ āgato’’ti anattamanatā ahosi, tasmā evamāha.",
  "atk-s0301a7:79_4": "Bhagavato ca lakkhaṇasampattiṁ disvā – ‘‘sacāyaṁ kammante appayojayissa, sakalajambudīpe",
  "atk-s0301a7:79_5": "manussānaṁ sīse cūḷāmaṇi viya abhavissa, ko nāmassa attho na sampajjissati, evamevaṁ",
  "atk-s0301a7:79_6": "alasatāya kammante appayojetvā vappamaṅgalādīsu piṇḍāya caratī’’tipissa anattamanatā",
  "atk-s0301a7:79_7": "ahosi. Tenāha – ‘‘ahaṁ kho, samaṇa, kasāmi ca vapāmi ca, kasitvā ca vapitvā ca bhuñjāmī’’ti.",
  "atk-s0301a7:80_0": "Ayaṁ kirassa adhippāyo – mayhampi tāva kammantā na byāpajjanti, na camhi yathā tvaṁ",
  "atk-s0301a7:80_1": "evaṁ lakkhaṇasampanno, tvampi kasitvā ca vapitvā ca bhuñjassu, ko te attho na sampajjeyya",
  "atk-s0301a7:80_2": "evaṁ lakkhaṇasampannassāti. Apicāyaṁ assosi – ‘‘sakyarājakule kira kumāro uppanno,",
  "atk-s0301a7:80_3": "so cakkavattirajjaṁ pahāya pabbajito’’ti. Tasmā idāni ‘‘ayaṁ so’’ti ñatvā ‘‘cakkavattirajjaṁ",
  "atk-s0301a7:80_4": "pahāya kilantosī’’ti upārambhaṁ āropento evamāha. Apica tikkhapañño esa brāhmaṇo,",
  "atk-s0301a7:80_5": "na bhagavantaṁ apasādento bhaṇati, bhagavato pana rūpasampattiṁ disvā puññasampattiṁ",
  "atk-s0301a7:80_6": "sambhāvayamāno kathāpavattanatthampi evamāha. Atha bhagavā veneyyavasena sadevake",
  "atk-s0301a7:80_7": "loke aggakassakavappakabhāvaṁ attano dassento ahampi kho brāhmaṇotiādimāha.",
  "atk-s0301a7:81_0": "Atha brāhmaṇo cintesi – ‘‘ayaṁ samaṇo’’ ‘ahampi kasāmi ca vapāmi cā’ti bhaṇati. Na",
  "atk-s0301a7:81_1": "cassa oḷārikāni yuganaṅgalādīni kasibhaṇḍāni passāmi, kiṁ nu kho musā bhaṇatī’’ti?",
  "atk-s0301a7:81_2": "Bhagavantaṁ pādatalato paṭṭhāya yāva kesaggā olokayamāno, aṅgavijjāya katādhikārattā",
  "atk-s0301a7:81_3": "dvattiṁsavaralakkhaṇasampattimassa ñatvā, ‘‘aṭṭhānametaṁ yaṁ evarūpo musā bhaṇeyyā’’ti",
  "atk-s0301a7:81_4": "sañjātabahumāno bhagavati samaṇavādaṁ pahāya gottena bhagavantaṁ samudācaramāno na",
  "atk-s0301a7:81_5": "kho pana mayaṁ passāma bhoto gotamassātiādimāha. Bhagavā pana yasmā pubbadhammasabhāgatāya",
  "atk-s0301a7:81_6": "kathanaṁ nāma buddhānaṁ ānubhāvo, tasmā buddhānubhāvaṁ dīpento saddhā bījantiādimāha.",
  "atk-s0301a7:82_0": "Kā panettha pubbadhammasabhāgatā? Nanu brāhmaṇena bhagavā naṅgalādikasisambhārasamāyogaṁ",
  "atk-s0301a7:82_1": "puṭṭho apucchitassa bījassa sabhāgatāya āha ‘‘saddhā bīja’’nti, evañca sati kathāpi",
  "atk-s0301a7:82_2": "ananusandhikā hoti? Na hi buddhānaṁ ananusandhikakathā nāma atthi, napi pubbadhammassa",
  "atk-s0301a7:82_3": "asabhāgatāya kathenti. Evaṁ panettha anusandhi veditabbā – brāhmaṇena hi bhagavā",
  "atk-s0301a7:82_4": "yuganaṅgalādikasisambhāravasena kasiṁ pucchito. So tassa anukampāya ‘‘idaṁ apucchita’’nti",
  "atk-s0301a7:82_5": "aparihāpetvā samūlaṁ saupakāraṁ sasambhāraṁ saphalaṁ kasiṁ paññāpetuṁ mūlato paṭṭhāya",
  "atk-s0301a7:82_6": "dassento ‘‘saddhā bīja’’ntiādimāha. Tattha bījaṁ kasiyā mūlaṁ, tasmiṁ sati kattabbato,",
  "atk-s0301a7:82_7": "asati akattabbato, tappamāṇena ca kattabbato. Bīje hi sati kasiṁ karonti, na asati.",
  "atk-s0301a7:82_8": "Bījappamāṇena ca kusalā kassakā khettaṁ kasanti, na ūnaṁ ‘‘mā no sassaṁ parihāyī’’ti,",
  "atk-s0301a7:82_9": "na adhikaṁ ‘‘mā no mogho vāyāmo ahosī’’ti. Yasmā ca bījameva mūlaṁ, tasmā bhagavā",
  "atk-s0301a7:82_10": "mūlato paṭṭhāya kasisambhāraṁ dassento tassa brāhmaṇassa kasiyā pubbadhammassa bījassa",
  "atk-s0301a7:82_11": "sabhāgatāya attano kasiyā pubbadhammaṁ dassento āha ‘‘saddhā bīja’’nti. Evamettha",
  "atk-s0301a7:82_12": "pubbadhammasabhāgatāpi veditabbā.",
  "atk-s0301a7:83_0": "Pucchitaṁyeva vatvā apucchitaṁ pacchā kiṁ na vuttanti ce? Tassa upakārabhāvato ca",
  "atk-s0301a7:83_1": "dhammasambandhasamatthabhāvato ca. Ayaṁ hi brāhmaṇo paññavā, micchādiṭṭhikule pana",
  "atk-s0301a7:83_2": "jātattā saddhārahito, saddhārahito ca paññavā paresaṁ saddhāya attano avisaye apaṭipajjamāno",
  "atk-s0301a7:83_3": "visesaṁ nādhigacchati, kilesakālussiyaparāmaṭṭhāpi cassa dubbalā saddhā balavatiyā",
  "atk-s0301a7:83_4": "paññāya sahasā vattamānā atthasiddhiṁ na karoti hatthinā saddhiṁ ekadhure yutto goṇo",
  "atk-s0301a7:83_5": "viya. Itissa saddhā upakārikāti taṁ brāhmaṇaṁ saddhāya patiṭṭhāpentena pacchāpi vattabbo",
  "atk-s0301a7:83_6": "ayamattho desanākusalatāya pubbe vutto. Bījassa ca upakārikā vuṭṭhi, sā tadanantaraṁyeva",
  "atk-s0301a7:83_7": "vuccamānā samatthā hoti. Evaṁ dhammasambandhasamatthabhāvato pacchāpi vattabbo ayamattho,",
  "atk-s0301a7:83_8": "añño ca evarūpo īsāyottādi pubbe vuttoti veditabbo.",
  "atk-s0301a7:84_0": "Tattha sampasādalakkhaṇā saddhā, okappanalakkhaṇā vā. Bījanti pañcavidhaṁ bījaṁ mūlabījaṁ",
  "atk-s0301a7:84_1": "khandhabījaṁ phalubījaṁ aggabījaṁ bījabījameva pañcamanti. Taṁ sabbampi viruhaṇaṭṭhena",
  "atk-s0301a7:84_2": "bījanteva saṅkhaṁ gacchati.",
  "atk-s0301a7:85_0": "Tattha yathā brāhmaṇassa kasiyā mūlabhūtaṁ bījaṁ dve kiccāni karoti, heṭṭhā mūlena",
  "atk-s0301a7:85_1": "patiṭṭhāti, upari aṅkuraṁ uṭṭhāpeti, evaṁ bhagavato kasiyā mūlabhūtā saddhā heṭṭhā",
  "atk-s0301a7:85_2": "sīlamūlena patiṭṭhāti , upari samathavipassanaṅkuraṁ uṭṭhāpeti. Yathā ca taṁ mūlena",
  "atk-s0301a7:85_3": "pathavirasaṁ āporasaṁ gahetvā nāḷena dhaññaparipākagahaṇatthaṁ vaḍḍhati, evamayaṁ",
  "atk-s0301a7:85_4": "sīlamūlena samathavipassanārasaṁ gahetvā ariyamagganāḷena ariyaphaladhaññaparipākagahaṇatthaṁ",
  "atk-s0301a7:85_5": "vaḍḍhati. Yathā ca taṁ subhūmiyaṁ patiṭṭhahitvā mūlaṅkurapaṇṇanāḷakaṇḍapasavehi vuddhiṁ",
  "atk-s0301a7:85_6": "virūḷhiṁ vepullaṁ patvā khīraṁ janetvā anekasāliphalabharitaṁ sālisīsaṁ nipphādeti,",
  "atk-s0301a7:85_7": "evamesā cittasantāne patiṭṭhahitvā chahi visuddhīhi vuddhiṁ virūḷhiṁ vepullaṁ patvā",
  "atk-s0301a7:85_8": "ñāṇadassanavisuddhikhīraṁ janetvā anekapaṭisambhidābhiññābharitaṁ arahattaphalaṁ",
  "atk-s0301a7:85_9": "nipphādeti. Tena vuttaṁ ‘‘saddhā bīja’’nti.",
  "atk-s0301a7:86_0": "Kasmā pana aññesu paropaññāsāya kusaladhammesu ekato uppajjamānesu saddhāva ‘‘bīja’’nti",
  "atk-s0301a7:86_1": "vuttāti ce? Bījakiccakaraṇato. Yathā hi tesu viññāṇaṁyeva vijānanakiccaṁ karoti,",
  "atk-s0301a7:86_2": "evaṁ saddhā bījakiccaṁ. Sā ca sabbakusalānaṁ mūlabhūtā. Yathāha – ‘‘saddhājāto upasaṅkamati,",
  "atk-s0301a7:86_3": "upasaṅkamanto payirupāsati…pe… paññāya ca naṁ ativijjha passatī’’ti (ma. ni. 2.183).",
  "atk-s0301a7:87_0": "Akusaladhamme ceva kāyañca tapatīti tapo. Indriyasaṁvaravīriyadhutaṅgadukkarakārikānaṁ",
  "atk-s0301a7:87_1": "etaṁ adhivacanaṁ, idha pana indriyasaṁvaro adhippeto. Vuṭṭhīti vassavuṭṭhi vātavuṭṭhītiādi",
  "atk-s0301a7:87_2": "anekavidhā, idha vassavuṭṭhi adhippetā. Yathā hi brāhmaṇassa vassavuṭṭhisamanuggahitaṁ",
  "atk-s0301a7:87_3": "bījaṁ bījamūlakañca sassaṁ viruhati na milāyati nipphattiṁ gacchati, evaṁ bhagavato",
  "atk-s0301a7:87_4": "indriyasaṁvarasamanuggahitā saddhā, saddhāmūlā ca sīlādayo dhammā viruhanti, na milāyanti",
  "atk-s0301a7:87_5": "nipphattiṁ gacchanti. Tenāha ‘‘tapo vuṭṭhī’’ti.",
  "atk-s0301a7:88_0": "Paññā meti ettha vutto me-saddo purimapadesupi yojetabbo ‘‘saddhā me bījaṁ, tapo",
  "atk-s0301a7:88_1": "me vuṭṭhī’’ti tena kiṁ dīpeti? Yathā, brāhmaṇa, tayā vapite khette sace vuṭṭhi atthi,",
  "atk-s0301a7:88_2": "iccetaṁ kusalaṁ. No ce atthi, udakampi tāva dātabbaṁ hoti. Tathā mayā hiriīse paññāyuganaṅgale",
  "atk-s0301a7:88_3": "manoyottena ekābaddhe kate vīriyabalībadde yojetvā satipācanena vijjhitvā attano",
  "atk-s0301a7:88_4": "cittasantānakhettamhi saddhābīje vapite vuṭṭhiyā abhāvo nāma natthi, ayaṁ pana me",
  "atk-s0301a7:88_5": "niccakālaṁ indriyasaṁvaratapo vuṭṭhīti.",
  "atk-s0301a7:89_0": "Paññāti kāmāvacarādibhedato anekavidhā. Idha pana saha vipassanāya maggapaññā adhippetā.",
  "atk-s0301a7:89_1": "Yuganaṅgalanti yugañca naṅgalañca yuganaṅgalaṁ. Yathā hi brāhmaṇassa yuganaṅgalaṁ,",
  "atk-s0301a7:89_2": "evaṁ bhagavato duvidhāpi vipassanā paññā ca. Tattha yathā yugaṁ īsāya upanissayaṁ",
  "atk-s0301a7:89_3": "hoti, purato ca īsābaddhaṁ hoti, yottānaṁ nissayaṁ hoti, balībaddānaṁ ekato gamanaṁ",
  "atk-s0301a7:89_4": "dhāreti, evaṁ paññā hirippamukhānaṁ dhammānaṁ upanissayā hoti. Yathāha – ‘‘paññuttarā",
  "atk-s0301a7:89_5": "sabbe kusalā dhammā’’ti (a. ni. 8.83; 10.58) ca, ‘‘paññā hi seṭṭhā kusalā vadanti,",
  "atk-s0301a7:89_6": "nakkhattarājāriva tārakāna’’nti (jā. 2.17.81) ca. Kusalānaṁ dhammānaṁ pubbaṅgamaṭṭhena",
  "atk-s0301a7:89_7": "purato ca hoti. Yathāha – ‘‘sīlaṁ sirī cāpi satañca dhammo, anvāyikā paññavato bhavantī’’ti",
  "atk-s0301a7:89_8": "hirivippayogena anuppattito pana īsābaddho hoti. Manosaṅkhātassa samādhiyottassa",
  "atk-s0301a7:89_9": "nissayapaccayato yottānaṁ nissayo hoti. Accāraddhātilīnabhāvapaṭisedhanato vīriyabalībaddānaṁ",
  "atk-s0301a7:89_10": "ekato gamanaṁ dhāreti, yathā ca naṅgalaṁ phālayuttaṁ kasanakāle pathavighanaṁ bhindati,",
  "atk-s0301a7:89_11": "mūlasantānakāni padāleti, evaṁ satiyuttā paññā vipassanākāle dhammānaṁ santatisamūhakiccārammaṇaghanaṁ",
  "atk-s0301a7:89_12": "bhindati, sabbakilesamūlasantānakāni padāleti. Sā ca kho lokuttarāva, itarā pana",
  "atk-s0301a7:89_13": "lokikāpi siyā. Tenāha ‘‘paññā me yuganaṅgala’’nti.",
  "atk-s0301a7:90_0": "Hirīyati pāpakehi dhammehīti hirī. Taggahaṇena tāya avippayuttaṁ ottappampi gahitameva",
  "atk-s0301a7:90_1": "hoti. Īsāti yuganaṅgalasandhārikā rukkhalaṭṭhi. Yathā hi brāhmaṇassa īsā yuganaṅgalaṁ",
  "atk-s0301a7:90_2": "dhāreti, evaṁ bhagavatopi hirī lokiyalokuttarapaññāsaṅkhātaṁ yuganaṅgalaṁ dhāreti",
  "atk-s0301a7:90_3": "hiriabhāve paññāya abhāvato. Yathā ca īsāpaṭibaddhayuganaṅgalaṁ kiccakaraṁ hoti acalaṁ",
  "atk-s0301a7:90_4": "asithilaṁ, evaṁ hiripaṭibaddhā ca paññā kiccakārī hoti acalā asithilā abbokiṇṇā ahirikena.",
  "atk-s0301a7:90_5": "Tenāha ‘‘hirī īsā’’ti. Munātīti mano, cittassetaṁ nāmaṁ. Idha pana manosīsena taṁsampayutto",
  "atk-s0301a7:90_6": "samādhi adhippeto. Yottanti rajjubandhanaṁ. Taṁ tividhaṁ īsāya saha yugassa bandhanaṁ,",
  "atk-s0301a7:90_7": "yugena saha balībaddānaṁ bandhanaṁ, sārathinā saha balībaddānaṁ ekābandhananti. Tattha",
  "atk-s0301a7:90_8": "yathā brāhmaṇassa yottaṁ īsāyugabalībadde ekābaddhe katvā sakakicce paṭipādeti, evaṁ",
  "atk-s0301a7:90_9": "bhagavato samādhi sabbeva te hiripaññāvīriyadhamme ekārammaṇe avikkhepasabhāvena",
  "atk-s0301a7:90_10": "bandhitvā sakakicce paṭipādeti. Tenāha ‘‘mano yotta’’nti.",
  "atk-s0301a7:91_0": "Cirakatādimatthaṁ saratīti sati. Phāletīti phālo. Pājenti etenāti pājanaṁ. Taṁ idha",
  "atk-s0301a7:91_1": "‘‘pācana’’nti vuttaṁ. Patodassetaṁ nāmaṁ. Phālo ca pācanañca phālapācanaṁ. Yathā",
  "atk-s0301a7:91_2": "hi brāhmaṇassa phālapācanaṁ, evaṁ bhagavato vipassanāsampayuttā maggasampayuttā ca",
  "atk-s0301a7:91_3": "sati. Tattha yathā phālo naṅgalaṁ anurakkhati, purato cassa gacchati, evaṁ sati kusalākusalānaṁ",
  "atk-s0301a7:91_4": "dhammānaṁ gatiyo samanvesamānā ārammaṇe vā upaṭṭhāpayamānā paññānaṅgalaṁ rakkhati.",
  "atk-s0301a7:91_5": "Tenevesā ‘‘satārakkhena cetasā viharatī’’tiādīsu (a. ni. 10.20) viya ārakkhāti vuttā.",
  "atk-s0301a7:91_6": "Appamussanavasena cassā purato hoti. Satiparicite hi dhamme paññā pajānāti, no pamuṭṭhe.",
  "atk-s0301a7:91_7": "Yathā ca pācanaṁ balībaddānaṁ vijjhanabhayaṁ dassentaṁ saṁsīdituṁ na deti, uppathagamanaṁ",
  "atk-s0301a7:91_8": "vāreti, evaṁ sati vīriyabalībaddānaṁ apāyabhayaṁ dassentī kosajjasaṁsīdanaṁ na deti,",
  "atk-s0301a7:91_9": "kāmaguṇasaṅkhāte agocare cāraṁ nivāretvā kammaṭṭhāne niyojentī uppathagamanaṁ vāreti.",
  "atk-s0301a7:91_10": "Tenāha ‘‘sati me phālapācana’’nti.",
  "atk-s0301a7:92_0": "Kāyaguttoti tividhena kāyasucaritena gutto. Vacīguttoti catubbidhena vacīsucaritena",
  "atk-s0301a7:92_1": "gutto. Ettāvatā pātimokkhasaṁvarasīlaṁ vuttaṁ. Āhāre udare yatoti ettha āhāramukhena",
  "atk-s0301a7:92_2": "sabbapaccayānaṁ gahitattā catubbidhepi paccaye yato saṁyato nirupakkilesoti attho.",
  "atk-s0301a7:92_3": "Iminā ājīvapārisuddhisīlaṁ vuttaṁ. Udare yatoti udare yato saṁyato mitabhojī, āhāre",
  "atk-s0301a7:92_4": "mattaññūti vuttaṁ hoti. Iminā bhojane mattaññutāmukhena paccayapaṭisevanasīlaṁ vuttaṁ.",
  "atk-s0301a7:92_5": "Tena kiṁ dīpeti? Yathā tvaṁ, brāhmaṇa, bījaṁ vapitvā sassaparipālanatthaṁ kaṇṭakavatiṁ",
  "atk-s0301a7:92_6": "vā rukkhavatiṁ vā pākāraparikkhepaṁ vā karosi, tena te gomahiṁsamigagaṇā pavesaṁ",
  "atk-s0301a7:92_7": "alabhantā sassaṁ na vilumpanti, evamahampi taṁ saddhābījaṁ vapitvā nānappakārakusalasassaparipālanatthaṁ",
  "atk-s0301a7:92_8": "kāyavacīāhāraguttimayaṁ tividhaṁ parikkhepaṁ karomi , tena me rāgādiakusaladhammagomahiṁsamigagaṇā",
  "atk-s0301a7:92_9": "pavesaṁ alabhantā nānappakārakaṁ kusalasassaṁ na vilumpantīti.",
  "atk-s0301a7:93_0": "Saccaṁ karomi niddānanti ettha dvīhākārehi avisaṁvādanaṁ saccaṁ. Niddānanti chedanaṁ",
  "atk-s0301a7:93_1": "lunanaṁ uppāṭanaṁ . Karaṇatthe cetaṁ upayogavacanaṁ veditabbaṁ. Ayaṁ hettha attho",
  "atk-s0301a7:93_2": "‘‘saccena karomi niddāna’’nti. Kiṁ vuttaṁ hoti – ‘‘yathā tvaṁ bāhiraṁ kasiṁ katvā",
  "atk-s0301a7:93_3": "sassadūsakānaṁ tiṇānaṁ hatthena vā asitena vā niddānaṁ karosi, evaṁ ahampi ajjhattikaṁ",
  "atk-s0301a7:93_4": "kasiṁ katvā kusalasassadūsakānaṁ visaṁvādanatiṇānaṁ saccena niddānaṁ karomī’’ti.",
  "atk-s0301a7:93_5": "Yathābhūtañāṇaṁ vā ettha saccanti veditabbaṁ. Tena attasaññādīnaṁ tiṇānaṁ niddānaṁ",
  "atk-s0301a7:93_6": "karomīti dasseti. Atha vā niddānanti chedakaṁ lāvakaṁ uppāṭakanti attho. Yathā tvaṁ",
  "atk-s0301a7:93_7": "dāsaṁ vā kammakaraṁ vā niddānaṁ karosi, ‘‘niddehi tiṇānī’’ti tiṇānaṁ chedakaṁ lāvakaṁ",
  "atk-s0301a7:93_8": "uppāṭakaṁ karosi, evamahaṁ saccaṁ karomīti dasseti, atha vā saccanti diṭṭhisaccaṁ.",
  "atk-s0301a7:93_9": "Tamahaṁ niddānaṁ karomi, chinditabbaṁ lunitabbaṁ uppāṭetabbaṁ karomīti. Iti imesu",
  "atk-s0301a7:93_10": "dvīsu vikappesu upayogenevattho yujjati.",
  "atk-s0301a7:94_0": "Soraccaṁ me pamocananti ettha yaṁ taṁ ‘‘kāyiko avītikkamo vācasiko avītikkamo’’ti",
  "atk-s0301a7:94_1": "sīlameva ‘‘soracca’’nti vuttaṁ, na taṁ adhippetaṁ. ‘‘Kāyagutto’’tiādinā hi taṁ vuttameva.",
  "atk-s0301a7:94_2": "Arahattaphalaṁ pana adhippetaṁ. Taṁ hi sundare nibbāne ratattā ‘‘soracca’’nti vuccati.",
  "atk-s0301a7:94_3": "Pamocananti yogavissajjanaṁ. Idaṁ vuttaṁ hoti – yathā tava pamocanaṁ punapi sāyanhe",
  "atk-s0301a7:94_4": "vā dutiyadivase vā anāgatasaṁvacchare vā yojetabbato appamocanameva hoti, na mama",
  "atk-s0301a7:94_5": "evaṁ. Na hi mama antarā mocanaṁ nāma atthi. Ahaṁ hi dīpaṅkaradasabalakālato paṭṭhāya",
  "atk-s0301a7:94_6": "paññānaṅgale vīriyabalībadde yojetvā kappasatasahassādhikāni cattāri asaṅkhyeyyāni",
  "atk-s0301a7:94_7": "mahākasiṁ kasanto tāva na muñciṁ, yāva na sammāsambodhiṁ abhisambujjhiṁ. Yadā ca",
  "atk-s0301a7:94_8": "me sabbaṁ taṁ kālaṁ khepetvā bodhimūle aparājitapallaṅke nisinnassa sabbaguṇaparivāraṁ",
  "atk-s0301a7:94_9": "arahattaphalaṁ udapādi, tadā mayā taṁ sabbussukkapaṭippassaddhiyā pamuttaṁ, na dāni",
  "atk-s0301a7:94_10": "puna yojetabbaṁ bhavissatīti. Etamatthaṁ sandhāyāha ‘‘soraccaṁ me pamocana’’nti.",
  "atk-s0301a7:95_0": "Vīriyaṁme dhuradhorayhanti ettha vīriyanti kāyikacetasiko vīriyārambho. Dhuradhorayhanti",
  "atk-s0301a7:95_1": "dhurāyaṁ dhorayhaṁ, dhurāvahanti attho. Yathā hi brāhmaṇassa dhurāyaṁ dhorayhākaḍḍhitaṁ",
  "atk-s0301a7:95_2": "naṅgalaṁ bhūmighanaṁ bhindati, mūlasantānakāni ca padāleti, evaṁ bhagavato vīriyākaḍḍhitaṁ",
  "atk-s0301a7:95_3": "paññānaṅgalaṁ yathā vuttaṁ ghanaṁ bhindati, kilesasantānakāni ca padāleti. Tenāha",
  "atk-s0301a7:95_4": "‘‘vīriyaṁ me dhuradhorayha’’nti. Atha vā purimadhurāvahattā dhurā, mūladhurāvahattā",
  "atk-s0301a7:95_5": "dhorayhā, dhurā ca dhorayhā ca dhuradhorayhā. Iti yathā brāhmaṇassa ekekasmiṁ naṅgale",
  "atk-s0301a7:95_6": "catubalībaddapabhedaṁ dhuradhorayhaṁ vahantaṁ uppannuppannaṁ tiṇamūlaghātañceva sassasampattiñca",
  "atk-s0301a7:95_7": "sādheti, evaṁ bhagavato catusammappadhānavīriyabhedaṁ dhuradhorayhaṁ vahantaṁ uppannuppannaṁ",
  "atk-s0301a7:95_8": "akusalaghātañceva kusalasampattiñca sādheti. Tenāha ‘‘vīriyaṁ me dhuradhorayha’’nti.",
  "atk-s0301a7:96_0": "Yogakkhemādhivāhananti ettha yogehi khemattā nibbānaṁ yogakkhemaṁ nāma, taṁ adhikicca",
  "atk-s0301a7:96_1": "vāhīyati, abhimukhaṁ vā vāhīyatīti adhivāhanaṁ, yogakkhemassa adhivāhanaṁ yogakkhemādhivāhananti.",
  "atk-s0301a7:96_2": "Idaṁ vuttaṁ hoti – yathā tava dhuradhorayhaṁ puratthimādīsu aññataradisābhimukhaṁ",
  "atk-s0301a7:96_3": "vāhīyati, tathā mama dhuradhorayhaṁ nibbānābhimukhaṁ vāhīyatīti. Evaṁ vāhīyamānaṁva",
  "atk-s0301a7:96_4": "gacchati anivattantaṁ. Yathā tava naṅgalaṁ vahantaṁ dhuradhorayhaṁ khettakoṭiṁ patvā",
  "atk-s0301a7:96_5": "puna nivattati, evaṁ anivattantaṁ dīpaṅkarakālato paṭṭhāya gacchateva. Yasmā vā tena",
  "atk-s0301a7:96_6": "tena maggena pahīnā kilesā na punappunaṁ pahātabbā honti, yathā tava naṅgalena chinnāni",
  "atk-s0301a7:96_7": "tiṇāni puna aparasmiṁ samaye chinditabbāni honti, tasmāpi evaṁ paṭhamamaggavasena",
  "atk-s0301a7:96_8": "diṭṭhekaṭṭhe kilese, dutiyavasena oḷārike, tatiyavasena aṇusahagate, catutthavasena",
  "atk-s0301a7:96_9": "sabbakilese pajahantaṁ gacchati anivattantaṁ. Atha vā gacchati anivattanti nivattanarahitaṁ",
  "atk-s0301a7:96_10": "hutvā gacchatīti attho. Tanti taṁ dhuradhorayhaṁ. Evamettha attho veditabbo. Evaṁ",
  "atk-s0301a7:96_11": "gacchantañca yathā tava dhuradhorayhaṁ na taṁ ṭhānaṁ gacchati, yattha gantvā kassako",
  "atk-s0301a7:96_12": "asoko virajo hutvā na socati. Etaṁ pana taṁ ṭhānaṁ gacchati yattha gantvā na socati.",
  "atk-s0301a7:96_13": "Yattha satipācanena etaṁ vīriyadhuradhorayhaṁ codento gantvā mādiso kassako asoko",
  "atk-s0301a7:96_14": "virajo hutvā na socati, taṁ sabbasokasallasamugghātabhūtaṁ nibbānaṁ nāma asaṅkhataṁ ṭhānaṁ gacchatīti.",
  "atk-s0301a7:97_0": "Idāni nigamanaṁ karonto evamesā kasīti gāthamāha. Tassāyaṁ saṅkhepattho – yassa,",
  "atk-s0301a7:97_1": "brāhmaṇa, esā saddhābījā tapovuṭṭhiyā anuggahitā kasī paññāmayaṁ yuganaṅgalaṁ hirimayañca",
  "atk-s0301a7:97_2": "īsaṁ manomayena yottena ekābaddhaṁ katvā paññānaṅgalena satiphālaṁ ākoṭetvā satipācanaṁ",
  "atk-s0301a7:97_3": "gahetvā kāyavacīāhāraguttiyā gopetvā saccaṁ niddānaṁ katvā soraccapamocanaṁ vīriyadhuradhorayhaṁ",
  "atk-s0301a7:97_4": "yogakkhemābhimukhaṁ anivattantaṁ vāhantena kaṭṭhā kasī kammapariyosānaṁ catubbidhaṁ",
  "atk-s0301a7:97_5": "sāmaññaphalaṁ pāpitā, sā hoti amatapphalā, sā esā kasī amatapphalā hoti. Amataṁ vuccati",
  "atk-s0301a7:97_6": "nibbānaṁ, nibbānānisaṁsā hotīti attho. Sā kho panesā kasī na mamevekassa amatapphalā",
  "atk-s0301a7:97_7": "hoti, atha kho yo koci khattiyo vā brāhmaṇo vā vesso vā suddo vā gahaṭṭho vā pabbajito",
  "atk-s0301a7:97_8": "vā etaṁ kasiṁ kasati, so sabbopi etaṁ kasitvāna sabbadukkhā pamuccatīti.",
  "atk-s0301a7:98_0": "Evaṁ bhagavā brāhmaṇassa arahattanikūṭena nibbānapariyosānaṁ katvā desanaṁ niṭṭhāpesi.",
  "atk-s0301a7:98_1": "Tato brāhmaṇo gambhīratthaṁ desanaṁ sutvā – ‘‘mama kasiphalaṁ bhuñjitvā punapi divaseyeva",
  "atk-s0301a7:98_2": "chāto hoti, imassa pana kasī amatapphalā, tassa phalaṁ bhuñjitvā sabbadukkhā pamuccatī’’ti",
  "atk-s0301a7:98_3": "ñatvā pasanno pasannākāraṁ karonto bhuñjatu bhavaṁ gotamotiādimāha. Taṁ sabbaṁ tato",
  "atk-s0301a7:98_4": "parañca vuttatthamevāti. Paṭhamaṁ.",
  "atk-s0301a7:99": "2. Udayasuttavaṇṇanā",
  "atk-s0301a7:100_0": "198. Dutiye odanena pūresīti attano atthāya sampāditena sūpabyañjanena odanena pūretvā",
  "atk-s0301a7:100_1": "adāsi. Bhagavā kira paccūsasamaye lokaṁ olokentova taṁ brāhmaṇaṁ disvā, pātova sarīrapaṭijagganaṁ",
  "atk-s0301a7:100_2": "katvā, gandhakuṭiṁ pavisitvā, dvāraṁ pidhāya, nisinno tassa bhojanaṁ upasaṁhariyamānaṁ",
  "atk-s0301a7:100_3": "disvā, ekakova pattaṁ aṁsakūṭe laggetvā, gandhakuṭito nikkhamma, nagaradvāre pattaṁ",
  "atk-s0301a7:100_4": "nīharitvā, antonagaraṁ pavisitvā, paṭipāṭiyā gacchanto brāhmaṇassa dvārakoṭṭhake",
  "atk-s0301a7:100_5": "aṭṭhāsi. Brāhmaṇo bhagavantaṁ disvā, attano sajjitaṁ bhojanaṁ adāsi. Taṁ sandhāyetaṁ",
  "atk-s0301a7:100_6": "vuttaṁ. Dutiyampīti dutiyadivasepi. Tatiyampīti tatiyadivasepi. Tāni kira tīṇi divasāni",
  "atk-s0301a7:100_7": "nirantaraṁ brāhmaṇassa gharadvāraṁ gacchantassa bhagavato antarā añño koci uṭṭhāya",
  "atk-s0301a7:100_8": "pattaṁ gahetuṁ samattho nāma nāhosi, mahājano olokentova aṭṭhāsi.",
  "atk-s0301a7:101_0": "Etadavocāti brāhmaṇo tīṇi divasāni pattaṁ pūretvā dentopi na saddhāya adāsi, ‘‘gharadvāraṁ",
  "atk-s0301a7:101_1": "āgantvā ṭhitassa pabbajitassa bhikkhāmattampi adatvā bhuñjatī’’ti upārambhabhayena",
  "atk-s0301a7:101_2": "adāsi. Dadanto ca dve divasāni datvā kiñci avatvāva nivatto. Bhagavāpi kiñci avatvāva",
  "atk-s0301a7:101_3": "pakkanto. Tatiyadivase pana adhivāsetuṁ asakkonto etaṁ ‘‘pakaṭṭhako’’tiādivacanaṁ",
  "atk-s0301a7:101_4": "avoca. Bhagavāpi etaṁ vacanaṁ nicchārāpanatthameva yāva tatiyamagamāsi. Tattha pakaṭṭhakoti rasagiddho.",
  "atk-s0301a7:102_0": "Punappunaṁ ceva vapanti bījanti satthā brāhmaṇassa vacanaṁ sutvā, ‘‘brāhmaṇa, tvaṁ",
  "atk-s0301a7:102_1": "tīṇi divasāni piṇḍapātaṁ datvā osakkasi, punappunaṁ kātabbā nāma lokasmiṁ soḷasa",
  "atk-s0301a7:102_2": "dhammā’’ti vatvā te dhamme dassetuṁ imaṁ desanaṁ ārabhi. Tattha punappunaṁ ceva vapantīti",
  "atk-s0301a7:102_3": "ekasmiṁ sassavāre vuttaṁ ‘‘alamettāvatā’’ti anosakkitvā aparāparesupi sassavāresu",
  "atk-s0301a7:102_4": "ca vapantiyeva. Punappunaṁ vassatīti na ekadivasaṁ vassitvā tiṭṭhati, punappunadivasesupi",
  "atk-s0301a7:102_5": "punappunasaṁvaccharesupi vassatiyeva, evaṁ janapadā iddhā honti. Etenupāyena sabbattha nayo veditabbo.",
  "atk-s0301a7:103_0": "Yācakāti imasmiṁ pade satthā desanākusalatāya attānampi pakkhipitvā dasseti. Khīranikāti",
  "atk-s0301a7:103_1": "khīrakārakā godohakā. Na hi te ekavārameva thanaṁ añchanti, punappunaṁ añchantā dhenuṁ",
  "atk-s0301a7:103_2": "duhantīti attho. Kilamati phandati cāti ayaṁ satto tena iriyāpathena kilamati ceva",
  "atk-s0301a7:103_3": "phandati ca. Gabbhanti soṇasiṅgālādīnampi tiracchānagatānaṁ kucchiṁ. Sivathikanti",
  "atk-s0301a7:103_4": "susānaṁ, mataṁ mataṁ sattaṁ tattha punappunaṁ harantīti attho. Maggañca laddhā apunabbhavāyāti",
  "atk-s0301a7:103_5": "apunabbhavāya maggo nāma nibbānaṁ, taṁ labhitvāti attho.",
  "atk-s0301a7:104_0": "Evaṁ vutteti evaṁ bhagavatā antaravīthiyaṁ ṭhatvāva soḷasa punappunadhamme desentena",
  "atk-s0301a7:104_1": "vutte. Etadavocāti desanāpariyosāne pasanno saddhiṁ puttadāramittañātivaggena bhagavato",
  "atk-s0301a7:104_2": "pāde vanditvā etaṁ ‘‘abhikkantaṁ bho’’tiādivacanaṁ avoca. Dutiyaṁ.",
  "atk-s0301a7:105": "3. Devahitasuttavaṇṇanā",
  "atk-s0301a7:106_0": "199. Tatiye vātehīti udaravātehi. Bhagavato kira chabbassāni dukkarakārikaṁ karontassa",
  "atk-s0301a7:106_1": "pasatamuggayūsādīni āhārayato dubbhojanena ceva dukkhaseyyāya ca udaravāto kuppi.",
  "atk-s0301a7:106_2": "Aparabhāge sambodhiṁ patvā paṇītabhojanaṁ bhuñjantassāpi antarantarā so ābādho attānaṁ",
  "atk-s0301a7:106_3": "dassetiyeva. Taṁ sandhāyetaṁ vuttaṁ. Upaṭṭhāko hotīti paṭhamabodhiyaṁ anibaddhupaṭṭhākakāle",
  "atk-s0301a7:106_4": "upaṭṭhāko hoti. Tasmiṁ kira kāle satthuasītimahātheresu upaṭṭhāko abhūtapubbo nāma",
  "atk-s0301a7:106_5": "natthi. Nāgasamālo upavāno sunakkhatto cundo samaṇuddeso sāgato bodhi meghiyoti ime",
  "atk-s0301a7:106_6": "pana pāḷiyaṁ āgatupaṭṭhākā. Imasmiṁ pana kāle upavānatthero pātova uṭṭhāya pariveṇasammajjanaṁ",
  "atk-s0301a7:106_7": "dantakaṭṭhadānaṁ nhānodakapariyādanaṁ pattacīvaraṁ gahetvā anugamananti sabbaṁ bhagavato",
  "atk-s0301a7:106_8": "upaṭṭhānamakāsi. Upasaṅkamīti paṭhamabodhiyaṁ kira vīsati vassāni niddhūmaṁ araññameva",
  "atk-s0301a7:106_9": "hoti, bhikkhusaṅghassa udakatāpanampi na bhagavatā anuññātaṁ. So ca brāhmaṇo uddhanapāḷiṁ",
  "atk-s0301a7:106_10": "bandhāpetvā mahācāṭiyo uddhanamāropetvā uṇhodakaṁ kāretvā, nhānīyacuṇṇādīhi saddhiṁ",
  "atk-s0301a7:106_11": "taṁ vikkiṇanto jīvikaṁ kappeti. Nhāyitukāmā tattha gantvā mūlaṁ datvā nhāyitvā gandhe",
  "atk-s0301a7:106_12": "vilimpitvā mālaṁ piḷandhitvā pakkamanti. Tasmā thero tattha upasaṅkami.",
  "atk-s0301a7:107_0": "Kiṁ patthayānoti kiṁ icchanto. Kiṁ esanti kiṁ gavesanto. Pūjito pūjaneyyānanti idaṁ",
  "atk-s0301a7:107_1": "thero dasabalassa vaṇṇaṁ kathetumārabhi. Gilānabhesajjatthaṁ gatena kira gilānassa",
  "atk-s0301a7:107_2": "vaṇṇo kathetabboti vattametaṁ. Vaṇṇaṁ hi sutvā manussā sakkaccaṁ bhesajjaṁ dātabbaṁ",
  "atk-s0301a7:107_3": "maññanti. Sappāyabhesajjaṁ laddhā gilāno khippameva vuṭṭhāti. Kathentena ca jhānavimokkhasamāpattimaggaphalāni",
  "atk-s0301a7:107_4": "ārabbha kathetuṁ na vaṭṭati. ‘‘Sīlavā lajjī kukkuccako bahussuto āgamadharo vaṁsānurakkhako’’ti",
  "atk-s0301a7:107_5": "evaṁ pana āgamanīyapaṭipadaṁyeva kathetuṁ vaṭṭati. Pūjaneyyānanti asītimahātherā",
  "atk-s0301a7:107_6": "sadevakena lokena pūjetabbāti pūjaneyyā. Teyeva sakkātabbāti sakkareyyā. Tesaṁyeva",
  "atk-s0301a7:107_7": "apaciti kattabbāti apaceyyā. Bhagavā tesaṁ pūjito sakkato apacito ca, iccassa taṁ",
  "atk-s0301a7:107_8": "guṇaṁ pakāsento thero evamāha. Hātaveti harituṁ.",
  "atk-s0301a7:108_0": "Phāṇitassa ca puṭanti mahantaṁ nicchārikaṁ guḷapiṇḍaṁ. So kira ‘‘kiṁ samaṇassa gotamassa",
  "atk-s0301a7:108_1": "aphāsuka’’nti? Pucchitvā, ‘‘udaravāto’’ti sutvā, ‘‘tena hi mayamettha bhesajjaṁ jānāma,",
  "atk-s0301a7:108_2": "ito thokena udakena idaṁ phāṇitaṁ āloḷetvā nhānapariyosāne pātuṁ detha, iti uṇhodakena",
  "atk-s0301a7:108_3": "bahi parisedo bhavissati, iminā antoti evaṁ samaṇassa gotamassa phāsukaṁ bhavissatī’’ti",
  "atk-s0301a7:108_4": "vatvā therassa patte pakkhipitvā adāsi.",
  "atk-s0301a7:109_0": "Upasaṅkamīti tasmiṁ kira ābādhe paṭippassaddhe ‘‘devahitena tathāgatassa bhesajjaṁ",
  "atk-s0301a7:109_1": "dinnaṁ, teneva rogo vūpasanto, aho dānaṁ paramadānaṁ brāhmaṇassā’’ti kathā vitthāritā",
  "atk-s0301a7:109_2": "jātā. Taṁ sutvā kittikāmo brāhmaṇo ‘‘ettakenapi tāva me ayaṁ kittisaddo abbhuggato’’ti",
  "atk-s0301a7:109_3": "somanassajāto attanā katabhāvaṁ jānāpetukāmo tāvatakeneva dasabale vissāsaṁ āpajjitvā upasaṅkami.",
  "atk-s0301a7:110_0": "Dajjāti dadeyya. Kathaṁ hi yajamānassāti kena kāraṇena yajantassa. Ijjhatīti samijjhati",
  "atk-s0301a7:110_1": "mahapphalo hoti. Yovedīti yo avedi aññāsi, viditaṁ pākaṭamakāsi ‘‘yovetī’’tipi pāṭho,",
  "atk-s0301a7:110_2": "yo aveti jānātīti attho. Passatīti dibbacakkhunā passati. Jātikkhayanti arahattaṁ.",
  "atk-s0301a7:110_3": "Abhiññāvositoti jānitvā vosito vosānaṁ katakiccataṁ patto. Evaṁ hi yajamānassāti",
  "atk-s0301a7:110_4": "iminā khīṇāsave yajanākārena yajantassa. Tatiyaṁ.",
  "atk-s0301a7:111": "4. Mahāsālasuttavaṇṇanā",
  "atk-s0301a7:112_0": "200. Catutthe lūkho lūkhapāvuraṇoti jiṇṇo jiṇṇapāvuraṇo. Upasaṅkamīti kasmā upasaṅkami?",
  "atk-s0301a7:112_1": "Tassa kira ghare aṭṭhasatasahassadhanaṁ ahosi. So catunnaṁ puttānaṁ āvāhaṁ katvā",
  "atk-s0301a7:112_2": "cattāri satasahassāni adāsi . Athassa brāhmaṇiyā kālaṅkatāya puttā sammantayiṁsu",
  "atk-s0301a7:112_3": "– ‘‘sace aññaṁ brāhmaṇiṁ ānessati, tassā kucchiyaṁ nibbattavasena kulaṁ bhijjissati.",
  "atk-s0301a7:112_4": "Handa naṁ mayaṁ saṅgaṇhāmā’’ti. Te cattāropi paṇītehi ghāsacchādanādīhi upaṭṭhahantā",
  "atk-s0301a7:112_5": "hatthapādasambāhanādīni karontā saṅgaṇhitvā ekadivasaṁ divā niddāyitvā vuṭṭhitassa",
  "atk-s0301a7:112_6": "hatthapāde sambāhamānā pāṭiyekkaṁ gharāvāse ādīnavaṁ vatvā – ‘‘mayaṁ tumhe iminā",
  "atk-s0301a7:112_7": "nīhārena yāvajīvaṁ upaṭṭhahissāma, sesadhanampi no dethā’’ti yāciṁsu. Brāhmaṇo puna",
  "atk-s0301a7:112_8": "ekekassa satasahassaṁ satasahassaṁ datvā attano nivatthapārupanamattaṁ ṭhapetvā sabbaṁ",
  "atk-s0301a7:112_9": "upabhogaparibhogaṁ cattāro koṭṭhāse katvā niyyādesi. Taṁ jeṭṭhaputto katipāhaṁ upaṭṭhahi.",
  "atk-s0301a7:113_0": "Atha naṁ ekadivasaṁ nhatvā āgacchantaṁ dvārakoṭṭhake ṭhatvā suṇhā evamāha – ‘‘kiṁ",
  "atk-s0301a7:113_1": "tayā jeṭṭhaputtassa sataṁ vā sahassaṁ vā atirekaṁ dinnamatthi? Nanu sabbesaṁ dve",
  "atk-s0301a7:113_2": "dve satasahassāni dinnāni, kiṁ sesaputtānaṁ gharassa maggaṁ na jānāsī’’ti? So ‘‘nassa",
  "atk-s0301a7:113_3": "vasalī’’ti kujjhitvā aññassa gharaṁ agamāsi, tatopi katipāhaccayena imināva upāyena",
  "atk-s0301a7:113_4": "palāpito aññassāti evaṁ ekagharepi pavesanaṁ alabhamāno paṇḍaraṅgapabbajjaṁ pabbajitvā",
  "atk-s0301a7:113_5": "bhikkhāya caranto kālānamaccayena jarājiṇṇo dubbhojanadukkhaseyyāhi milātasarīro",
  "atk-s0301a7:113_6": "bhikkhācārato āgamma, pīṭhakāya nipanno niddaṁ okkamitvā vuṭṭhāya nisinno attānaṁ",
  "atk-s0301a7:113_7": "oloketvā puttesu patiṭṭhaṁ apassanto cintesi – ‘‘samaṇo kira gotamo abbhākuṭiko uttānamukho",
  "atk-s0301a7:113_8": "sukhasambhāso paṭisanthārakusalo, sakkā samaṇaṁ gotamaṁ upasaṅkamitvā paṭisanthāraṁ",
  "atk-s0301a7:113_9": "labhitu’’nti nivāsanapāvuraṇaṁ saṇṭhapetvā bhikkhābhājanamādāya yena bhagavā tenupasaṅkami.",
  "atk-s0301a7:114": "Dārehisaṁpuccha gharā nikkhāmentīti sabbaṁ mama santakaṁ gahetvā mayhaṁ niddhanabhāvaṁ ñatvā attano bhariyāhi saddhiṁ mantayitvā maṁ gharā nikkaḍḍhāpenti.",
  "atk-s0301a7:115_0": "Nandissanti nandijāto tuṭṭho pamudito ahosiṁ. Bhavamicchisanti vuḍḍhiṁ patthayiṁ.",
  "atk-s0301a7:115_1": "Sāva vārenti sūkaranti yathā sunakhā vaggavaggā hutvā bhussantā bhussantā sūkaraṁ",
  "atk-s0301a7:115_2": "vārenti, punappunaṁ mahāravaṁ ravāpenti, evaṁ dārehi saddhiṁ maṁ bahuṁ vatvā viravantaṁ palāpentīti attho.",
  "atk-s0301a7:116": "Asantāti asappurisā. Jammāti lāmakā. Bhāsareti bhāsanti. Puttarūpenāti puttavesena. Vayogatanti tayo vaye gataṁ atikkantaṁ pacchimavaye ṭhitaṁ maṁ. Jahantīti pariccajanti.",
  "atk-s0301a7:117_0": "Nibbhogoti nipparibhogo. Khādanā apanīyatīti asso hi yāvadeva taruṇo hoti javasampanno,",
  "atk-s0301a7:117_1": "tāvassa nānārasaṁ khādanaṁ dadanti, jiṇṇaṁ nibbhogaṁ tato apanenti, antimavaye taṁ",
  "atk-s0301a7:117_2": "vattaṁ na labhati, gāvīhi saddhiṁ aṭaviyaṁ sukkhatiṇāni khādanto carati. Yathā so",
  "atk-s0301a7:117_3": "asso, evaṁ jiṇṇakāle viluttasabbadhanattā nibbhogo mādisopi bālakānaṁ pitā thero",
  "atk-s0301a7:117_4": "paragharesu bhikkhati.",
  "atk-s0301a7:118": "Yañceti nipāto. Idaṁ vuttaṁ hoti – ye mama puttā anassavā appatissā avasavattino, tehi daṇḍova kira seyyo sundarataroti. Idānissa seyyabhāvaṁ dassetuṁ caṇḍampi goṇantiādi vuttaṁ.",
  "atk-s0301a7:119": "Pure hotīti aggato hoti, taṁ purato katvā gantuṁ sukhaṁ hotīti attho . Gādhamedhatīti udakaṁ otaraṇakāle gambhīre udake patiṭṭhaṁ labhati.",
  "atk-s0301a7:120_0": "Pariyāpuṇitvāti uggaṇhitvā vā vācuggatā katvā. Sannisinnesūti tathārūpe brāhmaṇānaṁ",
  "atk-s0301a7:120_1": "samāgamadivase sabbālaṅkārapaṭimaṇḍitesu puttesu taṁ sabhaṁ ogāhetvā brāhmaṇānaṁ",
  "atk-s0301a7:120_2": "majjhe mahārahe āsane nisinnesu. Abhāsīti ‘ayaṁ me kālo’ti sabhāya majjhe pavisitvā",
  "atk-s0301a7:120_3": "hatthaṁ ukkhipitvā , ‘‘bho ahaṁ tumhākaṁ gāthā bhāsitukāmo, bhāsite suṇissathā’’ti",
  "atk-s0301a7:120_4": "vatvā – ‘‘bhāsa, brāhmaṇa, suṇomā’’ti vutto ṭhitakova abhāsi. ‘‘Tena ca samayena",
  "atk-s0301a7:120_5": "manussānaṁ vattaṁ hoti yo mātāpitūnaṁ santakaṁ khādanto mātāpitaro na poseti, so",
  "atk-s0301a7:120_6": "māretabbo’’ti. Tasmā te brāhmaṇaputtā pitupādesu nipatitvā ‘‘jīvitaṁ no tāta, dehī’’ti",
  "atk-s0301a7:120_7": "yāciṁsu. So pituhadayassa puttānaṁ muduttā ‘‘mā me, bho, bālake vināsayittha, posissanti ma’’nti āha.",
  "atk-s0301a7:121_0": "Athassa putte manussā āhaṁsu – ‘‘sace, bho, ajja paṭṭhāya pitaraṁ na sammā paṭijaggissatha,",
  "atk-s0301a7:121_1": "ghātessāma vo’’ti. Te bhītā gharaṁ netvā paṭijaggiṁsu. Taṁ dassetuṁ atha kho naṁ",
  "atk-s0301a7:121_2": "brāhmaṇamahāsālantiādi vuttaṁ. Tattha netvāti pīṭhe nisīdāpetvā sayaṁ ukkhipitvā",
  "atk-s0301a7:121_3": "nayiṁsu. Nhāpetvāti sarīraṁ telena abbhañjitvā ubbaṭṭetvā gandhacuṇṇādīhi nhāpesuṁ.",
  "atk-s0301a7:121_4": "Brāhmaṇiyopi pakkosāpetvā, ‘‘ajja paṭṭhāya amhākaṁ pitaraṁ sammā paṭijaggatha. Sace",
  "atk-s0301a7:121_5": "pamādaṁ āpajjissatha, gharato vo nikkaḍḍhissāmā’’ti vatvā, paṇītabhojanaṁ bhojesuṁ.",
  "atk-s0301a7:122_0": "Brāhmaṇo subhojanañca sukhaseyyañca āgamma katipāhaccayena sañjātabalo pīṇitindriyo",
  "atk-s0301a7:122_1": "attabhāvaṁ oloketvā, ‘‘ayaṁ me sampatti samaṇaṁ gotamaṁ nissāya laddhā’’ti paṇṇākāraṁ",
  "atk-s0301a7:122_2": "ādāya bhagavato santikaṁ agamāsi. Taṁ dassetuṁ atha kho sotiādi vuttaṁ. Tattha etadavocāti",
  "atk-s0301a7:122_3": "dussayugaṁ pādamūle ṭhapetvā etaṁ avoca. Saraṇagamanāvasāne cāpi bhagavantaṁ evamāha",
  "atk-s0301a7:122_4": "– ‘‘bho gotama, mayhaṁ puttehi cattāri dhurabhattāni dinnāni , tato ahaṁ dve tumhākaṁ",
  "atk-s0301a7:122_5": "dammi, dve sayaṁ paribhuñjissāmī’’ti. Kalyāṇaṁ, brāhmaṇa, pāṭiyekkaṁ pana mā niyyādehi,",
  "atk-s0301a7:122_6": "amhākaṁ ruccanaṭṭhānameva gamissāmāti. ‘‘Evaṁ, bho’’ti kho brāhmaṇo bhagavantaṁ vanditvā",
  "atk-s0301a7:122_7": "gharaṁ gantvā putte āmantesi ‘‘tātā, samaṇo gotamo mayhaṁ sahāyo, tassa dve dhurabhattāni",
  "atk-s0301a7:122_8": "dinnāni, tumhe tasmiṁ sampatte mā pamajjathā’’ti. Sādhu, tātāti. Punadivase bhagavā",
  "atk-s0301a7:122_9": "pubbaṇhasamaye pattacīvaraṁ ādāya jeṭṭhaputtassa nivesanadvāraṁ gato. So satthāraṁ",
  "atk-s0301a7:122_10": "disvāva hatthato pattaṁ gahetvā gharaṁ pavesetvā mahārahe pallaṅke nisīdāpetvā paṇītabhojanamadāsi.",
  "atk-s0301a7:122_11": "Satthā punadivase itarassa, punadivase itarassāti paṭipāṭiyā sabbesaṁ gharāni agamāsi.",
  "atk-s0301a7:122_12": "Sabbe tatheva sakkāraṁ akaṁsu.",
  "atk-s0301a7:123_0": "Athekadivasaṁ jeṭṭhaputtassa ghare maṅgalaṁ paccupaṭṭhitaṁ. So pitaraṁ āha – ‘‘tāta,",
  "atk-s0301a7:123_1": "kassa maṅgalaṁ demā’’ti. Amhe aññaṁ na jānāma? Nanu samaṇo gotamo mayhaṁ sahāyoti?",
  "atk-s0301a7:123_2": "Tena hi tumhe pañcahi bhikkhusatehi saddhiṁ svātanāya samaṇaṁ gotamaṁ nimantethāti.",
  "atk-s0301a7:123_3": "Brāhmaṇo tathā akāsi . Bhagavā adhivāsetvā punadivase bhikkhusaṅghaparivuto tassa",
  "atk-s0301a7:123_4": "gehadvāraṁ agamāsi. So haritupalittaṁ sabbālaṅkārapaṭimaṇḍitaṁ gehaṁ satthāraṁ pavesetvā",
  "atk-s0301a7:123_5": "buddhappamukhaṁ bhikkhusaṅghaṁ paññattāsanesu nisīdāpetvā appodakapāyāsañceva khajjakavikatiñca",
  "atk-s0301a7:123_6": "adāsi. Antarabhattasmiṁyeva brāhmaṇassa cattāropi puttā satthu santike nisīditvā",
  "atk-s0301a7:123_7": "āhaṁsu – ‘‘bho gotama, mayaṁ amhākaṁ pitaraṁ paṭijaggāma nappamajjāma, passathassa",
  "atk-s0301a7:123_8": "attabhāva’’nti. Satthā ‘‘kalyāṇaṁ vo kataṁ, mātāpituposakaṁ nāma porāṇakapaṇḍitānaṁ",
  "atk-s0301a7:123_9": "āciṇṇamevā’’ti vatvā mahānāgajātakaṁ (jā. 1.11.1 ādayo; cariyā. 2.1 ādayo) nāma kathetvā,",
  "atk-s0301a7:123_10": "cattāri saccāni dīpetvā dhammaṁ desesi. Desanāpariyosāne brāhmaṇo saddhiṁ catūhi",
  "atk-s0301a7:123_11": "puttehi catūhi ca suṇhāhi desanānusārena ñāṇaṁ pesetvā sotāpattiphale patiṭṭhito.",
  "atk-s0301a7:123_12": "Tato paṭṭhāya satthā na sabbakālaṁ tesaṁ gehaṁ agamāsīti. Catutthaṁ.",
  "atk-s0301a7:124": "5. Mānatthaddhasuttavaṇṇanā",
  "atk-s0301a7:125_0": "201. Pañcame mānatthaddhoti vātabharitabhastā viya mānena thaddho. Ācariyanti sippuggahaṇakāle",
  "atk-s0301a7:125_1": "ācariyo anabhivādentassa sippaṁ na deti, aññasmiṁ pana kāle taṁ na abhivādeti, atthibhāvampissa",
  "atk-s0301a7:125_2": "na jānāti. Nāyaṁ samaṇoti evaṁ kirassa ahosi – ‘‘yasmā ayaṁ samaṇo mādise jātisampannabrāhmaṇe",
  "atk-s0301a7:125_3": "sampatte paṭisanthāramattampi na karoti, tasmā na kiñci jānātī’’ti.",
  "atk-s0301a7:126_0": "Abbhutavittajātāti abhūtapubbāya tuṭṭhiyā samannāgatā. Kesu cassāti kesu bhaveyya.",
  "atk-s0301a7:126_1": "Kyassāti ke assa puggalassa. Apacitā assūti apacitiṁ dassetuṁ yuttā bhaveyyuṁ. Arahanteti",
  "atk-s0301a7:126_2": "imāya gāthāya desanākusalattā attānaṁ antokatvā pūjaneyyaṁ dasseti. Pañcamaṁ.",
  "atk-s0301a7:127": "6. Paccanīkasuttavaṇṇanā",
  "atk-s0301a7:128_0": "202. Chaṭṭhe ‘‘sabbaṁ seta’’nti vutte ‘‘sabbaṁ kaṇha’’ntiādinā nayena paccanīkaṁ",
  "atk-s0301a7:128_1": "karontassevassa sātaṁ sukhaṁ hotīti paccanīkasāto. Yoca vineyya sārambhanti yo karaṇuttariyalakkhaṇaṁ",
  "atk-s0301a7:128_2": "sārambhaṁ vinetvā suṇātīti attho. Chaṭṭhaṁ.",
  "atk-s0301a7:129": "7. Navakammikasuttavaṇṇanā",
  "atk-s0301a7:130_0": "203. Sattame navakammikabhāradvājoti so kira araññe rukkhaṁ chindāpetvā tattheva",
  "atk-s0301a7:130_1": "pāsādakūṭāgārādīni yojetvā nagaraṁ āharitvā vikkiṇāti, iti navakammaṁ nissāya jīvatīti",
  "atk-s0301a7:130_2": "navakammiko, gottena bhāradvājoti navakammikabhāradvājo. Disvānassa etadahosīti chabbaṇṇarasmiyo",
  "atk-s0301a7:130_3": "vissajjetvā nisinnaṁ bhagavantaṁ disvāna assa etaṁ ahosi. Vanasminti imasmiṁ vanasaṇḍe.",
  "atk-s0301a7:130_4": "Ucchinnamūlaṁ me vananti mayhaṁ kilesavanaṁ ucchinnamūlaṁ. Nibbanathoti nikkilesavano.",
  "atk-s0301a7:130_5": "Eko rameti ekako abhiramāmi. Aratiṁ vippahāyāti pantasenāsanesu ceva bhāvanāya ca",
  "atk-s0301a7:130_6": "ukkaṇṭhitaṁ jahitvā. Sattamaṁ.",
  "atk-s0301a7:131": "8. Kaṭṭhahārasuttavaṇṇanā",
  "atk-s0301a7:132": "204. Aṭṭhame antevāsikāti veyyāvaccaṁ katvā sippuggaṇhanakā dhammantevāsikā. Nisinnanti chabbaṇṇarasmiyo vissajjetvā nisinnaṁ. Gambhīrarūpeti gambhīrasabhāve.",
  "atk-s0301a7:133_0": "Bahubheraveti tatraṭṭhakasaviññāṇakaaviññāṇakabheravehi bahubherave. Vigāhiyāti anupavisitvā.",
  "atk-s0301a7:133_1": "Aniñjamānenātiādīni kāyavisesanāni, evarūpena kāyenāti attho. Sucārurūpaṁ vatāti",
  "atk-s0301a7:133_2": "atisundaraṁ vata jhānaṁ jhāyasīti vadati.",
  "atk-s0301a7:134": "Vanavassito munīti vanaṁ avassito buddhamuni. Idanti idaṁ tumhākaṁ evaṁ vane nisinnakāraṇaṁ mayhaṁ accherarūpaṁ paṭibhāti. Pītimanoti tuṭṭhacitto. Vane vaseti vanamhi vasi.",
  "atk-s0301a7:135_0": "Maññāmahanti maññāmi ahaṁ. Lokādhipatisahabyatanti lokādhipatimahābrahmunā sahabhāvaṁ.",
  "atk-s0301a7:135_1": "Ākaṅkhamānoti icchamāno. Tidivaṁ anuttaranti idaṁ brahmalokameva sandhāyāha. Kasmā",
  "atk-s0301a7:135_2": "bhavaṁ vijanamaraññamassitoti ahaṁ tāva brahmalokaṁ ākaṅkhamānoti maññāmi. Yadi evaṁ",
  "atk-s0301a7:135_3": "na hoti, atha me ācikkha, kasmā bhavanti? Pucchati. Brahmapattiyāti seṭṭhapattiyā",
  "atk-s0301a7:135_4": ". Idha idaṁ tapo kasmā karosīti aparenapi ākārena pucchati.",
  "atk-s0301a7:136_0": "Kaṅkhāti taṇhā. Abhinandanāti abhinandanavasena taṇhāva vuttā. Anekadhātūsūti anekasabhāvesu",
  "atk-s0301a7:136_1": "ārammaṇesu. Puthūti nānappakārā taṇhā sesakilesā vā. Sadāsitāti niccakālaṁ avassitā.",
  "atk-s0301a7:136_2": "Aññāṇamūlappabhavāti avijjāmūlā hutvā jātā. Pajappitāti taṇhāva ‘‘idampi mayhaṁ,",
  "atk-s0301a7:136_3": "idampi mayha’’nti pajappāpanavasena pajappitā nāmāti vuttā. Sabbā mayā byantikatāti",
  "atk-s0301a7:136_4": "sabbā taṇhā mayā aggamaggena vigatantā nirantā katā. Samūlikāti saddhiṁ aññāṇamūlena.",
  "atk-s0301a7:137_0": "Anūpayoti anupagamano. Sabbesu dhammesu visuddhadassanoti iminā sabbaññutaññāṇaṁ",
  "atk-s0301a7:137_1": "dīpeti. Sambodhimanuttaranti arahattaṁ sandhāyāha. Sivanti seṭṭhaṁ . Jhāyāmīti dvīhi",
  "atk-s0301a7:137_2": "jhānehi jhāyāmi. Visāradoti vigatasārajjo. Aṭṭhamaṁ.",
  "atk-s0301a7:138": "9. Mātuposakasuttavaṇṇanā",
  "atk-s0301a7:139": "205. Navame peccāti ito paṭigantvā. Navamaṁ.",
  "atk-s0301a7:140": "10. Bhikkhakasuttavaṇṇanā",
  "atk-s0301a7:141_0": "206. Dasame idhāti imasmiṁ bhikkhubhāve. Vissaṁ dhammanti duggandhaṁ akusaladhammaṁ.",
  "atk-s0301a7:141_1": "Bāhitvāti aggamaggena jahitvā. Saṅkhāyāti ñāṇena. Sa ve bhikkhūti vuccatīti so ve",
  "atk-s0301a7:141_2": "bhinnakilesattā bhikkhu nāma vuccati. Dasamaṁ.",
  "atk-s0301a7:142": "11. Saṅgāravasuttavaṇṇanā",
  "atk-s0301a7:143_0": "207. Ekādasame paccetīti icchati pattheti. Sādhu, bhanteti āyācamāno āha. Therassa",
  "atk-s0301a7:143_1": "kiresa gihisahāyo, tasmā thero ‘‘ayaṁ varāko maṁ sahāyaṁ labhitvāpi micchādiṭṭhiṁ",
  "atk-s0301a7:143_2": "gahetvā mā apāyapūrako ahosī’’ti āyācati. Apicesa mahāparivāro, tasmiṁ pasanne pañcakulasatāni",
  "atk-s0301a7:143_3": "anuvattissantīti maññamānopi āyācati. Atthavasanti atthānisaṁsaṁ atthakāraṇaṁ. Pāpanti",
  "atk-s0301a7:143_4": "pāṇātipātādiakusalaṁ. Pavāhemīti galappamāṇaṁ udakaṁ otaritvā pavāhemi palāpemi.",
  "atk-s0301a7:143_5": "Dhammoti gāthā vuttatthāva. Ekādasamaṁ.",
  "atk-s0301a7:144": "12. Khomadussasuttavaṇṇanā",
  "atk-s0301a7:145_0": "208. Dvādasame khomadussaṁ nāmāti khomadussānaṁ ussannattā evaṁladdhanāmaṁ. Sabhāyanti",
  "atk-s0301a7:145_1": "sālāyaṁ. Phusāyatīti phusitāni muñcati vassati. Satthā kira taṁ sabhaṁ upasaṅkamitukāmo",
  "atk-s0301a7:145_2": "– ‘‘mayi evamevaṁ upasaṅkamante aphāsukadhātukaṁ hoti, ekaṁ kāraṇaṁ paṭicca upasaṅkamissāmī’’ti",
  "atk-s0301a7:145_3": "adhiṭṭhānavasena vuṭṭhiṁ uppādesi. Sabhādhammanti sukhanisinne kira asañcāletvā ekapassena",
  "atk-s0301a7:145_4": "pavisanaṁ tesaṁ sabhādhammo nāma, na mahājanaṁ cāletvā ujukameva pavisanaṁ. Bhagavā",
  "atk-s0301a7:145_5": "ca ujukameva āgacchati, tena te kupitā bhagavantaṁ hīḷentā ‘‘ke ca muṇḍakā samaṇakā,",
  "atk-s0301a7:145_6": "ke ca sabhādhammaṁ jānissantī’’ti āhaṁsu. Santoti paṇḍitā sappurisā. Pahāyāti ete",
  "atk-s0301a7:145_7": "rāgādayo jahitvā rāgādivinayāya dhammaṁ bhaṇanti, tasmā te santo nāmāti. Dvādasamaṁ.",
  "atk-s0301a7:146": "Upāsakavaggo dutiyo.",
  "atk-s0301a7:147": "Iti sāratthappakāsiniyā",
  "atk-s0301a7:148": "Saṁyuttanikāya-aṭṭhakathāya",
  "atk-s0301a7:149": "Brāhmaṇasaṁyuttavaṇṇanā niṭṭhitā."
}