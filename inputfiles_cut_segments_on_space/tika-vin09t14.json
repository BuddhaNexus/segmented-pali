{
  "tika-vin09t14:0": "Saṅghādisesakaṇḍaṁ",
  "tika-vin09t14:1_0": "Piyavacanenaālapananti piyāyitabbavacanenālapanaṁ, sādhūnaṁ samālapananti vuttaṁ",
  "tika-vin09t14:1_1": "hoti. Sādhavo hi pare “bhonto”ti vā “devānaṁpiyā”ti vā “bhadrabhava”nti vā “āyasmanto”ti vā samālapanti.",
  "tika-vin09t14:2": "1. Sukkavissaṭṭhisikkhāpadavaṇṇanā",
  "tika-vin09t14:3_0": "Saṁ-saddo vijjamānatthoti āha “saṁvijjatī”ti. Cetanāti vītikkamavasappavattā pubbabhāgacetanā,",
  "tika-vin09t14:3_1": "mocanassādacetanāti attho. Assāti sukkavissaṭṭhiyā. Aññapadatthasamāseneva sukkavissaṭṭhiyā",
  "tika-vin09t14:3_2": "vuttattā ika-saddassa visuṁ attho natthīti āha “sañcetanāva sañcetanikā”ti. Idāni",
  "tika-vin09t14:3_3": "ika-saddova atthiatthaṁ pakāsetīti dassento “sañcetanā vā”tiādimāha. Saṁvijjamānā",
  "tika-vin09t14:3_4": "cetanā sañcetanā. Sukkassāti sambhavassa. Visaṭṭhīti vissaggo.",
  "tika-vin09t14:4_0": "Idāni taṁ yasmiṁ kāle moceti, yenādhippāyena moceti, yena copāyena moceti, yañca",
  "tika-vin09t14:4_1": "tassa adhippāyassa vatthu, taṁ sabbaṁ saṅkhepato vibhāvetvā sarūpato taṁ visaṭṭhiṁ",
  "tika-vin09t14:4_2": "dassetuṁ “rāgūpatthambhādīsū”tiādimāha. Tattha rāgassa balavabhāvo, rāgena vā aṅgajātassūpatthambho",
  "tika-vin09t14:4_3": "thaddhabhāvo rāgūpatthambho, so ādi yesaṁ te rāgūpatthambhādayo, tesu rāgūpatthambhādīsu.",
  "tika-vin09t14:4_4": "Ādisaddena vaccūpatthambhapassāvūpatthambhavātūpatthambhauccāliṅgapāṇakadaṭṭhūpatthambhānaṁ",
  "tika-vin09t14:4_5": "gahaṇaṁ. Kammaññataṁ patteti mocanakammakkhamatāya kammaniyataṁ patte, ajjhattarūpādīsu",
  "tika-vin09t14:4_6": "upakkamārahabhāvaṁ patteti attho. Arogassa bhāvo ārogyaṁ, taṁ ādi yesaṁ te ārogyādayo,",
  "tika-vin09t14:4_7": "tesu ārogyādīsu. Ādisaddena sukhabhesajjadānapuññayaññasaggabījavīmaṁsadavānaṁ gahaṇaṁ.",
  "tika-vin09t14:4_8": "Ajjhattarūpaṁ ajjhattaṁ upādinnarūpaṁ, taṁ ādi yesaṁ te ajjhattarūpādayo, tesu. Ādisaddena",
  "tika-vin09t14:4_9": "bahiddhārūpaajjhattabahiddhārūpaākāsekaṭikampanānaṁ gahaṇaṁ. Mocane assādo sukhavedanā",
  "tika-vin09t14:4_10": "mocanassādo, mocanatthaṁ pubbabhāge pavattarāgo, sampayuttaassādasīsena cettha rāgo",
  "tika-vin09t14:4_11": "vutto, tena sampayuttā cetanā mocanassādacetanā, tāya. Iminā muccanassādo muttassādo",
  "tika-vin09t14:4_12": "methunassādo phassassādo kaṇḍuvanassādo dassanassādo nisajjassādo vācassādo gehasitapemaṁ",
  "tika-vin09t14:4_13": "vanabhaṅgiyanti imehi sampayuttā cetanāyo paṭikkhipati, tāhi nimitte upakkamantassa",
  "tika-vin09t14:4_14": "muttepi anāpatti. “Nimitte upakkamantassā”ti iminā pana ūrumaddāpanādīni paṭikkhipati.",
  "tika-vin09t14:4_15": "Tena hi satipi mocanassāde nimitte upakkamābhāvato muttepi anāpatti. Vuttañhetaṁ",
  "tika-vin09t14:4_16": "samantapāsādikāyaṁ “sā ca kho nimitte upakkamantasseva, hatthaparikammapādaparikammagattaparikammakaraṇena",
  "tika-vin09t14:4_17": "sacepi asuci muccati, anāpattī”ti.",
  "tika-vin09t14:5_0": "Āsayadhātunānāttatoti pittasemhapubbalohitāsayānañceva pathavīdhātuādīnañca catunnaṁ",
  "tika-vin09t14:5_1": "dhātūnaṁ, rasasoṇitādīnaṁ vā sattannaṁ dhātūnaṁ nānāttato. Ṭhānā cāvanāti sukkassa",
  "tika-vin09t14:5_2": "yaṁ ṭhānaṁ, tato cuti. Sukkassa hi vatthisīsaṁ kaṭi kāyoti tidhā ṭhānaṁ pakappenti.",
  "tika-vin09t14:5_3": "Eko kirācariyo “vatthisīsaṁ sukkassa ṭhāna”nti āha, eko “kaṭī”ti, eko “sakalo kāyo”ti.",
  "tika-vin09t14:5_4": "Tesu tatiyassa bhāsitaṁ subhāsitaṁ. Kesalomanakhadantānañhi maṁsavinimuttaṭṭhānaṁ,",
  "tika-vin09t14:5_5": "uccārapassāvakheḷasiṅghāṇikā, thaddhasukkhacammāni ca vajjetvā avaseso chavimaṁsalohitānugato",
  "tika-vin09t14:5_6": "sabbopi kāyo kāyappasādabhāvajīvitindriyābaddhapittānaṁ, sambhavassa ca ṭhānameva.",
  "tika-vin09t14:5_7": "Tathā hi rāgapariyuṭṭhānenābhibhūtānaṁ hatthīnaṁ ubhohi kaṇṇacūḷikāhi sambhavo nikkhamati.",
  "tika-vin09t14:6_0": "Ettha ca “rāgūpatthambhādīsū”tiādinā kālo dassito. Rāgūpatthambhādikālesu hi aṅgajātaṁ",
  "tika-vin09t14:6_1": "kammaniyaṁ hoti. Yassa kammaniyatte sati moceti, ito paraṁ añño kālo natthi. Na hi",
  "tika-vin09t14:6_2": "vinā rāgūpatthambhādīhi pubbaṇhādayo kālabhedā mocane nimittaṁ honti. “Ārogyādīsū”tiādinā",
  "tika-vin09t14:6_3": "pana adhippāyo dassito. Evarūpena hi adhippāyabhedena moceti, na aññathā. “Ajjhattarūpādīsū”tiādinā",
  "tika-vin09t14:6_4": "upāyo dassito. Ajjhattarūpe vā hi moceyya, bahiddhārūpe vā, ubhayattha vā, ākāse",
  "tika-vin09t14:6_5": "vā kaṭiṁ kampento, ito paraṁ añño upāyo natthi. Nīlādivasenā”tiādīhi pana dasahi",
  "tika-vin09t14:6_6": "navamassa adhippāyassa vatthu dassitaṁ. Vīmaṁsanto hi nīlādīsu aññataravasena vīmaṁsati,",
  "tika-vin09t14:6_7": "na tehi vinimuttanti. “Ṭhānā cāvanā”ti iminā pana atthato vissaṭṭhi dassitā. Yathāha",
  "tika-vin09t14:6_8": "“vissaṭṭhīti ṭhānato cāvanā vuccatī”ti. Sā cāyaṁ tassa sukkassa ṭhānā cāvanā rāgavasena.",
  "tika-vin09t14:6_9": "Vuttañhetaṁ kathāvatthuaṭṭhakathāyaṁ “sukkavissaṭṭhi nāma rāgasamuṭṭhānā hotī”ti.",
  "tika-vin09t14:6_10": "Aññatra supinantāti supino eva supinanto, taṁ ṭhapetvāti vuttaṁ hoti. Tenāha “yā",
  "tika-vin09t14:6_11": "supine”tiādi. Saṅghādisesoti imassa āpattinikāyassa nāmaṁ. Tenāha “yā aññatra supinantā”tiādi.",
  "tika-vin09t14:6_12": "Āpattinikāyoti āpattisamūho. Kiñcāpi ayaṁ ekāva āpatti, ruḷhisaddena, pana avayave",
  "tika-vin09t14:6_13": "samūhavohārena vā “nikāyo”ti vutto “eko vedanākkhandho, eko viññāṇakkhandho”tiādīsu viya.",
  "tika-vin09t14:7_0": "Assāti āpattinikāyassa. Nanu ca ayuttoyaṁ niddeso “saṅgho ādimhi ceva sese ca icchitabbo",
  "tika-vin09t14:7_1": "assā”ti. Na hi āpattinikāyassa ādimhi ceva sese ca saṅgho icchito, kiñcarahi vuṭṭhānassāti",
  "tika-vin09t14:7_2": "imaṁ codanaṁ manasi nidhāya yathā na virujjhati, tathā adhippāyaṁ vivarituṁ “kiṁ",
  "tika-vin09t14:7_3": "vuttaṁ hotī”tiādimāha. Āpattito vuṭṭhānassa ādimhi ceva sese ca icchito saṅgho āpattiyāva",
  "tika-vin09t14:7_4": "icchito nāma hotīti ayamettha adhippāyo. Āpattivuṭṭhānanti āpattito vuṭṭhānaṁ, anāpattikabhāvūpagamananti attho.",
  "tika-vin09t14:8_0": "Dakasotanti passāvamaggaṁ, aṅgajātappadesanti vuttaṁ hoti. Yadi evaṁ atha kasmā aṭṭhakathāyaṁ",
  "tika-vin09t14:8_1": "“dakasotaṁ otiṇṇamatte”ti vuttanti āha “ṭhānato pana cuta”ntiādi. Avassameva dakasotaṁ",
  "tika-vin09t14:8_2": "otarati adhivāsetvā antarā nivāretuṁ asakkuṇeyyattā. Dakasotorohanato paṭṭhāya pana",
  "tika-vin09t14:8_3": "upādinnato vinimuttattā sambhavarūpaṁ utusamuṭṭhānameva avasissati, sesaṁ tisamuṭṭhānaṁ",
  "tika-vin09t14:8_4": "natthīti veditabbaṁ. Tasmāti yasmā ṭhānato cutaṁ dakasotaṁ otarati, tasmā.",
  "tika-vin09t14:9_0": "Amocanādhippāyassāti bhesajjena nimittaṁ ālimpantassa uccārādīni vā karontassa. Supinaṁ",
  "tika-vin09t14:9_1": "passantassāti dhātukkhobhato vā anubhūtapubbato vā devatopasaṁhārato vā pubbanimittato",
  "tika-vin09t14:9_2": "vāti imehi catūhi kāraṇehi supinaṁ passantassa. Kiṁ panetaṁ passanto sutto passati,",
  "tika-vin09t14:9_3": "paṭibuddho, udāhu neva sutto, na paṭibuddhoti? Kiñcettha – yadi tāva sutto passati,",
  "tika-vin09t14:9_4": "abhidhammavirodho āpajjati. Bhavaṅgacittena hi supati, taṁ rūpanimittādiārammaṇaṁ",
  "tika-vin09t14:9_5": "vā rāgādisampayuttaṁ vā na hoti. Supinaṁ passantassa ca īdisāni cittāni uppajjanti.",
  "tika-vin09t14:9_6": "Atha paṭibuddho passati, vinayavirodho āpajjati. Yañhi paṭibuddho passati, taṁ sabbohārikacittena",
  "tika-vin09t14:9_7": "passati. Sabbohārikacittena ca kate vītikkame anāpatti nāma natthi. Supinaṁ passantena",
  "tika-vin09t14:9_8": "pana katepi vītikkame ekantaṁ anāpatti eva. Atha neva sutto na paṭibuddho passati,",
  "tika-vin09t14:9_9": "ko nāma passati, evañca sati supinassa abhāvova āpajjatīti? Na abhāvo, kasmā? Yasmā",
  "tika-vin09t14:9_10": "kapimiddhapareto passati. Vuttañhetaṁ “kapimiddhapareto kho mahārāja supinaṁ passatī”ti.",
  "tika-vin09t14:9_11": "Kapimiddhaparetoti makkaṭaniddāya yutto. Yathā hi makkaṭassa niddā lahuparivattā",
  "tika-vin09t14:9_12": "hoti, evaṁ yā niddā punappunaṁ kusalādicittavokiṇṇattā lahuparivattā, yassā pavattiyaṁ",
  "tika-vin09t14:9_13": "punappunaṁ bhavaṅgato uttaraṇaṁ hoti, tāya yutto supinaṁ passati. Yassa ca evaṁ passantassa",
  "tika-vin09t14:9_14": "supine methunaṁ dhammaṁ paṭisevantassa viya, kāyasaṁsaggādīni āpajjantassa viya ca",
  "tika-vin09t14:9_15": "supinanteneva kāraṇena asuci muccati, tassapi anāpatti. Supine pana uppannāya assādacetanāya",
  "tika-vin09t14:9_16": "sacassa visayo hoti, niccalena bhavitabbaṁ, na hatthena nimittaṁ kīḷāpetabbaṁ. Kāsāvapaccattharaṇarakkhaṇatthaṁ",
  "tika-vin09t14:9_17": "pana hatthapuṭena gahetvā jagganatthāya udakaṭṭhānaṁ gantuṁ vaṭṭati.",
  "tika-vin09t14:10": "Sukkavissaṭṭhisikkhāpadavaṇṇanā niṭṭhitā.",
  "tika-vin09t14:11": "2. Kāyasaṁsaggasikkhāpadavaṇṇanā",
  "tika-vin09t14:12_0": "“Otiṇṇo”ti idaṁ kammasādhanaṁ, kattusādhanaṁ vā hotīti tadubhayavasena atthaṁ dassento",
  "tika-vin09t14:12_1": "“yakkhādīhi viya sattā”tiādimāha. Asamapekkhitvāti yathāsabhāvaṁ anupaparikkhitvā,",
  "tika-vin09t14:12_2": "yathā te ratijanakā rūpādayo visayā aniccadukkhāsubhānattākārena avaṭṭhitā, tathā",
  "tika-vin09t14:12_3": "apassitvāti vuttaṁ hoti. Pariṇatenāti parivattena. Tenāha “yathā parivattamāna”ntiādi.",
  "tika-vin09t14:12_4": "Vuttarāgavasenāti kāyasaṁsaggarāgavasena. Tadahujātāyapīti tasmiṁ ahani jātaṁ jananaṁ",
  "tika-vin09t14:12_5": "etissāti tadahujātā, tasmiṁ ahani jātāti vā tadahujātā, tāya, taṁ divasaṁ jātāyapīti",
  "tika-vin09t14:12_6": "attho, jātamattāya allamaṁsapesivaṇṇāyapīti vuttaṁ hoti.",
  "tika-vin09t14:13_0": "Assāti “kāyasaṁsaggaṁ samāpajjeyyā”ti padassa. Idāni hatthādīnaṁ vibhāgadassanatthaṁ",
  "tika-vin09t14:13_1": "“tattha hattho nāma kapparato paṭṭhāyā”tiādimāha. Kapparato paṭṭhāyāti dutiyamahāsandhiṁ",
  "tika-vin09t14:13_2": "upādāya. Aññattha pana maṇibandhato paṭṭhāya yāva agganakhā hattho. Vinandhitvā vā",
  "tika-vin09t14:13_3": "avinandhitvā vā katakesakalāpassetaṁ adhivacananti sambandho. Tattha vinandhitvāti",
  "tika-vin09t14:13_4": "tīhi kesavaṭṭīhi ganthitvā. Suvaṇṇacīrakanti suvaṇṇapāḷiṁ. Hatthañca veṇiñca ṭhapetvā",
  "tika-vin09t14:13_5": "avasesasarīraṁ aṅganti āha “avasesassa sarīrassā”tiādi.",
  "tika-vin09t14:14_0": "Yo hi sevanādhippāyopi niccalena kāyena kevalaṁ phassaṁ paṭivijānāti sādiyati anubhoti,",
  "tika-vin09t14:14_1": "tassa cittuppādamatte āpattiyā abhāvato anāpattīti āha “kāyena avāyamitvā”tiādi.",
  "tika-vin09t14:14_2": "Mokkhādhippāyenāti itthito muccitukāmatādhippāyena. Asañciccāti “iminā upāyena imaṁ",
  "tika-vin09t14:14_3": "phusissāmī”ti acetetvā. Evañhi acetetvā pattappaṭiggahaṇādīsu mātugāmassa aṅge phuṭṭhepi",
  "tika-vin09t14:14_4": "anāpatti. Asatiyāti aññavihito hoti, “mātugāmaṁ phusissāmī”ti sati natthi, evaṁ asatiyā",
  "tika-vin09t14:14_5": "hatthapādapasāraṇādikāle phusantassa anāpatti. Ajānantassāti dārakavesena ṭhitaṁ",
  "tika-vin09t14:14_6": "dārikaṁ “itthī”ti ajānanto kenacideva karaṇīyena phusati, evaṁ “itthī”ti ajānantassa",
  "tika-vin09t14:14_7": "phusato anāpatti. Asādiyantassāti kāyasaṁsaggaṁ asādiyantassa bāhāparamparāya nītabhikkhussa",
  "tika-vin09t14:14_8": "viya anāpatti. Idha pana udāyitthero ādikammiko. Tassa anāpatti ādikammikassāti.",
  "tika-vin09t14:15": "Kāyasaṁsaggasikkhāpadavaṇṇanā niṭṭhitā.",
  "tika-vin09t14:16": "3. Duṭṭhullavācāsikkhāpadavaṇṇanā",
  "tika-vin09t14:17_0": "Duṭṭhullavācassādarāgavasenāti duṭṭhullā vācā duṭṭhullavācā, tāya assādacetanā duṭṭhullavācassādo,",
  "tika-vin09t14:17_1": "tena sampayuttarāgavasena. Etthādhippetaṁ mātugāmaṁ dassetuṁ “mātugāma”ntiādimāha.",
  "tika-vin09t14:17_2": "Duṭṭhullāduṭṭhullasaṁlakkhaṇasamatthanti asaddhammasaddhammappaṭisaṁyuttaṁ kathaṁ",
  "tika-vin09t14:17_3": "jānituṁ samatthaṁ. Yā pana mahallikāpi bālā eḷamūgā, ayaṁ idhānadhippetā. Vaṇṇo nāma",
  "tika-vin09t14:17_4": "dve magge uddissa “itthilakkhaṇena subhalakkhaṇena samannāgatāsī”tiādinā thomanā.",
  "tika-vin09t14:17_5": "Avaṇṇo nāma dve magge uddissa vuttavipariyāyena garahanā, “itthilakkhaṇena subhalakkhaṇena",
  "tika-vin09t14:17_6": "asamannāgatāsī”tiādīhi khuṁsanāti vuttaṁ hoti. Yācanā nāma “dehi me, arahasi me dātu”nti",
  "tika-vin09t14:17_7": "vacanaṁ. Āyācanā nāma “kadā te mātā pasīdissati, kadā te pitā pasīdissati, kadā te",
  "tika-vin09t14:17_8": "devatāyo pasīdissanti, kadā te sukhaṇo sulayo sumuhutto bhavissati, kadā te methunaṁ",
  "tika-vin09t14:17_9": "dhammaṁ labhissāmī”ti vacanaṁ. Pucchanaṁ nāma “kathaṁ tvaṁ sāmikassa desi, kathaṁ",
  "tika-vin09t14:17_10": "jārassa desī”ti vacanaṁ. Paṭipucchanaṁ nāma “evaṁ kira tvaṁ sāmikassa deti, evaṁ",
  "tika-vin09t14:17_11": "jārassa desī”ti vacanaṁ. Ācikkhanaṁ nāma puṭṭhassa “evaṁ dehi, evaṁ dentā sāmikassa",
  "tika-vin09t14:17_12": "piyā bhavissasi, manāpā cā”ti bhaṇanaṁ. Anusāsanaṁ nāma apuṭṭhassa “evaṁ dehi, evaṁ",
  "tika-vin09t14:17_13": "dentā sāmikassa piyā bhavissasi, manāpā cā”ti bhavanaṁ. Akkosanaṁ nāma “animittāsi,",
  "tika-vin09t14:17_14": "nimittamattāsi, alohitāsi, dhuvalohitāsi, dhuvacoḷāsi, paggharantīsi, sikharaṇīsi,",
  "tika-vin09t14:17_15": "itthipaṇḍakāsi, vepurisikāsi, sambhinnāsi, ubhatobyañjanakāsī”ti vacanaṁ. Yasmā methunupasaṁhitāya",
  "tika-vin09t14:17_16": "vācāya adhikaṁ duṭṭhullaṁ nāma natthi, tasmā “methunupasaṁhitāhī”ti idaṁ duṭṭhullavācāya",
  "tika-vin09t14:17_17": "sikhāpattalakkhaṇadassananti vuttaṁ, na pana methunupasaṁhitāyeva duṭṭhullavācattā.",
  "tika-vin09t14:17_18": "Sikharaṇīsīti bahinikkhantaāṇimaṁsā. Sambhinnāsīti sambhinnavaccamaggapassāvamaggā.",
  "tika-vin09t14:17_19": "Ubhatobyañjanakāsīti purisanimittena, itthinimittena cāti ubhatobyañjanehi samannāgatā.",
  "tika-vin09t14:18_0": "Ettha ca vaṇṇabhaṇane tāva “itthilakkhaṇena subhalakkhaṇena samannāgatāsī”ti vadati,",
  "tika-vin09t14:18_1": "na tāva sīsaṁ eti. “Tava vaccamaggo ca passāvamaggo ca subho subhasaṇṭhāno dassanīyo,",
  "tika-vin09t14:18_2": "īdisena nāma itthilakkhaṇena subhalakkhaṇena samannāgatāsī”ti vadati, sīsaṁ eti,",
  "tika-vin09t14:18_3": "saṅghādiseso hotīti attho.",
  "tika-vin09t14:19_0": "Avaṇṇabhaṇane pana “animittāsī”tiādīhi ekādasahi padehi avaṇṇe aghaṭite sīsaṁ na",
  "tika-vin09t14:19_1": "eti, ghaṭitepi tesu “sikharaṇīsi sambhinnāsi ubhatobyañjanakāsī”ti imehi tīhi ghaṭiteyeva saṅghādiseso.",
  "tika-vin09t14:20": "Yācanāyapi “dehi me”ti ettakeneva sīsaṁ na eti, “methunaṁ dhammaṁ dehī”ti evaṁ methunadhammena ghaṭite eva saṅghādiseso.",
  "tika-vin09t14:21_0": "“Kadā te mātā pasīdissatī”tiādīsu āyācanavacanesupi ettakeneva sīsaṁ na eti, “kadā",
  "tika-vin09t14:21_1": "te mātā pasīdissati, kadā te methunaṁ dhammaṁ labhissāmī”ti vā “tava mātari pasannāya",
  "tika-vin09t14:21_2": "vā methunaṁ dhammaṁ labhissāmī”tiādinā pana nayena methunadhammena ghaṭiteyeva saṅghādiseso.",
  "tika-vin09t14:22": "“Kathaṁ tvaṁ sāmikassa desī”tiādīsu pucchāvacanesupi “methunaṁ dhamma”nti vutteyeva saṅghādiseso. “Evaṁ kira tvaṁ sāmikassa desī”ti paṭipucchāvacanesupi eseva nayo.",
  "tika-vin09t14:23_0": "Ācikkhanāya ca “evaṁ dehī”ti, “evaṁ dadamānā”ti vuttepi sīsaṁ na eti, “methunaṁ dhammaṁ",
  "tika-vin09t14:23_1": "evaṁ dehi, evaṁ upanehi, evaṁ methunaṁ dhammaṁ dadamānā upanayamānā sāmikassa piyā",
  "tika-vin09t14:23_2": "hotī”tiādinā pana nayena methunadhammena ghaṭiteyeva saṅghādiseso. Anusāsanivacanesupi eseva nayo.",
  "tika-vin09t14:24_0": "Akkosavacanesu pana ekādasasu “sikharaṇīsi sambhinnāsi ubhatobyañjanakāsī”ti imāni",
  "tika-vin09t14:24_1": "tīṇiyeva padāni suddhāni sīsaṁ enti, iti imāni ca tīṇi, purimāni ca vaccamaggapassāvamaggamethunadhammapadāni",
  "tika-vin09t14:24_2": "tīṇīti cha padāni suddhāni āpattikarāni, sesāni “animittāsī”tiādīni animitte “methunaṁ",
  "tika-vin09t14:24_3": "dhammaṁ me dehī”ti vā “animittāsi, methunaṁ dhammaṁ me dehī”ti vā ādinā nayena methunadhammena",
  "tika-vin09t14:24_4": "ghaṭitāneva āpattikarāni hontīti veditabbāni.",
  "tika-vin09t14:25_0": "Adhakkhakanti akkhakato paṭṭhāya adho. Ubbhajāṇumaṇḍalanti jāṇumaṇḍalato paṭṭhāya",
  "tika-vin09t14:25_1": "uddhaṁ. Ubbhakkhakanti akkhakato paṭṭhāya uddhaṁ. Adhojāṇumaṇḍalanti jāṇumaṇḍalato",
  "tika-vin09t14:25_2": "paṭṭhāya adho. Akkhakaṁ, pana jāṇumaṇḍalañca ettheva dukkaṭakhette saṅgahaṁ gacchati",
  "tika-vin09t14:25_3": "bhikkhuniyā kāyasaṁsagge viya. Na hi buddhā garukāpattiṁ sāvasesaṁ paññāpentīti.",
  "tika-vin09t14:25_4": "Kāyappaṭibaddhanti vatthaṁ vā pupphaṁ vā ābharaṇaṁ vā.",
  "tika-vin09t14:26_0": "Atthadhammaanusāsanipurekkhārānanti ettha “animittā”tiādīnaṁ padānaṁ atthaṁ kathento,",
  "tika-vin09t14:26_1": "aṭṭhakathaṁ vā sajjhāyaṁ karonto atthapurekkhāro nāma, pāḷiṁ vācento, sajjhāyaṁ vā",
  "tika-vin09t14:26_2": "karonto dhammapurekkhāro nāma, “idānipi animittāsi, ubhatobyañjanakāsi, appamādaṁ",
  "tika-vin09t14:26_3": "dāni kareyyāsi, yathā āyatimpi evarūpā mā hohisī”ti bhaṇanto anusāsanipurekkhāro",
  "tika-vin09t14:26_4": "nāma. Iti atthañca dhammañca anusāsaniñca purakkhitvā bhaṇantānaṁ anāpatti. Yo pana",
  "tika-vin09t14:26_5": "bhikkhunīnaṁ pāḷiṁ vācento pakativācanāmaggaṁ pahāya hasanto hasanto “sikharaṇīsi,",
  "tika-vin09t14:26_6": "sambhinnāsi, ubhatobyañjanakāsī”ti punappunaṁ bhaṇati, tassa āpattiyeva. Idha ādikammiko",
  "tika-vin09t14:26_7": "udāyitthero, tassa anāpatti ādikammikassa. Nanu “sikharaṇī”tiādīhi akkosantassa paṭighacittaṁ",
  "tika-vin09t14:26_8": "uppajjatīti dukkhavedanāyapi bhavitabbaṁ, atha kasmā dvivedananti? Nāyaṁ doso. Rāgavasena",
  "tika-vin09t14:26_9": "hi ayaṁ āpatti, na paṭighavasena, tasmā rāgavaseneva pavatto akkoso idhādhippeto,",
  "tika-vin09t14:26_10": "na paṭighavasenāpīti.",
  "tika-vin09t14:27": "Duṭṭhullavācāsikkhāpadavaṇṇanā niṭṭhitā.",
  "tika-vin09t14:28": "4. Attakāmasikkhāpadavaṇṇanā",
  "tika-vin09t14:29_0": "Attakāmapāricariyāvasenāti attakāmapāricariyāya rāgavasena. Idhāpi duṭṭhullāduṭṭhullajānanasamatthāva",
  "tika-vin09t14:29_1": "itthī adhippetāti āha “duṭṭhullobhāsena vuttappakārāya itthiyā”ti. Samīpeti savanūpacāre.",
  "tika-vin09t14:29_2": "“Ṭhatvā”ti pāṭhaseso. Attakāmapāricariyāti kāmīyatīti kāmo, methunadhammo, paricaraṇaṁ",
  "tika-vin09t14:29_3": "upaṭṭhānaṁ paricariyā, sāva pāricariyā, kāmena pāricariyā kāmapāricariyā, attano",
  "tika-vin09t14:29_4": "kāmapāricariyā attakāmapāricariyā, attano atthāya methunadhammena upaṭṭhānanti attho.",
  "tika-vin09t14:29_5": "Atha vā kāmitāti kāmā, pāricariyā, attano kāmā attakāmā, attakāmā ca sā pāricariyā",
  "tika-vin09t14:29_6": "cāti attakāmapāricariyā, sayaṁ methunarāgavasena patthitaupaṭṭhānanti attho. Tenāha",
  "tika-vin09t14:29_7": "“methunadhammasaṅkhātenā”tiādi. Ettha ca paṭhamena atthavikappena kāmahetupāricariyāsaṅkhātaṁ",
  "tika-vin09t14:29_8": "atthattayaṁ dasseti, dutiyena adhippāyapāricariyāsaṅkhātaṁ atthadvayaṁ. Byañjane",
  "tika-vin09t14:29_9": "pana ādaraṁ akatvā atthamattameva dassetuṁ “attano kāmaṁ attano hetuṁ attano adhippāyaṁ",
  "tika-vin09t14:29_10": "attano pāricariya”nti padabhājanaṁ vuttaṁ. “Attano kāmaṁ attano hetuṁ attano pāricariya”nti",
  "tika-vin09t14:29_11": "hi vutte jānissanti paṇḍitā “ettāvatā attano atthāya kāmapāricariyā vuttā”ti, “attano",
  "tika-vin09t14:29_12": "adhippāyaṁ attano pāricariya”nti vuttepi jānissanti “ettāvatā attanā icchitakāmitaṭṭhena",
  "tika-vin09t14:29_13": "attakāmapāricariyā vuttā”ti.",
  "tika-vin09t14:30_0": "Kalyāṇena bhaddakena guṇena samannāgatattā kalyāṇadhammaṁ. Tenāha “tadubhayenāpī”tiādi.",
  "tika-vin09t14:30_1": "Abhirameyyāti toseyya. Etadagganti esā aggā. Pāricariyānanti pāricariyānaṁ majjhe,",
  "tika-vin09t14:30_2": "niddhāraṇe cetaṁ sāmivacanaṁ. Nanu duṭṭhallavācāsikkhāpade methunayācanaṁ āgataṁ,",
  "tika-vin09t14:30_3": "atha kasmā idaṁ vuttaṁ? Nāyaṁ doso. Tattha hi duṭṭhullavācassādarāgavasena vuttaṁ,",
  "tika-vin09t14:30_4": "idha pana attano methunassādarāgavasenāti.",
  "tika-vin09t14:31_0": "Tasmiṁyeva khaṇeti bhaṇitakkhaṇe. Ubhatobyañjanako pana paṇḍakagatikattā visuṁ na",
  "tika-vin09t14:31_1": "vutto. “Imasmiṁ sikkhāpadadvaye kāyasaṁsagge viya yakkhipetīsupi duṭṭhullattakāmavacane",
  "tika-vin09t14:31_2": "thullaccaya”nti vadanti. Tasmiṁyevāti paṇḍakeyeva itthisaññino attakāmapāricariyāya",
  "tika-vin09t14:31_3": "vaṇṇabhaṇanepi dukkaṭaṁ. “Yo te vihāre vasati, tassa aggadānaṁ methunaṁ dhammaṁ dehī”ti",
  "tika-vin09t14:31_4": "pariyāyavacanepi dukkaṭaṁ. “Attakāmapāricariyāya vaṇṇaṁ bhāseyya yā mādisaṁ ‘sīlavanta’nti",
  "tika-vin09t14:31_5": "vuttattā”ti eke. “Pañcasu aṅgesu sabbhāvā saṅghādisesovā”ti apare. “Methunupasaṁhitenā”ti",
  "tika-vin09t14:31_6": "vuttattā “cīvarādīhi…pe… bhāsantassa anāpattī”ti vuttaṁ.",
  "tika-vin09t14:32": "Attakāmasikkhāpadavaṇṇanā niṭṭhitā.",
  "tika-vin09t14:33": "5. Sañcarittasikkhāpadavaṇṇanā",
  "tika-vin09t14:34_0": "Sañcaraṇaṁ sañcaro, so etassa atthīti sañcarī, sañcaraṇasīloti vā sañcarī, tassa",
  "tika-vin09t14:34_1": "bhāvo sañcarittaṁ, sañcaraṇanti attho. Tañca parato “itthiyā vā purisamati”ntiādivacanato",
  "tika-vin09t14:34_2": "itthipurisānaṁ vemajjheti āha “itthipurisānaṁ antare sañcaraṇabhāva”nti. Paṭiggaṇhanavīmaṁsanapaccāharaṇānīti",
  "tika-vin09t14:34_3": "ettha paṭiggaṇhanaṁ nāma purisena vā itthiyā vā ubhinnaṁ mātādīhi vā “bhante, itthannāmaṁ",
  "tika-vin09t14:34_4": "itthiṁ vā purisaṁ vā evaṁ bhaṇāhī”ti vutte tesaṁ vacanaṁ “sādhū”ti vā “hotū”ti vā",
  "tika-vin09t14:34_5": "“bhaṇāmī”ti vā yena kenaci ākārena vacībhedaṁ katvā, sīsakampanādīhi vā sampaṭicchanaṁ.",
  "tika-vin09t14:34_6": "Vīmaṁsanaṁ nāma vuttappakārena sāsanaṁ gahetvā tassā itthiyā vā purisassa vā tesaṁ",
  "tika-vin09t14:34_7": "avassaṁ ārocanakānaṁ mātāpitubhātābhaginiādīnaṁ vā santikaṁ gantvā tassa sāsanassa",
  "tika-vin09t14:34_8": "ārocanaṁ. Paccāharaṇaṁ nāma tena gantvā ārocite sā itthī vā puriso vā “sādhū”ti sampaṭicchatu",
  "tika-vin09t14:34_9": "vā, mā vā, lajjāya vā tuṇhī hotu, puna āgantvā tassā itthiyā vā purisassa vā tassā",
  "tika-vin09t14:34_10": "pavattiyā ārocanaṁ. Āpajjeyyāti paṭipajjeyya.",
  "tika-vin09t14:35_0": "Itthiyā vā purisamatiṁ purisassa vā itthimatinti ettha “āroceyyā”ti pāṭhaseso daṭṭhabbo.",
  "tika-vin09t14:35_1": "Tenevāha “tatthā”tiādi. Jāyābhāveti bhariyābhāve. Jārabhāveti patibhāve, nimittatthe",
  "tika-vin09t14:35_2": "cetaṁ bhummavacanaṁ. Tasmā bhariyābhāvanimittaṁ patibhāvanimittaṁ, bhariyābhāvahetu",
  "tika-vin09t14:35_3": "patibhāvahetu, bhariyābhāvapaccayā patibhāvapaccayā ārocetīti attho. Esa nayo “jāyattane",
  "tika-vin09t14:35_4": "ārocetī”tiādīsupi. “Jāyattane vā jārattane vā”ti hi idaṁ yadatthaṁ taṁ tesaṁ matiṁ",
  "tika-vin09t14:35_5": "āroceti, taṁ dassanatthaṁ vuttaṁ. Idāni pana padabhājaniyaṁ vuttanayenāpi atthaṁ",
  "tika-vin09t14:35_6": "dassetuṁ “apicā”tiādimāha. Kiñcāpi itthiliṅgavasena padabhājaniyaṁ vuttaṁ, “jāyattane",
  "tika-vin09t14:35_7": "vā jārattane vā”ti pana niddesassa ubhayaliṅgasādhāraṇattā purisaliṅgavasenāpi yojetvā",
  "tika-vin09t14:35_8": "vattabbanti āha “eteneva upāyenā”tiādi. Muhuttikāti gaṇikā. “Antamaso taṅkhaṇikāyapī”ti",
  "tika-vin09t14:35_9": "idaṁ nidassanamattanti āha “eteneva upāyenā”tiādi.",
  "tika-vin09t14:36_0": "Aññatranālaṁvacanīyāyāti desacārittavasena paṇṇadānādinā apariccattaṁ ṭhapetvā. Sañcarittavasena",
  "tika-vin09t14:36_1": "bhikkhunā vacanīyā na hotīti nālaṁvacanīyā, taṁ ṭhapetvāti keci. Appena vā bahunā",
  "tika-vin09t14:36_2": "vā dhanena kītā dhanakkītā. Yasmā pana sā na kītamattāyeva bhariyā, saṁvāsatthāya",
  "tika-vin09t14:36_3": "pana kītattā bhariyā, tasmāssa niddese “dhanena kiṇitvā vāsetī”ti vuttaṁ. Chandavāsinīti",
  "tika-vin09t14:36_4": "chandena attano ruciyā vasatīti chandavāsinī. Yasmā pana sā na attano chandamatteneva",
  "tika-vin09t14:36_5": "bhariyā hoti, purisena pana sampaṭicchitattā, tasmāssa niddese “piyo piyaṁ vāsetī”ti",
  "tika-vin09t14:36_6": "vuttaṁ. Ādisaddena “bhogavāsinī, paṭavāsinī, odapattakinī, obhaṭacumbaṭā, dāsī ca",
  "tika-vin09t14:36_7": "bhariyā ca, kammakārī ca bhariyā ca, dhajāhaṭā, muhuttikā”ti imesaṁ aṭṭhannaṁ ākārānaṁ",
  "tika-vin09t14:36_8": "gahaṇaṁ. Yathā ca “chandavāsinī”tiādīsu aññataravasena vadato visaṅketo natthi, evaṁ",
  "tika-vin09t14:36_9": "pāḷiyaṁ avuttesupi “hohi kira itthannāmassa bhariyā, jāyā, pajāpati, puttamātā, gharaṇī,",
  "tika-vin09t14:36_10": "gharasāminī, bhattarandhikā, sussūsikā, paricārikā”ti evamādīsu saṁvāsaparidīpakesu",
  "tika-vin09t14:36_11": "vacanesu aññataravasena vadantassāpi visaṅketo natthi, tivaṅgasampattiyā āpattiyeva.",
  "tika-vin09t14:37_0": "Māturakkhitaṁ brūhīti ettha māturakkhitā nāma mātarā rakkhitā, yathā purisena saha",
  "tika-vin09t14:37_1": "saṁvāsaṁ na kappeti, evaṁ mātarā rakkhitāti attho. Tenevassa padabhājanepi “mātā",
  "tika-vin09t14:37_2": "rakkhati gopeti, issariyaṁ kāreti, vasaṁ vattetī”ti vuttaṁ. Piturakkhitādīsūti “piturakkhitā,",
  "tika-vin09t14:37_3": "mātāpiturakkhitā, bhāturakkhitā, bhaginirakkhitā, ñātirakkhitā, gottarakkhitā, dhammarakkhitā,",
  "tika-vin09t14:37_4": "sārakkhā, saparidaṇḍā”ti evaṁ vuttesu piturakkhitādīsu. Yathā ca ettha, evaṁ “piturakkhitaṁ",
  "tika-vin09t14:37_5": "brūhī”tiādīsupi nayo veditabbo.",
  "tika-vin09t14:38_0": "Saṅghassa vā cetiyassa vā gilānassa vā kiccena gacchantassāti ettha bhikkhusaṅghassa",
  "tika-vin09t14:38_1": "uposathāgāraṁ vā kiñci vā vippakataṁ hoti. Tattha kārukānaṁ bhattavetanatthāya upāsako",
  "tika-vin09t14:38_2": "vā upāsikāya santikaṁ bhikkhuṁ pahiṇeyya, upāsikā vā upāsakassa, evarūpena saṅghakiccena",
  "tika-vin09t14:38_3": "gacchantassa anāpatti. Cetiyakamme kariyamānepi eseva nayo. Gilānassa bhesajjatthāyapi",
  "tika-vin09t14:38_4": "upāsakena vā upāsikāya santikaṁ, upāsikāya vā upāsakassa santikaṁ pahitassa gacchato anāpatti.",
  "tika-vin09t14:39_0": "Kiñcāpi ettha “itthī nāma manussitthī, na yakkhī na petī na tiracchānagatā. Puriso",
  "tika-vin09t14:39_1": "nāma manussapuriso, na yakkho”tiādi natthi, tathāpi manussajātikāva itthipurisā idha",
  "tika-vin09t14:39_2": "adhippetāti āha “tesaṁ manussajātikatā”ti. Nanālaṁvacanīyatāti yathāvuttanayena pariccattā",
  "tika-vin09t14:39_3": "alaṁvacanīyā. Nivāraṇattho hi ettha alaṁ-saddo. Na alaṁvacanīyā nālaṁvacanīyā, na",
  "tika-vin09t14:39_4": "nālaṁvacanīyā, tassā bhāvo nanālaṁvacanīyatā, “alaṁvacanīyatā”icceva vuttaṁ hoti.",
  "tika-vin09t14:40_0": "Paṇṇattinti, imaṁ sikkhāpadaṁ. Kāyavikārenāti sīsukkhipanādikāyavikārena. Tatheva",
  "tika-vin09t14:40_1": "vīmaṁsitvā tatheva paccāharantassāti hatthamuddādinā kāyavikārena vīmaṁsitvā puna",
  "tika-vin09t14:40_2": "āgantvā tatheva ārocentassa. Āgamissatīti tava santike dhammassavanādiatthaṁ āgamissati.",
  "tika-vin09t14:40_3": "Kenaci vutteti āsanasālādīsu nisinnassa kenaci purisena vutte. Sace hi khīṇāsavassa",
  "tika-vin09t14:40_4": "mātāpitaro kujjhitvā alaṁvacanīyā honti, tañca bhikkhuṁ gharaṁ upagataṁ pitā vadati",
  "tika-vin09t14:40_5": "“mātā te, tāta, maṁ mahallakaṁ chaḍḍetvā ñātikulaṁ gatā, gaccha naṁ maṁ upaṭṭhātuṁ",
  "tika-vin09t14:40_6": "pesehī”ti. So ce gantvā taṁ vatvā puna pituno tassā āgamanaṁ vā anāgamanaṁ vā āroceti,",
  "tika-vin09t14:40_7": "evaṁ ārocentassa tassapi kāyavācato samuṭṭhāti. Tenāha “paṇṇattiṁ ajānantassa panā”tiādi.",
  "tika-vin09t14:40_8": "Khīṇāsavassapīti ettha pi-saddena sekkhaputhujjanānaṁ vattabbameva natthīti dīpeti.",
  "tika-vin09t14:40_9": "Pituvacanenāti attano pituvacanena. Gantvāti tassā samīpaṁ gantvā. Paṇṇattiṁ, alaṁvacanīyabhāvañcāti",
  "tika-vin09t14:40_10": "ubhayaṁ ajānantassapi kāyavācato samuṭṭhāti. Tadubhayanti paṇṇattiṁ, alaṁvacanīyabhāvañca.",
  "tika-vin09t14:40_11": "Yaṁ pana paṇṇattiṁ jānitvā eteheva tīhi nayehi sañcarittaṁ samāpajjato kāyacittato,",
  "tika-vin09t14:40_12": "vācācittato, kāyavācācittato ca samuṭṭhāti. Imāni tīṇi paṇṇattijānanacittena “sacittakasamuṭṭhānānī”ti",
  "tika-vin09t14:40_13": "vuttaṁ, taṁ ayuttaṁ. Na hi paṇṇattiṁ jānitvāpi “nālaṁvacanīyā”ti maññamānassa sacittakehi",
  "tika-vin09t14:40_14": "samuṭṭhānehi āpatti samuṭṭhātīti vattuṁ yujjati vītikkamacetanāya asambhavato.",
  "tika-vin09t14:41": "Sañcarittasikkhāpadavaṇṇanā niṭṭhitā.",
  "tika-vin09t14:42": "6. Kuṭikārasikkhāpadavaṇṇanā",
  "tika-vin09t14:43_0": "Saññācikāyapanāti ettha santi attavācako tatiyatthe nipāto, yācikāti bhāvasādhano,",
  "tika-vin09t14:43_1": "tesañca majjhepadalopasamāso. Panāti nipātamattameva. Tenāha “sayaṁ pavattitayācanā",
  "tika-vin09t14:43_2": "vuccatī”ti. Yā hi attanā pavattitā, sā attano nāma hotīti āha “tasmā”tiādi. Nanu",
  "tika-vin09t14:43_3": "na sakkā yācanāyeva kuṭiṁ kātunti anuyogaṁ sandhāya tassādhippāyatthaṁ dassetuṁ “sayaṁ",
  "tika-vin09t14:43_4": "yācitakehī”tiādimāha. Tattha sayaṁ yācitakehīti “vāsiṁ detha, pharasuṁ dethā”tiādinā",
  "tika-vin09t14:43_5": "sayaṁ yācitakehi. Upakaraṇehīti vāsiyādīhi. Parena bhaṇḍasāmikena “mama ida”nti apariccāgārakkhaṇagopanavasena",
  "tika-vin09t14:43_6": "pariggahitaṁ parapariggahitakaṁ, parasantakanti vuttaṁ hoti. Mūlacchedavasenāti mūlassa",
  "tika-vin09t14:43_7": "chindanavasena, parasantakabhāvato mocetvā attano santakaṁ katvāti vuttaṁ hoti. Evañhi",
  "tika-vin09t14:43_8": "aññātakaappavāritaṭṭhānato yācantassa aññātakaviññattiyā dukkaṭaṁ. Tāvakālikaṁ pana",
  "tika-vin09t14:43_9": "vaṭṭatīti tāvakālikaṁ katvā yācituṁ vaṭṭati. Sakakammaṁ na yācitabbāti pāṇātipātasikkhāpadarakkhaṇatthaṁ",
  "tika-vin09t14:43_10": "vuttaṁ. “Hatthakammaṁ dethā”ti aniyametvāpi na yācitabbā. Evaṁ yācitā hi te “sādhu,",
  "tika-vin09t14:43_11": "bhante”ti bhikkhuṁ uyyojetvā migepi māretvā āhareyyuṁ. Niyametvā pana “vihāre kiñci",
  "tika-vin09t14:43_12": "kattabbaṁ atthi, tattha hatthakammaṁ dethā”ti yācitabbā. “Kuṭi nāma ullittā vā hoti,",
  "tika-vin09t14:43_13": "avalittā vā ullittāvalittā vā”ti padabhājane vuttattā “kuṭinti ullittādīsu aññatara”nti",
  "tika-vin09t14:43_14": "vuttaṁ. Tattha uddhaṁ mukhaṁ littā ullittā. Anto limpantā hi evaṁ limpanti. Adho",
  "tika-vin09t14:43_15": "mukhaṁ littā avalittā. Bahi limpantā hi evaṁ limpanti. Tenāha “tattha ullittā nāmā”tiādi.",
  "tika-vin09t14:43_16": "Piṭṭhasaṅghāṭoti dvārabāhā. “Sudhāya vā mattikāya vā”ti etena ṭhapetvā ime dve lepe",
  "tika-vin09t14:43_17": "avaseso bhasmāgomayādibhedo alepoti dasseti.",
  "tika-vin09t14:44_0": "Yasmā pana saññācikāya kuṭiṁ karontenāpi idha vuttanayeneva paṭipajjitabbaṁ, tasmā",
  "tika-vin09t14:44_1": "“sayaṁ vā karontena āṇattiyā vā kārāpentenā”ti vuttaṁ. Ettha ca “sayaṁ vā karontenā”ti",
  "tika-vin09t14:44_2": "iminā sāmatthiyato labbhamānamatthamāha, na tu padatthato. “Āṇattiyā vā kārāpentenā”ti",
  "tika-vin09t14:44_3": "pana padatthato. Evañca katvā yadi pana “karontena vā kārāpentena vā”ti vadeyya,",
  "tika-vin09t14:44_4": "byañjanaṁ vilomitaṁ bhaveyya. Na hi kārāpento karonto nāma hotīti edisī codanā anavakāsāti",
  "tika-vin09t14:44_5": "daṭṭhabbaṁ. Natthi sāmī pati etissāti asāmikā, taṁ asāmikaṁ, anissaranti attho. Anissaratā",
  "tika-vin09t14:44_6": "cettha kārāpanenāti āha “kāretā dāyakena virahita”nti. Uddesoti uddisitabbo.",
  "tika-vin09t14:45_0": "Tatrāti sāmismiṁ bhummavacananti āha “tassā kuṭiyā”ti. Dīghasoti nissakkavacananti",
  "tika-vin09t14:45_1": "āha “dīghato”ti. Bahikuṭṭeti kuṭṭassa bahi, thusena missako piṇḍo thusapiṇḍo, tassa",
  "tika-vin09t14:45_2": "pariyanto thusapiṇḍapariyanto, tena, thusamissakamattikāpiṇḍapariyantenāti vuttaṁ",
  "tika-vin09t14:45_3": "hoti. Thusapiṇḍassūpari setakammaṁ pana abbohārikaṁ. Abbhantare bhavo abbhantarimo,",
  "tika-vin09t14:45_4": "tena. Yatthāti yassaṁ kuṭiyaṁ. Pamāṇayuttoti pakatividatthiyā navavidatthipamāṇo.",
  "tika-vin09t14:45_5": "“Tiriyaṁ sattantarā”ti ukkaṁsato pamāṇassa vuttattā “heṭṭhimakoṭiyā catuhatthavitthārā na hotī”ti vuttaṁ.",
  "tika-vin09t14:46_0": "Sodhetvāti samatalasīmamaṇḍalasadisaṁ katvā. Padabhājane vuttanayena saṅghaṁ tikkhattuṁ",
  "tika-vin09t14:46_1": "yācitvāti “saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ",
  "tika-vin09t14:46_2": "pāde vanditvā ukkuṭikaṁ nisīditvā añjaliṁ paggahetvā evamassa vacanīyo ‘ahaṁ, bhante,",
  "tika-vin09t14:46_3": "saññācikāya kuṭiṁ kattukāmo asāmikaṁ attuddesaṁ, sohaṁ, bhante, saṅghaṁ kuṭivatthuolokanaṁ",
  "tika-vin09t14:46_4": "yācāmī”’ti padabhājane vuttanayena tikkhattuṁ yācitvā. Saṅghena vā sammatāti padabhājaniyaṁ",
  "tika-vin09t14:46_5": "vuttena ñattidutiyakammena, apalokanakammavasena vā saṅghena sammatā. Vatthūti kuṭivatthu.",
  "tika-vin09t14:46_6": "Anārambhanti anupaddavaṁ. Parito kamati gacchati etthāti parikkamanaṁ, tena saha",
  "tika-vin09t14:46_7": "vattatīti saparikkamanaṁ, saupacāranti attho. Tenāha “tehi bhikkhūhī”tiādi.",
  "tika-vin09t14:47_0": "Kipillikādīnanti ettha kipillikā nāma rattakāḷapiṅgalādibhedā yā kāci, tā ādi yesaṁ",
  "tika-vin09t14:47_1": "tāni kipillikādīni, tesaṁ. Ādisaddena upacikādīnaṁ saṅgahaṇaṁ. Āsayoti nibaddhavasanaṭṭhānaṁ,",
  "tika-vin09t14:47_2": "so ādi yesaṁ te āsayādayo, tehi. Ādisaddena cettha nissitassa gahaṇaṁ. Soḷasahi upaddavehīti",
  "tika-vin09t14:47_3": "“kipillikānaṁ vā āsayo hoti, upacikānaṁ vā undūrānaṁ vā ahīnaṁ vā vicchikānaṁ vā",
  "tika-vin09t14:47_4": "satapadīnaṁ vā hatthīnaṁ vā assānaṁ vā sīhānaṁ vā byagghānaṁ vā dīpīnaṁ vā acchānaṁ",
  "tika-vin09t14:47_5": "vā taracchānaṁ vā yesaṁ kesañci tiracchānagatānaṁ pāṇānaṁ vā āsayo hoti, pubbaṇṇanissitaṁ",
  "tika-vin09t14:47_6": "vā hoti, aparaṇṇaabbhāghātaāghātanasusānauyyānarājavatthuhatthisālāassasālābandhanāgārapānāgārasūnaracchācaccarasabhāsaṁsaraṇanissitaṁ",
  "tika-vin09t14:47_7": "vā hotī”ti evaṁ vuttehi soḷasahi upaddavehi. Tattha ca abbhāghātaṁ nāma kāraṇāgharaṁ.",
  "tika-vin09t14:47_8": "Āghātanaṁ nāma dhammagandhikā. Susānanti mahāsusānaṁ. Saṁsaraṇaṁ nāma anibbijjhagamanīyo gatapaccāgatamaggo.",
  "tika-vin09t14:48_0": "Āvijjhituṁ sakkuṇeyyatāyāti chinnataṭādīnamabhāvato anupariyāyituṁ sakkuṇeyyatāya.",
  "tika-vin09t14:48_1": "Tena bhikkhunāti kuṭikārakena bhikkhunā. Yācitehīti “ekaṁsaṁ uttarāsaṅgaṁ karitvā",
  "tika-vin09t14:48_2": "vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa",
  "tika-vin09t14:48_3": "vacanīyo ‘ahaṁ, bhante, saññācikāya kuṭiṁ kattukāmo asāmikaṁ attuddesaṁ, sohaṁ, bhante,",
  "tika-vin09t14:48_4": "saṅghaṁ kuṭivatthudesanaṁ yācāmī”’ti tikkhattuṁ yācitehi. Ñattidutiyena kammenāti –",
  "tika-vin09t14:49_0": "“Suṇātu me, bhante, saṅgho, ayaṁ itthannāmo bhikkhu saññācikāya kuṭiṁ kattukāmo asāmikaṁ",
  "tika-vin09t14:49_1": "attuddesaṁ, so saṅghaṁ kuṭivatthudesanaṁ yācati. Yadi saṅghassa pattakallaṁ, saṅgho",
  "tika-vin09t14:49_2": "itthannāmassa bhikkhuno kuṭivatthuṁ deseyya. Esā ñatti. Suṇātu me, bhante, saṅgho,",
  "tika-vin09t14:49_3": "ayaṁ itthannāmo bhikkhu saññācikāya kuṭiṁ kattukāmo asāmikaṁ attuddesaṁ, so saṅghaṁ",
  "tika-vin09t14:49_4": "kuṭivatthudesanaṁ yācati. Saṅgho itthannāmassa bhikkhuno kuṭivatthuṁ deseti, yassāyasmato",
  "tika-vin09t14:49_5": "khamati itthannāmassa bhikkhuno kuṭivatthussa desanā, so tuṇhassa. Yassa nakkhamati,",
  "tika-vin09t14:49_6": "so bhāseyya. Desitaṁ saṅghena itthannāmassa bhikkhuno kuṭivatthu, khamati saṅghassa,",
  "tika-vin09t14:49_7": "tasmā tuṇhī, evametaṁ dhārayāmī”ti –",
  "tika-vin09t14:50_0": "Evaṁ padabhājane vuttena ñattidutiyena kammena. Āḷavikā nāma āḷaviraṭṭhe jātā dārakā,",
  "tika-vin09t14:50_1": "te pabbajitakālepi “āḷavikā”tveva paññāyiṁsu. Te sandhāya vuttaṁ āḷavike bhikkhū”ti.",
  "tika-vin09t14:50_2": "Lepe ghaṭiteti antolepe vā antolepena saddhiṁ bhittiñca chadanañca ekābaddhaṁ katvā",
  "tika-vin09t14:50_3": "ghaṭite, bahilepe vā bahilepena saddhiṁ ghaṭite. Dve ca dukkaṭāni sārambhaaparikkamanavasena.",
  "tika-vin09t14:50_4": "Ubhayavipannāti ubhayehi desanāpamāṇehi vipannā virahitā ubhayavipannā, adesitavatthukā",
  "tika-vin09t14:50_5": "pamāṇātikkantāti attho. Tasminti dvārabandhe vā vātapāne vā. Lepo na ghaṭiyatīti",
  "tika-vin09t14:50_6": "pubbe dinnalepo dvārabandhena vā vātapānena vā saddhiṁ na ghaṭiyati, ekābaddhaṁ hutvā",
  "tika-vin09t14:50_7": "na tiṭṭhatīti vuttaṁ hoti. Tanti dvārabandhaṁ vā vātapānaṁ vā parāmasati. Paṭhamamevāti",
  "tika-vin09t14:50_8": "lepakiccassa niṭṭhitattā dvārabandhavātapānānaṁ ṭhapanato pubbeyeva, lepassa niṭṭhitakkhaṇeyevāti",
  "tika-vin09t14:50_9": "adhippāyo. “Bhikkhu kuṭiṁ karoti desitavatthukaṁ pamāṇikaṁ sārambhaṁ saparikkamanaṁ,",
  "tika-vin09t14:50_10": "āpatti dukkaṭassa. Bhikkhu kuṭiṁ karoti desitavatthukaṁ pamāṇikaṁ anārambhaṁ aparikkamanaṁ,",
  "tika-vin09t14:50_11": "āpatti dukkaṭassā”ti padabhājaniyaṁ vuttattā “kevalaṁ sārambhāyā”tiādi vuttaṁ. Vippakatanti",
  "tika-vin09t14:50_12": "aniṭṭhitaṁ. Aññassa dadato cāti aññassa puggalassa vā saṅghassa vā dadato ca. Guhā",
  "tika-vin09t14:50_13": "nāma iṭṭhakaguhā vā silāguhā vā dāruguhā vā bhūmiguhā vā. Tiṇakuṭi nāma sattabhūmikopi",
  "tika-vin09t14:50_14": "pāsādo tiṇacchadano “tiṇakuṭikā”ti vuccati. Aññassāti ācariyassa vā upajjhāyassa",
  "tika-vin09t14:50_15": "vā saṅghassa vā. Vāsāgāraṁ ṭhapetvāti attano vasanatthāya vāsāgāraṁ ṭhapetvā. Uposathāgārādīsūti",
  "tika-vin09t14:50_16": "ettha ādisaddena jantāgharabhojanasālāaggisālānaṁ gahaṇaṁ. Heṭṭhimapamāṇasambhavoti",
  "tika-vin09t14:50_17": "catuhatthavitthiṇṇatā. Adesāpetvā karototi vatthuṁ adesāpetvā pamāṇātikkantaṁ, pamāṇayuttaṁ",
  "tika-vin09t14:50_18": "vā karoto. Ettha ca vatthuno adesāpanaṁ akiriyā. Kuṭikaraṇaṁ kiriyā.",
  "tika-vin09t14:51": "Kuṭikārasikkhāpadavaṇṇanā niṭṭhitā.",
  "tika-vin09t14:52": "7. Vihārakārasikkhāpadavaṇṇanā",
  "tika-vin09t14:53_0": "Mahantaṁ lāti gaṇhātīti mahallako, taṁ mahallakaṁ. Yo ca yaṁ gaṇhāti, so tassa atthīti",
  "tika-vin09t14:53_1": "āha “mahantabhāvo etassa atthīti mahallako”ti. So ca mahantabhāvo kena, kuto cāti",
  "tika-vin09t14:53_2": "āha “sasāmikabhāvenā”tiādi. Na kevalaṁ sasāmikabhāvenevāti āha “yasmā vā”tiādi. Yadi",
  "tika-vin09t14:53_3": "evaṁ atha kasmā “mahallako nāma vihāro sasāmiko vuccatī”ti ettakameva padabhājane",
  "tika-vin09t14:53_4": "vuttanti āha “yasmā panā”tiādi. Viharanti etthāti vihāro, āvāso. Mātikāyaṁ bhikkhū",
  "tika-vin09t14:53_5": "vā anabhineyyāti ettha vā-saddo “ayaṁ vā so mahānāgo”tiādīsu viya avadhāraṇattho.",
  "tika-vin09t14:54_0": "Kosambiyanti evaṁnāmake nagare. Tassa kira nagarassa ārāmapokkharaṇiādīsu tesu tesu",
  "tika-vin09t14:54_1": "ṭhānesu kosambarukkhāva ussannā ahesuṁ, tasmā taṁ “kosambī”ti saṅkhaṁ gacchati. “Kusumbassa",
  "tika-vin09t14:54_2": "nāma isino assamato avidūre māpitattā”ti eke. Channattheraṁ ārabbhāti yo abhinikkhamanakāle",
  "tika-vin09t14:54_3": "saddhiṁ nikkhanto, yassa ca satthārā parinibbānakāle brahmadaṇḍo āṇatto, taṁ channattheraṁ",
  "tika-vin09t14:54_4": "ārabbha. Cetiyarukkhanti cittīkataṭṭhena cetiyaṁ, pūjārahānaṁ devaṭṭhānānametaṁ adhivacanaṁ,",
  "tika-vin09t14:54_5": "“cetiya”nti sammataṁ rukkhaṁ cetiyarukkhaṁ. Vatthuno adesanāya āpajjanato “akiriyamattato",
  "tika-vin09t14:54_6": "samuṭṭhānabhāvo”ti vuttaṁ. Matta-saddena kiriyato samuṭṭhānataṁ paṭikkhipati. Keci",
  "tika-vin09t14:54_7": "pana “vatthuadesanāya, kuṭikaraṇena ca samuṭṭhānato kiriyākiriyato samuṭṭhātī”ti",
  "tika-vin09t14:54_8": "vadanti. Pamāṇaniyamābhāvova viseso.",
  "tika-vin09t14:55": "Vihārakārasikkhāpadavaṇṇanā niṭṭhitā.",
  "tika-vin09t14:56": "8. Duṭṭhadosasikkhāpadavaṇṇanā",
  "tika-vin09t14:57_0": "Dūsīyatīti duṭṭho, dūseti paraṁ vināsetīti doso. Tenāha “dūsito cevā”tiādi. Idāni",
  "tika-vin09t14:57_1": "“dūsito ceva dūsako cā”ti iminā saṅkhepena vuttamevatthaṁ vitthāretvā dassetuṁ “uppanne",
  "tika-vin09t14:57_2": "hi dose”tiādimāha. Pakatibhāvaṁ jahāpitoti sommabhāvaṁ jahāpitoti attho, vikāramāpāditoti",
  "tika-vin09t14:57_3": "vuttaṁ hoti. Ākāranānāttenāti dūsitākārassa ceva dūsakākārassa cāti imesaṁ dvinnaṁ",
  "tika-vin09t14:57_4": "ākārānaṁ nānābhāvena. Nappatitoti pītisukhādīhi na abhigato anupagato, na upagatoti",
  "tika-vin09t14:57_5": "attho. Yo ca pītisukhādīhi anupagato, so tehi vajjito nāma hotīti āha “pītisukhādīhi",
  "tika-vin09t14:57_6": "vivajjito”ti. Yo ca tehi vajjito, na so tehi abhisaṭo nāma hotīti āha “na abhisaṭo”ti,",
  "tika-vin09t14:57_7": "pītisukhādīhi na patthaṭoti attho. Nāssa mūlanti amūlakaṁ. Taṁ pana amūlakattaṁ yasmā",
  "tika-vin09t14:57_8": "codakavasena adhippetaṁ, na cuditakavasena, tasmā tadatthaṁ dassetuṁ “yaṁ codakenā”tiādi",
  "tika-vin09t14:57_9": "vuttaṁ. Tattha yanti pārājikaṁ. Etanti cuditakassa āpannānāpannattaṁ. Idhāti imasmiṁ sikkhāpade.",
  "tika-vin09t14:58_0": "Idāni attanā vuttameva diṭṭhādiṁ vivarituṁ “ettha cā”tiādi vuttaṁ. Tathevāti “pasādasotena",
  "tika-vin09t14:58_1": "vā dibbasotena vā”ti imamatthaṁ atidisati. Parisaṅkitaṁ pana tividhaṁ diṭṭhaparisaṅkitaṁ,",
  "tika-vin09t14:58_2": "sutaparisaṅkitaṁ, mutaparisaṅkitanti. Tattha bhikkhuñca mātugāmañca tathārūpe ṭhāne",
  "tika-vin09t14:58_3": "disvā “addhā imehi kata”nti vā “karissantī”ti vā parisaṅkitaṁ, idaṁ diṭṭhaparisaṅkitaṁ",
  "tika-vin09t14:58_4": "nāma. Andhakāre vā paṭicchannokāse vā bhikkhussa ca mātugāmassa ca vacanaṁ sutvā",
  "tika-vin09t14:58_5": "dutiyassa atthibhāvaṁ ajānato pubbe vuttanayena parisaṅkitaṁ, idaṁ sutaparisaṅkitaṁ",
  "tika-vin09t14:58_6": "nāma. Dhuttehi itthīhi saddhiṁ paccantavihāre maṇḍape vā sālādīsu vā pupphagandhamaṁsasurādīni",
  "tika-vin09t14:58_7": "anubhavitvā gataṭṭhānaṁ disvā “kena nu kho idaṁ kata”nti vīmaṁsantena tatra kenaci",
  "tika-vin09t14:58_8": "bhikkhunā gandhādīhi pūjā katā hoti, bhesajjatthāya ariṭṭhaṁ vā pītaṁ, so tassa gandhaṁ",
  "tika-vin09t14:58_9": "ghāyitvā “ayaṁ so bhavissatī”ti parisaṅkitaṁ, idaṁ mutaparisaṅkitaṁ nāma. Evaṁ tividhassa",
  "tika-vin09t14:58_10": "parisaṅkitassa abhāvo aparisaṅkitaṁ. Tenāha “diṭṭhasutamutavasena cetasā aparisaṅkita”nti.",
  "tika-vin09t14:58_11": "Tañca panetaṁ diṭṭhādikaṁ na kevalaṁ attano vāti āha “attano vā parassa vā”ti. Yasmā",
  "tika-vin09t14:58_12": "“tvaṁ paṇḍako”tiādivacanenāpi codayato āpattiyeva, tasmā “bhikkhuno anurūpesu ekūnavīsatiyā",
  "tika-vin09t14:58_13": "aññatarenā”ti vuttaṁ. Yadi evaṁ atha kasmā padabhājane “pārājikena dhammenāti catunnaṁ",
  "tika-vin09t14:58_14": "aññatarenā”ti vuttanti āha “padabhājanepanā”tiādi. Upasagganipātānaṁ vācakasaddasanniṭṭhāne",
  "tika-vin09t14:58_15": "tadatthajotanabhāvena pavattanato “dhaṁseyyā”ti vuttaṁ. Dhaṁsanañcettha abhibhavanaṁ.",
  "tika-vin09t14:58_16": "Tenāha “abhibhaveyyā”ti. “Tvaṁ methunaṁ dhammaṁ paṭisevī”tiādinā nayena pavattāti",
  "tika-vin09t14:58_17": "“tvaṁ methunaṁ dhammaṁ paṭisevi, adinnaṁ ādiyi, manussaṁ ghātayittha, abhūtaṁ ārocayitthā”ti",
  "tika-vin09t14:58_18": "evaṁ pavattā. Ettha ca “assamaṇosī’ti avandanakāraṇassa avuttattā antimavatthuṁ ajjhāpanno",
  "tika-vin09t14:58_19": "na vanditabbo”ti vadanti, taṁ na gahetabbaṁ avandiyesu antimavatthuṁ ajjhāpannassa",
  "tika-vin09t14:58_20": "avuttattā, “pacchā upasampannena pure upasampanno vandiyo”ti vuttattā ca. Idaṁ pana",
  "tika-vin09t14:58_21": "attanā vattabbaṁ dassetuṁ vuttaṁ.",
  "tika-vin09t14:59_0": "Samīpeti dvādasahatthapamāṇe padese. Sikkhāpaccakkhānameva hi hatthamuddāya sīsaṁ",
  "tika-vin09t14:59_1": "na eti, idaṁ pana anuddhaṁsanaṁ, abhūtarocanañca etiyeva. Tenāha “hatthamuddāya eva",
  "tika-vin09t14:59_2": "vā”ti. Brahmacariyāti brahmaṁ seṭṭhaṁ pasatthaṁ cariyanti brahmacariyaṁ, brahmūnaṁ",
  "tika-vin09t14:59_3": "vā seṭṭhānaṁ buddhapaccekabuddhaariyasāvakānaṁ, brahmānañca cariyanti brahmacariyaṁ,",
  "tika-vin09t14:59_4": "tamhā brahmacariyā. Tenāha “seṭṭhacariyā”ti. Sādhu vatassa ekantena bhaddakaṁ bhaveyya.",
  "tika-vin09t14:59_5": "“Tajjanīyakammādisattavidhampi kammaṁ karissāmā”ti āpattiyā codentassa adhippāyo",
  "tika-vin09t14:59_6": "kammādhippāyo. “Āpattito vuṭṭhāpessāmā”ti adhippāyo vuṭṭhānādhippāyo. Anuvijjanādhippāyoti",
  "tika-vin09t14:59_7": "vīmaṁsanādhippāyo, upaparikkhādhippāyo. Anuvijjakenāti saṅghamajjhe otiṇṇaṁ adhikaraṇaṁ",
  "tika-vin09t14:59_8": "vinicchinituṁ nisinnena vinayadharena. Kiṁ te diṭṭhanti tayā kiṁ diṭṭhaṁ, paṭhamaṁ",
  "tika-vin09t14:59_9": "pārājikaṁ ajjhāpajjanto diṭṭho, dutiyaṁ tatiyaṁ catutthaṁ pārājikaṁ āpajjanto diṭṭhoti",
  "tika-vin09t14:59_10": "vuttaṁ hoti. Ādisaddena “kinti te diṭṭhaṁ, kadā te diṭṭhaṁ, kattha te diṭṭha”nti",
  "tika-vin09t14:59_11": "imaṁ nayaṁ saṅgaṇhāti.",
  "tika-vin09t14:60_0": "Samanatthāya pavattamānehi samathehi adhikātabbanti adhikaraṇaṁ. Yathā hi samanavasena",
  "tika-vin09t14:60_1": "samathānaṁ vivādādīsu adhikatabhāvo, evaṁ vivādādīnaṁ tehi adhikattabbatāti. Tenāha",
  "tika-vin09t14:60_2": "“samathehi adhikaraṇīyabhāvenā”tiādi. Iminā hi adhikaraṇasaddassa kammasādhanatā",
  "tika-vin09t14:60_3": "vuttā. Adhikaraṇanti vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇanti",
  "tika-vin09t14:60_4": "catubbidhaṁ adhikaraṇaṁ. Vivādādīni adhikaraṇāni samenti vūpasamentīti samathā, sammukhāvinayādayo.",
  "tika-vin09t14:60_5": "Atha vā adhikarīyanti etthāti adhikaraṇaṁ. Ke adhikarīyanti? Samathā. Kathaṁ adhikarīyanti?",
  "tika-vin09t14:60_6": "Samanavasena. Adhikaraṇaṁ samenti vūpasamentītipi samathāti evampettha attho daṭṭhabbo.",
  "tika-vin09t14:60_7": "Āpattādhikaraṇaṁ ṭhapetvā sesādhikaraṇehi codanāya abhāvato “idaṁ pana pārājikasaṅkhātaṁāpattādhikaraṇameva",
  "tika-vin09t14:60_8": "adhippeta”nti vuttaṁ. Āpattiyeva adhikaraṇaṁ āpattādhikaraṇaṁ. Anuddhaṁsitakkhaṇeyeva",
  "tika-vin09t14:60_9": "saṅghādiseso, so ce taṅkhaṇeyeva jānātīti adhippāyo.",
  "tika-vin09t14:61_0": "Mettiyabhūmajaketi mettiyañca bhūmajakañca. Chabbaggiyānaṁ aggapurisā ete. Suddhaṁ",
  "tika-vin09t14:61_1": "vāti pārājikamanāpannaṁ vā. “Sace so taṅkhaṇeyeva jānātī”ti iminā āvajjanasamayamāha.",
  "tika-vin09t14:61_2": "Taṅkhaṇeyeva jānanaṁ nāma dukkaraṁ, samayena āvajjitvā ñāte pana ñātameva hoti. Pacchā",
  "tika-vin09t14:61_3": "ce jānāti, sīsaṁ na eti. Sikkhāpaccakkhānaabhūtārocanaduṭṭhullavācāattakāmaduṭṭhadosabhūtārocanasikkhāpadānīti",
  "tika-vin09t14:61_4": "sabbāneva hi imāni ekaparicchedāni. Yasmā pana parammukhā sattahipi āpattikkhandhehi",
  "tika-vin09t14:61_5": "vadato dukkaṭameva, tasmā “parammukhā codentassa pana sīsaṁ na etī”ti vuttaṁ. Vuttanayāpattiyoti",
  "tika-vin09t14:61_6": "“vācāya vācāyā”tiādinā vuttanayā saṅghādisesadukkaṭāpattiyo. Tathevāti vācāya vācāyeva.",
  "tika-vin09t14:61_7": "Vadantassāti sattahipi āpattikkhandhehi upasampannaṁ sammukhā vadantassa. Vuttanayenevāti",
  "tika-vin09t14:61_8": "vācāya vācāyeva. Okāsaṁ kāretvā upasampannaṁ sammukhā vadantassa vācāya vācāya pācittiyanti",
  "tika-vin09t14:61_9": "āha “okāsaṁ kāretvā vadantassa pācittiyamevā”ti. Evasaddena dukkaṭaṁ nivattīyati.",
  "tika-vin09t14:61_10": "Asammukhā sattahipi āpattikkhandhehi vadantassa dukkaṭaṁ. Sattavidhampi kammanti",
  "tika-vin09t14:61_11": "tajjanīyaṁ, niyasaṁ, pabbājanīyaṁ, paṭisāraṇīyaṁ, tividhañca ukkhepanīyanti sattavidhampi kammaṁ.",
  "tika-vin09t14:62_0": "Uposathaṁ vā pavāraṇaṁ vā ṭhapentassa ca okāsakammaṁ natthīti ettha uposathato pure",
  "tika-vin09t14:62_1": "vā pacchā vā ṭhapitopi aṭṭhapito hoti. Khette ṭhapito pana ṭhapito hoti, tasmā “suṇātu",
  "tika-vin09t14:62_2": "me, bhante, saṅgho, ajjuposatho pannaraso, yadi saṅghassa pattakallaṁ, saṅgho uposathaṁ",
  "tika-vin09t14:62_3": "kareyyā”ti ettha yāva re-kāraṁ bhaṇati, tāva ṭhapetabbo, idaṁ khettaṁ. Yya-kāre pana",
  "tika-vin09t14:62_4": "vutte ṭhapentena pacchā ṭhapito nāma hoti. “Suṇātu me”ti anāraddhe ṭhapentena pure",
  "tika-vin09t14:62_5": "ṭhapito hoti. Pavāraṇāṭṭhapanaṁ pana sabbasaṅgāhikaṁ, puggalikañcāti duvidhaṁ. Tattha",
  "tika-vin09t14:62_6": "sabbasaṅgāhike “suṇātu me, bhante, saṅgho…pe… saṅgho tevācikaṁ pavāreyyā”ti su-kārato",
  "tika-vin09t14:62_7": "yāva re-kāro, tāva apariyositāva hoti pavāraṇā, etthantare ekapadepi ṭhapentena ṭhapitā",
  "tika-vin09t14:62_8": "hoti pavāraṇā. Yya-kāre pana patte pariyositāva hoti, tasmā tato paṭṭhāya ṭhapentena",
  "tika-vin09t14:62_9": "aṭṭhapitā hoti. Puggalikaṭṭhapane pana “saṅghaṁ, bhante, pavāremi…pe… tatiyampi bhante",
  "tika-vin09t14:62_10": "saṅghaṁ pavāremi diṭṭhena vā…pe… passanto paṭī”ti saṁ-kārato yāva ayaṁ sabbapacchimo",
  "tika-vin09t14:62_11": "ṭi-kāro, tāva apariyositāva hoti pavāraṇā, etthantare ekapadepi ṭhapentena ṭhapitā",
  "tika-vin09t14:62_12": "hoti pavāraṇā. “Karissāmī”ti vutte pana pariyositā hoti, tasmā “karissāmī”ti etasmiṁ",
  "tika-vin09t14:62_13": "pade sampatte ṭhapitāpi aṭṭhapitā hoti. Eseva nayo dvevācikaekavācikasamānavassikāsu.",
  "tika-vin09t14:62_14": "Etāsupi hi ṭi-kārāvasānaṁyeva ṭhapanakkhettanti. Tenāha “ṭhapanakkhettaṁ pana jānitabba”nti.",
  "tika-vin09t14:62_15": "Osaṭe vatthusminti codakena attanā vattabbe saṅghamajjhe udāhaṭe. Idañca idañca karotīti",
  "tika-vin09t14:62_16": "pāṇātipātaṁ, adinnādānañca karoti, jātarūparajatañca paṭiggaṇhāti. Asuko ca asuko",
  "tika-vin09t14:62_17": "ca assamaṇo, anupāsakoti akkosādhippāyena parammukhā vadantassa dukkaṭaṁ, sammukhā",
  "tika-vin09t14:62_18": "vadantassa pana pācittiyameva. Tenāha “sace pana odissa niyametvā”tiādi. Saṅkhyupagamananti vohārūpagamanaṁ.",
  "tika-vin09t14:63": "Duṭṭhadosasikkhāpadavaṇṇanā niṭṭhitā.",
  "tika-vin09t14:64": "9. Aññabhāgiyasikkhāpadavaṇṇanā",
  "tika-vin09t14:65_0": "Aññabhāgassāti aññakoṭṭhāsassa, yaṁ codetukāmo, tassa jātiādito aññassa tiracchānajātiādikoṭṭhāsassāti",
  "tika-vin09t14:65_1": "vuttaṁ hoti. Idanti napuṁsakaniddesena chagalakādiṁ niddisati, ayaṁ chagalakādikoti",
  "tika-vin09t14:65_2": "attho, adhikaraṇasaddāpekkhāya vā napuṁsakaniddeso, idaṁ chagalakādisaṅkhātaṁ adhikaraṇanti",
  "tika-vin09t14:65_3": "vuttaṁ hoti. Aññabhāgo vāti tiracchānajātiādibhedo añño koṭṭhāso vā. Assāti chagalakādikassa.",
  "tika-vin09t14:65_4": "Aññabhāgiyaṁ chagalakādi. Ettha ca “aññabhāgasambandhi aññabhāgiya”nti paṭhamaviggahassa",
  "tika-vin09t14:65_5": "attho, “aññabhāgavantaṁ aññabhāgiya”nti dutiyaviggahassa. Ṭhapetvā pana tiracchānajātiādikaṁ",
  "tika-vin09t14:65_6": "paramatthato visuṁ chagalakādike asatipi “paṭimāya sarīra”ntiādīsu viya abhedepi",
  "tika-vin09t14:65_7": "bhedakappanāya pavattalokavohāravasena “aññabhāgassa idaṁ, aññabhāgo vā assa atthī”ti",
  "tika-vin09t14:65_8": "vuttanti daṭṭhabbaṁ. Adhikarīyati etthāti adhikaraṇaṁ. Tenāha “ādhāro veditabbo”ti.",
  "tika-vin09t14:65_9": "Ādharīyati asminti ādhāro, patiṭṭhānaṁ. Tenāha “vatthu adhiṭṭhānanti vuttaṁ hotī”ti.",
  "tika-vin09t14:66_0": "Idāni “aññabhāgassa ida”ntiādinā saṅkhepena vuttamevatthaṁ kevalaṁ nayadassanatthaṁ",
  "tika-vin09t14:66_1": "aṭṭhuppattiyaṁ āgatameva gahetvā vibhajanto “yo hi so”tiādimāha. Tena nanu anāgate",
  "tika-vin09t14:66_2": "evaṁ codentānaṁ pāpabhikkhūnaṁ lesokāsapidahanatthaṁ idaṁ sikkhāpadaṁ paññattaṁ,",
  "tika-vin09t14:66_3": "na pana mettiyabhūmajakānaṁ. Tesañhi ādikammikattā anāpatti, tasmā sāmaññena attho",
  "tika-vin09t14:66_4": "vibhajitabbo. Na pana “yo hi so aṭṭhuppattiyaṁ dabbo mallaputto”tiādinā visesenāti",
  "tika-vin09t14:66_5": "edisī codanā anavakāsāti daṭṭhabbaṁ. Hīti kāraṇatthe nipāto, yasmāti vuttaṁ hoti.",
  "tika-vin09t14:66_6": "Aṭṭhuppattiyanti atthassa uppatti atthuppatti, atthuppattiyeva aṭṭhuppatti, tassaṁ",
  "tika-vin09t14:66_7": "aṭṭhuppattiyaṁ, sikkhāpadassa nidāneti vuttaṁ hoti. Chagalakoti setachagalako. Soti",
  "tika-vin09t14:66_8": "chagalako. Imassa pana “hotī”ti iminā sambandho. Aññassa…pe… chagalakabhāvassa cāti",
  "tika-vin09t14:66_9": "“tiracchānajātiyā ceva chagalakabhāvassa cā”ti saṅkhātassa aññassa bhāgassa koṭṭhāsassa, pakkhassāti attho.",
  "tika-vin09t14:67_0": "Kutoyamañño, yato “aññassa bhāgassā”ti vuttanti āha “yvāyaṁ…pe… tato”ti. Tattha manussajāti",
  "tika-vin09t14:67_1": "ceva bhikkhubhāvo cāti yo ayaṁ bhāgo koṭṭhāso pakkhoti sambandho, “manussajāti ceva",
  "tika-vin09t14:67_2": "bhikkhubhāvo cā”ti saṅkhāto yo ayaṁ bhāgo koṭṭhāso pakkhoti attho. Tatoti “manussajāti",
  "tika-vin09t14:67_3": "ceva bhikkhubhāvo cā”ti bhāgato. So vā aññabhāgoti yathāvuttatiracchānajātichagalakabhāvasaṅkhāto",
  "tika-vin09t14:67_4": "so aññabhāgo vā. Assāti chagalakassa. Atthīti upalabbhati. Tasmāti yasmā aññabhāgassa",
  "tika-vin09t14:67_5": "chagalako hoti, yasmā ca so vā aññabhāgo assa atthi, tasmā. Aññabhāgiyasaṅkhyaṁ labhatīti",
  "tika-vin09t14:67_6": "ettha “so yvāya”nti idha so-saddameva ānetvā so aññabhāgiyasaṅkhaṁ labhatīti yojetabbaṁ,",
  "tika-vin09t14:67_7": "“so”ti vā pāṭhaseso daṭṭhabbo. Ca-saddo samuccayattho. So pana adhikaraṇasaddato",
  "tika-vin09t14:67_8": "paraṁ daṭṭhabbo, “adhikaraṇa”nti ca veditabboti. Tesanti mettiyabhūmajakānaṁ. Imaṁ",
  "tika-vin09t14:67_9": "mayaṁ dabbaṁ mallaputtaṁ nāma karomāti chagalakaṁ ajikāya vippaṭipajjantaṁ disvā",
  "tika-vin09t14:67_10": "“mayaṁ, āvuso, imaṁ chagalakaṁ dabbaṁ mallaputtaṁ nāma karomā”ti vadantānaṁ. Nāmakaraṇasaññāyāti",
  "tika-vin09t14:67_11": "nāmakaraṇasaṅkhātāya saññāya. Etthāpi “yo so”tiādikaṁ ānetvā tassā nāmakaraṇasaññāya",
  "tika-vin09t14:67_12": "yo so aṭṭhuppattiyaṁ “dabbo mallaputto nāmā”ti chagalako vutto, so yasmā ādhāro vatthu",
  "tika-vin09t14:67_13": "adhiṭṭhānanti yojetabbaṁ.",
  "tika-vin09t14:68_0": "Idāni kathametaṁ viññāyati “adhikaraṇa”nti cettha ādhāro veditabbo, na vivādādhikaraṇādīsu",
  "tika-vin09t14:68_1": "aññataranti anuyogaṁ sandhāyāha “tañhi sandhāyā”tiādi. Tattha tanti tassā nāmakaraṇasaññāya",
  "tika-vin09t14:68_2": "adhiṭṭhānabhūtaṁ chagalakaṁ paccāmasati. Vivādādhikaraṇādīsu aññataraṁ sandhāya na",
  "tika-vin09t14:68_3": "vuttanti sambandho. Tattha kāraṇaṁ pucchati “kasmā”ti. Kāraṇamāha “asambhavato”ti.",
  "tika-vin09t14:68_4": "Idāni tameva asambhavaṁ pākaṭaṁ katvā dassetuṁ “na hī”tiādi vuttaṁ. Na hi upādiyiṁsūti",
  "tika-vin09t14:68_5": "sambandho. Upādiyiṁsūti gaṇhiṁsu. Kiṁ catunnaṁ adhikaraṇānampi leso atthi, yenevaṁ",
  "tika-vin09t14:68_6": "vuttanti āha “na ca catunnaṁ adhikaraṇāna”ntiādi. Idāni tameva samatthetuṁ “jātilesādayo",
  "tika-vin09t14:68_7": "hī”tiādi vuttaṁ. Tattha jātiyeva leso jātileso. Ādisaddena nāmalesādīnaṁ gahaṇaṁ. Hoti cettha –",
  "tika-vin09t14:69": "“Lesā jātināmagotta-liṅgāpattivasāpi ca;",
  "tika-vin09t14:70": "Pattacīvarupajjhāyā-cariyāvāsavasā dasā”ti.",
  "tika-vin09t14:71_0": "Āpattileso nāma lahukaṁ āpattiṁ āpajjanto diṭṭho hoti. Tañce pārājikena codeti “assamaṇosi,",
  "tika-vin09t14:71_1": "asakyaputtiyosī”ti, āpatti vācāya vācāya saṅghādisesassāti evaṁ āpattilesampi puggalasmiṁyeva",
  "tika-vin09t14:71_2": "āropetvā vuttattā “puggalānaṁyeva lesā vuttā”ti vuttaṁ. Tañca “dabbo mallaputto”ti",
  "tika-vin09t14:71_3": "nāmanti mettiyabhūmajakehi chagalakassa kataṁ taṁ “dabbo mallaputto”ti nāmañca. Evaṁ",
  "tika-vin09t14:71_4": "asambhavaṁ dassetvā idāni imināva pasaṅgena desalesasaddānaṁ atthaṁ saṁvaṇṇetuṁ “ettha",
  "tika-vin09t14:71_5": "cā”tiādimāha. Etthāti etesu dvīsu desalesesu. Deso nāma jātiādibhedo vohāro. Tenāha",
  "tika-vin09t14:71_6": "“jātiādīsū”tiādi. Aññampi vatthunti yasmiṁ vatthusmiṁ patiṭṭhitaṁ, taṁ muñcitvā aññampi",
  "tika-vin09t14:71_7": "vatthuṁ. Kathaṁ silissatīti āha “vohāramattenevā”tiādi, vohāramatteneva, na tu atthatoti",
  "tika-vin09t14:71_8": "adhippāyo. “Īsakaṁ allīyatī”ti iminā “leso”ti lisa allībhāveti imassa rūpanti dasseti.",
  "tika-vin09t14:71_9": "Kiñcāpi desalesānaṁ vuttanayena byañjanato nānākaraṇaṁ atthi, atthato pana natthīti",
  "tika-vin09t14:71_10": "āha “jātiādīnaṁyeva aññatarakoṭṭhāsassetaṁ adhivacana”nti.",
  "tika-vin09t14:72_0": "Yadi pana nāmakaraṇasaññāya ādhārabhūtaṁ chagalakaṁ sandhāya “aññabhāgiyassa adhikaraṇassā”ti",
  "tika-vin09t14:72_1": "vuttaṁ, atha kasmā padabhājane taṁ avibhajitvā “aññabhāgiyassa adhikaraṇassāti āpattaññabhāgiyaṁ",
  "tika-vin09t14:72_2": "vā hoti adhikaraṇaññabhāgiyaṁ vā”tiādi vuttanti āha “padabhājane panā”tiādi. Tanti",
  "tika-vin09t14:72_3": "ādhārasaṅkhātaṁ adhikaraṇaṁ. Āvibhūtaṁ pākaṭaṁ. Atthuddhāravasenāti tena vattabbaatthānaṁ",
  "tika-vin09t14:72_4": "uddharaṇavasena. Nanu ca “atthamattaṁ pati saddā abhinivisantī”ti na ekena saddena",
  "tika-vin09t14:72_5": "anekatthā abhidhīyantīti? Saccametaṁ saddavisese apekkhite, tesaṁ tesaṁ pana atthānaṁ",
  "tika-vin09t14:72_6": "adhikaraṇasaddavacanīyatāsāmaññaṁ upādāya vuccamāno ayaṁ vicāro adhikaraṇasaddassa",
  "tika-vin09t14:72_7": "atthuddhāroti vutto. Tenevāha “adhikaraṇanti vacanasāmaññato atthuddhāravasena pavattāni",
  "tika-vin09t14:72_8": "cattāri adhikaraṇānī”ti. Aññabhāgiyatāti aññapakkhiyatā. Tabbhāgiyatāti tappakkhiyatā.",
  "tika-vin09t14:72_9": "Apākaṭā padabhājanato aññatra dassitaṭṭhānābhāvato. Avasāne āpattaññabhāgiyena codanañcāti",
  "tika-vin09t14:72_10": "“bhikkhu saṅghādisesaṁ ajjhāpajjanto diṭṭho hoti, saṅghādisese saṅghādisesadiṭṭhi",
  "tika-vin09t14:72_11": "hoti, tañce pārājikena codetī”tiādicodanaṁ sandhāya vuttaṁ “adhikaraṇaññabhāgiya”nti.",
  "tika-vin09t14:72_12": "Ekamekañhi adhikaraṇaṁ itaresaṁ tiṇṇaṁ tiṇṇaṁ aññabhāgiyaṁ aññapakkhiyaṁ aññakoṭṭhāsiyaṁ",
  "tika-vin09t14:72_13": "hoti vatthuvisabhāgattā. Ādisaddena “kathaṁ adhikaraṇaṁ adhikaraṇassa aññabhāgiya”ntiādiko",
  "tika-vin09t14:72_14": "padavibhāgo saṅgahito.",
  "tika-vin09t14:73_0": "Kiñci desaṁ lesamattaṁ upādāyāti ettha yaṁ vattabbaṁ, tassāpi asambhavadassanappasaṅgena",
  "tika-vin09t14:73_1": "heṭṭhā vuttattā “sesā vinicchayakathā aṭṭhame vuttasadisāyevā”ti vuttaṁ. Tattha sesā",
  "tika-vin09t14:73_2": "vinicchayakathāti “pārājikenāti bhikkhuno anurūpesu ekūnavisatiyā aññatarenā”tiādikā",
  "tika-vin09t14:73_3": "vinicchayakathā. Vuttasadisāyevāti ettha imasmiṁ sikkhāpade yā vattabbā, tena sikkhāpadena",
  "tika-vin09t14:73_4": "sādhāraṇabhūtā sā vuttasadisāyevāti adhippetā, na asādhāraṇabhūtā apubbavaṇṇanāya",
  "tika-vin09t14:73_5": "adhippetattā. Tenevāha “ayaṁ panā”tiādi. Purimasmiṁ sikkhāpadepi tathāsaññino anāpattikattā",
  "tika-vin09t14:73_6": "“idha cā”ti vuttaṁ. Tathāsaññinopīti “pārājikaṁyeva ayaṁ āpanno”ti evaṁsaññinopi.",
  "tika-vin09t14:73_7": "Itisaddo ādiattho vā pakārattho vā. Tena kenaci bhikkhunā añño koci khattiyajātiko",
  "tika-vin09t14:73_8": "pārājikaṁ dhammaṁ ajjhāpajjanto diṭṭho hoti, atha so aññaṁ attano veriṁ khattiyajātikaṁ",
  "tika-vin09t14:73_9": "bhikkhuṁ passitvā taṁ khattiyajātilesaṁ gahetvā evaṁ codeti “khattiyo mayā diṭṭho",
  "tika-vin09t14:73_10": "pārājikaṁ dhammaṁ ajjhāpajjanto, tvaṁ khattiyo pārājikaṁ dhammaṁ ajjhāpannosi, atha",
  "tika-vin09t14:73_11": "vā tvaṁ kho khattiyo, na añño, pārājikaṁ dhammaṁ ajjhāpannosi, assamaṇosi, asakyaputtiyosi,",
  "tika-vin09t14:73_12": "natthi tayā saddhiṁ uposatho vā pavāraṇā vā saṅghakammaṁ vā”ti, āpatti vācāya vācāya",
  "tika-vin09t14:73_13": "saṅghādisesassa. Ettha ca tesaṁ khattiyānaṁ aññamaññaṁ asadisassa tassa tassa dīghādino",
  "tika-vin09t14:73_14": "vā diṭṭhādino vā vasena aññabhāgiyatā, khattiyajātipaññattiyā ādhāravasena adhikaraṇatā",
  "tika-vin09t14:73_15": "ca veditabbā. Esa nayo nāmalesādīsupi.",
  "tika-vin09t14:74_0": "Āpattilese pana kenaci bhikkhunā koci bhikkhu lahukaṁ āpattiṁ āpajjanto diṭṭho hoti,",
  "tika-vin09t14:74_1": "so cetaṁ bhikkhuṁ pārājikena codeti, āpatti vācāya vācāya saṅghādisesassa. Yadi evaṁ",
  "tika-vin09t14:74_2": "kathaṁ aññabhāgiyaṁ adhikaraṇaṁ hotīti? Yañhi so lahukaṁ āpattiṁ āpanno, taṁ pārājikassa",
  "tika-vin09t14:74_3": "aññabhāgiyaṁ adhikaraṇaṁ, tassa pana aññabhāgiyassa adhikaraṇassa leso nāma. Yo so",
  "tika-vin09t14:74_4": "sabbakhattiyānaṁ sādhāraṇo khattiyabhāvo viya sabbāpattīnaṁ sādhāraṇo āpattibhāvo.",
  "tika-vin09t14:74_5": "Eteneva upāyena “kenaci bhikkhunā koci bhikkhu saṅghādisesaṁ ajjhāpajjanto diṭṭho",
  "tika-vin09t14:74_6": "hotī”tiādikaṁ visesaṁ saṅgaṇhāti.",
  "tika-vin09t14:75": "Aññabhāgiyasikkhaṁ yo, neva sikkhati yuttito;",
  "tika-vin09t14:76": "Gacche vinayaviññūhi, aññabhāgiyataṁva so. ;",
  "tika-vin09t14:77": "Aññabhāgiyasikkhāpadavaṇṇanā niṭṭhitā.",
  "tika-vin09t14:78": "10. Saṅghabhedasikkhāpadavaṇṇanā",
  "tika-vin09t14:79_0": "Sahitassāti kāyacittehi ekībhūtassa. Tenāha “cittena ca sarīrena ca aviyuttassāti",
  "tika-vin09t14:79_1": "attho”ti. Assāti “samaggassā”ti padassa. Samānasaṁvāsakoti samāno ekūposathādibhedo",
  "tika-vin09t14:79_2": "saṁvāso assāti samānasaṁvāsako, laddhinānāsaṁvāsakena vā kammanānāsaṁvāsakena vā",
  "tika-vin09t14:79_3": "virahito. Kāyasāmaggidānatoti kāyena, kāyassa vā sāmaggiyā sahitabhāvassa dānato,",
  "tika-vin09t14:79_4": "tesu tesu saṅghakammesu hatthapāsūpagamanatoti vuttaṁ hoti. Kathaṁ nāmāyaṁ bhijjeyyāti",
  "tika-vin09t14:79_5": "ayaṁ saṅgho kena nu kho upāyena vaggo bhaveyya. Vāyāmeyyāti ussāhaṁ kareyya, pakkhaṁ",
  "tika-vin09t14:79_6": "pariyeseyya, gaṇaṁ bandheyyāti vuttaṁ hoti. Attano phalaṁ karotīti karaṇaṁ, yaṁ kiñci",
  "tika-vin09t14:79_7": "kāraṇaṁ, adhikaṁ karaṇanti adhikaraṇaṁ, visesakāraṇaṁ, visesakāraṇañca saṅghabhedassāti",
  "tika-vin09t14:79_8": "vuttaṁ “bhedanassā”tiādi. Bhedakaravatthuvasena aṭṭhārasavidhanti –",
  "tika-vin09t14:80_0": "“Idhupāli bhikkhū adhammaṁ ‘dhammo’ti dīpenti, dhammaṁ ‘adhammo’ti dīpenti. Avinayaṁ",
  "tika-vin09t14:80_1": "‘vinayo’ti dīpenti, vinayaṁ ‘avinayo’ti dīpenti. Abhāsitaṁ alapitaṁ tathāgatena ‘bhāsitaṁ",
  "tika-vin09t14:80_2": "lapitaṁ tathāgatenā’ti dīpenti, bhāsitaṁ lapitaṁ tathāgatena ‘abhāsitaṁ alapitaṁ",
  "tika-vin09t14:80_3": "tathāgatenā’ti dīpenti. Anāciṇṇaṁ tathāgatena ‘āciṇṇaṁ tathāgatenā’ti dīpenti, āciṇṇaṁ",
  "tika-vin09t14:80_4": "tathāgatena ‘anāciṇṇaṁ tathāgatenā’ti dīpenti. Apaññattaṁ tathāgatena ‘paññattaṁ",
  "tika-vin09t14:80_5": "tathāgatenā’ti dīpenti, paññattaṁ tathāgatena ‘apaññattaṁ tathāgatenā’ti dīpenti.",
  "tika-vin09t14:80_6": "Anāpattiṁ ‘āpattī’ti dīpenti, āpattiṁ ‘anāpattī’ti dīpenti. Lahukaṁ āpattiṁ ‘garukā",
  "tika-vin09t14:80_7": "āpattī’ti dīpenti, garukaṁ āpattiṁ ‘lahukā āpattī’ti dīpenti. Sāvasesaṁ āpattiṁ ‘anavasesā",
  "tika-vin09t14:80_8": "āpattī’ti dīpenti, anavasesaṁ āpattiṁ ‘sāvasesā āpattī’ti dīpenti. Duṭṭhullaṁ āpattiṁ",
  "tika-vin09t14:80_9": "‘aduṭṭhullā āpattī’ti dīpenti, aduṭṭhullaṁ āpattiṁ ‘duṭṭhullā āpattī’ti dīpentī”ti –",
  "tika-vin09t14:81": "Evaṁ kammakkhandhake vuttānaṁ aṭṭhārasannaṁ bhedakaraṇānaṁ vasena aṭṭhārasavidhaṁ. Kāraṇañhi tadāyattavuttitāya phalaṁ ettha vasatīti “vatthū”ti vuccati. Honti cettha –",
  "tika-vin09t14:82": "“Dhammavinayabhāsitā-ciṇṇapaññattikā dukā;",
  "tika-vin09t14:83": "Āpattilahuduṭṭhulla-sāvasesadukāni ca.",
  "tika-vin09t14:84": "“Etānaṭṭhārasa ‘bheda-karavatthū’ti vuccare;",
  "tika-vin09t14:85": "Vipallāsagahitāni, vādamūlūpanissayā”ti.",
  "tika-vin09t14:86_0": "Paggayhāti paggahitaṁ abbhussitaṁ pākaṭaṁ katvā. Tiṭṭheyyāti yathāsamādinnaṁ, yathāpaggahitameva",
  "tika-vin09t14:86_1": "ca katvā accheyya. Yasmā pana evaṁ paggaṇhatā, tiṭṭhatā ca taṁ dīpitañceva avinissaṭṭhañca",
  "tika-vin09t14:86_2": "hoti, tasmā “dīpeyya ceva nappaṭinissajjeyya cā”ti vuttaṁ. Kīva dūre sutvā gantvā",
  "tika-vin09t14:86_3": "avadantānaṁ dukkaṭanti āha “sabbantimena paricchedenā”tiādi. Pi-saddo cettha aṭṭhānappayutto,",
  "tika-vin09t14:86_4": "tassa “aḍḍhayojanamatta”nti iminā sambandho veditabbo. Tattha “aḍḍhayojanamatta”nti",
  "tika-vin09t14:86_5": "iminā ekavihāre vattabbameva natthīti dīpeti. “Gantvā”ti iminā dūtaṁ vā paṇṇaṁ vā",
  "tika-vin09t14:86_6": "pesetvā vadatopi āpattimokkho natthi, sayameva pana gantvā “garuko kho, āvuso, saṅghabhedo,",
  "tika-vin09t14:86_7": "mā saṅghabhedāya parakkamī”ti nivāretabboti dīpeti.",
  "tika-vin09t14:87_0": "Samāgacchatūti ekībhavatu. Ekībhāvo ca samānaladdhivasena hotīti āha “ekaladdhiko",
  "tika-vin09t14:87_1": "hotū”ti. Ekā laddhi gahaṇaṁ assāti ekaladdhiko, ekadiṭṭhikoti attho. Aññamaññasampattiyāti",
  "tika-vin09t14:87_2": "aññamaññassa samānadiṭṭhicittatāsaṅkhātāya sampattiyā. “Aññamaññassa guṇalābhādikāya",
  "tika-vin09t14:87_3": "sampattiyā”ti keci. Asamaggo hi visuṁ pātimokkhaṁ uddisati, bahisīmāyaṁ vā anupariveṇiyaṁ",
  "tika-vin09t14:87_4": "vāti na ekuddeso. Tenāha “ekato pavattapātimokkhuddesoti attho”ti. Appaṭinissajjato",
  "tika-vin09t14:87_5": "dukkaṭanti visuṁ visuṁ vadantānaṁ gaṇanāya dukkaṭaṁ. Samanubhāsanakammaṁ kātabbanti",
  "tika-vin09t14:87_6": "yāvatatiyaṁ samanubhāsanakammaṁ kātabbaṁ, “suṇātu me, bhante, saṅgho, ayaṁ itthannāmo",
  "tika-vin09t14:87_7": "bhikkhu samaggassa saṅghassa bhedāya parakkamatī”tiādinā padabhājane vuttāhi ñatticatutthāhi",
  "tika-vin09t14:87_8": "tīhi samanubhāsanakammavācāhi kammaṁ kātabbanti vuttaṁ hoti. “Bhedāya parakkameyyā”ti",
  "tika-vin09t14:87_9": "visuṁ vuttattā bhedanasaṁvattanikassa adhikaraṇassa samādāya paggaṇhanato pubbepi",
  "tika-vin09t14:87_10": "pakkhapariyesanādivasena saṅghabhedāya parakkamantassa samanubhāsanakammaṁ kātabbanti",
  "tika-vin09t14:87_11": "veditabbaṁ. Paṭinissajjantassa anāpattibhāvato “sotthibhāvo tassa bhikkhuno”ti vuttaṁ.",
  "tika-vin09t14:88_0": "Kiñcāpi bhikkhunī saṅghaṁ na bhindati, apica kho bhedāya parakkamatīti “sādhāraṇapaññattī”ti",
  "tika-vin09t14:88_1": "vuttaṁ. Saṅghādisesaṁ ajjhāpajjantassa ñattiyā dukkaṭaṁ, dvīhi kammavācāhi thullaccayā",
  "tika-vin09t14:88_2": "ca paṭippassambhantīti āha “samanubhāsanakamme”tiādi. Tañca dukkaṭaṁ te ca thullaccayā",
  "tika-vin09t14:88_3": "paṭippassambhantīti yañca ñattipariyosāne dukkaṭaṁ āpanno, ye ca dvīhi kammavācāhi",
  "tika-vin09t14:88_4": "thullaccaye, tā tissopi āpattiyo liṅgaparivattena asādhāraṇāpattiyo viya paṭippassambhanti.",
  "tika-vin09t14:88_5": "Sace panassa ñattipariyosāne lajjidhammo okkamati, saṁvaro uppajjati, taṁ paṭinissajjati,",
  "tika-vin09t14:88_6": "ñattiyā dukkaṭaṁ desetvā muccati. Atha taṁ na paṭinissajjati, bhedāya parakkamati",
  "tika-vin09t14:88_7": "ceva bhedanasaṁvattanikaṁ adhikaraṇaṁ samādāya paggayha tiṭṭhati ca, ñattidukkaṭaṁ",
  "tika-vin09t14:88_8": "paṭippassambhati, paṭhamakammavācāya thullaccaye patiṭṭhāti. Esa nayo itarakammavācāyampi.",
  "tika-vin09t14:88_9": "Asamanubhāsiyamānassa appaṭinissajjantassāpi saṅghādisesena anāpatti. Paṭinissajjantassāpi",
  "tika-vin09t14:88_10": "ñattito pubbe vā ñattikkhaṇe vā ñattipariyosāne vā paṭhamāya vā anussāvanāya dutiyāya",
  "tika-vin09t14:88_11": "vā tatiyāya vā yāva yya-kāraṁ na sampāpuṇāti, tāva paṭinissajjantassa saṅghādisesena",
  "tika-vin09t14:88_12": "anāpatti. Tenāha “asamanubhāsiyamānassa cā”tiādi.",
  "tika-vin09t14:89_0": "Ettha pana “devadatto samaggassa saṅghassa bhedāya parakkami, tasmiṁ vatthusmi”nti",
  "tika-vin09t14:89_1": "parivāre āgatattā devadatto ādikammiko, so ca kho saṅghabhedāya parakkamanasseva,",
  "tika-vin09t14:89_2": "na appaṭinissajjanassa. Na hi tassa taṁ kammaṁ kataṁ. Kathamidaṁ jānitabbanti ce?",
  "tika-vin09t14:89_3": "Suttato. Tathā hi “ariṭṭho bhikkhu gaddhabādhipubbo pāpikāya diṭṭhiyā yāvatatiyaṁ",
  "tika-vin09t14:89_4": "samanubhāsanāya na paṭinissajji, tasmiṁ vatthusmi”nti parivāre āgatattā ariṭṭhassa",
  "tika-vin09t14:89_5": "kammaṁ katanti paññāyati, na tathā devadattassa. Athāpissa katena bhavitabbanti koci",
  "tika-vin09t14:89_6": "attano rucimattena vadeyya, tathāpi appaṭinissajjane ādikammikassa anāpatti nāma",
  "tika-vin09t14:89_7": "natthi. Na hi paññattaṁ sikkhāpadaṁ vītikkamantassa aññatra odissa anuññātato anāpatti",
  "tika-vin09t14:89_8": "nāma dissati. Yampi ariṭṭhasikkhāpadassa padabhājane anāpattiyaṁ “ādikammikassā”ti",
  "tika-vin09t14:89_9": "potthakesu likhitaṁ, taṁ pamādalikhitaṁ, pamādalikhitabhāvo ca tassa “paṭhamaṁ ariṭṭho",
  "tika-vin09t14:89_10": "bhikkhu codetabbo, codetvā sāretabbo, sāretvā āpattiṁ āropetabbo”ti evaṁ kammakkhandhake",
  "tika-vin09t14:89_11": "āpattiropanato veditabbo.",
  "tika-vin09t14:90_0": "Idha bhedāya parakkamane ādikammikassa devadattassa yasmā taṁ kammaṁ na kataṁ, tasmāssa",
  "tika-vin09t14:90_1": "āpattiyeva na jātā. Sikkhāpadaṁ pana taṁ ārabbha paññattanti katvā “ādikammiko”ti",
  "tika-vin09t14:90_2": "vutto. Iti āpattiyā abhāvatoyevassa anāpatti vuttā. Sā panesā kiñcāpi “asamanubhāsiyamānassā”ti",
  "tika-vin09t14:90_3": "imināva siddhā. Yasmā pana asamanubhāsiyamāno nāma yassa kevalaṁ samanubhāsanaṁ na",
  "tika-vin09t14:90_4": "karonti, so vuccati, na ādikammiko. Ayañca devadatto ādikammikoyeva. Tasmā “ādikammikassā”ti",
  "tika-vin09t14:90_5": "vuttaṁ. Eteneva upāyena ṭhapetvā ariṭṭhasikkhāpadaṁ sabbasamanubhāsanāsu vinicchayo",
  "tika-vin09t14:90_6": "veditabbo. Kāyavācācittato samuṭṭhānato samanubhāsanasamuṭṭhānaṁ. “Paṭinissajjāmī”ti",
  "tika-vin09t14:90_7": "kāyavikāraṁ vā vacībhedaṁ vā akarontasseva pana āpajjanato akiriyaṁ. “Nappaṭinissajjāmī”ti",
  "tika-vin09t14:90_8": "saññāya abhāvena muccanato saññāvimokkhaṁ. “Nappaṭinissajjāmī”ti jānanacitteneva sacittakaṁ.",
  "tika-vin09t14:91": "Saṅghabhedasikkhāpadavaṇṇanā niṭṭhitā.",
  "tika-vin09t14:92": "11. Bhedānuvattakasikkhāpadavaṇṇanā",
  "tika-vin09t14:93_0": "Tassevāti bhedāya parakkamantasseva. Khoti nipātamattaṁ. Panāti visese nipāto. Yaṁ",
  "tika-vin09t14:93_1": "vacanaṁ samaggepi vagge avayavabhūte karoti bhindati, taṁ kalahakārakavacanaṁ idha",
  "tika-vin09t14:93_2": "“vagga”nti vuccatīti āha “vaggaṁ asāmaggipakkhiyavacanaṁ vadantī”ti. Asāmaggipakkhe",
  "tika-vin09t14:93_3": "bhavā asāmaggipakkhiyā, kalahakārakā, tesaṁ vacanaṁ asāmaggipakkhiyavacanaṁ, asāmaggipakkhe",
  "tika-vin09t14:93_4": "vā bhavaṁ vacanaṁ asāmaggipakkhiyavacanaṁ. “Na hi saṅgho saṅghassa kammaṁ karotī”ti",
  "tika-vin09t14:93_5": "idaṁ niggahavasena kattabbaṁ kammaṁ sandhāya vuttaṁ, ubbāhikādikammaṁ pana bahūnampi",
  "tika-vin09t14:93_6": "kātuṁ vaṭṭatiyeva. Dhammavādīti bhūtavādī. Vinayavādīti vūpasamavādī. Jānāti noti",
  "tika-vin09t14:93_7": "etthāpi “chandañca ruciñcā”ti idaṁ ānetvā sambandhitabbaṁ. Tenāha “amhākaṁ chandādīni",
  "tika-vin09t14:93_8": "jānātī”ti. Bhāsatīti ettha “no”ti idaṁ vibhattivipariṇāmena yujjati. Tenāha “evaṁ",
  "tika-vin09t14:93_9": "karomāti amhehi saddhiṁ bhāsatī”ti. “Eta”nti iminā tassa kammaṁ paccāmaṭṭhanti āha",
  "tika-vin09t14:93_10": "“yaṁ so karotī”tiādi. Soti saṅghabhedāya parakkamanto. Sametāyasmantānanti ettha",
  "tika-vin09t14:93_11": "“citta”nti ajjhāharitabbanti āha “āyasmantānaṁ citta”nti. Vuttasadisāyevāti ettha",
  "tika-vin09t14:93_12": "yaṁ vattabbaṁ, taṁ heṭṭhā aññabhāgiyasikkhāpadaṭṭhakathāya vaṇṇanāyaṁ vuttameva.",
  "tika-vin09t14:94": "Bhedānuvattakasikkhāpadavaṇṇanā niṭṭhitā.",
  "tika-vin09t14:95": "12. Dubbacasikkhāpadavaṇṇanā",
  "tika-vin09t14:96_0": "Dukkhena vattabbo anusāsituṁ asakkuṇeyyo sabhāvo assāti dubbacajātiko, vilomabhāvī.",
  "tika-vin09t14:96_1": "Tenāha “dubbacasabhāvo”tiādi. Vattuṁ asakkuṇeyyoti kismiñci vuccamāne asahanato ovadituṁ",
  "tika-vin09t14:96_2": "asakkuṇeyyo. Uddisīyatīti uddeso, pātimokkho, tasmiṁ pariyāpannā antogadhā uddesapariyāpannā,",
  "tika-vin09t14:96_3": "tesu uddesapariyāpannesu. Tenāha “uddese”tiādi. Atha sabbāneva sikkhāpadāni kathaṁ",
  "tika-vin09t14:96_4": "pātimokkhuddesapariyāpannānīti āha “yassa siyā āpatti, so ‘āvikareyyā’ti evaṁ saṅgahitattā”ti.",
  "tika-vin09t14:96_5": "“Yassa siyā āpattī”ti iminā sabbāpi āpattiyo nidānuddese saṅgahitā eva honti. Sikkhāpadesūti",
  "tika-vin09t14:96_6": "adhisīlasikkhāya adhigamūpāyabhūtesu vinayapaññattīsūti attho. So pana pākaṭoyevāti",
  "tika-vin09t14:96_7": "aṭṭhakathāyaṁ na vutto. Pañcahi sahadhammikehīti bhikkhubhikkhunisāmaṇerasāmaṇerisikkhamānāhi.",
  "tika-vin09t14:96_8": "Sikkhitabbattāti labbhamānavasena sikkhitabbattā. Tathā hi tehi yathāsakaṁ sikkhā",
  "tika-vin09t14:96_9": "sikkhīyati, na sabbā. Buddhapaññattenāti buddhena ṭhapitena, vihitenāti attho. Atha",
  "tika-vin09t14:96_10": "vā sahadhammikena sakāraṇena vuccamānoti evamettha attho daṭṭhabbo. Vacanāyāti nissakke",
  "tika-vin09t14:96_11": "sampadānavacananti āha “tato mama vacanato”ti.",
  "tika-vin09t14:97": "Dubbacasikkhāpadavaṇṇanā niṭṭhitā.",
  "tika-vin09t14:98": "13. Kuladūsakasikkhāpadavaṇṇanā",
  "tika-vin09t14:99_0": "Nagarassāpi gāmavisesattā idha gāmaggahaṇeneva nagarampi gahitanti āha “nagarampi",
  "tika-vin09t14:99_1": "gāme antogadhamevā”ti, vā-saddena vā anuttavikappatthena gahaṇanti evaṁ vuttaṁ. Ettha",
  "tika-vin09t14:99_2": "ca apākāraparikkhepo sāpaṇo nigamo, sapākārāpaṇaṁ nagaraṁ, taṁtaṁviparīto gāmoti",
  "tika-vin09t14:99_3": "imesaṁ tiṇṇaṁ viseso daṭṭhabbo. Kulāni dūsetīti khattiyabrāhmaṇavessasuddavasena",
  "tika-vin09t14:99_4": "cattāri kulāni vikāraṁ āpādeti. Dūsento ca na asucikaddamādīhi dūseti, atha kho attano",
  "tika-vin09t14:99_5": "duppaṭipattiyā tesaṁ pasādaṁ vināseti. Tenāha “pupphadānādīhī”tiādi. Tattha haritvā",
  "tika-vin09t14:99_6": "vā harāpetvā vā pakkositvā vā pakkosāpetvā vā sayaṁ vā upagatānaṁ yassa kassaci attano",
  "tika-vin09t14:99_7": "santakassa pupphassa kulasaṅgahatthāya dānaṁ pupphadānaṁ, taṁ ādi yesaṁ te pupphadānādayo,",
  "tika-vin09t14:99_8": "tehi pupphadānādīhi. Ādisaddena phaladānacuṇṇamattikādantakaṭṭhaveḷuvejjikājaṅghapesanikānaṁ",
  "tika-vin09t14:99_9": "gahaṇaṁ. Saddhaṁ vināsentoti tathā akarontesu aññesu pesalesu bhikkhūsu appasādaṁ",
  "tika-vin09t14:99_10": "adassanaṁ gamento. Pupphadānādīhi ca tehi katasaṅgahehi aññe pesale tathā akaronte",
  "tika-vin09t14:99_11": "te manussā issanti na allīyantīti so tesaṁ pasādaṁ vināseti nāmāti daṭṭhabbaṁ. Pāpakā",
  "tika-vin09t14:99_12": "samācārāti buddhappaṭikuṭṭhattā lāmakā samācārā. Te pana yasmā kulasaṅgahatthaṁ mālāvaccharopanādayo",
  "tika-vin09t14:99_13": "idha adhippetā, tasmā “mālāvaccharopanādayo”ti vuttaṁ. Ārāmādīnamatthāya pana kappiyavohārādīhi",
  "tika-vin09t14:99_14": "ropāpanādikaṁ vaṭṭati. Tattha mālāvacchanti taruṇapuppharukkhaṁ. Taruṇakā hi puppharukkhāpi",
  "tika-vin09t14:99_15": "pupphagacchāpi “mālāvacchā”tveva vuccanti, tassa ropanaṁ mālāvaccharopanaṁ, taṁ ādi",
  "tika-vin09t14:99_16": "yesaṁ te mālāvaccharopanādayo. Ādisaddena cettha ropāpanasiñcanasiñcāpanaocinanaocināpanaganthanaganthāpanānaṁ gahaṇaṁ.",
  "tika-vin09t14:100_0": "Mātikāyaṁ dissantīti ye paccakkhato passanti, tehi dissanti. Suyyantīti ye parato",
  "tika-vin09t14:100_1": "suṇanti, tehi sotadvārena sutvā upadhārīyanti. Duṭṭhānīti dūsitāni. Alaṁ te idha",
  "tika-vin09t14:100_2": "vāsenāti tava idha vāsena alaṁ, mā idha tava vāso hotūti attho. Vāraṇattho hi idha",
  "tika-vin09t14:100_3": "alaṁ-saddo. Pabbājanīyakammakatoti codetvā sāretvā āpattiṁ āropetvā “suṇātu me, bhante,",
  "tika-vin09t14:100_4": "saṅgho, ime assajipunabbasukā”tiādinā padabhājane vuttāya ñatticatutthakammavācāya",
  "tika-vin09t14:100_5": "katapabbājanīyakammo. Yasmiñca vihāre vasatīti gāmato bahivihāramāha. Neva tasmiṁ",
  "tika-vin09t14:100_6": "gāme…pe… carituṁ labhatīti sacepi gāmo vā nigamo vā dvādasayojanaparamo hoti, tiyojanaparamo",
  "tika-vin09t14:100_7": "ca vihāro hoti, neva tasmiṁ gāme vā nigame vā piṇḍāya carituṁ labhati, na vihāre",
  "tika-vin09t14:100_8": "vasituṁ. Tasmiṁ vihāre vasantena sāmantagāmepi piṇḍāya na caritabbaṁ, sāmantavihārepi",
  "tika-vin09t14:100_9": "vasantena tasmiṁ gāme piṇḍāya na caritabbaṁ. Sāmantavihāre vasantena pana sāmantagāme",
  "tika-vin09t14:100_10": "carituṁ vaṭṭati. Āpajjitabbā āpattiyoti kulasaṅgahatthaṁ attano santakadāne dukkaṭaṁ,",
  "tika-vin09t14:100_11": "issaravatāya saṅghasantakadāne thullaccayaṁ, pasayha dāne pārājikanti imā āpattiyo.",
  "tika-vin09t14:100_12": "Mātikāyaṁ “pakkamatā yasmā”ti pabbājanīyakammakatassa vattavasena vuttaṁ. Ādimhi",
  "tika-vin09t14:100_13": "pana pabbājanīyakammavasena daṭṭhabbaṁ. Assajipunabbasuketi assajiñceva punabbasukañca.",
  "tika-vin09t14:101": "Kuladūsakasikkhāpadavaṇṇanā niṭṭhitā.",
  "tika-vin09t14:102": "Saṅghādisesanigamanavaṇṇanā",
  "tika-vin09t14:103_0": "Paṭhamāpattikāti avayavena viggaho samudāyo samāsatthoti āha “paṭhamaṁ āpatti etesanti",
  "tika-vin09t14:103_1": "paṭhamāpattikā”ti. Vītikkamanakkhaṇeyevāti vatthuvītikkamanakkhaṇeyeva. Eva-kārena",
  "tika-vin09t14:103_2": "samanubhāsanakammakkhaṇaṁ paṭikkhipati. Ahassa yattako paricchedo yāvatīhaṁ. Tenāha",
  "tika-vin09t14:103_3": "“yattakāni ahānī”ti. Ahānīti ca divasānīti attho.",
  "tika-vin09t14:104_0": "Vatthuvasena vāti asucimocanādivītikkamamattavasena vā. Idanti idaṁ vītikkamaṁ. Nāmamattavasena",
  "tika-vin09t14:104_1": "vā ayaṁ itthannāmā āpattīti “ayaṁ saṅghādiseso nāma āpattī”ti evaṁ vinā vatthuṁ nāmavasena",
  "tika-vin09t14:104_2": "vā. Mattasaddena cettha vatthuṁ paṭikkhipati. Potthakesu pana katthaci “nāmagottavasena",
  "tika-vin09t14:104_3": "vā”ti likhanti, taṁ na sundaraṁ “ayaṁ itthannāmā āpattī”ti vuttattā. Idāni naṁ kassaci",
  "tika-vin09t14:104_4": "na ārocessāmīti sambandho. Dhuraṁ nikkhipitvāti ārocane ussāhaṁ ṭhapetvā. Na kevalaṁ",
  "tika-vin09t14:104_5": "vatthunāmavaseneva āpattisaññī hutvā chādentasseva, atha kho yopi evaṁ ajānanto kevalaṁ",
  "tika-vin09t14:104_6": "“āpattiṁ chādemī”ti āpattisaññāya chādeti, tassapi channā hotīti veditabbaṁ. Sace",
  "tika-vin09t14:104_7": "panettha anāpattisaññī vā hoti, aññāpattikkhandhasaññī vā vematiko vā hutvā “na dāni",
  "tika-vin09t14:104_8": "naṁ kassaci ārocessāmī”ti evaṁ chādetukāmova dhuraṁ nikkhipitvā aruṇaṁ uṭṭhāpeti,",
  "tika-vin09t14:104_9": "acchannāva hotīti ānetvā yojetabbaṁ. Anāpatti pana āpattisaññāyapi anāpattisaññāyapi",
  "tika-vin09t14:104_10": "chādentena acchāditāva hoti. Lahukaṁ vā “garukā”ti garukaṁ vā “lahukā”ti chādeti,",
  "tika-vin09t14:104_11": "alajjipakkhe tiṭṭhati, āpatti pana acchannā hoti. Garukaṁ “lahukā”ti maññamāno deseti,",
  "tika-vin09t14:104_12": "neva desitā hoti nacchannā.",
  "tika-vin09t14:105_0": "Pakato sabhāvabhūto attā assāti pakatatto, na kammehi vikatattoti attho. Tenāha “anukkhitto",
  "tika-vin09t14:105_1": "samānasaṁvāsako”ti. Vuttanayenevāti “na dāni naṁ kassaci ārocessāmī”tiādinā vuttaneva",
  "tika-vin09t14:105_2": "nayena. Atha “mayhaṁ saṅghena kammaṁ kata”nti apakatattasaññī hutvā chādeti, acchannāva",
  "tika-vin09t14:105_3": "hoti. Apakatattena pana pakatattasaññinā vā pakatattena apakatattasaññinā vā chāditāpi",
  "tika-vin09t14:105_4": "acchannāva hoti. Vuttampi cetaṁ –",
  "tika-vin09t14:106": "“Āpajjati garukaṁ sāvasesaṁ;",
  "tika-vin09t14:107": "Chādeti anādariyaṁ paṭicca;",
  "tika-vin09t14:108": "Na bhikkhunī no ca phuseyya vajjaṁ;",
  "tika-vin09t14:109": "Pañhāmesā kusalehi cintitā”ti. ;",
  "tika-vin09t14:110": "Ayañhi pañho ukkhittakena kathito.",
  "tika-vin09t14:111_0": "Dasasu antarāyesu yaṁ vattabbaṁ, taṁ heṭṭhā vuttameva. Sace pana yo bhīrukajātikatāya",
  "tika-vin09t14:111_1": "andhakāre amanussacaṇḍamigabhayena antarāyikasaññī hutvā chādeti, acchannāva hoti.",
  "tika-vin09t14:111_2": "Yassapi pabbatavihāre vasantassa kandaraṁ vā nadiṁ vā atikkamitvā ārocetabbaṁ hoti,",
  "tika-vin09t14:111_3": "antarāmagge ca caṇḍavāḷaamanussādibhayaṁ atthi, magge ajagarā nipajjanti, nadī pūrā",
  "tika-vin09t14:111_4": "hoti, etasmiṁ satiyeva antarāye antarāyikasaññī hutvā chādeti, acchannāva hoti. Antarāyikassa",
  "tika-vin09t14:111_5": "pana antarāyikasaññāya vā anantarāyikasaññāya vā chādayato acchannāva.",
  "tika-vin09t14:112_0": "Bhikkhunoti sabhāgassa bhikkhuno. Sacassa mukhe appamattako gaṇḍo vā hoti, hanukavāto",
  "tika-vin09t14:112_1": "vā vijjhati, danto vā rujjati, bhikkhā vā mandā laddhā hoti, tāvatakena pana neva",
  "tika-vin09t14:112_2": "vattuṁ na sakkoti, na gantuṁ. Apica kho “na sakkomī”ti saññī hoti, ayaṁ pahu hutvā",
  "tika-vin09t14:112_3": "appahusaññī nāma. Iminā chāditāpi acchāditā. Appahunā pana vattuṁ vā gantuṁ vā asamatthena",
  "tika-vin09t14:112_4": "pahusaññinā vā appahusaññinā vā chāditāpi acchāditāva.",
  "tika-vin09t14:113_0": "Idaṁ uttānamevāti idaṁ aṅgadvayaṁ uttānatthameva. Sace pana “chādessāmī”ti dhuranikkhepaṁ",
  "tika-vin09t14:113_1": "katvā purebhatte vā pacchābhatte vā paṭhamayāmādīsu vā lajjidhammaṁ okkamati, antoaruṇeyeva",
  "tika-vin09t14:113_2": "āroceti, ayaṁ chādetukāmo na chādeti nāma.",
  "tika-vin09t14:114_0": "Yassa pana abhikkhuke ṭhāne vasantassa āpattiṁ āpajjitvā sabhāgassa bhikkhuno āgamanaṁ",
  "tika-vin09t14:114_1": "āgamentassa vā, sabhāgassa santikaṁ vā gacchantassa aḍḍhamāsopi māsopi atikkamati,",
  "tika-vin09t14:114_2": "ayaṁ nacchādetukāmo chādeti nāma. Ayampi acchannāva hoti.",
  "tika-vin09t14:115_0": "Yo pana āpannamattova aggiṁ akkantapuriso viya sahasā apakkamitvā sabhāgaṭṭhānaṁ",
  "tika-vin09t14:115_1": "gantvā āvi karoti, ayaṁ nacchādetukāmova na chādeti nāma. Sabhāgamattameva pamāṇanti",
  "tika-vin09t14:115_2": "averisabhāgamattameva pamāṇaṁ. Averisabhāgassa hi santike ārocetabbaṁ. Yo pana visabhāgo",
  "tika-vin09t14:115_3": "hoti sutvā pakāsetukāmo, evarūpassa upajjhāyassapi santike na ārocetabbā. Tattha",
  "tika-vin09t14:115_4": "purebhattaṁ āpattiṁ āpanno hotu, pacchābhattaṁ vā divā vā rattiṁ vā, yāva aruṇaṁ",
  "tika-vin09t14:115_5": "na uggacchati, tāva ārocetabbaṁ. Uddhaste aruṇe paṭicchannā hoti, paṭicchādanapaccayā",
  "tika-vin09t14:115_6": "ca dukkaṭaṁ āpajjati. Saṅkhepatoti samāsato. Vitthārato pana samantapāsādikāyaṁ vuttoti adhippāyo.",
  "tika-vin09t14:116_0": "Akāmā parivatthabbanti appaṭikammakatāya āpattiyā saggamokkhāvaraṇabhāvato anicchantenāpi",
  "tika-vin09t14:116_1": "parivasitabbanti attho. Tenāha “na kāmenā”tiādi. Parivāsaṁ samādāyāti parivāsavattaṁ",
  "tika-vin09t14:116_2": "saṅghamajjhe samādiyitvā. Yadipi catubbidho parivāso appaṭicchannaparivāso, paṭicchannaparivāso,",
  "tika-vin09t14:116_3": "suddhantaparivāso, samodhānaparivāsoti, tathāpi appaṭicchannaparivāso idha na adhippetoti",
  "tika-vin09t14:116_4": "āha “tattha paṭicchanna…pe… tividho parivāso”ti. Tatthāti tasmiṁ vākye. Paṭicchannāya",
  "tika-vin09t14:116_5": "āpattiyā sati dātabbo parivāso paṭicchannavisayatāya paṭicchannaparivāso. Suddhantato",
  "tika-vin09t14:116_6": "paṭṭhāya dātabbo parivāso suddhantaparivāso. Samodahitvā dātabbo parivāso samodhānaparivāso.",
  "tika-vin09t14:117_0": "Idāni te tividheyeva parivāse sarūpato dassetuṁ “tatthā”tiādimāha. Hīti yasmā. Ekāhaṁ",
  "tika-vin09t14:117_1": "paṭicchannā ekāhappaṭicchannā. Vuttanayenāti “āpatti ca hotī”tiādinā vuttena nayena.",
  "tika-vin09t14:117_2": "Ekāhappaṭicchannanti ettha itisaddo “iti vā, iti evarūpā visūkadassanā paṭivirato”tiādīsu",
  "tika-vin09t14:117_3": "viya ādiattho. Tena “sohaṁ, bhante, saṅghaṁ ekissā āpattiyā sañcetanikāya sukkavisaṭṭhiyā",
  "tika-vin09t14:117_4": "ekāhappaṭicchannāya ekāhaparivāsaṁ yācāmī”ti imaṁ pāḷisesaṁ saṅgaṇhāti. Evaṁ parivāsaṁ",
  "tika-vin09t14:117_5": "yācāpetvāti evaṁ yāvatatiyaṁ yācāpetvā. Khandhake āgatanayenāti samuccayakkhandhake",
  "tika-vin09t14:117_6": "āgatanayena. Tatoti pakkhato paṭṭhāya. Atirekapakkhappaṭicchannanti pakkhassa atireko",
  "tika-vin09t14:117_7": "atirekapakkho, taṁ paṭicchannanti attho. Tatoti tiṁsatimadivasato paṭṭhāya. Māsappaṭicchannanti",
  "tika-vin09t14:117_8": "sattānaṁ āyuṁ minanto viya siyati antaṁ karotīti māso, tiṁsarattindivo, taṁ paṭicchannanti",
  "tika-vin09t14:117_9": "attho. Saṁvacchare puṇṇeti taṁ taṁ sattaṁ, dhammappavattiñca saṅgamma vadanto viya",
  "tika-vin09t14:117_10": "sarati pavattatīti saṁvaccharo, dvādasa māsā, tasmiṁ paripuṇṇe.",
  "tika-vin09t14:118_0": "Vatthukittanavasena vāti nāmena saha vatthukittanavasena vāti attho. Teneva hi upari",
  "tika-vin09t14:118_1": "“nāmamattavasena vā”ti mattaggahaṇaṁ katanti daṭṭhabbaṁ. Nāmamattavasenāti vatthukittanaṁ",
  "tika-vin09t14:118_2": "vinā kevalaṁ nāmasseva vasena. Tasmāti yasmā duvidhe nāme “āpattī”ti sabbasādhāraṇaṁ",
  "tika-vin09t14:118_3": "nāmaṁ, tasmā. Sukkavissaṭṭhīti sukkavissaṭṭhi nāmāyaṁ. Itisaddo hettha vacanīyatthaṁ",
  "tika-vin09t14:118_4": "nidasseti. Nidassanamattañcetaṁ “sukkavissaṭṭhī”ti kāyasaṁsaggādīnampi vatthuādibhāvena",
  "tika-vin09t14:118_5": "icchitabbattā. Vatthu ceva gottañcāti vītikkamattā vatthu ceva anaññasādhāraṇattā",
  "tika-vin09t14:118_6": "gottañca. Gaṁ tāyatīti gottaṁ, sajātito aññattha kāyasaṁsaggādīsu gantuṁ adatvā buddhiṁ,",
  "tika-vin09t14:118_7": "vacanañca rakkhatīti attho. Saṅghādisesoti saṅghādiseso nāmāyaṁ. Ettha pana itisaddo",
  "tika-vin09t14:118_8": "vacanavacanīyasamudāyaṁ nidasseti. Tenāha “nāmañceva āpatti cā”ti, sajātisādhāraṇanāmattā",
  "tika-vin09t14:118_9": "nāmañceva tena tena vītikkamenāpajjitabbattā āpatti cāti attho. Idampi nidassanamattameva",
  "tika-vin09t14:118_10": "“āpattiyo”ti imassāpi nāmādibhāvena icchitabbattā. Itisaddo vā ādiattho. Evañca katvā",
  "tika-vin09t14:118_11": "“kāyasaṁsaggantiādivacanenāpī”tiādikampi samatthitaṁ hoti.",
  "tika-vin09t14:119_0": "Tayidaṁ kammavācāya kena vacanena gahitanti anuyogaṁ sandhāya “tatthā”tiādimāha.",
  "tika-vin09t14:119_1": "“Āpattī”ti sabbasādhāraṇanāmattā, vītikkamena āpajjitabbattā ca nāmañceva āpatti",
  "tika-vin09t14:119_2": "ca hotīti āha “āpattiyoti vacanenāpī”ti. Tasmāti yasmā idaṁ parivāsādivinayakammaṁ",
  "tika-vin09t14:119_3": "vatthuvasena, gottavasena, nāmavasena, āpattivasena ca kātuṁ vaṭṭatiyeva, tasmā.",
  "tika-vin09t14:119_4": "Etesūti vatthuādīsu, sukkavissaṭṭhiādīsu vā. Vattaṁ samādātabbanti yathāvuttesu dvīsu",
  "tika-vin09t14:119_5": "padesu ekenapi samādātabbaṁ. Dvīhi pana susamādinnaṁyeva. Teneva vakkhati “samādānepi eseva nayo”ti.",
  "tika-vin09t14:120": "Ārocetvāti –",
  "tika-vin09t14:121_0": "“Ahaṁ, bhante, ekaṁ āpattiṁ āpajjiṁ sañcetanikaṁ sukkavissaṭṭhiṁ ekāhappaṭicchannaṁ,",
  "tika-vin09t14:121_1": "sohaṁ saṅghaṁ ekissā āpattiyā sañcetanikāya sukkavissaṭṭhiyā ekāhappaṭicchannāya",
  "tika-vin09t14:121_2": "ekāhaparivāsaṁ yāciṁ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin09t14:121_3": "ekāhappaṭicchannāya ekāhaparivāsaṁ adāsi, sohaṁ parivasāmi, vedayāmahaṁ, bhante,",
  "tika-vin09t14:121_4": "‘vedayatī’ti maṁ saṅgho dhāretū”ti –",
  "tika-vin09t14:122_0": "Evamādinā taṁ taṁ yojanānurūpaṁ ārocetvā. Imañca panatthaṁ gahetvā yāya kāyaci bhāsāya",
  "tika-vin09t14:122_1": "ārocetuṁ vaṭṭatiyeva. “Puna āgatāgatānaṁ bhikkhūnaṁ ārocentenā”ti idaṁ āgantukaṁ",
  "tika-vin09t14:122_2": "bhikkhuṁ sandhāya vuttaṁ. Ettha ca ekassa ārocentena avasāne “vedayatīti maṁ āyasmā",
  "tika-vin09t14:122_3": "dhāretu”, dvinnaṁ “āyasmantā dhārentu”, tiṇṇaṁ “āyasmanto dhārentū”ti vattabbaṁ.",
  "tika-vin09t14:122_4": "Vattabhedañca ratticchedañca akatvāti “na, bhikkhave, pārivāsikena bhikkhunā sāditabbaṁ",
  "tika-vin09t14:122_5": "pakatattānaṁ bhikkhūnaṁ abhivādanaṁ paccupaṭṭhāna”ntiādinā pārivāsikakkhandhake yāni",
  "tika-vin09t14:122_6": "catunavuti vattāni vuttāni, tesaṁ bhedañca, yo ca “tayo kho, upāli, pārivāsikassa",
  "tika-vin09t14:122_7": "bhikkhuno ratticchedā sahavāso vippavāso anārocanā”ti ratticchedo vutto, tañca akatvā.",
  "tika-vin09t14:123_0": "Ayaṁ hettha vinicchayo – sace āgantukā muhuttaṁ vissamitvā vā avissamitvā eva vā",
  "tika-vin09t14:123_1": "vihāramajjhena gacchanti, tesampi ārocetabbaṁ. Sace tassa ajānantasseva gacchanti,",
  "tika-vin09t14:123_2": "ayañca gatakāle jānāti, gantvā ārocetabbaṁ. Sampāpuṇituṁ asakkontassa ratticchedova",
  "tika-vin09t14:123_3": "hoti, na vattabhedadukkaṭaṁ. Yepi antovihāraṁ appavisitvā upacārasīmaṁ okkamitvā",
  "tika-vin09t14:123_4": "gacchanti, ayañca nesaṁ chattasaddaṁ vā ukkāsitasaddaṁ vā khipitasaddaṁ vā sutvāva",
  "tika-vin09t14:123_5": "āgantukabhāvaṁ jānāti, gantvā ārocetabbaṁ. Gatakāle jānantenāpi anubandhitvā ārocetabbameva.",
  "tika-vin09t14:123_6": "Sampāpuṇituṁ asakkontassa ratticchedova hoti, na vattabhedadukkaṭaṁ. Yopi rattiṁyeva",
  "tika-vin09t14:123_7": "āgantvā rattiṁyeva gacchati, sopissa ratticchedaṁ karoti. Aññātattā pana vattabhedadukkaṭaṁ",
  "tika-vin09t14:123_8": "natthi. Sace ajānitvāva abbhānaṁ karoti, akatameva hotīti kurundiyaṁ vuttaṁ. Tasmā",
  "tika-vin09t14:123_9": "adhikā rattiyo gahetvā kātabbaṁ. Ayaṁ apaṇṇakappaṭipadā.",
  "tika-vin09t14:124_0": "Nadiādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu",
  "tika-vin09t14:124_1": "dūre ṭhitampi bhikkhuṁ disvā sace “bhikkhū”ti vavatthānaṁ atthi, nāvādīhi vā gantvā,",
  "tika-vin09t14:124_2": "mahāsaddaṁ katvā vā vegena anubandhitvā vā ārocetabbaṁ, anārocentassa ratticchedo",
  "tika-vin09t14:124_3": "ceva vattabhedadukkaṭañca. Sace vāyamantopi sampāpuṇituṁ vā sāvetuṁ vā na sakkoti,",
  "tika-vin09t14:124_4": "ratticchedova hoti, na vattabhedadukkaṭaṁ.",
  "tika-vin09t14:125_0": "Aññaṁ kañci vihāraṁ gatenapi bhikkhūnaṁ ārocetabbameva. Sace sabbe ekaṭṭhāne ṭhite",
  "tika-vin09t14:125_1": "passati, ekaṭṭhāne ṭhiteneva ārocetabbaṁ. Atha rukkhamūlādīsu visuṁ visuṁ ṭhitā honti,",
  "tika-vin09t14:125_2": "tattha tattha gantvā ārocetabbaṁ. Sañcicca anārocentassa ratticchedo ca hoti, vattabhede",
  "tika-vin09t14:125_3": "ca dukkaṭaṁ. Atha vicinanto ekacce na passati, ratticchedova hoti, na ca vattabhedadukkaṭaṁ.",
  "tika-vin09t14:125_4": "Sañcicca anārocentassa pana ratticchedo ceva hoti, vattabhede ca dukkaṭaṁ.",
  "tika-vin09t14:126_0": "Tatthevāti māḷakasīmāyameva. Māḷakato pana bhikkhūsu nikkhantesu ekassapi santike",
  "tika-vin09t14:126_1": "nikkhipituṁ vaṭṭati. Māḷakato nikkhamitvā satiṁ paṭilabhantena saha gacchantassa",
  "tika-vin09t14:126_2": "santike nikkhipitabbaṁ. Tenāha “ekapuggalassa vā santike”ti. Sace sopi pakkanto,",
  "tika-vin09t14:126_3": "aññassa yassa māḷake nārocitaṁ, tassa ārocetvā nikkhipitabbaṁ. Pakatattaṭṭhāneti",
  "tika-vin09t14:126_4": "saṅghakammānaṁ arahaṭṭhāne. Dve leḍḍupāte atikkamitvāti bhikkhūnaṁ sajjhāyanasaddasavanūpacāravijahanatthaṁ",
  "tika-vin09t14:126_5": "vuttaṁ. Mahāmaggato okkammāti maggappaṭipannabhikkhūnaṁ upacāravijahanatthaṁ vuttaṁ.",
  "tika-vin09t14:126_6": "Gumbena vā vatiyā vā paṭicchannaṭṭhāneti dassanūpacāravijahanatthaṁ vuttaṁ. Vattaṁ",
  "tika-vin09t14:126_7": "samādiyitvā ārocetabbanti vuttanayeneva vattaṁ samādiyitvā parivāso ārocetabbo. “Ārocetabba”nti",
  "tika-vin09t14:126_8": "pana sāmaññena vuttaṁ. Ārocentena ca sace navakataro hoti, “āvuso”ti vattabbaṁ. Sace",
  "tika-vin09t14:126_9": "vuḍḍhataro, “bhante”ti vattabbaṁ. Sace añño koci bhikkhu kenacideva karaṇīyena taṁ",
  "tika-vin09t14:126_10": "ṭhānaṁ āgacchati. Sace esa naṁ passati, saddaṁ vā tassa suṇāti, ārocetabbaṁ. Anārocentassa",
  "tika-vin09t14:126_11": "ratticchedo ceva vattabhedo ca. Tenāha “yampi aññaṁ bhikkhuṁ passati, tassāpi ārocetabbamevā”ti.",
  "tika-vin09t14:126_12": "Atha dvādasahatthaṁ upacāraṁ okkamitvā ajānantasseva gacchati, ratticchedo hotiyeva,",
  "tika-vin09t14:126_13": "vattabhedo pana natthi. Uṭṭhiteti uggate. Yaṁ sabbapaṭhamaṁ bhikkhunti vihārato nikkhamantaṁ",
  "tika-vin09t14:126_14": "vā āgantukaṁ vā sabbapaṭhamaṁ yaṁ aññaṁ bhikkhuṁ passati. Tassa ārocetvā nikkhipitabbanti",
  "tika-vin09t14:126_15": "anārocentassa dukkaṭaṁ siyā, taṁ sandhāya vuttaṁ, na tu ratticchedaṁ sandhāya. Itarathā",
  "tika-vin09t14:126_16": "hi “vihārasīmāpariyāpannānaṁ sabbesaṁ ārocetvā”ti vadeyya. Yāva rattiyo pūrentīti",
  "tika-vin09t14:126_17": "yattakā rattiyo āpatti paṭicchannā hoti, tattakā rattiyo yāva pūrenti, tāva parivatthabbaṁ.",
  "tika-vin09t14:126_18": "Samantapāsādikāyaṁ pana “evaṁ yattakāni divasāni āpatti paṭicchannā hoti, tattakāni,",
  "tika-vin09t14:126_19": "tato adhikatarāni vā kukkuccavinodanatthāya parivasitvā”ti vuttaṁ. Vitthāroti papañco.",
  "tika-vin09t14:127_0": "Itaresu pana dvīsūti suddhantaparivāso, samodhānaparivāsoti dvinnaṁ majjhe. Khandhaketi",
  "tika-vin09t14:127_1": "samuccayakkhandhake. Cūḷasuddhanto mahāsuddhantoti ettha yo upasampadato paṭṭhāya",
  "tika-vin09t14:127_2": "anulomakkamena vā ārocitadivasato paṭṭhāya paṭilomakkamena vā “asukañca asukañca",
  "tika-vin09t14:127_3": "divasaṁ vā pakkhaṁ vā māsaṁ vā saṁvaccharaṁ vā tava suddhabhāvaṁ jānāsī”ti pucchiyamāno",
  "tika-vin09t14:127_4": "“āma, bhante, jānāmi, ettakaṁ nāma kālaṁ ahaṁ suddho”ti vadati, tassa dinno suddhantaparivāso",
  "tika-vin09t14:127_5": "“cūḷasuddhanto”ti vuccati.",
  "tika-vin09t14:128_0": "Taṁ gahetvā parivasantena yattakaṁ kālaṁ attano suddhabhāvaṁ jānāti, tattakaṁ apanetvā",
  "tika-vin09t14:128_1": "avasesaṁ māsaṁ vā dvemāsaṁ vā parivasitabbaṁ. Sace “māsamattaṁ asuddhomhī”ti sallakkhetvā",
  "tika-vin09t14:128_2": "parivāsaṁ aggahesi, parivasanto ca puna aññaṁ māsaṁ sarati, tampi māsaṁ parivasitabbameva,",
  "tika-vin09t14:128_3": "puna parivāsadānakiccaṁ natthi. Atha “dvemāsaṁ asuddhomhī”ti sallakkhetvā aggahesi,",
  "tika-vin09t14:128_4": "parivasanto ca “māsamattamevāhaṁ asuddhomhī”ti sanniṭṭhānaṁ karoti, māsameva parivasitabbaṁ,",
  "tika-vin09t14:128_5": "puna parivāsadānakiccaṁ natthi. Ayañhi suddhantaparivāso uddhampi ārohati, heṭṭhāpi",
  "tika-vin09t14:128_6": "orohati, idamassa lakkhaṇaṁ.",
  "tika-vin09t14:129_0": "Yo pana yathāvuttena anulomappaṭilomavasena pucchiyamānopi rattipariyantaṁ na jānāti",
  "tika-vin09t14:129_1": "nassarati, rattipariyante vematiko vā hoti, tassa dinno suddhantaparivāso “mahāsuddhanto”ti",
  "tika-vin09t14:129_2": "vuccati. Taṁ gahetvā gahitadivasato yāva upasampadadivaso, tāva rattiyo gaṇetvā parivasitabbaṁ.",
  "tika-vin09t14:129_3": "Ayaṁ uddhaṁ nārohati, heṭṭhā pana orohati. Tasmā sace parivasanto rattiparicchede",
  "tika-vin09t14:129_4": "sanniṭṭhānaṁ karoti “māso vā saṁvaccharo vā mayhaṁ āpannassā”ti, māsaṁ vā saṁvaccharaṁ",
  "tika-vin09t14:129_5": "vā parivasitabbaṁ. Ettha ca kiñcāpi “ettakaṁ kālaṁ ahaṁ suddho”ti vadantassa cūḷasuddhanto",
  "tika-vin09t14:129_6": "dīyati, tathāpi niyameneva jānanābhāvā “duvidhopi cesa…pe… dātabbo”ti vuttaṁ. Tassa",
  "tika-vin09t14:129_7": "dānavidhi khandhake āgatoti tassa duvidhassāpi suddhantassa dānavidhi “tena, bhikkhave,",
  "tika-vin09t14:129_8": "bhikkhunā saṅghaṁ upasaṅkamitvā…pe… evamassa vacanīyo”tiādinā samuccayakkhandhake",
  "tika-vin09t14:129_9": "āgato. Tasmā tattha vuttanayeneva veditabboti adhippāyo. Esa nayo vinicchayakathā",
  "tika-vin09t14:129_10": "pana vitthārato samantapāsādikāyaṁ vuttāti etthāpi.",
  "tika-vin09t14:130_0": "Odhunitvā avadhuya pahāya samodhāno odhānasamodhāno. Cirappaṭicchannānaṁ agghena",
  "tika-vin09t14:130_1": "samodhāno agghasamodhāno. Missakānaṁ samodhāno missakasamodhāno. Idāni taṁ tividhampi",
  "tika-vin09t14:130_2": "samodhānaparivāsaṁ saṅkhepato dassetuṁ “tatthā”tiādimāha. Antarāpattiṁ āpajjitvā",
  "tika-vin09t14:130_3": "paṭicchādentassāti yo parivāsaṁ gahetvā anikkhittavatto hutvā parivasanto apariniṭṭhiteyeva",
  "tika-vin09t14:130_4": "parivāse antarā vemajjhe saṅghādisesāpattiṁ āpajjitvā paṭicchādeti, tassa. Parivutthadivaseti",
  "tika-vin09t14:130_5": "lakkhaṇavacanametaṁ, tena “mānattaciṇṇadivase cā”tipi vuttameva hoti. Makkhetvāti",
  "tika-vin09t14:130_6": "ñatticatutthena kammena mūlāya paṭikassanavasena makkhetvā. Samodahitvāti mūlāpattiṭṭhāne",
  "tika-vin09t14:130_7": "ṭhapetvā, pakkhipitvāti attho. Dātabbaparivāsoti “suṇātu me, bhante, saṅgho”tiādinā",
  "tika-vin09t14:130_8": "ñatticatutthena kammena dātabbaparivāso. Idaṁ vuttaṁ hoti – yo paṭicchannāya āpattiyā",
  "tika-vin09t14:130_9": "parivāsaṁ gahetvā parivasanto vā mānattāraho vā mānattaṁ caranto vā abbhānāraho vā",
  "tika-vin09t14:130_10": "anikkhittavatto aññaṁ āpattiṁ āpajjitvā purimāpattiyā samā vā ūnatarā vā rattiyo",
  "tika-vin09t14:130_11": "paṭicchādeti, tassa mūlāya paṭikassanena te parivutthadivase ca mānattaciṇṇadivase",
  "tika-vin09t14:130_12": "ca sabbe odhunitvā adivase katvā pacchā āpannāpattiṁ mūlāpattiyaṁ samodhāya parivāso dātabboti.",
  "tika-vin09t14:131_0": "Sace pana antarāpatti mūlāpattito atirekappaṭicchannā hoti, taṁ mūlāpattiṁ katvā",
  "tika-vin09t14:131_1": "tattha itaraṁ samodhāya parivāso dātabbo. Sace pana antarāpatti appaṭicchannā hoti,",
  "tika-vin09t14:131_2": "mūlāya paṭikassanaṁ akatvā pubbe gahitaparivāseneva parivasitabbaṁ.",
  "tika-vin09t14:132_0": "Yā ekā vā…pe… sabbacirappaṭicchannāyoti yā ekā vā āpatti sabbacirappaṭicchannā, yā",
  "tika-vin09t14:132_1": "dve vā tisso vā sambahulā vā āpattiyo sabbacirappaṭicchannāyoti attho. Tāsanti sabbacirappaṭicchannānaṁ",
  "tika-vin09t14:132_2": "āpattīnaṁ. Dānavidhi panassa khandhake vuttanayeneva veditabbo.",
  "tika-vin09t14:133_0": "Yassa pana sataṁ āpattiyo dasāhapaṭicchannā, aparampi sataṁ āpattiyo dasāhapaṭicchannā,",
  "tika-vin09t14:133_1": "aparampi sataṁ āpattiyo dasāhapaṭicchannāti evaṁ dasakkhattuṁ katvā āpattisahassaṁ",
  "tika-vin09t14:133_2": "divasasatapaṭicchannaṁ hoti, tena kiṁ kātabbanti? Sabbaṁ samodahitvā dasa divase",
  "tika-vin09t14:133_3": "parivasitabbaṁ. Evaṁ ekeneva dasāhena divasasatampi parivasitameva hoti. Vuttampi cetaṁ –",
  "tika-vin09t14:134": "“Dasasataṁ rattisataṁ, āpattiyo chādayitvāna;",
  "tika-vin09t14:135": "Dasa rattiyo vasitvāna, mucceyya pārivāsiko”ti. ;",
  "tika-vin09t14:136": "Ayaṁ agghasamodhāno nāma.",
  "tika-vin09t14:137": "Idāni missakasamodhānaṁ niddisituṁ “missakasamodhāno nāmā”tiādimāha. Tatrāyaṁ nayo –",
  "tika-vin09t14:138_0": "“Ahaṁ, bhante, sambahulā saṅghādisesā āpattiyo āpajjiṁ ekaṁ sukkavissaṭṭhiṁ, ekaṁ",
  "tika-vin09t14:138_1": "kāyasaṁsaggaṁ, ekaṁ duṭṭhullavācaṁ, ekaṁ attakāmaṁ, ekaṁ sañcarittaṁ, ekaṁ kuṭikārakaṁ,",
  "tika-vin09t14:138_2": "ekaṁ vihārakārakaṁ, ekaṁ duṭṭhadosaṁ, ekaṁ aññabhāgiyaṁ, ekaṁ saṅghabhedaṁ, ekaṁ",
  "tika-vin09t14:138_3": "bhedānuvattakaṁ, ekaṁ dubbacaṁ, ekaṁ kuladūsakaṁ, sohaṁ, bhante, saṅghaṁ tāsaṁ āpattīnaṁ",
  "tika-vin09t14:138_4": "samodhānaparivāsaṁ yācāmī”ti –",
  "tika-vin09t14:139_0": "Tikkhattuṁ yācāpetvā tadanurūpāya kammavācāya parivāso dātabbo. Ettha ca “saṅghādisesā",
  "tika-vin09t14:139_1": "āpattiyo āpajjiṁ nānāvatthukāyo”tipi “saṅghādisesā āpattiyo āpajji”ntipi evaṁ pubbe",
  "tika-vin09t14:139_2": "vuttanayena vatthuvasenapi gottavasenapi nāmavasenapi āpattivasenapi yojetvā kammavācaṁ",
  "tika-vin09t14:139_3": "kātuṁ vaṭṭhatiyevāti. Ayaṁ missakasamodhāno. Sabbaparivāsakammavācāvasāne pana nikkhittānikkhittavattādikathā",
  "tika-vin09t14:139_4": "purimanayeneva veditabbā. Tividhepi samodhānaparivāse atthamattasseva vuttattā, vinicchayādīnaṁ",
  "tika-vin09t14:139_5": "vā anāmaṭṭhattā “ayaṁ tividhepi samodhānaparivāse saṅkhepakathā”ti vuttaṁ. Mahāvisayattā",
  "tika-vin09t14:139_6": "samodhānavicāraṇāya sā niravasesā kuto laddhabbāti āha “vitthāro”tiādi.",
  "tika-vin09t14:140_0": "Chārattanti rā saddo tīyati chijjati etthāti ratti, sattānaṁ saddassa vūpasamanakāloti",
  "tika-vin09t14:140_1": "attho, cha rattiyo samāhaṭā, channaṁ rattīnaṁ vā samāhāro charattaṁ, charattameva",
  "tika-vin09t14:140_2": "chārattaṁ, avayavabyatirekena samudāyassābhāvato cha rattiyoti attho vutto.",
  "tika-vin09t14:141_0": "Parivāsaṁ adatvā mānattameva dātabbanti yasmā āpatti appaṭicchannā, yasmā ca āpannabhāveneva",
  "tika-vin09t14:141_1": "mānattāraho hoti, tasmā parivāsaṁ adatvā kevalaṁ mānattameva dātabbaṁ. Yaṁ paṭicchannāya",
  "tika-vin09t14:141_2": "āpattiyā parivutthaparivāsassa dīyati, idaṁ paṭicchannamānattaṁ nāmāti āha “yassa",
  "tika-vin09t14:141_3": "paṭicchannā hotī”tiādi. Idanti paṭicchannamānattaṁ. Idhāti imasmiṁ vākye. Kathaṁ",
  "tika-vin09t14:141_4": "pana tesaṁ dvinnaṁ mānattānaṁ dānavidhi ca vinicchayakathā ca veditabbāti āha “ubhinnampi panā”tiādi.",
  "tika-vin09t14:142_0": "Ayanti vakkhamānaṁ sandhāyāha. Parivāse vuttappakāraṁ padesanti parikkhittassa vihārassa",
  "tika-vin09t14:142_1": "parikkhepato, aparikkhittassa parikkhepārahaṭṭhānato dve leḍḍupāte atikkamitvā mahāmaggato",
  "tika-vin09t14:142_2": "okkamma gumbena vā vatiyā vā paṭicchannaṭṭhānaṁ. Samādiyitvāti antoaruṇeyeva samādiyitvā. Ārocetvāti –",
  "tika-vin09t14:143_0": "“Ahaṁ, bhante, ekaṁ āpattiṁ āpajjiṁ sañcetanikaṁ sukkavissaṭṭhiṁ appaṭicchannaṁ,",
  "tika-vin09t14:143_1": "sohaṁ, bhante, saṅghaṁ ekissā āpattiyā sañcetanikāya sukkavissaṭṭhiyā appaṭicchannāya",
  "tika-vin09t14:143_2": "chārattaṁ mānattaṁ yāciṁ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin09t14:143_3": "appaṭicchannāya chārattaṁ mānattaṁ adāsi, sohaṁ mānattaṁ carāmi, vedayāmahaṁ, bhante,",
  "tika-vin09t14:143_4": "vedayatī’ti maṁ saṅgho dhāretū”tiādinā –",
  "tika-vin09t14:144_0": "Āpattidivasānurūpaṁ ārocetvā. Imañca pana atthaṁ gahetvā yāya kāyaci bhāsāya ārocetuṁ",
  "tika-vin09t14:144_1": "vaṭṭatiyeva. Ārocitakālato paṭṭhāya ca ekaṁ bhikkhuṁ ṭhapetvā sesehi sati karaṇīye",
  "tika-vin09t14:144_2": "gantumpi vaṭṭati. Aruṇe uṭṭhite tassa bhikkhussa santike vattaṁ nikkhipitabbaṁ. Sace",
  "tika-vin09t14:144_3": "sopi kenaci kammena pure aruṇeyeva gacchati, aññaṁ vihārato nikkhantaṁ vā āgantukaṁ",
  "tika-vin09t14:144_4": "vā yaṁ paṭhamaṁ passati, tassa santike ārocetvā nikkhipitabbaṁ. Ayañca yasmā gaṇassa",
  "tika-vin09t14:144_5": "ārocetvā, bhikkhūnañca atthibhāvaṁ sallakkhetvāva vasi, tenassa ūne gaṇe caraṇadoso",
  "tika-vin09t14:144_6": "vā vippavāso vā na hoti. Sace pana kañci na passati, vihāraṁ gantvā yaṁ paṭhamaṁ",
  "tika-vin09t14:144_7": "passati, tassa ārocetvā nikkhipitabbaṁ. Tenāha “tato tesu gatesu vā agatesu vā purimanayena paṭipajjitabba”nti.",
  "tika-vin09t14:145_0": "Yattha siyāti yassaṁ samānasaṁvāsakasīmāyaṁ vīsatigaṇo bhikkhusaṅgho atthi. Avhātabboti",
  "tika-vin09t14:145_1": "abbhānakammavasena pakkositabbo. Abbhānakammaṁ pana kathanti āha “abbhānakammaṁ panā”tiādi.",
  "tika-vin09t14:145_2": "Pāḷivasenāti “suṇātu me, bhante, saṅgho”tiādinā pāḷivasena. Vinicchayavasenāti “abbhantehi",
  "tika-vin09t14:145_3": "ca paṭhamaṁ abbhānāraho kātabbo. Ayañhi nikkhittavattattā pakatattaṭṭhāne ṭhito,",
  "tika-vin09t14:145_4": "pakatattassa ca abbhānaṁ kātuṁ na vaṭṭati, tasmā vattaṁ samādapetabbo. Vatte samādinne",
  "tika-vin09t14:145_5": "abbhānāraho hoti. Tenāpi vattaṁ samādiyitvā ārocetvā abbhānaṁ yācitabbaṁ. Anikkhittavattassa",
  "tika-vin09t14:145_6": "pana vattasamānakiccaṁ natthi. So hi chārattātikkameneva abbhānāraho hotī”tiādinā",
  "tika-vin09t14:145_7": "vinicchayavasena. Taṁ panetaṁ sabbaṁ parivāsādikammaṁ pāḷivasena ca aṭṭhakathāvasena",
  "tika-vin09t14:145_8": "ca suviññeyyattā ativitthārabhayena na vitthārayimha, atthikehi pana tatova gahetabbaṁ.",
  "tika-vin09t14:145_9": "Imassa pana kammassa vīsativaggakaraṇīyattā tato ūnatarena kataṁ kuppati. Tenāha",
  "tika-vin09t14:145_10": "“ekenāpi ce…pe… anabbhito”ti. Ayanti ayaṁ yathāvuttā. Sāmīcīti vattaṁ.",
  "tika-vin09t14:146": "Iti kaṅkhāvitaraṇiyā pātimokkhavaṇṇanāya",
  "tika-vin09t14:147": "Vinayatthamañjūsāyaṁ līnatthappakāsaniyaṁ",
  "tika-vin09t14:148": "Saṅghādisesavaṇṇanā niṭṭhitā."
}