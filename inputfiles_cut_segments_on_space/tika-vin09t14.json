{
  "tika-vin09t14:0": "Saṅghādisesakaṇḍaṁ",
  "tika-vin09t14:1_0": "Piyavacanenaālapananti piyāyitabbavacanenālapanaṁ, sādhūnaṁ samālapananti vuttaṁ",
  "tika-vin09t14:1_1": "hoti. Sādhavo hi pare ‘‘bhonto’’ti vā ‘‘devānaṁpiyā’’ti vā ‘‘bhadrabhava’’nti vā",
  "tika-vin09t14:1_2": "‘‘āyasmanto’’ti vā samālapanti.",
  "tika-vin09t14:2": "1. Sukkavissaṭṭhisikkhāpadavaṇṇanā",
  "tika-vin09t14:3_0": "Saṁ-saddo vijjamānatthoti āha ‘‘saṁvijjatī’’ti. Cetanāti vītikkamavasappavattā pubbabhāgacetanā,",
  "tika-vin09t14:3_1": "mocanassādacetanāti attho. Assāti sukkavissaṭṭhiyā. Aññapadatthasamāseneva sukkavissaṭṭhiyā",
  "tika-vin09t14:3_2": "vuttattā ika-saddassa visuṁ attho natthīti āha ‘‘sañcetanāva sañcetanikā’’ti. Idāni",
  "tika-vin09t14:3_3": "ika-saddova atthiatthaṁ pakāsetīti dassento ‘‘sañcetanā vā’’tiādimāha. Saṁvijjamānā",
  "tika-vin09t14:3_4": "cetanā sañcetanā. Sukkassāti sambhavassa. Visaṭṭhīti vissaggo.",
  "tika-vin09t14:4_0": "Idāni taṁ yasmiṁ kāle moceti, yenādhippāyena moceti, yena copāyena moceti, yañca",
  "tika-vin09t14:4_1": "tassa adhippāyassa vatthu, taṁ sabbaṁ saṅkhepato vibhāvetvā sarūpato taṁ visaṭṭhiṁ",
  "tika-vin09t14:4_2": "dassetuṁ ‘‘rāgūpatthambhādīsū’’tiādimāha. Tattha rāgassa balavabhāvo, rāgena vā aṅgajātassūpatthambho",
  "tika-vin09t14:4_3": "thaddhabhāvo rāgūpatthambho, so ādi yesaṁ te rāgūpatthambhādayo, tesu rāgūpatthambhādīsu.",
  "tika-vin09t14:4_4": "Ādisaddena (pārā. 238) vaccūpatthambhapassāvūpatthambhavātūpatthambhauccāliṅgapāṇakadaṭṭhūpatthambhānaṁ",
  "tika-vin09t14:4_5": "gahaṇaṁ. Kammaññataṁ patteti mocanakammakkhamatāya kammaniyataṁ patte, ajjhattarūpādīsu",
  "tika-vin09t14:4_6": "upakkamārahabhāvaṁ patteti attho. Arogassa bhāvo ārogyaṁ, taṁ ādi yesaṁ te ārogyādayo,",
  "tika-vin09t14:4_7": "tesu ārogyādīsu. Ādisaddena sukhabhesajjadānapuññayaññasaggabījavīmaṁsadavānaṁ gahaṇaṁ.",
  "tika-vin09t14:4_8": "Ajjhattarūpaṁ ajjhattaṁ upādinnarūpaṁ, taṁ ādi yesaṁ te ajjhattarūpādayo, tesu. Ādisaddena",
  "tika-vin09t14:4_9": "bahiddhārūpaajjhattabahiddhārūpaākāsekaṭikampanānaṁ gahaṇaṁ. Mocane assādo sukhavedanā",
  "tika-vin09t14:4_10": "mocanassādo, mocanatthaṁ pubbabhāge pavattarāgo, sampayuttaassādasīsena cettha rāgo",
  "tika-vin09t14:4_11": "vutto, tena sampayuttā cetanā mocanassādacetanā, tāya . Iminā muccanassādo (pārā.",
  "tika-vin09t14:4_12": "aṭṭha. 2.240) muttassādo methunassādo phassassādo kaṇḍuvanassādo dassanassādo nisajjassādo",
  "tika-vin09t14:4_13": "vācassādo gehasitapemaṁ vanabhaṅgiyanti imehi sampayuttā cetanāyo paṭikkhipati, tāhi",
  "tika-vin09t14:4_14": "nimitte upakkamantassa muttepi anāpatti. ‘‘Nimitte upakkamantassā’’ti iminā pana",
  "tika-vin09t14:4_15": "ūrumaddāpanādīni paṭikkhipati. Tena hi satipi mocanassāde nimitte upakkamābhāvato",
  "tika-vin09t14:4_16": "muttepi anāpatti. Vuttañhetaṁ samantapāsādikāyaṁ ‘‘sā ca kho nimitte upakkamantasseva,",
  "tika-vin09t14:4_17": "hatthaparikammapādaparikammagattaparikammakaraṇena sacepi asuci muccati, anāpattī’’ti.",
  "tika-vin09t14:5_0": "Āsayadhātunānāttatoti pittasemhapubbalohitāsayānañceva pathavīdhātuādīnañca catunnaṁ",
  "tika-vin09t14:5_1": "dhātūnaṁ, rasasoṇitādīnaṁ vā sattannaṁ dhātūnaṁ nānāttato. Ṭhānā cāvanāti sukkassa",
  "tika-vin09t14:5_2": "yaṁ ṭhānaṁ, tato cuti. Sukkassa hi vatthisīsaṁ kaṭi kāyoti (pārā. aṭṭha. 2.237) tidhā",
  "tika-vin09t14:5_3": "ṭhānaṁ pakappenti. Eko kirācariyo ‘‘vatthisīsaṁ sukkassa ṭhāna’’nti āha, eko ‘‘kaṭī’’ti,",
  "tika-vin09t14:5_4": "eko ‘‘sakalo kāyo’’ti. Tesu tatiyassa bhāsitaṁ subhāsitaṁ. Kesalomanakhadantānañhi",
  "tika-vin09t14:5_5": "maṁsavinimuttaṭṭhānaṁ, uccārapassāvakheḷasiṅghāṇikā, thaddhasukkhacammāni ca vajjetvā",
  "tika-vin09t14:5_6": "avaseso chavimaṁsalohitānugato sabbopi kāyo kāyappasādabhāvajīvitindriyābaddhapittānaṁ,",
  "tika-vin09t14:5_7": "sambhavassa ca ṭhānameva. Tathā hi rāgapariyuṭṭhānenābhibhūtānaṁ hatthīnaṁ ubhohi",
  "tika-vin09t14:5_8": "kaṇṇacūḷikāhi sambhavo nikkhamati.",
  "tika-vin09t14:6_0": "Ettha ca ‘‘rāgūpatthambhādīsū’’tiādinā (pārā. aṭṭha. 2.237) kālo dassito. Rāgūpatthambhādikālesu",
  "tika-vin09t14:6_1": "hi aṅgajātaṁ kammaniyaṁ hoti. Yassa kammaniyatte sati moceti, ito paraṁ añño kālo",
  "tika-vin09t14:6_2": "natthi. Na hi vinā rāgūpatthambhādīhi pubbaṇhādayo kālabhedā mocane nimittaṁ honti.",
  "tika-vin09t14:6_3": "‘‘Ārogyādīsū’’tiādinā pana adhippāyo dassito. Evarūpena hi adhippāyabhedena moceti,",
  "tika-vin09t14:6_4": "na aññathā. ‘‘Ajjhattarūpādīsū’’tiādinā upāyo dassito. Ajjhattarūpe vā hi moceyya,",
  "tika-vin09t14:6_5": "bahiddhārūpe vā, ubhayattha vā, ākāse vā kaṭiṁ kampento, ito paraṁ añño upāyo natthi.",
  "tika-vin09t14:6_6": "Nīlādivasenā’’tiādīhi pana dasahi navamassa adhippāyassa vatthu dassitaṁ. Vīmaṁsanto",
  "tika-vin09t14:6_7": "hi nīlādīsu aññataravasena vīmaṁsati, na tehi vinimuttanti. ‘‘Ṭhānā cāvanā’’ti iminā",
  "tika-vin09t14:6_8": "pana atthato vissaṭṭhi dassitā . Yathāha ‘‘vissaṭṭhīti ṭhānato cāvanā vuccatī’’ti",
  "tika-vin09t14:6_9": "(pārā. 237). Sā cāyaṁ tassa sukkassa ṭhānā cāvanā rāgavasena. Vuttañhetaṁ kathāvatthuaṭṭhakathāyaṁ",
  "tika-vin09t14:6_10": "‘‘sukkavissaṭṭhi nāma rāgasamuṭṭhānā hotī’’ti (kathā. aṭṭha. 307). Aññatra supinantāti",
  "tika-vin09t14:6_11": "supino eva supinanto, taṁ ṭhapetvāti vuttaṁ hoti. Tenāha ‘‘yā supine’’tiādi. Saṅghādisesoti",
  "tika-vin09t14:6_12": "imassa āpattinikāyassa nāmaṁ. Tenāha ‘‘yā aññatra supinantā’’tiādi. Āpattinikāyoti",
  "tika-vin09t14:6_13": "āpattisamūho. Kiñcāpi ayaṁ ekāva āpatti, ruḷhisaddena, pana avayave samūhavohārena",
  "tika-vin09t14:6_14": "vā ‘‘nikāyo’’ti vutto ‘‘eko vedanākkhandho, eko viññāṇakkhandho’’tiādīsu viya.",
  "tika-vin09t14:7_0": "Assāti (sārattha. ṭī. 2.16 saṁghādisesakaṇḍa) āpattinikāyassa. Nanu ca ayuttoyaṁ",
  "tika-vin09t14:7_1": "niddeso ‘‘saṅgho ādimhi ceva sese ca icchitabbo assā’’ti. Na hi āpattinikāyassa ādimhi",
  "tika-vin09t14:7_2": "ceva sese ca saṅgho icchito, kiñcarahi vuṭṭhānassāti imaṁ codanaṁ manasi nidhāya",
  "tika-vin09t14:7_3": "yathā na virujjhati, tathā adhippāyaṁ vivarituṁ ‘‘kiṁ vuttaṁ hotī’’tiādimāha. Āpattito",
  "tika-vin09t14:7_4": "vuṭṭhānassa ādimhi ceva sese ca icchito saṅgho āpattiyāva icchito nāma hotīti ayamettha",
  "tika-vin09t14:7_5": "adhippāyo. Āpattivuṭṭhānanti āpattito vuṭṭhānaṁ, anāpattikabhāvūpagamananti attho.",
  "tika-vin09t14:8_0": "Dakasotanti passāvamaggaṁ, aṅgajātappadesanti vuttaṁ hoti. Yadi evaṁ atha kasmā aṭṭhakathāyaṁ",
  "tika-vin09t14:8_1": "‘‘dakasotaṁ otiṇṇamatte’’ti vuttanti āha ‘‘ṭhānato pana cuta’’ntiādi. Avassameva",
  "tika-vin09t14:8_2": "dakasotaṁ otarati adhivāsetvā antarā nivāretuṁ asakkuṇeyyattā. Dakasotorohanato (sārattha.",
  "tika-vin09t14:8_3": "ṭī. 2.236-237) paṭṭhāya pana upādinnato vinimuttattā sambhavarūpaṁ utusamuṭṭhānameva",
  "tika-vin09t14:8_4": "avasissati, sesaṁ tisamuṭṭhānaṁ natthīti veditabbaṁ. Tasmāti yasmā ṭhānato cutaṁ",
  "tika-vin09t14:8_5": "dakasotaṁ otarati, tasmā.",
  "tika-vin09t14:9_0": "Amocanādhippāyassāti bhesajjena nimittaṁ ālimpantassa uccārādīni vā karontassa. Supinaṁ",
  "tika-vin09t14:9_1": "passantassāti (pārā. aṭṭha. 2.237) dhātukkhobhato vā anubhūtapubbato vā devatopasaṁhārato",
  "tika-vin09t14:9_2": "vā pubbanimittato vāti imehi catūhi kāraṇehi supinaṁ passantassa. Kiṁ panetaṁ passanto",
  "tika-vin09t14:9_3": "sutto passati, paṭibuddho, udāhu neva sutto, na paṭibuddhoti? Kiñcettha – yadi tāva",
  "tika-vin09t14:9_4": "sutto passati, abhidhammavirodho āpajjati. Bhavaṅgacittena hi supati, taṁ rūpanimittādiārammaṇaṁ",
  "tika-vin09t14:9_5": "vā rāgādisampayuttaṁ vā na hoti. Supinaṁ passantassa ca īdisāni cittāni uppajjanti.",
  "tika-vin09t14:9_6": "Atha paṭibuddho passati, vinayavirodho āpajjati. Yañhi paṭibuddho passati, taṁ sabbohārikacittena",
  "tika-vin09t14:9_7": "passati. Sabbohārikacittena ca kate vītikkame anāpatti nāma natthi. Supinaṁ passantena",
  "tika-vin09t14:9_8": "pana katepi vītikkame ekantaṁ anāpatti eva. Atha neva sutto na paṭibuddho passati,",
  "tika-vin09t14:9_9": "ko nāma passati, evañca sati supinassa abhāvova āpajjatīti? Na abhāvo, kasmā? Yasmā",
  "tika-vin09t14:9_10": "kapimiddhapareto passati. Vuttañhetaṁ ‘‘kapimiddhapareto kho mahārāja supinaṁ passatī’’ti",
  "tika-vin09t14:9_11": "(mi. pa. 5.3.5). Kapimiddhaparetoti makkaṭaniddāya yutto. Yathā hi makkaṭassa niddā",
  "tika-vin09t14:9_12": "lahuparivattā hoti, evaṁ yā niddā punappunaṁ kusalādicittavokiṇṇattā lahuparivattā,",
  "tika-vin09t14:9_13": "yassā pavattiyaṁ punappunaṁ bhavaṅgato uttaraṇaṁ hoti, tāya yutto supinaṁ passati.",
  "tika-vin09t14:9_14": "Yassa ca evaṁ passantassa supine methunaṁ dhammaṁ paṭisevantassa viya, kāyasaṁsaggādīni",
  "tika-vin09t14:9_15": "āpajjantassa viya ca supinanteneva kāraṇena asuci muccati, tassapi anāpatti. Supine",
  "tika-vin09t14:9_16": "(pārā. aṭṭha. 2.262) pana uppannāya assādacetanāya sacassa visayo hoti, niccalena",
  "tika-vin09t14:9_17": "bhavitabbaṁ, na hatthena nimittaṁ kīḷāpetabbaṁ. Kāsāvapaccattharaṇarakkhaṇatthaṁ",
  "tika-vin09t14:9_18": "pana hatthapuṭena gahetvā jagganatthāya udakaṭṭhānaṁ gantuṁ vaṭṭati.",
  "tika-vin09t14:10": "Sukkavissaṭṭhisikkhāpadavaṇṇanā niṭṭhitā.",
  "tika-vin09t14:11": "2. Kāyasaṁsaggasikkhāpadavaṇṇanā",
  "tika-vin09t14:12_0": "‘‘Otiṇṇo’’ti (sārattha. ṭī. 2.270) idaṁ kammasādhanaṁ, kattusādhanaṁ vā hotīti tadubhayavasena",
  "tika-vin09t14:12_1": "atthaṁ dassento ‘‘yakkhādīhi viya sattā’’tiādimāha. Asamapekkhitvāti yathāsabhāvaṁ",
  "tika-vin09t14:12_2": "anupaparikkhitvā, yathā te ratijanakā rūpādayo visayā aniccadukkhāsubhānattākārena",
  "tika-vin09t14:12_3": "avaṭṭhitā, tathā apassitvāti vuttaṁ hoti. Pariṇatenāti parivattena. Tenāha ‘‘yathā",
  "tika-vin09t14:12_4": "parivattamāna’’ntiādi. Vuttarāgavasenāti kāyasaṁsaggarāgavasena. Tadahujātāyapīti",
  "tika-vin09t14:12_5": "tasmiṁ ahani jātaṁ jananaṁ etissāti tadahujātā, tasmiṁ ahani jātāti vā tadahujātā,",
  "tika-vin09t14:12_6": "tāya, taṁ divasaṁ jātāyapīti attho, jātamattāya allamaṁsapesivaṇṇāyapīti vuttaṁ hoti.",
  "tika-vin09t14:13_0": "Assāti ‘‘kāyasaṁsaggaṁ samāpajjeyyā’’ti padassa. Idāni hatthādīnaṁ vibhāgadassanatthaṁ",
  "tika-vin09t14:13_1": "‘‘tattha hattho nāma kapparato paṭṭhāyā’’tiādimāha. Kapparato paṭṭhāyāti dutiyamahāsandhiṁ",
  "tika-vin09t14:13_2": "upādāya. Aññattha pana maṇibandhato paṭṭhāya yāva agganakhā hattho. Vinandhitvā vā",
  "tika-vin09t14:13_3": "avinandhitvā vā katakesakalāpassetaṁ adhivacananti sambandho. Tattha vinandhitvāti",
  "tika-vin09t14:13_4": "tīhi kesavaṭṭīhi ganthitvā. Suvaṇṇacīrakanti suvaṇṇapāḷiṁ. Hatthañca veṇiñca ṭhapetvā",
  "tika-vin09t14:13_5": "avasesasarīraṁ aṅganti āha ‘‘avasesassa sarīrassā’’tiādi.",
  "tika-vin09t14:14_0": "Yo hi sevanādhippāyopi niccalena kāyena kevalaṁ phassaṁ paṭivijānāti sādiyati anubhoti,",
  "tika-vin09t14:14_1": "tassa cittuppādamatte āpattiyā abhāvato anāpattīti āha ‘‘kāyena avāyamitvā’’tiādi.",
  "tika-vin09t14:14_2": "Mokkhādhippāyenāti itthito muccitukāmatādhippāyena. Asañciccāti ‘‘iminā upāyena imaṁ",
  "tika-vin09t14:14_3": "phusissāmī’’ti acetetvā. Evañhi acetetvā pattappaṭiggahaṇādīsu mātugāmassa aṅge phuṭṭhepi",
  "tika-vin09t14:14_4": "anāpatti. Asatiyāti aññavihito hoti, ‘‘mātugāmaṁ phusissāmī’’ti sati natthi, evaṁ",
  "tika-vin09t14:14_5": "asatiyā hatthapādapasāraṇādikāle phusantassa anāpatti. Ajānantassāti dārakavesena",
  "tika-vin09t14:14_6": "ṭhitaṁ dārikaṁ ‘‘itthī’’ti ajānanto kenacideva karaṇīyena phusati, evaṁ ‘‘itthī’’ti",
  "tika-vin09t14:14_7": "ajānantassa phusato anāpatti. Asādiyantassāti kāyasaṁsaggaṁ asādiyantassa bāhāparamparāya",
  "tika-vin09t14:14_8": "nītabhikkhussa viya anāpatti. Idha pana udāyitthero ādikammiko. Tassa anāpatti ādikammikassāti.",
  "tika-vin09t14:15": "Kāyasaṁsaggasikkhāpadavaṇṇanā niṭṭhitā.",
  "tika-vin09t14:16": "3. Duṭṭhullavācāsikkhāpadavaṇṇanā",
  "tika-vin09t14:17_0": "Duṭṭhullavācassādarāgavasenāti duṭṭhullā vācā duṭṭhullavācā, tāya assādacetanā duṭṭhullavācassādo,",
  "tika-vin09t14:17_1": "tena sampayuttarāgavasena. Etthādhippetaṁ mātugāmaṁ dassetuṁ ‘‘mātugāma’’ntiādimāha.",
  "tika-vin09t14:17_2": "Duṭṭhullāduṭṭhullasaṁlakkhaṇasamatthanti asaddhammasaddhammappaṭisaṁyuttaṁ kathaṁ",
  "tika-vin09t14:17_3": "jānituṁ samatthaṁ. Yā pana mahallikāpi bālā eḷamūgā, ayaṁ idhānadhippetā. Vaṇṇo nāma",
  "tika-vin09t14:17_4": "dve magge uddissa ‘‘itthilakkhaṇena subhalakkhaṇena samannāgatāsī’’tiādinā (pārā.",
  "tika-vin09t14:17_5": "aṭṭha. 2.285) thomanā. Avaṇṇo nāma dve magge uddissa vuttavipariyāyena garahanā,",
  "tika-vin09t14:17_6": "‘‘itthilakkhaṇena subhalakkhaṇena asamannāgatāsī’’tiādīhi khuṁsanāti vuttaṁ hoti.",
  "tika-vin09t14:17_7": "Yācanā nāma ‘‘dehi me, arahasi me dātu’’nti (pārā. 285) vacanaṁ. Āyācanā nāma ‘‘kadā",
  "tika-vin09t14:17_8": "te mātā pasīdissati, kadā te pitā pasīdissati, kadā te devatāyo pasīdissanti, kadā",
  "tika-vin09t14:17_9": "te sukhaṇo sulayo sumuhutto bhavissati, kadā te methunaṁ dhammaṁ labhissāmī’’ti (pārā.",
  "tika-vin09t14:17_10": "285) vacanaṁ . Pucchanaṁ nāma ‘‘kathaṁ tvaṁ sāmikassa desi, kathaṁ jārassa desī’’ti",
  "tika-vin09t14:17_11": "(pārā. 285) vacanaṁ. Paṭipucchanaṁ nāma ‘‘evaṁ kira tvaṁ sāmikassa deti, evaṁ jārassa",
  "tika-vin09t14:17_12": "desī’’ti (pārā. 285) vacanaṁ. Ācikkhanaṁ nāma puṭṭhassa ‘‘evaṁ dehi, evaṁ dentā sāmikassa",
  "tika-vin09t14:17_13": "piyā bhavissasi, manāpā cā’’ti (pārā. 285) bhaṇanaṁ. Anusāsanaṁ nāma apuṭṭhassa ‘‘evaṁ",
  "tika-vin09t14:17_14": "dehi, evaṁ dentā sāmikassa piyā bhavissasi, manāpā cā’’ti (pārā. 285) bhavanaṁ. Akkosanaṁ",
  "tika-vin09t14:17_15": "(pārā. 285) nāma ‘‘animittāsi, nimittamattāsi, alohitāsi, dhuvalohitāsi, dhuvacoḷāsi,",
  "tika-vin09t14:17_16": "paggharantīsi, sikharaṇīsi, itthipaṇḍakāsi, vepurisikāsi, sambhinnāsi, ubhatobyañjanakāsī’’ti",
  "tika-vin09t14:17_17": "(pārā. 285) vacanaṁ. Yasmā methunupasaṁhitāya vācāya adhikaṁ duṭṭhullaṁ nāma natthi,",
  "tika-vin09t14:17_18": "tasmā ‘‘methunupasaṁhitāhī’’ti idaṁ duṭṭhullavācāya sikhāpattalakkhaṇadassananti",
  "tika-vin09t14:17_19": "vuttaṁ, na pana methunupasaṁhitāyeva duṭṭhullavācattā. Sikharaṇīsīti (pārā. aṭṭha.",
  "tika-vin09t14:17_20": "2.285) bahinikkhantaāṇimaṁsā. Sambhinnāsīti sambhinnavaccamaggapassāvamaggā. Ubhatobyañjanakāsīti",
  "tika-vin09t14:17_21": "purisanimittena, itthinimittena cāti ubhatobyañjanehi samannāgatā.",
  "tika-vin09t14:18_0": "Ettha ca vaṇṇabhaṇane tāva ‘‘itthilakkhaṇena subhalakkhaṇena samannāgatāsī’’ti vadati,",
  "tika-vin09t14:18_1": "na tāva sīsaṁ eti. ‘‘Tava vaccamaggo ca passāvamaggo ca subho subhasaṇṭhāno dassanīyo,",
  "tika-vin09t14:18_2": "īdisena nāma itthilakkhaṇena subhalakkhaṇena samannāgatāsī’’ti vadati, sīsaṁ eti,",
  "tika-vin09t14:18_3": "saṅghādiseso hotīti attho.",
  "tika-vin09t14:19_0": "Avaṇṇabhaṇane pana ‘‘animittāsī’’tiādīhi ekādasahi padehi avaṇṇe aghaṭite sīsaṁ na",
  "tika-vin09t14:19_1": "eti, ghaṭitepi tesu ‘‘sikharaṇīsi sambhinnāsi ubhatobyañjanakāsī’’ti imehi tīhi ghaṭiteyeva saṅghādiseso.",
  "tika-vin09t14:20": "Yācanāyapi ‘‘dehi me’’ti ettakeneva sīsaṁ na eti, ‘‘methunaṁ dhammaṁ dehī’’ti evaṁ methunadhammena ghaṭite eva saṅghādiseso.",
  "tika-vin09t14:21_0": "‘‘Kadā te mātā pasīdissatī’’tiādīsu āyācanavacanesupi ettakeneva sīsaṁ na eti, ‘‘kadā",
  "tika-vin09t14:21_1": "te mātā pasīdissati, kadā te methunaṁ dhammaṁ labhissāmī’’ti vā ‘‘tava mātari pasannāya",
  "tika-vin09t14:21_2": "vā methunaṁ dhammaṁ labhissāmī’’tiādinā pana nayena methunadhammena ghaṭiteyeva saṅghādiseso.",
  "tika-vin09t14:22_0": "‘‘Kathaṁ tvaṁ sāmikassa desī’’tiādīsu (pārā. 285) pucchāvacanesupi ‘‘methunaṁ dhamma’’nti",
  "tika-vin09t14:22_1": "vutteyeva saṅghādiseso. ‘‘Evaṁ kira tvaṁ sāmikassa desī’’ti (pārā. 285) paṭipucchāvacanesupi eseva nayo.",
  "tika-vin09t14:23_0": "Ācikkhanāya ca ‘‘evaṁ dehī’’ti, ‘‘evaṁ dadamānā’’ti vuttepi sīsaṁ na eti, ‘‘methunaṁ",
  "tika-vin09t14:23_1": "dhammaṁ evaṁ dehi, evaṁ upanehi, evaṁ methunaṁ dhammaṁ dadamānā upanayamānā sāmikassa",
  "tika-vin09t14:23_2": "piyā hotī’’tiādinā pana nayena methunadhammena ghaṭiteyeva saṅghādiseso. Anusāsanivacanesupi eseva nayo.",
  "tika-vin09t14:24_0": "Akkosavacanesu pana ekādasasu ‘‘sikharaṇīsi sambhinnāsi ubhatobyañjanakāsī’’ti imāni",
  "tika-vin09t14:24_1": "tīṇiyeva padāni suddhāni sīsaṁ enti, iti imāni ca tīṇi, purimāni ca vaccamaggapassāvamaggamethunadhammapadāni",
  "tika-vin09t14:24_2": "tīṇīti cha padāni suddhāni āpattikarāni, sesāni ‘‘animittāsī’’tiādīni animitte ‘‘methunaṁ",
  "tika-vin09t14:24_3": "dhammaṁ me dehī’’ti vā ‘‘animittāsi, methunaṁ dhammaṁ me dehī’’ti vā ādinā nayena",
  "tika-vin09t14:24_4": "methunadhammena ghaṭitāneva āpattikarāni hontīti veditabbāni.",
  "tika-vin09t14:25_0": "Adhakkhakanti akkhakato paṭṭhāya adho. Ubbhajāṇumaṇḍalanti jāṇumaṇḍalato paṭṭhāya",
  "tika-vin09t14:25_1": "uddhaṁ. Ubbhakkhakanti akkhakato paṭṭhāya uddhaṁ. Adhojāṇumaṇḍalanti jāṇumaṇḍalato",
  "tika-vin09t14:25_2": "paṭṭhāya adho. Akkhakaṁ, pana jāṇumaṇḍalañca ettheva dukkaṭakhette saṅgahaṁ gacchati",
  "tika-vin09t14:25_3": "bhikkhuniyā kāyasaṁsagge viya . Na hi buddhā garukāpattiṁ sāvasesaṁ paññāpentīti.",
  "tika-vin09t14:25_4": "Kāyappaṭibaddhanti vatthaṁ vā pupphaṁ vā ābharaṇaṁ vā.",
  "tika-vin09t14:26_0": "Atthadhammaanusāsanipurekkhārānanti (pārā. aṭṭha. 2.287) ettha ‘‘animittā’’tiādīnaṁ",
  "tika-vin09t14:26_1": "padānaṁ atthaṁ kathento, aṭṭhakathaṁ vā sajjhāyaṁ karonto atthapurekkhāro nāma, pāḷiṁ",
  "tika-vin09t14:26_2": "vācento, sajjhāyaṁ vā karonto dhammapurekkhāro nāma, ‘‘idānipi animittāsi, ubhatobyañjanakāsi,",
  "tika-vin09t14:26_3": "appamādaṁ dāni kareyyāsi, yathā āyatimpi evarūpā mā hohisī’’ti bhaṇanto anusāsanipurekkhāro",
  "tika-vin09t14:26_4": "nāma. Iti atthañca dhammañca anusāsaniñca purakkhitvā bhaṇantānaṁ anāpatti. Yo pana",
  "tika-vin09t14:26_5": "bhikkhunīnaṁ pāḷiṁ vācento pakativācanāmaggaṁ pahāya hasanto hasanto ‘‘sikharaṇīsi,",
  "tika-vin09t14:26_6": "sambhinnāsi, ubhatobyañjanakāsī’’ti punappunaṁ bhaṇati, tassa āpattiyeva. Idha ādikammiko",
  "tika-vin09t14:26_7": "udāyitthero, tassa anāpatti ādikammikassa. Nanu ‘‘sikharaṇī’’tiādīhi akkosantassa",
  "tika-vin09t14:26_8": "paṭighacittaṁ uppajjatīti dukkhavedanāyapi bhavitabbaṁ, atha kasmā dvivedananti?",
  "tika-vin09t14:26_9": "Nāyaṁ doso. Rāgavasena hi ayaṁ āpatti, na paṭighavasena, tasmā rāgavaseneva pavatto",
  "tika-vin09t14:26_10": "akkoso idhādhippeto, na paṭighavasenāpīti.",
  "tika-vin09t14:27": "Duṭṭhullavācāsikkhāpadavaṇṇanā niṭṭhitā.",
  "tika-vin09t14:28": "4. Attakāmasikkhāpadavaṇṇanā",
  "tika-vin09t14:29_0": "Attakāmapāricariyāvasenāti attakāmapāricariyāya rāgavasena. Idhāpi duṭṭhullāduṭṭhullajānanasamatthāva",
  "tika-vin09t14:29_1": "itthī adhippetāti āha ‘‘duṭṭhullobhāsena vuttappakārāya itthiyā’’ti. Samīpeti savanūpacāre.",
  "tika-vin09t14:29_2": "‘‘Ṭhatvā’’ti pāṭhaseso. Attakāmapāricariyāti kāmīyatīti kāmo, methunadhammo, paricaraṇaṁ",
  "tika-vin09t14:29_3": "upaṭṭhānaṁ paricariyā, sāva pāricariyā, kāmena pāricariyā kāmapāricariyā, attano",
  "tika-vin09t14:29_4": "kāmapāricariyā attakāmapāricariyā, attano atthāya methunadhammena upaṭṭhānanti attho.",
  "tika-vin09t14:29_5": "Atha vā kāmitāti kāmā, pāricariyā, attano kāmā attakāmā, attakāmā ca sā pāricariyā",
  "tika-vin09t14:29_6": "cāti attakāmapāricariyā, sayaṁ methunarāgavasena patthitaupaṭṭhānanti attho. Tenāha",
  "tika-vin09t14:29_7": "‘‘methunadhammasaṅkhātenā’’tiādi. Ettha ca paṭhamena atthavikappena kāmahetupāricariyāsaṅkhātaṁ",
  "tika-vin09t14:29_8": "atthattayaṁ dasseti, dutiyena adhippāyapāricariyāsaṅkhātaṁ atthadvayaṁ. Byañjane",
  "tika-vin09t14:29_9": "(pārā. aṭṭha. 2.291) pana ādaraṁ akatvā atthamattameva dassetuṁ ‘‘attano kāmaṁ attano",
  "tika-vin09t14:29_10": "hetuṁ attano adhippāyaṁ attano pāricariya’’nti (pārā. 292) padabhājanaṁ vuttaṁ. ‘‘Attano",
  "tika-vin09t14:29_11": "kāmaṁ attano hetuṁ attano pāricariya’’nti hi vutte jānissanti paṇḍitā ‘‘ettāvatā",
  "tika-vin09t14:29_12": "attano atthāya kāmapāricariyā vuttā’’ti, ‘‘attano adhippāyaṁ attano pāricariya’’nti",
  "tika-vin09t14:29_13": "(pārā. 292) vuttepi jānissanti ‘‘ettāvatā attanā icchitakāmitaṭṭhena attakāmapāricariyā vuttā’’ti.",
  "tika-vin09t14:30_0": "Kalyāṇena bhaddakena guṇena samannāgatattā kalyāṇadhammaṁ. Tenāha ‘‘tadubhayenāpī’’tiādi.",
  "tika-vin09t14:30_1": "Abhirameyyāti toseyya. Etadagganti esā aggā. Pāricariyānanti pāricariyānaṁ majjhe,",
  "tika-vin09t14:30_2": "niddhāraṇe cetaṁ sāmivacanaṁ. Nanu duṭṭhallavācāsikkhāpade (pārā. 285) methunayācanaṁ",
  "tika-vin09t14:30_3": "āgataṁ, atha kasmā idaṁ vuttaṁ? Nāyaṁ doso. Tattha (sārattha. ṭī. 2.291) hi duṭṭhullavācassādarāgavasena",
  "tika-vin09t14:30_4": "vuttaṁ, idha pana attano methunassādarāgavasenāti.",
  "tika-vin09t14:31_0": "Tasmiṁyeva khaṇeti bhaṇitakkhaṇe. Ubhatobyañjanako pana paṇḍakagatikattā visuṁ na",
  "tika-vin09t14:31_1": "vutto . ‘‘Imasmiṁ sikkhāpadadvaye kāyasaṁsagge viya yakkhipetīsupi duṭṭhullattakāmavacane",
  "tika-vin09t14:31_2": "thullaccaya’’nti (vajira. ṭī. pārājika 295) vadanti. Tasmiṁyevāti paṇḍakeyeva itthisaññino",
  "tika-vin09t14:31_3": "attakāmapāricariyāya vaṇṇabhaṇanepi dukkaṭaṁ. ‘‘Yo te vihāre vasati, tassa aggadānaṁ",
  "tika-vin09t14:31_4": "methunaṁ dhammaṁ dehī’’ti pariyāyavacanepi dukkaṭaṁ. ‘‘Attakāmapāricariyāya vaṇṇaṁ",
  "tika-vin09t14:31_5": "bhāseyya yā mādisaṁ ‘sīlavanta’nti vuttattā’’ti (vajira. ṭī. pārājika 295) eke. ‘‘Pañcasu",
  "tika-vin09t14:31_6": "aṅgesu sabbhāvā saṅghādisesovā’’ti apare. ‘‘Methunupasaṁhitenā’’ti vuttattā ‘‘cīvarādīhi…pe…",
  "tika-vin09t14:31_7": "bhāsantassa anāpattī’’ti vuttaṁ.",
  "tika-vin09t14:32": "Attakāmasikkhāpadavaṇṇanā niṭṭhitā.",
  "tika-vin09t14:33": "5. Sañcarittasikkhāpadavaṇṇanā",
  "tika-vin09t14:34_0": "Sañcaraṇaṁ sañcaro, so etassa atthīti sañcarī, sañcaraṇasīloti vā sañcarī, tassa",
  "tika-vin09t14:34_1": "bhāvo sañcarittaṁ, sañcaraṇanti attho. Tañca parato ‘‘itthiyā vā purisamati’’ntiādivacanato",
  "tika-vin09t14:34_2": "itthipurisānaṁ vemajjheti āha ‘‘itthipurisānaṁ antare sañcaraṇabhāva’’nti. Paṭiggaṇhanavīmaṁsanapaccāharaṇānīti",
  "tika-vin09t14:34_3": "ettha paṭiggaṇhanaṁ nāma purisena vā itthiyā vā ubhinnaṁ mātādīhi vā ‘‘bhante, itthannāmaṁ",
  "tika-vin09t14:34_4": "itthiṁ vā purisaṁ vā evaṁ bhaṇāhī’’ti vutte tesaṁ vacanaṁ ‘‘sādhū’’ti vā ‘‘hotū’’ti",
  "tika-vin09t14:34_5": "vā ‘‘bhaṇāmī’’ti vā yena kenaci ākārena vacībhedaṁ katvā, sīsakampanādīhi vā sampaṭicchanaṁ.",
  "tika-vin09t14:34_6": "Vīmaṁsanaṁ nāma vuttappakārena sāsanaṁ gahetvā tassā itthiyā vā purisassa vā tesaṁ",
  "tika-vin09t14:34_7": "avassaṁ ārocanakānaṁ mātāpitubhātābhaginiādīnaṁ vā santikaṁ gantvā tassa sāsanassa",
  "tika-vin09t14:34_8": "ārocanaṁ. Paccāharaṇaṁ nāma tena gantvā ārocite sā itthī vā puriso vā ‘‘sādhū’’ti",
  "tika-vin09t14:34_9": "sampaṭicchatu vā, mā vā, lajjāya vā tuṇhī hotu, puna āgantvā tassā itthiyā vā purisassa",
  "tika-vin09t14:34_10": "vā tassā pavattiyā ārocanaṁ. Āpajjeyyāti paṭipajjeyya.",
  "tika-vin09t14:35_0": "Itthiyā vā purisamatiṁ purisassa vā itthimatinti ettha ‘‘āroceyyā’’ti pāṭhaseso daṭṭhabbo.",
  "tika-vin09t14:35_1": "Tenevāha ‘‘tatthā’’tiādi. Jāyābhāveti bhariyābhāve. Jārabhāveti patibhāve, nimittatthe",
  "tika-vin09t14:35_2": "cetaṁ bhummavacanaṁ. Tasmā bhariyābhāvanimittaṁ patibhāvanimittaṁ, bhariyābhāvahetu",
  "tika-vin09t14:35_3": "patibhāvahetu, bhariyābhāvapaccayā patibhāvapaccayā ārocetīti attho. Esa nayo ‘‘jāyattane",
  "tika-vin09t14:35_4": "ārocetī’’tiādīsupi. ‘‘Jāyattane vā jārattane vā’’ti hi idaṁ yadatthaṁ taṁ tesaṁ matiṁ",
  "tika-vin09t14:35_5": "āroceti , taṁ dassanatthaṁ vuttaṁ. Idāni pana padabhājaniyaṁ (pārā. 302) vuttanayenāpi",
  "tika-vin09t14:35_6": "atthaṁ dassetuṁ ‘‘apicā’’tiādimāha. Kiñcāpi itthiliṅgavasena padabhājaniyaṁ vuttaṁ,",
  "tika-vin09t14:35_7": "‘‘jāyattane vā jārattane vā’’ti pana niddesassa ubhayaliṅgasādhāraṇattā purisaliṅgavasenāpi",
  "tika-vin09t14:35_8": "yojetvā vattabbanti āha ‘‘eteneva upāyenā’’tiādi. Muhuttikāti gaṇikā. ‘‘Antamaso",
  "tika-vin09t14:35_9": "taṅkhaṇikāyapī’’ti idaṁ nidassanamattanti āha ‘‘eteneva upāyenā’’tiādi.",
  "tika-vin09t14:36_0": "Aññatranālaṁvacanīyāyāti (sārattha. ṭī. 2.339-340) desacārittavasena paṇṇadānādinā",
  "tika-vin09t14:36_1": "apariccattaṁ ṭhapetvā. Sañcarittavasena bhikkhunā vacanīyā na hotīti nālaṁvacanīyā,",
  "tika-vin09t14:36_2": "taṁ ṭhapetvāti keci. Appena vā bahunā vā dhanena kītā dhanakkītā. Yasmā pana sā na",
  "tika-vin09t14:36_3": "kītamattāyeva bhariyā, saṁvāsatthāya pana kītattā bhariyā, tasmāssa niddese ‘‘dhanena",
  "tika-vin09t14:36_4": "kiṇitvā vāsetī’’ti (pārā. 304) vuttaṁ. Chandavāsinīti chandena attano ruciyā vasatīti",
  "tika-vin09t14:36_5": "chandavāsinī. Yasmā pana sā na attano chandamatteneva bhariyā hoti, purisena pana",
  "tika-vin09t14:36_6": "sampaṭicchitattā, tasmāssa niddese ‘‘piyo piyaṁ vāsetī’’ti (pārā. 304) vuttaṁ. Ādisaddena",
  "tika-vin09t14:36_7": "‘‘bhogavāsinī, paṭavāsinī, odapattakinī, obhaṭacumbaṭā, dāsī ca bhariyā ca, kammakārī",
  "tika-vin09t14:36_8": "ca bhariyā ca, dhajāhaṭā, muhuttikā’’ti (pārā. 304) imesaṁ aṭṭhannaṁ ākārānaṁ gahaṇaṁ.",
  "tika-vin09t14:36_9": "Yathā ca ‘‘chandavāsinī’’tiādīsu aññataravasena vadato visaṅketo natthi, evaṁ pāḷiyaṁ",
  "tika-vin09t14:36_10": "avuttesupi ‘‘hohi kira itthannāmassa bhariyā, jāyā, pajāpati, puttamātā, gharaṇī,",
  "tika-vin09t14:36_11": "gharasāminī, bhattarandhikā, sussūsikā, paricārikā’’ti (pārā. aṭṭha. 2.305) evamādīsu",
  "tika-vin09t14:36_12": "saṁvāsaparidīpakesu vacanesu aññataravasena vadantassāpi visaṅketo natthi, tivaṅgasampattiyā āpattiyeva.",
  "tika-vin09t14:37_0": "Māturakkhitaṁ brūhīti ettha māturakkhitā nāma mātarā rakkhitā, yathā purisena saha",
  "tika-vin09t14:37_1": "saṁvāsaṁ na kappeti, evaṁ mātarā rakkhitāti attho. Tenevassa padabhājanepi ‘‘mātā",
  "tika-vin09t14:37_2": "rakkhati gopeti, issariyaṁ kāreti, vasaṁ vattetī’’ti (pārā. 304) vuttaṁ. Piturakkhitādīsūti",
  "tika-vin09t14:37_3": "‘‘piturakkhitā, mātāpiturakkhitā, bhāturakkhitā, bhaginirakkhitā, ñātirakkhitā, gottarakkhitā,",
  "tika-vin09t14:37_4": "dhammarakkhitā, sārakkhā, saparidaṇḍā’’ti (pārā. 303) evaṁ vuttesu piturakkhitādīsu.",
  "tika-vin09t14:37_5": "Yathā ca ettha, evaṁ ‘‘piturakkhitaṁ brūhī’’tiādīsupi nayo veditabbo.",
  "tika-vin09t14:38_0": "Saṅghassa vā cetiyassa vā gilānassa vā kiccena gacchantassāti (pārā. aṭṭha. 2.340)",
  "tika-vin09t14:38_1": "ettha bhikkhusaṅghassa uposathāgāraṁ vā kiñci vā vippakataṁ hoti. Tattha kārukānaṁ",
  "tika-vin09t14:38_2": "bhattavetanatthāya upāsako vā upāsikāya santikaṁ bhikkhuṁ pahiṇeyya, upāsikā vā upāsakassa,",
  "tika-vin09t14:38_3": "evarūpena saṅghakiccena gacchantassa anāpatti. Cetiyakamme kariyamānepi eseva nayo.",
  "tika-vin09t14:38_4": "Gilānassa bhesajjatthāyapi upāsakena vā upāsikāya santikaṁ, upāsikāya vā upāsakassa",
  "tika-vin09t14:38_5": "santikaṁ pahitassa gacchato anāpatti.",
  "tika-vin09t14:39_0": "Kiñcāpi ettha ‘‘itthī nāma manussitthī, na yakkhī na petī na tiracchānagatā. Puriso",
  "tika-vin09t14:39_1": "nāma manussapuriso, na yakkho’’tiādi (sārattha. ṭī. 2.341) natthi, tathāpi manussajātikāva",
  "tika-vin09t14:39_2": "itthipurisā idha adhippetāti āha ‘‘tesaṁ manussajātikatā’’ti. Nanālaṁvacanīyatāti",
  "tika-vin09t14:39_3": "yathāvuttanayena pariccattā alaṁvacanīyā. Nivāraṇattho hi ettha alaṁ-saddo. Na alaṁvacanīyā",
  "tika-vin09t14:39_4": "nālaṁvacanīyā, na nālaṁvacanīyā, tassā bhāvo nanālaṁvacanīyatā, ‘‘alaṁvacanīyatā’’icceva vuttaṁ hoti.",
  "tika-vin09t14:40_0": "Paṇṇattinti, imaṁ sikkhāpadaṁ. Kāyavikārenāti sīsukkhipanādikāyavikārena. Tatheva",
  "tika-vin09t14:40_1": "vīmaṁsitvā tatheva paccāharantassāti hatthamuddādinā kāyavikārena vīmaṁsitvā puna",
  "tika-vin09t14:40_2": "āgantvā tatheva ārocentassa. Āgamissatīti tava santike dhammassavanādiatthaṁ āgamissati.",
  "tika-vin09t14:40_3": "Kenaci vutteti āsanasālādīsu nisinnassa kenaci purisena vutte. Sace hi khīṇāsavassa",
  "tika-vin09t14:40_4": "mātāpitaro kujjhitvā alaṁvacanīyā honti, tañca bhikkhuṁ gharaṁ upagataṁ pitā vadati",
  "tika-vin09t14:40_5": "‘‘mātā te, tāta, maṁ mahallakaṁ chaḍḍetvā ñātikulaṁ gatā, gaccha naṁ maṁ upaṭṭhātuṁ",
  "tika-vin09t14:40_6": "pesehī’’ti. So ce gantvā taṁ vatvā puna pituno tassā āgamanaṁ vā anāgamanaṁ vā āroceti,",
  "tika-vin09t14:40_7": "evaṁ ārocentassa tassapi kāyavācato samuṭṭhāti. Tenāha ‘‘paṇṇattiṁ ajānantassa panā’’tiādi.",
  "tika-vin09t14:40_8": "Khīṇāsavassapīti ettha pi-saddena sekkhaputhujjanānaṁ vattabbameva natthīti dīpeti.",
  "tika-vin09t14:40_9": "Pituvacanenāti attano pituvacanena. Gantvāti tassā samīpaṁ gantvā. Paṇṇattiṁ, alaṁvacanīyabhāvañcāti",
  "tika-vin09t14:40_10": "ubhayaṁ ajānantassapi kāyavācato samuṭṭhāti. Tadubhayanti paṇṇattiṁ, alaṁvacanīyabhāvañca.",
  "tika-vin09t14:40_11": "Yaṁ pana paṇṇattiṁ jānitvā eteheva tīhi nayehi sañcarittaṁ samāpajjato kāyacittato,",
  "tika-vin09t14:40_12": "vācācittato, kāyavācācittato ca samuṭṭhāti. Imāni tīṇi paṇṇattijānanacittena ‘‘sacittakasamuṭṭhānānī’’ti",
  "tika-vin09t14:40_13": "vuttaṁ, taṁ ayuttaṁ. Na hi paṇṇattiṁ jānitvāpi ‘‘nālaṁvacanīyā’’ti maññamānassa sacittakehi",
  "tika-vin09t14:40_14": "samuṭṭhānehi āpatti samuṭṭhātīti vattuṁ yujjati vītikkamacetanāya asambhavato.",
  "tika-vin09t14:41": "Sañcarittasikkhāpadavaṇṇanā niṭṭhitā.",
  "tika-vin09t14:42": "6. Kuṭikārasikkhāpadavaṇṇanā",
  "tika-vin09t14:43_0": "Saññācikāyapanāti ettha santi attavācako tatiyatthe nipāto, yācikāti bhāvasādhano,",
  "tika-vin09t14:43_1": "tesañca majjhepadalopasamāso. Panāti nipātamattameva. Tenāha ‘‘sayaṁ pavattitayācanā",
  "tika-vin09t14:43_2": "vuccatī’’ti. Yā hi attanā pavattitā, sā attano nāma hotīti āha ‘‘tasmā’’tiādi. Nanu",
  "tika-vin09t14:43_3": "na sakkā yācanāyeva kuṭiṁ kātunti anuyogaṁ sandhāya tassādhippāyatthaṁ dassetuṁ ‘‘sayaṁ",
  "tika-vin09t14:43_4": "yācitakehī’’tiādimāha. Tattha sayaṁ yācitakehīti ‘‘vāsiṁ detha, pharasuṁ dethā’’tiādinā",
  "tika-vin09t14:43_5": "(pārā. 342) sayaṁ yācitakehi. Upakaraṇehīti vāsiyādīhi. Parena bhaṇḍasāmikena ‘‘mama",
  "tika-vin09t14:43_6": "ida’’nti apariccāgārakkhaṇagopanavasena pariggahitaṁ parapariggahitakaṁ, parasantakanti",
  "tika-vin09t14:43_7": "vuttaṁ hoti. Mūlacchedavasenāti mūlassa chindanavasena, parasantakabhāvato mocetvā",
  "tika-vin09t14:43_8": "attano santakaṁ katvāti vuttaṁ hoti. Evañhi aññātakaappavāritaṭṭhānato yācantassa",
  "tika-vin09t14:43_9": "aññātakaviññattiyā dukkaṭaṁ. Tāvakālikaṁ pana vaṭṭatīti tāvakālikaṁ katvā yācituṁ",
  "tika-vin09t14:43_10": "vaṭṭati. Sakakammaṁ na yācitabbāti pāṇātipātasikkhāpadarakkhaṇatthaṁ vuttaṁ. ‘‘Hatthakammaṁ",
  "tika-vin09t14:43_11": "dethā’’ti aniyametvāpi na yācitabbā. Evaṁ yācitā hi te ‘‘sādhu, bhante’’ti bhikkhuṁ",
  "tika-vin09t14:43_12": "uyyojetvā migepi māretvā āhareyyuṁ. Niyametvā pana ‘‘vihāre kiñci kattabbaṁ atthi,",
  "tika-vin09t14:43_13": "tattha hatthakammaṁ dethā’’ti yācitabbā. ‘‘Kuṭi nāma ullittā vā hoti, avalittā vā",
  "tika-vin09t14:43_14": "ullittāvalittā vā’’ti (pārā. 345) padabhājane vuttattā ‘‘kuṭinti ullittādīsu aññatara’’nti",
  "tika-vin09t14:43_15": "vuttaṁ. Tattha uddhaṁ mukhaṁ littā ullittā. Anto limpantā hi evaṁ limpanti. Adho",
  "tika-vin09t14:43_16": "mukhaṁ littā avalittā. Bahi limpantā hi evaṁ limpanti. Tenāha ‘‘tattha ullittā nāmā’’tiādi.",
  "tika-vin09t14:43_17": "Piṭṭhasaṅghāṭoti dvārabāhā. ‘‘Sudhāya vā mattikāya vā’’ti etena ṭhapetvā ime dve",
  "tika-vin09t14:43_18": "lepe avaseso bhasmāgomayādibhedo alepoti dasseti.",
  "tika-vin09t14:44_0": "Yasmā pana saññācikāya kuṭiṁ karontenāpi idha vuttanayeneva paṭipajjitabbaṁ, tasmā",
  "tika-vin09t14:44_1": "‘‘sayaṁ vā karontena āṇattiyā vā kārāpentenā’’ti vuttaṁ. Ettha ca ‘‘sayaṁ vā karontenā’’ti",
  "tika-vin09t14:44_2": "iminā sāmatthiyato labbhamānamatthamāha, na tu padatthato. ‘‘Āṇattiyā vā kārāpentenā’’ti",
  "tika-vin09t14:44_3": "(pārā. aṭṭha. 2.348-349) pana padatthato. Evañca katvā yadi pana ‘‘karontena vā kārāpentena",
  "tika-vin09t14:44_4": "vā’’ti vadeyya, byañjanaṁ vilomitaṁ bhaveyya. Na hi kārāpento karonto nāma hotīti",
  "tika-vin09t14:44_5": "edisī codanā anavakāsāti daṭṭhabbaṁ. Natthi sāmī pati etissāti asāmikā, taṁ asāmikaṁ,",
  "tika-vin09t14:44_6": "anissaranti attho. Anissaratā cettha kārāpanenāti āha ‘‘kāretā dāyakena virahita’’nti.",
  "tika-vin09t14:44_7": "Uddesoti uddisitabbo.",
  "tika-vin09t14:45_0": "Tatrāti sāmismiṁ bhummavacananti āha ‘‘tassā kuṭiyā’’ti. Dīghasoti nissakkavacananti",
  "tika-vin09t14:45_1": "āha ‘‘dīghato’’ti. Bahikuṭṭeti kuṭṭassa bahi, thusena missako piṇḍo thusapiṇḍo, tassa",
  "tika-vin09t14:45_2": "pariyanto thusapiṇḍapariyanto, tena, thusamissakamattikāpiṇḍapariyantenāti vuttaṁ",
  "tika-vin09t14:45_3": "hoti. Thusapiṇḍassūpari setakammaṁ pana abbohārikaṁ. Abbhantare bhavo abbhantarimo,",
  "tika-vin09t14:45_4": "tena. Yatthāti yassaṁ kuṭiyaṁ. Pamāṇayuttoti pakatividatthiyā navavidatthipamāṇo.",
  "tika-vin09t14:45_5": "‘‘Tiriyaṁ sattantarā’’ti (pārā. 348) ukkaṁsato pamāṇassa vuttattā ‘‘heṭṭhimakoṭiyā",
  "tika-vin09t14:45_6": "catuhatthavitthārā na hotī’’ti vuttaṁ.",
  "tika-vin09t14:46_0": "Sodhetvāti samatalasīmamaṇḍalasadisaṁ katvā. Padabhājane vuttanayena saṅghaṁ tikkhattuṁ",
  "tika-vin09t14:46_1": "yācitvāti ‘‘saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ",
  "tika-vin09t14:46_2": "pāde vanditvā ukkuṭikaṁ nisīditvā añjaliṁ paggahetvā evamassa vacanīyo ‘ahaṁ, bhante,",
  "tika-vin09t14:46_3": "saññācikāya kuṭiṁ kattukāmo asāmikaṁ attuddesaṁ, sohaṁ, bhante, saṅghaṁ kuṭivatthuolokanaṁ",
  "tika-vin09t14:46_4": "yācāmī’’’ti (pārā. 349) padabhājane vuttanayena tikkhattuṁ yācitvā. Saṅghena vā sammatāti",
  "tika-vin09t14:46_5": "padabhājaniyaṁ (pārā. 350) vuttena ñattidutiyakammena, apalokanakammavasena vā saṅghena",
  "tika-vin09t14:46_6": "sammatā. Vatthūti kuṭivatthu. Anārambhanti anupaddavaṁ. Parito kamati gacchati etthāti",
  "tika-vin09t14:46_7": "parikkamanaṁ, tena saha vattatīti saparikkamanaṁ, saupacāranti attho. Tenāha ‘‘tehi bhikkhūhī’’tiādi.",
  "tika-vin09t14:47_0": "Kipillikādīnanti ettha kipillikā (pārā. aṭṭha. 2.353) nāma rattakāḷapiṅgalādibhedā",
  "tika-vin09t14:47_1": "yā kāci, tā ādi yesaṁ tāni kipillikādīni, tesaṁ. Ādisaddena upacikādīnaṁ saṅgahaṇaṁ.",
  "tika-vin09t14:47_2": "Āsayoti nibaddhavasanaṭṭhānaṁ, so ādi yesaṁ te āsayādayo, tehi. Ādisaddena cettha",
  "tika-vin09t14:47_3": "nissitassa gahaṇaṁ. Soḷasahi upaddavehīti ‘‘kipillikānaṁ vā āsayo hoti, upacikānaṁ",
  "tika-vin09t14:47_4": "vā undūrānaṁ vā ahīnaṁ vā vicchikānaṁ vā satapadīnaṁ vā hatthīnaṁ vā assānaṁ vā sīhānaṁ",
  "tika-vin09t14:47_5": "vā byagghānaṁ vā dīpīnaṁ vā acchānaṁ vā taracchānaṁ vā yesaṁ kesañci tiracchānagatānaṁ",
  "tika-vin09t14:47_6": "pāṇānaṁ vā āsayo hoti, pubbaṇṇanissitaṁ vā hoti, aparaṇṇaabbhāghātaāghātanasusānauyyānarājavatthuhatthisālāassasālābandhanāgārapānāgārasūnaracchācaccarasabhāsaṁsaraṇanissitaṁ",
  "tika-vin09t14:47_7": "vā hotī’’ti (pārā. 353) evaṁ vuttehi soḷasahi upaddavehi. Tattha ca abbhāghātaṁ (pārā.",
  "tika-vin09t14:47_8": "aṭṭha. 2.353) nāma kāraṇāgharaṁ. Āghātanaṁ nāma dhammagandhikā. Susānanti mahāsusānaṁ.",
  "tika-vin09t14:47_9": "Saṁsaraṇaṁ nāma anibbijjhagamanīyo gatapaccāgatamaggo.",
  "tika-vin09t14:48_0": "Āvijjhituṁ sakkuṇeyyatāyāti chinnataṭādīnamabhāvato anupariyāyituṁ sakkuṇeyyatāya.",
  "tika-vin09t14:48_1": "Tena bhikkhunāti kuṭikārakena bhikkhunā. Yācitehīti ‘‘ekaṁsaṁ uttarāsaṅgaṁ karitvā",
  "tika-vin09t14:48_2": "vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa",
  "tika-vin09t14:48_3": "vacanīyo ‘ahaṁ, bhante, saññācikāya kuṭiṁ kattukāmo asāmikaṁ attuddesaṁ, sohaṁ, bhante,",
  "tika-vin09t14:48_4": "saṅghaṁ kuṭivatthudesanaṁ yācāmī’’’ti (pārā. 351) tikkhattuṁ yācitehi. Ñattidutiyena kammenāti –",
  "tika-vin09t14:49_0": "‘‘Suṇātu me, bhante, saṅgho, ayaṁ itthannāmo bhikkhu saññācikāya kuṭiṁ kattukāmo",
  "tika-vin09t14:49_1": "asāmikaṁ attuddesaṁ, so saṅghaṁ kuṭivatthudesanaṁ yācati. Yadi saṅghassa pattakallaṁ,",
  "tika-vin09t14:49_2": "saṅgho itthannāmassa bhikkhuno kuṭivatthuṁ deseyya. Esā ñatti. Suṇātu me, bhante,",
  "tika-vin09t14:49_3": "saṅgho, ayaṁ itthannāmo bhikkhu saññācikāya kuṭiṁ kattukāmo asāmikaṁ attuddesaṁ,",
  "tika-vin09t14:49_4": "so saṅghaṁ kuṭivatthudesanaṁ yācati. Saṅgho itthannāmassa bhikkhuno kuṭivatthuṁ deseti,",
  "tika-vin09t14:49_5": "yassāyasmato khamati itthannāmassa bhikkhuno kuṭivatthussa desanā, so tuṇhassa. Yassa",
  "tika-vin09t14:49_6": "nakkhamati, so bhāseyya. Desitaṁ saṅghena itthannāmassa bhikkhuno kuṭivatthu, khamati",
  "tika-vin09t14:49_7": "saṅghassa, tasmā tuṇhī, evametaṁ dhārayāmī’’ti –",
  "tika-vin09t14:50_0": "Evaṁ padabhājane vuttena ñattidutiyena kammena. Āḷavikā nāma āḷaviraṭṭhe jātā dārakā,",
  "tika-vin09t14:50_1": "te pabbajitakālepi ‘‘āḷavikā’’tveva paññāyiṁsu. Te sandhāya vuttaṁ āḷavike bhikkhū’’ti.",
  "tika-vin09t14:50_2": "Lepe ghaṭiteti (pārā. aṭṭha. 2.353) antolepe vā antolepena saddhiṁ bhittiñca chadanañca",
  "tika-vin09t14:50_3": "ekābaddhaṁ katvā ghaṭite, bahilepe vā bahilepena saddhiṁ ghaṭite. Dve ca dukkaṭāni",
  "tika-vin09t14:50_4": "sārambhaaparikkamanavasena. Ubhayavipannāti ubhayehi desanāpamāṇehi vipannā virahitā",
  "tika-vin09t14:50_5": "ubhayavipannā, adesitavatthukā pamāṇātikkantāti attho. Tasminti dvārabandhe vā vātapāne",
  "tika-vin09t14:50_6": "vā. Lepo na ghaṭiyatīti pubbe dinnalepo dvārabandhena vā vātapānena vā saddhiṁ na",
  "tika-vin09t14:50_7": "ghaṭiyati, ekābaddhaṁ hutvā na tiṭṭhatīti vuttaṁ hoti. Tanti dvārabandhaṁ vā vātapānaṁ",
  "tika-vin09t14:50_8": "vā parāmasati. Paṭhamamevāti lepakiccassa niṭṭhitattā dvārabandhavātapānānaṁ ṭhapanato",
  "tika-vin09t14:50_9": "pubbeyeva, lepassa niṭṭhitakkhaṇeyevāti adhippāyo. ‘‘Bhikkhu kuṭiṁ karoti desitavatthukaṁ",
  "tika-vin09t14:50_10": "pamāṇikaṁ sārambhaṁ saparikkamanaṁ, āpatti dukkaṭassa. Bhikkhu kuṭiṁ karoti desitavatthukaṁ",
  "tika-vin09t14:50_11": "pamāṇikaṁ anārambhaṁ aparikkamanaṁ, āpatti dukkaṭassā’’ti (pārā. 355) padabhājaniyaṁ",
  "tika-vin09t14:50_12": "vuttattā ‘‘kevalaṁ sārambhāyā’’tiādi vuttaṁ. Vippakatanti aniṭṭhitaṁ. Aññassa dadato",
  "tika-vin09t14:50_13": "cāti aññassa puggalassa vā saṅghassa vā dadato ca. Guhā nāma iṭṭhakaguhā vā silāguhā",
  "tika-vin09t14:50_14": "vā dāruguhā vā bhūmiguhā vā. Tiṇakuṭi nāma sattabhūmikopi pāsādo tiṇacchadano ‘‘tiṇakuṭikā’’ti",
  "tika-vin09t14:50_15": "vuccati. Aññassāti ācariyassa vā upajjhāyassa vā saṅghassa vā. Vāsāgāraṁ ṭhapetvāti",
  "tika-vin09t14:50_16": "(pārā. aṭṭha. 2.364) attano vasanatthāya vāsāgāraṁ ṭhapetvā. Uposathāgārādīsūti ettha",
  "tika-vin09t14:50_17": "ādisaddena jantāgharabhojanasālāaggisālānaṁ gahaṇaṁ. Heṭṭhimapamāṇasambhavoti catuhatthavitthiṇṇatā.",
  "tika-vin09t14:50_18": "Adesāpetvā karototi vatthuṁ adesāpetvā pamāṇātikkantaṁ, pamāṇayuttaṁ vā karoto. Ettha",
  "tika-vin09t14:50_19": "ca vatthuno adesāpanaṁ akiriyā. Kuṭikaraṇaṁ kiriyā.",
  "tika-vin09t14:51": "Kuṭikārasikkhāpadavaṇṇanā niṭṭhitā.",
  "tika-vin09t14:52": "7. Vihārakārasikkhāpadavaṇṇanā",
  "tika-vin09t14:53_0": "Mahantaṁ lāti gaṇhātīti mahallako, taṁ mahallakaṁ. Yo ca yaṁ gaṇhāti, so tassa atthīti",
  "tika-vin09t14:53_1": "āha ‘‘mahantabhāvo etassa atthīti mahallako’’ti. So ca mahantabhāvo kena, kuto cāti",
  "tika-vin09t14:53_2": "āha ‘‘sasāmikabhāvenā’’tiādi. Na kevalaṁ sasāmikabhāvenevāti āha ‘‘yasmā vā’’tiādi.",
  "tika-vin09t14:53_3": "Yadi evaṁ atha kasmā ‘‘mahallako nāma vihāro sasāmiko vuccatī’’ti (pārā. 367) ettakameva",
  "tika-vin09t14:53_4": "padabhājane vuttanti āha ‘‘yasmā panā’’tiādi. Viharanti etthāti vihāro, āvāso. Mātikāyaṁ",
  "tika-vin09t14:53_5": "bhikkhū vā anabhineyyāti ettha vā-saddo ‘‘ayaṁ vā so mahānāgo’’tiādīsu viya avadhāraṇattho.",
  "tika-vin09t14:54_0": "Kosambiyanti (sārattha. ṭī. 2.365) evaṁnāmake nagare. Tassa kira nagarassa ārāmapokkharaṇiādīsu",
  "tika-vin09t14:54_1": "tesu tesu ṭhānesu kosambarukkhāva ussannā ahesuṁ, tasmā taṁ ‘‘kosambī’’ti saṅkhaṁ",
  "tika-vin09t14:54_2": "gacchati. ‘‘Kusumbassa nāma isino assamato avidūre māpitattā’’ti eke. Channattheraṁ",
  "tika-vin09t14:54_3": "ārabbhāti yo abhinikkhamanakāle saddhiṁ nikkhanto, yassa ca satthārā parinibbānakāle",
  "tika-vin09t14:54_4": "brahmadaṇḍo (cūḷava. 445) āṇatto, taṁ channattheraṁ ārabbha. Cetiyarukkhanti cittīkataṭṭhena",
  "tika-vin09t14:54_5": "cetiyaṁ, pūjārahānaṁ devaṭṭhānānametaṁ adhivacanaṁ, ‘‘cetiya’’nti sammataṁ rukkhaṁ",
  "tika-vin09t14:54_6": "cetiyarukkhaṁ. Vatthuno adesanāya āpajjanato ‘‘akiriyamattato samuṭṭhānabhāvo’’ti",
  "tika-vin09t14:54_7": "vuttaṁ. Matta-saddena kiriyato samuṭṭhānataṁ paṭikkhipati. Keci pana ‘‘vatthuadesanāya,",
  "tika-vin09t14:54_8": "kuṭikaraṇena ca samuṭṭhānato kiriyākiriyato samuṭṭhātī’’ti vadanti. Pamāṇaniyamābhāvova viseso.",
  "tika-vin09t14:55": "Vihārakārasikkhāpadavaṇṇanā niṭṭhitā.",
  "tika-vin09t14:56": "8. Duṭṭhadosasikkhāpadavaṇṇanā",
  "tika-vin09t14:57_0": "Dūsīyatīti duṭṭho, dūseti paraṁ vināsetīti doso. Tenāha ‘‘dūsito cevā’’tiādi. Idāni",
  "tika-vin09t14:57_1": "‘‘dūsito ceva dūsako cā’’ti iminā saṅkhepena vuttamevatthaṁ vitthāretvā dassetuṁ",
  "tika-vin09t14:57_2": "‘‘uppanne hi dose’’tiādimāha. Pakatibhāvaṁ jahāpitoti (sārattha. ṭī. 2.385-386) sommabhāvaṁ",
  "tika-vin09t14:57_3": "jahāpitoti attho, vikāramāpāditoti vuttaṁ hoti. Ākāranānāttenāti dūsitākārassa ceva",
  "tika-vin09t14:57_4": "dūsakākārassa cāti imesaṁ dvinnaṁ ākārānaṁ nānābhāvena. Nappatitoti pītisukhādīhi",
  "tika-vin09t14:57_5": "na abhigato anupagato, na upagatoti attho. Yo ca pītisukhādīhi anupagato, so tehi",
  "tika-vin09t14:57_6": "vajjito nāma hotīti āha ‘‘pītisukhādīhi vivajjito’’ti. Yo ca tehi vajjito, na so",
  "tika-vin09t14:57_7": "tehi abhisaṭo nāma hotīti āha ‘‘na abhisaṭo’’ti, pītisukhādīhi na patthaṭoti attho.",
  "tika-vin09t14:57_8": "Nāssa mūlanti amūlakaṁ. Taṁ pana amūlakattaṁ yasmā codakavasena adhippetaṁ, na cuditakavasena,",
  "tika-vin09t14:57_9": "tasmā tadatthaṁ dassetuṁ ‘‘yaṁ codakenā’’tiādi vuttaṁ. Tattha yanti pārājikaṁ. Etanti",
  "tika-vin09t14:57_10": "cuditakassa āpannānāpannattaṁ. Idhāti imasmiṁ sikkhāpade.",
  "tika-vin09t14:58_0": "Idāni attanā vuttameva diṭṭhādiṁ vivarituṁ ‘‘ettha cā’’tiādi vuttaṁ. Tathevāti ‘‘pasādasotena",
  "tika-vin09t14:58_1": "vā dibbasotena vā’’ti imamatthaṁ atidisati. Parisaṅkitaṁ (pārā. aṭṭha. 2.385-386)",
  "tika-vin09t14:58_2": "pana tividhaṁ diṭṭhaparisaṅkitaṁ, sutaparisaṅkitaṁ, mutaparisaṅkitanti. Tattha bhikkhuñca",
  "tika-vin09t14:58_3": "mātugāmañca tathārūpe ṭhāne disvā ‘‘addhā imehi kata’’nti vā ‘‘karissantī’’ti vā",
  "tika-vin09t14:58_4": "parisaṅkitaṁ, idaṁ diṭṭhaparisaṅkitaṁ nāma. Andhakāre vā paṭicchannokāse vā bhikkhussa",
  "tika-vin09t14:58_5": "ca mātugāmassa ca vacanaṁ sutvā dutiyassa atthibhāvaṁ ajānato pubbe vuttanayena parisaṅkitaṁ,",
  "tika-vin09t14:58_6": "idaṁ sutaparisaṅkitaṁ nāma. Dhuttehi itthīhi saddhiṁ paccantavihāre maṇḍape vā sālādīsu",
  "tika-vin09t14:58_7": "vā pupphagandhamaṁsasurādīni anubhavitvā gataṭṭhānaṁ disvā ‘‘kena nu kho idaṁ kata’’nti",
  "tika-vin09t14:58_8": "vīmaṁsantena tatra kenaci bhikkhunā gandhādīhi pūjā katā hoti, bhesajjatthāya ariṭṭhaṁ",
  "tika-vin09t14:58_9": "vā pītaṁ, so tassa gandhaṁ ghāyitvā ‘‘ayaṁ so bhavissatī’’ti parisaṅkitaṁ, idaṁ mutaparisaṅkitaṁ",
  "tika-vin09t14:58_10": "nāma. Evaṁ tividhassa parisaṅkitassa abhāvo aparisaṅkitaṁ. Tenāha ‘‘diṭṭhasutamutavasena",
  "tika-vin09t14:58_11": "cetasā aparisaṅkita’’nti. Tañca panetaṁ diṭṭhādikaṁ na kevalaṁ attano vāti āha ‘‘attano",
  "tika-vin09t14:58_12": "vā parassa vā’’ti. Yasmā ‘‘tvaṁ paṇḍako’’tiādivacanenāpi codayato āpattiyeva, tasmā",
  "tika-vin09t14:58_13": "‘‘bhikkhuno anurūpesu ekūnavīsatiyā aññatarenā’’ti vuttaṁ. Yadi evaṁ atha kasmā padabhājane",
  "tika-vin09t14:58_14": "‘‘pārājikena dhammenāti catunnaṁ aññatarenā’’ti (pārā. 386) vuttanti āha ‘‘padabhājanepanā’’tiādi.",
  "tika-vin09t14:58_15": "Upasagganipātānaṁ vācakasaddasanniṭṭhāne tadatthajotanabhāvena pavattanato ‘‘dhaṁseyyā’’ti",
  "tika-vin09t14:58_16": "vuttaṁ. Dhaṁsanañcettha abhibhavanaṁ. Tenāha ‘‘abhibhaveyyā’’ti. ‘‘Tvaṁ methunaṁ",
  "tika-vin09t14:58_17": "dhammaṁ paṭisevī’’tiādinā nayena pavattāti ‘‘tvaṁ methunaṁ dhammaṁ paṭisevi, adinnaṁ",
  "tika-vin09t14:58_18": "ādiyi, manussaṁ ghātayittha, abhūtaṁ ārocayitthā’’ti evaṁ pavattā. Ettha ca ‘‘assamaṇosī’ti",
  "tika-vin09t14:58_19": "avandanakāraṇassa avuttattā antimavatthuṁ ajjhāpanno na vanditabbo’’ti vadanti, taṁ",
  "tika-vin09t14:58_20": "na gahetabbaṁ avandiyesu antimavatthuṁ ajjhāpannassa avuttattā, ‘‘pacchā upasampannena",
  "tika-vin09t14:58_21": "pure upasampanno vandiyo’’ti (pari. 468) vuttattā ca. Idaṁ pana attanā vattabbaṁ dassetuṁ vuttaṁ.",
  "tika-vin09t14:59_0": "Samīpeti dvādasahatthapamāṇe padese. Sikkhāpaccakkhānameva hi hatthamuddāya sīsaṁ",
  "tika-vin09t14:59_1": "na eti, idaṁ pana anuddhaṁsanaṁ, abhūtarocanañca etiyeva. Tenāha ‘‘hatthamuddāya",
  "tika-vin09t14:59_2": "eva vā’’ti. Brahmacariyāti brahmaṁ seṭṭhaṁ pasatthaṁ cariyanti brahmacariyaṁ, brahmūnaṁ",
  "tika-vin09t14:59_3": "vā seṭṭhānaṁ buddhapaccekabuddhaariyasāvakānaṁ, brahmānañca cariyanti brahmacariyaṁ,",
  "tika-vin09t14:59_4": "tamhā brahmacariyā. Tenāha ‘‘seṭṭhacariyā’’ti. Sādhu vatassa ekantena bhaddakaṁ bhaveyya.",
  "tika-vin09t14:59_5": "‘‘Tajjanīyakammādisattavidhampi kammaṁ karissāmā’’ti āpattiyā codentassa adhippāyo",
  "tika-vin09t14:59_6": "kammādhippāyo. ‘‘Āpattito vuṭṭhāpessāmā’’ti adhippāyo vuṭṭhānādhippāyo. Anuvijjanādhippāyoti",
  "tika-vin09t14:59_7": "vīmaṁsanādhippāyo, upaparikkhādhippāyo. Anuvijjakenāti saṅghamajjhe otiṇṇaṁ adhikaraṇaṁ",
  "tika-vin09t14:59_8": "vinicchinituṁ nisinnena vinayadharena. Kiṁ te diṭṭhanti tayā kiṁ diṭṭhaṁ, paṭhamaṁ",
  "tika-vin09t14:59_9": "pārājikaṁ ajjhāpajjanto diṭṭho, dutiyaṁ tatiyaṁ catutthaṁ pārājikaṁ āpajjanto diṭṭhoti",
  "tika-vin09t14:59_10": "vuttaṁ hoti. Ādisaddena ‘‘kinti te diṭṭhaṁ, kadā te diṭṭhaṁ, kattha te diṭṭha’’nti",
  "tika-vin09t14:59_11": "imaṁ nayaṁ saṅgaṇhāti.",
  "tika-vin09t14:60_0": "Samanatthāya pavattamānehi samathehi adhikātabbanti adhikaraṇaṁ. Yathā hi samanavasena",
  "tika-vin09t14:60_1": "samathānaṁ vivādādīsu adhikatabhāvo, evaṁ vivādādīnaṁ tehi adhikattabbatāti. Tenāha",
  "tika-vin09t14:60_2": "‘‘samathehi adhikaraṇīyabhāvenā’’tiādi. Iminā hi adhikaraṇasaddassa kammasādhanatā",
  "tika-vin09t14:60_3": "vuttā. Adhikaraṇanti vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇanti",
  "tika-vin09t14:60_4": "catubbidhaṁ adhikaraṇaṁ. Vivādādīni adhikaraṇāni samenti vūpasamentīti samathā, sammukhāvinayādayo.",
  "tika-vin09t14:60_5": "Atha vā adhikarīyanti etthāti adhikaraṇaṁ. Ke adhikarīyanti? Samathā. Kathaṁ adhikarīyanti?",
  "tika-vin09t14:60_6": "Samanavasena. Adhikaraṇaṁ samenti vūpasamentītipi samathāti evampettha attho daṭṭhabbo.",
  "tika-vin09t14:60_7": "Āpattādhikaraṇaṁ ṭhapetvā sesādhikaraṇehi codanāya abhāvato ‘‘idaṁ pana pārājikasaṅkhātaṁāpattādhikaraṇameva",
  "tika-vin09t14:60_8": "adhippeta’’nti vuttaṁ. Āpattiyeva adhikaraṇaṁ āpattādhikaraṇaṁ. Anuddhaṁsitakkhaṇeyeva",
  "tika-vin09t14:60_9": "saṅghādiseso, so ce taṅkhaṇeyeva jānātīti adhippāyo.",
  "tika-vin09t14:61_0": "Mettiyabhūmajaketi mettiyañca bhūmajakañca. Chabbaggiyānaṁ aggapurisā ete. Suddhaṁ",
  "tika-vin09t14:61_1": "vāti pārājikamanāpannaṁ vā. ‘‘Sace so taṅkhaṇeyeva jānātī’’ti iminā āvajjanasamayamāha.",
  "tika-vin09t14:61_2": "Taṅkhaṇeyeva jānanaṁ nāma dukkaraṁ, samayena āvajjitvā ñāte pana ñātameva hoti. Pacchā",
  "tika-vin09t14:61_3": "ce jānāti, sīsaṁ na eti. Sikkhāpaccakkhānaabhūtārocanaduṭṭhullavācāattakāmaduṭṭhadosabhūtārocanasikkhāpadānīti",
  "tika-vin09t14:61_4": "sabbāneva hi imāni ekaparicchedāni. Yasmā pana parammukhā sattahipi āpattikkhandhehi",
  "tika-vin09t14:61_5": "vadato dukkaṭameva, tasmā ‘‘parammukhā codentassa pana sīsaṁ na etī’’ti vuttaṁ. Vuttanayāpattiyoti",
  "tika-vin09t14:61_6": "‘‘vācāya vācāyā’’tiādinā vuttanayā saṅghādisesadukkaṭāpattiyo. Tathevāti vācāya vācāyeva.",
  "tika-vin09t14:61_7": "Vadantassāti sattahipi āpattikkhandhehi upasampannaṁ sammukhā vadantassa. Vuttanayenevāti",
  "tika-vin09t14:61_8": "vācāya vācāyeva. Okāsaṁ kāretvā upasampannaṁ sammukhā vadantassa vācāya vācāya pācittiyanti",
  "tika-vin09t14:61_9": "āha ‘‘okāsaṁ kāretvā vadantassa pācittiyamevā’’ti. Evasaddena dukkaṭaṁ nivattīyati.",
  "tika-vin09t14:61_10": "Asammukhā sattahipi āpattikkhandhehi vadantassa dukkaṭaṁ. Sattavidhampi kammanti",
  "tika-vin09t14:61_11": "tajjanīyaṁ, niyasaṁ, pabbājanīyaṁ, paṭisāraṇīyaṁ, tividhañca ukkhepanīyanti sattavidhampi kammaṁ.",
  "tika-vin09t14:62_0": "Uposathaṁ vā pavāraṇaṁ vā ṭhapentassa ca okāsakammaṁ natthīti ettha uposathato pure",
  "tika-vin09t14:62_1": "vā pacchā vā ṭhapitopi aṭṭhapito hoti. Khette ṭhapito pana ṭhapito hoti, tasmā ‘‘suṇātu",
  "tika-vin09t14:62_2": "me, bhante, saṅgho, ajjuposatho pannaraso, yadi saṅghassa pattakallaṁ, saṅgho uposathaṁ",
  "tika-vin09t14:62_3": "kareyyā’’ti ettha yāva re-kāraṁ bhaṇati, tāva ṭhapetabbo, idaṁ khettaṁ. Yya-kāre",
  "tika-vin09t14:62_4": "pana vutte ṭhapentena pacchā ṭhapito nāma hoti . ‘‘Suṇātu me’’ti anāraddhe ṭhapentena",
  "tika-vin09t14:62_5": "pure ṭhapito hoti. Pavāraṇāṭṭhapanaṁ pana sabbasaṅgāhikaṁ, puggalikañcāti duvidhaṁ.",
  "tika-vin09t14:62_6": "Tattha sabbasaṅgāhike ‘‘suṇātu me, bhante, saṅgho…pe… saṅgho tevācikaṁ pavāreyyā’’ti",
  "tika-vin09t14:62_7": "su-kārato yāva re-kāro, tāva apariyositāva hoti pavāraṇā, etthantare ekapadepi ṭhapentena",
  "tika-vin09t14:62_8": "ṭhapitā hoti pavāraṇā. Yya-kāre pana patte pariyositāva hoti, tasmā tato paṭṭhāya",
  "tika-vin09t14:62_9": "ṭhapentena aṭṭhapitā hoti. Puggalikaṭṭhapane pana ‘‘saṅghaṁ, bhante, pavāremi…pe…",
  "tika-vin09t14:62_10": "tatiyampi bhante saṅghaṁ pavāremi diṭṭhena vā…pe… passanto paṭī’’ti (mahāva. 210)",
  "tika-vin09t14:62_11": "saṁ-kārato yāva ayaṁ sabbapacchimo ṭi-kāro, tāva apariyositāva hoti pavāraṇā, etthantare",
  "tika-vin09t14:62_12": "ekapadepi ṭhapentena ṭhapitā hoti pavāraṇā. ‘‘Karissāmī’’ti vutte pana pariyositā",
  "tika-vin09t14:62_13": "hoti, tasmā ‘‘karissāmī’’ti etasmiṁ pade sampatte ṭhapitāpi aṭṭhapitā hoti. Eseva",
  "tika-vin09t14:62_14": "nayo dvevācikaekavācikasamānavassikāsu. Etāsupi hi ṭi-kārāvasānaṁyeva ṭhapanakkhettanti.",
  "tika-vin09t14:62_15": "Tenāha ‘‘ṭhapanakkhettaṁ pana jānitabba’’nti. Osaṭe vatthusminti codakena attanā",
  "tika-vin09t14:62_16": "vattabbe saṅghamajjhe udāhaṭe. Idañca idañca karotīti pāṇātipātaṁ, adinnādānañca",
  "tika-vin09t14:62_17": "karoti, jātarūparajatañca paṭiggaṇhāti. Asuko ca asuko ca assamaṇo, anupāsakoti akkosādhippāyena",
  "tika-vin09t14:62_18": "parammukhā vadantassa dukkaṭaṁ, sammukhā vadantassa pana pācittiyameva. Tenāha ‘‘sace",
  "tika-vin09t14:62_19": "pana odissa niyametvā’’tiādi. Saṅkhyupagamananti vohārūpagamanaṁ.",
  "tika-vin09t14:63": "Duṭṭhadosasikkhāpadavaṇṇanā niṭṭhitā.",
  "tika-vin09t14:64": "9. Aññabhāgiyasikkhāpadavaṇṇanā",
  "tika-vin09t14:65_0": "Aññabhāgassāti aññakoṭṭhāsassa, yaṁ codetukāmo, tassa jātiādito aññassa tiracchānajātiādikoṭṭhāsassāti",
  "tika-vin09t14:65_1": "vuttaṁ hoti. Idanti napuṁsakaniddesena chagalakādiṁ niddisati, ayaṁ chagalakādikoti",
  "tika-vin09t14:65_2": "attho, adhikaraṇasaddāpekkhāya vā napuṁsakaniddeso, idaṁ chagalakādisaṅkhātaṁ adhikaraṇanti",
  "tika-vin09t14:65_3": "vuttaṁ hoti. Aññabhāgo vāti tiracchānajātiādibhedo añño koṭṭhāso vā. Assāti chagalakādikassa",
  "tika-vin09t14:65_4": ". Aññabhāgiyaṁ chagalakādi. Ettha ca ‘‘aññabhāgasambandhi aññabhāgiya’’nti paṭhamaviggahassa",
  "tika-vin09t14:65_5": "attho, ‘‘aññabhāgavantaṁ aññabhāgiya’’nti dutiyaviggahassa. Ṭhapetvā pana tiracchānajātiādikaṁ",
  "tika-vin09t14:65_6": "paramatthato visuṁ chagalakādike asatipi ‘‘paṭimāya sarīra’’ntiādīsu viya abhedepi",
  "tika-vin09t14:65_7": "bhedakappanāya pavattalokavohāravasena ‘‘aññabhāgassa idaṁ, aññabhāgo vā assa atthī’’ti",
  "tika-vin09t14:65_8": "vuttanti daṭṭhabbaṁ. Adhikarīyati etthāti adhikaraṇaṁ. Tenāha ‘‘ādhāro veditabbo’’ti.",
  "tika-vin09t14:65_9": "Ādharīyati asminti ādhāro, patiṭṭhānaṁ. Tenāha ‘‘vatthu adhiṭṭhānanti vuttaṁ hotī’’ti.",
  "tika-vin09t14:66_0": "Idāni ‘‘aññabhāgassa ida’’ntiādinā saṅkhepena vuttamevatthaṁ kevalaṁ nayadassanatthaṁ",
  "tika-vin09t14:66_1": "aṭṭhuppattiyaṁ āgatameva gahetvā vibhajanto ‘‘yo hi so’’tiādimāha. Tena nanu anāgate",
  "tika-vin09t14:66_2": "evaṁ codentānaṁ pāpabhikkhūnaṁ lesokāsapidahanatthaṁ idaṁ sikkhāpadaṁ paññattaṁ,",
  "tika-vin09t14:66_3": "na pana mettiyabhūmajakānaṁ. Tesañhi ādikammikattā anāpatti, tasmā sāmaññena attho",
  "tika-vin09t14:66_4": "vibhajitabbo. Na pana ‘‘yo hi so aṭṭhuppattiyaṁ dabbo mallaputto’’tiādinā visesenāti",
  "tika-vin09t14:66_5": "edisī codanā anavakāsāti daṭṭhabbaṁ. Hīti kāraṇatthe nipāto, yasmāti vuttaṁ hoti.",
  "tika-vin09t14:66_6": "Aṭṭhuppattiyanti atthassa uppatti atthuppatti, atthuppattiyeva aṭṭhuppatti, tassaṁ",
  "tika-vin09t14:66_7": "aṭṭhuppattiyaṁ, sikkhāpadassa nidāneti vuttaṁ hoti. Chagalakoti setachagalako. Soti",
  "tika-vin09t14:66_8": "chagalako. Imassa pana ‘‘hotī’’ti iminā sambandho. Aññassa…pe… chagalakabhāvassa",
  "tika-vin09t14:66_9": "cāti ‘‘tiracchānajātiyā ceva chagalakabhāvassa cā’’ti saṅkhātassa aññassa bhāgassa",
  "tika-vin09t14:66_10": "koṭṭhāsassa, pakkhassāti attho.",
  "tika-vin09t14:67_0": "Kutoyamañño, yato ‘‘aññassa bhāgassā’’ti vuttanti āha ‘‘yvāyaṁ…pe… tato’’ti. Tattha",
  "tika-vin09t14:67_1": "manussajāti ceva bhikkhubhāvo cāti yo ayaṁ bhāgo koṭṭhāso pakkhoti sambandho, ‘‘manussajāti",
  "tika-vin09t14:67_2": "ceva bhikkhubhāvo cā’’ti saṅkhāto yo ayaṁ bhāgo koṭṭhāso pakkhoti attho. Tatoti ‘‘manussajāti",
  "tika-vin09t14:67_3": "ceva bhikkhubhāvo cā’’ti bhāgato. So vā aññabhāgoti yathāvuttatiracchānajātichagalakabhāvasaṅkhāto",
  "tika-vin09t14:67_4": "so aññabhāgo vā. Assāti chagalakassa. Atthīti upalabbhati. Tasmāti yasmā aññabhāgassa",
  "tika-vin09t14:67_5": "chagalako hoti, yasmā ca so vā aññabhāgo assa atthi, tasmā. Aññabhāgiyasaṅkhyaṁ labhatīti",
  "tika-vin09t14:67_6": "ettha ‘‘so yvāya’’nti idha so-saddameva ānetvā so aññabhāgiyasaṅkhaṁ labhatīti yojetabbaṁ,",
  "tika-vin09t14:67_7": "‘‘so’’ti vā pāṭhaseso daṭṭhabbo. Ca-saddo samuccayattho. So pana adhikaraṇasaddato",
  "tika-vin09t14:67_8": "paraṁ daṭṭhabbo, ‘‘adhikaraṇa’’nti ca veditabboti. Tesanti mettiyabhūmajakānaṁ. Imaṁ",
  "tika-vin09t14:67_9": "mayaṁ dabbaṁ mallaputtaṁ nāma karomāti chagalakaṁ ajikāya vippaṭipajjantaṁ disvā",
  "tika-vin09t14:67_10": "‘‘mayaṁ, āvuso, imaṁ chagalakaṁ dabbaṁ mallaputtaṁ nāma karomā’’ti vadantānaṁ. Nāmakaraṇasaññāyāti",
  "tika-vin09t14:67_11": "nāmakaraṇasaṅkhātāya saññāya. Etthāpi ‘‘yo so’’tiādikaṁ ānetvā tassā nāmakaraṇasaññāya",
  "tika-vin09t14:67_12": "yo so aṭṭhuppattiyaṁ ‘‘dabbo mallaputto nāmā’’ti chagalako vutto, so yasmā ādhāro",
  "tika-vin09t14:67_13": "vatthu adhiṭṭhānanti yojetabbaṁ.",
  "tika-vin09t14:68_0": "Idāni kathametaṁ viññāyati ‘‘adhikaraṇa’’nti cettha ādhāro veditabbo, na vivādādhikaraṇādīsu",
  "tika-vin09t14:68_1": "aññataranti anuyogaṁ sandhāyāha ‘‘tañhi sandhāyā’’tiādi. Tattha tanti tassā nāmakaraṇasaññāya",
  "tika-vin09t14:68_2": "adhiṭṭhānabhūtaṁ chagalakaṁ paccāmasati. Vivādādhikaraṇādīsu aññataraṁ sandhāya na",
  "tika-vin09t14:68_3": "vuttanti sambandho. Tattha kāraṇaṁ pucchati ‘‘kasmā’’ti. Kāraṇamāha ‘‘asambhavato’’ti.",
  "tika-vin09t14:68_4": "Idāni tameva asambhavaṁ pākaṭaṁ katvā dassetuṁ ‘‘na hī’’tiādi vuttaṁ. Na hi upādiyiṁsūti",
  "tika-vin09t14:68_5": "sambandho. Upādiyiṁsūti gaṇhiṁsu. Kiṁ catunnaṁ adhikaraṇānampi leso atthi, yenevaṁ",
  "tika-vin09t14:68_6": "vuttanti āha ‘‘na ca catunnaṁ adhikaraṇāna’’ntiādi. Idāni tameva samatthetuṁ ‘‘jātilesādayo",
  "tika-vin09t14:68_7": "hī’’tiādi vuttaṁ. Tattha jātiyeva leso jātileso. Ādisaddena nāmalesādīnaṁ gahaṇaṁ. Hoti cettha –",
  "tika-vin09t14:69": "‘‘Lesā jātināmagotta-liṅgāpattivasāpi ca;",
  "tika-vin09t14:70": "Pattacīvarupajjhāyā-cariyāvāsavasā dasā’’ti.",
  "tika-vin09t14:71_0": "Āpattileso nāma lahukaṁ āpattiṁ āpajjanto diṭṭho hoti. Tañce pārājikena codeti ‘‘assamaṇosi,",
  "tika-vin09t14:71_1": "asakyaputtiyosī’’ti, āpatti vācāya vācāya saṅghādisesassāti (pārā. 396) evaṁ āpattilesampi",
  "tika-vin09t14:71_2": "puggalasmiṁyeva āropetvā vuttattā ‘‘puggalānaṁyeva lesā vuttā’’ti vuttaṁ . Tañca",
  "tika-vin09t14:71_3": "‘‘dabbo mallaputto’’ti nāmanti mettiyabhūmajakehi chagalakassa kataṁ taṁ ‘‘dabbo",
  "tika-vin09t14:71_4": "mallaputto’’ti nāmañca. Evaṁ asambhavaṁ dassetvā idāni imināva pasaṅgena desalesasaddānaṁ",
  "tika-vin09t14:71_5": "atthaṁ saṁvaṇṇetuṁ ‘‘ettha cā’’tiādimāha. Etthāti etesu dvīsu desalesesu. Deso nāma",
  "tika-vin09t14:71_6": "jātiādibhedo vohāro. Tenāha ‘‘jātiādīsū’’tiādi. Aññampi vatthunti yasmiṁ vatthusmiṁ",
  "tika-vin09t14:71_7": "patiṭṭhitaṁ, taṁ muñcitvā aññampi vatthuṁ. Kathaṁ silissatīti āha ‘‘vohāramattenevā’’tiādi,",
  "tika-vin09t14:71_8": "vohāramatteneva, na tu atthatoti adhippāyo. ‘‘Īsakaṁ allīyatī’’ti iminā ‘‘leso’’ti",
  "tika-vin09t14:71_9": "lisa allībhāveti imassa rūpanti dasseti. Kiñcāpi desalesānaṁ vuttanayena byañjanato",
  "tika-vin09t14:71_10": "nānākaraṇaṁ atthi, atthato pana natthīti āha ‘‘jātiādīnaṁyeva aññatarakoṭṭhāsassetaṁ adhivacana’’nti.",
  "tika-vin09t14:72_0": "Yadi pana nāmakaraṇasaññāya ādhārabhūtaṁ chagalakaṁ sandhāya ‘‘aññabhāgiyassa adhikaraṇassā’’ti",
  "tika-vin09t14:72_1": "vuttaṁ, atha kasmā padabhājane taṁ avibhajitvā ‘‘aññabhāgiyassa adhikaraṇassāti āpattaññabhāgiyaṁ",
  "tika-vin09t14:72_2": "vā hoti adhikaraṇaññabhāgiyaṁ vā’’tiādi (pārā. 393) vuttanti āha ‘‘padabhājane panā’’tiādi.",
  "tika-vin09t14:72_3": "Tanti ādhārasaṅkhātaṁ adhikaraṇaṁ. Āvibhūtaṁ pākaṭaṁ. Atthuddhāravasenāti tena vattabbaatthānaṁ",
  "tika-vin09t14:72_4": "uddharaṇavasena. Nanu ca ‘‘atthamattaṁ pati saddā abhinivisantī’’ti na ekena saddena",
  "tika-vin09t14:72_5": "anekatthā abhidhīyantīti? Saccametaṁ saddavisese apekkhite, tesaṁ tesaṁ pana atthānaṁ",
  "tika-vin09t14:72_6": "adhikaraṇasaddavacanīyatāsāmaññaṁ upādāya vuccamāno ayaṁ vicāro adhikaraṇasaddassa",
  "tika-vin09t14:72_7": "atthuddhāroti vutto. Tenevāha ‘‘adhikaraṇanti vacanasāmaññato atthuddhāravasena pavattāni",
  "tika-vin09t14:72_8": "cattāri adhikaraṇānī’’ti. Aññabhāgiyatāti aññapakkhiyatā. Tabbhāgiyatāti tappakkhiyatā.",
  "tika-vin09t14:72_9": "Apākaṭā padabhājanato aññatra dassitaṭṭhānābhāvato. Avasāne āpattaññabhāgiyena codanañcāti",
  "tika-vin09t14:72_10": "‘‘bhikkhu saṅghādisesaṁ ajjhāpajjanto diṭṭho hoti, saṅghādisese saṅghādisesadiṭṭhi",
  "tika-vin09t14:72_11": "hoti, tañce pārājikena codetī’’tiādicodanaṁ sandhāya vuttaṁ ‘‘adhikaraṇaññabhāgiya’’nti.",
  "tika-vin09t14:72_12": "Ekamekañhi adhikaraṇaṁ itaresaṁ tiṇṇaṁ tiṇṇaṁ aññabhāgiyaṁ aññapakkhiyaṁ aññakoṭṭhāsiyaṁ",
  "tika-vin09t14:72_13": "hoti vatthuvisabhāgattā. Ādisaddena ‘‘kathaṁ adhikaraṇaṁ adhikaraṇassa aññabhāgiya’’ntiādiko",
  "tika-vin09t14:72_14": "padavibhāgo saṅgahito.",
  "tika-vin09t14:73_0": "Kiñci desaṁ lesamattaṁ upādāyāti ettha yaṁ vattabbaṁ, tassāpi asambhavadassanappasaṅgena",
  "tika-vin09t14:73_1": "heṭṭhā vuttattā ‘‘sesā vinicchayakathā aṭṭhame vuttasadisāyevā’’ti vuttaṁ. Tattha",
  "tika-vin09t14:73_2": "sesā vinicchayakathāti ‘‘pārājikenāti bhikkhuno anurūpesu ekūnavisatiyā aññatarenā’’tiādikā",
  "tika-vin09t14:73_3": "(kaṅkhā. aṭṭha. duṭṭhadosasikkhāpadavaṇṇanā) vinicchayakathā. Vuttasadisāyevāti ettha",
  "tika-vin09t14:73_4": "imasmiṁ sikkhāpade yā vattabbā, tena sikkhāpadena sādhāraṇabhūtā sā vuttasadisāyevāti",
  "tika-vin09t14:73_5": "adhippetā, na asādhāraṇabhūtā apubbavaṇṇanāya adhippetattā. Tenevāha ‘‘ayaṁ panā’’tiādi.",
  "tika-vin09t14:73_6": "Purimasmiṁ sikkhāpadepi tathāsaññino anāpattikattā ‘‘idha cā’’ti vuttaṁ. Tathāsaññinopīti",
  "tika-vin09t14:73_7": "‘‘pārājikaṁyeva ayaṁ āpanno’’ti evaṁsaññinopi. Itisaddo ādiattho vā pakārattho vā.",
  "tika-vin09t14:73_8": "Tena kenaci bhikkhunā añño koci khattiyajātiko pārājikaṁ dhammaṁ ajjhāpajjanto diṭṭho",
  "tika-vin09t14:73_9": "hoti, atha so aññaṁ attano veriṁ khattiyajātikaṁ bhikkhuṁ passitvā taṁ khattiyajātilesaṁ",
  "tika-vin09t14:73_10": "gahetvā evaṁ codeti ‘‘khattiyo mayā diṭṭho pārājikaṁ dhammaṁ ajjhāpajjanto, tvaṁ",
  "tika-vin09t14:73_11": "khattiyo pārājikaṁ dhammaṁ ajjhāpannosi, atha vā tvaṁ kho khattiyo, na añño, pārājikaṁ",
  "tika-vin09t14:73_12": "dhammaṁ ajjhāpannosi, assamaṇosi, asakyaputtiyosi, natthi tayā saddhiṁ uposatho vā",
  "tika-vin09t14:73_13": "pavāraṇā vā saṅghakammaṁ vā’’ti, āpatti vācāya vācāya saṅghādisesassa. Ettha ca tesaṁ",
  "tika-vin09t14:73_14": "khattiyānaṁ aññamaññaṁ asadisassa tassa tassa dīghādino vā diṭṭhādino vā vasena aññabhāgiyatā,",
  "tika-vin09t14:73_15": "khattiyajātipaññattiyā ādhāravasena adhikaraṇatā ca veditabbā. Esa nayo nāmalesādīsupi.",
  "tika-vin09t14:74_0": "Āpattilese pana kenaci bhikkhunā koci bhikkhu lahukaṁ āpattiṁ āpajjanto diṭṭho hoti,",
  "tika-vin09t14:74_1": "so cetaṁ bhikkhuṁ pārājikena codeti, āpatti vācāya vācāya saṅghādisesassa. Yadi evaṁ",
  "tika-vin09t14:74_2": "kathaṁ aññabhāgiyaṁ adhikaraṇaṁ hotīti? Yañhi so lahukaṁ āpattiṁ āpanno, taṁ pārājikassa",
  "tika-vin09t14:74_3": "aññabhāgiyaṁ adhikaraṇaṁ, tassa pana aññabhāgiyassa adhikaraṇassa leso nāma. Yo so",
  "tika-vin09t14:74_4": "sabbakhattiyānaṁ sādhāraṇo khattiyabhāvo viya sabbāpattīnaṁ sādhāraṇo āpattibhāvo.",
  "tika-vin09t14:74_5": "Eteneva upāyena ‘‘kenaci bhikkhunā koci bhikkhu saṅghādisesaṁ ajjhāpajjanto diṭṭho",
  "tika-vin09t14:74_6": "hotī’’tiādikaṁ visesaṁ saṅgaṇhāti.",
  "tika-vin09t14:75": "Aññabhāgiyasikkhaṁ yo, neva sikkhati yuttito;",
  "tika-vin09t14:76": "Gacche vinayaviññūhi, aññabhāgiyataṁva so. (vajira. ṭī. pārājika 408);",
  "tika-vin09t14:77": "Aññabhāgiyasikkhāpadavaṇṇanā niṭṭhitā.",
  "tika-vin09t14:78": "10. Saṅghabhedasikkhāpadavaṇṇanā",
  "tika-vin09t14:79_0": "Sahitassāti kāyacittehi ekībhūtassa. Tenāha ‘‘cittena ca sarīrena ca aviyuttassāti",
  "tika-vin09t14:79_1": "attho’’ti. Assāti ‘‘samaggassā’’ti padassa. Samānasaṁvāsakoti samāno ekūposathādibhedo",
  "tika-vin09t14:79_2": "saṁvāso assāti samānasaṁvāsako, laddhinānāsaṁvāsakena vā kammanānāsaṁvāsakena vā",
  "tika-vin09t14:79_3": "virahito. Kāyasāmaggidānatoti kāyena, kāyassa vā sāmaggiyā sahitabhāvassa dānato,",
  "tika-vin09t14:79_4": "tesu tesu saṅghakammesu hatthapāsūpagamanatoti vuttaṁ hoti. Kathaṁ nāmāyaṁ bhijjeyyāti",
  "tika-vin09t14:79_5": "ayaṁ saṅgho kena nu kho upāyena vaggo bhaveyya. Vāyāmeyyāti ussāhaṁ kareyya, pakkhaṁ",
  "tika-vin09t14:79_6": "pariyeseyya, gaṇaṁ bandheyyāti vuttaṁ hoti. Attano phalaṁ karotīti karaṇaṁ, yaṁ kiñci",
  "tika-vin09t14:79_7": "kāraṇaṁ, adhikaṁ karaṇanti adhikaraṇaṁ, visesakāraṇaṁ, visesakāraṇañca saṅghabhedassāti",
  "tika-vin09t14:79_8": "vuttaṁ ‘‘bhedanassā’’tiādi. Bhedakaravatthuvasena aṭṭhārasavidhanti –",
  "tika-vin09t14:80_0": "‘‘Idhupāli bhikkhū adhammaṁ ‘dhammo’ti dīpenti, dhammaṁ ‘adhammo’ti dīpenti. Avinayaṁ",
  "tika-vin09t14:80_1": "‘vinayo’ti dīpenti, vinayaṁ ‘avinayo’ti dīpenti. Abhāsitaṁ alapitaṁ tathāgatena ‘bhāsitaṁ",
  "tika-vin09t14:80_2": "lapitaṁ tathāgatenā’ti dīpenti, bhāsitaṁ lapitaṁ tathāgatena ‘abhāsitaṁ alapitaṁ",
  "tika-vin09t14:80_3": "tathāgatenā’ti dīpenti. Anāciṇṇaṁ tathāgatena ‘āciṇṇaṁ tathāgatenā’ti dīpenti, āciṇṇaṁ",
  "tika-vin09t14:80_4": "tathāgatena ‘anāciṇṇaṁ tathāgatenā’ti dīpenti. Apaññattaṁ tathāgatena ‘paññattaṁ",
  "tika-vin09t14:80_5": "tathāgatenā’ti dīpenti, paññattaṁ tathāgatena ‘apaññattaṁ tathāgatenā’ti dīpenti.",
  "tika-vin09t14:80_6": "Anāpattiṁ ‘āpattī’ti dīpenti, āpattiṁ ‘anāpattī’ti dīpenti. Lahukaṁ āpattiṁ ‘garukā",
  "tika-vin09t14:80_7": "āpattī’ti dīpenti, garukaṁ āpattiṁ ‘lahukā āpattī’ti dīpenti. Sāvasesaṁ āpattiṁ ‘anavasesā",
  "tika-vin09t14:80_8": "āpattī’ti dīpenti, anavasesaṁ āpattiṁ ‘sāvasesā āpattī’ti dīpenti. Duṭṭhullaṁ āpattiṁ",
  "tika-vin09t14:80_9": "‘aduṭṭhullā āpattī’ti dīpenti, aduṭṭhullaṁ āpattiṁ ‘duṭṭhullā āpattī’ti dīpentī’’ti (cūḷava. 352) –",
  "tika-vin09t14:81": "Evaṁ kammakkhandhake vuttānaṁ aṭṭhārasannaṁ bhedakaraṇānaṁ vasena aṭṭhārasavidhaṁ. Kāraṇañhi tadāyattavuttitāya phalaṁ ettha vasatīti ‘‘vatthū’’ti vuccati. Honti cettha –",
  "tika-vin09t14:82": "‘‘Dhammavinayabhāsitā-ciṇṇapaññattikā dukā;",
  "tika-vin09t14:83": "Āpattilahuduṭṭhulla-sāvasesadukāni ca.",
  "tika-vin09t14:84": "‘‘Etānaṭṭhārasa ‘bheda-karavatthū’ti vuccare;",
  "tika-vin09t14:85": "Vipallāsagahitāni, vādamūlūpanissayā’’ti.",
  "tika-vin09t14:86_0": "Paggayhāti paggahitaṁ abbhussitaṁ pākaṭaṁ katvā. Tiṭṭheyyāti yathāsamādinnaṁ, yathāpaggahitameva",
  "tika-vin09t14:86_1": "ca katvā accheyya. Yasmā pana evaṁ paggaṇhatā, tiṭṭhatā ca taṁ dīpitañceva avinissaṭṭhañca",
  "tika-vin09t14:86_2": "hoti, tasmā ‘‘dīpeyya ceva nappaṭinissajjeyya cā’’ti vuttaṁ. Kīva dūre sutvā gantvā",
  "tika-vin09t14:86_3": "avadantānaṁ dukkaṭanti āha ‘‘sabbantimena paricchedenā’’tiādi. Pi-saddo cettha aṭṭhānappayutto,",
  "tika-vin09t14:86_4": "tassa ‘‘aḍḍhayojanamatta’’nti iminā sambandho veditabbo. Tattha ‘‘aḍḍhayojanamatta’’nti",
  "tika-vin09t14:86_5": "iminā ekavihāre vattabbameva natthīti dīpeti. ‘‘Gantvā’’ti iminā dūtaṁ vā paṇṇaṁ",
  "tika-vin09t14:86_6": "vā pesetvā vadatopi āpattimokkho natthi, sayameva pana gantvā ‘‘garuko kho, āvuso,",
  "tika-vin09t14:86_7": "saṅghabhedo, mā saṅghabhedāya parakkamī’’ti (pārā. aṭṭha. 2.411) nivāretabboti dīpeti.",
  "tika-vin09t14:87_0": "Samāgacchatūti ekībhavatu. Ekībhāvo ca samānaladdhivasena hotīti āha ‘‘ekaladdhiko",
  "tika-vin09t14:87_1": "hotū’’ti. Ekā laddhi gahaṇaṁ assāti ekaladdhiko, ekadiṭṭhikoti attho. Aññamaññasampattiyāti",
  "tika-vin09t14:87_2": "aññamaññassa samānadiṭṭhicittatāsaṅkhātāya sampattiyā. ‘‘Aññamaññassa guṇalābhādikāya",
  "tika-vin09t14:87_3": "sampattiyā’’ti keci. Asamaggo hi visuṁ pātimokkhaṁ uddisati, bahisīmāyaṁ vā anupariveṇiyaṁ",
  "tika-vin09t14:87_4": "vāti na ekuddeso. Tenāha ‘‘ekato pavattapātimokkhuddesoti attho’’ti. Appaṭinissajjato",
  "tika-vin09t14:87_5": "dukkaṭanti visuṁ visuṁ vadantānaṁ gaṇanāya dukkaṭaṁ. Samanubhāsanakammaṁ kātabbanti",
  "tika-vin09t14:87_6": "yāvatatiyaṁ samanubhāsanakammaṁ kātabbaṁ, ‘‘suṇātu me, bhante, saṅgho, ayaṁ itthannāmo",
  "tika-vin09t14:87_7": "bhikkhu samaggassa saṅghassa bhedāya parakkamatī’’tiādinā (pārā. 413) padabhājane",
  "tika-vin09t14:87_8": "vuttāhi ñatticatutthāhi tīhi samanubhāsanakammavācāhi kammaṁ kātabbanti vuttaṁ hoti.",
  "tika-vin09t14:87_9": "‘‘Bhedāya parakkameyyā’’ti visuṁ vuttattā bhedanasaṁvattanikassa adhikaraṇassa samādāya",
  "tika-vin09t14:87_10": "paggaṇhanato pubbepi pakkhapariyesanādivasena saṅghabhedāya parakkamantassa samanubhāsanakammaṁ",
  "tika-vin09t14:87_11": "kātabbanti veditabbaṁ. Paṭinissajjantassa anāpattibhāvato ‘‘sotthibhāvo tassa bhikkhuno’’ti vuttaṁ.",
  "tika-vin09t14:88_0": "Kiñcāpi bhikkhunī saṅghaṁ na bhindati, apica kho bhedāya parakkamatīti ‘‘sādhāraṇapaññattī’’ti",
  "tika-vin09t14:88_1": "vuttaṁ. Saṅghādisesaṁ ajjhāpajjantassa ñattiyā dukkaṭaṁ, dvīhi kammavācāhi thullaccayā",
  "tika-vin09t14:88_2": "ca paṭippassambhantīti āha ‘‘samanubhāsanakamme’’tiādi. Tañca dukkaṭaṁ te ca thullaccayā",
  "tika-vin09t14:88_3": "paṭippassambhantīti yañca ñattipariyosāne dukkaṭaṁ āpanno, ye ca dvīhi kammavācāhi",
  "tika-vin09t14:88_4": "thullaccaye, tā tissopi āpattiyo liṅgaparivattena asādhāraṇāpattiyo viya paṭippassambhanti.",
  "tika-vin09t14:88_5": "Sace panassa ñattipariyosāne lajjidhammo okkamati, saṁvaro uppajjati, taṁ paṭinissajjati,",
  "tika-vin09t14:88_6": "ñattiyā dukkaṭaṁ desetvā muccati. Atha taṁ na paṭinissajjati, bhedāya parakkamati",
  "tika-vin09t14:88_7": "ceva bhedanasaṁvattanikaṁ adhikaraṇaṁ samādāya paggayha tiṭṭhati ca, ñattidukkaṭaṁ",
  "tika-vin09t14:88_8": "paṭippassambhati, paṭhamakammavācāya thullaccaye patiṭṭhāti. Esa nayo itarakammavācāyampi.",
  "tika-vin09t14:88_9": "Asamanubhāsiyamānassa appaṭinissajjantassāpi saṅghādisesena anāpatti. Paṭinissajjantassāpi",
  "tika-vin09t14:88_10": "ñattito pubbe vā ñattikkhaṇe vā ñattipariyosāne vā paṭhamāya vā anussāvanāya dutiyāya",
  "tika-vin09t14:88_11": "vā tatiyāya vā yāva yya-kāraṁ na sampāpuṇāti, tāva paṭinissajjantassa saṅghādisesena",
  "tika-vin09t14:88_12": "anāpatti. Tenāha ‘‘asamanubhāsiyamānassa cā’’tiādi.",
  "tika-vin09t14:89_0": "Ettha pana (pārā. aṭṭha. 2.416) ‘‘devadatto samaggassa saṅghassa bhedāya parakkami,",
  "tika-vin09t14:89_1": "tasmiṁ vatthusmi’’nti (pari. 17) parivāre āgatattā devadatto ādikammiko, so ca kho",
  "tika-vin09t14:89_2": "saṅghabhedāya parakkamanasseva, na appaṭinissajjanassa. Na hi tassa taṁ kammaṁ kataṁ.",
  "tika-vin09t14:89_3": "Kathamidaṁ jānitabbanti ce? Suttato. Tathā hi ‘‘ariṭṭho bhikkhu gaddhabādhipubbo",
  "tika-vin09t14:89_4": "pāpikāya diṭṭhiyā yāvatatiyaṁ samanubhāsanāya na paṭinissajji, tasmiṁ vatthusmi’’nti",
  "tika-vin09t14:89_5": "parivāre āgatattā ariṭṭhassa kammaṁ katanti paññāyati, na tathā devadattassa. Athāpissa",
  "tika-vin09t14:89_6": "katena bhavitabbanti koci attano rucimattena vadeyya, tathāpi appaṭinissajjane ādikammikassa",
  "tika-vin09t14:89_7": "anāpatti nāma natthi. Na hi paññattaṁ sikkhāpadaṁ vītikkamantassa aññatra odissa",
  "tika-vin09t14:89_8": "anuññātato anāpatti nāma dissati. Yampi ariṭṭhasikkhāpadassa padabhājane anāpattiyaṁ",
  "tika-vin09t14:89_9": "‘‘ādikammikassā’’ti potthakesu likhitaṁ, taṁ pamādalikhitaṁ, pamādalikhitabhāvo ca",
  "tika-vin09t14:89_10": "tassa ‘‘paṭhamaṁ ariṭṭho bhikkhu codetabbo, codetvā sāretabbo, sāretvā āpattiṁ āropetabbo’’ti",
  "tika-vin09t14:89_11": "(cūḷava. 65) evaṁ kammakkhandhake āpattiropanato veditabbo.",
  "tika-vin09t14:90_0": "Idha bhedāya parakkamane ādikammikassa devadattassa yasmā taṁ kammaṁ na kataṁ (pārā.",
  "tika-vin09t14:90_1": "aṭṭha. 2.416), tasmāssa āpattiyeva na jātā. Sikkhāpadaṁ pana taṁ ārabbha paññattanti",
  "tika-vin09t14:90_2": "katvā ‘‘ādikammiko’’ti vutto. Iti āpattiyā abhāvatoyevassa anāpatti vuttā. Sā panesā",
  "tika-vin09t14:90_3": "kiñcāpi ‘‘asamanubhāsiyamānassā’’ti imināva siddhā. Yasmā pana asamanubhāsiyamāno",
  "tika-vin09t14:90_4": "nāma yassa kevalaṁ samanubhāsanaṁ na karonti, so vuccati, na ādikammiko. Ayañca devadatto",
  "tika-vin09t14:90_5": "ādikammikoyeva. Tasmā ‘‘ādikammikassā’’ti (pārā. 416) vuttaṁ. Eteneva upāyena ṭhapetvā",
  "tika-vin09t14:90_6": "ariṭṭhasikkhāpadaṁ sabbasamanubhāsanāsu vinicchayo veditabbo. Kāyavācācittato samuṭṭhānato",
  "tika-vin09t14:90_7": "samanubhāsanasamuṭṭhānaṁ. ‘‘Paṭinissajjāmī’’ti kāyavikāraṁ vā vacībhedaṁ vā akarontasseva",
  "tika-vin09t14:90_8": "pana āpajjanato akiriyaṁ. ‘‘Nappaṭinissajjāmī’’ti saññāya abhāvena muccanato saññāvimokkhaṁ.",
  "tika-vin09t14:90_9": "‘‘Nappaṭinissajjāmī’’ti jānanacitteneva sacittakaṁ.",
  "tika-vin09t14:91": "Saṅghabhedasikkhāpadavaṇṇanā niṭṭhitā.",
  "tika-vin09t14:92": "11. Bhedānuvattakasikkhāpadavaṇṇanā",
  "tika-vin09t14:93_0": "Tassevāti bhedāya parakkamantasseva. Khoti nipātamattaṁ. Panāti visese nipāto. Yaṁ",
  "tika-vin09t14:93_1": "vacanaṁ samaggepi vagge avayavabhūte karoti bhindati, taṁ kalahakārakavacanaṁ idha",
  "tika-vin09t14:93_2": "‘‘vagga’’nti vuccatīti āha ‘‘vaggaṁ asāmaggipakkhiyavacanaṁ vadantī’’ti. Asāmaggipakkhe",
  "tika-vin09t14:93_3": "bhavā asāmaggipakkhiyā, kalahakārakā, tesaṁ vacanaṁ asāmaggipakkhiyavacanaṁ, asāmaggipakkhe",
  "tika-vin09t14:93_4": "vā bhavaṁ vacanaṁ asāmaggipakkhiyavacanaṁ. ‘‘Na hi saṅgho saṅghassa kammaṁ karotī’’ti",
  "tika-vin09t14:93_5": "idaṁ niggahavasena kattabbaṁ kammaṁ sandhāya vuttaṁ, ubbāhikādikammaṁ pana bahūnampi",
  "tika-vin09t14:93_6": "kātuṁ vaṭṭatiyeva. Dhammavādīti bhūtavādī. Vinayavādīti vūpasamavādī. Jānāti noti",
  "tika-vin09t14:93_7": "etthāpi ‘‘chandañca ruciñcā’’ti idaṁ ānetvā sambandhitabbaṁ. Tenāha ‘‘amhākaṁ chandādīni",
  "tika-vin09t14:93_8": "jānātī’’ti. Bhāsatīti ettha ‘‘no’’ti idaṁ vibhattivipariṇāmena yujjati. Tenāha ‘‘evaṁ",
  "tika-vin09t14:93_9": "karomāti amhehi saddhiṁ bhāsatī’’ti. ‘‘Eta’’nti iminā tassa kammaṁ paccāmaṭṭhanti",
  "tika-vin09t14:93_10": "āha ‘‘yaṁ so karotī’’tiādi. Soti saṅghabhedāya parakkamanto. Sametāyasmantānanti",
  "tika-vin09t14:93_11": "ettha ‘‘citta’’nti ajjhāharitabbanti āha ‘‘āyasmantānaṁ citta’’nti. Vuttasadisāyevāti",
  "tika-vin09t14:93_12": "ettha yaṁ vattabbaṁ, taṁ heṭṭhā aññabhāgiyasikkhāpadaṭṭhakathāya vaṇṇanāyaṁ (kaṅkhā.",
  "tika-vin09t14:93_13": "aṭṭha. aññabhāgiyasikkhāpadavaṇṇanā) vuttameva.",
  "tika-vin09t14:94": "Bhedānuvattakasikkhāpadavaṇṇanā niṭṭhitā.",
  "tika-vin09t14:95": "12. Dubbacasikkhāpadavaṇṇanā",
  "tika-vin09t14:96_0": "Dukkhena vattabbo anusāsituṁ asakkuṇeyyo sabhāvo assāti dubbacajātiko, vilomabhāvī.",
  "tika-vin09t14:96_1": "Tenāha ‘‘dubbacasabhāvo’’tiādi. Vattuṁ asakkuṇeyyoti kismiñci vuccamāne asahanato",
  "tika-vin09t14:96_2": "ovadituṁ asakkuṇeyyo. Uddisīyatīti uddeso, pātimokkho, tasmiṁ pariyāpannā antogadhā",
  "tika-vin09t14:96_3": "uddesapariyāpannā, tesu uddesapariyāpannesu. Tenāha ‘‘uddese’’tiādi. Atha sabbāneva",
  "tika-vin09t14:96_4": "sikkhāpadāni kathaṁ pātimokkhuddesapariyāpannānīti āha ‘‘yassa siyā āpatti, so ‘āvikareyyā’ti",
  "tika-vin09t14:96_5": "evaṁ saṅgahitattā’’ti. ‘‘Yassa siyā āpattī’’ti iminā sabbāpi āpattiyo nidānuddese",
  "tika-vin09t14:96_6": "saṅgahitā eva honti. Sikkhāpadesūti adhisīlasikkhāya adhigamūpāyabhūtesu vinayapaññattīsūti",
  "tika-vin09t14:96_7": "attho. So pana pākaṭoyevāti aṭṭhakathāyaṁ na vutto. Pañcahi sahadhammikehīti bhikkhubhikkhunisāmaṇerasāmaṇerisikkhamānāhi.",
  "tika-vin09t14:96_8": "Sikkhitabbattāti labbhamānavasena sikkhitabbattā. Tathā hi tehi yathāsakaṁ sikkhā",
  "tika-vin09t14:96_9": "sikkhīyati, na sabbā. Buddhapaññattenāti buddhena ṭhapitena, vihitenāti attho. Atha",
  "tika-vin09t14:96_10": "vā sahadhammikena sakāraṇena vuccamānoti evamettha attho daṭṭhabbo. Vacanāyāti nissakke",
  "tika-vin09t14:96_11": "sampadānavacananti āha ‘‘tato mama vacanato’’ti.",
  "tika-vin09t14:97": "Dubbacasikkhāpadavaṇṇanā niṭṭhitā.",
  "tika-vin09t14:98": "13. Kuladūsakasikkhāpadavaṇṇanā",
  "tika-vin09t14:99_0": "Nagarassāpi gāmavisesattā idha gāmaggahaṇeneva nagarampi gahitanti āha ‘‘nagarampi",
  "tika-vin09t14:99_1": "gāme antogadhamevā’’ti, vā-saddena vā anuttavikappatthena gahaṇanti evaṁ vuttaṁ.",
  "tika-vin09t14:99_2": "Ettha ca apākāraparikkhepo sāpaṇo nigamo, sapākārāpaṇaṁ nagaraṁ, taṁtaṁviparīto gāmoti",
  "tika-vin09t14:99_3": "imesaṁ tiṇṇaṁ viseso daṭṭhabbo. Kulāni dūsetīti khattiyabrāhmaṇavessasuddavasena",
  "tika-vin09t14:99_4": "cattāri kulāni vikāraṁ āpādeti. Dūsento ca na asucikaddamādīhi dūseti, atha kho attano",
  "tika-vin09t14:99_5": "duppaṭipattiyā tesaṁ pasādaṁ vināseti. Tenāha ‘‘pupphadānādīhī’’tiādi. Tattha haritvā",
  "tika-vin09t14:99_6": "vā harāpetvā vā pakkositvā vā pakkosāpetvā vā sayaṁ vā upagatānaṁ (pārā. aṭṭha. 2.436-437)",
  "tika-vin09t14:99_7": "yassa kassaci attano santakassa pupphassa kulasaṅgahatthāya dānaṁ pupphadānaṁ, taṁ",
  "tika-vin09t14:99_8": "ādi yesaṁ te pupphadānādayo, tehi pupphadānādīhi. Ādisaddena (pārā. 437) phaladānacuṇṇamattikādantakaṭṭhaveḷuvejjikājaṅghapesanikānaṁ",
  "tika-vin09t14:99_9": "gahaṇaṁ. Saddhaṁ vināsentoti tathā akarontesu aññesu pesalesu bhikkhūsu appasādaṁ",
  "tika-vin09t14:99_10": "adassanaṁ gamento. Pupphadānādīhi ca tehi katasaṅgahehi aññe pesale tathā akaronte",
  "tika-vin09t14:99_11": "te manussā issanti na allīyantīti so tesaṁ pasādaṁ vināseti nāmāti daṭṭhabbaṁ. Pāpakā",
  "tika-vin09t14:99_12": "samācārāti buddhappaṭikuṭṭhattā lāmakā samācārā . Te pana yasmā kulasaṅgahatthaṁ",
  "tika-vin09t14:99_13": "mālāvaccharopanādayo idha adhippetā, tasmā ‘‘mālāvaccharopanādayo’’ti vuttaṁ. Ārāmādīnamatthāya",
  "tika-vin09t14:99_14": "pana kappiyavohārādīhi ropāpanādikaṁ vaṭṭati. Tattha mālāvacchanti taruṇapuppharukkhaṁ.",
  "tika-vin09t14:99_15": "Taruṇakā hi puppharukkhāpi pupphagacchāpi ‘‘mālāvacchā’’tveva vuccanti, tassa ropanaṁ",
  "tika-vin09t14:99_16": "mālāvaccharopanaṁ, taṁ ādi yesaṁ te mālāvaccharopanādayo. Ādisaddena cettha ropāpanasiñcanasiñcāpanaocinanaocināpanaganthanaganthāpanānaṁ gahaṇaṁ.",
  "tika-vin09t14:100_0": "Mātikāyaṁ dissantīti ye paccakkhato passanti, tehi dissanti. Suyyantīti ye parato",
  "tika-vin09t14:100_1": "suṇanti, tehi sotadvārena sutvā upadhārīyanti. Duṭṭhānīti dūsitāni. Alaṁ te idha",
  "tika-vin09t14:100_2": "vāsenāti tava idha vāsena alaṁ, mā idha tava vāso hotūti attho. Vāraṇattho hi idha",
  "tika-vin09t14:100_3": "alaṁ-saddo. Pabbājanīyakammakatoti codetvā sāretvā āpattiṁ āropetvā ‘‘suṇātu me,",
  "tika-vin09t14:100_4": "bhante, saṅgho, ime assajipunabbasukā’’tiādinā (pārā. 434) padabhājane vuttāya ñatticatutthakammavācāya",
  "tika-vin09t14:100_5": "katapabbājanīyakammo. Yasmiñca vihāre vasatīti gāmato bahivihāramāha. Neva tasmiṁ",
  "tika-vin09t14:100_6": "gāme…pe… carituṁ labhatīti sacepi gāmo vā nigamo vā dvādasayojanaparamo hoti, tiyojanaparamo",
  "tika-vin09t14:100_7": "ca vihāro hoti, neva tasmiṁ gāme vā nigame vā piṇḍāya carituṁ labhati, na vihāre",
  "tika-vin09t14:100_8": "vasituṁ. Tasmiṁ vihāre vasantena sāmantagāmepi piṇḍāya na caritabbaṁ, sāmantavihārepi",
  "tika-vin09t14:100_9": "vasantena tasmiṁ gāme piṇḍāya na caritabbaṁ. Sāmantavihāre vasantena pana sāmantagāme",
  "tika-vin09t14:100_10": "carituṁ vaṭṭati. Āpajjitabbā āpattiyoti kulasaṅgahatthaṁ attano santakadāne dukkaṭaṁ,",
  "tika-vin09t14:100_11": "issaravatāya saṅghasantakadāne thullaccayaṁ, pasayha dāne pārājikanti imā āpattiyo.",
  "tika-vin09t14:100_12": "Mātikāyaṁ ‘‘pakkamatā yasmā’’ti pabbājanīyakammakatassa vattavasena vuttaṁ. Ādimhi",
  "tika-vin09t14:100_13": "pana pabbājanīyakammavasena daṭṭhabbaṁ. Assajipunabbasuketi assajiñceva punabbasukañca.",
  "tika-vin09t14:101": "Kuladūsakasikkhāpadavaṇṇanā niṭṭhitā.",
  "tika-vin09t14:102": "Saṅghādisesanigamanavaṇṇanā",
  "tika-vin09t14:103_0": "Paṭhamāpattikāti avayavena viggaho samudāyo samāsatthoti āha ‘‘paṭhamaṁ āpatti etesanti",
  "tika-vin09t14:103_1": "paṭhamāpattikā’’ti. Vītikkamanakkhaṇeyevāti vatthuvītikkamanakkhaṇeyeva. Eva-kārena",
  "tika-vin09t14:103_2": "samanubhāsanakammakkhaṇaṁ paṭikkhipati. Ahassa yattako paricchedo yāvatīhaṁ. Tenāha",
  "tika-vin09t14:103_3": "‘‘yattakāni ahānī’’ti. Ahānīti ca divasānīti attho.",
  "tika-vin09t14:104_0": "Vatthuvasena vāti asucimocanādivītikkamamattavasena vā. Idanti idaṁ vītikkamaṁ. Nāmamattavasena",
  "tika-vin09t14:104_1": "vā ayaṁ itthannāmā āpattīti ‘‘ayaṁ saṅghādiseso nāma āpattī’’ti evaṁ vinā vatthuṁ",
  "tika-vin09t14:104_2": "nāmavasena vā. Mattasaddena cettha vatthuṁ paṭikkhipati. Potthakesu pana katthaci",
  "tika-vin09t14:104_3": "‘‘nāmagottavasena vā’’ti likhanti, taṁ na sundaraṁ ‘‘ayaṁ itthannāmā āpattī’’ti vuttattā.",
  "tika-vin09t14:104_4": "Idāni naṁ kassaci na ārocessāmīti sambandho. Dhuraṁ nikkhipitvāti ārocane ussāhaṁ",
  "tika-vin09t14:104_5": "ṭhapetvā. Na kevalaṁ vatthunāmavaseneva āpattisaññī hutvā chādentasseva, atha kho",
  "tika-vin09t14:104_6": "yopi evaṁ ajānanto kevalaṁ ‘‘āpattiṁ chādemī’’ti āpattisaññāya chādeti, tassapi channā",
  "tika-vin09t14:104_7": "hotīti veditabbaṁ. Sace panettha anāpattisaññī vā hoti, aññāpattikkhandhasaññī vā",
  "tika-vin09t14:104_8": "vematiko vā hutvā ‘‘na dāni naṁ kassaci ārocessāmī’’ti evaṁ chādetukāmova dhuraṁ",
  "tika-vin09t14:104_9": "nikkhipitvā aruṇaṁ uṭṭhāpeti, acchannāva hotīti ānetvā yojetabbaṁ. Anāpatti pana",
  "tika-vin09t14:104_10": "āpattisaññāyapi anāpattisaññāyapi chādentena acchāditāva hoti. Lahukaṁ vā ‘‘garukā’’ti",
  "tika-vin09t14:104_11": "garukaṁ vā ‘‘lahukā’’ti chādeti, alajjipakkhe tiṭṭhati, āpatti pana acchannā hoti.",
  "tika-vin09t14:104_12": "Garukaṁ ‘‘lahukā’’ti maññamāno deseti, neva desitā hoti nacchannā.",
  "tika-vin09t14:105_0": "Pakato sabhāvabhūto attā assāti pakatatto, na kammehi vikatattoti attho. Tenāha ‘‘anukkhitto",
  "tika-vin09t14:105_1": "samānasaṁvāsako’’ti. Vuttanayenevāti ‘‘na dāni naṁ kassaci ārocessāmī’’tiādinā vuttaneva",
  "tika-vin09t14:105_2": "nayena. Atha ‘‘mayhaṁ saṅghena kammaṁ kata’’nti (cūḷava. aṭṭha. 102) apakatattasaññī",
  "tika-vin09t14:105_3": "hutvā chādeti, acchannāva hoti. Apakatattena pana pakatattasaññinā vā pakatattena",
  "tika-vin09t14:105_4": "apakatattasaññinā vā chāditāpi acchannāva hoti. Vuttampi cetaṁ –",
  "tika-vin09t14:106": "‘‘Āpajjati garukaṁ sāvasesaṁ;",
  "tika-vin09t14:107": "Chādeti anādariyaṁ paṭicca;",
  "tika-vin09t14:108": "Na bhikkhunī no ca phuseyya vajjaṁ;",
  "tika-vin09t14:109": "Pañhāmesā kusalehi cintitā’’ti. (pari. 481);",
  "tika-vin09t14:110": "Ayañhi pañho ukkhittakena kathito.",
  "tika-vin09t14:111_0": "Dasasu antarāyesu yaṁ vattabbaṁ, taṁ heṭṭhā vuttameva. Sace pana yo bhīrukajātikatāya",
  "tika-vin09t14:111_1": "andhakāre amanussacaṇḍamigabhayena antarāyikasaññī hutvā chādeti, acchannāva hoti.",
  "tika-vin09t14:111_2": "Yassapi pabbatavihāre vasantassa kandaraṁ vā nadiṁ vā atikkamitvā ārocetabbaṁ hoti,",
  "tika-vin09t14:111_3": "antarāmagge ca caṇḍavāḷaamanussādibhayaṁ atthi, magge ajagarā nipajjanti, nadī pūrā",
  "tika-vin09t14:111_4": "hoti, etasmiṁ satiyeva antarāye antarāyikasaññī hutvā chādeti, acchannāva hoti. Antarāyikassa",
  "tika-vin09t14:111_5": "pana antarāyikasaññāya vā anantarāyikasaññāya vā chādayato acchannāva.",
  "tika-vin09t14:112_0": "Bhikkhunoti sabhāgassa bhikkhuno. Sacassa mukhe appamattako gaṇḍo vā hoti, hanukavāto",
  "tika-vin09t14:112_1": "vā vijjhati, danto vā rujjati, bhikkhā vā mandā laddhā hoti, tāvatakena pana neva",
  "tika-vin09t14:112_2": "vattuṁ na sakkoti, na gantuṁ. Apica kho ‘‘na sakkomī’’ti saññī hoti, ayaṁ pahu hutvā",
  "tika-vin09t14:112_3": "appahusaññī nāma. Iminā chāditāpi acchāditā. Appahunā pana vattuṁ vā gantuṁ vā asamatthena",
  "tika-vin09t14:112_4": "pahusaññinā vā appahusaññinā vā chāditāpi acchāditāva.",
  "tika-vin09t14:113_0": "Idaṁ uttānamevāti idaṁ aṅgadvayaṁ uttānatthameva. Sace pana ‘‘chādessāmī’’ti dhuranikkhepaṁ",
  "tika-vin09t14:113_1": "katvā purebhatte vā pacchābhatte vā paṭhamayāmādīsu vā lajjidhammaṁ okkamati, antoaruṇeyeva",
  "tika-vin09t14:113_2": "āroceti, ayaṁ chādetukāmo na chādeti nāma.",
  "tika-vin09t14:114_0": "Yassa pana abhikkhuke ṭhāne vasantassa āpattiṁ āpajjitvā sabhāgassa bhikkhuno āgamanaṁ",
  "tika-vin09t14:114_1": "āgamentassa vā, sabhāgassa santikaṁ vā gacchantassa aḍḍhamāsopi māsopi atikkamati,",
  "tika-vin09t14:114_2": "ayaṁ nacchādetukāmo chādeti nāma. Ayampi acchannāva hoti.",
  "tika-vin09t14:115_0": "Yo pana āpannamattova aggiṁ akkantapuriso viya sahasā apakkamitvā sabhāgaṭṭhānaṁ",
  "tika-vin09t14:115_1": "gantvā āvi karoti, ayaṁ nacchādetukāmova na chādeti nāma. Sabhāgamattameva pamāṇanti",
  "tika-vin09t14:115_2": "averisabhāgamattameva pamāṇaṁ. Averisabhāgassa hi santike ārocetabbaṁ. Yo pana visabhāgo",
  "tika-vin09t14:115_3": "hoti sutvā pakāsetukāmo, evarūpassa upajjhāyassapi santike na ārocetabbā. Tattha",
  "tika-vin09t14:115_4": "purebhattaṁ āpattiṁ āpanno hotu, pacchābhattaṁ vā divā vā rattiṁ vā, yāva aruṇaṁ",
  "tika-vin09t14:115_5": "na uggacchati, tāva ārocetabbaṁ. Uddhaste aruṇe paṭicchannā hoti, paṭicchādanapaccayā",
  "tika-vin09t14:115_6": "ca dukkaṭaṁ āpajjati. Saṅkhepatoti samāsato. Vitthārato pana samantapāsādikāyaṁ vuttoti adhippāyo.",
  "tika-vin09t14:116_0": "Akāmā parivatthabbanti appaṭikammakatāya āpattiyā saggamokkhāvaraṇabhāvato anicchantenāpi",
  "tika-vin09t14:116_1": "parivasitabbanti attho. Tenāha ‘‘na kāmenā’’tiādi. Parivāsaṁ samādāyāti parivāsavattaṁ",
  "tika-vin09t14:116_2": "saṅghamajjhe samādiyitvā. Yadipi catubbidho parivāso appaṭicchannaparivāso, paṭicchannaparivāso,",
  "tika-vin09t14:116_3": "suddhantaparivāso, samodhānaparivāsoti, tathāpi appaṭicchannaparivāso idha na adhippetoti",
  "tika-vin09t14:116_4": "āha ‘‘tattha paṭicchanna…pe… tividho parivāso’’ti. Tatthāti tasmiṁ vākye. Paṭicchannāya",
  "tika-vin09t14:116_5": "āpattiyā sati dātabbo parivāso paṭicchannavisayatāya paṭicchannaparivāso. Suddhantato",
  "tika-vin09t14:116_6": "paṭṭhāya dātabbo parivāso suddhantaparivāso. Samodahitvā dātabbo parivāso samodhānaparivāso.",
  "tika-vin09t14:117_0": "Idāni te tividheyeva parivāse sarūpato dassetuṁ ‘‘tatthā’’tiādimāha. Hīti yasmā.",
  "tika-vin09t14:117_1": "Ekāhaṁ paṭicchannā ekāhappaṭicchannā. Vuttanayenāti ‘‘āpatti ca hotī’’tiādinā vuttena",
  "tika-vin09t14:117_2": "nayena. Ekāhappaṭicchannanti ettha itisaddo ‘‘iti vā, iti evarūpā visūkadassanā paṭivirato’’tiādīsu",
  "tika-vin09t14:117_3": "(dī. ni. 1.13, 197) viya ādiattho. Tena ‘‘sohaṁ, bhante, saṅghaṁ ekissā āpattiyā",
  "tika-vin09t14:117_4": "sañcetanikāya sukkavisaṭṭhiyā ekāhappaṭicchannāya ekāhaparivāsaṁ yācāmī’’ti imaṁ",
  "tika-vin09t14:117_5": "pāḷisesaṁ (cūḷava. 102) saṅgaṇhāti. Evaṁ parivāsaṁ yācāpetvāti evaṁ yāvatatiyaṁ yācāpetvā.",
  "tika-vin09t14:117_6": "Khandhake āgatanayenāti samuccayakkhandhake (cūḷava. 97 ādayo) āgatanayena. Tatoti",
  "tika-vin09t14:117_7": "pakkhato paṭṭhāya. Atirekapakkhappaṭicchannanti pakkhassa atireko atirekapakkho,",
  "tika-vin09t14:117_8": "taṁ paṭicchannanti attho. Tatoti tiṁsatimadivasato paṭṭhāya. Māsappaṭicchannanti",
  "tika-vin09t14:117_9": "sattānaṁ āyuṁ minanto viya siyati antaṁ karotīti māso, tiṁsarattindivo, taṁ paṭicchannanti",
  "tika-vin09t14:117_10": "attho. Saṁvacchare puṇṇeti taṁ taṁ sattaṁ, dhammappavattiñca saṅgamma vadanto viya",
  "tika-vin09t14:117_11": "sarati pavattatīti saṁvaccharo, dvādasa māsā, tasmiṁ paripuṇṇe.",
  "tika-vin09t14:118_0": "Vatthukittanavasena vāti nāmena saha vatthukittanavasena vāti attho. Teneva hi upari",
  "tika-vin09t14:118_1": "‘‘nāmamattavasena vā’’ti mattaggahaṇaṁ katanti daṭṭhabbaṁ. Nāmamattavasenāti vatthukittanaṁ",
  "tika-vin09t14:118_2": "vinā kevalaṁ nāmasseva vasena. Tasmāti yasmā duvidhe nāme ‘‘āpattī’’ti sabbasādhāraṇaṁ",
  "tika-vin09t14:118_3": "nāmaṁ, tasmā . Sukkavissaṭṭhīti sukkavissaṭṭhi nāmāyaṁ. Itisaddo hettha vacanīyatthaṁ",
  "tika-vin09t14:118_4": "nidasseti. Nidassanamattañcetaṁ ‘‘sukkavissaṭṭhī’’ti kāyasaṁsaggādīnampi vatthuādibhāvena",
  "tika-vin09t14:118_5": "icchitabbattā. Vatthu ceva gottañcāti vītikkamattā vatthu ceva anaññasādhāraṇattā",
  "tika-vin09t14:118_6": "gottañca. Gaṁ tāyatīti gottaṁ, sajātito aññattha kāyasaṁsaggādīsu gantuṁ adatvā buddhiṁ,",
  "tika-vin09t14:118_7": "vacanañca rakkhatīti attho. Saṅghādisesoti saṅghādiseso nāmāyaṁ. Ettha pana itisaddo",
  "tika-vin09t14:118_8": "vacanavacanīyasamudāyaṁ nidasseti. Tenāha ‘‘nāmañceva āpatti cā’’ti, sajātisādhāraṇanāmattā",
  "tika-vin09t14:118_9": "nāmañceva tena tena vītikkamenāpajjitabbattā āpatti cāti attho. Idampi nidassanamattameva",
  "tika-vin09t14:118_10": "‘‘āpattiyo’’ti imassāpi nāmādibhāvena icchitabbattā. Itisaddo vā ādiattho. Evañca",
  "tika-vin09t14:118_11": "katvā ‘‘kāyasaṁsaggantiādivacanenāpī’’tiādikampi samatthitaṁ hoti.",
  "tika-vin09t14:119_0": "Tayidaṁ kammavācāya kena vacanena gahitanti anuyogaṁ sandhāya ‘‘tatthā’’tiādimāha.",
  "tika-vin09t14:119_1": "‘‘Āpattī’’ti sabbasādhāraṇanāmattā, vītikkamena āpajjitabbattā ca nāmañceva āpatti",
  "tika-vin09t14:119_2": "ca hotīti āha ‘‘āpattiyoti vacanenāpī’’ti. Tasmāti yasmā idaṁ parivāsādivinayakammaṁ",
  "tika-vin09t14:119_3": "vatthuvasena, gottavasena, nāmavasena, āpattivasena ca kātuṁ vaṭṭatiyeva, tasmā.",
  "tika-vin09t14:119_4": "Etesūti vatthuādīsu, sukkavissaṭṭhiādīsu vā. Vattaṁ samādātabbanti yathāvuttesu dvīsu",
  "tika-vin09t14:119_5": "padesu ekenapi samādātabbaṁ. Dvīhi pana susamādinnaṁyeva. Teneva vakkhati ‘‘samādānepi",
  "tika-vin09t14:119_6": "eseva nayo’’ti (kaṅkhā. aṭṭha. nidānavaṇṇanā).",
  "tika-vin09t14:120": "Ārocetvāti –",
  "tika-vin09t14:121_0": "‘‘Ahaṁ, bhante, ekaṁ āpattiṁ āpajjiṁ sañcetanikaṁ sukkavissaṭṭhiṁ ekāhappaṭicchannaṁ,",
  "tika-vin09t14:121_1": "sohaṁ saṅghaṁ ekissā āpattiyā sañcetanikāya sukkavissaṭṭhiyā ekāhappaṭicchannāya",
  "tika-vin09t14:121_2": "ekāhaparivāsaṁ yāciṁ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin09t14:121_3": "ekāhappaṭicchannāya ekāhaparivāsaṁ adāsi, sohaṁ parivasāmi, vedayāmahaṁ, bhante,",
  "tika-vin09t14:121_4": "‘vedayatī’ti maṁ saṅgho dhāretū’’ti (cūḷava. aṭṭha. 102) –",
  "tika-vin09t14:122_0": "Evamādinā taṁ taṁ yojanānurūpaṁ ārocetvā. Imañca panatthaṁ gahetvā yāya kāyaci bhāsāya",
  "tika-vin09t14:122_1": "ārocetuṁ vaṭṭatiyeva (cūḷava. aṭṭha. 102). ‘‘Puna āgatāgatānaṁ bhikkhūnaṁ ārocentenā’’ti",
  "tika-vin09t14:122_2": "idaṁ āgantukaṁ bhikkhuṁ sandhāya vuttaṁ. Ettha ca ekassa ārocentena avasāne ‘‘vedayatīti",
  "tika-vin09t14:122_3": "maṁ āyasmā dhāretu’’, dvinnaṁ ‘‘āyasmantā dhārentu’’, tiṇṇaṁ ‘‘āyasmanto dhārentū’’ti",
  "tika-vin09t14:122_4": "vattabbaṁ. Vattabhedañca ratticchedañca akatvāti ‘‘na, bhikkhave, pārivāsikena bhikkhunā",
  "tika-vin09t14:122_5": "sāditabbaṁ pakatattānaṁ bhikkhūnaṁ abhivādanaṁ paccupaṭṭhāna’’ntiādinā (cūḷava. 75)",
  "tika-vin09t14:122_6": "pārivāsikakkhandhake yāni catunavuti vattāni vuttāni, tesaṁ bhedañca, yo ca ‘‘tayo",
  "tika-vin09t14:122_7": "kho, upāli, pārivāsikassa bhikkhuno ratticchedā sahavāso vippavāso anārocanā’’ti",
  "tika-vin09t14:122_8": "(cūḷava. 83) ratticchedo vutto, tañca akatvā.",
  "tika-vin09t14:123_0": "Ayaṁ hettha vinicchayo – sace (cūḷava. aṭṭha. 76) āgantukā muhuttaṁ vissamitvā vā",
  "tika-vin09t14:123_1": "avissamitvā eva vā vihāramajjhena gacchanti, tesampi ārocetabbaṁ. Sace tassa ajānantasseva",
  "tika-vin09t14:123_2": "gacchanti, ayañca gatakāle jānāti, gantvā ārocetabbaṁ. Sampāpuṇituṁ asakkontassa",
  "tika-vin09t14:123_3": "ratticchedova hoti, na vattabhedadukkaṭaṁ. Yepi antovihāraṁ appavisitvā upacārasīmaṁ",
  "tika-vin09t14:123_4": "okkamitvā gacchanti, ayañca nesaṁ chattasaddaṁ vā ukkāsitasaddaṁ vā khipitasaddaṁ",
  "tika-vin09t14:123_5": "vā sutvāva āgantukabhāvaṁ jānāti, gantvā ārocetabbaṁ. Gatakāle jānantenāpi anubandhitvā",
  "tika-vin09t14:123_6": "ārocetabbameva. Sampāpuṇituṁ asakkontassa ratticchedova hoti, na vattabhedadukkaṭaṁ.",
  "tika-vin09t14:123_7": "Yopi rattiṁyeva āgantvā rattiṁyeva gacchati, sopissa ratticchedaṁ karoti. Aññātattā",
  "tika-vin09t14:123_8": "pana vattabhedadukkaṭaṁ natthi. Sace ajānitvāva abbhānaṁ karoti, akatameva hotīti",
  "tika-vin09t14:123_9": "kurundiyaṁ (cūḷava. aṭṭha. 76) vuttaṁ. Tasmā adhikā rattiyo gahetvā kātabbaṁ. Ayaṁ apaṇṇakappaṭipadā.",
  "tika-vin09t14:124_0": "Nadiādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu",
  "tika-vin09t14:124_1": "dūre ṭhitampi bhikkhuṁ disvā sace ‘‘bhikkhū’’ti vavatthānaṁ atthi, nāvādīhi vā gantvā,",
  "tika-vin09t14:124_2": "mahāsaddaṁ katvā vā vegena anubandhitvā vā ārocetabbaṁ, anārocentassa ratticchedo",
  "tika-vin09t14:124_3": "ceva vattabhedadukkaṭañca. Sace vāyamantopi sampāpuṇituṁ vā sāvetuṁ vā na sakkoti,",
  "tika-vin09t14:124_4": "ratticchedova hoti, na vattabhedadukkaṭaṁ.",
  "tika-vin09t14:125_0": "Aññaṁ kañci vihāraṁ gatenapi bhikkhūnaṁ ārocetabbameva (cūḷava. aṭṭha. 76). Sace",
  "tika-vin09t14:125_1": "sabbe ekaṭṭhāne ṭhite passati, ekaṭṭhāne ṭhiteneva ārocetabbaṁ. Atha rukkhamūlādīsu",
  "tika-vin09t14:125_2": "visuṁ visuṁ ṭhitā honti, tattha tattha gantvā ārocetabbaṁ. Sañcicca anārocentassa",
  "tika-vin09t14:125_3": "ratticchedo ca hoti, vattabhede ca dukkaṭaṁ. Atha vicinanto ekacce na passati, ratticchedova",
  "tika-vin09t14:125_4": "hoti , na ca vattabhedadukkaṭaṁ. Sañcicca anārocentassa pana ratticchedo ceva hoti,",
  "tika-vin09t14:125_5": "vattabhede ca dukkaṭaṁ.",
  "tika-vin09t14:126_0": "Tatthevāti māḷakasīmāyameva. Māḷakato pana bhikkhūsu nikkhantesu ekassapi santike",
  "tika-vin09t14:126_1": "nikkhipituṁ vaṭṭati (cūḷava. aṭṭha. 97). Māḷakato nikkhamitvā satiṁ paṭilabhantena",
  "tika-vin09t14:126_2": "saha gacchantassa santike nikkhipitabbaṁ. Tenāha ‘‘ekapuggalassa vā santike’’ti.",
  "tika-vin09t14:126_3": "Sace sopi pakkanto, aññassa yassa māḷake nārocitaṁ, tassa ārocetvā nikkhipitabbaṁ.",
  "tika-vin09t14:126_4": "Pakatattaṭṭhāneti saṅghakammānaṁ arahaṭṭhāne. Dve leḍḍupāte atikkamitvāti (sārattha.",
  "tika-vin09t14:126_5": "ṭī. cūḷavagga 3.97) bhikkhūnaṁ sajjhāyanasaddasavanūpacāravijahanatthaṁ vuttaṁ. Mahāmaggato",
  "tika-vin09t14:126_6": "okkammāti maggappaṭipannabhikkhūnaṁ upacāravijahanatthaṁ vuttaṁ. Gumbena vā vatiyā",
  "tika-vin09t14:126_7": "vā paṭicchannaṭṭhāneti dassanūpacāravijahanatthaṁ vuttaṁ. Vattaṁ samādiyitvā ārocetabbanti",
  "tika-vin09t14:126_8": "vuttanayeneva vattaṁ samādiyitvā parivāso ārocetabbo. ‘‘Ārocetabba’’nti pana sāmaññena",
  "tika-vin09t14:126_9": "vuttaṁ. Ārocentena ca sace navakataro hoti, ‘‘āvuso’’ti vattabbaṁ. Sace vuḍḍhataro,",
  "tika-vin09t14:126_10": "‘‘bhante’’ti vattabbaṁ. Sace añño koci bhikkhu kenacideva karaṇīyena taṁ ṭhānaṁ āgacchati.",
  "tika-vin09t14:126_11": "Sace esa naṁ passati, saddaṁ vā tassa suṇāti, ārocetabbaṁ. Anārocentassa ratticchedo",
  "tika-vin09t14:126_12": "ceva vattabhedo ca. Tenāha ‘‘yampi aññaṁ bhikkhuṁ passati, tassāpi ārocetabbamevā’’ti.",
  "tika-vin09t14:126_13": "Atha dvādasahatthaṁ upacāraṁ okkamitvā ajānantasseva gacchati, ratticchedo hotiyeva,",
  "tika-vin09t14:126_14": "vattabhedo pana natthi. Uṭṭhiteti uggate. Yaṁ sabbapaṭhamaṁ bhikkhunti vihārato nikkhamantaṁ",
  "tika-vin09t14:126_15": "vā āgantukaṁ vā sabbapaṭhamaṁ yaṁ aññaṁ bhikkhuṁ passati. Tassa ārocetvā nikkhipitabbanti",
  "tika-vin09t14:126_16": "anārocentassa dukkaṭaṁ siyā, taṁ sandhāya vuttaṁ, na tu ratticchedaṁ sandhāya. Itarathā",
  "tika-vin09t14:126_17": "hi ‘‘vihārasīmāpariyāpannānaṁ sabbesaṁ ārocetvā’’ti vadeyya. Yāva rattiyo pūrentīti",
  "tika-vin09t14:126_18": "yattakā rattiyo āpatti paṭicchannā hoti, tattakā rattiyo yāva pūrenti, tāva parivatthabbaṁ.",
  "tika-vin09t14:126_19": "Samantapāsādikāyaṁ pana ‘‘evaṁ yattakāni divasāni āpatti paṭicchannā hoti, tattakāni,",
  "tika-vin09t14:126_20": "tato adhikatarāni vā kukkuccavinodanatthāya parivasitvā’’ti vuttaṁ. Vitthāroti papañco.",
  "tika-vin09t14:127_0": "Itaresu pana dvīsūti suddhantaparivāso, samodhānaparivāsoti dvinnaṁ majjhe. Khandhaketi",
  "tika-vin09t14:127_1": "samuccayakkhandhake (cūḷava. 156 ādayo). Cūḷasuddhanto mahāsuddhantoti ettha yo upasampadato",
  "tika-vin09t14:127_2": "(cūḷava. aṭṭha. 102; vi. saṅga. aṭṭha. 242) paṭṭhāya anulomakkamena vā ārocitadivasato",
  "tika-vin09t14:127_3": "paṭṭhāya paṭilomakkamena vā ‘‘asukañca asukañca divasaṁ vā pakkhaṁ vā māsaṁ vā saṁvaccharaṁ",
  "tika-vin09t14:127_4": "vā tava suddhabhāvaṁ jānāsī’’ti pucchiyamāno ‘‘āma, bhante, jānāmi , ettakaṁ nāma",
  "tika-vin09t14:127_5": "kālaṁ ahaṁ suddho’’ti vadati, tassa dinno suddhantaparivāso ‘‘cūḷasuddhanto’’ti vuccati.",
  "tika-vin09t14:128_0": "Taṁ gahetvā parivasantena yattakaṁ kālaṁ attano suddhabhāvaṁ jānāti, tattakaṁ apanetvā",
  "tika-vin09t14:128_1": "avasesaṁ māsaṁ vā dvemāsaṁ vā parivasitabbaṁ. Sace ‘‘māsamattaṁ asuddhomhī’’ti sallakkhetvā",
  "tika-vin09t14:128_2": "parivāsaṁ aggahesi, parivasanto ca puna aññaṁ māsaṁ sarati, tampi māsaṁ parivasitabbameva,",
  "tika-vin09t14:128_3": "puna parivāsadānakiccaṁ natthi. Atha ‘‘dvemāsaṁ asuddhomhī’’ti sallakkhetvā aggahesi,",
  "tika-vin09t14:128_4": "parivasanto ca ‘‘māsamattamevāhaṁ asuddhomhī’’ti sanniṭṭhānaṁ karoti, māsameva parivasitabbaṁ,",
  "tika-vin09t14:128_5": "puna parivāsadānakiccaṁ natthi. Ayañhi suddhantaparivāso uddhampi ārohati, heṭṭhāpi",
  "tika-vin09t14:128_6": "orohati, idamassa lakkhaṇaṁ.",
  "tika-vin09t14:129_0": "Yo pana yathāvuttena anulomappaṭilomavasena pucchiyamānopi rattipariyantaṁ (cūḷava.",
  "tika-vin09t14:129_1": "aṭṭha. 102) na jānāti nassarati, rattipariyante vematiko vā hoti, tassa dinno suddhantaparivāso",
  "tika-vin09t14:129_2": "‘‘mahāsuddhanto’’ti vuccati. Taṁ gahetvā gahitadivasato yāva upasampadadivaso, tāva",
  "tika-vin09t14:129_3": "rattiyo gaṇetvā parivasitabbaṁ. Ayaṁ uddhaṁ nārohati, heṭṭhā pana orohati. Tasmā",
  "tika-vin09t14:129_4": "sace parivasanto rattiparicchede sanniṭṭhānaṁ karoti ‘‘māso vā saṁvaccharo vā mayhaṁ",
  "tika-vin09t14:129_5": "āpannassā’’ti, māsaṁ vā saṁvaccharaṁ vā parivasitabbaṁ. Ettha ca kiñcāpi ‘‘ettakaṁ",
  "tika-vin09t14:129_6": "kālaṁ ahaṁ suddho’’ti vadantassa cūḷasuddhanto dīyati, tathāpi niyameneva jānanābhāvā",
  "tika-vin09t14:129_7": "‘‘duvidhopi cesa…pe… dātabbo’’ti vuttaṁ. Tassa dānavidhi khandhake āgatoti tassa",
  "tika-vin09t14:129_8": "duvidhassāpi suddhantassa dānavidhi ‘‘tena, bhikkhave, bhikkhunā saṅghaṁ upasaṅkamitvā…pe…",
  "tika-vin09t14:129_9": "evamassa vacanīyo’’tiādinā samuccayakkhandhake (cūḷava. 156) āgato. Tasmā tattha",
  "tika-vin09t14:129_10": "vuttanayeneva veditabboti adhippāyo. Esa nayo vinicchayakathā pana vitthārato samantapāsādikāyaṁ vuttāti etthāpi.",
  "tika-vin09t14:130_0": "Odhunitvā avadhuya pahāya samodhāno odhānasamodhāno. Cirappaṭicchannānaṁ agghena",
  "tika-vin09t14:130_1": "samodhāno agghasamodhāno. Missakānaṁ samodhāno missakasamodhāno. Idāni taṁ tividhampi",
  "tika-vin09t14:130_2": "samodhānaparivāsaṁ saṅkhepato dassetuṁ ‘‘tatthā’’tiādimāha. Antarāpattiṁ āpajjitvā",
  "tika-vin09t14:130_3": "paṭicchādentassāti yo parivāsaṁ gahetvā anikkhittavatto hutvā parivasanto apariniṭṭhiteyeva",
  "tika-vin09t14:130_4": "parivāse antarā vemajjhe saṅghādisesāpattiṁ āpajjitvā paṭicchādeti, tassa. Parivutthadivaseti",
  "tika-vin09t14:130_5": "lakkhaṇavacanametaṁ, tena ‘‘mānattaciṇṇadivase cā’’tipi vuttameva hoti. Makkhetvāti",
  "tika-vin09t14:130_6": "ñatticatutthena kammena mūlāya paṭikassanavasena makkhetvā. Samodahitvāti mūlāpattiṭṭhāne",
  "tika-vin09t14:130_7": "ṭhapetvā, pakkhipitvāti attho. Dātabbaparivāsoti ‘‘suṇātu me, bhante, saṅgho’’tiādinā",
  "tika-vin09t14:130_8": "ñatticatutthena kammena dātabbaparivāso. Idaṁ vuttaṁ hoti – yo paṭicchannāya āpattiyā",
  "tika-vin09t14:130_9": "parivāsaṁ gahetvā parivasanto (cūḷava. aṭṭha. 102; vi. saṅga. aṭṭha. 243) vā mānattāraho",
  "tika-vin09t14:130_10": "vā mānattaṁ caranto vā abbhānāraho vā anikkhittavatto aññaṁ āpattiṁ āpajjitvā purimāpattiyā",
  "tika-vin09t14:130_11": "samā vā ūnatarā vā rattiyo paṭicchādeti, tassa mūlāya paṭikassanena te parivutthadivase",
  "tika-vin09t14:130_12": "ca mānattaciṇṇadivase ca sabbe odhunitvā adivase katvā pacchā āpannāpattiṁ mūlāpattiyaṁ",
  "tika-vin09t14:130_13": "samodhāya parivāso dātabboti.",
  "tika-vin09t14:131_0": "Sace pana antarāpatti mūlāpattito atirekappaṭicchannā hoti (cūḷava. aṭṭha. 102),",
  "tika-vin09t14:131_1": "taṁ mūlāpattiṁ katvā tattha itaraṁ samodhāya parivāso dātabbo. Sace pana antarāpatti",
  "tika-vin09t14:131_2": "appaṭicchannā hoti, mūlāya paṭikassanaṁ akatvā pubbe gahitaparivāseneva parivasitabbaṁ.",
  "tika-vin09t14:132_0": "Yā ekā vā…pe… sabbacirappaṭicchannāyoti yā ekā vā āpatti sabbacirappaṭicchannā, yā",
  "tika-vin09t14:132_1": "dve vā tisso vā sambahulā vā āpattiyo sabbacirappaṭicchannāyoti attho. Tāsanti sabbacirappaṭicchannānaṁ",
  "tika-vin09t14:132_2": "āpattīnaṁ. Dānavidhi panassa khandhake vuttanayeneva veditabbo.",
  "tika-vin09t14:133_0": "Yassa pana sataṁ āpattiyo dasāhapaṭicchannā, aparampi sataṁ āpattiyo dasāhapaṭicchannā,",
  "tika-vin09t14:133_1": "aparampi sataṁ āpattiyo dasāhapaṭicchannāti evaṁ dasakkhattuṁ katvā āpattisahassaṁ",
  "tika-vin09t14:133_2": "divasasatapaṭicchannaṁ hoti, tena kiṁ kātabbanti? Sabbaṁ samodahitvā dasa divase",
  "tika-vin09t14:133_3": "parivasitabbaṁ. Evaṁ ekeneva dasāhena divasasatampi parivasitameva hoti. Vuttampi cetaṁ –",
  "tika-vin09t14:134": "‘‘Dasasataṁ rattisataṁ, āpattiyo chādayitvāna;",
  "tika-vin09t14:135": "Dasa rattiyo vasitvāna, mucceyya pārivāsiko’’ti. (pari. 477);",
  "tika-vin09t14:136": "Ayaṁ agghasamodhāno nāma.",
  "tika-vin09t14:137": "Idāni missakasamodhānaṁ niddisituṁ ‘‘missakasamodhāno nāmā’’tiādimāha. Tatrāyaṁ nayo –",
  "tika-vin09t14:138_0": "‘‘Ahaṁ, bhante, sambahulā saṅghādisesā āpattiyo āpajjiṁ ekaṁ sukkavissaṭṭhiṁ, ekaṁ",
  "tika-vin09t14:138_1": "kāyasaṁsaggaṁ, ekaṁ duṭṭhullavācaṁ, ekaṁ attakāmaṁ, ekaṁ sañcarittaṁ, ekaṁ kuṭikārakaṁ,",
  "tika-vin09t14:138_2": "ekaṁ vihārakārakaṁ, ekaṁ duṭṭhadosaṁ, ekaṁ aññabhāgiyaṁ, ekaṁ saṅghabhedaṁ, ekaṁ",
  "tika-vin09t14:138_3": "bhedānuvattakaṁ, ekaṁ dubbacaṁ, ekaṁ kuladūsakaṁ, sohaṁ, bhante, saṅghaṁ tāsaṁ āpattīnaṁ",
  "tika-vin09t14:138_4": "samodhānaparivāsaṁ yācāmī’’ti –",
  "tika-vin09t14:139_0": "Tikkhattuṁ yācāpetvā tadanurūpāya kammavācāya parivāso dātabbo. Ettha ca ‘‘saṅghādisesā",
  "tika-vin09t14:139_1": "āpattiyo āpajjiṁ nānāvatthukāyo’’tipi ‘‘saṅghādisesā āpattiyo āpajji’’ntipi evaṁ",
  "tika-vin09t14:139_2": "pubbe vuttanayena vatthuvasenapi gottavasenapi nāmavasenapi āpattivasenapi yojetvā",
  "tika-vin09t14:139_3": "kammavācaṁ kātuṁ vaṭṭhatiyevāti. Ayaṁ missakasamodhāno. Sabbaparivāsakammavācāvasāne",
  "tika-vin09t14:139_4": "pana nikkhittānikkhittavattādikathā purimanayeneva veditabbā. Tividhepi samodhānaparivāse",
  "tika-vin09t14:139_5": "atthamattasseva vuttattā, vinicchayādīnaṁ vā anāmaṭṭhattā ‘‘ayaṁ tividhepi samodhānaparivāse",
  "tika-vin09t14:139_6": "saṅkhepakathā’’ti vuttaṁ. Mahāvisayattā samodhānavicāraṇāya sā niravasesā kuto laddhabbāti",
  "tika-vin09t14:139_7": "āha ‘‘vitthāro’’tiādi.",
  "tika-vin09t14:140_0": "Chārattanti rā saddo tīyati chijjati etthāti ratti, sattānaṁ saddassa vūpasamanakāloti",
  "tika-vin09t14:140_1": "attho, cha rattiyo samāhaṭā, channaṁ rattīnaṁ vā samāhāro charattaṁ, charattameva",
  "tika-vin09t14:140_2": "chārattaṁ, avayavabyatirekena samudāyassābhāvato cha rattiyoti attho vutto.",
  "tika-vin09t14:141_0": "Parivāsaṁ adatvā mānattameva dātabbanti yasmā āpatti appaṭicchannā, yasmā ca āpannabhāveneva",
  "tika-vin09t14:141_1": "mānattāraho hoti, tasmā parivāsaṁ adatvā kevalaṁ mānattameva dātabbaṁ. Yaṁ paṭicchannāya",
  "tika-vin09t14:141_2": "āpattiyā parivutthaparivāsassa dīyati, idaṁ paṭicchannamānattaṁ nāmāti āha ‘‘yassa",
  "tika-vin09t14:141_3": "paṭicchannā hotī’’tiādi. Idanti paṭicchannamānattaṁ. Idhāti imasmiṁ vākye. Kathaṁ",
  "tika-vin09t14:141_4": "pana tesaṁ dvinnaṁ mānattānaṁ dānavidhi ca vinicchayakathā ca veditabbāti āha ‘‘ubhinnampi panā’’tiādi.",
  "tika-vin09t14:142_0": "Ayanti vakkhamānaṁ sandhāyāha. Parivāse vuttappakāraṁ padesanti parikkhittassa vihārassa",
  "tika-vin09t14:142_1": "parikkhepato , aparikkhittassa parikkhepārahaṭṭhānato dve leḍḍupāte atikkamitvā mahāmaggato",
  "tika-vin09t14:142_2": "okkamma gumbena vā vatiyā vā paṭicchannaṭṭhānaṁ. Samādiyitvāti antoaruṇeyeva samādiyitvā. Ārocetvāti –",
  "tika-vin09t14:143_0": "‘‘Ahaṁ, bhante, ekaṁ āpattiṁ āpajjiṁ sañcetanikaṁ sukkavissaṭṭhiṁ appaṭicchannaṁ,",
  "tika-vin09t14:143_1": "sohaṁ, bhante, saṅghaṁ ekissā āpattiyā sañcetanikāya sukkavissaṭṭhiyā appaṭicchannāya",
  "tika-vin09t14:143_2": "chārattaṁ mānattaṁ yāciṁ , tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin09t14:143_3": "appaṭicchannāya chārattaṁ mānattaṁ adāsi, sohaṁ mānattaṁ carāmi, vedayāmahaṁ, bhante,",
  "tika-vin09t14:143_4": "vedayatī’ti maṁ saṅgho dhāretū’’tiādinā (cūḷava. aṭṭha. 97) –",
  "tika-vin09t14:144_0": "Āpattidivasānurūpaṁ ārocetvā. Imañca pana atthaṁ gahetvā (cūḷava. aṭṭha. 97) yāya",
  "tika-vin09t14:144_1": "kāyaci bhāsāya ārocetuṁ vaṭṭatiyeva. Ārocitakālato paṭṭhāya ca ekaṁ bhikkhuṁ ṭhapetvā",
  "tika-vin09t14:144_2": "sesehi sati karaṇīye gantumpi vaṭṭati. Aruṇe uṭṭhite tassa bhikkhussa santike vattaṁ",
  "tika-vin09t14:144_3": "nikkhipitabbaṁ. Sace sopi kenaci kammena pure aruṇeyeva gacchati, aññaṁ vihārato",
  "tika-vin09t14:144_4": "nikkhantaṁ vā āgantukaṁ vā yaṁ paṭhamaṁ passati, tassa santike ārocetvā nikkhipitabbaṁ.",
  "tika-vin09t14:144_5": "Ayañca yasmā gaṇassa ārocetvā, bhikkhūnañca atthibhāvaṁ sallakkhetvāva vasi, tenassa",
  "tika-vin09t14:144_6": "ūne gaṇe caraṇadoso vā vippavāso vā na hoti. Sace pana kañci na passati, vihāraṁ",
  "tika-vin09t14:144_7": "gantvā yaṁ paṭhamaṁ passati, tassa ārocetvā nikkhipitabbaṁ. Tenāha ‘‘tato tesu gatesu",
  "tika-vin09t14:144_8": "vā agatesu vā purimanayena paṭipajjitabba’’nti.",
  "tika-vin09t14:145_0": "Yattha siyāti yassaṁ samānasaṁvāsakasīmāyaṁ vīsatigaṇo bhikkhusaṅgho atthi. Avhātabboti",
  "tika-vin09t14:145_1": "abbhānakammavasena pakkositabbo. Abbhānakammaṁ pana kathanti āha ‘‘abbhānakammaṁ",
  "tika-vin09t14:145_2": "panā’’tiādi. Pāḷivasenāti ‘‘suṇātu me, bhante, saṅgho’’tiādinā (cūḷava. 101) pāḷivasena.",
  "tika-vin09t14:145_3": "Vinicchayavasenāti ‘‘abbhantehi ca paṭhamaṁ abbhānāraho kātabbo. Ayañhi nikkhittavattattā",
  "tika-vin09t14:145_4": "pakatattaṭṭhāne ṭhito, pakatattassa ca abbhānaṁ kātuṁ na vaṭṭati, tasmā vattaṁ samādapetabbo.",
  "tika-vin09t14:145_5": "Vatte samādinne abbhānāraho hoti. Tenāpi vattaṁ samādiyitvā ārocetvā abbhānaṁ yācitabbaṁ.",
  "tika-vin09t14:145_6": "Anikkhittavattassa pana vattasamānakiccaṁ natthi. So hi chārattātikkameneva abbhānāraho",
  "tika-vin09t14:145_7": "hotī’’tiādinā (cūḷava. aṭṭha. 97) vinicchayavasena. Taṁ panetaṁ sabbaṁ parivāsādikammaṁ",
  "tika-vin09t14:145_8": "pāḷivasena (cūḷava. 75) ca aṭṭhakathāvasena (cūḷava. aṭṭha. 75, 97) ca suviññeyyattā",
  "tika-vin09t14:145_9": "ativitthārabhayena na vitthārayimha, atthikehi pana tatova gahetabbaṁ. Imassa pana",
  "tika-vin09t14:145_10": "kammassa vīsativaggakaraṇīyattā tato ūnatarena kataṁ kuppati. Tenāha ‘‘ekenāpi ce…pe…",
  "tika-vin09t14:145_11": "anabbhito’’ti. Ayanti ayaṁ yathāvuttā. Sāmīcīti vattaṁ.",
  "tika-vin09t14:146": "Iti kaṅkhāvitaraṇiyā pātimokkhavaṇṇanāya",
  "tika-vin09t14:147": "Vinayatthamañjūsāyaṁ līnatthappakāsaniyaṁ",
  "tika-vin09t14:148": "Saṅghādisesavaṇṇanā niṭṭhitā."
}