{
  "tika-vin06t4:0": "Cūḷavaggavaṇṇanā",
  "tika-vin06t4:1": "1. Kammakkhandhakavaṇṇanā",
  "tika-vin06t4:2": "Adhammakammadvādasakakathāvaṇṇanā",
  "tika-vin06t4:3_0": "4.Asammukhākataṁ hotītiādayo tikā kevalaṁ desanāmattameva. Na hi tīhi eva aṅgehi",
  "tika-vin06t4:3_1": "samodhānehi adhammakammaṁ hoti, ekenapi hoti eva, ayamattho ‘‘tiṇṇaṁ, bhikkhave’’tiādipāḷiyā",
  "tika-vin06t4:3_2": "(cūḷava. 6) sādhetabbo. ‘‘Appaṭiññāya kataṁ hotī’’ti lajjiṁ sandhāya vuttaṁ. Kaṇhapakkhe",
  "tika-vin06t4:3_3": "‘‘adesanāgāminiyā āpattiyā kataṁ hotī’’ti sukkapakkhe ‘‘desanāgāminiyā āpattiyā kataṁ",
  "tika-vin06t4:3_4": "hotī’’ti idaṁ dvayaṁ parato ‘‘tīhi, bhikkhave, aṅgehi samannāgatassa bhikkhuno ākaṅkhamāno",
  "tika-vin06t4:3_5": "saṅgho tajjanīyakammaṁ kareyya. Adhisīle sīlavipanno hotī’’ti iminā virujjhati, adesanāgāminiṁ",
  "tika-vin06t4:3_6": "āpanno hi ‘‘adhisīle sīlavipanno’’ti vuccatīti. Yuttametaṁ, kattu adhippāyo ettha",
  "tika-vin06t4:3_7": "cintetabbo. Etthāha upatissatthero ‘‘tajjanīyakammassa hi visesena bhaṇḍanakārakattaṁ",
  "tika-vin06t4:3_8": "aṅga’nti aṭṭhakathāyaṁ vuttaṁ, taṁ pāḷiyā āgatanidānena yujjati, tasmā sabbattikesupi",
  "tika-vin06t4:3_9": "bhaṇḍanaṁ āropetvā bhaṇḍanapaccayā āpannāpattivasena idaṁ kammaṁ kātabbaṁ, tasmā",
  "tika-vin06t4:3_10": "‘adhisīle sīlavipanno’ti etthāpi pubbabhāge vā aparabhāge vā codanāsāraṇādikāle bhaṇḍanapaccayā",
  "tika-vin06t4:3_11": "āpannāpattivaseneva kāretabbaṁ, na kevalaṁ saṅghādisesapaccayā kātabba’’nti. ‘‘Adesanāgāminiyā",
  "tika-vin06t4:3_12": "āpattiyāti pārājikāpattiyā’ti ettakamattaṁ vatvā parato ‘adhisīle pārājikasaṅghādisese",
  "tika-vin06t4:3_13": "ajjhācārā’ti porāṇagaṇṭhipade vutta’’nti likhitaṁ. ‘‘Adhisīle sīlavipanno’ti saṅghādisesaṁ",
  "tika-vin06t4:3_14": "sandhāyā’’ti gaṇṭhipade likhitaṁ. Idaṁ porāṇagaṇṭhipade purimavacanena sameti, tasmā",
  "tika-vin06t4:3_15": "tattha pacchimaṁ pārājikapadaṁ atthuddhāravasena vuttaṁ siyā , aṭṭhakathāyañca ‘‘adesanāgāminiyāti",
  "tika-vin06t4:3_16": "pārājikāpattiyā vā saṅghādisesāpattiyā vā’’ti vuttaṁ, tattha pārājikāpatti atthuddhāravasena",
  "tika-vin06t4:3_17": "vuttā siyā. Yato gaṇṭhipade ‘‘adhisīle sīlavipanno’ti saṅghādisesaṁ sandhāyā’’ti",
  "tika-vin06t4:3_18": "ettakameva likhitaṁ, tasmā sabbattha gaṇṭhipade sakalena nayena pārājikāpattipaccayā",
  "tika-vin06t4:3_19": "uppannabhaṇḍanahetu na tajjanīyakammaṁ kātabbaṁ payojanābhāvā, saṅghādisesapaccayā",
  "tika-vin06t4:3_20": "kātabbanti ayamattho siddho hoti. Na, sukkapakkhe ‘‘desanāgāminiyā āpattiyā kataṁ",
  "tika-vin06t4:3_21": "hotī’’ti (cūḷava. 5) vacanatoti ce? Na, ekena pariyāyena saṅghādisesassapi desanāgāminivohārasambhavato,",
  "tika-vin06t4:4_0": "Yena kammena santajjanaṁ karīyati, taṁ tajjanīyakammaṁ nāma. Yena kammena nissāya",
  "tika-vin06t4:4_1": "te vatthabbanti nissiyati bhajāpiyati niyasso, taṁ niyasakammaṁ nāma. Yena tato āvāsato,",
  "tika-vin06t4:4_2": "gāmato ca pabbājenti kuladūsakaṁ, taṁ pabbājanīyakammaṁ nāma. Yena kammena akkuṭṭhagahaṭṭhasamaīpameva",
  "tika-vin06t4:4_3": "paṭisāriyati so akkosako pacchā pesiyati, taṁ paṭisāraṇīyakammaṁ nāma. Yena samānasaṁvāsakabhūmito",
  "tika-vin06t4:4_4": "ukkhipiyati. Chaḍḍīyati sātisāro bhikkhusaṅghena, taṁ kammaṁ ukkhepanīyakammaṁ nāmāti veditabbaṁ.",
  "tika-vin06t4:5": "11.‘‘Nissāya te vatthabba’’nti garunissayaṁ sandhāya vuttaṁ, na itaranti.",
  "tika-vin06t4:6_0": "21.Assajipunabbasukavatthusmiṁ ‘‘tesu vibbhantesupi kammaṁ paṭippassambhetuṁ anuññātampi",
  "tika-vin06t4:6_1": "sammāvattantānaṁyevā’’ti likhitaṁ. Sammukhā vuttameva gihipaṭisaṁyuttaṁ nāma. Parammukhā",
  "tika-vin06t4:6_2": "vuttaṁ desanaṁ gacchati.",
  "tika-vin06t4:7": "41. Khamāpentena ‘‘khamāhī’’ti vattabbamattameva, na ukkuṭikādisāmīcinā payojananti. Anudūtanti sahāyanti attho.",
  "tika-vin06t4:8": "50.Adassaneyeva ukkhepanīyaṁ kātabbaṁ, na aññathā. ‘‘Tajjanīyādikaraṇakāle āpattiṁ ropetvā tassā adassane, appaṭikamme vā bhaṇḍanakārakādiaṅgehi kātabba’’nti likhitaṁ.",
  "tika-vin06t4:9_0": "Tajjanīyakammādīsu ayaṁ pakiṇṇakavinicchayoti veditabbo. Kiṁ tajjanīyakammaṁ, tajjanīyakammassa",
  "tika-vin06t4:9_1": "kiṁ mūlaṁ, kiṁ vatthu, kiṁ pariyosānaṁ, kasmā ‘‘tajjanīyakamma’’nti vuccatīti? Kiṁ",
  "tika-vin06t4:9_2": "tajjanīyakammanti vatthusmiṁ sati karaṇasampatti. Tajjanīyakammassa kiṁ mūlanti saṅgho",
  "tika-vin06t4:9_3": "mūlaṁ. Tajjanīyakammassa kiṁ vatthūti kalahajātāpattivatthu. Kiṁ pariyosānanti bhāvanāpariyosānaṁ.",
  "tika-vin06t4:9_4": "Kasmā tajjanīyakammanti vuccatīti saṅgho kalahakārakapuggalaṁ kalahe ca bhede ca",
  "tika-vin06t4:9_5": "bhayaṁ dassetvā khantiyā janeti, upasame janeti, tasmā ‘‘tajjanīyakamma’’nti vuccati.",
  "tika-vin06t4:9_6": "Kathaṁ tajjanīyakammaṁ kataṁ hoti, kathaṁ akataṁ. Kinti ca tajjanīyakammaṁ kataṁ",
  "tika-vin06t4:9_7": "hoti, kinti ca akataṁ. Kena ca tajjanīyakammaṁ kataṁ hoti, kena ca akataṁ. Kattha",
  "tika-vin06t4:9_8": "ca tajjanīyakammaṁ kataṁ hoti, kattha ca akataṁ. Kāya velāya tajjanīyakammaṁ kataṁ",
  "tika-vin06t4:9_9": "hoti, kāya velāya akataṁ hoti? Kathaṁ tajjanīyakammaṁ kataṁ hotīti samaggena saṅghena",
  "tika-vin06t4:9_10": "ñatticatutthena kammena. Kathaṁ akataṁ hotīti vaggena saṅghena ñatticatutthena kammena.",
  "tika-vin06t4:9_11": "Kinti ca kataṁ hotīti karaṇasampattiyā. Kinti ca akataṁ hotīti karaṇavipattiyā. Kena",
  "tika-vin06t4:9_12": "ca kataṁ hotīti saṅghena. Kena ca akataṁ hotīti gaṇena puggalena. Kattha ca kataṁ",
  "tika-vin06t4:9_13": "hotīti yassa puggalassa saṅgho tajjanīyakammaṁ karoti, tassa puggalassa sammukhībhūte.",
  "tika-vin06t4:9_14": "Kattha ca akataṁ hotīti yassa puggalassa saṅgho tajjanīyakammaṁ karoti, tassa puggalassa",
  "tika-vin06t4:9_15": "asammukhībhūte. Kāya velāya kataṁ hotīti yadā kalahajātāpatti saṁvijjati. Kāya velāya",
  "tika-vin06t4:9_16": "akataṁ hotīti yadā kalahajātāpatti na saṁvijjati. Katihākārehi tajjanīyakammassa",
  "tika-vin06t4:9_17": "pattakallaṁ hoti, katihākārehi apattakallaṁ? Sattahākārehi tajjanīyakammassa pattakallaṁ",
  "tika-vin06t4:9_18": "hoti, sattahākārehi apattakallaṁ. Katamehi sattahākārehi pattakallaṁ, katamehi sattahākārehi",
  "tika-vin06t4:9_19": "apattakallaṁ hoti? Kalahajātāpatti na saṁvijjati, so vā puggalo asammukhībhūto hoti,",
  "tika-vin06t4:9_20": "saṅgho vā vaggo hoti, asaṁvāsiko vā puggalo tassaṁ parisāyaṁ saṁvijjati, acodito",
  "tika-vin06t4:9_21": "vā hoti asārito vā, āpattiṁ vā anāropito. Imehi sattahākārehi tajjanīyakammassa apattakallaṁ",
  "tika-vin06t4:9_22": "hoti, itarehi sattahākārehi pattakallaṁ hoti. Evaṁ sesakammesūti.",
  "tika-vin06t4:10": "Kammakkhandhakavaṇṇanā niṭṭhitā.",
  "tika-vin06t4:11": "2. Pārivāsikakkhandhakavaṇṇanā",
  "tika-vin06t4:12": "Pārivāsikavattakathāvaṇṇanā",
  "tika-vin06t4:13_0": "75. Pārivāsikakkhandhake ‘‘mā maṁ gāmappavesanaṁ āpucchathāti vutte anāpucchāpi gāmaṁ",
  "tika-vin06t4:13_1": "pavisituṁ vaṭṭatī’’ti vadanti. Saṅgho attano pattaṭṭhāne gahetuṁ vaṭṭati. Oṇojanaṁ",
  "tika-vin06t4:13_2": "nāma vissajjanaṁ. ‘‘Taṁ pana pārivāsikena pāpitassa attanā sampaṭicchitasseva punadivasādiatthāya",
  "tika-vin06t4:13_3": "vissajjanaṁ kātabbaṁ, asampaṭicchitvāyeva ce vissajjeti, na labhatī’’ti vuttaṁ.",
  "tika-vin06t4:14_0": "76.Pakatiyāva nissayoti ettha ‘‘antevāsikānaṁ ālayasabbhāve yāva vassūpanāyikadivaso,",
  "tika-vin06t4:14_1": "tāva kappati, tassa ālayassa sabbhāve nissayo na paṭippassambhatīti ce? Na vaṭṭati.",
  "tika-vin06t4:14_2": "Tattha idāni khamāpeyyāmītiādinā vaṭṭatī’’ti vuttaṁ. Tattha ekantena vissaṭṭhattā,",
  "tika-vin06t4:14_3": "idha pana ekanteneva dvinnampi samabhāvo icchitabbo evāti eke. Paṭibalassa vā bhikkhussāti",
  "tika-vin06t4:14_4": "ettha ‘‘laddhasammutikena āṇattopi garudhammehi, aññehi vā ovadituṁ na labhatī’’ti",
  "tika-vin06t4:14_5": "likhitaṁ. Tato vā pāpiṭṭhatarāti ettha ‘‘asañcicca āpannasañcarittato sukkavissaṭṭhi",
  "tika-vin06t4:14_6": "pāpiṭṭhatarāti ayampi nayo yojetabbo’’ti vuttaṁ. Paccayanti vassāvāsikaṁ. Senāsanaṁ",
  "tika-vin06t4:14_7": "na labhati seyyapariyantabhāgitāya. ‘‘Uddesādīni dātumpi na labhatī’’ti vadanti.",
  "tika-vin06t4:14_8": "‘‘Sace dve pārivāsikā gataṭṭhāne aññamaññaṁ passanti, ubhohipi aññamaññassa ārocetabbaṁ",
  "tika-vin06t4:14_9": "avisesena ‘āgantukena ārocetabbaṁ, āgantukassa ārocetabba’nti vuttattā’’ti vuttaṁ.",
  "tika-vin06t4:14_10": "Aññavihāragatenāpi tattha pubbe ārocitassa punārocanakiccaṁ natthi. ‘‘Anikkhittavattassa",
  "tika-vin06t4:14_11": "bahi ārocitassa yathā puna vihāre ārocanakiccaṁ natthi, evaṁ ‘āgantukasodhanatthaṁ",
  "tika-vin06t4:14_12": "uposathadivase ārocetabba’nti vacanañhettha sādhaka’’nti vadanti.",
  "tika-vin06t4:15_0": "81. Ekacchanne nisinnassāpi ratticchedadukkaṭāpattiyo hontīti eke. Avisesenāti pārivāsikassa",
  "tika-vin06t4:15_1": "ukkhittakassāti imaṁ bhedaṁ akatvā. ‘‘Tadahupasampannepi pakatatte’’ti vacanato anupasampannehi",
  "tika-vin06t4:15_2": "vasituṁ vaṭṭati. ‘‘Samavassāti etena apacchā apurimaṁ nipajjane dvinnampi vattabhedāpattibhāvaṁ",
  "tika-vin06t4:15_3": "dīpetī’’ti likhitaṁ.",
  "tika-vin06t4:16": "Pārivāsikavattakathāvaṇṇanā niṭṭhitā.",
  "tika-vin06t4:17": "Mūlāyapaṭikassanārahavattakathāvaṇṇanā",
  "tika-vin06t4:18_0": "86.Attanoattano navakataranti pārivāsikādinavakataraṁ. Paṭhamaṁ saṅghamajjhe parivāsaṁ",
  "tika-vin06t4:18_1": "gahetvā nikkhittavattena puna ekassapi santike samādiyituṁ, nikkhipituñca vaṭṭati.",
  "tika-vin06t4:18_2": "Mānatte pana nikkhipituṁ vaṭṭati. Ūne gaṇe caraṇadosattā na gahetunti eke. Paṭhamaṁ",
  "tika-vin06t4:18_3": "ādinnavattaṁ ekassa santike yathā nikkhipituṁ vaṭṭati, tathā samādiyitumpi vaṭṭatīti porāṇagaṇṭhipade.",
  "tika-vin06t4:19": "Pārivāsikakkhandhakavaṇṇanā niṭṭhitā.",
  "tika-vin06t4:20": "3. Samuccayakkhandhakavaṇṇanā",
  "tika-vin06t4:21": "Sukkavissaṭṭhikathāvaṇṇanā",
  "tika-vin06t4:22_0": "97.‘‘Vedayāmīti jānāmi, cittena sampaṭicchitvā sukhaṁ anubhavāmi, na tappaccayā ahaṁ",
  "tika-vin06t4:22_1": "dukkhitoti adhippāyo’’ti likhitaṁ. Yassa māḷake nārocitaṁ, tassa ārocetvā nikkhipitabbaṁ.",
  "tika-vin06t4:22_2": "Yassa ārocitaṁ, tassa puna ārocanakiccaṁ natthi, kevalaṁ nikkhipitabbameva. Vattaṁ",
  "tika-vin06t4:22_3": "nikkhipitvā vasantassa upacārasīmāgatānaṁ sabbesaṁ ārocanakiccaṁ natthi. Diṭṭharūpānaṁ",
  "tika-vin06t4:22_4": "sutasaddānaṁ ārocetabbaṁ, adiṭṭhaassutānampi antodvādasahatthagatānaṁ ārocetabbaṁ.",
  "tika-vin06t4:22_5": "‘‘Idaṁ vattaṁ nikkhipitvā vasantassa lakkhaṇa’’nti vuttaṁ. ‘‘Parikkhittassa vihārassa",
  "tika-vin06t4:22_6": "parikkhepato’tiādi kiñcāpi pāḷiyaṁ natthi, atha kho aṭṭhakathācariyānaṁ vacanena",
  "tika-vin06t4:22_7": "tathā eva paṭipajjitabba’’nti ca vuttaṁ. ‘‘Atthibhāvaṁ sallakkhetvāti dvādasahatthe",
  "tika-vin06t4:22_8": "upacāre sallakkhetvā, anikkhittavattānaṁ upacārasīmāya āgatabhāvaṁ sallakkhetvā sahavāsādikaṁ",
  "tika-vin06t4:22_9": "veditabba’’nti ca vuttaṁ. ‘‘Nikkhipantena ārocetvā nikkhipitabbaṁ, payojanaṁ atthī’’ti",
  "tika-vin06t4:22_10": "ca vuttaṁ, na pana taṁ payojanaṁ dassitaṁ. Ciṇṇamānatto bhikkhu abbhetabboti ciṇṇamānattassa",
  "tika-vin06t4:22_11": "ca abbhānārahassa ca ninnānākāraṇattā aññathā ‘‘abbhānāraho abbhetabbo’’ti vattabbaṁ",
  "tika-vin06t4:22_12": "siyā. Ukkhepanīyakammakatopi attano laddhiggahaṇavasena sabhāgabhikkhumhi sati tassa",
  "tika-vin06t4:22_13": "anārocāpetuṁ na labhati.",
  "tika-vin06t4:23": "Parivāsakathāvaṇṇanā",
  "tika-vin06t4:24_0": "102. ‘‘Anantarāyikassa pana antarāyikasaññāya chādayato acchannāvā’’ti pāṭho. Averibhāvena",
  "tika-vin06t4:24_1": "sabhāgo averisabhāgo. ‘‘Sabhāgasaṅghādisesaṁ āpannassa pana santike āvi kātuṁ na",
  "tika-vin06t4:24_2": "vaṭṭatī’’ti pasaṅgato idheva pakāsitaṁ. Lahukesu paṭikkhepo natthi. Tattha ñattiyā",
  "tika-vin06t4:24_3": "āvi katvā uposathaṁ kātuṁ anuññātattā lahukasabhāgaṁ āvi kātuṁ vaṭṭatīti. Sabhāgasaṅghādisesaṁ",
  "tika-vin06t4:24_4": "pana ñattiyā ārocanaṁ na vaṭṭatīti kira. ‘‘Tassa santike taṁ āpattiṁ paṭikarissatī’ti",
  "tika-vin06t4:24_5": "(mahāva. 171) vuttattā lahukassevāyamanuññātā . Na hi sakkā suddhassa ekassa santike",
  "tika-vin06t4:24_6": "saṅghādisesassa paṭikaraṇaṁ kātu’’nti likhitaṁ. Lahukesupi sabhāgaṁ āvi kātuṁ na",
  "tika-vin06t4:24_7": "vaṭṭatīti, tasmā eva hi ñattiyā āvikaraṇaṁ anuññātaṁ, itarathā taṁ niratthakaṁ siyā.",
  "tika-vin06t4:24_8": "Aññamaññārocanassa vaṭṭati, tato na vaṭṭatīti dīpanatthameva ñattiyā āvikaraṇamanuññātaṁ,",
  "tika-vin06t4:24_9": "teneva idha ‘‘sabhāgasaṅghādisesaṁ āpannassā’’tiādi vuttaṁ. Ayamattho ‘‘ettāvatā",
  "tika-vin06t4:24_10": "te dve nirāpattikā honti, tesaṁ santike sesehi sabhāgāpattiyo desetabbā’’ti (kaṅkhā.",
  "tika-vin06t4:24_11": "aṭṭha. nidānavaṇṇanā) vacanena kaṅkhāvitaraṇiyaṁ pakāsitova. Saṅghādisesaṁ pana ñattiyā",
  "tika-vin06t4:24_12": "ārocetvā uposathaṁ kātuṁ vaṭṭati. Tassā ñattiyā ayamattho yadā suddhaṁ bhikkhuṁ passissati,",
  "tika-vin06t4:24_13": "tassa santike ārocanavasena paṭikarissati. Evaṁ paṭikate ‘‘na ca, bhikkhave, sāpattikena",
  "tika-vin06t4:24_14": "pātimokkhaṁ sotabbaṁ, yo suṇeyya, āpatti dukkaṭassā’’ti (cūḷava. 386) vuttāpattito",
  "tika-vin06t4:24_15": "mokkho hotīti, tasmā ‘‘garukaṁ vā hotu lahukaṁ vā, ñattiyā āvi kātuṁ vaṭṭatī’’ti",
  "tika-vin06t4:24_16": "vuttaṁ, ubhosu nayesu yuttataraṁ gahetabbaṁ.",
  "tika-vin06t4:25_0": "Nāmañceva āpatti cāti ‘‘tena tena vītikkamenāpannāpatti āpatti. Nāmanti tassā āpattiyā",
  "tika-vin06t4:25_1": "nāma’’nti likhitaṁ. Ārocetvā nikkhipitabbanti ettha ārocanaṁ vattabhedadukkaṭapaaharaṇappayojananti",
  "tika-vin06t4:25_2": "veditabbaṁ. Akāraṇametanti ‘‘sambahulā saṅghādisesā āpattiyo āpajji’’nti vutte vuṭṭhānato.",
  "tika-vin06t4:26_0": "Dasasataṁ rattisatanti dasasataṁ āpattiyo rattisataṁ chādetvāti yojetabbaṁ. Agghasamodhāno",
  "tika-vin06t4:26_1": "nāma sabhāgavatthukāyo sambahulā āpattiyo āpannassa bahurattiṁ paṭicchāditāpattiyaṁ",
  "tika-vin06t4:26_2": "nikkhipitvā dātabbo, itaro nānāvatthukānaṁ vasenāti ayametesaṁ visesoti.",
  "tika-vin06t4:27": "Parivāsakathāvaṇṇanā niṭṭhitā.",
  "tika-vin06t4:28_0": "‘‘Gāmassātina vutta’’nti vacanato kira gāmūpacārepi vaṭṭatīti adhippāyoti likhitaṁ.",
  "tika-vin06t4:28_1": "Vuttañca ‘‘ayaṁ pana viseso’’ti. ‘‘Ettha aṭṭhakathācariyāva pamāṇaṁ. Yuttaṁ na dissatī’’ti",
  "tika-vin06t4:28_2": "likhitaṁ. Anugaṇṭhipade pana ‘‘ayaṁ pana viseso, āgantukassa…pe… okkamitvā gacchati,",
  "tika-vin06t4:28_3": "ratticchedo hotiyevā’’ti vacane heṭṭhā ‘‘antoaruṇe eva nikkhamitvā gāmūpacārato dve",
  "tika-vin06t4:28_4": "leḍḍupāte atikkamitvā’’tiādinā nayena garuṁ katvā vacanato, bhikkhunīnaṁ garukavaseneva",
  "tika-vin06t4:28_5": "tattha tattha sikkhāpadānaṁ paññattattā ca tadanurūpavaseneva aṭṭhakathācariyena",
  "tika-vin06t4:28_6": "bhikkhunīnaṁ garuṁ katvā mānattacaraṇavidhidassanatthaṁ ‘‘yattakā purebhattaṁ vā’’tiādi",
  "tika-vin06t4:28_7": "vuttaṁ. Kurundiādīsu vuttavacanena karontassapi doso natthīti dassetuṁ kevalaṁ lakkhaṇamattameva",
  "tika-vin06t4:28_8": "vuttaṁ, tadubhayampi tena tena pariyāyena yujjati, vinicchaye patte lakkhaṇe eva",
  "tika-vin06t4:28_9": "ṭhātabbato kurundiādīsu vuttavacanaṁ pacchā vuttaṁ. Payogo pana purimova. Yathā cettha,",
  "tika-vin06t4:28_10": "tathā sace kāci bhikkhunī dve leḍḍupāte anatikkamitvā aruṇaṁ uṭṭhapeti, doso natthi,",
  "tika-vin06t4:28_11": "tathāpi sabbaṭṭhakathāsu vuttattā ‘‘purimameva āciṇṇa’’nti vuttaṁ. Parivāsavattādīnanti",
  "tika-vin06t4:28_12": "‘‘parivāsanissayapaṭippassaddhiādīnaṁ upacārasīmāya paricchinnattā bhikkhunupassayassa",
  "tika-vin06t4:28_13": "upacārasīmāva gahetabbā, na gāmo’’ti likhitaṁ. ‘‘Tasmiṁ gāme bhikkhācāro sampajjatī’tiādi",
  "tika-vin06t4:28_14": "pavāritavasena vuttaṁ. Na hi tattha antogāme vihāro atthī’’ti ca likhitaṁ, ‘‘tampi",
  "tika-vin06t4:28_15": "tena pariyāyena yujjati, na atthato’’ti ca.",
  "tika-vin06t4:29": "Paṭicchannaparivāsādikathāvaṇṇanā",
  "tika-vin06t4:30_0": "108.‘‘Visuṁ mānatthaṁ caritabbanti mūlāya paṭikassanaṁ akatvā visuṁ kammavācāyā’’ti",
  "tika-vin06t4:30_1": "ca likhitaṁ. ‘‘Saṅghādisesāpattī’’ti vuttattā ekova, ekavatthumhi āpannā saṅghādisesā",
  "tika-vin06t4:30_2": "thullaccayadukkaṭamissakā nāma. Makkhadhammo nāma chādetukāmatā.",
  "tika-vin06t4:31": "143.Dhammatāti dhammatāya, tathātāyāti attho ‘‘alajjitā’’ti ettha viya.",
  "tika-vin06t4:32": "148.Purimaṁ upādāya dve māsā parivasitabbāti ettha ‘‘parivasitadivasāpi gaṇanūpagā hontī’’ti likhitaṁ.",
  "tika-vin06t4:33": "184.Tasmiṁ bhūmiyanti tassaṁ bhūmiyaṁ. Sambahulā saṅghādisesā āpattiyo āpajjati parimāṇampītiādi jātivasenekavacanaṁ.",
  "tika-vin06t4:34": "Samuccayakkhandhakavaṇṇanā niṭṭhitā.",
  "tika-vin06t4:35": "4. Samathakkhandhakavaṇṇanā",
  "tika-vin06t4:36": "Sammukhāvinayakathāvaṇṇanā",
  "tika-vin06t4:37_0": "186-187. Yattha yattha kammavācāya ‘‘aya’’nti vā ‘‘ime’’ti vā sammukhāniddesaniyamo",
  "tika-vin06t4:37_1": "atthi, sabbaṁ taṁ kammaṁ sammukhākaraṇīyameva, na kevalaṁ tajjanīyādipañcavidhameva.",
  "tika-vin06t4:37_2": "Pañcavidhasseva pana uddharitvā dassanaṁ kammakkhandhake tāva tasseva pāḷiāruḷhattā,",
  "tika-vin06t4:37_3": "catuvīsatiyā pārājikesu vijjamānesu pārājikakaṇḍe āgatānaṁyeva catunnaṁ uddharitvā",
  "tika-vin06t4:37_4": "dassanaṁ viyāti veditabbaṁ. Tattha ‘‘puggalassa sammukhatā hatthapāsūpagamanamevā’’ti",
  "tika-vin06t4:37_5": "vuttaṁ, taṁ kāraṇaṁ sammukhākaraṇīyassapi sammukhāniddesaniyamābhāvato. Kāmaṁ ayamattho",
  "tika-vin06t4:37_6": "kammakkhandhakeyeva ‘‘tīhi, bhikkhave, aṅgehi samannāgataṁ tajjanīyakammaṁ adhammakammañca",
  "tika-vin06t4:37_7": "hoti…pe… asammukhākataṁ hotī’’ti (cūḷava. 4) vacaneneva siddho, tattha pana āpatti",
  "tika-vin06t4:37_8": "na dassitā. Idha ‘‘yo kareyya, āpatti dukkaṭassā’’ti tattha bhavitabbāpattidassanatthaṁ",
  "tika-vin06t4:37_9": "idaṁ āraddhanti veditabbaṁ. ‘‘Sammukhāvinayapatirūpakena vūpasantampi sammukhāvinayeneva",
  "tika-vin06t4:37_10": "vūpasantagaṇanaṁ gacchatīti dassetuṁ ‘adhammavādī puggalo’tiādi āraddha’’nti vuttaṁ,",
  "tika-vin06t4:37_11": "likhitañca. Evaṁ vūpasantaṁ sammukhāvinayapatirūpakena vūpasantaṁ nāma hoti, na sammukhāvinayena",
  "tika-vin06t4:37_12": "ca aññena kenacīti dassetuṁ idamāraddhanti ācariyo.",
  "tika-vin06t4:38": "Sativinayakathāvaṇṇanā",
  "tika-vin06t4:39_0": "195. Dabbassa kammavācāya ‘‘saṅgho imaṁ āyasmantaṁ dabba’’nti sammukhāniddeso natthi,",
  "tika-vin06t4:39_1": "tathāpi ‘‘paṭhamaṁ dabbo yācitabbo’’ti vacanena sammukhākaraṇīyatā tassa siddhā.",
  "tika-vin06t4:39_2": "Tathā aññatthāpi yathāsambhavaṁ leso veditabbo. Sativepullappattassa dātabbo vinayo sativinayo.",
  "tika-vin06t4:40": "Amūḷhavinayakathāvaṇṇanā",
  "tika-vin06t4:41_0": "196-7. ‘‘Yassa ummattakassa taṁtaṁvītikkamato anāpatti, tādisasseva amūḷhavinayaṁ",
  "tika-vin06t4:41_1": "dātuṁ vaṭṭatīti amūḷhassa kattabbavinayo amūḷhavinayo’’ti likhitaṁ, taṁ yuttaṁ ‘‘saṅgho",
  "tika-vin06t4:41_2": "gaggassa bhikkhuno amūḷhassa amūḷhavinayaṁ detī’’ti vacanato. ‘‘Tīṇimāni, bhikkhave,",
  "tika-vin06t4:41_3": "adhammikāni amūḷhavinayassa dānānī’’ti imassa vibhaṅge ‘‘na sarāmī’’ti vacanaṁ vītikkamakālaṁ",
  "tika-vin06t4:41_4": "sandhāya tassa vibhaṅgassa pavattattā. Amūḷhavinayadānakāle panassa amūḷhatā vinicchitabbā.",
  "tika-vin06t4:42": "Paṭiññātakaraṇakathāvaṇṇanā",
  "tika-vin06t4:43": "200. ‘‘Appaṭiññāya bhikkhūnaṁ kammāni karontī’’ti ārabhantassa kāraṇaṁ vuttameva. Paṭiññātena karaṇaṁ paṭiññātakaraṇaṁ.",
  "tika-vin06t4:44": "Tassapāpiyasikākathāvaṇṇanā",
  "tika-vin06t4:45_0": "207. ‘‘Tīhi, bhikkhave, aṅgehi samannāgataṁ tassapāpiyasikākamma’’nti ārabhitvā pañca",
  "tika-vin06t4:45_1": "aṅgāni dassetvā pāḷi gatā, ‘‘sā peyyālena saṅkhipitvā gatāti ñātabba’’nti likhitaṁ.",
  "tika-vin06t4:45_2": "Tathā sukkapakkhepi.",
  "tika-vin06t4:46": "Tiṇavatthārakādikathāvaṇṇanā",
  "tika-vin06t4:47_0": "214. ‘‘Sabbeheva ekajjhaṁ sannipatitabba’’nti chandadānassa paṭikkhittattā pavāraṇakkhandhakaṭṭhakathāyañca",
  "tika-vin06t4:47_1": "‘‘bhinnassa hi saṅghassa samaggakaraṇakāle, tiṇavatthārakasamathe, imasmiñca pavāraṇasaṅgaheti",
  "tika-vin06t4:47_2": "imesu tīsu ṭhānesu chandaṁ dātuṁ na vaṭṭatī’’ti (mahāva. aṭṭha. 241) vuttattā idha",
  "tika-vin06t4:47_3": "āgantvā vā chandaṁ datvā pariveṇādīsu nisinnāti idaṁ virujjhati viya khāyatīti ce?",
  "tika-vin06t4:47_4": "Na khāyati adhippāyaññūnaṁ. Ayañhettha adhippāyo – visujjhitukāmehi sabbeheva sannipatitabbaṁ,",
  "tika-vin06t4:47_5": "asannipatitassa natthi suddhi chandadāyakassa. Kevalaṁ taṁ kammaṁ sannipatitānaṁ",
  "tika-vin06t4:47_6": "sampajjati. Aṭṭhakathāyaṁ visujjhitukāmānaṁ chandaṁ dātuṁ na vaṭṭatīti adhippāyo.",
  "tika-vin06t4:47_7": "Itarathā pāḷiyā ca virujjhati. ‘‘Ṭhapetvā ye na tattha hotī’’ti hi ayaṁ pāḷi sannipātaṁ",
  "tika-vin06t4:47_8": "āgantvā chandaṁ datvā ṭhitānaṁ atthitaṁ dīpeti. Nissīmagate sandhāya vuttaṁ siyāti",
  "tika-vin06t4:47_9": "ce? Nissīmagate ṭhapetvā idha kiṁ, tasmā yo sāmaggīuposathe chandaṁ datvā tiṭṭhati",
  "tika-vin06t4:47_10": "ce, nānāsaṁvāsakabhūmiyaṁyeva tiṭṭhati, tassa chandadāyakassa pavāraṇasaṅgahopi natthi.",
  "tika-vin06t4:47_11": "Yo ca tiṇavatthārakakamme nāgacchati, so tāhi āpattīhi na sujjhatīti veditabbaṁ.",
  "tika-vin06t4:47_12": "Yassa etaṁ na ruccati , tassa parivāre vuttaparisato kammavipattilakkhaṇaṁ virujjhati,",
  "tika-vin06t4:47_13": "tattha hi kevalaṁ chandārahānaṁ chando anāhaṭo hoti sace, akataṁ tabbiparītena sampattidīpanatoti",
  "tika-vin06t4:47_14": "vuttaṁ hoti. Tathā pattakallalakkhaṇampi virujjhati. Tesu tīsu ṭhānesu kammappattāyeva",
  "tika-vin06t4:47_15": "sabbe, na tattha chandāraho atthīti ce? Na, catuvaggādikaraṇavibhājane avisesetvā",
  "tika-vin06t4:47_16": "chandārahassa āgatattā, taṁ sāmaññato vuttaṁ. Idañca āveṇikalakkhaṇaṁ, teneva satipi",
  "tika-vin06t4:47_17": "diṭṭhāvikamme idaṁ paṭikuṭṭhakataṁ na hotīti ce? Na, nānattasabhāvato. Idha hi ye",
  "tika-vin06t4:47_18": "pana ‘‘na metaṁ khamatī’ti aññamaññaṁ diṭṭhāvikammaṁ karontī’’ti (cūḷava. aṭṭha.",
  "tika-vin06t4:47_19": "214) vacanato na saṅghassa diṭṭhāvikammaṁ kataṁ. Tasmiṁ sati paṭikuṭṭhakatameva hoti.",
  "tika-vin06t4:47_20": "Aññathā pubbabhāgā tā ñattiyo niratthikā siyuṁ, na ca parivāraṭṭhakathāyaṁ chandārahādhikāre",
  "tika-vin06t4:47_21": "nayo dinno. Pavāraṇakkhandhakaṭṭhakathāyaṁ ‘‘tīsu ṭhānesu chandaṁ dātuṁ na vaṭṭatī’’ti",
  "tika-vin06t4:47_22": "(mahāva. aṭṭha. 241) vuttattā virujjhatīti ce? Na, aṭṭhakathāya pamāṇabhāve sati",
  "tika-vin06t4:47_23": "‘‘idha chandaṁ datvā pariveṇādīsu nisinnā’’tiādi vacane suddhikāmato eva gahite sabbaṁ",
  "tika-vin06t4:47_24": "na virujjhatīti eke. ‘‘Āgantvā vā chandaṁ datvā pariveṇādīsu nisinnā, te āpattīhi",
  "tika-vin06t4:47_25": "na vuṭṭhahantī’’ti idaṁ na vattabbaṁ. Kasmā? Heṭṭhā ‘‘sabbeheva ekajjhaṁ sannipatitabba’’nti",
  "tika-vin06t4:47_26": "chandadānassa paṭikkhepavacanato aṭṭhakathāyaṁ ‘‘tīsu ṭhānesu chandaṁ dātuṁ na vaṭṭatī’’ti",
  "tika-vin06t4:47_27": "vuttattā, andhakaṭṭhakathāyampi tatheva vuttattā cāti? Na, ekajjhameva kamme karīyamāne",
  "tika-vin06t4:47_28": "yo idha ‘‘suṇātu me, bhante, saṅgho, amhākaṁ…pe… gihipaṭisaṁyutta’’nti sādhāraṇañattiṁ",
  "tika-vin06t4:47_29": "ṭhapetvā puna ‘‘suṇantu me, āyasmantā’’tiādinā asādhāraṇañattiyo ṭhapetvā ‘‘suṇātu",
  "tika-vin06t4:47_30": "me, bhante saṅgho, amhākaṁ…pe… evametaṁ dhārayāmī’’ti ekatopakkhikānaṁ sandhiyā katāya",
  "tika-vin06t4:47_31": "tadanantare kenaci karaṇīyena chandaṁ datvā gacchati, tassa āpattīhi vuṭṭhānaṁ natthi.",
  "tika-vin06t4:47_32": "Aparesampi ekatopakkhikānaṁ abbhantare ṭhitattā vibhūtattā karaṇassa ayamatthova",
  "tika-vin06t4:47_33": "vutto. Sādhāraṇavasena dutiyāya ñattiyā ṭhapitāya ye tasmiṁ khaṇe ñattidutiyakammavācāsu",
  "tika-vin06t4:47_34": "anāraddhāsu, apariyositāsu vā chandaṁ datvā gacchanti, tesampi na vuṭṭhāti eva. Ye",
  "tika-vin06t4:47_35": "na tattha hontīti padassa ca ye vuttappakārena nayena tattha na hontīti attho gahetabbo.",
  "tika-vin06t4:47_36": "Vuttappakāratthadīpanatthañca aṭṭhakathāyaṁ ‘‘chandaṁ datvā pariveṇādīsu nisinnā’’ti",
  "tika-vin06t4:47_37": "idameva avatvā ‘‘ye pana tehi vā saddhiṁ āpattiṁ āpajjitvāpi tattha anāgatā, āgantvā",
  "tika-vin06t4:47_38": "vā chandaṁ datvā pariveṇādīsu nisinnā’’ti vuttaṁ, evaṁ pubbenāparaṁ sandhīyati. ‘‘Pāḷiyā",
  "tika-vin06t4:47_39": "ca tattha diṭṭhāvikammena kammassa akuppatā veditabbā’’ti vuttaṁ.",
  "tika-vin06t4:48": "Adhikaraṇakathāvaṇṇanā",
  "tika-vin06t4:49_0": "220.Cittuppādovivādo. Vivādasaddopi kāraṇūpacārena kusalādisaṅkhyaṁ gacchati. Taṁ",
  "tika-vin06t4:49_1": "sandhāya ‘‘samathehi ca adhikaraṇīyatāya adhikaraṇa’’nti vuttaṁ. Atha vā vivādahetubhūtassa",
  "tika-vin06t4:49_2": "cittuppādassa vūpasamena sambhavassa saddassapi vūpasamo hotīti cittuppādassapi samathehi",
  "tika-vin06t4:49_3": "adhikaraṇīyatā pariyāyo sambhavati. ‘‘Kusalacittā vivadantī’’ti vuttavivādepi ‘‘vipaccatāya",
  "tika-vin06t4:49_4": "vohāro’’ti vuttaṁ, na vuttavacanahetuvasenāti veditabbaṁ.",
  "tika-vin06t4:50_0": "222. ‘‘Āpattiñhi āpajjanto kusalacitto vā’’ti vacanato kusalampi siyāti ce? Na taṁ",
  "tika-vin06t4:50_1": "āpattādhikaraṇaṁ sandhāya vuttaṁ, yo āpattiṁ āpajjati, so tīsu cittesu aññataracittasamaṅgī",
  "tika-vin06t4:50_2": "hutvā āpajjatīti dassanatthaṁ ‘‘yaṁ kusalacitto āpajjatī’’tiādi vuttaṁ. Yo ‘‘paññattimattaṁ",
  "tika-vin06t4:50_3": "āpattādhikaraṇa’’nti vadeyya, tassa akusalādibhāvopi āpattādhikaraṇassa na yujjateva",
  "tika-vin06t4:50_4": "vivādādhikaraṇādīnaṁ viyāti ce? Na, ‘‘natthāpattādhikaraṇaṁ kusala’’nti iminā virodhasambhavato.",
  "tika-vin06t4:50_5": "Anugaṇṭhipade pana ‘‘āpattādhikaraṇaṁ nāma tathāpavattamānaakausalacittuppādarūpakkhandhānametaṁ",
  "tika-vin06t4:50_6": "adhivacanaṁ. Avasiṭṭhesu kusalābyākatapaññattīsu ‘āpattādhikaraṇaṁ siyā akusalaṁ",
  "tika-vin06t4:50_7": "siyā abyākata’nti vacanato paññattitāva paṭisiddhā kusalattike apariyāpannattā. Kusalapaṭisedheneva",
  "tika-vin06t4:50_8": "tena samānagatikattā kiriyābyākatānampi paṭisedho veditabbo, kiriyābyākatānaṁ viya",
  "tika-vin06t4:50_9": "anugamanato vipākābyākatānampi paṭisedho katova hoti, tathāpi abyākatasāmaññato rūpakkhandhena",
  "tika-vin06t4:50_10": "saddhiṁ vipākakiriyābyākatānampi adhivacananti veditabba’’nti vuttaṁ. Tattha ‘‘kusalacittaṁ",
  "tika-vin06t4:50_11": "aṅgaṁ hotī’’ti vinaye apakataññuno sandhāya vuttaṁ appaharitakaraṇādike sati. Tasmāti",
  "tika-vin06t4:50_12": "yasmā ‘‘natthi āpattādhikaraṇaṁ kusala’’nti vattuṁ na sakkā, tasmā kusalacittaṁ aṅgaṁ",
  "tika-vin06t4:50_13": "na hotīti attho. Yadi evaṁ kasmā ‘‘ticittaṁ tivedana’’nti vuccatīti ce? Taṁ dassetuṁ",
  "tika-vin06t4:50_14": "‘‘nayida’’ntiādi āraddhanti eke. Āpattisamuṭṭhāpakacittaṁ aṅgappahonakacittaṁ nāma.",
  "tika-vin06t4:50_15": "‘‘Ekantatoti yebhuyyenāti attho, itarathā virujjhati. Kasmā? ‘Yassā sacittakapakkhe",
  "tika-vin06t4:50_16": "cittaṁ akusalameva hotī’ti (kaṅkhā. aṭṭha. paṭhamapārājikavaṇṇanā) vuttattā’’ti vadanti.",
  "tika-vin06t4:50_17": "Tena kiṁ? Vipāko natthi, kasmā? Ekantākusalattā, tasmā kathāva tattha natthi. Yattha",
  "tika-vin06t4:50_18": "pana atthi, taṁ dassento ‘‘yaṁ pana paṇṇattivajja’’ntiādimāha. Asañcicca pana kiñci",
  "tika-vin06t4:50_19": "ajānantassa…pe… abyākataṁ hotīti bhikkhumhi kammaṭṭhānagatacittena nipanne, niddāyante",
  "tika-vin06t4:50_20": "vā mātugāmo ce seyyaṁ kappeti, tassa bhikkhuno vijjamānampi kusalacittaṁ āpattiyā",
  "tika-vin06t4:50_21": "aṅgaṁ na hoti, tasmā tasmiṁ khaṇe seyyākārena vattamānarūpameva āpattādhikaraṇaṁ",
  "tika-vin06t4:50_22": "nāma. Bhavaṅgacitte vijjamānepi eseva nayo. Tasmiñhi khaṇe uṭṭhātabbe jāte anuṭṭhānato",
  "tika-vin06t4:50_23": "rūpakkhandhova āpatti nāma, na vipākena saddhiṁ. Sace pana vadeyya, tassa evaṁvādino",
  "tika-vin06t4:50_24": "acittakānaṁ kusalacittaṁ āpajjeyya. Kiṁ vuttaṁ hoti? Eḷakalomaṁ gahetvā kammaṭṭhānamanasikārena",
  "tika-vin06t4:50_25": "tiyojanaṁ atikkamantassa, paṇṇattiṁ ajānitvā padaso dhammaṁ vācentassa ca āpajjitabbāpattiyā",
  "tika-vin06t4:50_26": "kusalacittaṁ āpajjeyyāti. Āpajjatiyevāti ce? Nāpajjati. Kasmā? ‘‘Natthi āpattādhikaraṇaṁ",
  "tika-vin06t4:50_27": "kusala’’nti vacanato.",
  "tika-vin06t4:51_0": "Calito kāyo, pavattā vācā, aññatarameva aṅganti aññatarameva āpattīti attho. Kevalaṁ",
  "tika-vin06t4:51_1": "paññattiyā akusalādibhāvāsambhavato āpattitā na yujjati. Āpattiṁ āpajjanto tīsu aññatarasamaṅgī",
  "tika-vin06t4:51_2": "hutvā āpajjatīti dassanatthaṁ ‘‘yaṁ kusalacitto’’tiādi vuttaṁ. Tassattho – pathavīkhaṇanādīsu",
  "tika-vin06t4:51_3": "kusalacittakkhaṇe vītikkamavasena pavattarūpasambhavato kusalacitto vā abyākatāpattiṁ",
  "tika-vin06t4:51_4": "āpajjati. Tathā abyākatacitto vā abyākatarūpasaṅkhātaṁ abyākatāpattiṁ āpajjati, pāṇātipātādīsu",
  "tika-vin06t4:51_5": "akusalacitto vā akusalāpattiṁ āpajjati, rūpaṁ panettha abbohārikaṁ. Supinapassanakālādīsu",
  "tika-vin06t4:51_6": "pāṇātipātādiṁ karonto sahaseyyādivasena āpajjitabbāpattiṁ āpajjanto akusalacitto",
  "tika-vin06t4:51_7": "abyākatāpattiṁ āpajjatīti veditabbo. Idaṁ vuccati āpattādhikaraṇaṁ akusalanti akusalacittuppādo.",
  "tika-vin06t4:51_8": "Porāṇagaṇṭhipadesu pana ‘‘puthujjano kalyāṇaputhujjano sekkho arahāti cattāro puggale",
  "tika-vin06t4:51_9": "dassetvā tesu arahato āpattādhikaraṇaṁ abyākatameva, tathā sekkhānaṁ, tathā kalyāṇaputhujjanassa",
  "tika-vin06t4:51_10": "asañcicca vītikkamakāle abyākatameva. Itarassa akusalampi hoti abyākatampi. Yasmā",
  "tika-vin06t4:51_11": "cassa sañcicca vītikkamakāle akusalameva hoti, tasmā vuttaṁ ‘natthi āpattādhikaraṇaṁ",
  "tika-vin06t4:51_12": "kusala’nti. Sabbattha abyākataṁ nāma tassa vipākābhāvamattaṁ sandhāya evaṁnāmakaṁ",
  "tika-vin06t4:51_13": "jāta’’nti likhitaṁ, vicāretvā gahetabbaṁ.",
  "tika-vin06t4:52_0": "224.Vivādo vivādādhikaraṇanti yo koci vivādo, so sabbo kiṁ vivādādhikaraṇaṁ nāma",
  "tika-vin06t4:52_1": "hotīti ekapucchā. ‘‘Vivādo adhikaraṇanti vivādādhikaraṇameva vivādo ca adhikaraṇañcāti",
  "tika-vin06t4:52_2": "pucchati. Tadubhayaṁ vivādādhikaraṇamevāti pucchatīti vuttaṁ hotī’’ti porāṇagaṇṭhipade",
  "tika-vin06t4:52_3": "vuttaṁ. Kesuci potthakesu ayaṁ pucchā natthi. Yadi evaṁ imāya na bhavitabbaṁ vivādo",
  "tika-vin06t4:52_4": "vivādādhikaraṇaṁ, vivādādhikaraṇaṁ vivādo, vivādādhikaraṇaṁ vivādo ceva adhikaraṇañcāti",
  "tika-vin06t4:52_5": "pañcapañhāhi bhavitabbaṁ siyā. Kesuci potthakesu tisso, kesuci catasso, pañca natthi.",
  "tika-vin06t4:52_6": "Tattha dve vibhattā. Itarāsu adhikaraṇaṁ vivādoti yaṁ kiñci adhikaraṇaṁ, vivādasaṅkhyameva",
  "tika-vin06t4:52_7": "gacchati, vivādo adhikaraṇanti yo koci vivādo, so sabbo adhikaraṇasaṅkhyaṁ gacchatīti",
  "tika-vin06t4:52_8": "pucchati. Esa nayo sabbattha.",
  "tika-vin06t4:53": "228.Sammukhāvinayasminti sammukhāvinayabhāve.",
  "tika-vin06t4:54": "230.‘‘Antarenāti kāraṇenā’’ti likhitaṁ.",
  "tika-vin06t4:55": "233. Ubbāhikāya khiyyanake pācitti na vuttā tattha chandadānassa natthitāya.",
  "tika-vin06t4:56": "236.Tassa kho etanti esoti attho ‘‘etadagga’’nti ettha viya.",
  "tika-vin06t4:57": "238. ‘‘Kā ca tassa pāpiyasikā’’ti kira pāṭho.",
  "tika-vin06t4:58_0": "242. ‘‘Kiccameva kiccādhikaraṇa’’nti vacanato apalokanakammādīnametaṁ adhivacanaṁ,",
  "tika-vin06t4:58_1": "taṁ vivādādhikaraṇādīni viya samathehi sametabbaṁ na hoti, kintu sammukhāvinayena sampajjatīti attho.",
  "tika-vin06t4:59": "Samathakkhandhakavaṇṇanā niṭṭhitā.",
  "tika-vin06t4:60": "5. Khuddakavatthukkhandhakavaṇṇanā",
  "tika-vin06t4:61": "Khuddakavatthukathāvaṇṇanā",
  "tika-vin06t4:62": "244. Puthupāṇinā kattabbaṁ kammaṁ puthupāṇikaṁ.",
  "tika-vin06t4:63": "245. ‘‘Kaṇṇato nikkhantamuttolambakādīnaṁ kuṇḍalādīna’’nti likhitaṁ. ‘‘Kāyūra’’nti pāḷipāṭho. ‘‘Keyūrādīnī’’ti ācariyenuddhaṭaṁ.",
  "tika-vin06t4:64": "248.‘‘Sādhugītaṁ nāma parinibbutaṭṭhāne gīta’’nti likhitaṁ. Dantagītaṁ gāyitukāmānaṁ vākkakaraṇīyaṁ. Dantagītassa vibhāvanatthaṁ ‘‘yaṁ gāyissāmā’’tiādimāha.",
  "tika-vin06t4:65_0": "249.Caturassavattaṁ nāma catuppādagāthāvattaṁ. ‘‘Taraṅgavattādīni uccāraṇavidhānāni",
  "tika-vin06t4:65_1": "naṭṭhapayogānī’’ti likhitaṁ. Bāhiralominti bhāvanapuṁsakaṁ, yathā tassa uṇṇapāvārassa",
  "tika-vin06t4:65_2": "bahiddhā lomāni dissanti, tathā dhārentassa dukkaṭanti vuttaṁ hoti.",
  "tika-vin06t4:66_0": "251.Virūpakkhehītiādi sahayogakaraṇavacanaṁ. Sarabūti gehagoḷikā. Sā kira setā savisā",
  "tika-vin06t4:66_1": "hoti. Sohanti yassa me etehi mettaṁ, sohaṁ namo karomi bhagavatoti sambandho. Aññamhi…pe…",
  "tika-vin06t4:66_2": "chetabbamhīti rāgānusaye.",
  "tika-vin06t4:67": "252.Uṭṭitvāti pakkhipitvā. Otaratūti iddhiyā otāretvā gaṇhātu. Anupariyāyīti anuparibbhami.",
  "tika-vin06t4:68": "253.Na acchupiyantīti na lagganti. Rūpakākiṇṇānīti itthirūpādīhi vokiṇṇāni.",
  "tika-vin06t4:69_0": "254.Ālindakamiḍḍhikādīnanti pamukhamiḍḍhikādīnaṁ. Parivattetvā tatthevāti ettha ‘‘parivattetvā",
  "tika-vin06t4:69_1": "tatiyavāre tattheva miḍḍhiyā patiṭṭhātī’’ti likhitaṁ. Paribhaṇḍaṁ nāma gehassa bahi",
  "tika-vin06t4:69_2": "kuṭṭapādassa thirabhāvatthaṁ katā tanukamiḍḍhikā vuccati. Ettha ‘‘parivaṭṭitvā patto",
  "tika-vin06t4:69_3": "bhijjatīti adhikaraṇabhedāsaṅkāya abhāve ṭhāne ṭhapetuṁ vaṭṭatī’’ti likhitaṁ. Pattamāḷako",
  "tika-vin06t4:69_4": "vaṭṭitvā pattānaṁ apatanatthaṁ vaṭṭaṁ vā caturassaṁ vā iṭṭhakādīhi parikkhipitvā",
  "tika-vin06t4:69_5": "māḷakacchannena kato. ‘‘Pattamaṇḍalikā pattapacchikā tālapattādīhi katā’’ti ca likhitaṁ.",
  "tika-vin06t4:69_6": "Miḍḍhante ādhārake ṭhapetuṁ vaṭṭati pattasandhāraṇatthaṁ vuttattā. Mañce ādhārakepi",
  "tika-vin06t4:69_7": "na vaṭṭati nisīdanapaccayā vāritattā. Āsannabhūmikattā olambetuṁ vaṭṭati.",
  "tika-vin06t4:70_0": "255. ‘‘Aṁsakūṭe laggetvāti vacanato aggahatthe laggetvā aṅke ṭhapetuṁ na vaṭṭatī’’ti",
  "tika-vin06t4:70_1": "keci vadanti, na sundaraṁ, ‘‘na kevalaṁ yassa patto’’tiādi yadi hatthena gahitapatte",
  "tika-vin06t4:70_2": "bhedasaññā, pageva aññena sarīrāvayavenāti katvā vuttaṁ. Pāḷiyaṁ pana pacuravohāravasena",
  "tika-vin06t4:70_3": "vuttaṁ. Ghaṭikapālamayaṁ ghaṭikaṭāhaṁ. Chavasīsassa pattanti ‘‘silāputtakassa sarīraṁ,",
  "tika-vin06t4:70_4": "khīrassa dhārātiādivohāravasena vuttaṁ. Mañce nisīdituṁ āgatoti attho. ‘‘Pisācillikāti",
  "tika-vin06t4:70_5": "pisācadārakā’’tipi vadanti. Dinnakameva paṭiggahitameva. Cabbetvāti khāditvā. Aṭṭhikāni",
  "tika-vin06t4:70_6": "ca kaṇṭakāni ca aṭṭhikakaṇṭakāni. ‘‘Etesu sabbesu paṇṇattiṁ jānātu vā, mā vā, āpattiyevā’’ti likhitaṁ.",
  "tika-vin06t4:71_0": "256.Vipphāḷetvāti phāḷetvā. Kiṇṇena pūretunti surākiṇṇena pūretuṁ. Bidalakaṁ nāma",
  "tika-vin06t4:71_1": "diguṇakaraṇasaṅkhātassa kiriyāvisesassa adhivacanaṁ. Kassa diguṇakaraṇaṁ? Yena kilañjādinā",
  "tika-vin06t4:71_2": "mahantaṁ kathinamatthataṁ, tassa. Tañhi daṇḍakathinappamāṇena pariyante saṁharitvā",
  "tika-vin06t4:71_3": "diguṇaṁ kātabbaṁ. Aññathā khuddakacīvarassa anuvātaparibhaṇḍādividhānakaraṇe hatthassa",
  "tika-vin06t4:71_4": "okāso na hoti. Salākāya sati dvinnaṁ cīvarānaṁ aññataraṁ ñatvā sibbitāsibbitaṁ sukhaṁ",
  "tika-vin06t4:71_5": "paññāyati. Daṇḍakathine kate na bahūhi sahāyehi payojanaṁ. ‘‘Asaṁkuṭitvā cīvaraṁ",
  "tika-vin06t4:71_6": "samaṁ hoti. Koṇāpi samā hontī’’ti likhitaṁ, ‘‘haliddisuttena saññākaraṇa’’nti vuttattā",
  "tika-vin06t4:71_7": "haliddisuttena cīvaraṁ sibbetumpi vaṭṭatīti siddhaṁ. Tattha hi keci akappiyasaññino.",
  "tika-vin06t4:71_8": "Paṭiggaho nāma aṅgulikoso.",
  "tika-vin06t4:72_0": "257-8.Pātīti paṭiggahasaṇṭhānaṁ. Paṭiggahatthavikanti aṅgulikosatthavikaṁ. Sūcisatthakānaṁ",
  "tika-vin06t4:72_1": "pubbe āvesanatthavikāya anuññātattā ‘‘anujānāmi, bhikkhave, bhesajjatthavika’’nti",
  "tika-vin06t4:72_2": "vuttaṁ. Ettha sūcisatthakādīnipi ṭhapetabbānīti nidānaṁ sūceti. Sacepi upanando bhikkhu",
  "tika-vin06t4:72_3": "alajjī, tathāpi santakametaṁ amūlacchedakatabhikkhuno lajjinopi samānassa kappatīti",
  "tika-vin06t4:72_4": "yujjati. Na sammatīti na pahoti.",
  "tika-vin06t4:73_0": "260-1. Bahi kuṭṭassa samantato nīcavatthukaṁ katvā ṭhitaṁ ‘‘maṇḍalika’’nti vuccati.",
  "tika-vin06t4:73_1": "Jantāgharappaṭicchādinā channassa naggiyaṁ yassa na paññāyati, tasseva parikammaṁ",
  "tika-vin06t4:73_2": "kātabbaṁ. Esa nayo udakavatthapaṭicchādīsupi.",
  "tika-vin06t4:74_0": "262-3.Paṇiyā nāma paṇiyakārakā. Ākaḍḍhanayantaṁ ākaḍḍhiyamānaṁ kūpassa uparibhāge",
  "tika-vin06t4:74_1": "paribbhamati. Arahaṭaghaṭiyantaṁ sakaṭacakkasaṇṭhānayantaṁ. Tassa are are ghaṭikāni",
  "tika-vin06t4:74_2": "bandhitvā ekena, dvīhi vā paribbhamiyamānassa udakanibbāhanaṁ veditabbaṁ. Āviddhapakkhapāsaṁ",
  "tika-vin06t4:74_3": "nāma yattha maṇḍalākārena pakkhapāsā bajjhanti āviddhavatthatā viya āviddhapakkhapāsakā.",
  "tika-vin06t4:74_4": "Pubbe pattasaṅgopanatthaṁ, idāni ṭhapetabbaṁ bhuñjituṁ ādhārako anuññāto.",
  "tika-vin06t4:75": "273.Paragalaṁgacchatīti imassa payogābhāvā vaṭṭati. Kammasatenāti mahatā ussāhena.",
  "tika-vin06t4:76_0": "277-8.Lohabhaṇḍaṁ nāma kaṁsato sesalohabhaṇḍaṁ. Muddikakāyabandhanaṁ nāma caturassaṁ",
  "tika-vin06t4:76_1": "akatvā sajjitaṁ. Pāmaṅgadasā caturassā. Mudiṅgasaṇṭhānenāti saṅghāṭiyā mudiṅgasibbanākārena",
  "tika-vin06t4:76_2": "varakasīsākārena. Pavanantoti pāsanto. ‘‘Dasāmūla’’nti ca likhitaṁ. Akāyabandhanena",
  "tika-vin06t4:76_3": "sañcicca vā asañcicca vā gāmappavesane āpatti. ‘‘Saritaṭṭhānato bandhitvā pavisitabbaṁ,",
  "tika-vin06t4:76_4": "nivattitabbaṁ vā’’ti likhitaṁ.",
  "tika-vin06t4:77": "279. Sattaṅgulaṁ vā aṭṭhaṅgulaṁ vāti ettha ‘‘sugataṅgulenā’’ti avuttattā pakatiaṅgulena sāruppatthāya vaḍḍhetvāpi karonti ce, na doso.",
  "tika-vin06t4:78": "280. Tālavaṇṭākārena sīhaḷitthīnaṁ viya.",
  "tika-vin06t4:79": "Khuddakavatthukkhandhakavaṇṇanā niṭṭhitā.",
  "tika-vin06t4:80": "6. Senāsanakkhandhakavaṇṇanā",
  "tika-vin06t4:81": "Vihārānujānanakathāvaṇṇanā",
  "tika-vin06t4:82": "294. Nilīyanti bhikkhū etthāti vihārādayo leṇāni nāma. Āgata-vacanena tassāgatasaṅghova sāmī, na anāgatoti keci, taṁ na yujjati samānalābhakatikāya siddhattā.",
  "tika-vin06t4:83_0": "296-7.Dīpinaṅguṭṭhenāti ettha ‘‘dīpinā akappiyacammaṁ dassetī’’ti likhitaṁ. Thambhakavātapānaṁ",
  "tika-vin06t4:83_1": "nāma tiriyaṁ dārūni adatvā ujukaṁ ṭhiteheva dārūhi kattabbaṁ. Bhisīnaṁ anuññātaṁ",
  "tika-vin06t4:83_2": "vaṭṭatīti bimbohane vaṭṭatīti attho. Tūlapūritaṁ bhisiṁ apassayituṁ na vaṭṭati uṇṇādīnaṁyeva",
  "tika-vin06t4:83_3": "anuññātattā. Nisīdananipajjanaṁ sandhāya vuttaṁ, tasmā apassayituṁ vaṭṭatīti ce?",
  "tika-vin06t4:83_4": "Akappiyanti na vaṭṭatīti keci. Yadi evaṁ akappiyamañcañca apassayituṁ na vaṭṭeyya.",
  "tika-vin06t4:83_5": "Yasmā vaṭṭati, tasmā doso natthi. Apica gilānassa bimbohanaṁ nipajjitumpi anuññātaṁ,",
  "tika-vin06t4:83_6": "tasmā bhisipi vaṭṭati apassayituṁ. Ācariyā ca anujānanti, vaḷañjenti cāti eke. Simbalitūlasuttena",
  "tika-vin06t4:83_7": "sibbitaṁ cīvaraṁ vaṭṭati. Kasmā? Kappāsassa anulomato. ‘‘Akkaphalasuttamayampi akkavākamayameva",
  "tika-vin06t4:83_8": "paṭikkhitta’’nti te eva vadanti.",
  "tika-vin06t4:84": "298.Anibandhanīyo alaggo. Paṭibāhetvāti maṭṭhaṁ katvā. ‘‘Setavaṇṇādīnaṁ yathāsaṅkhyaṁ ikkāsādayo bandhanatthaṁ vuttā’’ti likhitaṁ.",
  "tika-vin06t4:85": "300.Pakuṭṭaṁ samantato āviddhapamukhaṁ.",
  "tika-vin06t4:86": "303.Sudhālepoti sudhāmattikālepo.",
  "tika-vin06t4:87": "305.Āsatti taṇhā. Santiṁ adaraṁ.",
  "tika-vin06t4:88": "307.Ketunti kayena gahetuṁ.",
  "tika-vin06t4:89": "308.Citāti iṭṭhakāyo kabaḷena niddhamanavasena chinditvā katāti attho.",
  "tika-vin06t4:90_0": "310.Chabbaggiyānaṁbhikkhūnaṁ antevāsikāti ettha vīsativassaṁ atikkamitvā chabbaggiyā",
  "tika-vin06t4:90_1": "uppannā. ‘‘Ārādhayiṁsu me bhikkhū citta’’nti (ma. ni. 1.225) vuttattā aññasmiṁ kāle",
  "tika-vin06t4:90_2": "sāvatthigamane uppannaṁ vatthuṁ idha āpattidassanatthaṁ āharitvā vuttanti yuttaṁ",
  "tika-vin06t4:90_3": "viya, vicāretvā gahetabbaṁ. Vuddhanti vuddhataraṁ.",
  "tika-vin06t4:91": "313.Santhareti tiṇasantharādayo.",
  "tika-vin06t4:92": "Senāsanaggāhakathāvaṇṇanā",
  "tika-vin06t4:93_0": "318.‘‘Seyyaggenāti mañcaṭṭhānaparicchedena. Vihāraggenāti ovarakaggenā’’ti likhitaṁ.",
  "tika-vin06t4:93_1": "Thāvarāti niyatā. Paccayeneva hi tanti tasmiṁ senāsane mahātherā tassa paccayassa",
  "tika-vin06t4:93_2": "kāraṇā aññattha agantvā vasantāyeva naṁ paṭijaggissantīti attho. Aghaṭṭanakammaṁ",
  "tika-vin06t4:93_3": "dassetuṁ ‘‘na tattha manussā’’tiādimāha. ‘‘Vitakkaṁ chinditvā suddhacittena gamanavatteneva",
  "tika-vin06t4:93_4": "gantabba’’nti pāṭho. Muddavedikā nāma cetiyassa hammiyavedikā. Paṭikkammāti apasakkitvā.",
  "tika-vin06t4:93_5": "Samānalābhakatikā mūlāvāse sati siyā, mūlāvāsavināsena katikāpi vinassati. Samānalābha-vacanaṁ",
  "tika-vin06t4:93_6": "sati dvīsu, bahūsu vā yujjati, teneva ekasmiṁ avasiṭṭheti no mati. Tāvakālikaṁ kālena",
  "tika-vin06t4:93_7": "mūlacchedanavasena vā aññesaṁ vā kammaṁ aññassa siyā nāvāyaṁ saṅgamoti ācariyo. Puggalavaseneva",
  "tika-vin06t4:93_8": "kātabbanti apalokanakāle saṅgho vassaṁvutthabhikkhūnaṁ pāṭekkaṁ ‘‘ettakaṁ vassāvāsikaṁ",
  "tika-vin06t4:93_9": "vatthaṁ deti, ruccati saṅghassā’’ti puggalameva parāmasitvā dātabbaṁ, na saṅghavasena",
  "tika-vin06t4:93_10": "kātabbaṁ. Na saṅgho saṅghassa ettakaṁ detīti. ‘‘Ekasmiṁ āvāse saṅghassa kammaṁ karotī’ti",
  "tika-vin06t4:93_11": "vacanato saṅghavasena kātabba’’nti likhitaṁ. Na hi tathā vutte saṅghassa kiñci kammaṁ",
  "tika-vin06t4:93_12": "kataṁ nāma hoti. ‘‘Sammatasenāsanaggāhāpakato aññena gāhitepi gāho ruhati aggahitupajjhāyassa",
  "tika-vin06t4:93_13": "upasampadā viyā’’ti likhitaṁ. ‘‘Kammavācāyapi sammuti vaṭṭatī’’ti likhitaṁ.",
  "tika-vin06t4:94_0": "Aṭṭhapi soḷasapi janeti ettha kiṁ visuṁ visuṁ, udāhu ekatoti? Ekatopi vaṭṭati. Na",
  "tika-vin06t4:94_1": "hi te tathā sammatā saṅghena kammakatā nāma honti , teneva sattasatikakkhandhake",
  "tika-vin06t4:94_2": "ekato aṭṭha janā sammatāti. Tesaṁ sammuti kammavācāyapīti ñattidutiyakammavācāyapi.",
  "tika-vin06t4:94_3": "Apalokanakammassa vatthūhi sā eva kammavācā labbhamānā labbhati, tassā ca vatthūhi",
  "tika-vin06t4:94_4": "apalokanakammameva labbhamānaṁ labbhati, na aññanti veditabbaṁ. Imaṁ nayaṁ micchā",
  "tika-vin06t4:94_5": "gaṇhanto ‘‘apalokanakammaṁ ñattidutiyakammaṁ kātuṁ, ñattidutiyakammañca apalokanakammaṁ",
  "tika-vin06t4:94_6": "kātuṁ vaṭṭatī’’ti gaṇhāti, evañca sati kammasaṅkaradoso āpajjati. Maggo pokkharaṇīti",
  "tika-vin06t4:94_7": "ettha maggo nāma magge katadīghasālā, pokkharaṇīti nahāyituṁ katapokkharaṇī. Etāni",
  "tika-vin06t4:94_8": "hi asenāsanānīti ettha bhattasālā na āgatā, tasmā taṁ senāsananti ce? Sāpi ettheva",
  "tika-vin06t4:94_9": "paviṭṭhā vāsatthāya akatattā. Bhojanasālā pana ubhayattha nāgatā. Kiñcāpi nāgatā,",
  "tika-vin06t4:94_10": "upari ‘‘bhojanasālā pana senāsanamevā’’ti (cūḷava. aṭṭha. 318) vuttattā senāsanaṁ.",
  "tika-vin06t4:94_11": "‘‘Kappiyakuṭi ca ettha kātabbā’’ti vadanti, taṁ neti eke. Rukkhamūlaveḷugumbā channā",
  "tika-vin06t4:94_12": "kavāṭabaddhāva senāsanaṁ. ‘‘Alābhakesu āvāsesūti alābhakesu senāsanesū’’ti likhitaṁ,",
  "tika-vin06t4:94_13": "taṁ yuttaṁ. Na hi pāṭekkaṁ senāsanaṁ hoti. Taṁ saññāpetvāti ettha paññattiṁ agacchante",
  "tika-vin06t4:94_14": "balakkārenapi vaṭṭati. Ayampīti paccayopi.",
  "tika-vin06t4:95_0": "Upanibandhitvāti tassa samīpe rukkhamūlādīsu vasitvā tattha vattaṁ katvāti adhippāyo.",
  "tika-vin06t4:95_1": "Pariyattipaṭipattipaṭivedhavasena tividhampi. ‘‘Dasakathāvatthukaṁ dasaasubhaṁ dasaanussati’’nti",
  "tika-vin06t4:95_2": "pāṭho. ‘‘Paṭhamabhāgaṁ muñcitvāti idaṁ ce paṭhamagāhitavatthuto mahagghaṁ hotī’’ti",
  "tika-vin06t4:95_3": "likhitaṁ. Chinnavassānaṁ vassāvāsikaṁ nāma pubbe gahitavassāvāsikānaṁ pacchā chinnavassānaṁ.",
  "tika-vin06t4:95_4": "Bhatiniviṭṭhanti bhatiṁ katvā viya niviṭṭhaṁ pariyiṭṭhaṁ. ‘‘Saṅghikaṁ pana…pe… vibbhantopi",
  "tika-vin06t4:95_5": "labhatevā’’ti idaṁ tatruppādaṁ sandhāya vuttaṁ. Iminā apalokanameva pamāṇaṁ, na gāhāpananti",
  "tika-vin06t4:95_6": "keci. Vinayadharā pana ‘‘amhākaṁ vihāre vassaṁ upagatānaṁ ekekassa ticīvaraṁ saṅgho",
  "tika-vin06t4:95_7": "dassatī’tiādinā apalokitepi abhājitaṁ vibbhantako na labhati. ‘Apalokanakammaṁ katvā",
  "tika-vin06t4:95_8": "gāhita’nti vuttattā, ‘abhājite vibbhamatī’ti evaṁ pubbe vuttattā cā’’ti vadanti.",
  "tika-vin06t4:95_9": "‘‘Paccayavasenāti gahapatikaṁ vā aññaṁ vā vassāvāsikaṁ paccayavasena gāhita’’nti",
  "tika-vin06t4:95_10": "likhitaṁ. ‘‘Ekameva vatthaṁ dātabbanti tattha nisinnānaṁ ekamekaṁ vatthaṁ pāpuṇātī’’ti",
  "tika-vin06t4:95_11": "likhitaṁ. Dutiyo therāsaneti anubhāgo. Paṭhamabhāgo aññathā therena gahitoti jānitabbaṁ.",
  "tika-vin06t4:96": "Upanandavatthukathāvaṇṇanā",
  "tika-vin06t4:97_0": "320.Tivassantarenāti tiṇṇaṁ vassānaṁ anto ṭhitena. Hatthimhi nakho assāti hatthinakho.",
  "tika-vin06t4:97_1": "Pāsādassa nakho nāma heṭṭhimaparicchedo. Gihivikaṭanīhārenāti gihīhi katanīhāreneva.",
  "tika-vin06t4:97_2": "‘‘Tehi attharitvā dinnāneva nisīdituṁ labbhanti, na bhikkhunā sayaṁ attharitvā vissajjitabbaṁ",
  "tika-vin06t4:97_3": "saṅghena attharāpetvā vā’’ti likhitaṁ.",
  "tika-vin06t4:98": "Avissajjiyavatthukathāvaṇṇanā",
  "tika-vin06t4:99_0": "321. ‘‘Na vissajjetabbaṁ saṅghena vā gaṇena vā puggalena vā’’ti vacanaṁ ‘‘yaṁ agarubhaṇḍaṁ",
  "tika-vin06t4:99_1": "vissajjiyaṁ vebhaṅgiyaṁ saṅghikaṁ, taṁ gaṇo ce tasmiṁ āvāse vasati puggalopi vā,",
  "tika-vin06t4:99_2": "gaṇena vā puggalena vā vissajjitaṁ saṅghena vissajjitasadisameva hotī’’ti aṭṭhakathāyaṁ",
  "tika-vin06t4:99_3": "vuttavacanaṁ sādheti, aññathā ettha gaṇapuggalaggahaṇaṁ niratthakaṁ. Arañjaro udakacāṭi,",
  "tika-vin06t4:99_4": "alañjalo, bahuudakagaṇhanakoti attho. ‘‘Vaṭṭacāṭi viya hutvā thokaṁ dīghamukho majjhe",
  "tika-vin06t4:99_5": "paricchedaṁ dassetvā kato’’ti likhitaṁ. Maṁsadibbadhammabuddhasamantacakkhuvasena pañca.",
  "tika-vin06t4:100_0": "Garubhaṇḍena ca garubhaṇḍanti saṁhārimaṁ sandhāya vuttaṁ. Pattacīvaraṁ nikkhipitunti",
  "tika-vin06t4:100_1": "aṭṭakacchannena kate mañce. Vaṭṭalohaṁ nāma pītavaṇṇaṁ. Pārihāriyaṁ na vaṭṭatīti",
  "tika-vin06t4:100_2": "āgantukassa adatvā paricārikahatthato attano nāmaṁ likhāpetvā gahetvā yathāsukhaṁ",
  "tika-vin06t4:100_3": "pariharituṁ na vaṭṭati. ‘‘Gihivikaṭanīhārenevāti yāva attano kammanibbatti, tāva",
  "tika-vin06t4:100_4": "gahetvā detī’’ti likhitaṁ. Sikharaṁ nāma yena paribbhamantā chindanti. Pattabandhako",
  "tika-vin06t4:100_5": "nāma pattassa gaṇṭhiādikārako. ‘‘Paṭimānaṁ suvaṇṇādipattakārako’’tipi vadanti. ‘‘Aḍḍhabāhūti",
  "tika-vin06t4:100_6": "kapparato paṭṭhāya yāva aṁsakūṭa’’nti likhitaṁ. Ito paṭṭhāyāti imaṁ pāḷiṁ ādiṁ katvā.",
  "tika-vin06t4:100_7": "Daṇḍamuggaro nāma yena rajitacīvaraṁ pothenti. ‘Paccattharaṇagatika’nti vuttattā,",
  "tika-vin06t4:100_8": "‘‘tampi garubhaṇḍamevāti vuttattā ca api-saddena pāvārādipaccattharaṇaṁ sabbaṁ garubhaṇḍamevā’’ti",
  "tika-vin06t4:100_9": "vadanti. Eteneva suttena aññathā atthaṁ vatvā ‘‘pāvārādipaccattharaṇaṁ na garubhaṇḍaṁ,",
  "tika-vin06t4:100_10": "bhājanīyameva, senāsanatthāya dinnapaccattharaṇameva garubhaṇḍa’’nti vadanti, upaparikkhitabbaṁ.",
  "tika-vin06t4:100_11": "Gaṇṭhikāti cīvaragaṇṭhikā. Bhañcako nāma sarako.",
  "tika-vin06t4:101": "Navakammadānakathāvaṇṇanā",
  "tika-vin06t4:102_0": "323-4. Aggaḷabandhasūcidvārakaraṇamattenapi. ‘‘Kapotabhaṇḍikā nāma vaḷabhiyā upari",
  "tika-vin06t4:102_1": "ṭhapetabbavalayaṁ vā tiṇacchadanagehassa piṭṭhivaṁsassa heṭṭhā ṭhapetabbaṁ vā ubhayamassa",
  "tika-vin06t4:102_2": "gatā dārū’’ti likhitaṁ. Kārantarāti tadā puna pavisaṭṭhaṁ pubbapayojitānānaṁ vacanapātasenāsanavāso.",
  "tika-vin06t4:102_3": "Na pana patisaṭṭhatoti daṭṭhabbaṁ. Sabbattha vinaṭṭhavāso na ca paṭisedhako hotīti",
  "tika-vin06t4:102_4": "daṭṭhabbo. Dvāravātapānādīni apaharitvā dātuṁ asakkuṇeyyato ‘‘paṭidātabbāniyevā’’ti",
  "tika-vin06t4:102_5": "vuttaṁ. Gopānasiādayo dentassa vihāro palujjatīti ‘‘mūlaṁ vā dātabba’’ntiādi vuttanti",
  "tika-vin06t4:102_6": "eke. ‘‘Nevāsikā pakatiyā anatthatāya bhūmiyā ṭhapenti ce, tesampi anāpattiyevā’’ti",
  "tika-vin06t4:102_7": "likhitaṁ. ‘‘Dvāravātapānādayo aparikammakatāpi apaṭicchādetvā na apassayitabbā’’ti likhitaṁ.",
  "tika-vin06t4:103": "Saṅghabhattādianujānanakathāvaṇṇanā",
  "tika-vin06t4:104": "Uddesabhattakathāvaṇṇanā",
  "tika-vin06t4:105_0": "325.Yā bhattuddesaṭṭhānabhūtāya bhojanasālāya pakatiṭhitikā. Dinnaṁ panāti yathā",
  "tika-vin06t4:105_1": "so dāyako deti, taṁ dassento ‘‘saṅghato bhante’’tiādimāha. Ekavaḷañjanti ekadvārena",
  "tika-vin06t4:105_2": "vaḷañjitabbaṁ . Ticīvaraparivāranti ettha ‘‘udakamattalābhī viya aññopi uddesabhattaṁ",
  "tika-vin06t4:105_3": "alabhitvā vatthādimanekappakāraṁ labhati ce, tasseva ta’’nti likhitaṁ. ‘‘Uddesapatte",
  "tika-vin06t4:105_4": "dethā’ti vatvā gahetvā āgatabhāvena saṅghassa pariccattaṁ na hotiyeva tasseva hatthe",
  "tika-vin06t4:105_5": "gatattā, tasmā tehi vuttakkamena sabbehi bhājetvā bhuñjitabba’’nti vuttaṁ. Paṭipāṭipattaṁ",
  "tika-vin06t4:105_6": "vā ṭhitikāya ṭhitapattaṁ vā. ‘‘Kūṭaṭṭhitikā nāma aggahetabbānampi gāhitattā’’ti likhitaṁ,",
  "tika-vin06t4:105_7": "‘‘paṇītabhattaṭṭhitikañca ajānitvā missetvā gāhitepi evameva paṭipajjitabba’’nti",
  "tika-vin06t4:105_8": "ca likhitaṁ. Tañce theyyāya haranti pattahārakā, āṇāpakassa gīvā hoti. Atikkantampi",
  "tika-vin06t4:105_9": "ṭhitikaṁ ṭhapetvāti ettha ‘‘taṁdivasameva ce bhikkhā labbhati, aparadivasato paṭṭhāya",
  "tika-vin06t4:105_10": "na labbhati kirā’’ti likhitaṁ. Pacchā ‘‘sabbo saṅgho paribhuñjatū’’ti avuttepi bhājetvā",
  "tika-vin06t4:105_11": "paribhuñjitabbaṁ. ‘‘Ettake bhikkhū saṅghato uddisitvā dethā’ti avatvā ‘ettakānaṁ",
  "tika-vin06t4:105_12": "bhikkhūnaṁ bhattaṁ gaṇhathā’ti dinnaṁ saṅghikanimantanaṁ nāmā’’ti likhitaṁ.",
  "tika-vin06t4:106": "Nimantanabhattakathāvaṇṇanā",
  "tika-vin06t4:107_0": "Paṭipāṭiyāti yathāladdhapaṭipāṭiyā. Vicchinditvāti bhattaṁ gaṇhathāti padaṁ avatvā.",
  "tika-vin06t4:107_1": "Ālopasaṅkhepenāti ayaṁ nayo nimantanāyameva, uddesabhatte pana ekassa pahonakappamāṇe",
  "tika-vin06t4:107_2": "eva ṭhitikā tiṭṭhati. ‘‘Ekavāranti yāva tasmiṁ āvāse vasanti bhikkhū, sabbeva labhantī’’ti likhitaṁ.",
  "tika-vin06t4:108": "Salākabhattakathāvaṇṇanā",
  "tika-vin06t4:109_0": "Na hi bahisīmāya saṅghalābhoti ettha ‘‘uddesabhattādīsu bahisīmāya ṭhitassapi ce",
  "tika-vin06t4:109_1": "upāsakā denti, gahetuṁ labhanti, attanopi pāpetvā gahaṇaṁ anuññātaṁ, tathā idha na",
  "tika-vin06t4:109_2": "vaṭṭatī’’ti vuttaṁ. Na pāpuṇantīti uddisitvāpi. Vāragāmanti dūrattā vārena niggahena",
  "tika-vin06t4:109_3": "gantabbagāme. Phātikammamevāti atirekalābhā ca bhavanti. Sammukhībhūtassāti yebhuyyena",
  "tika-vin06t4:109_4": "ce bhikkhū bahisīmaṁ gatā, sammukhībhūtassa pāpetabbaṁ. Sabhāgattā hi ekena laddhaṁ",
  "tika-vin06t4:109_5": "sabbesaṁ pahoti, tasmimpi asati attano pāpetvā dātabbaṁ. ‘‘Laddhā vā aladdhā vā’’ti",
  "tika-vin06t4:109_6": "vacanasiliṭṭhavasena vuttaṁ. Vihāre apāpitaṁ pana…pe… na vaṭṭatīti salākabhattaṁ",
  "tika-vin06t4:109_7": "vihāre uddisiyati. Tena pana dinnasalākena. Tassāti gahetvā gatassa. Salākā gahetabbāti",
  "tika-vin06t4:109_8": "yuttaṁ viya. Sabbapotthakesu ‘‘gāhetabbā’’ti pāṭho, tasmā tenāti salākaggāhāpakenāti",
  "tika-vin06t4:109_9": "attho. ‘‘Corikāya gahitattā na pāpuṇātī’’ti vacanato ‘‘kuṭisodhanaṁ vaṭṭatī’’ti ca",
  "tika-vin06t4:109_10": "dīpavāsino vadanti kira. Ekaṁ mahātherassāti mahāthero vihārato yebhuyyena na gacchati,",
  "tika-vin06t4:109_11": "itare kadāci gacchati, tasmā sabhāgā ce, attano pāpetvā puna itaresaṁ diyyati. Vihāre",
  "tika-vin06t4:109_12": "therassa pattasalākabhattanti mahāthero ekakova vihāre ohīno, ‘‘avassaṁ sabbasalākā",
  "tika-vin06t4:109_13": "attano pāpetvā ṭhito’’ti paṭissayaṁ gantvā āgantukabhikkhūnampi adassanato kukkuccaṁ akatvā bhuñjanti.",
  "tika-vin06t4:110": "Pakkhikabhattakathāvaṇṇanā",
  "tika-vin06t4:111_0": "Uposathadivase āpattidesanaṁ sandhāya ‘‘parisuddhasīlāna’’nti āha. Lekhaṁ katvā nibaddhāpitaṁ.",
  "tika-vin06t4:111_1": "‘‘Āgantukabhattampi gamikabhattampī’’ti āgantukova hutvā gacchantaṁ sandhāya vuttaṁ.",
  "tika-vin06t4:111_2": "Anāthagilānupaṭṭhākopi tena dinnaṁ bhuñjati ce, tassapi pāpetabbameva. Guḷapiṇḍaṁ tālapakkamattaṁ.",
  "tika-vin06t4:112": "Senāsanakkhandhakavaṇṇanā niṭṭhitā.",
  "tika-vin06t4:113": "7. Saṅghabhedakakkhandhakavaṇṇanā",
  "tika-vin06t4:114": "Chasakyapabbajjākathāvaṇṇanā",
  "tika-vin06t4:115": "330. ‘‘Anupiyaṁ nāmā’’ti ekavacanena dissati, sattamiyaṁ pana ‘‘anupiyāya’’nti. ‘‘Kāḷudāyippabhutayo dasa dūtā’’ti pāṭho. ‘‘Na heṭṭhāpāsādā na heṭṭhāpāsādaṁ vā’’ti likhitaṁ.",
  "tika-vin06t4:116": "332.Pubbe pubbakāle. ‘‘Rañño sato’’ti ca ‘‘raññovasato’’ti ca pāṭho.",
  "tika-vin06t4:117": "333. Na lābhataṇhā idha kāmataṇhā, jhānassa nesā parihāni hetu. Buddhattasīlaṁ pana patthayanto jhānāpi naṭṭhoti. Nanu pattabhāvanā. Manomayanti jhānamanomayaṁ.",
  "tika-vin06t4:118": "334.Satthāroti gaṇasatthāro.",
  "tika-vin06t4:119": "339.Potthanikanti churikaṁ.",
  "tika-vin06t4:120": "340.Manusseti purise.",
  "tika-vin06t4:121_0": "341. Ekarattādhikārena rakkhaṁ paccāsīsantā īdisāti dassanatthaṁ ‘‘pañcime’’tiādi",
  "tika-vin06t4:121_1": "vuttaṁ. ‘‘Pubbe rakkhasseta’’nti vuttattā mayhaṁ pana rakkhaṇe kiccaṁ natthīti dassanatthaṁ",
  "tika-vin06t4:121_2": "vuttaṁ. Parūpakkamena tathāgataṁ jīvitā voropeyyāti idaṁ āṇattiyā āgatattā evaṁ vuttaṁ.",
  "tika-vin06t4:122_0": "342.Mā āsadoti mā vadhakacittena upagaccha. Itoti imamhā jīvitamhā. ‘‘Yatoti yasmā,",
  "tika-vin06t4:122_1": "yatoti vā gatassā’’ti likhitaṁ. ‘‘Paṭikuṭitoti apasakkitvā saṅkucito hutvā vā paṭisakkatī’’ti likhitaṁ.",
  "tika-vin06t4:123_0": "343.Tikabhojananti tīhi bhuñjitabbabhojanaṁ. ‘‘Tikabhojanīya’’ntipi pāṭho. Parikappato",
  "tika-vin06t4:123_1": "hi tiṇṇaṁ bhuñjituṁ anujānāmi, tato uddhaṁ gaṇabhojanameva hoti, tassāpi idameva",
  "tika-vin06t4:123_2": "vuttaṁ. Idha apubbaṁ natthi. ‘‘Akataviññattiladdhaṁ tiṇṇaṁ bhuñjantānaṁ kiñcāpi taṁ",
  "tika-vin06t4:123_3": "gaṇabhojanaṁ nāma na hoti, viññattivasena pana na vaṭṭatī’’ti likhitaṁ. Tayo atthavase",
  "tika-vin06t4:123_4": "paṭiccāti etthāpi ‘‘mā pāpicchāpakkhaṁ nissāya saṅghaṁ bhindeyyu’’nti pesalānaṁ bhikkhūnaṁ",
  "tika-vin06t4:123_5": "phāsuvihārāyāti yojetabbaṁ. Kulānuddayatāya cāti kulānaṁ pasādarakkhaṇatthaṁ. Vajjanti",
  "tika-vin06t4:123_6": "vajjameva. ‘‘Vajjamimaṁ phuseyyā’’ti likhitaṁ. ‘‘Vajjanīyaṁ puggalaṁ phuseyyā’’ti",
  "tika-vin06t4:123_7": "vuttaṁ. ‘‘Imassa mano na phuseyyā’’ti vattabbampi siyā. Cakkabhedanti sāsanabhedaṁ.",
  "tika-vin06t4:123_8": "Āyukappanti ettha kiñcāpi avīcimhi āyuparimāṇaṁ natthi, yena pana kammena yattakaṁ",
  "tika-vin06t4:123_9": "anubhavitabbaṁ, tassa āyukappanti veditabbaṁ.",
  "tika-vin06t4:124_0": "345. ‘‘Aññataraṁ āsanaṁ gahetvā nisīdī’’ti vacanato visabhāgaṭṭhānaṁ gatassa pesalassapi",
  "tika-vin06t4:124_1": "bhikkhuno tesaṁ āsane nisīdituṁ vaṭṭatīti siddhaṁ. Āgilāyatīti rujjati. Ādesanāpāṭihāriyānusāsaniyāti",
  "tika-vin06t4:124_2": "tassa tassa cittācāraṁ ādissa ādissa desanā, ādesanāpāṭihāriyānusāsanī. Iddhi eva",
  "tika-vin06t4:124_3": "pāṭihāriyaṁ iddhipāṭihāriyaṁ, iddhipāṭihāriyasaṁyuttāya anusāsaniyā ovadatīti attho.",
  "tika-vin06t4:124_4": "Nanu taṁ āvusoti ettha taṁ vacanaṁ nanu mayā vuttosīti attho.",
  "tika-vin06t4:125_0": "346-9.Suvikkhālitanti sudhotaṁ. Saṁkhāditvāti suṭṭhu khāditvā. ‘‘Mahiṁ vikubbatoti",
  "tika-vin06t4:125_1": "mahāvisālo’’ti likhitaṁ. Tassa bhisaṁ ghasamānassa. Tattha nadīsu jaggatoti pālentassa.",
  "tika-vin06t4:125_2": "‘‘Kiṁ? Hatthiyūthaṁ gantu’’nti vadanti. ‘‘Asaṁpāto’ti pāṭho, apatto hutvāti attho’’ti",
  "tika-vin06t4:125_3": "likhitaṁ. ‘‘Apāyabahuttā puna dassito’’ti vuttaṁ. ‘‘Evaṁsateti evaṁ assa te āsavā’’ti likhitaṁ.",
  "tika-vin06t4:126_0": "350.‘‘Vosānaṁ pariniṭṭhānaṁ vā’’ti ca likhitaṁ. Jātūti daḷhatthe nipāto. Mā udapajjathāti",
  "tika-vin06t4:126_1": "mā uppajjeyya. ‘‘So pamādamanuyuñjanto’’ti pāṭho. Anādaraṁ kusalesu. Udadhi mahāti",
  "tika-vin06t4:126_2": "kittako mahā? Bhesmā yāva bhayānako, tāva mahāti vuttaṁ hoti.",
  "tika-vin06t4:127_0": "351.Na kho, upāli, bhikkhunī saṅghaṁ bhindatīti ettha bhikkhu saṅghaṁ na bhindati,",
  "tika-vin06t4:127_1": "bhikkhunī saṅghaṁ bhindatīti keci, netaṁ gahetabbaṁ. Kevalaṁ ‘‘saṅgho’’ti vutte bhikkhusaṅghova",
  "tika-vin06t4:127_2": "adhippeto. ‘‘Saṅghassa deti, ubhatosaṅghassa deti cā’’ti (mahāva. 379) mātikāvacanampi",
  "tika-vin06t4:127_3": "sādheti. Tasmiṁ adhammadiṭṭhibhede dhammadiṭṭhi siyā. ‘‘Sīlasatibhedesupi samāno",
  "tika-vin06t4:127_4": "dhammaṁ kātunti saṅghabhede vematikopi tādiso vā’’ti likhitaṁ. Vinidhāyāti attano",
  "tika-vin06t4:127_5": "vañcanādhippāyataṁ chādetvā.",
  "tika-vin06t4:128": "Saṅghabhedakakkhandhakavaṇṇanā niṭṭhitā.",
  "tika-vin06t4:129": "8. Vattakkhandhakavaṇṇanā",
  "tika-vin06t4:130": "Āgantukavattakathāvaṇṇanā",
  "tika-vin06t4:131_0": "357. Ekasmiṁ gāme aññavihārato āgatopi āgantukova. Tattha keci evaṁ vadanti ‘‘āvāsiko",
  "tika-vin06t4:131_1": "katthaci gantvā sace āgato, ‘tenāpi āgantukabhattaṁ bhuñjitabba’nti vuttattā dūrāgamanaṁ",
  "tika-vin06t4:131_2": "vuttaṁ hoti, na gāme, tasmā na yutta’’nti. Te vattabbā ‘‘āgantukabhattaṁ nāma gahaṭṭhehi",
  "tika-vin06t4:131_3": "ṭhapitaṁ. Yasmiṁ nibaddhaṁ, tato aññagāmatoti āpannaṁ. Tathā vihārādhikārattā aññavihārato",
  "tika-vin06t4:131_4": "āgatopi āgantuko vā’’ti ācariyānaṁ sanniṭṭhānaṁ. Pānīyaṁ pucchitabbaṁ, paribhojanīyaṁ",
  "tika-vin06t4:131_5": "pucchitabbanti uddharitvā ghaṭasarāvādigataṁ sandhāya paṭhamaṁ, dutiyaṁ kūpataḷākādigatanti",
  "tika-vin06t4:131_6": "ācariyo. Dutiyavāre attano vasanaṭṭhānattā visuṁ pucchitabbameva, tasmā vuttaṁ etaṁ",
  "tika-vin06t4:131_7": "‘‘paricchinnabhikkho vā gāmo’’ti. Bahūsu potthakesu duvidhāpi yujjati.",
  "tika-vin06t4:132": "Anumodanavattakathāvaṇṇanā",
  "tika-vin06t4:133_0": "362-4. Pañcame anumodanatthāya nisinne. ‘‘Manussānaṁ parivisanaṭṭhānanti yattha manussā",
  "tika-vin06t4:133_1": "saputtadārā āvasitvā dentī’’ti likhitaṁ. Imasmiṁ khandhake āgantukāvāsikagamikānumodanabhattaggapiṇḍacārikāraññakasenāsanajantāgharavaccakuṭiupajjhācariyasaddhivihārikantevāsikavattāni",
  "tika-vin06t4:133_2": "cuddasa mahāvattāni nāma. Aggahitaggahaṇena gaṇiyamānāni asīti khandhakavattāni nāma honti.",
  "tika-vin06t4:134": "Vattakkhandhakavaṇṇanā niṭṭhitā.",
  "tika-vin06t4:135": "9. Pātimokkhaṭṭhapanakkhandhakavaṇṇanā",
  "tika-vin06t4:136": "Pātimokkhuddesayācanakathāvaṇṇanā",
  "tika-vin06t4:137_0": "383-4. ‘‘Nandimukhī’’ti likhitaṁ. Āyatakenevāti ādimhi eva. Yanti yasmā. Savantiyo",
  "tika-vin06t4:137_1": "mahānadiyo. ‘‘Mahantabhūtāna’’nti pāṭho. Pattāti patvā. ‘‘Samūlikāya ṭhapeti akatāyā’’ti",
  "tika-vin06t4:137_2": "ṭhapanakassa saññāmūlavasena vuttaṁ. Taṁ vatthuṁ avinicchinitvāva parisā vuṭṭhāti.",
  "tika-vin06t4:138": "Attādānaaṅgakathāvaṇṇanā",
  "tika-vin06t4:139_0": "398-9.‘‘Attādānanti sayaṁ parehi codito attānaṁ sodhetuṁ anādiyitvā paresaṁ vippaṭipattiṁ",
  "tika-vin06t4:139_1": "disvā sāsanaṁ sodhetuṁ attanā āditabba’’nti likhitaṁ. Vassārattoti vassakālo. Sappaṭimāsoti",
  "tika-vin06t4:139_2": "ākaḍḍhanayuttoti adhippāyo.",
  "tika-vin06t4:140": "401.Upadahātabboti uppādetabbo, vippaṭisāramukhena dhāretabboti adhippāyo.",
  "tika-vin06t4:141": "Pātimokkhaṭṭhapanakkhandhakavaṇṇanā niṭṭhitā.",
  "tika-vin06t4:142": "10. Bhikkhunikkhandhakavaṇṇanā",
  "tika-vin06t4:143": "Mahāpajāpatigotamīvatthukathāvaṇṇanā",
  "tika-vin06t4:144_0": "402-3.Sūnehīti sutehi. ‘‘Setaṭṭikā nāma rogajātī’’ti pāḷi. ‘‘Setaṭṭhikā’’ti aṭṭhakathā",
  "tika-vin06t4:144_1": ". ‘‘Paṭisambhidāpattakhīṇāsavaggahaṇena jhānānipi gahitāneva honti. Na hi nijjhānikānaṁ",
  "tika-vin06t4:144_2": "sabbappakārā sampatti ijjhatī’’ti likhitaṁ.",
  "tika-vin06t4:145": "Bhikkhunīupasampadānujānanakathāvaṇṇanā",
  "tika-vin06t4:146": "404.Yadaggena yaṁ divasaṁ ādiṁ katvā. Tadevāti tasmiṁ eva divase. ‘‘Anuñattiyā’’ti pāṭho. ‘‘Anupaññattiyā’’ti na sundaraṁ.",
  "tika-vin06t4:147_0": "405. ‘‘Paṭiggaṇhāmi yāvajīvaṁ anatikkamanīyo’’ti vatvā idāni kiṁ kāraṇā varaṁ yācatīti",
  "tika-vin06t4:147_1": "ce? Parūpavādavivajjanatthaṁ. Dubbuddhino hi keci vadeyyuṁ ‘‘mahāpajāpatiyā paṭhamaṁ",
  "tika-vin06t4:147_2": "sampaṭicchitattā ubhatosaṅghassa yathāvuḍḍhaabhivādanaṁ na jātaṁ. Gotamī ce varaṁ",
  "tika-vin06t4:147_3": "yāceyya, bhagavā anujāneyyā’’ti.",
  "tika-vin06t4:148": "408.Vimānetvāti aparajjhitvā.",
  "tika-vin06t4:149": "410-3.Kammappattāyopīti kammārahāpi. Āpattigāminiyopīti āpattiṁ āpannāyopi. Dve tisso bhikkhuniyoti dvīhi tīhi bhikkhunīhi. ‘‘Manosilikāyā’’ti pāṭho.",
  "tika-vin06t4:150": "420. ‘‘Tena ca bhikkhu nimantetabbo’’ti sāmīcivasena vuttaṁ.",
  "tika-vin06t4:151_0": "422-3. ‘‘Anujānāmi…pe… tāvakālika’’nti puggalikaṁ sandhāya vuttaṁ, na saṅghikanti",
  "tika-vin06t4:151_1": "ācariyo. ‘‘Anujānāmi, bhikkhave, utuniyā kaṭisuttaka’’nti vacanato bhikkhussa vinibandhaṁ",
  "tika-vin06t4:151_2": "kaṭisuttakaṁ na vaṭṭati. Paggharantī visaviṇā. Vepurisikā massudāṭhī.",
  "tika-vin06t4:152": "425.Tayo nissayeti rukkhamūlañhi sā na labhati.",
  "tika-vin06t4:153": "426. Bhattagge sace dāyakā bhikkhunisaṅghassa bhuttavato catupaccaye dātukāmā honti, yathāvuḍḍhameva.",
  "tika-vin06t4:154": "427.Vikāleti yāva vikāle honti, tāva pavāresunti attho. Ajjattanāti ajjatanā.",
  "tika-vin06t4:155_0": "428.Anuvādanti issariyaṭṭhānaṁ. Idaṁ sabbaṁ ‘‘ajjatagge ovaṭo bhikkhunīnaṁ bhikkhūsu",
  "tika-vin06t4:155_1": "vacanapatho’’ti paññattassa garudhammassa vītikkamaāpattipaññāpanatthaṁ vuttanti",
  "tika-vin06t4:155_2": "veditabbaṁ, aññathā yesaṁ garudhammānaṁ paṭiggahaṇena bhikkhunīnaṁ upasampadā anuññātā,",
  "tika-vin06t4:155_3": "tesaṁ vītikkame anupasampannāva siyāti āsaṅkā bhaveyya.",
  "tika-vin06t4:156_0": "429.Itthiyuttenāti itthīhi gāvīādīhi dhuraṭṭhāne yuttena. Purisantarenāti purisena",
  "tika-vin06t4:156_1": "antarikena. ‘‘Purisadutiyenā’’ti likhitaṁ, purisasārathināti adhippāyo. ‘‘Bāḷhataraṁ",
  "tika-vin06t4:156_2": "aphāsū’’ti vacanato gilānāya vaṭṭaticceva siddhaṁ, bhagavantaṁ āpucchitvā anuññātaṭṭhāne",
  "tika-vin06t4:156_3": "upasampajjissāmīti adhippāyo.",
  "tika-vin06t4:157": "430.Sā kenacideva antarāyenāti sabbantarāyasaṅgahanavacanaṁ, tasmā taṁ na antarāyaṁ kittetvā, vuttantarāyena ‘‘rājantarāyenā’’ti sādhetabbanti ācariyo.",
  "tika-vin06t4:158_0": "431-2. ‘‘Navakammanti katvā ‘ettakāni vassāni vasatū’ti apaloketvā saṅghikabhūmidāna’’nti",
  "tika-vin06t4:158_1": "likhitaṁ. ‘‘Sāgāra’’nti vuttattā agārapaṭisaṁyuttarahonisajjasikkhādivajjitāti keci,",
  "tika-vin06t4:158_2": "yuttametaṁ. Kasmā? ‘‘Sahāgāraseyyamattaṁ ṭhapetvā’’ti aṭṭhakathāyaṁ vuttattā. ‘‘Anujānāmi,",
  "tika-vin06t4:158_3": "bhikkhave, posetu’’nti vacanato posanayuttakammaṁ sabbaṁ vaṭṭati mātuyā, na aññesaṁ.",
  "tika-vin06t4:158_4": "Vasituṁ ce na sakkoti dutiyaṁ vinā, sammannitvāva dātabbā tāya iti no mati. Kittakaṁ",
  "tika-vin06t4:158_5": "kālaṁ? Vasitvā ce dutiyā gantumicchati, aññaṁ sammannituṁ yuttāva. Sā vijātā labheti ācariyo.",
  "tika-vin06t4:159_0": "434. ‘‘Idaṁ odissa anuññātaṁ vaṭṭatīti ekato vā ubhato vā avassave satipi vaṭṭatī’’ti",
  "tika-vin06t4:159_1": "likhitaṁ. ‘‘Kesacchedādikaṁ kammaṁ anujānāmi sādituṁ ’’icceva vuttattā vuttaṁ ‘‘tadaññe",
  "tika-vin06t4:159_2": "sāditu’’nti. ‘‘Kesacchedādikaṁ kammaṁ anujānāmi, bhikkhave’’ti avatvā ettakaṁ yasmā",
  "tika-vin06t4:159_3": "‘‘sāditu’’nti bhāsitaṁ, tasmā sā vicikicchāya ubhatopi avassave api pārājikakhettena",
  "tika-vin06t4:159_4": "sā pārājikaṁ phusati. Iti aṭṭhakathāsvetaṁ sabbāsupi vinicchitaṁ. Odissakābhilāpo",
  "tika-vin06t4:159_5": "hi aññathā nibbisesato taṁ pamāṇaṁ. Yadi tathā bhikkhussa kappati vicikicchā.",
  "tika-vin06t4:160": "Kālamodissa naṁ padaṁ, na sattodissakañhi taṁ;",
  "tika-vin06t4:161": "Atha bhikkhuniyā eva, kālamodissa bhāsitaṁ.",
  "tika-vin06t4:162": "Evaṁ pārājikāpatti, sithilāva katā siyā;",
  "tika-vin06t4:163": "Sabbaso pihitaṁ dvāraṁ, sabbapārājikasminti.",
  "tika-vin06t4:164": "Niratthakabhāvato, ubbhajāṇumaṇḍale;",
  "tika-vin06t4:165": "Tasmā na sādiyantīti, nidānavacanakkamaṁ.",
  "tika-vin06t4:166": "Nissāya satthunā vuttaṁ, sāditunti na aññathā;",
  "tika-vin06t4:167": "Attano paṇhisamphassaṁ, sādituṁ yena vāritaṁ.",
  "tika-vin06t4:168": "Api pārājikakkhette, kathaṁ dvāraṁ dadeyya so;",
  "tika-vin06t4:169": "Tathāpi buddhaputtānaṁ, buddhabhāsitabhāsitaṁ.",
  "tika-vin06t4:170": "Vacanañca samānento, no cettha yuttikathā dhīrā;",
  "tika-vin06t4:171": "Kesacchedādikammassa, avassaṁ karaṇīyato.",
  "tika-vin06t4:172": "Cittassa cātilolattā, gaṇassa ca aṅgasampadā-",
  "tika-vin06t4:173": "Bhāvā bhikkhunīnaṁ mahesinā, rakkhituñca asaṅkattā;",
  "tika-vin06t4:174": "Nanu modissakaṁ katanti.",
  "tika-vin06t4:175": "Bhikkhunikkhandhakavaṇṇanā niṭṭhitā.",
  "tika-vin06t4:176": "11. Pañcasatikakkhandhakavaṇṇanā",
  "tika-vin06t4:177": "Saṅgītinidānakathāvaṇṇanā",
  "tika-vin06t4:178_0": "437.Chinnapātanti bhāvanapuṁsakaṁ, tenākārena patantīti attho. Upaddutā ca mayaṁ",
  "tika-vin06t4:178_1": "homāti atītatthe vattamānavacanaṁ, ahumhāti attho. Atha vā tasmiṁ sati homa. ‘‘Pañca",
  "tika-vin06t4:178_2": "bhikkhusatānī’’ti gaṇanavasena vatvā ‘‘vassaṁ vasantā’’ti puggalaniddeso kato.",
  "tika-vin06t4:179": "Khuddānukhuddakakathāvaṇṇanā",
  "tika-vin06t4:180": "443. ‘‘Vassikasāṭikaṁ akkamitvā’’ti vacanato bhagavato catutthacīvarampi atthīti siddhaṁ. Tenevāha cīvarakkhandhake ‘‘catutthaṁ cīvaraṁ pārupī’’ti.",
  "tika-vin06t4:181_0": "444.‘‘Apica yatheva mayā’’tiādi saṅgītiyā aggahaṇādhippāyavasena vuttaṁ, kintu susaṅgītā",
  "tika-vin06t4:181_1": "āvuso therehi dhammo ca vinayo ca. Apicāhaṁ nāma tathevāhaṁ dhāressāmīti yatheva",
  "tika-vin06t4:181_2": "mayā bhagavato sammukhā sutaṁ sammukhā paṭiggahitaṁ, tatheva therehi bhagavatā sayameva",
  "tika-vin06t4:181_3": "etadaggaṁ āropitehi, tasmā susaṅgahitā saṅgītīti vuttaṁ hoti.",
  "tika-vin06t4:182": "Brahmadaṇḍakathāvaṇṇanā",
  "tika-vin06t4:183_0": "445. ‘‘Tvaṁyeva āṇāpehī’’ti ettakameva vuttaṁ, therā pana brahmadaṇḍaṁ katvā vuttaṁyeva",
  "tika-vin06t4:183_1": "‘‘channassā’’tiādimāhaṁsūti veditabbaṁ. Ettha ca ānandatthero viya aññopi saṅghena",
  "tika-vin06t4:183_2": "āṇatto bhikkhu brahmadaṇḍakatena bhikkhunā ālapituṁ labhati, na añño. Ujjavanikāyāti",
  "tika-vin06t4:183_3": "paṭisotagāminiyā. Āgamā nu kho idha āgamā nu khvidha. Āgamā kho idha, te orodhā idha",
  "tika-vin06t4:183_4": "āgamā kho. ‘‘Bhisicchavīti bhisitthavikā’’ti likhitaṁ. Sabbevimeti sabbameva. Kulavaṁ",
  "tika-vin06t4:183_5": "gamentīti niratthakavināsaṁ gamenti. Kucchito lavo kulavo, anayavināsoti vuttaṁ hoti.",
  "tika-vin06t4:183_6": "Imāya kho pana ‘‘dhammavinayasaṅgītiyā’’ti vattabbe visesena vinayassa sāsanamūlabhāvadassanatthaṁ,",
  "tika-vin06t4:183_7": "tasmiṁ ṭhite sakalasāsanaṭhitisiddhidīpanatthañca ‘‘idaṁ vo kappati, idaṁ vo na kappatī’’ti",
  "tika-vin06t4:183_8": "vatthusmiṁ āraddhattā, imissā ca pariyattiyā vinayapiṭakattā ‘‘vinayasaṅgītiyā’’ti idha vuttaṁ.",
  "tika-vin06t4:184": "Pañcasatikakkhandhakavaṇṇanā niṭṭhitā.",
  "tika-vin06t4:185": "12. Sattasatikakkhandhakavaṇṇanā",
  "tika-vin06t4:186": "Dasavatthukathāvaṇṇanā",
  "tika-vin06t4:187_0": "446.Nikkhittamaṇisuvaṇṇāti sikkhāpadeneva paṭikkhittamaṇisuvaṇṇā. Tattha maṇiggahaṇena",
  "tika-vin06t4:187_1": "sabbaṁ dukkaṭavatthu, suvaṇṇaggahaṇena sabbaṁ pācittiyavatthu gahitaṁ hoti. Bhikkhaggena",
  "tika-vin06t4:187_2": "bhikkhugaṇanāyāti vuttaṁ hoti.",
  "tika-vin06t4:188": "447.Mahikāti himaṁ. Posāti sattā. Sarajāti sakilesarajā. Magāti magasadisā. Tasmiṁ tasmiṁ visaye, bhave vā netīti netti, taṇhāyetaṁ adhivacanaṁ, tāya saha vattantīti sanettikā.",
  "tika-vin06t4:189": "450-2.Ahogaṅgoti pabbatassa nāmaṁ. Anumānessāmāti paññāpessāma. Āsutāti sajjitā, ‘‘asuttā’’ti vā pāṭho, anāvilā apakkā taruṇā.",
  "tika-vin06t4:190": "453.Ujjaviṁsu paṭisotena gacchiṁsu.",
  "tika-vin06t4:191_0": "455.Appeva nāmāti sādhu nāma. Mūlā dāyakā pesalakā. ‘‘Kullakavihārenāti khuddakavihārenā’’ti",
  "tika-vin06t4:191_1": "likhitaṁ. Rūpāvatārattā kullakavihāro nāma. Kathaṁ panetaṁ paññāyati, yena sannidhikataṁ",
  "tika-vin06t4:191_2": "yāvajīvikaṁ yāvakālikena tadahupaṭiggahitena sambhinnarasaṁ tadahupaṭiggahitasaṅkhayaṁ",
  "tika-vin06t4:191_3": "āgantvā sannidhikatāmisasaṅkhyameva gacchatīti? Vuccate – ‘‘yāvakālikena, bhikkhave,",
  "tika-vin06t4:191_4": "yāvajīvikaṁ tadahupaṭiggahita’’nti vacanato purepaṭiggahitaṁ yāvajīvikaṁ tadahupaṭiggahitenāmisena",
  "tika-vin06t4:191_5": "ce sambhinnaṁ, purepaṭiggahitasaṅkhyameva gacchatīti siddhaṁ. Aññathā ‘‘sattāhakālikena,",
  "tika-vin06t4:191_6": "bhikkhave, yāvajīvikaṁ paṭiggahitaṁ sattāhaṁ kappatī’’ti (mahāva. 305) vuttaṭṭhāne",
  "tika-vin06t4:191_7": "viya idhāpi ‘‘yāvakālikena, bhikkhave, yāvajīvikaṁ paṭiggahitaṁ kāle kappatī’’ti",
  "tika-vin06t4:191_8": "vadeyya, tañcāvuttaṁ. Tasmā purepaṭiggahitaṁ taṁ āmisasambhinnaṁ āmisagatikamevāti",
  "tika-vin06t4:191_9": "veditabbaṁ. Gaṇṭhipade pana ‘‘sannidhikārakaṁ khādanīyaṁ vā bhojanīyaṁ vā’’ti (pāci.",
  "tika-vin06t4:191_10": "253) vuttaṁ. Byañjanamattaṁ na gahetabbaṁ.",
  "tika-vin06t4:192_0": "457.Idhāti imasmiṁ pāṭhe. ‘‘‘Kāle kappati, vikāle na kappatī’ti (mahāva. 305) vuttavacanamattena",
  "tika-vin06t4:192_1": "‘vikāle kappatī’ti vikālabhojanapācittiyaṁ āvahaṁ hotīti attho, ‘na kappatī’ti sannidhibhojanapācittiyaṁ",
  "tika-vin06t4:192_2": "āvahaṁ hotīti attho, yadi sambhinnarasaṁ ajjapaṭiggahitampi yāvajīvikanti attho’’ti",
  "tika-vin06t4:192_3": "likhitaṁ. Suttavibhaṅgeti mātikāsaṅkhāte sutte ca tassa padabhājanīyasaṅkhāte vibhaṅge",
  "tika-vin06t4:192_4": "cāti attho. Idaṁ āgatameva. Kataranti? ‘‘Atikkāmayato chedanaka’’nti idaṁ.",
  "tika-vin06t4:193": "Tividatthipamāṇañce, adasaṁ taṁ nisīdanaṁ;",
  "tika-vin06t4:194": "Nisīdanaṁ kathaṁ hoti, sadasaṁ tañhi lakkhaṇaṁ.",
  "tika-vin06t4:195": "Tividatthipamāṇaṁ taṁ, dasā tattha vidatthi ce;",
  "tika-vin06t4:196": "Taṁnisīdananāmattā, tasmiṁ chedanakaṁ siyā.",
  "tika-vin06t4:197": "Anisīdananāmamhi, kathaṁ chedanakaṁ bhave;",
  "tika-vin06t4:198": "Iti ce neva vattabbaṁ, nisīdanavidatthito.",
  "tika-vin06t4:199": "Kappate sadasāmattaṁ, nisīdanamiti kāraṇaṁ;",
  "tika-vin06t4:200": "Kathaṁ yujjati no cetaṁ, nisīdanassa nāmakaṁ.",
  "tika-vin06t4:201": "Nisīdananti vuttattā, pamāṇasamatikkamā;",
  "tika-vin06t4:202": "Tassānumatihetuttā, tattha chedanakaṁ bhave.",
  "tika-vin06t4:203": "Jātarūpakappe –",
  "tika-vin06t4:204": "Jātarūpaṁ paṭikkhittaṁ, puggalasseva pāḷiyaṁ;",
  "tika-vin06t4:205": "Na saṅghassāti saṅghassa, tañce kappati sabbaso.",
  "tika-vin06t4:206": "Vikālabhojanañcāpi, puggalasseva vāritaṁ;",
  "tika-vin06t4:207": "Na saṅghassāti saṅghassa, kappatīti kathaṁ samaṁ.",
  "tika-vin06t4:208": "Sattasatikakkhandhakavaṇṇanā niṭṭhitā.",
  "tika-vin06t4:209": "Cūḷavaggavaṇṇanā niṭṭhitā.",
  "tika-vin06t4:210": " Namo tassa bhagavato arahato sammāsambuddhassa"
}