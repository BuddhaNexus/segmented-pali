{
  "tika-s0102t0:0": " Namo tassa bhagavato arahato sammāsambuddhassa",
  "tika-s0102t0:1": "Dīghanikāye",
  "tika-s0102t0:2": "Mahāvaggaṭīkā",
  "tika-s0102t0:3": "1. Mahāpadānasuttavaṇṇanā",
  "tika-s0102t0:4": "Pubbenivāsapaṭisaṁyuttakathāvaṇṇanā",
  "tika-s0102t0:5_0": "1. Yathājātānaṁ karerirukkhānaṁ ghanapattasākhāviṭapehi maṇḍapasaṅkhepehi sañchanno",
  "tika-s0102t0:5_1": "padeso ‘‘karerimaṇḍapo’’ti adhippeto. Dvāreti dvārasamīpe. Dvāre ṭhitarukkhavasena",
  "tika-s0102t0:5_2": "aññatthāpi samaññā atthīti dassetuṁ ‘‘yathā’’tiādi vuttaṁ. Kathaṁ pana bhagavā mahāgandhakuṭiyaṁ",
  "tika-s0102t0:5_3": "avasitvā tadā karerikuṭikāyaṁ vihāsīti? Sāpi buddhassa bhagavato vasanagandhakuṭi",
  "tika-s0102t0:5_4": "evāti dassento ‘‘antojetavane’’tiādimāha. Salaḷāgāranti devadārurukkhehi katagehaṁ.",
  "tika-s0102t0:5_5": "Pakatibhattassa pacchatoti bhikkhūnaṁ pākatikabhattakālato pacchā, ṭhitamajjhanhikato",
  "tika-s0102t0:5_6": "uparīti attho. Piṇḍapātato paṭikkantānanti piṇḍapātabhojanato apetānaṁ. Tenāha ‘‘bhattakicca’’ntiādi.",
  "tika-s0102t0:6_0": "Maṇḍalasaṇṭhānā māḷasaṅkhepena katā nisīdanasālā ‘‘maṇḍalamāḷa’’nti adhippetāti āha",
  "tika-s0102t0:6_1": "‘‘nisīdanasālāyā’’ti. Pubbenivāsapaṭisaṁyuttāti ettha pubba-saddo atītavisayo, nivāsa-saddo",
  "tika-s0102t0:6_2": "kammasādhano, khandhavinimutto ca nivasitadhammo natthi, khandhā ca santānavaseneva",
  "tika-s0102t0:6_3": "pavattantīti āha ‘‘pubbenivutthakkhandhasantānasaṅkhātena pubbenivāsenā’’ti. Yojetvāti",
  "tika-s0102t0:6_4": "visayabhāvena yojetvā. Pavattitāti kathitā. Dhammūpasaṁhitattā dhammato anapetāti",
  "tika-s0102t0:6_5": "dhammī. Tenāha ‘‘dhammasaṁyuttā’’ti.",
  "tika-s0102t0:7_0": "Udapādīti paduddhāro, tassa uppannā jātāti iminā sambandho. Taṁ panassā uppannākāraṁ",
  "tika-s0102t0:7_1": "pāḷiyaṁ saṅkhepatova dassitaṁ, vitthārato dassetuṁ ‘‘aho acchariya’’ntiādi āraddhaṁ.",
  "tika-s0102t0:7_2": "Tattha ke anussaranti, ke nānussarantīti padadvaye paṭhamaṁyeva sappapañcanaṁ, na",
  "tika-s0102t0:7_3": "itaranti tadeva puggalabhedato, kālavibhāgato, anussaraṇākārato, opammato niddisantena",
  "tika-s0102t0:7_4": "‘‘titthiyā anussarantī’’tiādi vuttaṁ. Aggappattakammavādinoti sikhāppattakammavādino",
  "tika-s0102t0:7_5": "‘‘atthi kammaṁ atthi kammavipāko’’ti (paṭi. ma. 1.234) evaṁ kammassakatāñāṇe ṭhitā",
  "tika-s0102t0:7_6": "tāpasaparibbājakā. Cattālīsaṁyeva kappe anussarantīti brahmajālādīsu (dī. ni. 1.33)",
  "tika-s0102t0:7_7": "bhagavatā tathā paricchijja vuttattā. Tato paraṁ na anussarantīti tathāvacanañca",
  "tika-s0102t0:7_8": "diṭṭhigatopaṭṭhakassa tesaṁ ñāṇassa paridubbalabhāvato.",
  "tika-s0102t0:8_0": "Sāvakāti mahāsāvakā tesañhi kappasatasahassaṁ pubbābhinīhāro. Pakatisāvakā pana tato",
  "tika-s0102t0:8_1": "ūnakameva anussaranti. Yasmā ‘‘kappānaṁ lakkhādhikaṁ ekaṁ, dve ca asaṅkhyeyyānī’’ti",
  "tika-s0102t0:8_2": "kālavasena evaṁ parimāṇo yathākkamaṁ aggasāvakapaccekabuddhānaṁ puññañāṇābhinīhāro,",
  "tika-s0102t0:8_3": "sāvakabodhipaccekabodhipāramitāsambharaṇañca, tasmā vuttaṁ ‘‘dve aggasāvakā…pe… kappasatasahassañcā’’ti.",
  "tika-s0102t0:8_4": "Yadi bodhisambhārasambharaṇakālaparicchinno tesaṁ tesaṁ ariyānaṁ abhiññāñāṇavibhavo,",
  "tika-s0102t0:8_5": "evaṁ sante buddhānampissa saparicchedatā āpannāti codanaṁ sandhāyāha ‘‘buddhānaṁ",
  "tika-s0102t0:8_6": "pana ettakanti paricchedo natthi, yāvatakaṁ ākaṅkhanti, tāvatakaṁ anussarantī’’ti",
  "tika-s0102t0:8_7": "‘‘yāvatakaṁ neyyaṁ, tāvatakaṁ ñāṇa’’nti (mahāni. 156; cūḷani. 85; paṭi. ma. 3, 5)",
  "tika-s0102t0:8_8": "vacanato. Sabbaññutaññāṇassa viya hi buddhānaṁ abhiññāñāṇānampi savisaye paricchedo",
  "tika-s0102t0:8_9": "nāma natthi, tasmā yaṁ yaṁ ñātuṁ icchanti, te taṁ taṁ jānanti eva. Atha vā satipi",
  "tika-s0102t0:8_10": "kālaparicchede karuṇūpāyakosallapariggahādinā sātisayattā mahābodhisambhārānaṁ paññāpāramitāya",
  "tika-s0102t0:8_11": "pavattiānubhāvassa paricchedo nāma natthi, kuto tannimittakānaṁ abhiññāñāṇānanti",
  "tika-s0102t0:8_12": "vuttaṁ ‘‘buddhānaṁ…pe… natthī’’ti.",
  "tika-s0102t0:9_0": "Khandhapaṭipāṭiyāti yathāpaccayaṁ anupubbapavattamānānaṁ khandhānaṁ anupubbiyā. Khandhappavattinti",
  "tika-s0102t0:9_1": "vedanādikkhandhappavattiṁ. Tesañhi anubhavanādiākāraggahaṇamassa sātisayaṁ, taṁ saññābhave",
  "tika-s0102t0:9_2": "tattha tattha anussaraṇavasena gahetvā gacchantā ekavokārabhave alabhantā ‘‘na passantī’’ti",
  "tika-s0102t0:9_3": "vuttā, jāle patitā viya sakuṇā, macchā viya cāti adhippāyo. Kuṇṭhā viyāti dandhā",
  "tika-s0102t0:9_4": "viya. Paṅguḷā viyāti pīṭhasappino viya. Diṭṭhiṁ gaṇhantīti adhiccasamuppannikadiṭṭhiṁ",
  "tika-s0102t0:9_5": "gaṇhanti. Yaṭṭhikoṭihetukaṁ gamanaṁ yaṭṭhikoṭigamanaṁ khandhapaṭipāṭiyā amuñcanato.",
  "tika-s0102t0:10_0": "Evaṁ santepīti kāmaṁ buddhasāvakāpi asaññabhave khandhappavattiṁ na passanti, evaṁ",
  "tika-s0102t0:10_1": "santepi te buddhasāvakā asaññabhavaṁ laṅghitvā parato anussaranti. ‘‘Vaṭṭe’’tiādi",
  "tika-s0102t0:10_2": "tathā tesaṁ anussaraṇākāradassanaṁ. Buddhehi dinnanaye ṭhatvāti ‘‘yattha pañcakappasatāni",
  "tika-s0102t0:10_3": "rūpappavattiyeva, na arūpappavatti, so asaññabhavo’’ti evaṁ sammāsambuddhehi desitāyaṁ",
  "tika-s0102t0:10_4": "dhammanettiyaṁ ṭhatvā. Evañhi antarā cutipaṭisandhiyo apassantā parato anussaranti",
  "tika-s0102t0:10_5": "seyyathāpi āyasmā sobhitoti (theragā. aṭṭha. 1.2.164 sobhitattheragāthāvaṇṇanā).",
  "tika-s0102t0:10_6": "So kira pubbenivāse ciṇṇavasī hutvā anupaṭipāṭiyā attano nibbattaṭṭhānaṁ anussaranto",
  "tika-s0102t0:10_7": "yāva asaññabhave attano acittakapaṭisandhi tāva addasa, tato paraṁ pañcakappasataparimāṇe",
  "tika-s0102t0:10_8": "kāle cutipaṭisandhiyo adisvā avasāne cutiṁ disvā ‘‘kiṁ nāmeta’’nti āvajjayamāno nayavasena",
  "tika-s0102t0:10_9": "‘‘asaññabhavo bhavissatī’’ti niṭṭhaṁ agamāsi. Atha naṁ bhagavā taṁ kāraṇaṁ aṭṭhuppattiṁ",
  "tika-s0102t0:10_10": "katvā pubbenivāsaṁ anussarantānaṁ aggaṭṭhāne ṭhapesi. ‘‘Cutipaṭisandhiṁ oloketvā’’ti",
  "tika-s0102t0:10_11": "idaṁ cutipaṭisandhivasena tesaṁ ñāṇassa saṅkamanadassanaṁ, tena sabbaso bhave anāmasitvā",
  "tika-s0102t0:10_12": "gantuṁ na sakkontīti dasseti.",
  "tika-s0102t0:11_0": "Taṁ tadeva passantīti yathā nāma saradasamaye ṭhitamajjhanhikavelāya caturatanike",
  "tika-s0102t0:11_1": "gehe cakkhumato purisassa rūpagataṁ supākaṭameva hotīti lokasiddhametaṁ, siyā pana",
  "tika-s0102t0:11_2": "tassa sukhumataratirohitādibhedassa rūpagatassa agocaratā. Na tveva buddhānaṁ ñātuṁ",
  "tika-s0102t0:11_3": "icchitassa ñeyyassa agocaratā, atha kho taṁ ñāṇālokena obhāsitaṁ hatthatale āmalakaṁ",
  "tika-s0102t0:11_4": "viya supākaṭaṁ suvibhūtameva hoti tathā ñeyyāvaraṇassa suppahīnattā. Tenāha ‘‘buddhā",
  "tika-s0102t0:11_5": "pana attanā vā parehi vā diṭṭhakatasutaṁ, sūriyamaṇḍalobhāsasadisa’’nti ca ādi.",
  "tika-s0102t0:12_0": "Tathā sāvakā ca paccekabuddhā cāti. Ettha tathā-saddena ‘‘attanā diṭṭhakatasutameva",
  "tika-s0102t0:12_1": "anussarantī’’ti idaṁ upasaṁharati, tena sappadesameva nesaṁ anussaraṇaṁ, na nippadesanti nidasseti.",
  "tika-s0102t0:13_0": "Khajjopanakaobhāsasadisaṁ ñāṇassa ativiya appānubhāvatāya. Sāvakānanti ettha pakatisāvakānaṁ",
  "tika-s0102t0:13_1": "pākatikapadīpobhāsasadisaṁ. Mahāsāvakānaṁ (theragā. aṭṭha. 2.21 vaṅgīsettharagāthāvaṇṇanāya",
  "tika-s0102t0:13_2": "vitthāro) mahāpadīpobhāsasadisaṁ. Tenāha visuddhimagge (visuddhi. 2.402) ‘‘ukkāpabhāsadisa’’nti.",
  "tika-s0102t0:13_3": "Osadhitārakobhāsasadisanti ussannā pabhā etāya dhīyati, osadhīnaṁ vā anubalappadāyakattā",
  "tika-s0102t0:13_4": "‘‘osadhī’’ti evaṁ laddhanāmāya tārakāya pabhāsadisaṁ. Saradasūriyamaṇḍalobhāsasadisaṁ",
  "tika-s0102t0:13_5": "sabbaso andhakāravidhamanato. Apaṭubhāvahetuko visayaggahaṇe cañcalabhāvo khalitaṁ,",
  "tika-s0102t0:13_6": "kuṇṭhibhāvahetuko visayassa anabhisamayo paṭighāto.Āvajjanapaṭibaddhamevāti āvajjanamattādhīnaṁ,",
  "tika-s0102t0:13_7": "āvajjitamatte eva yathicchitassa paṭivijjhanakanti attho. Sesapadadvayepi eseva nayo.",
  "tika-s0102t0:14_0": "Asaṅgaappaṭihataṁ pavattamānaṁ bhagavato ñāṇaṁ lahutarepi visaye, garutare ca ekasadisamevāti",
  "tika-s0102t0:14_1": "dassetuṁ ‘‘dubbalapattapuṭe’’tiādinā upamādvayaṁ vuttaṁ. Dhammakāyattā bhagavato",
  "tika-s0102t0:14_2": "guṇaṁ ārabbha pavattā ‘‘bhagavantaṁyeva ārabbha uppannā’’ti vuttaṁ. Taṁ sabbampīti",
  "tika-s0102t0:14_3": "taṁ yathāvuttaṁ sabbampi pubbenivāsapaṭisaṁyuttaṁ kathaṁ. Titthiyānaṁ, sāvakānañca",
  "tika-s0102t0:14_4": "pubbenivāsānussaraṇaṁ bhagavato pubbenivāsānussaraṇassa hīnudāharaṇadassanavasenettha",
  "tika-s0102t0:14_5": "kathitaṁ. Evañhi bhagavato mahantabhāvo visesato pakāsito hotīti. Saṅkhepatoti samāsato.",
  "tika-s0102t0:14_6": "Yattakopi pubbenivāsānussatiñāṇassa pavattibhedo attano ñāṇassa visayabhūto, taṁ",
  "tika-s0102t0:14_7": "sabbaṁ tadā yathākathitaṁ te bhikkhū saṅkhipitvā ‘‘itipī’’ti āhaṁsu. Tassa ca anekākāratāya",
  "tika-s0102t0:14_8": "āmeḍitavacanaṁ, pi-saddo sampiṇḍanattho, ‘‘iti kho bhikkhave sappaṭibhayo bālo’’tiādīsu",
  "tika-s0102t0:14_9": "(ma. ni. 3.124; a. ni. 3.1) viya ākārattho iti-saddoti dassento ‘‘evampī’’ti tadatthamāha.",
  "tika-s0102t0:15_0": "2-3.Vuttamevāti ettha ca idha pāṭhe yaṁ vattabbaṁ tena pāṭhena sādhāraṇaṁ, taṁ vuttamevāti",
  "tika-s0102t0:15_1": "adhippetaṁ, na asādhāraṇaṁ apubbapadavaṇṇanāya adhikatattāti taṁ dassento ‘‘ayameva",
  "tika-s0102t0:15_2": "hi viseso’’tiādimāha. ‘‘Assosī’’ti idaṁ savanakiccanipphattiyā vuttaṁ saddaggahaṇamukhena",
  "tika-s0102t0:15_3": "tadatthāvabodhassa siddhattā. Tattha pana pāḷiyaṁ ‘‘imaṁ saṁkhiyadhammaṁ viditvā’’",
  "tika-s0102t0:15_4": "icceva (dī. ni. 1.2) vuttaṁ. Ime bhikkhū mama guṇe thomenti, kathaṁ? Mama pubbenivāsañāṇaṁ",
  "tika-s0102t0:15_5": "ārabbhāti yojanā. Nipphattinti kiccanipphattiṁ, tena kātabbakiccasiddhanti attho.",
  "tika-s0102t0:15_6": "Noti pucchāvācī nu-iti iminā samānattho nipātoti vuttaṁ ‘‘iccheyyātha nū’’ti. Nanti",
  "tika-s0102t0:15_7": "bhagavantaṁ. ‘‘Yaṁ bhagavā’’ti ettha yaṁ-saddena kiriyāparāmasanabhūtena ‘‘dhammiṁ",
  "tika-s0102t0:15_8": "kathaṁ katheyyā’’ti evaṁ vuttaṁ. Dhammikathākaraṇaṁ parāmaṭṭhaṁ ‘‘etassā’’ti padassa",
  "tika-s0102t0:15_9": "atthoti āha ‘‘etassa dhammikathākaraṇassā’’ti, ādaravasena pana taṁ dvikkhattuṁ vuttaṁ.",
  "tika-s0102t0:16_0": "4.Suṇāthāti ettha iti-saddo ādiattho, pakārattho vā, etena ‘‘manasi karothā’’ti padaṁ",
  "tika-s0102t0:16_1": "saṅgaṇhāti. Sotāvadhānaṁ sotassa odahanaṁ, sussūsāti attho. Chinnaṁ upacchinnaṁ vaṭumaṁ",
  "tika-s0102t0:16_2": "saṁsāravaṭṭaṁ etesanti chinnavaṭumakā, sammāsambuddhā, aññe ca khīṇāsavā, idha pana",
  "tika-s0102t0:16_3": "sammāsambuddhā adhippetā. Tesañhi sabbaso anussaraṇaṁ itaresaṁ avisayo. Tenāha ‘‘aññesaṁ",
  "tika-s0102t0:16_4": "asādhāraṇa’’nti. Paccattavacane dissati yaṁ-saddo kammatthadīpanato. Upayogavacane",
  "tika-s0102t0:16_5": "dissati yaṁ-saddo pucchanakiriyāya kammatthadīpanato. Tanti ca upayogavacanameva",
  "tika-s0102t0:16_6": "pucchati-saddassa dvikammakabhāvato. Yanti yena kāraṇenāti ayamettha atthoti āha",
  "tika-s0102t0:16_7": "‘‘karaṇavacane dissatī’’ti. Bhummeti daṭṭhabboti yathā yaṁ-saddo na kevalaṁ paccattaupayogesu",
  "tika-s0102t0:16_8": "eva, atha kho karaṇepi dissati, evaṁ idha bhummeti daṭṭhabbo. Dasasahassilokadhātunti",
  "tika-s0102t0:16_9": "jātikkhettabhūtaṁ dasasahassacakkavāḷaṁ. Unnādento uppajji anekacchariyapātubhāvapaṭimaṇḍitattā buddhuppādassa.",
  "tika-s0102t0:17_0": "Kālassa bhaddatā nāma tattha sattānaṁ guṇavibhūtiyā, buddhuppādaparamā ca guṇavibhūtīti",
  "tika-s0102t0:17_1": "tabbahulatā yassa kappassa bhaddatāti āha ‘‘pañcabuddhuppādapaṭimaṇḍitattā sundarakappe’’ti,",
  "tika-s0102t0:17_2": "tathā sārabhūtaguṇavasena ‘‘sārakappe’’ti . ‘‘Imaṁ kappaṁ thomento evamāhā’’ti vatvā",
  "tika-s0102t0:17_3": "imassa kappassa tathā thometabbatā anaññasādhāraṇāti dassetuṁ ‘‘yato paṭṭhāyā’’tiādi",
  "tika-s0102t0:17_4": "vuttaṁ. Tattha yato paṭṭhāyāti yato pabhuti abhinīhāro katoti manussattādiaṭṭhaṅgasamannāgato",
  "tika-s0102t0:17_5": "abhinīhāro pavattito. Saṁsārassa anādibhāvato imassa bhagavato abhinīhārato puretaraṁ",
  "tika-s0102t0:17_6": "uppannā sammāsambuddhā anantā aparimeyyāti tehi uppannakappe nivattento ‘‘etasmiṁ",
  "tika-s0102t0:17_7": "antare’’ti āha. Kāmaṁ dīpaṅkarabuddhuppāde ayaṁ bhagavā abhinīhāramakāsi, tassa pana",
  "tika-s0102t0:17_8": "bhagavato nibbatti imassa abhinīhārato purimatarāti vuttaṁ ‘‘amhākaṁ…pe… nibbattiṁsū’’ti.",
  "tika-s0102t0:18_0": "Asaṅkhyeyyakappapariyosāneti mahākappānaṁ asaṅkhyeyyapariyosāne. Esa nayo ito paresupi.",
  "tika-s0102t0:18_1": "‘‘Ito tiṁsakappasahassānaṁ uparī’’ti etena padumuttarassa bhagavato, sumedhassa ca",
  "tika-s0102t0:18_2": "bhagavato antare ekūnasattatikappasahassāni buddhasuññāni ahesunti dasseti. ‘‘Ito",
  "tika-s0102t0:18_3": "aṭṭhārasannaṁ kappasahassānaṁ uparī’’ti iminā sujātassa bhagavato, atthadassissa",
  "tika-s0102t0:18_4": "ca bhagavato antare ekenūnāni dvādasakappasahassāni buddhasuññāni ahesunti dasseti.",
  "tika-s0102t0:18_5": "‘‘Ito catunavute kappe’’ti iminā dhammadassissa bhagavato, siddhatthassa ca bhagavato",
  "tika-s0102t0:18_6": "antare chādhikanavasatuttarāni sattarasakappasahassāni buddhasuññāni ahesunti dasseti.",
  "tika-s0102t0:18_7": "‘‘Ekatiṁse kappe’’ti iminā vipassissa bhagavato, sikhissa ca bhagavato antare saṭṭhi",
  "tika-s0102t0:18_8": "kappāni buddhasuññāni ahesunti dasseti. Te sabbepi padumuttarassa bhagavato oraṁ",
  "tika-s0102t0:18_9": "sumedhādīhi uppannakappehi saddhiṁ samodhāniyamānā satasahassā kappā honti, yattha",
  "tika-s0102t0:18_10": "mahāsāvakādayo (theragā. aṭṭha. 2.21 vaṅgīsattheragāthāvaṇṇanā) vivaṭṭū panissayāni",
  "tika-s0102t0:18_11": "kusalāni sambhariṁsu. Buddhasuññepi loke paccekabuddhā uppajjitvā tesaṁ purisavisesānaṁ",
  "tika-s0102t0:18_12": "puññābhisandābhibuddhiyā paccayā honti. ‘‘Evamaya’’ntiādi vuttamevatthaṁ nigamanavasena vadati.",
  "tika-s0102t0:19_0": "‘‘Kiṁ paneta’’ntiādi pubbanimittavibhāvanatthāya āraddhaṁ. Tattha etanti buddhānaṁ",
  "tika-s0102t0:19_1": "uppajjanaṁ. Kappasaṇṭhānakālasminti vivaṭṭakappassa saṇṭhahanakāle. Ekamasaṅkhyeyyanti",
  "tika-s0102t0:19_2": "saṁvaṭṭaṭṭhāyiṁ sandhāyāha. Ekaṅgaṇaṁ hutvā ṭhiteti pabbatarukkhagacchādīnaṁ, meghādīnañca",
  "tika-s0102t0:19_3": "abhāvena vivaṭaṁaṅgaṇaṁ hutvā ṭhite. Lokasannivāseti bhājanalokena sannivisitabbaṭṭhāne.",
  "tika-s0102t0:19_4": "Vīsati yaṭṭhiyo usabhaṁ. ‘‘Usabhamattā, dve usabhamattā’’tiādinā paccekaṁ mattā-saddo",
  "tika-s0102t0:19_5": "yojetabbo. Yojanasahassamattā hutvāti patamānāva udakadhārā yojanasahassamattaṁ ākāsaṭṭhānaṁ",
  "tika-s0102t0:19_6": "pharitvā pavattiyā yojanasahassamattā hutvā. Yāva avinaṭṭhabrahmalokāti yāva ābhassarabrahmalokā,",
  "tika-s0102t0:19_7": "yāva subhakiṇhabrahmalokā, yāva vehapphalabrahmalokāti attho.",
  "tika-s0102t0:20_0": "Vātavasenāti saṭṭhisahassādhikanavayojanasatasahassubbedhassa sandhārakavātamaṇḍalassa",
  "tika-s0102t0:20_1": "vasena. Mahābodhipallaṅkoti mahābodhipallaṅkappadesamāha. Tassa pacchā vināso, paṭhamaṁ",
  "tika-s0102t0:20_2": "saṇṭhahanañca dhammatāvasena veditabbaṁ. Tatthāti tasmiṁ padese. Pubbanimittaṁ hutvāti",
  "tika-s0102t0:20_3": "buddhappādassa pubbanimittaṁ hutvā. Pubbanimittasannissayo hi gaccho nissitavohārena",
  "tika-s0102t0:20_4": "tathā vutto. Tenāha ‘‘tassā’’tiādi. Kaṇṇikābaddhāni hutvāti ābaddhakaṇṇikā viya hutvā.",
  "tika-s0102t0:20_5": "Suddhāvāsabrahmāno attamanā…pe… gacchantīti yojanā. Vehapphalepi subhakiṇhe saṅgahetvā",
  "tika-s0102t0:20_6": "‘‘nava brahmalokā’’ti vuttaṁ. Tathā hi te catutthiṁyeva viññāṇaṭṭhitiṁ bhajanti.",
  "tika-s0102t0:20_7": "Nikkhamantesūti mahābhinikkhamanaṁ abhinikkhamantesu. Abhijāti panettha jātibhāvasāmaññena",
  "tika-s0102t0:20_8": "gabbhokkantiyāva saṅgahitā. Nimīyati anumīyati phalaṁ etenāti nimittaṁ, kāraṇaṁ.",
  "tika-s0102t0:20_9": "Ñāpakampi hi kāraṇaṁ disvā tassa abyabhicārībhāvena phalaṁ siddhameva katvā gaṇhi,",
  "tika-s0102t0:20_10": "yathā taṁ asito isi abhijātiyaṁ mahāpurisassa lakkhaṇāni disvā tesaṁ abyabhicārībhāvena",
  "tika-s0102t0:20_11": "buddhaguṇe siddhe eva katvā gaṇhi, evaṁ pana gayhamānaṁ tannimittakaṁ phalaṁ tadānubhāvena",
  "tika-s0102t0:20_12": "siddhaṁ viya voharīyati tabbhāve bhāvato. Tenāha ‘‘tesaṁ nimittānaṁ ānubhāvenā’’tiādi.",
  "tika-s0102t0:20_13": "Tathā cāha bhagavā ‘‘so tena lakkhaṇena samannāgato…pe… rājā samāno kiṁ labhati,",
  "tika-s0102t0:20_14": "buddho samāno kiṁ labhatī’’ti (dī. ni. 3.202, 204) ca evamādi. Imamatthanti pañca",
  "tika-s0102t0:20_15": "buddhā imasmiṁ kappe uppajjissantīti imamatthaṁ yāthāvato jāniṁsu.",
  "tika-s0102t0:21": "Jātiparicchedādivaṇṇanā",
  "tika-s0102t0:22_0": "5-7.Kappaparicchedavasenāti ‘‘ito so ekanavute kappe’’tiādinā yattha yattha kappe",
  "tika-s0102t0:22_1": "te te buddhā uppannā, tassa tassa kappassa paricchindanavasena parijānanavasena.",
  "tika-s0102t0:22_2": "‘‘Idaṁ ta’’nti hi niyametvā paricchijja jānanaṁ paricchindanaṁ paricchedo. Parittanti",
  "tika-s0102t0:22_3": "ittaraṁ. Lahukanti sallahukaṁ, āyuno adhippetattā rassanti vuttaṁ hoti. Tenāha ‘‘ubhayametaṁ",
  "tika-s0102t0:22_4": "appakasseva vevacana’’nti.",
  "tika-s0102t0:23_0": "‘‘Appaṁ vā bhiyyo’’ti avisesajotanaṁ ‘‘vīsaṁ vā tiṁsaṁ vā’’tiādinā aniyamitavaseneva",
  "tika-s0102t0:23_1": "yathālābhato vavatthapetvā ayañca nayo apacuroti dassento ‘‘evaṁ dīghāyuko pana atidullabho’’ti",
  "tika-s0102t0:23_2": "āha. Idaṁ taṁ visesavavatthāpanaṁ puggalesu pakkhipitvā dassento ‘‘tattha visākhā’’tiādimāha.",
  "tika-s0102t0:24_0": "Yadi evaṁ kasmā amhākaṁ bhagavā tattakampi kālaṁ na jīvi, nanu mahābodhisattā carimabhave",
  "tika-s0102t0:24_1": "ativiyauḷāratamena puññābhisaṅkhārena paṭisandhiṁ gaṇhantīti? Saccametanti. Tattha",
  "tika-s0102t0:24_2": "kāraṇaṁ dassetuṁ ‘‘vipassīādayo panā’’tiādi vuttaṁ. Tattha abhijātiyā mettāṭhānatāya",
  "tika-s0102t0:24_3": "abhisaṅkhāraviññāṇassa mettāpubbabhāgatā. Tadanuguṇañhi tesaṁ visesato paṭisandhiviññāṇaṁ.",
  "tika-s0102t0:24_4": "Tassa visesato bahulaṁ khemavitakkūpanissayatāya somanassasahagatatā, anaññasādhāraṇaparopadesarahitañāṇavisesūpanissayatāya",
  "tika-s0102t0:24_5": "ñāṇasampayuttatā, asaṅkhārikatā ca veditabbā, asaṅkhyeyyaṁ āyu ādhāravisesato, nissayavisesato,",
  "tika-s0102t0:24_6": "paṭipakkhadūrībhāvato, pavattiākāravisesato ca aparimeyyānubhāvatāya kāraṇassa. Tattha",
  "tika-s0102t0:24_7": "cirataraṁ kālaṁ santānassa pāramitāparibhāvitatā ādhāravisesatā. Alobhajjhāsayādiāsayasampadā",
  "tika-s0102t0:24_8": "nissayavisesatā. Lābhamacchariyādipāpadhammavikkhambhanaṁ paṭipakkhadūrībhāvo. Sabbasattānaṁ",
  "tika-s0102t0:24_9": "sakalavaṭṭadukkhanissaraṇatthāya āyūhanā pavattiākāraviseso veditabbo.",
  "tika-s0102t0:25_0": "Ayañca nayo sabbesaṁ mahābodhisattānaṁ carimabhavābhinibbattakakammāyūhane sādhāraṇoti",
  "tika-s0102t0:25_1": "tassa phalenāpi ekasadiseneva bhavitabbanti āha ‘‘iti sabbe buddhā asaṅkhyeyyāyukā’’ti,",
  "tika-s0102t0:25_2": "asaṅkhyeyyakālāvatthānāyukāti attho. Asaṅkhyeyyāyukasaṁvattanasamatthaṁ paricitaṁ",
  "tika-s0102t0:25_3": "kammaṁ hoti, buddhā pana tadā manussānaṁ paramāyuppamāṇānurūpameva kālaṁ ṭhatvā parinibbāyanti",
  "tika-s0102t0:25_4": "tato paraṁ ṭhatvā sādhetabbapayojanābhāvato, dhammatāvesāti vā veditabbā. Aṭṭhakathāyaṁ",
  "tika-s0102t0:25_5": "pana tato paraṁ pana aṭṭhānassa ‘‘utubhojanavipattiyā’’ti (dī. ni. aṭṭha. 2.5) kāraṇaṁ",
  "tika-s0102t0:25_6": "vuttaṁ, ‘‘taṁ lokasādhāraṇaṁ loke jātasaṁvuddhānaṁ tathāgatānaṁ na hotī’’ti na sakkā",
  "tika-s0102t0:25_7": "vattuṁ. Tathā hi nesaṁ rogakilamathādayo hontiyeva. Utubhojanavasenāti asampannassa,",
  "tika-s0102t0:25_8": "sampannassa ca utuno, bhojanassa ca vasena yathākkamaṁ āyu hāyatipi vaḍḍhatipi. Āyūti",
  "tika-s0102t0:25_9": "ca paramāyu adhippetaṁ. Tattha yaṁ vattabbaṁ, taṁ brahmajālādiṭīkāyaṁ (dī. ni. ṭī. 1.40) vuttameva.",
  "tika-s0102t0:26_0": "Idāni tamatthaṁ samudāgamato paṭṭhāya dassetuṁ ‘‘tattha yadā’’tiādi vuttaṁ. Dhamme",
  "tika-s0102t0:26_1": "niyuttā dhammikā, na dhammikā adhammikā, hiṁsādiadhammapasutā. Adhammikameva hoti",
  "tika-s0102t0:26_2": "issarajanānaṁ anuvattanena, paresaṁ diṭṭhānugatiāpajjanena ca. Uṇhavalāhakā devatāti",
  "tika-s0102t0:26_3": "uṇhautuno paccayabhūtameghamālāsamuṭṭhāpakā devaputtā. Tesaṁ kira tathā cittuppādasamakālameva",
  "tika-s0102t0:26_4": "yathicchitaṭṭhānaṁ uṇhaṁ pharamānā valāhakamālā nātibahalā ito cito nabhaṁ chādentī",
  "tika-s0102t0:26_5": "vitanoti. Esa nayo sītavalāhakavassavalāhakāsu. Abbhavalāhakā pana devatā sītuṇhavassehi",
  "tika-s0102t0:26_6": "vinā kevalaṁ abbhapaṭalasseva samuṭṭhāpakā veditabbā. Tāsanti ettha ‘‘mittā’’ti padaṁ",
  "tika-s0102t0:26_7": "ānetvā yojanā. Kāmaṁ heṭṭhā vuttā sattavidhāpi devatā cātumahārājikāva tā pana tena",
  "tika-s0102t0:26_8": "tena visesena vatvā idāni tadaññe paṭhamabhūmike kāmāvacaradeve sāmaññato gaṇhanto",
  "tika-s0102t0:26_9": "‘‘cātumahārājikā’’ti āha. Tāsaṁ adhammikatāyāti rājūnaṁ adhammikabhāvamūlakena uparājādiadhammikabhāvaparamparābhatena",
  "tika-s0102t0:26_10": "tāsaṁ devatānaṁ adhammikabhāvena. Visamaṁ candimasūriyā pariharantīti bahvābādhatādi",
  "tika-s0102t0:26_11": "aniṭṭhaphalūpanissayabhūtassa yathāvuttaadhammikatāsaññitassa sādhāraṇassa pāpakammassa",
  "tika-s0102t0:26_12": "balena visamaṁ vāyantena vāyunā pīḷiyamānā candimasūriyā sineruṁ parikkhipantā visamaṁ",
  "tika-s0102t0:26_13": "parivattanti yathāmaggena nappavattantīti . Assidaṁ yathā candimasūriyānaṁ visamaparivattanaṁ",
  "tika-s0102t0:26_14": "visamavātasaṅkhobhahetukaṁ, evaṁ utuvassādivisamappavattīti dassetuṁ ‘‘vāto yathāmaggena",
  "tika-s0102t0:26_15": "na vāyatī’’tiādi vuttaṁ. Devatānanti sītavalāhakadevatādidevatānaṁ. Tenāha ‘‘sītuṇhabhedo",
  "tika-s0102t0:26_16": "utū’’tiādi. Tasmiṁ asampajjanteti tasmiṁ yathāvutte vassabījabhūte utumhi yathākālaṁ",
  "tika-s0102t0:26_17": "sampattiṁ anupagacchante.",
  "tika-s0102t0:27_0": "‘‘Na sammā devo vassatī’’ti saṅkhepato vuttamatthaṁ vivaranto ‘‘kadācī’’tiādimāha.",
  "tika-s0102t0:27_1": "Tattha kadāci vassatīti kadāci avassanakāle vassati. Kadāci na vassatīti kadāci vassitabbakāle",
  "tika-s0102t0:27_2": "na vassati. Katthaci vassati, katthaci na vassatīti padesamāha. ‘‘Vassantopī’’tiādi",
  "tika-s0102t0:27_3": "‘‘kadāci vassati, kadāci na vassatī’’ti padadvayasseva atthavivaraṇaṁ. Vigatagandhavaṇṇarasādīti",
  "tika-s0102t0:27_4": "ādi-saddena nirojataṁ saṅgaṇhāti. Ekasmiṁ padeseti bhattapacanabhājanassa ekapasse.",
  "tika-s0102t0:27_5": "Uttaṇḍulanti pākato ukkantataṇḍulaṁ. Tīhākārehīti sabbaso apariṇataṁ, ekadesena pariṇataṁ,",
  "tika-s0102t0:27_6": "dupariṇatañcāti evaṁ tīhākārehi. Paccati pakkāsayaṁ upagacchati. Appāyukāti ettha",
  "tika-s0102t0:27_7": "‘‘dubbaṇṇā cā’’tipi vattabbaṁ. Evaṁ utubhojanavasena āyu hāyati hetumhi aparikkhīṇepi",
  "tika-s0102t0:27_8": "paccayassa paridubbalattā.",
  "tika-s0102t0:28": "‘‘Yadā panā’’tiādi sukkapakkhassa attho vuttavipariyāyena veditabbo.",
  "tika-s0102t0:29_0": "Vaḍḍhitvāvaḍḍhitvā parihīnanti veditabbaṁ. Kasmā? Na hi ekasmiṁ antarakappe aneke",
  "tika-s0102t0:29_1": "buddhā uppajjanti, eko eva pana uppajjatīti. Idāni tamatthaṁ vitthārato dassetuṁ",
  "tika-s0102t0:29_2": "‘‘katha’’ntiādi vuttaṁ. Cattāri ṭhatvāti accantasaṁyoge upayogavacanaṁ. Yaṁyaṁāyuparimāṇesūti",
  "tika-s0102t0:29_3": "yattakayattakaparamāyuppamāṇesu. Tesampīti buddhānaṁ. Taṁ tadeva āyuparimāṇaṁ hoti,",
  "tika-s0102t0:29_4": "tattha kāraṇaṁ heṭṭhā vuttameva.",
  "tika-s0102t0:30": "Jātiparicchedādivaṇṇanā niṭṭhitā",
  "tika-s0102t0:31": "Bodhiparicchedavaṇṇanā",
  "tika-s0102t0:32_0": "8.Mūleti mūlāvayavassa samīpe. Taṁ pana tassā heṭṭhāpadeso hotīti āha ‘‘pāṭalirukkhassa",
  "tika-s0102t0:32_1": "heṭṭhā’’ti. Taṁdivasanti attanā jātadivase, taṁdivasanti vā taṁ bhagavato abhisambodhidivase.",
  "tika-s0102t0:32_2": "So kira bodhirukkho sālakalyāṇī viya pathaviyā abbhantare eva puretaraṁ vaḍḍhento",
  "tika-s0102t0:32_3": "abhisambodhidivase pathaviṁ ubbhijjitvā uṭṭhito ratanasataṁ ucco, tāvadeva ca vitthato",
  "tika-s0102t0:32_4": "hutvā nabhaṁ pūrento aṭṭhāsi. Ayampi kiretassa rukkhabhāvena viya aññehi vemattatā.",
  "tika-s0102t0:32_5": "Ghanasaṁhatanāḷavaṇṭatāya kaṇṇikabaddhehi viya pupphehi. Ekasañchannāti pupphānaṁ",
  "tika-s0102t0:32_6": "nirantaratāya ekajjhaṁ sañchannā, tattha tattha nibaddha…pe… samujjalanti tahaṁ tahaṁ",
  "tika-s0102t0:32_7": "olambitakusumadāmehi ceva tahaṁ tahaṁ khittamālāpiṇḍīhi ca ito cito vippakiṇṇavividhavaṇṭamuttapupphehi",
  "tika-s0102t0:32_8": "ca sammadeva ujjalaṁ. Aññamaññaṁ sirīsampattānīti aññamaññassa siriyā sobhāya sampannāni.",
  "tika-s0102t0:32_9": "Buddhaguṇavibhavasirinti sammāsambuddhehi abhigantabbaguṇavibhūtisobhaṁ. Paṭivijjhamānoti adhigacchanto.",
  "tika-s0102t0:33": "Setambarukkhoti setavaṇṇaphalo ambarukkho. Tadevāti pāṭaliyā vuttappamāṇameva. Ekatoti ekapasse. Surasānīti sumadhurarasāni.",
  "tika-s0102t0:34": "Ekova pallaṅkoti ekova pallaṅkappadeso. So so rukkho ‘‘bodhī’’ti vuccati bujjhanti etthāti katvā.",
  "tika-s0102t0:35": "Sāvakayugaparicchedavaṇṇanā",
  "tika-s0102t0:36_0": "9.Sāvakaparicchedeti sāvakayugaparicchede. ‘‘Khaṇḍatissa’’nti dvepi ekajjhaṁ gahetvā",
  "tika-s0102t0:36_1": "ekattavasena vuttanti āha ‘‘khaṇḍo ca tisso cā’’ti, buddhānaṁ sahodaro, vemātikopi",
  "tika-s0102t0:36_2": "vā jeṭṭhabhātā na hotīti ‘‘ekapitiko kaniṭṭhabhātā’’ti vuttaṁ. Avasesehi puttehi.",
  "tika-s0102t0:36_3": "‘‘Paññāpāramiyā matthakaṁ patto’’ti vatvā tassa matthakappattaṁ guṇavisesaṁ dassetuṁ",
  "tika-s0102t0:36_4": "‘‘sikhinā bhagavatā’’tiādi vuttaṁ.",
  "tika-s0102t0:37": "Uttaroti uttamo. Puna uttaroti theraṁ nāmena vadati. Pāranti parakoṭimatthakaṁ. Paññāvisayeti paññādhikāre. Pavattiṭṭhānavasena hi pavattiṁ vadati.",
  "tika-s0102t0:38": "Sāvakasannipātaparicchedavaṇṇanā",
  "tika-s0102t0:39_0": "10.Uposathanti āṇāpātimokkhaṁ. Dutiyatatiyesūti dutiye, tatiye ca sāvakasannipāte.",
  "tika-s0102t0:39_1": "Eseva nayoti caturaṅgikataṁ atidisati. Abhinīhārato paṭṭhāya vatthuṁ kathetvā pabbajjā",
  "tika-s0102t0:39_2": "dīpetabbā, sā pana yasmā manorathapūraṇiyaṁ aṅguttaraṭṭhakathāyaṁ (a. ni. aṭṭha.",
  "tika-s0102t0:39_3": "1.1.211) vitthārato āgatā, tasmā tattha vuttanayeneva veditabbāti.",
  "tika-s0102t0:40": "Upaṭṭhākaparicchedavaṇṇanā",
  "tika-s0102t0:41_0": "11.Nibaddhupaṭṭhākabhāvanti ārambhato paṭṭhāya yāva parinibbānā niyataupaṭṭhākabhāvaṁ.",
  "tika-s0102t0:41_1": "Aniyatuupaṭṭhākā pana bhagavato paṭhamabodhiyaṁ bahū ahesuṁ. Tenāha ‘‘bhagavato hī’’tiādi.",
  "tika-s0102t0:41_2": "Idāni ānandatthero yena kāraṇena satthu nibaddhupaṭṭhākabhāvaṁ upagato, yathā ca",
  "tika-s0102t0:41_3": "upagato, taṁ dassetuṁ ‘‘tattha ekadā’’tiādi vuttaṁ. ‘‘Ahaṁ iminā maggena gacchāmī’’ti",
  "tika-s0102t0:41_4": "āha anayabyasanāpādakena kammunā codiyamāno . Atha naṁ bhagavā tamatthaṁ anārocetvāva",
  "tika-s0102t0:41_5": "khemaṁ maggaṁ sandhāya ‘‘ehi bhikkhu iminā gacchāmā’’ti āha. Kasmā panassa bhagavā",
  "tika-s0102t0:41_6": "tamatthaṁ nārocesīti? Ārocitepi asaddahanto nādiyissati. Tañhi tassa hoti dīgharattaṁ",
  "tika-s0102t0:41_7": "ahitāya dukkhāyātiti. Teti te gamanaṁ, ‘‘ta’’nti vā pāṭho.",
  "tika-s0102t0:42_0": "Anvāsattoti anubaddho, upadduto vā. Dhammagāravanissito saṁvego dhammasaṁvego ‘‘amhesu",
  "tika-s0102t0:42_1": "nāma tiṭṭhantesu bhagavatopi īdisaṁ jāta’’nti. ‘‘Ahaṁ upaṭṭhahissāmī’’ti vadanto",
  "tika-s0102t0:42_2": "dhammasenāpati atthato evaṁ vadanto nāma hotīti ‘‘ahaṁ bhante tumhe’’tiādi vuttaṁ.",
  "tika-s0102t0:42_3": "Asuññāyeva me sā disāti asuññāyeva mama sā disā. Tattha kāraṇamāha ‘‘tava ovādo buddhānaṁ ovādasadiso’’ti.",
  "tika-s0102t0:43_0": "Vasituṁ na dassatīti ekagandhakuṭiyaṁ vāsaṁ na labhissatīti adhippāyo. Parammukhā",
  "tika-s0102t0:43_1": "desitassāpi dhammassāti suttantadesanaṁ sandhāya vuttaṁ. Abhidhammadesanā panassa",
  "tika-s0102t0:43_2": "parammukhāva pavattā pageva yācanāya. Tassā vācanāmaggopi sāriputtattherappabhavo.",
  "tika-s0102t0:43_3": "Kasmā? So niddesapaṭisambhidā viya therassa bhikkhuto gahitadhammakkhandhapakkhiyo.",
  "tika-s0102t0:43_4": "Apare pana ‘‘dhammabhaṇḍāgāriko paṭipāṭiyā tikadukesu devasikaṁ katokāso bhagavantaṁ",
  "tika-s0102t0:43_5": "pañhaṁ pucchi, bhagavāpissa pucchitapucchitaṁ nayadānavasena vissajjesi. Evaṁ abhidhammopi",
  "tika-s0102t0:43_6": "satthārā parammukhā desitopi therena sammukhā paṭiggahitova ahosī’’ti vadanti. Sabbaṁ",
  "tika-s0102t0:43_7": "vīmaṁsitvā gahetabbaṁ.",
  "tika-s0102t0:44_0": "Aggupaṭṭhākoti upaṭṭhāne sakkaccakāritāya aggabhūto upaṭṭhāko. Thero hi upaṭṭhākaṭṭhānaṁ",
  "tika-s0102t0:44_1": "laddhakālato paṭṭhāya bhagavantaṁ duvidhena udakena, tividhena dantakaṭṭhena, pādaparikammena,",
  "tika-s0102t0:44_2": "gandhakuṭipariveṇasammajjanenāti evamādīhi kiccehi upaṭṭhahanto ‘‘imāya nāma velāya",
  "tika-s0102t0:44_3": "satthu idaṁ nāma laddhuṁ vaṭṭati, idaṁ nāma kātuṁ vaṭṭatī’’ti cintetvā taṁ taṁ nipphādento",
  "tika-s0102t0:44_4": "mahatiṁ daṇḍadīpikaṁ gahetvā ekarattiṁ gandhakuṭipariveṇaṁ nava vāre anupariyāyati.",
  "tika-s0102t0:44_5": "Evaṁ hissa ahosi ‘‘sace me thinamiddhaṁ okkameyya, bhagavati pakkosante paṭivacanaṁ",
  "tika-s0102t0:44_6": "dātuṁ nāhaṁ sakkuṇeyya’’nti, tasmā sabbarattiṁ daṇḍadīpikaṁ hatthena na muñcati.",
  "tika-s0102t0:44_7": "Tena vuttaṁ ‘‘aggupaṭṭhāko’’ti.",
  "tika-s0102t0:45": "12. Pitumātujātanagaraparicchedo pitumukhena āgatattā ‘‘pitiparicchedo’’ti vutto.",
  "tika-s0102t0:46_0": "Vihāraṁ pāvisīti gandhakuṭiṁ pāvisi. Ettakaṁ kathetvāti kappaparicchedādinavavārapaṭimaṇḍitaṁ",
  "tika-s0102t0:46_1": "vipassīādīnaṁ sattannaṁ buddhānaṁ pubbenivāsapaṭisaṁyuttaṁ ettāvatā desanaṁ desetvā.",
  "tika-s0102t0:46_2": "Kasmā panettha bhagavā vipassīādīnaṁ sattannaṁyeva buddhānaṁ pubbenivāsaṁ kathesi,",
  "tika-s0102t0:46_3": "na buddhavaṁsadesanāyaṁ (bu. vaṁ. 64 gāthādayo) viya pañcavīsatiyā buddhānaṁ, tato",
  "tika-s0102t0:46_4": "vā pana bhiyyoti? Anadhikārato, payojanābhāvato ca. Buddhavaṁsadesanāyañhi (bu. vaṁ. 75) –",
  "tika-s0102t0:47": "‘‘Kīdiso te mahāvīra, abhinīhāro naruttama;",
  "tika-s0102t0:48": "Kamhi kāle tayā vīra, patthitā bodhimuttamā’’ti. ādinā –",
  "tika-s0102t0:49_0": "Pavattaṁ taṁ pucchaṁ adhikāraṁ aṭṭhuppattiṁ katvā yassa sammāsambuddhassa pādamūle",
  "tika-s0102t0:49_1": "attanā mahābhinīhāro kato, taṁ dīpaṅkaraṁ bhagavantaṁ ādiṁ katvā yesaṁ catuvīsatiyā",
  "tika-s0102t0:49_2": "buddhānaṁ santikā bodhiyā laddhabyākaraṇo hutvā tattha tattha pāramiyo pūresi, tesaṁ",
  "tika-s0102t0:49_3": "paṭipattisaṅkhāto pubbenivāso, attano ca paṭipatti kathitā, idha pana tādiso adhikāro",
  "tika-s0102t0:49_4": "natthi , yena dīpaṅkarato paṭṭhāya, tato vā pana purato buddhe ārabbha pubbenivāsaṁ",
  "tika-s0102t0:49_5": "katheyya. Tasmā na ettha buddhavaṁsadesanāyaṁ viya pubbenivāso vitthārito. Yasmā",
  "tika-s0102t0:49_6": "ca buddhānaṁ desanā nāma desanāya bhājanabhūtānaṁ puggalānaṁ ñāṇabalānurūpā, na attano",
  "tika-s0102t0:49_7": "ñāṇabalānurūpā, tasmā tattha aggasāvakānaṁ, mahāsāvakānaṁ, (theragā. aṭṭha. 2.21",
  "tika-s0102t0:49_8": "vaṅgīsattheragāthāvaṇṇanā) tādisānañca devabrahmānaṁ vasena desanā vitthāritā. Idha",
  "tika-s0102t0:49_9": "pana pakatisāvakānaṁ, tādisānañca devatānaṁ vasena pubbenivāsaṁ kathento sattannameva",
  "tika-s0102t0:49_10": "buddhānaṁ pubbenivāsaṁ kathesi. Tathā hi ne bhagavā palobhanavasena samuttejetuṁ",
  "tika-s0102t0:49_11": "sappapañcatāya kathāya desanaṁ matthakaṁ apāpetvāva gandhakuṭiṁ pāvisi. Tathā ca",
  "tika-s0102t0:49_12": "imissā eva desanāya anusārato āṭānāṭiyaparitta- (dī. ni. 3.275) desanādayo pavattā.",
  "tika-s0102t0:50_0": "Apicettha bhagavā attano suddhāvāsacārikāvibhāviniyā uparidesanāya saṅgahatthaṁ vipassīādīnaṁ",
  "tika-s0102t0:50_1": "eva sattannaṁ sammāsambuddhānaṁ pubbenivāsaṁ kathesi. Tesaṁyeva hi sāvakā tadā ceva",
  "tika-s0102t0:50_2": "etarahi ca suddhāvāsabhūmiyaṁ ṭhitā, na aññesaṁ parinibbutattā. ‘‘Siddhatthatissaphussānaṁ",
  "tika-s0102t0:50_3": "kira buddhānaṁ sāvakā suddhāvāsesu upapannā upapattisamanantarameva imasmiṁ sāsane",
  "tika-s0102t0:50_4": "upakādayo viya arahattaṁ adhigantvā nacirasseva parinibbāyiṁsu, na tattha tattha",
  "tika-s0102t0:50_5": "yāvatāyukaṁ aṭṭhaṁsū’’ti vadanti. Tathā yesaṁ sammāsambuddhānaṁ paṭivedhasāsanaṁ",
  "tika-s0102t0:50_6": "ekaṁsato nicchaye na ajjāpi dharati, na antarahitaṁ, te eva kittento vipassīādīnaṁyeva",
  "tika-s0102t0:50_7": "bhagavantānaṁ pubbenivāsaṁ imasmiṁ sutte kathesi veneyyajjhāsayavasena. Apubbācarimaniyamo",
  "tika-s0102t0:50_8": "pana aparāparaṁ saṁsaraṇakasattavāsavasena ekissā lokadhātuyā icchitoti na tenetaṁ",
  "tika-s0102t0:50_9": "virujjhatīti daṭṭhabbaṁ. Nirantaraṁ matthakaṁ pāpetvāti abhijātito paṭṭhāya yāva",
  "tika-s0102t0:50_10": "pātimokkhuddeso yāva tā buddhakiccasiddhi, tāva matthakaṁ sikhaṁ pāpetvā. Na tāva kathitoti yojanā.",
  "tika-s0102t0:51": "Tantinti dhammatantiṁ, pariyattinti attho. Puttaputtamātuyānavihāradhanavihāradāyakādīnaṁ sambahulānaṁ atthānaṁ vibhāvanavasena pavattavāro sambahulavāro.",
  "tika-s0102t0:52": "Sambahulavāravaṇṇanā",
  "tika-s0102t0:53_0": "Kāmañcāyaṁ pāḷiyaṁ anāgato, aṭṭhakathāsu āgatattā pana ānetvā dīpetabboti taṁ dīpento",
  "tika-s0102t0:53_1": "‘‘sabbabodhisattānañhī’’tiādimāha. Kulavaṁso kulānukkamo. Paveṇīti paramparā. ‘‘Kasmā’’ti",
  "tika-s0102t0:53_2": "puttuppattiyā kāraṇaṁ pucchitvā taṁ vissajjento ‘‘sabbaññubodhisattānañhī’’tiādimāha,",
  "tika-s0102t0:53_3": "tena tesaṁ jātanagarādi paññāyamānaṁ ekaṁsato manussabhāvasañjānanatthaṁ icchitabbaṁ,",
  "tika-s0102t0:53_4": "aññathā yathādhippetabuddhakiccasiddhi eva na siyāti dasseti, yato mahāsattānaṁ carimabhave",
  "tika-s0102t0:53_5": "manussaloke eva pātubhāvo, na aññattha.",
  "tika-s0102t0:54": "Sambahulaparicchedavaṇṇanā",
  "tika-s0102t0:55_0": "Candādīnaṁ sobhāvisesaṁ raheti cajāpetīti rāhu, rāhuggaho, idha pana rāhu viyāti",
  "tika-s0102t0:55_1": "rāhu. Bandhananti ca anatthuppattiṭṭhānataṁ sandhāya vuttaṁ. Tathā mahāsattena vuttavacanameva",
  "tika-s0102t0:55_2": "gahetvā kumārassa ‘‘rāhulo’’ti nāmaṁ akaṁsu. Athāti nipātamattaṁ. Rocinīti rocanasīlā,",
  "tika-s0102t0:55_3": "ujjalarūpāti attho. Rucaggatīti rucaṁ pabhātaṁ āgatibhūtā, ga-kārāgamaṁ katvā vuttaṁ.",
  "tika-s0102t0:55_4": "Itthiratanabhāvato manussaloke sabbāsaṁ itthīnaṁ bimbapaṭicchannabhūtāti bimbā.",
  "tika-s0102t0:56": "Jhānā vuṭṭhāyāti pādakajjhānato uṭṭhāya.",
  "tika-s0102t0:57_0": "Aṭṭhaṅgulubbedhāti aṭṭhaṅgulappamāṇabahalabhāvā. Cūḷaṁsena chādetvāti tiriyabhāgena",
  "tika-s0102t0:57_1": "ṭhapanavasena sabbaṁ vihāraṭṭhānaṁ chādetvā. Suvaṇṇayaṭṭhiphālehīti phālappamāṇāhi",
  "tika-s0102t0:57_2": "suvaṇṇayaṭṭhīhi. Suvaṇṇahatthipādānīti pakatihatthipādaparimāṇāni suvaṇṇakhaṇḍāni.",
  "tika-s0102t0:57_3": "Vuttanayenevāti cūḷaṁseneva. Suvaṇṇakaṭṭīhīti suvaṇṇakhaṇḍehi. Salakkhaṇānanti lakkhaṇasampannānaṁ sahassārānaṁ.",
  "tika-s0102t0:58_0": "Bodhipallaṅkoti abhisambujjhanakāle nisajjaṭṭhānaṁ. Avijahitoti buddhānaṁ tathānisajjāya",
  "tika-s0102t0:58_1": "anaññatthabhāvībhāvato apariccatto. Tenāha ‘‘ekasmiṁyeva ṭhāne hotī’’ti. Paṭhamapadagaṇṭhikāti",
  "tika-s0102t0:58_2": "pacchime sopānaphalake ṭhatvā ṭhapiyamānassa dakkhiṇapādassa patiṭṭhahanaṭṭhānaṁ.",
  "tika-s0102t0:58_3": "Taṁ pana yasmā daḷhaṁ thiraṁ kenaci abhejjaṁ hoti, tasmā ‘‘padagaṇṭhī’’ti vuttaṁ.",
  "tika-s0102t0:58_4": "Yasmiṁ bhūmibhāge idāni jetavanamahāvihāro, tattha yasmiṁ ṭhāne purimānaṁ sabbabuddhānaṁ",
  "tika-s0102t0:58_5": "mañcā paññattā, tasmiṁyeva padese amhākampi bhagavato mañco paññattoti katvā ‘‘cattāri",
  "tika-s0102t0:58_6": "mañcapādaṭṭhānāni avijahitāneva hontī’’ti vuttaṁ. Mañcānaṁ pana mahantakhuddakabhāvena",
  "tika-s0102t0:58_7": "mañcapaññāpanapadesassa mahantāmahantatā appamāṇaṁ, buddhānubhāvena pana so padeso",
  "tika-s0102t0:58_8": "sabbadā ekappamāṇoyeva hotīti ‘‘cattāri mañcapādaṭṭhānāni avijahitāneva hontī’’ti",
  "tika-s0102t0:58_9": "vuttanti daṭṭhabbaṁ. Vihāropi na vijahito yevāti etthāpi eseva nayo. Purimaṁ vihāraṭṭhānaṁ",
  "tika-s0102t0:58_10": "na pariccajatīti hi attho.",
  "tika-s0102t0:59": "Visiṭṭhā mattā vimattā, vimattāva vemattaṁ, visadisatāti attho. Pamāṇaṁ āroho. Padhānaṁ dukkarakiriyā. Rasmīti sarīrappabhā.",
  "tika-s0102t0:60_0": "‘‘Sattānaṁ pākatikahatthena chahattho majjhimapuriso, tato tiguṇaṁ bhagavato sarīrappamāṇanti",
  "tika-s0102t0:60_1": "bhagavā aṭṭhārasahattho’’ti vadanti. Apare pana bhaṇanti ‘‘manussānaṁ pākatikahatthena",
  "tika-s0102t0:60_2": "catuhattho majjhimapuriso, tato tiguṇaṁ bhagavato sarīrappamāṇanti bhagavā dvādasahattho",
  "tika-s0102t0:60_3": "upādinnakarūpadhammavasena, samantato pana byāmamattaṁ byāmappabhā pharatīti upari",
  "tika-s0102t0:60_4": "chahatthaṁ abbhuggato, bahalatarappabhā rūpena saddhiṁ aṭṭhārasahattho hotī’’ti.",
  "tika-s0102t0:61": "Addhaniyanti dīghakālaṁ.",
  "tika-s0102t0:62_0": "Ajjhāsayapaṭibaddhanti bodhisambhārasambharaṇakāle tathāpavattajjhāsayādhīnaṁ, tathāpavattapatthanānurūpaṁ",
  "tika-s0102t0:62_1": "vipulaṁ, vipulatarañca hotīti attho. Svāyamattho cariyāpiṭakavaṇṇanāyaṁ vuttanayeneva",
  "tika-s0102t0:62_2": "veditabbo. Ettha ca yasmā sarīrappamāṇaṁ, padhānaṁ, sarīrappabhā ca buddhānaṁ visadisāti",
  "tika-s0102t0:62_3": "idha pāḷiyaṁ anāgatā, tasmā tehi saddhiṁ vemattatāsāmaññena āyukulānipi idha āharitvā",
  "tika-s0102t0:62_4": "dīpitāni. Paṭividdhaguṇesūti adhigatasabbaññuguṇesu. Nanu ca bodhisambhāresu, veneyyapuggalaparimāṇe",
  "tika-s0102t0:62_5": "ca vemattaṁ natthīti? Saccaṁ natthi, tadubhayaṁ pana buddhaguṇaggahaṇena gahitameva",
  "tika-s0102t0:62_6": "hotīti na uddhaṭaṁ. Yadaggena hi sabbabuddhānaṁ buddhaguṇesu vemattaṁ natthi, tadaggena",
  "tika-s0102t0:62_7": "nesaṁ sambodhisambhāresupi vemattaṁ natthīti. Kasmā? Hetuanurūpatāya phalassa , ekanteneva",
  "tika-s0102t0:62_8": "veneyyapuggalaparimāṇe vemattabhāvo vibhāvito. Mahābodhisattānañhi hetuavatthāyaṁ",
  "tika-s0102t0:62_9": "sambhatūpanissayindriyaparipākā veneyyapuggalā carimabhave arahattasampattiyā paripositāni",
  "tika-s0102t0:62_10": "kamalavanāni sūriyarasmisamphassena viya tathāgataguṇānubhāvasamphassena vibodhaṁ",
  "tika-s0102t0:62_11": "upagacchantīti dīpesuṁ aṭṭhakathācariyā.",
  "tika-s0102t0:63": "Nidhikumbhoti cattāro mahānidhayo sandhāya vadati. Jāto cāti. Ca-saddena katamahābhinīhāro cāti ayampi attho saṅgahitoti daṭṭhabbo. Vuttaṁ hetaṁ buddhavaṁse –",
  "tika-s0102t0:64": "‘‘Tārāgaṇā virocanti, nakkhattā gaganamaṇḍale;",
  "tika-s0102t0:65": "Visākhā candimāyuttā, dhuvaṁ buddho bhavissatī’’ti. (bu. vaṁ. 65);",
  "tika-s0102t0:66": "‘‘Eteneva ca sabbabuddhānaṁ visākhānakkhatteneva mahābhinīhāro hotī’’ti ca vadanti.",
  "tika-s0102t0:67_0": "13.Ayaṁgatīti ayaṁ pavatti pavattanākāro, aññe pubbenivāsaṁ anussarantā iminā ākārena",
  "tika-s0102t0:67_1": "anussarantīti attho, yasmā cutito paṭṭhāya yāva paṭisandhi, tāva anussaraṇaṁ ārohanaṁ",
  "tika-s0102t0:67_2": "atītaatītataraatītatamādijātisaṅkhāte pubbenivāse ñāṇassa abhimukhabhāvena pavattīti",
  "tika-s0102t0:67_3": "katvā. Tasmā paṭisandhito paṭṭhāya yāva cuti, tāva anussaraṇaṁ orohanaṁ pubbenivāse",
  "tika-s0102t0:67_4": "paṭimukhabhāvena ñāṇassa pavattīti āha ‘‘pacchāmukhaṁ ñāṇaṁ pesetvā’’ti. Cutigantabbanti",
  "tika-s0102t0:67_5": "yaṁ panidaṁ cutiyā ñāṇagatiyā gantabbaṁ, taṁ gamanaṁ bujjhananti attho. Garukanti",
  "tika-s0102t0:67_6": "bhāriyaṁ dukkaraṁ. Tenāha ‘‘ākāse padaṁ dassento viyā’’ti. Aparampi kāraṇanti chinnavaṭumānussaraṇaṁ",
  "tika-s0102t0:67_7": "pacchāmukhaṁ ñāṇaṁ pesanato aparaṁ acchariyabbhutakāraṇaṁ. Yatrāti paccattatthe,",
  "tika-s0102t0:67_8": "nāmāti acchariyatthe nipāto, hi-saddo anatthako. Tenāha ‘‘yo nāma tathāgato’’ti.",
  "tika-s0102t0:67_9": "Evañca katvā ‘‘yatrā’’ti nipātavasena visuṁ yatra-saddaggahaṇaṁ samatthitaṁ hoti.",
  "tika-s0102t0:67_10": "Papañcenti sattasantānaṁ saṁsāre vitthārentīti papañcaṁ. Kammavaṭṭaṁ vuccatīti kilesavaṭṭassa",
  "tika-s0102t0:67_11": "papañcaggahaṇena, vipākavaṭṭassa dukkhaggahaṇena gahitattā. Pariyādinnavaṭṭeti sabbaso",
  "tika-s0102t0:67_12": "khepitavaṭṭe. ‘‘Maggasīlena phalasīlenā’’ti vatvā tayidaṁ maggaphalasīlaṁ lokiyasīlapubbakaṁ,",
  "tika-s0102t0:67_13": "buddhānañca lokiyasīlampi lokuttarasīlaṁ viya anaññasādhāraṇaṁ evāti dassetuṁ ‘‘lokiyalokuttarasīlenā’’ti",
  "tika-s0102t0:67_14": "vuttaṁ. Samādhipaññāsupi eseva nayo. Samādhipakkhāti samādhi ca samādhipakkhā ca",
  "tika-s0102t0:67_15": "samādhipakkhā, ekadesasarūpekaseso daṭṭhabbo. Tenāha ‘‘maggasamādhinā’’tiādi, ‘‘vihāro",
  "tika-s0102t0:67_16": "gahito vā’’ti ca. Samādhipakkhā nāma vīriyasatiādayo.",
  "tika-s0102t0:68_0": "Sayanti attanā. Nīvaraṇādīhīti nīvaraṇehi ceva tadekaṭṭhehi ca pāpadhammehi, vitakkavicārādīhi",
  "tika-s0102t0:68_1": "ca. ‘‘Vimuttattāvimuttīti saṅkhyaṁ gacchantī’’ti iminā vimutti-saddassa kammasādhanataṁ",
  "tika-s0102t0:68_2": "āha aṭṭhasamāpattiādivisayattā tassa. Vimuttattāti ca ‘‘vikkhambhanavasena vimuttattā’’tiādinā",
  "tika-s0102t0:68_3": "yojetabbaṁ. Tassa tassāti aniccānupassanādikassa. Paccanīkaṅgavasenāti pahātabbapaṭipakkhaaṅgavasena.",
  "tika-s0102t0:68_4": "Paṭippassaddhante uppannattāti kilesānaṁ paṭippassambhanaṁ paṭippassaddhaṁ, so eva",
  "tika-s0102t0:68_5": "anto pariyosānabhāvato, tasmiṁ sādhetabbe nibbattattā, taṁtaṁmaggavajjhakilesānaṁ",
  "tika-s0102t0:68_6": "paṭippassambhanavasena pavattattāti attho. Kilesehi nissaṭatā, apagamo ca nibbānassa",
  "tika-s0102t0:68_7": "tehi vivittattā evāti āha ‘‘dūre ṭhitattā’’ti.",
  "tika-s0102t0:69_0": "16.Dhammadhātūti dhammānaṁ sabhāvo, atthato cattāri ariyasaccāni. Suppaṭividdhāti",
  "tika-s0102t0:69_1": "suṭṭhu paṭividdhā savāsanānaṁ sabbesaṁ kilesānaṁ pajahanato. Evañhi sabbaññutā, dasabalañāṇādayo",
  "tika-s0102t0:69_2": "cāti sabbe buddhaguṇā bhagavatā adhigatā ahesuṁ. Arahattaṁ dhammadhātūti keci. Sabbaññutañāṇanti",
  "tika-s0102t0:69_3": "apare. Dvīhi padehīti dvīhi vākyehi. Ābaddhanti paṭibaddhaṁ taṁmūlakattā uparidesanāya.",
  "tika-s0102t0:69_4": "Devacārikakolāhalanti attano devaloke cārikāyaṁ suddhāvāsadevānaṁ kutūhalappavattiṁ",
  "tika-s0102t0:69_5": "dassento suttantapariyosāne (dī. ni. aṭṭha. 2.91) vicāressati, atthato vibhāvessatīti",
  "tika-s0102t0:69_6": "yojanā. Ayaṁ desanāti ‘‘ito so bhikkhave’’tiādinā (dī. ni. 2.4) vitthārato pavattitadesanamāha.",
  "tika-s0102t0:69_7": "Nidānakaṇḍetiādito desitaṁ uddesadesanamāha. Sā hi imissā desanāya nidānaṭṭhāniyattā tathā vuttā.",
  "tika-s0102t0:70": "Bodhisattadhammatāvaṇṇanā",
  "tika-s0102t0:71_0": "17. ‘‘Vipassīti tassa nāma’’nti vatvā tassa anvatthataṁ dassetuṁ ‘‘tañca kho’’tiādi",
  "tika-s0102t0:71_1": "vuttaṁ. Vividhe attheti tirohitavidūradesagatādike nīlādivasena nānāvidhe, tadaññe",
  "tika-s0102t0:71_2": "ca indriyagocarabhūte te ca yathūpagate, vohāravinicchaye cāti nānāvidhe atthe. Passanakusalatāyāti",
  "tika-s0102t0:71_3": "dassane nipuṇabhāvena. Yāthāvato ñeyyaṁ bujjhatīti bodhi, so eva sattayogato bodhisattoti",
  "tika-s0102t0:71_4": "āha ‘‘paṇḍitasatto bujjhanakasatto’’ti. Sucintitacintitādinā pana paṇḍitabhāve vattabbameva",
  "tika-s0102t0:71_5": "natthi. Yadā ca panānena mahābhinīhāro kato, tato paṭṭhāya mahābodhiyaṁ ekantaninnattā",
  "tika-s0102t0:71_6": "bodhimhi satto bodhisattoti āha ‘‘bodhisaṅkhātesū’’tiādi. Maggañāṇapadaṭṭhānañhi",
  "tika-s0102t0:71_7": "sabbaññutañāṇaṁ, sabbaññutañāṇapadaṭṭhānañca maggañāṇaṁ ‘‘bodhī’’ti vuccati. ‘‘Sato",
  "tika-s0102t0:71_8": "sampajāno’’ti iminā catutthāya gabbhāvakkantiyā okkamīti dasseti. Catasso hi gabbhāvakkantiyo",
  "tika-s0102t0:71_9": "idhekacco gabbho mātukucchiyaṁ okkamane, ṭhāne, nikkhamaneti tīsu ṭhānesu asampajāno",
  "tika-s0102t0:71_10": "hoti, ekacco paṭhame ṭhāne sampajāno, na itaresu, ekacco paṭhame, dutiye ca ṭhāne",
  "tika-s0102t0:71_11": "sampajāno, na tatiye, ekacco tīsupi ṭhānesu sampajāno hoti. Tattha paṭhamā gabbhāvakkanti",
  "tika-s0102t0:71_12": "lokiyamahājanassa vasena vuttā, dutiyā asītimahāsāvakānaṁ (theragā. aṭṭha. 2.21 vaṅgīsattheragāthāvaṇṇanāya",
  "tika-s0102t0:71_13": "vitthāro) vasena, tatiyā dvinnaṁ aggasāvakānaṁ, paccekabuddhānañca vasena. Te kira",
  "tika-s0102t0:71_14": "kammajavātehi uddhaṁpādā adhosirā anekasataporise papāte viya yonimukhe khittā tāḷacchiggaḷena",
  "tika-s0102t0:71_15": "hatthī viya sambādhena yonimukhena nikkhamantā mahantaṁ dukkhaṁ pāpuṇanti, tena nesaṁ",
  "tika-s0102t0:71_16": "‘‘mayaṁ nikkhamāmā’’ti sampajaññaṁ na hoti. Catutthā sabbaññubodhisattānaṁ vasena.",
  "tika-s0102t0:71_17": "Te hi mātukucchimhi paṭisandhiṁ gaṇhantāpi pajānanti, tattha vasantāpi pajānanti,",
  "tika-s0102t0:71_18": "nikkhamanakālepi pajānanti. Na hi te kammajavātā uddhaṁpāde adhosire katvā khipituṁ",
  "tika-s0102t0:71_19": "sakkonti, dve hatthe pasāritvā akkhīni ummīletvā ṭhitakāva nikkhamantīti. Ñāṇena",
  "tika-s0102t0:71_20": "paricchinditvāti pubbabhāge pañcamahāvilokanañāṇehi ceva ‘‘idāni cavāmī’’ti cutiparicchindanañāṇena",
  "tika-s0102t0:71_21": "ca aparabhāge ‘‘idha mayā paṭisandhi gahitā’’ti paṭisandhiparicchindanañāṇena ca",
  "tika-s0102t0:71_22": "paricchijja jānitvā.",
  "tika-s0102t0:72_0": "Pañcannaṁ mahāpariccāgānaṁ, ñātatthacariyādīnañca satipi pāramiyā pariyāpannabhāve",
  "tika-s0102t0:72_1": "sambhāravisesabhāvadassanatthaṁ visuṁ gahaṇaṁ. Tattha aṅgapariccāgo, nayanapariccāgo,",
  "tika-s0102t0:72_2": "attapariccāgo, rajjapariccāgo, puttadārapariccāgoti ime pañca mahāpariccāgā. Tatthāpi",
  "tika-s0102t0:72_3": "kāmaṁ aṅgapariccāgādayopi dānapāramīyeva, tathāpi pariccāgavisesabhāvadassanatthañceva",
  "tika-s0102t0:72_4": "sudukkarabhāvadassanatthañca mahāpariccāgānaṁ visuṁ gahaṇaṁ. Tato eva ca aṅgapariccāgatopi",
  "tika-s0102t0:72_5": "visuṁ nayanapariccāgaggahaṇaṁ, pariccāgabhāvasāmaññepi rajjapariccāgaputtadārapariccāgaggahaṇañca",
  "tika-s0102t0:72_6": "kataṁ. Ñātīnaṁ atthacariyā ñātatthacariyā, sā ca kho karuṇāyanavasena. Tathā sattalokassa",
  "tika-s0102t0:72_7": "diṭṭhadhammikasamparāyikaparamatthānaṁ vasena hitacariyā lokatthacariyā. Kammassakatāñāṇavasena,",
  "tika-s0102t0:72_8": "anavajjakammāyatanasippāyatanavijjāṭhānavasena, khandhāyatanādivasena, lakkhaṇattayāditīraṇavasena",
  "tika-s0102t0:72_9": "ca attano, paresañca tattha satipaṭṭhānena ñāṇacāro buddhacariyā, sā panatthato paññāpāramīyeva,",
  "tika-s0102t0:72_10": "ñāṇasambhāravisesatādassanatthaṁ pana visuṁ gahaṇaṁ. Buddhacariyānanti bahuvacananiddesena",
  "tika-s0102t0:72_11": "pubbayogapubbacariyādhammakkhānādīnaṁ saṅgaho daṭṭhabbo. Tattha gatapaccāgatavattasaṅkhātāya",
  "tika-s0102t0:72_12": "pubbabhāgapaṭipadāya saddhiṁ abhiññāsamāpattinipphādanaṁ pubbayogo. Dānādīsuyeva",
  "tika-s0102t0:72_13": "sātisayapaṭipatti pubbacariyā. ‘‘Yāva cariyāpiṭake saṅgahitā abhinīhāro pubbayogo,",
  "tika-s0102t0:72_14": "kāyādivivekavasena ekacariyā pubbacariyā’’ti keci. Dānādīnañceva appicchatādīnañca",
  "tika-s0102t0:72_15": "saṁsāranibbānesu ādīnavānisaṁsānañca vibhāvanavasena, sattānaṁ bodhittaye patiṭṭhāpanaparipācanavasena",
  "tika-s0102t0:72_16": "ca pavattakathā dhammakkhānaṁ. Koṭiṁ patvāti paraṁ pariyantaṁ paramukkaṁsaṁ pāpuṇitvā.",
  "tika-s0102t0:72_17": "Sattamahādānānīti aṭṭhavassikakāle ‘‘hadayamaṁsādīnipi yācakānaṁ dadeyya’’nti ajjhāsayaṁ",
  "tika-s0102t0:72_18": "uppādetvā dinnadānaṁ, maṅgalahatthidānaṁ, gamanakāle dinnaṁ sattasattakamahādānaṁ,",
  "tika-s0102t0:72_19": "maggaṁ gacchantena dinnaṁ assadānaṁ, rathadānaṁ, puttadānaṁ, bhariyādānanti imāni",
  "tika-s0102t0:72_20": "satta mahādānāni (cariyā. 79) datvā.",
  "tika-s0102t0:73_0": "‘‘Idāneva me maraṇaṁ hotū’’ti adhimuccitvā kālakaraṇaṁ adhimuttikālakiriyā, taṁ bodhisattānaṁyeva,",
  "tika-s0102t0:73_1": "na aññesaṁ. Bodhisattā kira dīghāyukadevaloke ṭhitā ‘‘idha ṭhitassa me bodhisambhārasambharaṇaṁ",
  "tika-s0102t0:73_2": "na sambhavatī’’ti katvā tattha vāsato nibbindamānasā honti, tadā vimānaṁ pavisitvā",
  "tika-s0102t0:73_3": "akkhīni nimīletvā ‘‘ito uddhaṁ me jīvitaṁ nappavattatū’’ti cittaṁ adhiṭṭhāya nisīdanti,",
  "tika-s0102t0:73_4": "cittādhiṭṭhānasamanantarameva maraṇaṁ hoti. Pāramīdhammānañhi ukkaṁsappavattiyā tasmiṁ",
  "tika-s0102t0:73_5": "tasmiṁ attabhāve abhiññāsamāpattīhi santānassa visesitattā attasinehassa tanubhāvena,",
  "tika-s0102t0:73_6": "sattesu ca mahākaruṇāya uḷārabhāvena adhiṭṭhānassa tikkhavisadabhāvāpattiyā bodhisattānaṁ",
  "tika-s0102t0:73_7": "adhippāyā samijjhanti. Citte, viya kammesu ca nesaṁ vasībhāvo, tasmā yattha upapannānaṁ",
  "tika-s0102t0:73_8": "pāramiyo sammadeva paribrūhanti. Vuttanayena kālaṁ katvā tattha upapajjanti. Tathā",
  "tika-s0102t0:73_9": "hi amhākaṁ mahāsatto imasmiṁyeva kappe nānājātīsu aparihīnajjhāno kālaṁ katvā brahmaloke",
  "tika-s0102t0:73_10": "nibbatto, appakameva kālaṁ tattha ṭhatvā tato cavitvā manussaloke nibbatto, pāramīsambharaṇapasuto",
  "tika-s0102t0:73_11": "ahosi. Tena vuttaṁ ‘‘bodhisattānaṁyeva, na aññesa’’nti. ‘‘Ekenaattabhāvena antarena",
  "tika-s0102t0:73_12": "pāramīnaṁ sabbaso pūritattā’’ti iminā payojanābhāvato tattha ṭhatvā adhimuttikālakiriyā",
  "tika-s0102t0:73_13": "nāma nāhosīti dasseti. Api ca tattha yāvatāyukaṭṭhānaṁ carimabhave anekamahānidhisamuṭṭhānapubbikāya",
  "tika-s0102t0:73_14": "dibbasampattisadisāya mahāsampattiyā nibbatti viya, buddhabhūtassa asadisadānādivasena",
  "tika-s0102t0:73_15": "anaññasādhāraṇalābhuppatti viya ca ‘‘ito paraṁ mahāpurisassa dibbasampattianubhavanaṁ",
  "tika-s0102t0:73_16": "nāma natthī’’ti ussāhajātassa puññasambhārassa vasenāti daṭṭhabbaṁ. Ayañhettha dhammatā.",
  "tika-s0102t0:74_0": "Manussagaṇanāvasena, na devagaṇanāvasena. Pubbanimittānīti cutiyā pubbanimittāni.",
  "tika-s0102t0:74_1": "Amilāyitvāti ettha amilātaggahaṇeneva tāsaṁ mālānaṁ vaṇṇasampadāyapi gandhasampadāyapi",
  "tika-s0102t0:74_2": "sobhāsampadāyapi avināso dassitoti daṭṭhabbaṁ. Bāhirabbhantarānaṁ rajojallānaṁ lepassapi",
  "tika-s0102t0:74_3": "abhāvato devānaṁ sarīragatāni vatthāni sabbakālaṁ parisuddhappabhassarāneva hutvā",
  "tika-s0102t0:74_4": "tiṭṭhantīti āha ‘‘vatthesupi eseva nayo’’ti. Neva sītaṁ na uṇhanti yassa sītassa",
  "tika-s0102t0:74_5": "paṭikāravasena adhikaṁ seviyamānaṁ uṇhaṁ, sayameva vā kharataraṁ hutvā abhibhavantaṁ",
  "tika-s0102t0:74_6": "sarīre sedaṁ uppādeyya, tādisaṁ neva sītaṁ, na uṇhaṁ hoti. Tasmiṁ kāleti yathāvuttamaraṇāsannakāle.",
  "tika-s0102t0:74_7": "Bindubinduvasenāti chinnasuttāya āmuttamuttāvaliyā nipatantā muttaguḷikā viya bindu",
  "tika-s0102t0:74_8": "bindu hutvā. Sedāti sedadhārā muccanti. Dantānaṁ khaṇḍitabhāvo khaṇḍiccaṁ. Kesānaṁ",
  "tika-s0102t0:74_9": "palitabhāvo pāliccaṁ.Ādi-saddena valittacataṁ saṅgaṇhāti. Kilantarūpo attabhāvo hoti,",
  "tika-s0102t0:74_10": "na pana khaṇḍiccapāliccādīti adhippāyo. Ukkaṇṭhitāti anabhirati. Sā natthi uparūpari",
  "tika-s0102t0:74_11": "uḷārauḷārānameva bhogānaṁ visesato duvijānanānaṁ upatiṭṭhahanato. Nissasantīti uṇhaṁ",
  "tika-s0102t0:74_12": "nissasanti. Vijambhantīti anabhirativasena vijambhanaṁ karonti.",
  "tika-s0102t0:75_0": "Paṇḍitā evāti buddhisampannā eva devatā. Yathā devatā sampatijātā ‘‘kīdisena puññakammena",
  "tika-s0102t0:75_1": "idha nibbattā’’ti cintetvā ‘‘iminā nāma puññakammena idha nibbattā’’ti jānanti, evaṁ",
  "tika-s0102t0:75_2": "atītabhave attanā kataṁ, aññadāpi vā ekaccaṁ puññakammaṁ jānantiyeva mahāpuññāti",
  "tika-s0102t0:75_3": "āha ‘‘ye mahāpuññā’’tiādi.",
  "tika-s0102t0:76_0": "Na paññāyanti ciratarakālattā paramāyuno. Aniyyānikanti na niyyānāvahaṁ sattānaṁ",
  "tika-s0102t0:76_1": "abhājanabhāvato. Sattā na paramāyuno honti nāma pāpussannatāyāti āha ‘‘tadā hi sattā",
  "tika-s0102t0:76_2": "ussannakilesā hontī’’ti. Etthāha – kasmā sammāsambuddhā manussaloke eva uppajjanti,",
  "tika-s0102t0:76_3": "na devabrahmalokesūti? Devaloke tāva nuppajjanti brahmacariyavāsassa anokāsabhāvato,",
  "tika-s0102t0:76_4": "tathā anacchariyabhāvato . Acchariyadhammā hi buddhā bhagavanto, tesaṁ sā acchariyadhammatā",
  "tika-s0102t0:76_5": "devattabhāve ṭhitānaṁ na pākaṭā hoti yathā manussabhūtānaṁ, devabhūte hi sammāsambuddhe",
  "tika-s0102t0:76_6": "dissamānaṁ buddhānubhāvaṁ devānubhāvato loko dahati, na buddhānubhāvato, tathā sati",
  "tika-s0102t0:76_7": "‘‘sammāsambuddho’’ti nādhimuccati na sampasīdati, issaraguttaggāhaṁ na vissajjeti,",
  "tika-s0102t0:76_8": "devattabhāvassa ca cirakālādhiṭṭhānato ekaccasassatavādato na parimuccati. Brahmaloke",
  "tika-s0102t0:76_9": "nuppajjantīti etthāpi eseva nayo. Sattānaṁ tādisaggāhavinimocanatthañhi buddhā bhagavanto",
  "tika-s0102t0:76_10": "manussasugatiyaṁyeva uppajjanti, na devasugatiyaṁ. Manussasugatiyaṁ uppajjantāpi",
  "tika-s0102t0:76_11": "opapātikā na honti, sati ca opapātikūpapattiyaṁ vuttadosānativattanato, dhammaveneyyānaṁ",
  "tika-s0102t0:76_12": "dhammatantiyā ṭhapanassa viya dhātuveneyyānaṁ dhātūnaṁ ṭhapanassa icchitabbattā ca.",
  "tika-s0102t0:76_13": "Na hi opapātikānaṁ parinibbānato uddhaṁ sarīradhātuyo tiṭṭhanti. Manussaloke uppajjantāpi",
  "tika-s0102t0:76_14": "mahābodhisattā carimabhave manussabhāvassa pākaṭabhāvakaraṇāya pana dārapariggahampi",
  "tika-s0102t0:76_15": "karontā yāva puttamukhadassanā agāramajjhe tiṭṭhanti, paripākagatasīlanekkhammapaññādipāramikāpi",
  "tika-s0102t0:76_16": "na abhinikkhamantīti. Kiṁ vā etāya kāraṇacintāya ‘‘sabbabuddhehi āciṇṇasamāciṇṇā,",
  "tika-s0102t0:76_17": "yadidaṁ manussabhūtānaṁyeva abhisambujjhanā, na devabhūtāna’’nti. Ayamettha dhammatā.",
  "tika-s0102t0:76_18": "Tathā hi tadattho mahābhinīhāropi manussabhūtānaṁyeva ijjhati, na devabhūtānaṁ.",
  "tika-s0102t0:77_0": "Kasmā pana sammāsambuddhā jambudīpe eva uppajjanti, na sesadīpesu? Keci tāva āhu",
  "tika-s0102t0:77_1": "‘‘yasmā pathaviyā nābhibhūtā, buddhānubhāvasahitā acalaṭṭhānabhūtā bodhimaṇḍabhūmi",
  "tika-s0102t0:77_2": "jambudīpe eva, tasmā jambudīpe eva uppajjantī’’ti, tathā ‘‘itaresampi avijahitaṭṭhānānaṁ",
  "tika-s0102t0:77_3": "tattheva labbhanato’’ti. Ayaṁ panettha amhākaṁ khanti – yasmā purimabuddhānaṁ, mahābodhisattānaṁ,",
  "tika-s0102t0:77_4": "paccekabuddhānañca nibbattiyā sāvakabodhisattānaṁ sāvakabodhiyā abhinīhāro, sāvakapāramiyā",
  "tika-s0102t0:77_5": "sambharaṇaṁ, paripācanañca buddhakhettabhūte imasmiṁ cakkavāḷe jambudīpe eva ijjhati,",
  "tika-s0102t0:77_6": "na aññattha. Veneyyānaṁ vinayanattho ca buddhuppādoti aggasāvakamahāsāvakādi veneyyavisesāpekkhāya",
  "tika-s0102t0:77_7": "etasmiṁ jambudīpe eva buddhā nibbattanti, na sesadīpesu. Ayañca nayo sabbabuddhānaṁ",
  "tika-s0102t0:77_8": "āciṇṇasamāciṇṇoti. Tesaṁ uttamapurisānaṁ tattheva uppatti sampatticakkānaṁ viya aññamaññūpanissayato",
  "tika-s0102t0:77_9": "aparāparaṁ vattatīti daṭṭhabbaṁ, eteneva imaṁ cakkavāḷaṁ majjhe katvā iminā saddhiṁ",
  "tika-s0102t0:77_10": "cakkavāḷānaṁ dasasahassasseva khettabhāvo dīpito ito aññassa buddhānaṁ uppattiṭṭhānassa",
  "tika-s0102t0:77_11": "tepiṭake buddhavacane anupalabbhanato. Tenāha ‘‘tīsu dīpesu buddhā na nibbattanti,",
  "tika-s0102t0:77_12": "jambudīpeyeva nibbattantīti dīpaṁ passī’’ti. Iminā nayena desaniyāmepi kāraṇaṁ nīharitvā vattabbaṁ.",
  "tika-s0102t0:78": "Idānica khattiyakulaṁ lokasammataṁ brāhmaṇānampi pūjanīyabhāvato. ‘‘Rājā pitā bhavissatī’’ti kulaṁ passi pituvasena kulassa niddisitabbato.",
  "tika-s0102t0:79": "‘‘Dasannaṁ māsānaṁ upari satta divasānī’’ti passi, tena attano antarāyābhāvaṁ aññāsi, tassā ca tusitabhave dibbasampattipaccanubhavanaṁ.",
  "tika-s0102t0:80_0": "Tā devatāti dasasahassicakkavāḷadevatā. Kathaṁ pana tā devatā tadā bodhisattassa",
  "tika-s0102t0:80_1": "pūritapāramibhāvaṁ, kathaṁ cassa buddhabhāvaṁ jānantīti? Mahesakkhānaṁ devatānaṁ",
  "tika-s0102t0:80_2": "vasena, yebhuyyena ca tā devatā abhisamayabhāgino. Tathā hi bhagavato dhammadānasaṁvibhāge",
  "tika-s0102t0:80_3": "anekavāraṁ dasasahassacakkavāḷadevatāsannipāto ahosi.",
  "tika-s0102t0:81_0": "‘‘Cavāmī’’ti jānāti cutiāsannajavanehi ñāṇasahitehi cutiyā upaṭṭhitabhāvassa paṭisaṁviditattā.",
  "tika-s0102t0:81_1": "Cuticittaṁ na jānāti cuticittakkhaṇassa ittarabhāvato. Tathā hi taṁ cutūpapātañāṇassapi",
  "tika-s0102t0:81_2": "avisayova. Paṭisandhicittepi eseva nayo. Āvajjanapariyāyoti āvajjanakkamo. Yasmā",
  "tika-s0102t0:81_3": "ekavāraṁ āvajjitamattena ārammaṇaṁ nicchinituṁ na sakkā, tasmā taṁ evārammaṇaṁ dutiyaṁ,",
  "tika-s0102t0:81_4": "tatiyañca āvajjitvā nicchayati. Āvajjanasīsena cettha javanavāro gahito. Tenāha ‘‘dutiyatatiyacittavāre",
  "tika-s0102t0:81_5": "eva jānissatī’’ti. Cutiyā puretaraṁ katipayacittavārato paṭṭhāya ‘‘maraṇaṁ me āsanna’’nti",
  "tika-s0102t0:81_6": "jānanato ‘‘cutikkhaṇepi cavāmīti jānātī’’ti vuttaṁ. Paṭisandhiyā pana apubbabhāvato",
  "tika-s0102t0:81_7": "paṭisandhicittaṁ na jānāti. Nikantiyā uppattito parato ‘‘asukasmiṁ me ṭhāne paṭisandhi",
  "tika-s0102t0:81_8": "gahitā’’ti jānāti. Tasmiṁ kāleti paṭisandhiggahaṇakāle. Dasasahassilokadhātu kampatīti",
  "tika-s0102t0:81_9": "ettha kampanakāraṇaṁ heṭṭhā brahmajālavaṇṇanāyaṁ (dī. ni. ṭī. 1.149) vuttameva. Atthato",
  "tika-s0102t0:81_10": "panettha yaṁ vattabbaṁ, taṁ parato mahāparinibbānavaṇṇanāyaṁ (dī. ni. aṭṭha. 2.171)",
  "tika-s0102t0:81_11": "āgamissati. Mahākāruṇikā buddhā bhagavanto sattānaṁ hitasukhavidhānatapparatāya bahulaṁ",
  "tika-s0102t0:81_12": "somanassikāva hontīti tesaṁ paṭhamamahāvipākacittena paṭisandhiggahaṇaṁ aṭṭhakathāyaṁ",
  "tika-s0102t0:81_13": "(dī. ni. aṭṭha. 2.17; dha. sa. aṭṭha. 498; ma. ni. aṭṭha. 4.200) vuttaṁ. Mahāsivattheropana",
  "tika-s0102t0:81_14": "yadipi mahākāruṇikā buddhā bhagavanto sattānaṁ hitasukhavidhānatapparāva, vivekajjhāsayā",
  "tika-s0102t0:81_15": "pana visaṅkhāraninnā sabbasaṅkhāresu ajjhupekkhanabahulāti pañcamamahāvipākacittena",
  "tika-s0102t0:81_16": "paṭisandhiggahaṇamāha.",
  "tika-s0102t0:82_0": "Pure puṇṇamāya sattamadivasato paṭṭhāyāti puṇṇamāya pure sattamadivasato paṭṭhāya,",
  "tika-s0102t0:82_1": "sukkapakkhe navamito paṭṭhāyāti attho. Sattame divaseti navamito sattame divase āsaḷhipuṇṇamāyaṁ.",
  "tika-s0102t0:82_2": "Idaṁ supinanti idāni vuccamānākāraṁ. Majjhimaṭṭhakathāyaṁ pana ‘‘anotattadahaṁ netvā",
  "tika-s0102t0:82_3": "ekamantaṁ aṭṭhaṁsu. Atha nesaṁ deviyo āgantvā manussamalaharaṇatthaṁ nhāpetvā’’ti",
  "tika-s0102t0:82_4": "(ma. ni. aṭṭha. 4.200) vuttaṁ. Tattha nesaṁ deviyoti mahārājūnaṁ deviyo. Caritvāti gocaraṁ caritvā.",
  "tika-s0102t0:83_0": "Haritūpalittāyāti haritena gomayena kataparibhaṇḍāya. ‘‘So ca kho purisagabbho, na",
  "tika-s0102t0:83_1": "itthigabbho, putto te bhavissatī’’ti ettakameva te brāhmaṇā attano supinasatthanayena",
  "tika-s0102t0:83_2": "kathesuṁ. ‘‘Sace agāraṁ ajjhāvasissatī’’tiādi pana devatāviggahena tamatthaṁ yāthāvato pavedesuṁ.",
  "tika-s0102t0:84_0": "Dhammatāti ettha dhamma-saddo ‘‘jātidhammānaṁ bhikkhave sattāna’’ntiādīsu (ma. ni.",
  "tika-s0102t0:84_1": "1.131; 3.373; paṭi. ma. 1.33) viya pakatipariyāyo, dhammo eva dhammatā yathā devo",
  "tika-s0102t0:84_2": "eva devatāti āha ‘‘ayaṁ sabhāvo’’ti, ayaṁ pakatīti attho. Svāyaṁ sabhāvo atthato",
  "tika-s0102t0:84_3": "tathā niyatabhāvoti āha ‘‘ayaṁ niyāmoti vuttaṁ hotī’’ti. Niyāmo pana bahuvidhoti",
  "tika-s0102t0:84_4": "te sabbe atthuddhāranayena uddharitvā idhādhippetaniyāmameva dassetuṁ ‘‘niyāmo ca",
  "tika-s0102t0:84_5": "nāmā’’tiādi vuttaṁ. Tattha kammānaṁ niyāmo kammaniyāmo. Esa nayo utuniyāmādīsu tīsu.",
  "tika-s0102t0:84_6": "Itaro pana dhammo eva niyāmo dhammaniyāmo, dhammatā.",
  "tika-s0102t0:85": "Kusalassa kammassa. Nisento tikhiṇaṁ karonto.",
  "tika-s0102t0:86_0": "Arūpādibhūmibhāgavisesavasena utuvisesadassanato utuvisesena sijjhamānānaṁ rukkhādīnaṁ",
  "tika-s0102t0:86_1": "pupphaphalādiggahaṇaṁ ‘‘tesu tesu janapadesū’’ti visesetvā vuttaṁ. Tasmiṁ tasmiṁ",
  "tika-s0102t0:86_2": "kāleti tasmiṁ tasmiṁ vasantādikāle.",
  "tika-s0102t0:87": "Madhurato bījato tittato bījatoti yojanā.",
  "tika-s0102t0:88_0": "18. Vattamānasamīpe vattamāne viya voharitabbanti ‘‘okkamatī’’ti vuttanti āha ‘‘okkanto",
  "tika-s0102t0:88_1": "hotīti ayamevattho’’ti. Evaṁ hotīti evaṁ vuttappakārenassa sampajānanā hoti. Na okkamamāne",
  "tika-s0102t0:88_2": "paṭisandhikkhaṇassa duviññeyyatāya. Yathā ca vuttaṁ ‘‘paṭisandhicittaṁ na jānātī’’ti.",
  "tika-s0102t0:88_3": "Dasasahassacakkavāḷapattharaṇena vā appamāṇo. Ativiya samujjalanabhāvena uḷāro. Devānubhāvanti",
  "tika-s0102t0:88_4": "devānaṁ pabhānubhāvaṁ. Devānañhi pabhaṁ so obhāso abhibhavati, na tesaṁ ādhipaccaṁ.",
  "tika-s0102t0:88_5": "Tenāha ‘‘nivatthavatthassā’’tiādi.",
  "tika-s0102t0:89_0": "Lokānaṁ lokadhātūnaṁ antaro vivaro lokantaro, so eva itthiliṅgavasena ‘‘lokantarikā’’ti",
  "tika-s0102t0:89_1": "vutto. Rukkhagacchādinā kenaci na haññantīti aghā, asambādhā. Tenāha ‘‘niccavivaṭā’’ti.",
  "tika-s0102t0:89_2": "Asaṁvutāti heṭṭhā, upari ca kenaci na pihitā. Tena vuttaṁ ‘‘heṭṭhāpi appatiṭṭhā’’ti.",
  "tika-s0102t0:89_3": "Tattha pi-saddena yathā heṭṭhā udakassa pidhāyikā pathavī natthīti asaṁvutā lokantarikā,",
  "tika-s0102t0:89_4": "evaṁ uparipi cakkavāḷesu viya devavimānānaṁ abhāvato asaṁvutā appatiṭṭhāti dasseti.",
  "tika-s0102t0:89_5": "Andhakāro ettha atthīti andhakārā. Cakkhuviññāṇaṁ na jāyati ālokassa abhāvato, na",
  "tika-s0102t0:89_6": "cakkhuno. Tathā hi ‘‘tena obhāsena aññamaññaṁ sañjānantī’’ti vuttaṁ. Jambudīpe ṭhitamajjhanhikavelāyaṁ",
  "tika-s0102t0:89_7": "pubbavidehavāsīnaṁ atthaṅgamanavasena upaḍḍhaṁ sūriyamaṇḍalaṁ paññāyati, aparagoyānavāsīnaṁ",
  "tika-s0102t0:89_8": "uggamanavasena, evaṁ sesadīpesu pīti āha ‘‘ekappahāreneva tīsu dīpesu paññāyantī’’ti.",
  "tika-s0102t0:89_9": "Ito aññathā pana dvīsu eva dīpesu ekappahārena paññāyantīti. Ekekāya disāya nava",
  "tika-s0102t0:89_10": "nava yojanasatasahassāni andhakāravidhamanampi imināva nayena daṭṭhabbaṁ. Pabhāya",
  "tika-s0102t0:89_11": "nappahontīti attano pabhāya obhāsituṁ anabhisambhunanti. Yugandharapabbatappamāṇe",
  "tika-s0102t0:89_12": "ākāse vicaraṇato ‘‘cakkavāḷapabbatassa vemajjhena vicarantī’’ti vuttaṁ.",
  "tika-s0102t0:90_0": "Vāvaṭāti khādanatthaṁ gaṇhituṁ upakkamantā. Viparivattitvāti vivattitvā. Chijjitvāti",
  "tika-s0102t0:90_1": "mucchāpattiyā ṭhitaṭṭhānato muccitvā, aṅgapaccaṅgachedanena vā chijjitvā. Accantakhāreti",
  "tika-s0102t0:90_2": "ātapasantāpābhāvena atisītabhāvameva sandhāya accantakhāratā vuttā siyā. Na hi taṁ",
  "tika-s0102t0:90_3": "kappasaṇṭhahanaudakaṁ sampattikaramahāmeghavuṭṭhaṁ pathavisandhārakaṁ kappavināsakaṁ",
  "tika-s0102t0:90_4": "udakaṁ viya khāraṁ bhavituṁ arahati. Tathā hi sati pathavīpi vilīyeyya, tesaṁ vā",
  "tika-s0102t0:90_5": "pāpakammabalena petānaṁ udakassa pubbakheḷabhāvāpatti viya tassa udakassa tadā khārabhāvāpatti",
  "tika-s0102t0:90_6": "hotīti vuttaṁ ‘‘accantakhāre udake’’ti.",
  "tika-s0102t0:91": "Ekayāgupānamattampīti pattādibhājanagataṁ yāguṁ gaḷociādiuddharaṇiyā gahetvā pivanamattampi kālaṁ. Samantatoti sabbabhāgato chappakārampi.",
  "tika-s0102t0:92": "19.Catunnaṁmahārājānaṁ vasenāti vessavaṇādicatumahārājabhāvasāmaññena.",
  "tika-s0102t0:93": "Yathāvihāranti yathāsakaṁ vihāraṁ.",
  "tika-s0102t0:94_0": "20.Pakatiyāti attano pakatiyā eva. Tenāha ‘‘sabhāvenevā’’ti. Parassa santike gahaṇena",
  "tika-s0102t0:94_1": "vinā attano sabhāveneva sayameva adhiṭṭhahitvā sīlasampannā. Bodhisattamātāpīti amhākaṁ",
  "tika-s0102t0:94_2": "bodhisattamātāpi. Kāladevilassāti yathā kāladevilassa santike aññadā gaṇhāti, bodhisatte",
  "tika-s0102t0:94_3": "pana…pe… sayameva sīlaṁ aggahesi, tathā vipassībodhisattamātāpīti adhippāyo.",
  "tika-s0102t0:95_0": "21.‘‘Manussesū’’ti idaṁ pakaticārittavasena vuttaṁ, ‘‘manussitthiyā nāma manussapurisesu",
  "tika-s0102t0:95_1": "purisādhippāyacittaṁ uppajjeyyā’’ti. Bodhisattassa mātuyā pana devesupi tādisaṁ cittaṁ",
  "tika-s0102t0:95_2": "nuppajjateva. Yathā bodhisattassa ānubhāvena bodhisattamātu purisādhippāyacittaṁ",
  "tika-s0102t0:95_3": "nuppajjati, evaṁ tassa ānubhāveneva sā kenaci purisena anabhibhavanīyāti āha ‘‘pādā",
  "tika-s0102t0:95_4": "na vahanti dibbasaṅkhalikā viya bajjhantī’’ti.",
  "tika-s0102t0:96_0": "22. Pubbe ‘‘kāmaguṇūpasaṁhitaṁ cittaṁ nuppajjatī’’ti vuttaṁ, puna ‘‘pañcahi kāmaguṇehi",
  "tika-s0102t0:96_1": "samappitā samaṅgībhūtā paricāretī’’ti ca vuttaṁ. Kathamidaṁ aññamaññaṁ na virujjhatīti",
  "tika-s0102t0:96_2": "āha ‘‘pubbe’’tiādi. Vatthupaṭikkhepoti abrahmacariyavatthupaṭisedho. Tenāha ‘‘purisādhippāyavasenā’’ti.",
  "tika-s0102t0:96_3": "Ārammaṇapaṭilābhoti rūpādipañcakāmaguṇārammaṇasseva paṭilābho.",
  "tika-s0102t0:97_0": "23.Kilamathoti khedo, kāyassa garubhāvakathinabhāvādayopi tassā tadā na honti eva.",
  "tika-s0102t0:97_1": "‘‘Tirokucchigataṁ passatī’’ti vuttaṁ. Kadā paṭṭhāya passatīti āha ‘‘kalalādikālaṁ",
  "tika-s0102t0:97_2": "atikkamitvā’’tiādi. Dassane payojanaṁ sayameva vadati. Tassa abhāvato kalalādikāle",
  "tika-s0102t0:97_3": "na passati. Puttena daharena mandena uttānaseyyakena saddhiṁ. ‘‘Yaṁ taṁ mātū’’tiādi",
  "tika-s0102t0:97_4": "pakaticārittavasena vuttaṁ. Cakkavattigabbhatopi hi savisesaṁ bodhisattagabbho parihāraṁ",
  "tika-s0102t0:97_5": "labhati puññasambhārassa sātisayattā, tasmā bodhisattamātā ativiya sappāyāhārācārā",
  "tika-s0102t0:97_6": "ca hutvā sakkaccaṁ pariharati. Sukhavāsatthanti bodhisattassa sukhavāsatthaṁ. Puratthābhimukhoti",
  "tika-s0102t0:97_7": "mātu purimabhāgābhimukho. Idāni tirokucchigatassa dissamānatāya abbhantaraṁ, bāhirañca",
  "tika-s0102t0:97_8": "kāraṇaṁ dassetuṁ ‘‘pubbe katakamma’’ntiādi vuttaṁ. Assāti deviyā. Vatthunti kucchiṁ.",
  "tika-s0102t0:97_9": "Phalikaabbhapaṭalādino viya bodhisattamātukucchitacassa patanubhāvena ālokassa vibandhābhāvato",
  "tika-s0102t0:97_10": "yathā bodhisattamātā kucchigataṁ bodhisattaṁ passati, kiṁ evaṁ bodhisattopi mātaraṁ,",
  "tika-s0102t0:97_11": "aññañca purato ṭhitaṁ rūpagataṁ passati, noti āha ‘‘bodhisatto panā’’tiādi. Kasmā",
  "tika-s0102t0:97_12": "pana sati cakkhumhi, āloke ca na passatīti āha ‘‘na hi antokucchiyaṁ cakkhuviññāṇaṁ",
  "tika-s0102t0:97_13": "uppajjatī’’ti. Assāsapassāsā viya hi tattha cakkhuviññāṇampi na uppajjati tajjassa",
  "tika-s0102t0:97_14": "samannāhārassa abhāvato.",
  "tika-s0102t0:98_0": "24. Yathā aññā itthiyo vijātappaccayā tādisena rogena abhibhūtāpi hutvā maranti,",
  "tika-s0102t0:98_1": "bodhisattamātu pana bodhisatte kucchigate tassa vijāyananimittaṁ, na koci rogo uppajjati,",
  "tika-s0102t0:98_2": "kevalaṁ āyuparikkhayeneva kālaṁ karoti, svāyamattho heṭṭhā vutto eva. ‘‘Bodhisattena",
  "tika-s0102t0:98_3": "vasitaṭṭhānañhī’’tiādi tassa kāraṇavacanaṁ. Aññesaṁ aparibhoganti aññehi na paribhuñjitabbaṁ,",
  "tika-s0102t0:98_4": "na paribhogayogyanti attho. Tathā sati bodhisattapitu aññāya aggamahesiyā bhavitabbaṁ,",
  "tika-s0102t0:98_5": "tathāpi bodhisattamātari dharantiyā ayujjamānakanti āha ‘‘na ca sakkā’’tiādi. Apanetvāti",
  "tika-s0102t0:98_6": "aggamahesiṭhānato nīharitvā. Attani chandarāgavaseneva bahiddhā ārammaṇapariyesanāti",
  "tika-s0102t0:98_7": "visayinisārāgo sattānaṁ visayesu sārāgassa balavakāraṇanti dassento āha ‘‘sattānaṁ",
  "tika-s0102t0:98_8": "attabhāve chandarāgo balavā hotī’’ti. Anurakkhituṁ na sakkotīti sammā gabbhaparihāraṁ",
  "tika-s0102t0:98_9": "nānuyuñjati. Tena gabbho bahvābādho hoti. Vatthu visadaṁ hotīti gabbhāsayo visuddho",
  "tika-s0102t0:98_10": "hoti. Mātu majjhimavayassa tatiyakoṭṭhāse bodhisattagabbhokkamanampi tassā āyuparimāṇavilokaneneva",
  "tika-s0102t0:98_11": "saṅgahitaṁ vayovasena uppajjanakavikārassa parivajjanato. Itthisabhāvena uppajjanakavikāro",
  "tika-s0102t0:98_12": "pana bodhisattassa ānubhāveneva vūpasamati.",
  "tika-s0102t0:99_0": "25.Sattamāsajātoti paṭisandhiggahaṇato sattame māse jāto. So sītuṇhakkhamo na hoti",
  "tika-s0102t0:99_1": "ativiya sukhumālatāya. Aṭṭhamāsajāto kāmaṁ sattamāsajātato buddhivayavā, ekacce pana",
  "tika-s0102t0:99_2": "cammapadesā vuddhiṁ pāpuṇantā ghaṭṭanaṁ na sahanti, tena so na jīvati. ‘‘Sattamāsajātassa",
  "tika-s0102t0:99_3": "pana na tāva te jātā’’ti vadanti.",
  "tika-s0102t0:100_0": "27.Devāpaṭhamaṁ paṭiggaṇhantīti ‘‘lokanāthaṁ mahāpurisaṁ sayameva paṭhamaṁ paṭiggaṇhāmā’’ti",
  "tika-s0102t0:100_1": "sañjātagāravabahumānā attano pītiṁ pavedentā khīṇāsavā suddhāvāsabrahmāno ādito paṭiggaṇhanti.",
  "tika-s0102t0:100_2": "Sūtivesanti sūtijagganadhātivesaṁ. Eketi abhayagirivāsino. Macchakkhisadisaṁ chavivasena.",
  "tika-s0102t0:100_3": "Aṭṭhāsi na nisīdi, na nipajji vā. Tena vuttaṁ ‘‘ṭhitāva bodhisattaṁ bodhisattamātā",
  "tika-s0102t0:100_4": "vijāyatī’’ti. Niddukkhatāya ṭhitā eva hutvā vijāyati. Dukkhassa hi balavabhāvato",
  "tika-s0102t0:100_5": "taṁ dukkhaṁ asahamānā aññā itthiyo nisinnā vā nipannā vā vijāyanti.",
  "tika-s0102t0:101": "28.Ajinappaveṇiyāti ajinacammehi sibbitvā katapaveṇiyā. Mahātejoti mahānubhāvo. Mahāyasoti mahāparivāro, vipulakittighoso ca.",
  "tika-s0102t0:102_0": "29.Bhaggavibhaggāti sambādhaṭṭhānato nikkhamanena vibhāvitattā bhaggā, vibhaggā viya",
  "tika-s0102t0:102_1": "ca hutvā, tena nesaṁ avisadabhāvameva dasseti. Alaggo hutvāti gabbhāsaye, yonipadese",
  "tika-s0102t0:102_2": "ca katthaci alaggo asatto hutvā, yato ‘‘dhamakaraṇato udakanikkhamanasadisa’’nti",
  "tika-s0102t0:102_3": "vuttaṁ. Udakenāti gabbhāsayagatena udakena. Amakkhitova nikkhamati sammakkhitassa",
  "tika-s0102t0:102_4": "tādisassa udakasemhādikasseva tattha abhāvato. Bodhisattassa hi puññānubhāvato paṭisandhiggahaṇato",
  "tika-s0102t0:102_5": "paṭṭhāya taṁ ṭhānaṁ pubbepi visuddhaṁ visesato paramasugandhagandhakuṭi viya candanagandhaṁ vāyantaṁ tiṭṭhati.",
  "tika-s0102t0:103": "Udakavaṭṭiyoti udakakkhandhā.",
  "tika-s0102t0:104_0": "31.Muhuttajātoti muhuttena jāto hutvā muhuttamattova. Anudhāriyamāneti anukūlavasena",
  "tika-s0102t0:104_1": "nīyamāne. Āgatānevāti taṁ ṭhānaṁ upagatāni eva. Anekasākhanti ratanamayānekasatapatiṭṭhānahīrakaṁ.",
  "tika-s0102t0:104_2": "Sahassamaṇḍalanti tesaṁ upariṭṭhitaṁ anekasahassamaṇḍalahīrakaṁ. Marūti devā. Na",
  "tika-s0102t0:104_3": "kho panaevaṁ daṭṭhabbaṁ padavītihārato pageva disāvilokanassa katattā. Tenāha ‘‘mahāsatto",
  "tika-s0102t0:104_4": "hī’’tiādi. Ekaṅgaṇānīti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni",
  "tika-s0102t0:104_5": "ahesuṁ. Sadisopi natthīti tumhākaṁ idaṁ vilokanaṁ visiṭṭhe passituṁ ‘‘idha tumhehi",
  "tika-s0102t0:104_6": "sadisopi natthi, kuto uttaritaro’’ti āhaṁsu. Aggoti padhāno, kena panassa padhānatāti",
  "tika-s0102t0:104_7": "āha ‘‘guṇehī’’ti. Paṭhama-saddo cettha padhānapariyāyo. Bodhisattassa pana padhānatā",
  "tika-s0102t0:104_8": "anaññasādhāraṇāti āha ‘‘sabbapaṭhamo’’ti, sabbapadhānoti attho. Etassevāti aggasaddasseva.",
  "tika-s0102t0:104_9": "Ettha ca mahesakkhā tāva devā tathā ca vadanti, itare pana kathanti? Mahāsattassa",
  "tika-s0102t0:104_10": "ānubhāvadassanādinā. Mahesakkhānañhi devānaṁ mahāsattassa ānubhāvo viya tena sadisānampi",
  "tika-s0102t0:104_11": "ānubhāvo paccakkho ahosīti, itare pana tesaṁ vacanaṁ sutvā saddahantā anuminantā",
  "tika-s0102t0:104_12": "tathā āhaṁsu. Paripākagatapubbahetusaṁsiddhāya dhammatāya codiyamāno imasmiṁ…pe… byākāsi.",
  "tika-s0102t0:105_0": "Jātamattasseva bodhisattassa ṭhānādīni yesaṁ visesādhigamānaṁ pubbanimittabhūtānīti",
  "tika-s0102t0:105_1": "te niddhāretvā dassento ‘‘ettha cā’’tiādimāha. Tattha patiṭṭhānaṁ caturiddhipādapaṭilābhassa",
  "tika-s0102t0:105_2": "pubbanimittaṁ iddhipādavasena lokuttaradhammesu suppatiṭṭhitabhāvasamijjhanato. Uttarābhimukhabhāvo",
  "tika-s0102t0:105_3": "lokassa uttaraṇavasena gamanassa pubbanimittaṁ. Tena hi bhagavā sadevakassa lokassa",
  "tika-s0102t0:105_4": "abhibhūto, kenaci anabhibhūto ahosi. Tenāha ‘‘mahājanaṁ ajjhottharitvā abhibhavitvā",
  "tika-s0102t0:105_5": "gamanassa pubbanimitta’’nti. Tathā sattapadagamanaṁ sattapadabojjhaṅgasampannaariyamaggagamanassa.",
  "tika-s0102t0:105_6": "Suvisuddhasetacchattadhāraṇaṁ suvisuddhavimuttichattadhāraṇassa. Pañcarājakakudhabhaṇḍasamāyogo",
  "tika-s0102t0:105_7": "pañcavidhavimuttiguṇasamāyogassa. Anāvaṭadisānuvilokanaṁ anāvaṭañāṇatāya. ‘‘Aggohamasmī’’tiādinā",
  "tika-s0102t0:105_8": "achambhitavācābhāsanaṁ kenaci avibandhanīyatāya appavattiyassa saddhammacakkappavattanassa.",
  "tika-s0102t0:105_9": "‘‘Ayamantimā jātī’’ti āyatiṁ jātiyā abhāvakittanā anupādi…pe… pubbanimittanti veditabbaṁ",
  "tika-s0102t0:105_10": "tassa tassa anāgate laddhabbavisesassa taṁ taṁ nimittaṁ abyabhicārīti katvā. Na āgatoti",
  "tika-s0102t0:105_11": "imasmiṁ sutte, aññattha ca vakkhamānāya anupubbiyā na āgato. Āharitvāti tasmiṁ tasmiṁ",
  "tika-s0102t0:105_12": "sutte, aṭṭhakathāsu ca āgatanayena āharitvā dīpetabbo.",
  "tika-s0102t0:106_0": "‘‘Dasasahassilokadhātukampī’’ti idaṁ satipi idha pāḷiyaṁ āgatatte vakkhamānānaṁ acchariyānaṁ",
  "tika-s0102t0:106_1": "mūlabhūtaṁ dassetuṁ vuttaṁ, evaṁ aññampi evarūpaṁ daṭṭhabbaṁ. Tantibaddhā vīṇā cammabaddhā",
  "tika-s0102t0:106_2": "bheriyoti pañcaṅgikatūriyassa nidassanamattaṁ, ca-saddena vā itaresampi saṅgaho daṭṭhabbo.",
  "tika-s0102t0:106_3": "‘‘Andubandhanādīni taṅkhaṇe eva chajjitvā puna pākatikāneva honti, tathā jaccandhādīnaṁ",
  "tika-s0102t0:106_4": "cakkhusotādīni tathārūpakammapaccayā tasmiṁyeva khaṇe uppajjitvā tāvadeva vigacchantī’’ti",
  "tika-s0102t0:106_5": "vadanti. Chijjiṁsūti ca pādesu bandhaṭṭhānesu chijjiṁsu. Vigacchiṁsūti vūpasamiṁsu.",
  "tika-s0102t0:106_6": "Ākāsaṭṭhakaratanāni nāma taṁtaṁvimānagatamaṇiratanādīni. Sakatejobhāsitānīti ativiya",
  "tika-s0102t0:106_7": "samujjalāya attano pabhāya obhāsitāni ahesuṁ. Nappavattīti na sannipāto. Na vāyīti",
  "tika-s0102t0:106_8": "kharo vāto na vāyi. Mudusukho pana sattānaṁ sukhāvaho vāyi. Pathavigatā ahesuṁ uccaṭṭhāne",
  "tika-s0102t0:106_9": "ṭhātuṁ avisahantā. Utusampannoti anuṇhāsītatāsaṅkhātena utunā sampanno. Apphoṭanaṁ",
  "tika-s0102t0:106_10": "vuccati bhujahatthasaṅghaṭṭanasaddo, atthato pana vāmahatthaṁ ure ṭhapetvā dakkhiṇena",
  "tika-s0102t0:106_11": "puthupāṇinā hatthatāḷanena saddakaraṇaṁ. Mukhena usseḷanaṁ saddassa muñcanaṁ seḷanaṁ.",
  "tika-s0102t0:106_12": "Ekaddhajamālā ahosi nirantaraṁ dhajamālāsamodhānagatāya. Na kevalañca etāni eva,",
  "tika-s0102t0:106_13": "atha kho aññānipi ‘‘vicittapupphasugandhapupphavassadevopavassi sūriye dissamāne",
  "tika-s0102t0:106_14": "eva tārakā obhāsiṁsu, acchaṁ vippasannaṁ udakaṁ pathavito ubbhijji, bilāsayā ca tiracchānā",
  "tika-s0102t0:106_15": "āsayato nikkhamiṁsu, rāgadosamohāpi tanu bhaviṁsu, pathaviyaṁ rajo vūpasami, aniṭṭhagandho",
  "tika-s0102t0:106_16": "vigacchi, dibbagandho vāyi, rūpino devā sarūpeneva manussānaṁ āpāthaṁ agamaṁsu, sattānaṁ",
  "tika-s0102t0:106_17": "cutūpapātā nāhesu’’nti evamādīni yāni mahābhinīhārasamaye uppannāni dvattiṁsapubbanimittāni,",
  "tika-s0102t0:106_18": "tāni anavasesato tadā ahesunti.",
  "tika-s0102t0:107_0": "Tatrāpīti tesupi pathavikampādīsu evaṁ pubbanimittabhāvo veditabbo. Na kevalaṁ sampatijātassa",
  "tika-s0102t0:107_1": "ṭhānādīsu evāti adhippāyo. Sabbaññutaññāṇapaṭilābhassa pubbanimittaṁ sabbassa ñeyyassa,",
  "tika-s0102t0:107_2": "titthakaramatassa ca cālanato. Kenaci anussāhitānaṁyeva imasmiṁyeva ekacakkavāḷe",
  "tika-s0102t0:107_3": "sannipāto kenaci anussāhitānaṁyeva ekappahārenevasannipatitvā dhammapaṭiggaṇhanassa",
  "tika-s0102t0:107_4": "pubbanimittaṁ. Paṭhamaṁ devatānaṁ paṭiggahaṇaṁ dibbavihārapaṭilābhassa, pacchā manussānaṁ",
  "tika-s0102t0:107_5": "paṭiggahaṇaṁ tattheva ṭhānassa niccalasabhāvato āneñjavihārapaṭilābhassa pubbanimittaṁ.",
  "tika-s0102t0:107_6": "Vīṇānaṁ sayaṁ vajjanaṁ parūpadesena vinā sayameva anupubbavihārapaṭilābhassa pubbanimittaṁ.",
  "tika-s0102t0:107_7": "Bherīnaṁ vajjanaṁ cakkavāḷapariyantāya parisāya pavedanasamatthassa dhammabheriyā",
  "tika-s0102t0:107_8": "anusāvanassa amatadundubhighosanassa pubbanimittaṁ. Andubandhanādīnaṁ chedo mānavinibandhabhedanassa",
  "tika-s0102t0:107_9": "pubbanimittaṁ. Mahājanassa rogavigamo tasseva sakalavaṭṭadukkharogavigamabhūtassa",
  "tika-s0102t0:107_10": "saccapaṭilābhassa pubbanimittaṁ. ‘‘Mahājanassā’’ti padaṁ ‘‘mahājanassa dibbacakkhupaṭilābhassa,",
  "tika-s0102t0:107_11": "mahājanassa dibbasotadhātupaṭilābhassā’’tiādinā tattha tattha ānetvā sambandhitabbaṁ.",
  "tika-s0102t0:107_12": "Iddhipādabhāvanāvasena sātisayañāṇajavasampattisiddhīti āha ‘‘pīṭhasappīnaṁ javasampadā",
  "tika-s0102t0:107_13": "caturiddhipādapaṭilābhassa pubbanimitta’’nti. Supaṭṭanasampāpuṇanaṁ catupaṭisambhidādhigamassa",
  "tika-s0102t0:107_14": "pubbanimittaṁ. Atthādianurūpaṁ atthādīsu sampaṭipattibhāvato. Ratanānaṁ sakatejobhāsitattaṁ",
  "tika-s0102t0:107_15": "yaṁ lokassa dhammobhāsaṁ dassessati, tena tassa sakatejobhāsitattassa pubbanimittaṁ.",
  "tika-s0102t0:108_0": "Catubrahmavihārapaṭilābhassa pubbanimittaṁ tassa sabbaso veravūpasamanato. Ekādasaagginibbāpanassa",
  "tika-s0102t0:108_1": "pubbanimittaṁ dunnibbāpananibbānabhāvato. Ñāṇālokādassanassa pubbanimittaṁ anāloke",
  "tika-s0102t0:108_2": "ālokadassanabhāvato. Nibbānarasenāti kilesānaṁ nibbāyanarasena. Ekarasabhāvassāti",
  "tika-s0102t0:108_3": "sāsanassa sabbattha ekarasabhāvassa, tañca kho amadhurassa lokassa sabbaso madhurabhāvāpādanena.",
  "tika-s0102t0:108_4": "Dvāsaṭṭhidiṭṭhigatabhindanassa pubbanimittaṁ sabbaso diṭṭhigatavātāpanayanavasena.",
  "tika-s0102t0:108_5": "Ākāsādiappatiṭṭhavisamacañcalaṭṭhānaṁ pahāya sakuṇānaṁ pathavigamanaṁ tādisaṁ micchāgāhaṁ",
  "tika-s0102t0:108_6": "pahāya sattānaṁ pāṇehi ratanattayasaraṇagamanassa pubbanittaṁ. Bahujanakantatāyāti",
  "tika-s0102t0:108_7": "candassa viya bahujanassa kantatāya. Sūriyassa uṇhasītavivajjitautusukhatā pariḷāhavivajjitakāyikacetasikasukhappattiyā",
  "tika-s0102t0:108_8": "pubbanimittaṁ.Devatānaṁ apphoṭanādīhi kīḷanaṁ pamoduppatti bhavantagamanena, dhammasabhāvabodhanena",
  "tika-s0102t0:108_9": "ca udānavasena pamodavibhāvanassa pubbanimittaṁ. Dhammavegavassanassāti desanāñāṇavegena",
  "tika-s0102t0:108_10": "dhammāmatassa vassanassa pubbanimittaṁ. Kāyagatāsativasena laddhaṁ jhānaṁ pādakaṁ",
  "tika-s0102t0:108_11": "katvā uppāditamaggaphalasukhānubhavo kāyagatāsatiamatapaṭilābho, tassa pana kāyassāpi",
  "tika-s0102t0:108_12": "atappakasukhāvahattā khudāpipāsāpīḷanābhāvo pubbanimittaṁ vutto . Aṭṭhakathāyaṁpana",
  "tika-s0102t0:108_13": "khudaṁ, pipāsañca bhinditvā vuttaṁ. Tattha pubbanimittānaṁ bhedo visesasāmaññavibhāgena,",
  "tika-s0102t0:108_14": "gobalībaddañāyena ca gahetabbo. ‘‘Sayamevā’’ti padaṁ ‘‘aṭṭhaṅgikamaggadvāravivaraṇassā’’ti",
  "tika-s0102t0:108_15": "etthāpi ānetvā sambandhitabbaṁ. Bharitabhāvassāti paripuṇṇabhāvassa. ‘‘Ariyaddhajamālāmālitāyāti",
  "tika-s0102t0:108_16": "kāsāyaddhajamālāvantatāyā’’ti keci, sadevakassa lokassa pana ariyamaggabojjhaṅgaddhajamālāhi",
  "tika-s0102t0:108_17": "mālibhāvassa pubbanimittaṁ. Yaṁ panettha anuddhaṭaṁ, taṁ suviññeyyameva.",
  "tika-s0102t0:109_0": "Etthāti ‘‘sampatijāto’’tiādinā āgate imasmiṁ vāre. Vissajjitova, tasmā amhehi idha",
  "tika-s0102t0:109_1": "apubbaṁ vattabbaṁ natthīti adhippāyo. Tadā pathaviyaṁ gacchantopi mahāsatto ākāsena",
  "tika-s0102t0:109_2": "gacchanto viya mahājanassa tathā upaṭṭhāsīti ayamettha niyati dhammaniyāmo bodhisattānaṁ",
  "tika-s0102t0:109_3": "dhammatā ti idaṁ niyativādavasena kathanaṁ. Pubbe purimajātīsu tādisassa puññasambhārakammassa",
  "tika-s0102t0:109_4": "katattā upacitattā mahājanassa tathā upaṭṭhāsīti idaṁ pubbekatakammavādavasena kathanaṁ.",
  "tika-s0102t0:109_5": "Imesaṁ sattānaṁ upari īsanasīlatāya yathāsakaṁ kammameva issaro nāma, tassa nimmānaṁ",
  "tika-s0102t0:109_6": "attano phalassa nibbattanaṁ mahāpurisopi sadevakaṁ lokaṁ abhibhavituṁ samatthena",
  "tika-s0102t0:109_7": "uḷārena puññakammena nibbattito, tena issarena nimmito nāma, tassa cāyaṁ nimmānaviseso,",
  "tika-s0102t0:109_8": "yadidaṁ mahānubhāvatā, yāya mahājanassa tathā upaṭṭhāsīti idaṁ issaranimmānavasena",
  "tika-s0102t0:109_9": "kathanaṁ. Evaṁ taṁ taṁ bahulaṁ vatvā kiṁ imāya pariyāyakathāyāti avasāne ujukameva",
  "tika-s0102t0:109_10": "byākari. Sampatijāto pathaviyaṁ kathaṁ padasā gacchati, evaṁ mahānubhāvo ākāsena",
  "tika-s0102t0:109_11": "maññe gacchatīti parikappanavasena ākāsena gacchanto viya ahosi. Sīghataraṁ pana",
  "tika-s0102t0:109_12": "sattapadavītihārena gatattā dissamānarūpopi mahājanassa adissamāno viya ahosi. Acelakabhāvo,",
  "tika-s0102t0:109_13": "khuddakasarīratā ca tādisassa iriyāpathassa na anucchavikāti kammānubhāvasañjanitapāṭihāriyavasena",
  "tika-s0102t0:109_14": "alaṅkatapaṭiyatto viya, soḷasavassuddesiko viya ca mahājanassa upaṭṭhāsīti veditabbaṁ.",
  "tika-s0102t0:109_15": "Mahāsattassa puññānubhāvena tadā tathā upaṭṭhānamattamevetanti. Pacchā bāladārakova",
  "tika-s0102t0:109_16": "ahosi, na tādisoti. Buddhabhāvānucchavikassa bodhisattānubhāvassa yāthāvato paveditattā",
  "tika-s0102t0:109_17": "parisā cassa byākaraṇena buddhena viya…pe… attamanā ahosi.",
  "tika-s0102t0:110": "Sabbadhammatāti sabbā soḷasavidhāpi yathāvuttā dhammatā sabbabodhisattānaṁ hontīti veditabbā puññañāṇasambhāradassanena nesaṁ ekasadisattā.",
  "tika-s0102t0:111": "Dvattiṁsamahāpurisalakkhaṇavaṇṇanā",
  "tika-s0102t0:112_0": "33.Dukūlacumbaṭaketi daharassa nipajjanayogyatāvasena paṭisaṁhaṭadukūlasukhume. ‘‘Khattiyo",
  "tika-s0102t0:112_1": "brāhmaṇo’’ti evamādi jāti. ‘‘Koṇḍañño gotamo’’ti evamādi gottaṁ. ‘‘Poṇikā cikkhallikā",
  "tika-s0102t0:112_2": "sākiyā koḷiyā’’ti evamādi kulapadeso. Ādi-saddena rūpissariyaparivārādisabbasampattiyo",
  "tika-s0102t0:112_3": "saṅgaṇhāti. Mahantassāti vipulassa, uḷārassāti attho. Nipphattiyoti siddhiyo. Gantabbagatiyāti",
  "tika-s0102t0:112_4": "gati-saddassa kammasādhanatamāha. Upapajjanavasena hi sucaritaduccaritehi gantabbāti",
  "tika-s0102t0:112_5": "gatiyo, upapattibhavaviseso. Gacchati yathāruci pavattatīti gati, ajjhāsayo. Paṭisaraṇeti",
  "tika-s0102t0:112_6": "parāyaṇe avassaye. Sabbasaṅkhatavisaṁyuttassa hi arahato nibbānameva taṁpaṭisaraṇaṁ. Tyāhanti te ahaṁ.",
  "tika-s0102t0:113_0": "Dasavidhe kusaladhamme, agarahite ca rājadhamme (jā. 2 mahāmaṁsajātake vitthāro)",
  "tika-s0102t0:113_1": "niyuttoti dhammiko. Tena ca dhammena sakalaṁ lokaṁ rañjetīti dhammarājā. Yasmā cakkavattī",
  "tika-s0102t0:113_2": "dhammena ñāyena rajjaṁ adhigacchati, na adhammena, tasmā vuttaṁ ‘‘dhammena laddharajjattā",
  "tika-s0102t0:113_3": "dhammarājā’’ti. Catūsu disāsu samuddapariyosānatāya caturantā nāma tattha tattha",
  "tika-s0102t0:113_4": "dīpe mahāpathavīti āha ‘‘puratthima…pe… issaro’’ti. Vijitāvīti vijetabbassa vijitavā,",
  "tika-s0102t0:113_5": "kāmakodhādikassa abbhantarassa, paṭirājabhūtassa bāhirassa ca arigaṇassa vijayi,",
  "tika-s0102t0:113_6": "vijetvā ṭhitoti attho. Kāmaṁ cakkavattino kenaci yuddhaṁ nāma natthi, yuddhena pana",
  "tika-s0102t0:113_7": "sādhetabbassa vijayassa siddhiyā ‘‘vijitasaṅgāmo’’ti vuttaṁ. Janapadova catubbidhaacchariyadhammādisamannāgate",
  "tika-s0102t0:113_8": "asmiṁ rājini thāvariyaṁ kenaci asaṁhāriyaṁ daḷhaṁ bhattabhāvaṁ patto, janapade vā",
  "tika-s0102t0:113_9": "attano dhammikāya paṭipattiyā thāvariyaṁ thirabhāvaṁ pattoti janapadatthāvariyappatto.",
  "tika-s0102t0:113_10": "Manussānaṁ ure satthaṁ ṭhapetvā icchitadhanaharaṇādinā parasāhasakāritāya sāhasikā.",
  "tika-s0102t0:114_0": "Ratijananaṭṭhenāti atappakapītisomanassuppādanena. Saddatthato pana rametīti ratanaṁ.",
  "tika-s0102t0:114_1": "‘‘Aho manohara’’nti citte kattabbatāya cittīkataṁ. ‘‘Svāyaṁ cittīkāro tassa pūjanīyatāyā’’ti",
  "tika-s0102t0:114_2": "cittīkatanti pūjanīyanti atthaṁ vadanti. Mahantaṁ vipulaṁ aparimitaṁ mūlaṁ agghatīti",
  "tika-s0102t0:114_3": "mahagghaṁ. Natthi etassa tulā upamāti atulaṁ, asadisaṁ. Kadāci eva uppajjanato dukkhena",
  "tika-s0102t0:114_4": "laddhabbattā dullabhadassanaṁ. Anomehi uḷāraguṇeheva sattehi paribhuñjitabbato anomasattaparibhogaṁ.",
  "tika-s0102t0:114_5": "Idāni nesaṁ cittīkatādiatthānaṁ savisesaṁ cakkaratane labbhamānataṁ dassetvā itaresupi",
  "tika-s0102t0:114_6": "te atidisituṁ ‘‘cakkaratanassa cā’’tiādi āraddhaṁ. Aññaṁ devaṭṭhānaṁ nāma na hoti",
  "tika-s0102t0:114_7": "rañño anaññasādhāraṇissariyādisampattipaṭilābhahetuto, sattānañca yathicchitatthapaṭilābhahetuto.",
  "tika-s0102t0:114_8": "Aggho natthi ativiya uḷārasamujjalasattaratanamayattā, acchariyabbhutamahānubhāvatāya",
  "tika-s0102t0:114_9": "ca. Yadaggena mahagghaṁ, tadaggena atulaṁ. Sattānaṁ pāpajigucchanena vigatakāḷako",
  "tika-s0102t0:114_10": "puññapasutatāya maṇḍabhūto yādiso kālo buddhuppādāraho, tādise eva cakkavattīnampi",
  "tika-s0102t0:114_11": "sambhavoti āha ‘‘yasmā ca panā’’tiādi. Upamāvasena cetaṁ vuttaṁ, upamopameyyānañca",
  "tika-s0102t0:114_12": "na accantameva sadisatā. Tasmā yathā buddhā kadāci karahaci uppajjanti, na tathā",
  "tika-s0102t0:114_13": "cakkavattino, evaṁ santepi cakkavattivattaparipūraṇassāpi dukkarabhāvatopi dullabhuppādāyevāti",
  "tika-s0102t0:114_14": ", iminā dullabhuppādatāsāmaññena tesaṁ dullabhadassanatā vuttāti veditabbaṁ. Kāmaṁ",
  "tika-s0102t0:114_15": "cakkaratanānubhāvena sijjhamāno guṇo cakkavattiparivārasādhāraṇo, tathāpi ‘‘cakkavattī",
  "tika-s0102t0:114_16": "eva naṁ sāmibhāvena visavitāya paribhuñjatī’’ti vattabbataṁ arahati tadatthaṁ uppajjanatoti",
  "tika-s0102t0:114_17": "dassento ‘‘tadeta’’ntiādimāha. Yathāvuttānaṁ pañcannaṁ, channampi vā atthānaṁ itararatanesupi",
  "tika-s0102t0:114_18": "labbhanato ‘‘evaṁ sesānipī’’ti vuttaṁ. Hatthiassa-pariṇāyakaratanehi ajitavijayato,",
  "tika-s0102t0:114_19": "cakkaratanena ca parivārabhāvena, sesehi paribhogūpakaraṇabhāvena samannāgato. Hatthiassamaṇiitthiratanehi",
  "tika-s0102t0:114_20": "paribhogūpakaraṇabhāvena sesehi parivārabhāvenāti yojanā.",
  "tika-s0102t0:115_0": "Catunnaṁ mahādīpānaṁ sirivibhavanti tattha laddhaṁ sirisampattiñceva bhogasampattiñca.",
  "tika-s0102t0:115_1": "Tādisamevāti ‘‘purebhattamevā’’tiādinā vuttānubhāvameva. Yojanappamāṇaṁ padesaṁ byāpanena",
  "tika-s0102t0:115_2": "yojanappamāṇaṁ andhakāraṁ. Atidīghatādichabbidhadosaparivajjitaṁ.",
  "tika-s0102t0:116_0": "Sūrāti sattivanto, nibbhayāti atthoti āha ‘‘abhīrukā’’ti. Aṅganti kāraṇaṁ. Yena kāraṇena",
  "tika-s0102t0:116_1": "‘‘vīrā’’ti vucceyyuṁ, taṁ vīraṅgaṁ. Tenāha ‘‘vīriyassetaṁnāma’’nti. Yāva cakkavāḷapabbatā",
  "tika-s0102t0:116_2": "cakkassa vattanato ‘‘cakkavāḷapabbataṁ sīmaṁ katvā ṭhitasamuddapariyanta’’nti vuttaṁ.",
  "tika-s0102t0:116_3": "‘‘Adaṇḍenā’’ti imināva dhanadaṇḍassa, sarīradaṇḍassa ca akaraṇaṁ vuttaṁ. ‘‘Asatthenā’’ti",
  "tika-s0102t0:116_4": "iminā pana senāya yujjhanassāti tadubhayaṁ dassetuṁ ‘‘ye katāparādhe’’tiādi vuttaṁ.",
  "tika-s0102t0:116_5": "Vuttappakāranti sāgarapariyantaṁ.",
  "tika-s0102t0:117_0": "‘‘Rañjanaṭṭhena rāgo, taṇhāyanaṭṭhena taṇhā’’ti pavattiākārabhedena lobho eva dvidhā",
  "tika-s0102t0:117_1": "vutto . Tathā hissa dvidhāpi chadanaṭṭho ekantiko. Yathāha ‘‘andhatamaṁ tadā hoti,",
  "tika-s0102t0:117_2": "yaṁ rāgo sahate nara’’nti, (netti. 11, 27) ‘‘taṇhāchadanachāditā’’ti (udā. 64) ca.",
  "tika-s0102t0:117_3": "Iminā nayena dosādīnampi chadanaṭṭho vattabbo. Kilesaggahaṇena vicikicchādayo sesakilesā",
  "tika-s0102t0:117_4": "vuttā. Yasmā te sabbe pāpadhammā uppajjamānā sattasantānaṁ chādetvā pariyonandhitvā",
  "tika-s0102t0:117_5": "tiṭṭhanti kusalappavattiṁ nivārenti, tasmā te ‘‘chadanā, chadā’’ti ca vuttā. Vivaṭṭacchadāti",
  "tika-s0102t0:117_6": "ca o-kārassa ā-kāraṁ katvā niddeso.",
  "tika-s0102t0:118_0": "35.Tāsanti dvinnampi nipphattīnaṁ. Nimittabhūtānīti ñāpakakāraṇabhūtāni. Tathā hi",
  "tika-s0102t0:118_1": "lakkhīyati mahāpurisabhāvo etehīti lakkhaṇāni. Ṭhānagamanādīsu bhūmiyaṁ suṭṭhu samaṁ",
  "tika-s0102t0:118_2": "patiṭṭhitā pādā etassāti suppatiṭṭhitapādo. Taṁ panassa suppatiṭṭhitapādataṁ byatirekamukhena",
  "tika-s0102t0:118_3": "vibhāvetuṁ ‘‘yathā’’tiādi vuttaṁ. Tattha aggatalanti aggapādatalaṁ. Paṇhīti paṇhitalaṁ.",
  "tika-s0102t0:118_4": "Passanti pādatalassa dvīsu passesu ekekaṁ, ubhayameva vā pariyantaṁ passaṁ. ‘‘Assa",
  "tika-s0102t0:118_5": "panā’’tiādi anvayato atthavibhāvanaṁ. Suvaṇṇapādukatalamiva ujukaṁ nikkhipiyamānaṁ.",
  "tika-s0102t0:118_6": "Ekappahārenevāti ekakkhaṇeyeva. Sakalaṁ pādatalaṁ bhūmiṁ phusati nikkhipane. Ekappahāreneva",
  "tika-s0102t0:118_7": "sakalaṁ pādatalaṁ bhūmito uṭṭhahatīti yojanā. Tasmā ayaṁ suppatiṭṭhitapādoti nigamanaṁ.",
  "tika-s0102t0:118_8": "Yaṁ panettha vattabbaṁ anupubbaninnādiacchariyabbhutaṁ nissandaphalaṁ, taṁ parato",
  "tika-s0102t0:118_9": "lakkhaṇasuttavaṇṇanāyaṁ (dī. ni. aṭṭha. 3.201) āvibhavissatīti.",
  "tika-s0102t0:119_0": "Nābhi dissatīti lakkhaṇacakkassa nābhi parimaṇḍalasaṇṭhānā suparibyattā hutvā dissati,",
  "tika-s0102t0:119_1": "labbhatīti adhippāyo. Nābhiparicchinnāti tassaṁ nābhiyaṁ paricchinnā paricchedavasena",
  "tika-s0102t0:119_2": "ṭhitā. Nābhimukhaparikkhepapaṭṭoti pakaticakkassa akkhabbhāhatapariharaṇatthaṁ nābhimukhe",
  "tika-s0102t0:119_3": "ṭhapetabbaṁ parikkhepapaṭṭo, tappaṭicchanno idha adhippeto. Nemimaṇikāti nemiyaṁ",
  "tika-s0102t0:119_4": "āvalibhāvena ṭhitamaṇikālekhā. Sambahulavāroti bahuvidhalekhaṅgavibhāvanavāro. Sattīti",
  "tika-s0102t0:119_5": "āvudhasatti. Sirivacchoti siriaṅgā. Nandīti dakkhiṇāvattaṁ. Sovattikoti sovattiaṅgo.",
  "tika-s0102t0:119_6": "Vaṭaṁsakoti āveḷaṁ. Vaḍḍhamānakanti purimahādīsu dīpaṅkaṁ. Morahatthakoti morapiñchakalāpo,",
  "tika-s0102t0:119_7": "morapiñchapaṭisibbito vā bījanīviseso. Vāḷabījanīti cāmarivālaṁ. Siddhatthādi puṇṇaghaṭapuṇṇapātiyo.",
  "tika-s0102t0:119_8": "‘‘Cakkavāḷo’’ti vatvā tassa padhānāvayave dassetuṁ ‘‘himavā sineru…pe… sahassānī’’ti",
  "tika-s0102t0:119_9": "vuttaṁ. ‘‘Cakkavattirañño parisaṁ upādāyā’’ti idaṁ hatthiratanādīnampi tattha labbhamānabhāvadassanaṁ.",
  "tika-s0102t0:119_10": "Sabbotisattiādiko yathāvutto aṅgaviseso cakkalakkhaṇasseva parivāroti veditabbo.",
  "tika-s0102t0:120_0": "‘‘Āyatapaṇhī’’ti idaṁ aññesaṁ paṇhito dīghataṁ sandhāya vuttaṁ, na pana atidīghatanti",
  "tika-s0102t0:120_1": "āha ‘‘paripuṇṇapaṇhī’’ti. Yathā pana paṇhilakkhaṇaṁ paripuṇṇaṁ nāma hoti, taṁ byatirekamukhena",
  "tika-s0102t0:120_2": "dassetuṁ ‘‘yathā hī’’tiādi vuttaṁ. Āraggenāti maṇḍalāya sikhāya. Vaṭṭetvāti yathā",
  "tika-s0102t0:120_3": "suvaṭṭaṁ hoti, evaṁ vaṭṭetvā. Rattakambalageṇḍukasadisāti rattakambalamayageṇḍukasadisā.",
  "tika-s0102t0:121_0": "‘‘Makkaṭassevā’’ti dīghabhāvaṁ, samatañca sandhāyetaṁ vuttaṁ. Niyyāsatelenāti chattiritaniyyāsādiniyyāsasammissena",
  "tika-s0102t0:121_1": "telena, yaṁ ‘‘surabhiniyyāsa’’ntipi vadanti. Niyyāsatelaggahaṇañcettha haritālavaṭṭiyā",
  "tika-s0102t0:121_2": "ghanasiniddhabhāvadassanatthaṁ.",
  "tika-s0102t0:122": "Yathā satakkhattuṁ vihataṁ kappāsapaṭalaṁ sappimaṇḍe osāritaṁ ativiya mudu hoti, evaṁ mahāpurisassa hatthapādāti dassento ‘‘sappimaṇḍe’’tiādimāha. Talunāti sukhumālā.",
  "tika-s0102t0:123_0": "Cammenāti aṅgulantaraveṭhitacammena. Paṭibaddhaaṅgulantaroti ekato sambaddhaaṅgulantaro",
  "tika-s0102t0:123_1": "na hoti. Ekappamāṇāti dīghato samānappamāṇā. Yavalakkhaṇanti abbhantarato aṅgulipabbe",
  "tika-s0102t0:123_2": "ṭhitaṁ yavalakkhaṇaṁ. Paṭivijjhitvāti taṁtaṁpabbānaṁ samānadesatāya aṅgulīnaṁ pasāritakālepi",
  "tika-s0102t0:123_3": "aññamaññaṁ vijjhitāni viya phusitvā tiṭṭhanti.",
  "tika-s0102t0:124_0": "Saṅkhā vuccanti gopphakā, uddhaṁ saṅkhā etesanti ussaṅkhā, pādā. Piṭṭhipādeti piṭṭhipādasamīpe.",
  "tika-s0102t0:124_1": "Tenāti piṭṭhipāde ṭhitagopphakabhāvena baddhā hontīti yojanā. Tayidaṁ ‘‘tenā’’ti",
  "tika-s0102t0:124_2": "padaṁ uparipadadvayepi yojetabbaṁ ‘‘tena baddhabhāvena na yathāsukhaṁ parivaṭṭanti,",
  "tika-s0102t0:124_3": "tena yathāsukhaṁ naparivaṭṭanena gacchantānaṁ pādatalānipi na dissantī’’ti. Uparīti",
  "tika-s0102t0:124_4": "piṭṭhipādato dvitiaṅgulimattaṁ uddhaṁ, ‘‘caturaṅgulamatta’’nti ca vadanti. Nigūḷhāni",
  "tika-s0102t0:124_5": "ca honti, na aññesaṁ viya paññāyamānāni. Tenāti gopphakānaṁ upari patiṭṭhitabhāvena.",
  "tika-s0102t0:124_6": "Assāti mahāpurisassa. Satipi desantarappavattiyaṁ niccaloti dassanatthaṁ nābhiggahaṇaṁ.",
  "tika-s0102t0:124_7": "‘‘Adhokāyova iñjatī’’ti idaṁ purimapadassa kāraṇavacanaṁ. Yasmā adhokāyova iñjati,",
  "tika-s0102t0:124_8": "tasmā nābhito…pe… niccalo hoti. ‘‘Sukhena pādā parivaṭṭantī’’ti idaṁ pana purimassa,",
  "tika-s0102t0:124_9": "pacchimassa ca kāraṇavacanaṁ. Yasmā sukhena pādā parivaṭṭanti, tasmā adhokāyova iñjati,",
  "tika-s0102t0:124_10": "yasmā sukhena pādā parivaṭṭanti, tasmā puratopi…pe… pacchatoyevāti.",
  "tika-s0102t0:125_0": "Yasmā eṇimigassa samantato ekasadisamaṁsā anukkamena uddhaṁ thūlā jaṅghā honti, tathā",
  "tika-s0102t0:125_1": "mahāpurisassāpi, tasmā vuttaṁ ‘‘eṇimigasadisajaṅgho’’ti. Paripuṇṇajaṅghoti samantato",
  "tika-s0102t0:125_2": "maṁsūpacayena paripuṇṇajaṅgho. Tenāha ‘‘na ekato’’tiādi.",
  "tika-s0102t0:126_0": "Etenāti ‘‘anonamanto’’tiādivacanena, jāṇuphāsubhāvadīpanenāti attho. Avasesajanāti",
  "tika-s0102t0:126_1": "iminā lakkhaṇena rahitajanā. Khujjā vā honti heṭṭhimakāyato uparimakāyassa rassatāya,",
  "tika-s0102t0:126_2": "vāmanā vā uparimakāyato heṭṭhimakāyassa rassatāya, etena ṭhapetvā sammāsambuddhaṁ,",
  "tika-s0102t0:126_3": "cakkavattinañca itare sattā khujjapakkhikā, vāmanapakkhikā cāti dasseti.",
  "tika-s0102t0:127_0": "Kāmaṁ sabbāpi padumakaṇṇikā suvaṇṇavaṇṇāva, kañcanapadumakaṇṇikā pana pabhassarabhāvena",
  "tika-s0102t0:127_1": "tato sātisayāti āha ‘‘suvaṇṇapadumakaṇṇikasadisehī’’ti. Ohitanti samohitaṁ antogadhaṁ.",
  "tika-s0102t0:127_2": "Tathābhūtaṁ pana taṁ tena channaṁ hotīti āha ‘‘paṭicchanna’’nti.",
  "tika-s0102t0:128_0": "Suvaṇṇavaṇṇoti suvaṇṇavaṇṇavaṇṇoti ayamettha atthoti āha ‘‘jātihiṅgulakenā’’tiādi,",
  "tika-s0102t0:128_1": "svāyamattho āvuttiñāyena ca veditabbo. Sarīrapariyāyo idha vaṇṇa-saddoti adhippāyo.",
  "tika-s0102t0:128_2": "Paṭhamavikappaṁ vatvā tathārūpāya pana ruḷhiyā abhāvaṁ manasi katvā vaṇṇadhātupariyāyameva",
  "tika-s0102t0:128_3": "vaṇṇa-saddaṁ gahetvā dutiyavikappo vutto. Tasmā padadvayenāpi suniddhantasuvaṇṇasadisachavivaṇṇoti vuttaṁ hoti.",
  "tika-s0102t0:129": "Rajoti sukhumarajo. Jallanti malīnabhāvāvaho reṇusañcayo. Tenāha ‘‘malaṁ vā’’ti. Yadi vivattati, kathaṁ nhānādīnīti āha ‘‘hatthadhovanādīnī’’tiādi.",
  "tika-s0102t0:130": "Āvaṭṭapariyosāneti padakkhiṇāvaṭṭanavasena pavattassa āvaṭṭassa ante.",
  "tika-s0102t0:131_0": "Brahmuno sarīraṁ purato vā pacchato vā anonamitvā ujukameva uggatanti āha ‘‘brahmā",
  "tika-s0102t0:131_1": "viya ujugatto’’ti. Sā panāyaṁ ujugattatā avayavesu buddhippattesu daṭṭhabbā, na daharakāleti",
  "tika-s0102t0:131_2": "vuttaṁ ‘‘uggatadīghasarīro bhavissatī’’ti. Itaresūti ‘‘khandhajāṇūsū’’ti imesu dvīsu",
  "tika-s0102t0:131_3": "ṭhānesu namantā purato namantīti ānetvā sambandho. Passavaṅkāti dakkhiṇapassena vā",
  "tika-s0102t0:131_4": "vāmapassena vā vaṅkā. Sūlasadisāti potthakarūpakaraṇe ṭhapitasūlapādasadisā.",
  "tika-s0102t0:132_0": "Hatthapiṭṭhiādivasena satta sarīrāvayavā ussadā upacitamaṁsā etassāti sattussado.",
  "tika-s0102t0:132_1": "Aṭṭhikoṭiyo paññāyantīti yojanā. Nigūḷhasirājālehīti lakkhaṇavacanametanti tena nigūḷhaaṭṭhikoṭīhītipi",
  "tika-s0102t0:132_2": "vuttameva hotīti. Hatthapiṭṭhādīhīti ettha ādi-saddena aṁsakūṭakhandhakūṭānaṁ saṅgahe",
  "tika-s0102t0:132_3": "siddhe taṁ ekadesena dassento ‘‘vaṭṭetvā…pe… khandhenā’’ti āha. ‘‘Silārūpakaṁ viyā’’tiādinā",
  "tika-s0102t0:132_4": "vā nigūḷhaaṁsakūṭatāpi vibhāvitā yevāti daṭṭhabbaṁ.",
  "tika-s0102t0:133_0": "Sīhassa pubbaddhaṁ sīhapubbaddhaṁ, paripuṇṇāvayavatāya sīhapubbaddhaṁ viya sakalo",
  "tika-s0102t0:133_1": "kāyo assāti sīhapubbaddhakāyo. Tenāha ‘‘sīhassa pubbaddhakāyo viya sabbo kāyo paripuṇṇo’’ti.",
  "tika-s0102t0:133_2": "Sīhassevāti sīhassa viya. Dussaṇṭhitavisaṇṭhito na hotīti duṭṭhu saṇṭhito, virūpasaṇṭhito",
  "tika-s0102t0:133_3": "ca na hoti, tesaṁ tesaṁ avayavānaṁ ayuttabhāvena, virūpabhāvena ca saṇṭhiti upagato",
  "tika-s0102t0:133_4": "na hotīti attho. Saṇṭhantīti saṇṭhahanti. Dīghehīti aṅgulināsādīhi. Rassehīti gīvādīhi.",
  "tika-s0102t0:133_5": "Thūlehīti ūrubāhuādīhi . Kisehīti kesalomamajjhādīhi. Puthulehīti akkhihatthatalādīhi.",
  "tika-s0102t0:133_6": "Vaṭṭehīti jaṅghahatthādīhi.",
  "tika-s0102t0:134_0": "Satapuññalakkhaṇatāya nānācittena puññacittena cittito sañjātacittabhāvo ‘‘īdiso",
  "tika-s0102t0:134_1": "eva buddhānaṁ dhammakāyassa adhiṭṭhānaṁ bhavituṁ yutto’’ti dasapāramīhi sajjito abhisaṅkhato,",
  "tika-s0102t0:134_2": "‘‘dānacittena puññacittenā’’ti vā pāṭho, dānavasena, sīlādivasena ca pavattapuññacittenāti attho.",
  "tika-s0102t0:135_0": "Dvinnaṁ koṭṭānaṁ antaranti dvinnaṁ piṭṭhibāhānaṁ vemajjhaṁ piṭṭhimajjhassa uparibhāgo.",
  "tika-s0102t0:135_1": "Citaṁ paripuṇṇanti aninnabhāvena citaṁ, dvīhi koṭṭehi samatalatāya paripuṇṇaṁ. Uggammāti",
  "tika-s0102t0:135_2": "uggantvā, aninnaṁ samatalaṁ hutvāti adhippāyo. Tenāha ‘‘suvaṇṇaphalakaṁ viyā’’ti.",
  "tika-s0102t0:136_0": "Nigrodho viya parimaṇḍaloti parimaṇḍalanigrodho viya parimaṇḍalo, ‘‘nigrodhaparimaṇḍalaparimaṇḍalo’’ti",
  "tika-s0102t0:136_1": "vattabbe ekassa parimaṇḍala-saddassa lopaṁ katvā ‘‘nigrodhaparimaṇḍalo’’ti vutto.",
  "tika-s0102t0:136_2": "Tenāha ‘‘samakkhandhasākho nigrodho’’tiādi. Na hi sabbo nigrodho parimaṇḍaloti, parimaṇḍalasaddasannidhānena",
  "tika-s0102t0:136_3": "vā parimaṇḍalova nigrodho gayhatīti ekassa parimaṇḍalasaddassa lopena vināpi ayamattho",
  "tika-s0102t0:136_4": "labbhatīti āha ‘‘nigrodho viya parimaṇḍalo’’ti. Yāvatako assāti yāvatakvassa o-kārassa va-kārādesaṁ katvā.",
  "tika-s0102t0:137": "Samavaṭṭitakkhandhoti samaṁ suvaṭṭitakkhandho. Koñcā viya dīghagalā, bakā viya vaṅkagalā , varāhā viya puthulagalāti yojanā. Suvaṇṇāḷiṅgasadisoti suvaṇṇamayakhuddakamudiṅgasadiso.",
  "tika-s0102t0:138_0": "Rasaggasaggīti madhurādibhedaṁ rasaṁ gasanti anto pavesantīti rasaggasā rasaggasānaṁ",
  "tika-s0102t0:138_1": "aggā rasaggasaggā, tā etassa santīti rasaggasaggī. Tenāti ojāya apharaṇena hīnadhātukattā",
  "tika-s0102t0:138_2": "te bahvābādhā honti.",
  "tika-s0102t0:139_0": "Hanūti sannissayadantādhārassa samaññā, taṁ bhagavato sīhassa hanu viya, tasmā bhagavā",
  "tika-s0102t0:139_1": "sīhahanu. Tattha yasmā buddhānaṁ rūpakāyassa, dhammakāyassa ca upamā nāma hīnūpamāva,",
  "tika-s0102t0:139_2": "natthi samānūpamā, kuto adhikūpamā, tasmā ayampi hīnūpamāti dassetuṁ ‘‘tatthā’’tiādi",
  "tika-s0102t0:139_3": "vuttaṁ. Yasmā mahāpurisassa heṭṭhimānurūpavaseneva uparimampi saṇṭhitaṁ, tasmā vuttaṁ",
  "tika-s0102t0:139_4": "‘‘dvepi paripuṇṇānī’’ti, tañca kho na sabbaso parimaṇḍalatāya, atha kho tibhāgāvasesamaṇḍalatāyāti",
  "tika-s0102t0:139_5": "āha ‘‘dvādasiyā pakkhassa candasadisānī’’ti. Sallakkhetvāti attano lakkhaṇasatthānusārena",
  "tika-s0102t0:139_6": "upadhāretvā. Dantānaṁ uccanīcatā abbhantarabāhirapassavasenapi veditabbā, na aggavaseneva.",
  "tika-s0102t0:139_7": "Tenāha ‘‘ayapaṭṭakena chinnasaṅkhapaṭalaṁ viyā’’ti. Ayapaṭṭakanti kakacaṁ adhippetaṁ.",
  "tika-s0102t0:139_8": "Samā bhavissanti, na visamā, samasaṇṭhānāti attho.",
  "tika-s0102t0:140": "Sātisayaṁ mududīghaputhulatādippakāraguṇā hutvā bhūtā jātāti pabhūtā, bha-kārassa ha-kāraṁ katvā pahūtā jivhā etassāti pahūtajivho.",
  "tika-s0102t0:141_0": "Vicchinditvā vicchinditvā pavattasaratāya chinnassarāpi. Anekākāratāya bhinnassarāpi.",
  "tika-s0102t0:141_1": "Kākassa viya amanuññasaratāya kākassarāpi. Apalibuddhattāti anupaddutavatthukattā,",
  "tika-s0102t0:141_2": "vatthūti ca akkharuppattiṭṭhānaṁ veditabbaṁ. Aṭṭhaṅgasamannāgatoti ettha aṅgāni parato",
  "tika-s0102t0:141_3": "āgamissanti. Mañjughosoti madhurassaro.",
  "tika-s0102t0:142_0": "Abhinīlanettoti adhikanīlanetto, adhikatā ca sātisayaṁ nīlabhāvena veditabbā, na",
  "tika-s0102t0:142_1": "nettanīlabhāvasseva adhikabhāvatoti āha ‘‘na sakalanīlanetto’’tiādi. Pītalohitavaṇṇā",
  "tika-s0102t0:142_2": "setamaṇḍalagatarājivasena. Nīlasetakāḷavaṇṇā pana taṁtaṁmaṇḍalavaseneva veditabbā.",
  "tika-s0102t0:143_0": "‘‘Cakkhubhaṇḍanti akkhidala’’nti keci. ‘‘Akkhidalavaṭuma’’nti aññe. Akkhidalehi pana",
  "tika-s0102t0:143_1": "saddhiṁ akkhibimbanti veditabbaṁ. Evañhi viniggatagambhīrajotanāpi yuttā hoti. ‘‘Adhippeta’’nti",
  "tika-s0102t0:143_2": "iminā ayamettha adhippāyo ekadesena samudāyupalakkhaṇañāyenāti dasseti. Yasmā pakhuma-saddo",
  "tika-s0102t0:143_3": "loke akkhidalalomesu niruḷho, tenevāha ‘‘mudusiniddhanīlasukhumapakhumācitāni akkhīnī’’ti.",
  "tika-s0102t0:144_0": "Kiñcāpi uṇṇā-saddo loke avisesato lomapariyāyo, idha pana lomavisesavācakoti āha",
  "tika-s0102t0:144_1": "‘‘uṇṇā loma’’nti. Nalāṭavemajjhejātāti nalāṭamajjhagatā jātā. Odātatāya upamā, na",
  "tika-s0102t0:144_2": "mudutāya . Uṇṇā hi tatopi sātisayaṁ mudutarā. Tenāha‘‘sappi maṇḍe’’tiādi. Rajatapubbuḷakanti",
  "tika-s0102t0:144_3": "rajatamayatārakamāha.",
  "tika-s0102t0:145_0": "Dve atthavase paṭicca vuttanti yasmā buddhā, cakkavattino ca paripuṇṇanalāṭatāya,",
  "tika-s0102t0:145_1": "paripuṇṇasīsabimbatāya ca ‘‘uṇhīsasīsā’’ti vuccanti, tasmā te dve atthavase paṭicca",
  "tika-s0102t0:145_2": "‘‘uṇhīsasīso’’ti idaṁ vuttaṁ. Idāni taṁ atthadvayaṁ mahāpurise suppatiṭṭhitanti ‘‘mahāpurisassa",
  "tika-s0102t0:145_3": "hī’’tiādi vuttaṁ. Saṇhatamatāya, suvaṇṇavaṇṇatāya, pabhassaratāya, paripuṇṇatāya",
  "tika-s0102t0:145_4": "ca rañño bandhauṇhīsapaṭṭo viya virocati. Kapisīsāti dvidhābhūtasīsā. Phalasīsāti",
  "tika-s0102t0:145_5": "phalitasīsā. Aṭṭhisīsāti maṁsassa abhāvato ativiya aṭṭhitāya, patanubhāvato vā taconaddhaaṭṭhimattasīsā.",
  "tika-s0102t0:145_6": "Tumbasīsāti lābusadisasīsā. Pabbhārasīsāti piṭṭhibhāgena olambamānasīsā. Purimanayenāti",
  "tika-s0102t0:145_7": "paripuṇṇanalāṭatāpakkhena. Uṇhīsaveṭhitasīso viyāti uṇhīsapaṭṭena veṭhitasīsapadeso",
  "tika-s0102t0:145_8": "viya. Uṇhīsaṁ viyāti chekena sippinā viracitauṇhīsamaṇḍalaṁ viya.",
  "tika-s0102t0:146": "Vipassīsamaññāvaṇṇanā",
  "tika-s0102t0:147_0": "37.Tassa vitthāroti tassa lakkhaṇapariggaṇhane nemittakānaṁ santappanassa vitthāro",
  "tika-s0102t0:147_1": "vitthārakathā. Gabbhokkantiyaṁ nimittabhūta supinapaṭiggāhakasantappane vuttoyeva.",
  "tika-s0102t0:147_2": "Niddosenāti khārikaloṇikādidosarahitena. Dhātiyoti thaññapāyikā dhātiyo. Tā hi dhāpenti",
  "tika-s0102t0:147_3": "thaññaṁ pāyentīti dhātiyo.‘‘Tathā’’ti iminā ‘‘saṭṭhi’’nti padaṁ upasaṁharati , sesāpīti",
  "tika-s0102t0:147_4": "nhāpikā, dhārikā, parihārikāti imā tividhā. Tāpi dahanti vidahanti nhānaṁ dahanti",
  "tika-s0102t0:147_5": "dhārentīti ‘‘dhātiyo’’ tveva vuccanti. Tattha dhāraṇaṁ urasā, ūrunā, hatthehi vā",
  "tika-s0102t0:147_6": "suciraṁ velaṁ sandhāraṇaṁ. Pariharaṇaṁ aññassa aṅkato attano aṅkaṁ, aññassa bāhuto",
  "tika-s0102t0:147_7": "attano bāhuṁ upasaṁharantehi haraṇaṁ sampāpanaṁ.",
  "tika-s0102t0:148_0": "38.Mañjussaroti saṇhassaro. Yo hi saṇho, so kharo na hotīti āha ‘‘akharassaro’’ti.",
  "tika-s0102t0:148_1": "Vaggussaroti manorammassaro, manorammatā cassa cāturiyane puññayogatoti āha ‘‘chekanipuṇassaro’’ti.",
  "tika-s0102t0:148_2": "Madhurassaroti sotasukhassaro, sotasukhatā cassa ativiya iṭṭhabhāvenāti āha ‘‘sātassaro’’ti.",
  "tika-s0102t0:148_3": "Pemanīyassaroti piyāyitabbassaro, piyāyitabbatā cassa suṇantānaṁ attani bhattisamuppādanenāti",
  "tika-s0102t0:148_4": "āha ‘‘pemajanakassaro’’ti. Karavīkassaroti. Karavīkasaddo yesaṁ sattānaṁ sotapathaṁ",
  "tika-s0102t0:148_5": "upagacchati, te attano sarasampattiyā pakatiṁ jahāpetvā avase karonto attano vase",
  "tika-s0102t0:148_6": "vatteti, evaṁ madhuroti dassento ‘‘tatrida’’ntiādimāha. Tattha ‘‘karavīkasakuṇe’’tiādi",
  "tika-s0102t0:148_7": "tassa sabhāvakathanaṁ. Laḷitanti pītivegasamuṭṭhitaṁ līḷaṁ. Chaḍḍetvāti ‘‘saṅkharaṇampi",
  "tika-s0102t0:148_8": "madhurasaddasavanantarāyakara’’nti tiṇāni apanetvā. Anikkhipitvāti bhūmiyaṁ anikkhipitvā",
  "tika-s0102t0:148_9": "ākāsagatameva katvā. Anubaddhamigā vāḷamigehi. Tato maraṇabhayaṁ hitvā. Pakkhe pasāretvāti",
  "tika-s0102t0:148_10": "pakkhe yathāpasārite katvā apatantā tiṭṭhanti.",
  "tika-s0102t0:149_0": "Suvaṇṇapañjaraṁ vissajjesi yojanappamāṇe ākāse attano āṇāya pavattanato. Tenāha ‘‘so",
  "tika-s0102t0:149_1": "rājāṇāyā’’tiādi. Laḷiṁsūti laḷitaṁ kātuṁ ārabhiṁsu. Taṁ pītinti taṁ buddhaguṇārammaṇaṁ",
  "tika-s0102t0:149_2": "pītiṁ teneva nīhārena punappunaṁ pavattaṁ pītiṁ avijahitvā vikkhambhitakilesā therānaṁ",
  "tika-s0102t0:149_3": "santike laddhadhammassavanasappāyā upanissayasampattiyā paripakkañāṇatāya sattahi…pe…",
  "tika-s0102t0:149_4": "patiṭṭhāsi. Sattasatamattena orodhajanena saddhiṁ padasāva therānaṁ santikaṁ upagatattā",
  "tika-s0102t0:149_5": "‘‘sattahi jaṅghasatehi saddhi’’nti vuttaṁ. Tatoti karavīkasaddato. Satabhāgena…pe…",
  "tika-s0102t0:149_6": "veditabbo anekakappakoṭisatasambhūtapuññasambhārasamudāgatavatthusampattibhāvato.",
  "tika-s0102t0:150_0": "39.Kammavipākajanti sātisayasucaritakammanibbattaṁ pittasemharuhirādīhi apalibuddhaṁ",
  "tika-s0102t0:150_1": "dūrepi ārammaṇaṁ sampaṭicchanasamatthaṁ kammavipākena sahajātaṁ, kammassa vā vipākabhāvena",
  "tika-s0102t0:150_2": "jātaṁ pasādacakkhu. Duvidhañhi dibbacakkhuṁ kammamayaṁ, bhāvanāmayanti. Tatridaṁ",
  "tika-s0102t0:150_3": "kammamayanti āha ‘‘na bhāvanāmaya’’nti. Bhāvanāmayaṁ pana bodhimūle uppajjissati.",
  "tika-s0102t0:150_4": "Ayaṁ ‘‘so’’ti sallakkhaṇaṁ kāmaṁ manoviññāṇena hoti, cakkhuviññāṇena pana tassa tathā",
  "tika-s0102t0:150_5": "vibhāvitattā manoviññāṇassa tattha tathāpavattīti āha ‘‘yena nimittaṁ…pe… sakkotī’’ti.",
  "tika-s0102t0:151_0": "40.Vacanatthoti saddattho. Nimīlananti nimīlanadassanaṁ navisuddhaṁ, tathā ca akkhīni",
  "tika-s0102t0:151_1": "avivaṭāni nimīladassanassa na visuddhibhāvato. Tabbipariyāyato pana dassanaṁ visuddhaṁ,",
  "tika-s0102t0:151_2": "vivaṭañcāti āha ‘‘antarantarā’’tiādi.",
  "tika-s0102t0:152_0": "41. Nī-iti – jānanatthaṁ dhātuṁ gahetvā āha ‘‘panayati jānātī’’ti. Yato vuttaṁ ‘‘animittā",
  "tika-s0102t0:152_1": "na nāyare’’ti (visuddhi. 1.174; saṁ. ni. aṭṭha. 1.1.20), ‘‘vidūbhi neyyaṁ naravarassā’’ti",
  "tika-s0102t0:152_2": "(netti. saṅgahavāra) ca. Nī-iti pana pavattanatthaṁ dhātuṁ gahetvā ‘‘nayati pavattetī’’ti.",
  "tika-s0102t0:152_3": "Appamatto ahosi tesu tesu kiccakaraṇīyesu.",
  "tika-s0102t0:153_0": "42. Vassāvāso vassaṁ uttarapadalopena, tasmā vassaṁ, vasse vā, sannivāsaphāsutāya",
  "tika-s0102t0:153_1": "arahatīti vassiko, pāsādo. Māsā pana vasse utumhi bhavāti vassikā. Itaresūti hemantikaṁ",
  "tika-s0102t0:153_2": "gimhikanti imesu. Eseva nayoti uttarapadalopena niddesaṁ atidisati.",
  "tika-s0102t0:154_0": "Nātiucco hoti nātinīcoti gimhiko viya ucco, hemantiko viya nīco na hoti, atha kho",
  "tika-s0102t0:154_1": "tadubhayavemajjhalakkhaṇatāya nātiucco hoti, nātinīco. Assāti pāsādassa. Nātibahūnīti",
  "tika-s0102t0:154_2": "gimhikassa viya na atibahūni. Nātitanūnīti hemantikassa viya na khuddakāni, tanutarajālāni",
  "tika-s0102t0:154_3": "ca. Missakānevāti hemantike viya na uṇhaniyāneva, gimhike viya ca na sītaniyāneva,",
  "tika-s0102t0:154_4": "atha kho ubhayamissakāneva. Tanukānīti na puthulāni. Uṇhappavesanatthāyāti sūriyasantāpānuppavesāya.",
  "tika-s0102t0:154_5": "Bhittiniyūhānīti dakkhiṇapasse bhittīsu niyūhāni. Siniddhanti sinehavantaṁ, siniddhaggahaṇeneva",
  "tika-s0102t0:154_6": "cassa garukatāpi vuttā eva. Kaṭukasannissitanti tikaṭukādikaṭukadrabbūpasañhitaṁ.",
  "tika-s0102t0:154_7": "Udakayantānīti udakadhārāvissandayantāni. Yathā jalayantāni, evaṁ himayantānipi tattha",
  "tika-s0102t0:154_8": "karonti eva. Tasmā hemante viya himāni patantāniyeva hontīti ca veditabbaṁ.",
  "tika-s0102t0:155": "Sabbaṭṭhānānipīti sabbāni paṭikiriyānhānabhojanakīḷāsañcaraṇādiṭṭhānānipi, na nivāsaṭṭhānāniyeva. Tenāha ‘‘dovārikāpī’’tiādi. Tattha kāraṇamāha ‘‘rājā kirā’’tiādi.",
  "tika-s0102t0:156": "Paṭhamabhāṇavāravaṇṇanā niṭṭhitā.",
  "tika-s0102t0:157": "Jiṇṇapurisavaṇṇanā",
  "tika-s0102t0:158_0": "44.Gopānasivaṅkanti vaṅkagopānasī viya. Vaṅkānañhi vaṅkabhāvassa nidassanatthaṁ avaṅkagopānasīpi",
  "tika-s0102t0:158_1": "gayhati. Ābhoggavaṅkanti ādito paṭṭhāya abbhuggatāya kuṭilasarīratāya vaṅkaṁ. Tenāha",
  "tika-s0102t0:158_2": "‘‘khandhe’’tiādi. Daṇḍaparaṁ daṇḍaggahaṇaparaṁ ayanaṁ gamanaṁ etassāti daṇḍaparāyanaṁ,",
  "tika-s0102t0:158_3": "daṇḍo vā paraṁ āyanaṁ gamanakāraṇaṁ etassāti daṇḍaparāyanaṁ. Ṭhānādīsu daṇḍo gati",
  "tika-s0102t0:158_4": "avassayo etassa tena vinā appavattanatoti daṇḍagatikaṁ, gacchati etenāti vā gati,",
  "tika-s0102t0:158_5": "daṇḍo gati gamanakāraṇaṁ etassāti daṇḍagatikaṁ. Daṇḍapaṭisaraṇanti etthāpi eseva",
  "tika-s0102t0:158_6": "nayo. Jarāturanti jarāya kilantaṁ assavasaṁ. Yadā ratho purato hotīti dvedhāpathe",
  "tika-s0102t0:158_7": "sampatte purato gacchante balakāye tattha ekaṁ saṇṭhānaṁ āruḷho majjhe gacchanto",
  "tika-s0102t0:158_8": "bodhisattena āruḷho ratho itaraṁ saṇṭhānaṁ gacchanto yadā purato hoti. Pacchā balakāyoti",
  "tika-s0102t0:158_9": "tadā pacchā hoti sabbo balakāyo. Tādise okāseti tādise vuttappakāre maggappadese.",
  "tika-s0102t0:158_10": "Taṁ purisanti taṁ jiṇṇapurisaṁ. Suddhāvāsāti siddhatthādīnaṁ tiṇṇaṁ sammāsambuddhānaṁ",
  "tika-s0102t0:158_11": "sāsane brahmacariyaṁ caritvā suddhāvāsabhūmiyaṁ nibbattabrahmāno. Te hi tadā tattha",
  "tika-s0102t0:158_12": "tiṭṭhanti. ‘‘Kiṁ paneso jiṇṇo nāmā’’ti eso tayā vuccamāno kiṁ atthato, taṁ me niddhāretvā",
  "tika-s0102t0:158_13": "kathehīti dasseti. Aniddhāritasarūpattā hi tassa attano bodhisatto liṅgasabbanāmena",
  "tika-s0102t0:158_14": "taṁ vadanto ‘‘ki’’nti āha. ‘‘Yathā kiṁ te jāta’’nti dvayameva hi loke yebhuyyato",
  "tika-s0102t0:158_15": "jāyati itthī vā puriso vā, tathāpi taṁ liṅgasabbanāmena vuccati, evaṁ sampadamidaṁ",
  "tika-s0102t0:158_16": "veditabbaṁ. ‘‘Kiṁ vuttaṁ hotī’’tiādi tassa aniddhāritasarūpataṁyeva vibhāveti.",
  "tika-s0102t0:159_0": "‘‘Tena hī’’tiādi ‘‘ayañca jiṇṇabhāvo sabbasādhāraṇattā mayhampi upari āpattito evā’’ti",
  "tika-s0102t0:159_1": "mahāsattassa saṁvijjanākāravibhāvanaṁ. Rathaṁ sāretīti sārathi. Kīḷāvihāratthaṁ uyyuttā",
  "tika-s0102t0:159_2": "yanti upagacchanti etanti uyyānaṁ. Alanti paṭikkhepavacanaṁ. Nāmāti garahaṇe nipāto",
  "tika-s0102t0:159_3": "‘‘kathañhināmā’’tiādīsu (pārā. 39, 42, 87, 88, 90, 166, 170; pāci. 1, 13, 36) viya.",
  "tika-s0102t0:159_4": "Jātiyā ādīnavadassanatthaṁ taṁmūlassa ummūlanaṁ viya hotīti, tassa ca avassitabhāvato",
  "tika-s0102t0:159_5": "‘‘jātiyā mūlaṁkhaṇanto nisīdī’’ti āha. Siddhe hi kāraṇe phalaṁ siddhameva hotīti.",
  "tika-s0102t0:159_6": "Pīḷaṁ janetvā antotudanavasena sabbapaṭhamaṁ hadayaṁ anupavissa ṭhitattā paṭhamena",
  "tika-s0102t0:159_7": "sallena hadayeviddho viya nisīdīti yojanā.",
  "tika-s0102t0:160": "Byādhipurisavaṇṇanā",
  "tika-s0102t0:161": "47.Pubbevuttanayenevāti ‘‘suddhāvāsā kirā’’tiādinā pubbe vutteneva nayena. Ābādhikanti ābādhavantaṁ. Dukkhitanti sañjātadukkhaṁ. Ajātanti ajātabhāvo, nibbānaṁ vā.",
  "tika-s0102t0:162": "Kālakatapurisavaṇṇanā",
  "tika-s0102t0:163_0": "50. Bhantanettakuppalādi vividhaṁ katvā lātabbato vilāto, vayhaṁ, sivikā cāti āha",
  "tika-s0102t0:163_1": "‘‘vilātanti sivika’’nti. Sivikāya diṭṭhapubbattā mahāsatto citakapañjaraṁ ‘‘sivika’’nti",
  "tika-s0102t0:163_2": "āha. Ito paṭigatanti ito bhavato apagataṁ . Katakālanti pariyosāpitajīvanakālaṁ.",
  "tika-s0102t0:163_3": "Tenāha ‘‘yattaka’’ntiādi.",
  "tika-s0102t0:164": "Pabbajitavaṇṇanā",
  "tika-s0102t0:165_0": "53. Dhammaṁ caratīti dhammacaraṇo, tassa bhāvo dhammacaraṇabhāvoti dhammacariyameva",
  "tika-s0102t0:165_1": "vadati. Evaṁ ekekassa padassāti yathā ‘‘sādhudhammacariyāti pabbajito’’ti yojanā,",
  "tika-s0102t0:165_2": "evaṁ ‘‘sādhusamacariyāti pabbajito’’tiādinā ekekassa padassa yojanā veditabbā. Sabbānīti",
  "tika-s0102t0:165_3": "‘‘sādhudhammacariyā’’tiādīsu āgatāni sabbāni dhammasamakusalapuññapadāni. Dasakusalakammapathavevacanānīti",
  "tika-s0102t0:165_4": "dānādīni dasakusaladhammapariyāyapadāni.",
  "tika-s0102t0:166": "Bodhisattapabbajjāvaṇṇanā",
  "tika-s0102t0:167_0": "54. Pabbajitassa dhammiṁ kathaṁ sutvāti sambandho. Aññañca saṅgītianāruḷhaṁ tena",
  "tika-s0102t0:167_1": "tadā vuttaṁ dhammiṁ kathanti yojanā. ‘‘Vaṁsovā’’ti padattayena dhammatā esāti dasseti.",
  "tika-s0102t0:167_2": "Cirassaṁ cirassaṁ passanti dīghāyukabhāvato. Tathā hi vuttaṁ ‘‘bahūnaṁ vassānaṁ…pe…",
  "tika-s0102t0:167_3": "accayenā’’ti. Tenevāti na cirassaṁ diṭṭhabhāveneva. Acirakālantarikameva pubbakālakiriyaṁ",
  "tika-s0102t0:167_4": "dassento ‘‘jiṇṇañca disvā…pe… pabbajitañca disvā, tasmā ahaṁ pabbajitomhi rājā’’ti",
  "tika-s0102t0:167_5": "āha yathā ‘‘nhatvā vatthaṁ paridahitvā gandhaṁ vilimpitvā mālaṁ piḷandhitvā bhutto’’ti.",
  "tika-s0102t0:168": "Mahājanakāyaanupabbajjāvaṇṇanā",
  "tika-s0102t0:169_0": "55.‘‘Kasmāpanetthā’’tiādinā tesaṁ caturāsītiyā pāṇasahassānaṁ mahāsatte saṁbhattataṁ,",
  "tika-s0102t0:169_1": "saṁvegabahulatañca dasseti, yato sutaṭṭhāneyeva ṭhatvā ñātimittādīsu kiñci anāmantetvā",
  "tika-s0102t0:169_2": "mattavaravāraṇo viya ayomayabandhanaṁ ghanabandhanaṁ chinditvā pabbajjaṁ upagacchiṁsu.",
  "tika-s0102t0:170": "Cattāro māse cārikaṁ cari na tāva ñāṇassa paripākaṁ gatattā.",
  "tika-s0102t0:171_0": "Yadā pana ñāṇaṁ paripākaṁ gataṁ, taṁ dassento ‘‘ayaṁ panā’’tiādimāha. Sabbeva ime",
  "tika-s0102t0:171_1": "pabbajitā mama gamanaṁ jānissanti, jānantā ca maṁ anubandhissantīti adhippāyo. Sannisīvesūti",
  "tika-s0102t0:171_2": "sannisinnesu. Saṇatevāti saṇati viya saddaṁ karoti viya.",
  "tika-s0102t0:172_0": "Avivekārāmānanti anabhirativivekānaṁ. Ayaṁ kāloti ayaṁ tesaṁ pabbajitānaṁ mama gamanassa",
  "tika-s0102t0:172_1": "ajānanakālo. Nikkhamitvāti paṇṇasālāya niggantvā, mahābhinikkhamanaṁ pana pageva",
  "tika-s0102t0:172_2": "nikkhanto. Pāramitānubhāvena uṭṭhitaṁ upari devatāhi dibbapaccattharaṇehi supaññattampi",
  "tika-s0102t0:172_3": "mahāsattassa puññānubhāvena siddhattā tena paññattaṁ viya hotīti vuttaṁ ‘‘pallaṅkaṁ",
  "tika-s0102t0:172_4": "paññapetvā’’ti. ‘‘Kāmaṁ taco ca nhāru ca, aṭṭhi ca avasissatū’’tiādi (ma. ni. 2.184;",
  "tika-s0102t0:172_5": "saṁ. ni. 2.22, 237; a. ni. 2.5; 8.13; mahāni. 17, 196) nayappavattaṁ caturaṅgavīriyaṁ",
  "tika-s0102t0:172_6": "adhiṭṭhahitvā. Vūpakāsanti vivekavāsaṁ.",
  "tika-s0102t0:173_0": "Aññenevāti yattha mahāpuriso tadā viharati, tato aññeneva disābhāgena. Kāmaṁ bodhimaṇḍo",
  "tika-s0102t0:173_1": "jambudīpassa majjhe nābhiṭṭhāniyo, tadā pana brahāraññe vivitte yogīnaṁ paṭisallānasāruppo",
  "tika-s0102t0:173_2": "hutvā tiṭṭhati, tadañño pana jambudīpappadeso yebhuyyena bahujano ākiṇṇamanusso iddho",
  "tika-s0102t0:173_3": "phīto ahosi. Tena te taṁ taṁ janapadadesaṁ uddissa gatā ‘‘anto jambudīpābhimukhā",
  "tika-s0102t0:173_4": "cārikaṁ pakkantā’’ti vuttā anto jambudīpābhimukhā, na himavantādipabbatābhimukhāti attho.",
  "tika-s0102t0:174": "Bodhisattaabhinivesavaṇṇanā",
  "tika-s0102t0:175_0": "57. Kāmaṁ bhagavā buddho hutvā sattasattāhāni tattheva vasi, sabbapaṭhamaṁ pana visākhapuṇṇamaṁ",
  "tika-s0102t0:175_1": "sandhāya ‘‘ekarattivāsaṁ upagatassā’’ti vuttaṁ. Rahogatassāti raho janavivittaṁ ṭhānaṁ",
  "tika-s0102t0:175_2": "upagatassa, tena gaṇasaṅgaṇikābhāvena mahāsattassa kāyavivekamāha. Paṭisallīnassāti",
  "tika-s0102t0:175_3": "nānārammaṇacārato cittassa nivattiyā pati sammadeva nilīnassa tattha avisaṭacittassa,",
  "tika-s0102t0:175_4": "tena cittasaṅgaṇikābhāvenassa pubbabhāgiyaṁ cittavivekamāha. Dukkhanti jātiādimūlakaṁ",
  "tika-s0102t0:175_5": "dukkhaṁ. Kāmaṁ cutūpapātāpi jātimaraṇāni eva, maraṇajātiyova ‘‘jāyati mīyatī’’ti",
  "tika-s0102t0:175_6": "pana vatvā ‘‘cavati upapajjatī’’ti vacanaṁ na ekabhavapariyāpannānaṁ nesaṁ gahaṇaṁ,",
  "tika-s0102t0:175_7": "atha kho nānābhavapariyāpannānaṁ ekajjhaṁ gahaṇanti dassento āha ‘‘idaṁ dvayaṁ…pe…",
  "tika-s0102t0:175_8": "vutta’’nti. Kasmā pana lokassa kicchāpattiparivitakkane ‘‘jarāmaraṇassā’’ti jarāmaraṇavasena",
  "tika-s0102t0:175_9": "niyamanaṁ katanti āha ‘‘yasmā’’tiādi. Jarāmaraṇameva upaṭṭhāti āditoti adhippāyo.",
  "tika-s0102t0:175_10": "Abhiniviṭṭhassāti āraddhassa. Paṭiccasamuppādamukhena vipassanārambhe tassa jarāmaraṇato",
  "tika-s0102t0:175_11": "paṭṭhāya abhiniveso aggato yāva mūlaṁ otaraṇaṁ viyāti āha ‘‘bhavaggato otarantassa viyā’’ti.",
  "tika-s0102t0:176_0": "Upāyamanasikārāti upāyena manasikaraṇato manasikārassa pavattanato. Idāni taṁ upāyamanasikārapariyāyaṁ",
  "tika-s0102t0:176_1": "yonisomanasikāraṁ sarūpato, pavattiākārato ca dassetuṁ ‘‘aniccādīni hī’’tiādi vuttaṁ.",
  "tika-s0102t0:176_2": "Yonisomanasikāro nāma hotīti yāthāvato manasikārabhāvato. Aniccādīnīti ādi-saddena",
  "tika-s0102t0:176_3": "dukkhānattaasubhādīnaṁ gahaṇaṁ. Ayanti ‘‘etadahosī’’ti evaṁ vutto ‘‘kimhi nu kho",
  "tika-s0102t0:176_4": "satī’’tiādinayappavatto manasikāro. Tesaṁ aññataroti tesu aniccādimanasikāresu aññataro",
  "tika-s0102t0:176_5": "eko. Ko pana soti? Aniccamanasikārova, tattha kāraṇamāha ‘‘udayabbayānupassanāvasena",
  "tika-s0102t0:176_6": "pavattattā’’ti. Yañhi uppajjati ceva cavati ca, taṁ aniccaṁ udayavayaparicchinnattā",
  "tika-s0102t0:176_7": "addhuvanti katvā. Tassa pana tabbhāvadassanaṁ yāthāvamanasikāratāya yonisomanasikāro",
  "tika-s0102t0:176_8": ". Ito yonisomanasikārāti hetumhi nissakkavacananti tassa iminā ‘‘upāyamanasikārenā’’ti",
  "tika-s0102t0:176_9": "hetumhi karaṇavacanena atthamāha. Samāgamo ahosīti yāthāvato paṭivijjhanavasena saṅgamo",
  "tika-s0102t0:176_10": "ahosi. Kiṁ pana tanti kiṁ pana taṁ jarāmaraṇakāraṇanti āha ‘‘jātī’’ti. ‘‘Jātiyā kho’’tiādīsu",
  "tika-s0102t0:176_11": "ayaṁ saṅkhepattho – kimhi nu kho sati jarāmaraṇaṁ hoti, kiṁ paccayā jarāmaraṇa’’nti",
  "tika-s0102t0:176_12": "jarāmaraṇakāraṇaṁ pariggaṇhantassa bodhisattassa ‘‘yasmiṁ sati yaṁ hoti, asati ca",
  "tika-s0102t0:176_13": "na hoti, taṁ tassa kāraṇa’’nti evaṁ abyabhicārikāraṇapariggaṇhane ‘‘jātiyā kho sati",
  "tika-s0102t0:176_14": "jarāmaraṇaṁ hoti, jātipaccayā jarāmaraṇa’’nti yā jarāmaraṇassa kāraṇapariggāhikā",
  "tika-s0102t0:176_15": "paññā uppajjati, tāya uppajjantiyā samāgamo ahosīti. Sabbapadānīti ‘‘kimhi nu kho",
  "tika-s0102t0:176_16": "sati jāti hotī’’tiādinā āgatāni jātiādīni viññāṇapariyosānāni nava padāni.",
  "tika-s0102t0:177_0": "Dvādasapadike paṭiccasamuppāde idha yāni dve padāni aggahitāni, tesaṁ aggahaṇe kāraṇaṁ",
  "tika-s0102t0:177_1": "pucchitvā vissajjetukāmo tesaṁ gahetabbākāraṁ tāva dassento ‘‘ettha panā’’tiādimāha.",
  "tika-s0102t0:177_2": "Paccakkhabhūtaṁ paccuppannabhavaṁ paṭhamaṁ gahetvā tadanantaraṁ anāgataṁ ‘‘dutiya’’nti",
  "tika-s0102t0:177_3": "gahaṇe atīto tatiyo hotīti āha ‘‘avijjā saṅkhārā hi atīto bhavo’’ti. Nanu cettha",
  "tika-s0102t0:177_4": "anāgatassāpi bhavassa gahaṇaṁ na sambhavati paccuppannavasena abhinivesassa jotitattāti?",
  "tika-s0102t0:177_5": "Saccametaṁ, kāraṇe pana gahite phalaṁ gahitameva hotīti tathā vuttanti daṭṭhabbaṁ.",
  "tika-s0102t0:177_6": "Api cettha anāgatopi addhā atthato saṅgahito eva, yato parato ‘‘nāmarūpapaccayā saḷāyatana’’ntiādinā",
  "tika-s0102t0:177_7": "anāgataddhasaṅgahikā desanā pavattā. Tehīti avijjāsaṅkhārehi ārammaṇabhūtehi. Na",
  "tika-s0102t0:177_8": "ghaṭiyati na sambajjhati. Mahāpuriso hi paccuppannavasena abhiniviṭṭhoti aghaṭane",
  "tika-s0102t0:177_9": "kāraṇamāha. Adiṭṭhehīti anavabuddhehi, itthambhūtalakkhaṇe cetaṁ karaṇavacanaṁ. Sati",
  "tika-s0102t0:177_10": "anubodhe paṭivedhena bhavitabbanti āha ‘‘nasakkā buddhena bhavitu’’nti. Imināti mahāsattena.",
  "tika-s0102t0:177_11": "Teti avijjāsaṅkhārā. Bhavaupādānataṇhāvasenevāti bhavaupādānataṇhādassanavaseneva.",
  "tika-s0102t0:177_12": "Diṭṭhā taṁsabhāvataṁsahagatehi tehi samānayogakkhamattā. Visuddhimagge (visuddhi.",
  "tika-s0102t0:177_13": "2.570) kathitāva, tasmā na idha kathetabbāti adhippāyo.",
  "tika-s0102t0:178_0": "58.Paccayatoti hetuto, saṅkhāratoti attho. ‘‘Kimhi nu kho sati jarāmaraṇaṁ hotī’’tiādinā",
  "tika-s0102t0:178_1": "hi hetuparamparāvasena phalaparamparāya vuccamānāya ‘‘kimhi nu kho sati viññāṇaṁ",
  "tika-s0102t0:178_2": "hotī’’ti vicāraṇāya ‘‘saṅkhāre kho sati viññāṇaṁ hotī’’ti viññāṇassa visesakāraṇabhūte",
  "tika-s0102t0:178_3": "saṅkhāre aggahite tato viññāṇaṁ paṭinivattati nāma, na sabbapaccayato. Tenevāha ‘‘nāmarūpe",
  "tika-s0102t0:178_4": "kho sati viññāṇaṁ hotī’’ti (dī. ni. 2.58), nāmampi cettha sahajātādivaseneva paccayabhūtaṁ",
  "tika-s0102t0:178_5": "adhippetaṁ, na kammūpanissayavasena paccuppannavasena abhinivisassa jotitattā. Ārammaṇatoti",
  "tika-s0102t0:178_6": "avijjāsaṅkhārasaṅkhātaārammaṇato, atītabhavasaṅkhātaārammaṇato vā. Atītaddhapariyāpannā",
  "tika-s0102t0:178_7": "hi avijjāsaṅkhārā. Yato paṭinivattamānaṁ viññāṇaṁ atītabhavatopi paṭinivattati nāma.",
  "tika-s0102t0:178_8": "Ubhayampīti paṭisandhiviññāṇampi vipassanāviññāṇampi. Nāmarūpaṁ nātikkamatīti paccayabhūtaṁ,",
  "tika-s0102t0:178_9": "ārammaṇabhūtañca nāmarūpaṁ nātikkamati tena vinā avattanato. Tenāha ‘‘nāmarūpato",
  "tika-s0102t0:178_10": "paraṁ na gacchatī’’ti.",
  "tika-s0102t0:179_0": "Viññāṇe nāmarūpassa paccaye honteti viññāṇe nāmassa, rūpassa, nāmarūpassa ca paccaye",
  "tika-s0102t0:179_1": "honte. Nāmarūpe ca viññāṇassa paccaye honteti tathā nāme, rūpe, nāmarūpe ca viññāṇassa",
  "tika-s0102t0:179_2": "paccaye honteti catuvokāraekavokārapañcavokārabhavavasena yathārahaṁ yojanā veditabbā,",
  "tika-s0102t0:179_3": "dvīsupi aññamaññapaccayesu hontesūti pana pañcavokārabhavavaseneva. Ettakenāti evaṁ",
  "tika-s0102t0:179_4": "viññāṇa nāmarūpānaṁ aññamaññaṁ upatthambhanavasena pavattiyā. Jāyetha vā…pe… upapajjetha",
  "tika-s0102t0:179_5": "vāti ‘‘satto jāyati…pe… upapajjati vā’’ti samaññā hoti viññāṇanāmarūpavinimuttassa",
  "tika-s0102t0:179_6": "sattapaññattiyā upādānabhūtassa dhammassa abhāvato. Tenāha ‘‘ito hī’’tiādi. Etadevāti",
  "tika-s0102t0:179_7": "viññāṇaṁ, nāmarūpanti etaṁ dvayameva.",
  "tika-s0102t0:180_0": "Pañca padānīti ‘‘jāyetha vā’’tiādīni pañca padāni. Nanu tattha paṭhamatatiyehi catutthapañcamāni",
  "tika-s0102t0:180_1": "atthato abhinnānīti āha ‘‘saddhiṁ aparāparaṁ cutipaṭisandhīhī’’ti. Puna taṁ ettāvatāti",
  "tika-s0102t0:180_2": "vuttamatthanti yo ‘‘ettāvatā’’ti padena pubbe vutto, tameva yathāvuttamatthaṁ ‘‘yadida’’ntiādinā",
  "tika-s0102t0:180_3": "niyyātento nidassento puna vatvā. Anulomapaccayākāravasenāti paccayadhammadassanapubbakaṁ",
  "tika-s0102t0:180_4": "paccayuppannadhammadassanavasena. Paccayadhammānañhi attano paccayuppannassa paccayabhāvo",
  "tika-s0102t0:180_5": "idappaccayatā paccayākāro, so ca ‘‘avijjāpaccayā saṅkhārā’’tiādinā vutto. Saṁsārappavattiyā",
  "tika-s0102t0:180_6": "anulomanato anulomapaccayākāro. Jātiādikaṁ sabbaṁ vaṭṭadukkhaṁ cittena samihitena",
  "tika-s0102t0:180_7": "kataṁ samūhavasena gahetvā pāḷiyaṁ ‘‘dukkhakkhandhassā’’ti vuttanti āha ‘‘jāti…pe… dukkharāsissā’’ti.",
  "tika-s0102t0:181_0": "59. Dukkhakkhandhassa anekavāraṁ samudayadassanavasena viññāṇassa pavattattā ‘‘samudayo",
  "tika-s0102t0:181_1": "samudayo’’ti āmeḍitavacanaṁ avoca. Atha vā ‘‘evaṁ samudayo hotī’’ti idaṁ na kevalaṁ",
  "tika-s0102t0:181_2": "nibbattinidassanapadaṁ, atha kho paṭiccasamuppāda-saddo viya samuppādamukhena idha",
  "tika-s0102t0:181_3": "samudaya-saddo nibbattimukhena paccayattaṁ vadati. Viññāṇādayo bhavantā idha paccayadhammā",
  "tika-s0102t0:181_4": "niddiṭṭhā, te sāmaññarūpena byāpanicchāvasena gaṇhanto ‘‘samudayo samudayo’’ti āha,",
  "tika-s0102t0:181_5": "evañca katvā yaṁ vakkhati ‘‘imasmiṁ sati idaṁ hotīti paccayasañjānanamattaṁ kathita’’nti,",
  "tika-s0102t0:181_6": "(dī. ni. aṭṭha. 2.59) taṁ samatthitaṁ hoti. Yadi evaṁ ‘‘udayadassanapaññā vesā’’ti",
  "tika-s0102t0:181_7": "idaṁ kathanti? Nāyaṁ doso paccayato udayadassanamukhena nibbattilakkhaṇadassanassa",
  "tika-s0102t0:181_8": "sambhavato. Dassanaṭṭhena cakkhūti samudayassa paccakkhato dassanabhāvena cakkhu",
  "tika-s0102t0:181_9": "viyāti cakkhu. Ñātakaraṇaṭṭhenāti yathā samudayo sammadeva ñāto hoti avabuddho, evaṁ",
  "tika-s0102t0:181_10": "karaṇaṭṭhena. Pajānanaṭṭhenāti ‘‘viññāṇāditaṁtaṁpaccayuppattiyā etassa dukkhakkhandhassa",
  "tika-s0102t0:181_11": "samudayo hotī’’ti pakārato jānanaṭṭhena. Nibbijjhitvā paṭivijjhitvā uppannaṭṭhenāti",
  "tika-s0102t0:181_12": "anibbijjhitvā pubbe udayadassanapaññāya paṭipakkhadhamme nibbijjhitvā ‘‘ayaṁ samudayo’’ti",
  "tika-s0102t0:181_13": "paccayato, khaṇato ca, sarūpato paṭivijjhitvā uppannabhāvena, nibbijjhanaṭṭhena paṭivijjhanaṭṭhena",
  "tika-s0102t0:181_14": "vijjāti vuttaṁ hoti. Obhāsaṭṭhenāti samudayasabhāvapaṭicchādanakassa mohandhakārassa",
  "tika-s0102t0:181_15": "ca kilesandhakārassa ca vidhamanavasena avabhāsakabhāvena.",
  "tika-s0102t0:182_0": "Idāni yathāvuttamatthaṁ paṭipāṭiyā vibhāvetuṁ ‘‘yathāhā’’tiādi vuttaṁ. Tattha cakkhuṁ",
  "tika-s0102t0:182_1": "udapādīti pāḷiyaṁ paduddhāro. Kathaṁ udapādīti ceti āha ‘‘dassanaṭṭhenā’’ti. ‘‘Samudayassa",
  "tika-s0102t0:182_2": "paccakkhato dassanabhāvenāti vutto vāyamattho. Iminā nayena sesapadesupi attho veditabbo.",
  "tika-s0102t0:182_3": "Cakkhudhammoti cakkhūti pāḷidhammo. Dassanaṭṭho atthoti dassanasabhāvo tena pakāsetabbo",
  "tika-s0102t0:182_4": "attho. Sesesupi eseva nayo. Ettakehi padehīti imehi pañcahi padehi. ‘‘Kiṁ kathita’’nti",
  "tika-s0102t0:182_5": "piṇḍatthaṁ pucchati. Paccayasañjānanamattanti viññāṇādīnaṁ paccayadhammānaṁ nāmarūpādipaccayuppannassa",
  "tika-s0102t0:182_6": "paccayasabhāvasañjānanamattaṁ kathitaṁ avisesato paccayasabhāvasallakkhaṇassa jotitattā.",
  "tika-s0102t0:182_7": "Saṅkhārānaṁ sammadeva udayadassanassa jotitattā ‘‘vīthipaṭipannā taruṇavipassanā",
  "tika-s0102t0:182_8": "kathitā’’ti ca vuttaṁ.",
  "tika-s0102t0:183_0": "61. Attanā adhigatattā āsannapaccakkhatāya ‘‘aya’’nti vuttaṁ, ariyamaggādīnaṁ magganaṭṭhena",
  "tika-s0102t0:183_1": "maggoti. Pubbabhāgavipassanā hesā. Tenāha ‘‘bodhāyā’’ti. Bodhapadassa bhāvasādhanataṁ",
  "tika-s0102t0:183_2": "sandhāyāha ‘‘catusaccabujjhanatthāyā’’ti. Pariññāpahānabhāvanābhisamayā yāvadeva",
  "tika-s0102t0:183_3": "sacchikiriyābhisamayatthā nibbānādhigamatthattā brahmacariyavāsassāti vuttaṁ ‘‘nibbānabujjhanatthāya",
  "tika-s0102t0:183_4": "eva vā’’ti. ‘‘Nibbānaṁ paramaṁ sukha’’nti (ma. ni. 2.215, 217; dha. pa. 204) hi vuttaṁ.",
  "tika-s0102t0:183_5": "Bujjhatīti cattāri ariyasaccāni ekapaṭivedhena paṭivijjhati, tena bodha-saddassa",
  "tika-s0102t0:183_6": "kattusādhanattamāha. Paccattapadehīti paṭhamāvibhattidīpakehi padehi. Nibbānameva",
  "tika-s0102t0:183_7": "kathitaṁ viññāṇādi nirujjhati etthāti katvā. Anibbattinirodhanti sabbaso paccayanirodhena",
  "tika-s0102t0:183_8": "anuppādanirodhaṁ accantanirodhaṁ.",
  "tika-s0102t0:184_0": "62.Sabbeheva etehi padehīti ‘‘cakkhū’’tiādīhi pañcahi padehi. Nirodhasañjānanamattamevāti",
  "tika-s0102t0:184_1": "‘‘nirodho nirodhoti kho’’tiādinā nirodhassa sañjānanamattameva kathitaṁ pubbārambhabhāvato,",
  "tika-s0102t0:184_2": "na tassa paṭivijjhanavasena paccakkhato dassanaṁ ariyamaggassa anadhigatattā. Saṅkhārānaṁ",
  "tika-s0102t0:184_3": "sammadeva nirodhadassanaṁ nāma sikhāppattāya vipassanāya vasena icchitabbanti ‘‘vuṭṭhānagāminī",
  "tika-s0102t0:184_4": "balavavipassanā kathitā’’ti ca vuttaṁ.",
  "tika-s0102t0:185_0": "63.Viditvāti pubbabhāgiyena ñāṇena jānitvā. Tato aparabhāgeti vuttanayena paccayanirodhajānanato",
  "tika-s0102t0:185_1": "pacchābhāge. Upādānassa paccayabhūtesūti catubbidhassapi upādānassa ārammaṇapaccayādinā",
  "tika-s0102t0:185_2": "paccayabhūtesu, upādāniyesūti attho . Vahantoti pavattento. Idanti ‘‘aparena samayenā’’tiādi",
  "tika-s0102t0:185_3": "vacanaṁ. Kasmā vuttanti ‘‘yāya paṭipattiyā sabbepi mahābodhisattā carimabhave bodhāya",
  "tika-s0102t0:185_4": "paṭipajjanti, vipassanāya mahābodhisattena tatheva paṭipanna’’nti kathetukamyatāvasena",
  "tika-s0102t0:185_5": "pucchāvacanaṁ. Tenāha ‘‘sabbeyeva hī’’tiādi. Tattha puttassa jātadivase mahābhinikkhamanaṁ,",
  "tika-s0102t0:185_6": "padhānānuyogo ca dhammatāvasena veditabbo, itaraṁ itikattabbatāvasena. Tatthāpi cirakālaparibhāvanāya",
  "tika-s0102t0:185_7": "laddhāsevanāya mahākaruṇāya sañcoditamānasattā ‘‘kicchaṁ vatāyaṁ loko āpanno’’tiādinā",
  "tika-s0102t0:185_8": "(dī. ni. 2.57; saṁ. ni. 2.4, 10) saṁsāradukkhato mocetuṁ icchitassa sattalokassa",
  "tika-s0102t0:185_9": "kicchāpattidassanamukhena jarāmaraṇato paṭṭhāya paccayākārasammasanampi dhammatāva.",
  "tika-s0102t0:185_10": "Tathā attādhīnatāya, kenaci anupakhatattā, asecanakasukhavihāratāya, catutthajjhānikatāya",
  "tika-s0102t0:185_11": "ca ānāpānakammaṭṭhānānuyogo. Pañcasu khandhesu abhinivisitvāti viññāṇanāmarūpādipariyāyena",
  "tika-s0102t0:185_12": "gahitesu pañcasu upādānakkhandhesu vipassanābhinivesavasena abhinivisitvā paṭipattiṁ",
  "tika-s0102t0:185_13": "ārabhitvā. Anukkamanti anu anu gāmitabbato paṭipajjitabbato ‘‘anukkama’’nti laddhanāmaṁ",
  "tika-s0102t0:185_14": "anupubbapaṭipattiṁ. Katvāti paṭipajjitvā.",
  "tika-s0102t0:186_0": "Iti rūpanti ettha dutiyo iti-saddo nidassanattho, tena paṭhamo iti-saddo sarūpassa,",
  "tika-s0102t0:186_1": "parimāṇassa ca bodhako anekatthattā nipātānaṁ,āvuttiādivasena vāyamattho veditabbo.",
  "tika-s0102t0:186_2": "Antogadhāvadhāraṇañca vākyaṁ dassento ‘‘idaṁ rūpaṁ, ettakaṁ rūpaṁ, ito uddhaṁ rūpaṁ",
  "tika-s0102t0:186_3": "natthī’’tiādimāha . Tattha ‘‘ruppanasabhāva’’nti iminā sāmaññato rūpassa sabhāvo",
  "tika-s0102t0:186_4": "dassito, ‘‘bhūtupādāyabheda’’ntiādinā visesato, tadubhayenapi ‘‘idaṁ rūpa’’nti padassa",
  "tika-s0102t0:186_5": "attho niddiṭṭho. Tattha lakkhaṇaṁ nāma tassa tassa rūpavisesassa anaññasādhāraṇo",
  "tika-s0102t0:186_6": "sabhāvo. Raso tasseva attano phalaṁ pati paccayabhāvo. Paccupaṭṭhānaṁ tassa paramatthato",
  "tika-s0102t0:186_7": "vijjamānattā yāthāvato ñāṇassa gocarabhāvo. Padaṭṭhānaṁ āsannakāraṇaṁ, tenassa paccayāyattavuttitā",
  "tika-s0102t0:186_8": "dassitā. ‘‘Anavasesarūpapariggaho’’ti iminā pana ‘‘ettakaṁ rūpaṁ, ito uddhaṁ’’ rūpaṁ",
  "tika-s0102t0:186_9": "natthīti padadvayassāpi attho niddiṭṭho rūpassa sabbaso pariyādānavasena niyāmanato.",
  "tika-s0102t0:186_10": "‘‘Iti rūpassa samudayo’’ti ettha pana iti-saddo ‘‘iti kho bhikkhave sappaṭibhayo",
  "tika-s0102t0:186_11": "bālo’’tiādīsu (ma. ni. 3.124; a. ni. 3.1) viya pakāratthoti āha ‘‘itīti eva’’nti.",
  "tika-s0102t0:187_0": "Avijjāsamudayāti avijjāya uppādā, atthibhāvāti attho. Nirodhanirodhī hi uppādo atthibhāvavācakopi",
  "tika-s0102t0:187_1": "hoti, tasmā purimabhavasiddhāya avijjāya sati imasmiṁ bhave rūpasamudayo, rūpassa",
  "tika-s0102t0:187_2": "uppādo hotīti attho. ‘‘Taṇhāsamudayā’’tiādīsupi eseva nayo. Āhārasamudayāti ettha",
  "tika-s0102t0:187_3": "pana pavattipaccayesu kabaḷīkārāhārassa balavatāya so eva gahito. Tasmiṁ pana gahite",
  "tika-s0102t0:187_4": "pavattipaccayatāsāmaññena utucittāni gahitāneva hontīti catusamuṭṭhānikarūpassa paccayato",
  "tika-s0102t0:187_5": "udayadassanaṁ vibhāvitamevāti daṭṭhabbaṁ. ‘‘Nibbattilakkhaṇa’’ntiādinā kālavasena",
  "tika-s0102t0:187_6": "udayadassanamāha. Tattha nibbattilakkhaṇanti rūpassa uppādasaṅkhātaṁ saṅkhatalakkhaṇaṁ.",
  "tika-s0102t0:187_7": "Passantopīti na kevalaṁ paccayasamudayameva, atha kho khaṇato udayaṁ passantopi.",
  "tika-s0102t0:187_8": "Addhāvasena hi paṭhamaṁ udayaṁ passitvā ṭhito puna santativasena disvā anukkamena",
  "tika-s0102t0:187_9": "khaṇavasena passati. Avijjānirodhā rūpanirodhoti aggamaggena avijjāya anuppādanirodhato",
  "tika-s0102t0:187_10": "anāgatassa rūpassa anuppādanirodho hoti paccayābhāve abhāvato. Taṇhānirodhā kammanirodhoti",
  "tika-s0102t0:187_11": "etthāpi eseva nayo. Āhāranirodhāti pavattipaccayassa kabaḷīkārāhārassa abhāvena.",
  "tika-s0102t0:187_12": "Rūpanirodhoti taṁsamuṭṭhānarūpassa abhāvo hoti. Sesaṁ vuttanayameva. ‘‘Vipariṇāmalakkhaṇa’’nti",
  "tika-s0102t0:187_13": "bhaṅgakālavasena hetaṁ vayadassanaṁ, tasmā taṁ addhāvasena paṭhamaṁ passitvā puna",
  "tika-s0102t0:187_14": "santativasena disvā anukkamena khaṇavasena passati. Ayañca nayo pākatikavipassakavasena",
  "tika-s0102t0:187_15": "vutto, bodhisattānaṁ panetaṁ natthi. Esa nayo udayadassanepi.",
  "tika-s0102t0:188_0": "‘‘Iti vedanā’’tiādīsupi heṭṭhā rūpe vuttanayānusārena attho veditabbo. Tenāha ‘‘ayaṁ",
  "tika-s0102t0:188_1": "vedanā, ettakā vedanā’’tiādi. Tattha vedayita…pe… sabhāvanti ettha ‘‘vedayitasabhāvaṁ…pe…",
  "tika-s0102t0:188_2": "vijānanasabhāva’’nti paccekaṁ sabhāva- saddo yojetabbo. Vedayitasabhāvanti anubhavanasabhāvaṁ.",
  "tika-s0102t0:188_3": "Sañjānanasabhāvanti ‘‘nīlaṁ pīta’’ntiādinā ārammaṇassa sallakkhaṇasabhāvaṁ. Abhisaṅkharaṇasabhāvanti",
  "tika-s0102t0:188_4": "āyūhanasabhāvaṁ. Vijānanasabhāvanti ārammaṇassa upaladdhisabhāvaṁ. Sukhādīti ādi-saddena",
  "tika-s0102t0:188_5": "dukkhasomanassadomanassupekkhāvedanānaṁ saṅgaho rūpasaññādīti ādi-saddena saddasaññādīnaṁ,",
  "tika-s0102t0:188_6": "phassādīti ādi-saddena cetanā vitakkādīnaṁ cakkhuviññāṇādīnanti ādi-saddena sabbesaṁ",
  "tika-s0102t0:188_7": "lokiyaviññāṇānaṁ saṅgaho. Yathā ca viññāṇe, esa nayo vedanādīsupi. Tesanti ‘‘samudayo’’ti",
  "tika-s0102t0:188_8": "vuttadhammānaṁ. Tīsu khandhesūti vedanāsaññāsaṅkhārakkhandhesu. ‘‘Phuṭṭho vedeti,",
  "tika-s0102t0:188_9": "phuṭṭho sañjānāti, phuṭṭho cetetī’’ti (saṁ. ni. 4.93) vacanato ‘‘phassasamudayā’’ti",
  "tika-s0102t0:188_10": "vattabbaṁ. ‘‘Nāmarūpapaccayāpi viññāṇa’’nti (vibha. 246; dī. ni. 2.97) vacanato viññāṇakkhandhe",
  "tika-s0102t0:188_11": "‘‘nāmarūpasamudayā’’ti vattabbaṁ. Tesaṁ yevāti tīsu khandhesu ‘‘phassassa viññāṇakkhandhe",
  "tika-s0102t0:188_12": "nāmarūpassā’’ti phassanāmarūpānaṁyeva vasena atthaṅgamapadampi yojetabbaṁ, avijjādayo",
  "tika-s0102t0:188_13": "pana rūpe vuttasadisā evāti adhippāyo.",
  "tika-s0102t0:189_0": "Samapaññāsalakkhaṇavasenāti paccayato vīsati khaṇato pañcāti pañcavīsatiyā udayalakkhaṇānaṁ,",
  "tika-s0102t0:189_1": "paccayato vīsati khaṇato pañcāti pañcavīsatiyā eva vayalakkhaṇānaṁ cāti samapaññāsāya",
  "tika-s0102t0:189_2": "udayavayalakkhaṇānaṁ vasena. Tattha pañcannaṁ khandhānaṁ udayo lakkhīyati etehīti",
  "tika-s0102t0:189_3": "lakkhaṇānīti vuccanti avijjādisamudayoti, tathā tesaṁ anuppādanirodho lakkhīyati",
  "tika-s0102t0:189_4": "etehīti lakkhaṇānīti vuccanti avijjādīnaṁ accantanirodho. Nibbattivipariṇāmalakkhaṇāni",
  "tika-s0102t0:189_5": "pana saṅkhatalakkhaṇamevāti. Evaṁ etāni samapaññāsalakkhaṇāni sarūpato veditabbāni.",
  "tika-s0102t0:189_6": "Yathānukkamena vaḍḍhiteti yathāvuttaudayabbayañāṇe tikkhe sūre pasanne hutvā vahante",
  "tika-s0102t0:189_7": "tato paraṁ vattabbānaṁ bhaṅgañāṇādīnaṁ uppattipaṭipāṭiyā buddhippatte paramukkaṁsagate",
  "tika-s0102t0:189_8": "vipassanāñāṇe. Pageva hi chattiṁsakoṭisatasahassamukhena pavattena sabbaññutaññāṇānucchavikena",
  "tika-s0102t0:189_9": "mahāvajirañāṇasaṅkhātena sammasanañāṇena sambhatānubhāvaṁ gabbhaṁ gaṇhantaṁ paripākaṁ",
  "tika-s0102t0:189_10": "gacchantaṁ paṭipadāvisuddhiñāṇaṁ aparimitakāle sambhatāya paññāpāramiyā ānubhāvena",
  "tika-s0102t0:189_11": "ukkaṁsapāramippattaṁ anukkamena vuṭṭhānagāminibhāvaṁ upagantvā yadā ariyamaggena",
  "tika-s0102t0:189_12": "ghaṭeti, tadā ariyamaggacittaṁ sabbakilesehi maggapaṭipāṭiyā vimuccati , vimuccantañca",
  "tika-s0102t0:189_13": "tathā vimuccati, yathā sabbañeyyāvaraṇappahānaṁ hoti. Yaṁ kilesānaṁ ‘‘savāsanappahāna’’nti",
  "tika-s0102t0:189_14": "vuccati, tayidaṁ pahānaṁ atthato anuppattinirodhoti āha ‘‘anuppādanirodhenā’’ti.",
  "tika-s0102t0:189_15": "Āsavasaṅkhātehi kilesehīti bhavato ābhavaggaṁ, dhammato āgotrabhuṁ savanato pavattanato",
  "tika-s0102t0:189_16": "āsavasaññitehi rāgo, diṭṭhi, mohoti imehi kilesehi. Lakkhaṇavacanañcetaṁ, pāḷiyaṁ",
  "tika-s0102t0:189_17": "yadidaṁ ‘‘āsavehī’’ti, tadekaṭṭhatāya pana sabbehipi kilesehi sabbehipi pāpadhammehi",
  "tika-s0102t0:189_18": "cittaṁ vimuccati. Aggahetvāti tesaṁ kilesānaṁ lesamattampi aggahetvā.",
  "tika-s0102t0:190_0": "Maggakkhaṇe vimuccati nāma taṁtaṁmaggavajjhakilesehi phalakkhaṇe vimuttaṁ nāma. Maggakkhaṇe",
  "tika-s0102t0:190_1": "vā vimuttañcevavimuccati cāti uparimaggakkhaṇe heṭṭhimamaggavajjhehi vimuttañceva",
  "tika-s0102t0:190_2": "yathāsakaṁ pahātabbehi vimuccati ca. Phalakkhaṇe vimuttamevāti sabbasmimpi phalakkhaṇe",
  "tika-s0102t0:190_3": "vimuttameva, na vimuccati nāma.",
  "tika-s0102t0:191_0": "Sabbabandhanāti orambhāgiyuddhambhāgiyasaṅgahitā sabbasmāpi bhavasaññojanā, vippamutto",
  "tika-s0102t0:191_1": "visesato pakārehi mutto. Suvikasitacittasantānoti sātisayaṁ ñāṇarasmisamphassena",
  "tika-s0102t0:191_2": "suṭṭhu sammadeva samphullacittasantāno. ‘‘Cattāri maggañāṇānī’’tiādi yehi ñāṇehi",
  "tika-s0102t0:191_3": "suvikasitacittasantāno, tesaṁ ekadesena dassanaṁ. Nippadesato dassanaṁ pana parato",
  "tika-s0102t0:191_4": "āgamissati, tasmā tattheva tāni vibhajissāma. Sakale ca buddhaguṇeti atītaṁse appaṭihatañāṇādike",
  "tika-s0102t0:191_5": "sabbepi buddhaguṇe. Yadā hi lokanātho aggamaggaṁ adhigacchati, tadā sabbe guṇe hatthagate",
  "tika-s0102t0:191_6": "karoti nāma. Tato paraṁ ‘‘hatthagate katvā ṭhito’’ti vuccati.",
  "tika-s0102t0:192_0": "‘‘Paripuṇṇasaṅkappo’’ti vatvā paripuṇṇasaṅkappatāparidīpanaṁ udānaṁ dassetuṁ ‘‘anekajātisaṁsāra’’ntiādi",
  "tika-s0102t0:192_1": "vuttaṁ. Tattha ādito dvinnaṁ gāthānamattho heṭṭhā brahmajālanidānavaṇṇanāyaṁ (dī.",
  "tika-s0102t0:192_2": "ni. ṭī. 1.paṭhamamahāsaṅgītikathāvaṇṇanā) vutto eva. Parato pana ayoghanahatassāti",
  "tika-s0102t0:192_3": "ayo haññati etenāti ayoghanaṁ, kammārānaṁ ayokūṭaṁ, ayomuṭṭhi ca, tena ayoghanena",
  "tika-s0102t0:192_4": "hatassa pahatassa. Eva-saddo cettha nipātamattaṁ. Jalato jātavedasoti jalayamānassa",
  "tika-s0102t0:192_5": "aggissa, anādare vā etaṁ sāmivacanaṁ. Anupubbūpasantassāti anukkamena upasantassa",
  "tika-s0102t0:192_6": "vikkhambhantassa niruddhassa. Yathā na ñāyate gatīti yathā tassa gati na ñāyati.",
  "tika-s0102t0:192_7": "Idaṁ vuttaṁ hoti – ayomuṭṭhikūṭādinā pahatattā ayoghanena hatassa pahatassa ayogatassa,",
  "tika-s0102t0:192_8": "kaṁsabhājanādigatassa vā jalamānassa aggissa anukkamena upasantassa dasasu disāsu",
  "tika-s0102t0:192_9": "na katthaci gati paññāyati paccayanirodhena appaṭisandhikaniruddhattāti. Evaṁ sammāvimuttānanti",
  "tika-s0102t0:192_10": "sammā hetunā ñāyena tadaṅgavikkhambhanavimuttipubbaṅgamāya samucchedavimuttiyā ariyamaggena",
  "tika-s0102t0:192_11": "catūhipi upādānehi, āsavehi ca muttattā sammā vimuttānaṁ, tato eva kāmabandhanasaṅkhātaṁ",
  "tika-s0102t0:192_12": "kāmoghabhavoghādibhedaṁ avasiṭṭhaoghañca taritvā ṭhitattā kāmabandhoghatārīnaṁ suṭṭhu",
  "tika-s0102t0:192_13": "paṭipassambhitasabbakilesavipphanditattā kilesābhisaṅkhāravātehi akampanīyatāya acalaṁ",
  "tika-s0102t0:192_14": "nibbānasaṅkhātaṁ saṅkhārūpasamaṁ sukhaṁ pattānaṁ adhigatānaṁ khīṇāsavānaṁ gati devamanussādibhedāsu",
  "tika-s0102t0:192_15": "gatīsu ‘‘ayaṁ nāmā’’ti paññāpetabbatāya abhāvato paññāpetuṁ natthi na upalabbhati,",
  "tika-s0102t0:192_16": "yathāvuttajātavedo viya apaññattikabhāvameva te gacchantīti attho. Evaṁ manasi karontoti",
  "tika-s0102t0:192_17": "‘‘evaṁ anekajātisaṁsāra’’ntiādinā (dha. pa. 153) attano katakiccattaṁ manasi karonto",
  "tika-s0102t0:192_18": "bodhipallaṅke nisinnova virocitthāti yojanā.",
  "tika-s0102t0:193": "Dutiyabhāṇavāravaṇṇanā niṭṭhitā.",
  "tika-s0102t0:194": "Brahmayācanakathāvaṇṇanā",
  "tika-s0102t0:195_0": "64.Yannūnāti parivitakkanatthe nipāto, ahanti bhagavā attānaṁ niddisatīti āha ‘‘yadi",
  "tika-s0102t0:195_1": "panāha’’nti. ‘‘Aṭṭhame sattāhe’’tiādi yathā amhākaṁ bhagavā abhisambuddho hutvā vimuttisukhapaṭisaṁvedanādivasena",
  "tika-s0102t0:195_2": "sattasu sattāhesu paṭipajji, tato parañca dhammagambhīratāpaccavekkhaṇādivasena,",
  "tika-s0102t0:195_3": "evameva sabbepi sammāsambuddhā abhisambuddhakāle paṭipajjiṁsu, te ca sattāhādayo",
  "tika-s0102t0:195_4": "tatheva vavatthapīyantīti ayaṁ sabbesampi buddhānaṁ dhammatā. Tasmā vipassī bhagavā",
  "tika-s0102t0:195_5": "abhisambuddhakāle tathā paṭipajjīti dassetuṁ āraddhaṁ. Tattha ‘‘aṭṭhame sattāhe’’ti",
  "tika-s0102t0:195_6": "idaṁ sattamasattāhato paraṁ, sattāhato orime ca pavattāya paṭipattiyā vasena vuttaṁ,",
  "tika-s0102t0:195_7": "na pallaṅkasattāhassa viya aṭṭhamassa nāma sattāhassa vavatthitassa labbhamānattā.",
  "tika-s0102t0:195_8": "Anantaroti ‘‘adhigato kho myāyaṁ dhammo’’tiādiko vitakko (dī. ni. 2.67; ma. ni. 1.281;",
  "tika-s0102t0:195_9": "2.337; saṁ. ni. 1.172; mahāva. 7, 8).",
  "tika-s0102t0:196_0": "Paṭividdhoti sayambhuñāṇena ‘‘idaṁ dukkha’’ntiādinā paṭimukhaṁ paṭivijjhanavasena",
  "tika-s0102t0:196_1": "pavatto, yathābhūtaṁ avabuddhoti attho. Dhammoti catusaccadhammo tabbinimuttassa",
  "tika-s0102t0:196_2": "paṭivijjhitabbadhammassa abhāvato. Gambhīroti mahāsamuddo viya makasatuṇḍasūciyā",
  "tika-s0102t0:196_3": "aññatra samupacitaparipakkañāṇasambhārehi aññesaṁ ñāṇena alabbhaneyyappatiṭṭho. Tenāha",
  "tika-s0102t0:196_4": "‘‘uttānabhāvapaṭikkhepavacanameta’’nti. Alabbhaneyyappatiṭṭho ogāhituṁ asakkuṇeyyatāya",
  "tika-s0102t0:196_5": "sarūpato visesato ca passituṁ na sakkāti āha ‘‘gambhīrattāva duddaso’’ti. Dukkhena",
  "tika-s0102t0:196_6": "daṭṭhabboti kicchena kenaci kadācideva daṭṭhabbo. Yaṁ pana daṭṭhumeva na sakkā, tassa",
  "tika-s0102t0:196_7": "ogāhetvā anu anu bujjhane kathā eva natthīti āha ‘‘duddasattāva duranubodho’’ti.",
  "tika-s0102t0:196_8": "Dukkhena avabujjhitabbo avabodhassa dukkarabhāvato. Imasmiṁ ṭhāne ‘‘taṁ kiṁ maññatha",
  "tika-s0102t0:196_9": "bhikkhave dukkarataraṁ vā durabhisambhavataraṁ vā’’ti (saṁ. ni. 5.1115) suttapadaṁ",
  "tika-s0102t0:196_10": "vattabbaṁ. Santārammaṇatāya vā santo. Nibbutasabbapariḷāhatāya nibbuto. Padhānabhāvaṁ",
  "tika-s0102t0:196_11": "nītoti vā paṇīto. Atittikaraṭṭhena atappako sādurasabhojanaṁ viya. Ettha ca nirodhasaccaṁ",
  "tika-s0102t0:196_12": "santaṁ ārammaṇanti santārammaṇaṁ, maggasaccaṁ santaṁ, santārammaṇañcāti santārammaṇaṁ",
  "tika-s0102t0:196_13": "anupasantasabhāvānaṁ kilesānaṁ, saṅkhārānañca abhāvato santo nibbutasabbapariḷāhattā",
  "tika-s0102t0:196_14": "nibbuto, santapaṇītabhāveneva tadatthāya asecanakatāya atappakatā daṭṭhabbā. Tenāha",
  "tika-s0102t0:196_15": "‘‘idaṁ dvayaṁ lokuttarameva sandhāya vutta’’nti. Uttamañāṇassa visayattā na takkena",
  "tika-s0102t0:196_16": "avacaritabbo, tato eva nipuṇañāṇagocaratāya, saṇhasukhumasabhāvattā ca nipuṇo. Bālānaṁ",
  "tika-s0102t0:196_17": "avisayattā paṇḍitehi eva veditabboti paṇḍitavedanīyo. Ālīyanti abhiramitabbaṭṭhena",
  "tika-s0102t0:196_18": "sevīyantīti ālayā, pañca kāmaguṇā. Ālayanti abhiramaṇavasena sevantīti ālayā, taṇhāvicaritāni.",
  "tika-s0102t0:196_19": "Ālayaratāti ālayaniratā. Suṭṭhu muditā ativiya muditā anukkaṇṭhanato. Ramatīti ratiṁ",
  "tika-s0102t0:196_20": "vindati kīḷati laḷati. Ime sattā yathā kāmaguṇe, evaṁ rāgampi assādenti abhinandanti",
  "tika-s0102t0:196_21": "yevāti vuttaṁ ‘‘duvidhampī’’tiādi.",
  "tika-s0102t0:197_0": "Ṭhānaṁ sandhāyāti ṭhāna-saddaṁ sandhāya. Atthato pana ‘‘ṭhāna’’nti ca paṭiccasamuppādo",
  "tika-s0102t0:197_1": "eva adhippeto. Tiṭṭhati ettha phalaṁ tadāyattavuttitāyāti ṭhānaṁ, saṅkhārādīnaṁ paccayabhūtā",
  "tika-s0102t0:197_2": "avijjādayo. Imesaṁ saṅkhārādīnaṁ paccayāti idappaccayā, avijjādayova. Idappaccayā",
  "tika-s0102t0:197_3": "eva idappaccayatā yathā devo eva devatā , idappaccayānaṁ vā avijjādīnaṁ attano phalaṁ",
  "tika-s0102t0:197_4": "paṭicca paccayabhāvo uppādanasamatthatā idappaccayatā, tena paramatthapaccayalakkhaṇo",
  "tika-s0102t0:197_5": "paṭiccasamuppādo dassito hoti. Paṭicca samuppajjati phalaṁ etasmāti paṭiccasamuppādo.",
  "tika-s0102t0:197_6": "Padadvayenāpi dhammānaṁ paccayaṭṭho eva vibhāvito. Tenāha ‘‘saṅkhārādipaccayānaṁ",
  "tika-s0102t0:197_7": "avijjādīnametaṁ adhivacana’’nti. Ayamettha saṅkhepo, vitthāro pana visuddhimaggasaṁvaṇṇanāsu",
  "tika-s0102t0:197_8": "(visuddhi. 2.570) vuttanayena veditabbo.",
  "tika-s0102t0:198_0": "Sabbasaṅkhārasamathotiādi sabbanti sabbasaṅkhārasamathādipadābhidheyyaṁ sabbaṁ, atthato",
  "tika-s0102t0:198_1": "nibbānameva. Idāni tassa nibbānabhāvaṁ dassetuṁ ‘‘yasmā hī’’tiādi vuttaṁ. Tanti nibbānaṁ.",
  "tika-s0102t0:198_2": "Āgammāti paṭicca ariyamaggassa ārammaṇapaccayahetu. Sammantīti appaṭisandhikūpasamavasena",
  "tika-s0102t0:198_3": "sammanti. Tathā santā ca savisesaṁ upasantā nāma hontīti āha ‘‘vūpasammantī’’ti,",
  "tika-s0102t0:198_4": "etena sabbe saṅkhārā sammanti etthāti sabbasaṅkhārasamatho, nibbānanti dasseti. Sabbasaṅkhāravisaṁyutte",
  "tika-s0102t0:198_5": "hi nibbāne sabbasaṅkhāravūpasamapariyāyo ñāyāgato yevāti. Sesepadesupi eseva nayo.",
  "tika-s0102t0:198_6": "Upadhīyati ettha dukkhanti upadhi, khandhādayo. Paṭinissaṭṭhāti samucchedavasena",
  "tika-s0102t0:198_7": "pariccattā honti. Sabbā taṇhāti aṭṭhasatappabhedā sabbāpi taṇhā. Sabbe kilesarāgāti",
  "tika-s0102t0:198_8": "kāmarāgarūparāgādibhedā sabbepi kilesabhūtā rāgā, sabbepi vā kilesā idha kilesarāgāti",
  "tika-s0102t0:198_9": "veditabbā, na lobhavisesā eva cittassa viparītabhāvāpādanato. Yathāha ‘‘rattampi",
  "tika-s0102t0:198_10": "cittaṁ vipariṇataṁ, duṭṭhampi cittaṁ vipariṇataṁ, mūḷhampi cittaṁ vipariṇata’’nti",
  "tika-s0102t0:198_11": "(pārā. 271) virajjantīti attano sabhāvaṁ vijahanti. Sabbaṁ dukkhanti jarāmaraṇādibhedaṁ",
  "tika-s0102t0:198_12": "sabbaṁ vaṭṭadukkhaṁ. Bhavena bhavanti tena tena bhavena bhavantaraṁ. Bhavanikantibhāvena",
  "tika-s0102t0:198_13": "saṁsibbati, phalena vā saddhiṁ kammaṁ sataṇhasseva āyatiṁ punabbhavabhāvato. Tato",
  "tika-s0102t0:198_14": "vānato nikkhantaṁ tattha tassa sabbaso abhāvato. Ciranisajjācirabhāsanehi piṭṭhiāgilāyanatālugalasosādivasena",
  "tika-s0102t0:198_15": "kāyakilamatho ceva kāyavihesāca veditabbā. Sā ca kho desanāya atthaṁ ajānantānaṁ,",
  "tika-s0102t0:198_16": "appaṭipajjantānañca vasena, jānantānaṁ, pana paṭipajjantānañca desanāya kāyaparissamopi",
  "tika-s0102t0:198_17": "satthu aparissamova. Tenāha bhagavā ‘‘na ca maṁ dhammādhikaraṇaṁ vihesesī’’ti (udā.",
  "tika-s0102t0:198_18": "10). Tathā hi vuttaṁ ‘‘yā ajānantānaṁ desanā nāma, so mama kilamatho assā’’ti. Ubhayanti",
  "tika-s0102t0:198_19": "cittakilamatho, cittavihesā cāti ubhayaṁ petaṁ buddhānaṁ natthi, bodhimūleyeva samucchinnattā.",
  "tika-s0102t0:199_0": "65.Anubrūhanaṁ sampiṇḍanaṁ. Soti ‘‘apissū’’ti nipāto. Vipassinti paṭi-saddayogena",
  "tika-s0102t0:199_1": "sāmiatthe upayogavacananti āha ‘‘vipassissā’’ti. Vuddhippattā acchariyā vā anacchariyā.",
  "tika-s0102t0:199_2": "Vuddhiatthopi hi akāro hoti yathā‘‘asekkhā dhammā’’ti (dha. sa. tikamātikāya 11).",
  "tika-s0102t0:199_3": "Kappānaṁ cattāri asaṅkhyeyyāni satasahassañca sadevakassa lokassa dhammasaṁvibhāgakaraṇatthameva",
  "tika-s0102t0:199_4": "pāramiyo pūretvā idāni samadhigatadhammarājassa tattha appossukkatāpattidīpanatā,",
  "tika-s0102t0:199_5": "gāthātthassa acchariyatā, tassa vuddhippatti cāti veditabbā. Atthadvārena hi gāthānaṁ",
  "tika-s0102t0:199_6": "anacchariyatā. Gocarā ahesunti upaṭṭhahiṁsu. Upaṭṭhānañca vitakketabbatāvāti āha",
  "tika-s0102t0:199_7": "‘‘parivitakkayitabbataṁ pāpuṇiṁsū’’ti.",
  "tika-s0102t0:200_0": "Yadi sukhāpaṭipadāva kathaṁ kicchatāti āha ‘‘pāramīpūraṇakāle’’tiādi. Evamādīni duppariccajāni",
  "tika-s0102t0:200_1": "dentassa. Ha-iti vā byattanti etasmiṁ atthe nipāto, ‘‘ekaṁsatthe’’ti keci. Ha byattaṁ,",
  "tika-s0102t0:200_2": "ekaṁsena vā alaṁ nippayojanaṁ evaṁ kicchena adhigatassa dhammassa desetunti yojanā.",
  "tika-s0102t0:200_3": "Halanti ‘‘ala’’nti iminā samānatthaṁ padaṁ ‘‘halanti vadāmī’’tiādīsu (saṁ. ni. ṭī.",
  "tika-s0102t0:200_4": "1.172) viya. Rāgadosaphuṭṭhehīti phuṭṭhavisena viya sappena rāgena, dosena ca samphuṭṭhehi",
  "tika-s0102t0:200_5": "abhibhūtehi. Rāgadosānugatehīti rāgadosehi anubandhehi.",
  "tika-s0102t0:201_0": "Niccādīnanti niccaggāhādīnaṁ. Evaṁ gatanti evaṁ pavattaṁ aniccādiākārena pavattaṁ.",
  "tika-s0102t0:201_1": "‘‘Catusaccadhamma’’nti idaṁ aniccādīsu, saccesu ca yathālābhavasena gahetabbaṁ. Evaṁ",
  "tika-s0102t0:201_2": "gatanti vā evaṁ ‘‘anicca’’ntiādinā abhinivisitvā mayā, aññehi ca sammāsambuddhehi",
  "tika-s0102t0:201_3": "gataṁ, ñātaṁ paṭividdhanti attho. Kāmarāgena, bhavarāgena ca rattā nīvaraṇehi nivutacittatāya,",
  "tika-s0102t0:201_4": "diṭṭhirāgena rattā viparītābhinivesena na dakkhanti yāthāvato imaṁ dhammaṁ nappaṭivijjhissanti.",
  "tika-s0102t0:201_5": "Evaṁ gāhāpetunti ‘‘anicca’’ntiādinā sabhāvena yāthāvato dhamme jānāpetuṁ. Rāgadosaparetatāpi",
  "tika-s0102t0:201_6": "nesaṁ sammūḷhabhāvenevāti āha ‘‘tamokhandhena āvuṭā’’ti.",
  "tika-s0102t0:202_0": "Dhammadesanāya appossukkatāpattiyā kāraṇaṁ vibhāvetuṁ ‘‘kasmā panā’’tiādinā sayameva",
  "tika-s0102t0:202_1": "codanaṁ samuṭṭhāpeti. Tattha yathāyaṁ idāni dhammadesanāya appossukkatāpatti sabbabuddhānaṁ",
  "tika-s0102t0:202_2": "āciṇṇasamāciṇṇadhammatāvasena, sabbabodhisattānaṁ ādito ‘‘kiṁ me aññātavesenā’’tiādinā",
  "tika-s0102t0:202_3": "(bu. vaṁ. 2.99) mahābhinīhāre attano cittassa samussāhanaṁ āciṇṇasamāciṇṇadhammatā",
  "tika-s0102t0:202_4": "vāti āha ‘‘kiṁ me’’tiādi. Tattha aññātavesenāti sadevakaṁ lokaṁ unnādento buddho",
  "tika-s0102t0:202_5": "ahutvā kevalaṁ buddhānaṁ sāvakabhāvūpagamanavasena aññātarūpena. Tividhaṁ kāraṇaṁ",
  "tika-s0102t0:202_6": "appossukkatāpattiyā paṭipakkhassa balavabhāvo, dhammassa paramagambhīratā, tattha",
  "tika-s0102t0:202_7": "ca bhagavato sātisayaṁ gāravanti taṁ dassetuṁ ‘‘tassa hī’’tiādi āraddhaṁ. Tattha",
  "tika-s0102t0:202_8": "paṭipakkhā nāma rāgādayo kilesā sammāpaṭipattiyā antarāyakarattā. Tesaṁ balavabhāvato",
  "tika-s0102t0:202_9": "ciraparibhāvanāya sattasantānato dubbisodhiyatāya te satte mattahatthino viya dubbalaṁ",
  "tika-s0102t0:202_10": "purisaṁ ajjhottharitvā anayabyasanaṁ āpādentā anekasatayojanāyāmavitthāraṁ sunicitaṁ",
  "tika-s0102t0:202_11": "ghanasannivesaṁ kaṇṭakaduggampi adhisenti. Dūrappabheda ducchejjatāhi dubbisodhiyataṁ",
  "tika-s0102t0:202_12": "pana dassetuṁ ‘‘athassā’’tiādi vuttaṁ. Tattha ca anto āmaṭṭhatāya kañjikapuṇṇalābu",
  "tika-s0102t0:202_13": "ciraparivāsikatāya takkabharitacāṭi snehatintadubbalabhāvena vasātelapītapilotikā;",
  "tika-s0102t0:202_14": "telamissitatāya añjanamakkhitahatthā dubbisodhanīyā vuttā. Hīnūpamā cetā rūpappabandhabhāvato,",
  "tika-s0102t0:202_15": "acirakālikattā ca malīnatāya, kilesasaṁkileso eva pana dubbisodhanīyataro anādikālikattā,",
  "tika-s0102t0:202_16": "anusayitattā ca. Tenāha ‘‘atisaṁkiliṭṭhā’’ti. Yathā ca dubbisodhanīyatāya evaṁ gambhīraduddasaduranubodhānampi",
  "tika-s0102t0:202_17": "vuttaupamā hīnūpamāva.",
  "tika-s0102t0:203_0": "Gambhīropi dhammo paṭipakkhavidhamanena supākaṭo bhaveyya, paṭipakkhavidhamanaṁ pana",
  "tika-s0102t0:203_1": "sammāpaṭipattipaṭibaddhaṁ, sā saddhammasavanādhīnā, taṁ satthari, dhamme ca pasādāyattaṁ.",
  "tika-s0102t0:203_2": "So visesato loke sambhāvanīyassa garukātabbassa abhipatthanāhetukoti panāḷikāya sattānaṁ",
  "tika-s0102t0:203_3": "dhammasampaṭipattiyā brahmayācanādinimittanti taṁ dassento ‘‘apicā’’tiādimāha.",
  "tika-s0102t0:204_0": "66. ‘‘Aññataro’’ti appaññāto viya kiñcāpi vuttaṁ, atha kho pākaṭo paññātoti dassetuṁ",
  "tika-s0102t0:204_1": "‘‘imasmiṁ cakkavāḷe jeṭṭhakamahābrahmā’’ti vuttaṁ. Mahābrahmabhavane jeṭṭhakamahābrahmā.",
  "tika-s0102t0:204_2": "So hi sakko viya kāmadevaloke, brahmaloke ca pākaṭo paññāto. Upakkilesabhūtaṁ appaṁ",
  "tika-s0102t0:204_3": "rāgādirajaṁ etassāti apparajaṁ, apparajaṁ akkhi paññācakkhu yesaṁ te taṁsabhāvāti",
  "tika-s0102t0:204_4": "katvā apparajakkhajātikāti imamatthaṁ dassetuṁ ‘‘paññāmaye’’tiādimāha. Appaṁ rāgādirajaṁ",
  "tika-s0102t0:204_5": "yesaṁ te taṁsabhāvā apparajakkhajātikāti evamettha attho veditabbo. Assavanatāti",
  "tika-s0102t0:204_6": "‘‘sayaṁ abhiññā’’tiādīsu (dī. ni. 1.28, 405; ma. ni. 1.154, 444) viya karaṇe paccattavacananti",
  "tika-s0102t0:204_7": "āha ‘‘assavanatāyā’’ti. Dasapuññakiriyavatthuvasenāti dānādidasavidhavimuttiparipācanīyapuññakiriyavatthūnaṁ",
  "tika-s0102t0:204_8": "vasena. Tenāha ‘‘katādhikārā’’tiādi. Papañcasūdaniyaṁ pana ‘‘dvādasapuññakiriyavasenā’’ti",
  "tika-s0102t0:204_9": "(ma. ni. aṭṭha. 2.282) vuttaṁ, taṁ dānādīsu saraṇagamanaparahitapariṇāmanadvaya pakkhipanavasena vuttaṁ.",
  "tika-s0102t0:205_0": "69. Garuṭṭhāniyesu gāravavasena garukarapatthanā ajjhesanā, sāpi atthato patthanā",
  "tika-s0102t0:205_1": "evāti vuttaṁ ‘‘yācana’’nti. Padesavisayañāṇadassanaṁ hutvā buddhānaṁyeva āveṇikabhāvato",
  "tika-s0102t0:205_2": "idaṁ ñāṇadvayaṁ ‘‘buddhacakkhū’’ti vuccatīti āha ‘‘imesañhi dvinnaṁ ñāṇānaṁ buddhacakkhūti",
  "tika-s0102t0:205_3": "nāma’’nti. Tiṇṇaṁ maggañāṇānanti heṭṭhimānaṁ tiṇṇaṁ maggañāṇānaṁ ‘‘dhammacakkhū’’ti",
  "tika-s0102t0:205_4": "nāmaṁ, catusaccadhammadassananti katvā dassanamattabhāvato. Yato tāni ñāṇāni vijjūpamābhāvena",
  "tika-s0102t0:205_5": "vuttāni, aggamaggañāṇaṁ pana ñāṇakiccassa sikhāppattiyā dassanamattaṁ na hotīti ‘‘dhammacakkhū’’ti",
  "tika-s0102t0:205_6": "na vuccatīti. Yato taṁ vajirūpamābhāvena vuttaṁ. Vuttanayenevāti ‘‘apparajakkhajātikā’’ti",
  "tika-s0102t0:205_7": "ettha vuttanayeneva. Yasmā mandakilesā ‘‘apparajakkhā’’ti vuttā, tasmā bahalakilesā",
  "tika-s0102t0:205_8": "‘‘mahārajakkhā’’ti veditabbā. Paṭipakkhavidhamanasamatthatāya tikkhāni sūrāni visadāni,",
  "tika-s0102t0:205_9": "vuttavipariyāyena mudūni. Saddhādayo ākārāti saddahanādippakāre vadati. Sundarāti",
  "tika-s0102t0:205_10": "kalyāṇā. Sammohavinodaniyaṁ pana ‘‘yesaṁ āsayādayo koṭṭhāsā sundarā, te svākārā’’ti",
  "tika-s0102t0:205_11": "(vibha. aṭṭha. 814) vuttaṁ, taṁ imāya atthavaṇṇanāya aññadatthu saṁsandati sametīti",
  "tika-s0102t0:205_12": "daṭṭhabbaṁ. Yato saddhāsampadādivasena ajjhāsayassa sundaratāti, tabbipariyāyato",
  "tika-s0102t0:205_13": "asundaratāti. Kāraṇaṁ nāma paccayākāro, saccāni vā. Paralokanti samparāyaṁ. Taṁ dukkhāvahaṁ",
  "tika-s0102t0:205_14": "vajjaṁ viya bhayato passitabbanti vuttaṁ ‘‘paralokañceva vajjañca bhayato passantī’’ti.",
  "tika-s0102t0:205_15": "Sampattibhavato vā aññattā vipattibhavo ‘‘paraloko’’ti vuttaṁ ‘‘para…pe… passantī’’ti.",
  "tika-s0102t0:206_0": "Ayaṁpanettha pāḷīti ettha ‘‘apparajakkhā’’dipadānaṁ atthavibhāvane ayaṁ tassa tathābhāvasādhakapāḷi.",
  "tika-s0102t0:206_1": "Saddhādīnañhi vimuttiparipācakadhammānaṁ balavabhāvo tappaṭipakkhānaṁ pāpadhammānaṁ",
  "tika-s0102t0:206_2": "dubbalabhāveneva hoti, tesañca balavabhāvo saddhādīnaṁ dubbalabhāvenāti vimuttiparipācakadhammānaṁ",
  "tika-s0102t0:206_3": "savisesaṁ atthitānatthitāvasena ‘‘apparajakkhā mahārajakkhā’’ti ādayo pāḷiyaṁ (paṭi.",
  "tika-s0102t0:206_4": "ma. 1.111) vibhajitvā dassitā. Iti saddhādīnaṁ vasena pañca apparajakkhā, asaddhiyādīnaṁ",
  "tika-s0102t0:206_5": "vasena pañca mahārajakkhā. Evaṁ tikkhindriyamudindriyādayoti vibhāvitā paññāsa puggalā.",
  "tika-s0102t0:206_6": "Saddhādīnaṁ pana antarabhedena anekabhedā veditabbā. Khandhādayo eva lujjanapalujjanaṭṭhena",
  "tika-s0102t0:206_7": "loko, sampattibhavabhūto loko sampattibhavaloko, sugatisaṅkhāto upapattibhavo, sampatti",
  "tika-s0102t0:206_8": "sambhavati etenāti sampattisambhavaloko sugatisaṁvattaniyo kammabhavo. Duggatisaṅkhātaupapattibhavaduggatisaṁvattaniyakammabhavā",
  "tika-s0102t0:206_9": "vipattibhavalokavipattisambhavalokā.",
  "tika-s0102t0:207_0": "Puna ekakadukādivasena lokaṁ vibhajitvā dassetuṁ ‘‘eko loko’’tiādi vuttaṁ. Āhārādayo",
  "tika-s0102t0:207_1": "hi lujjanapalujjanaṭṭhena lokoti. Tattha ‘‘eko loko sabbe sattā āhāraṭṭhitikā’’ti",
  "tika-s0102t0:207_2": "(dī. ni. 3.303; a. ni. 10.27, 28; paṭi. ma. 1.2, 112, 208) yāyaṁ puggalādhiṭṭhānāya",
  "tika-s0102t0:207_3": "kathāya sabbasaṅkhārānaṁ paccayāyattavuttitā vuttā, tāya sabbo saṅkhāraloko eko ekavidho",
  "tika-s0102t0:207_4": "pakārantarassābhāvato. ‘‘Dve lokā’’tiādīsupi iminā nayena attho veditabbo. Nāmaggahaṇena",
  "tika-s0102t0:207_5": "cettha nibbānassa aggahaṇaṁ tassa alokasabhāvattā. Nanu ca ‘‘āhāraṭṭhitikā’’ti ettha",
  "tika-s0102t0:207_6": "paccayāyattavuttitāya maggaphalānampi lokatā āpajjatīti? Nāpajjati pariññeyyānaṁ",
  "tika-s0102t0:207_7": "dukkhasaccadhammānaṁ ‘‘idha loko’’ti adhippetattā. Atha vā na lujjati na palujjatīti",
  "tika-s0102t0:207_8": "yo gahito, tathā na hoti, so lokoti taṁgahaṇarahitānaṁ lokuttarānaṁ natthi lokatā.",
  "tika-s0102t0:207_9": "Upādānānaṁ ārammaṇabhūtā khandhā upādānakkhandhā. Anurodhādivatthubhūtā lābhādayo",
  "tika-s0102t0:207_10": "aṭṭha lokadhammā. Dasāyatanānīti dasa rūpāyatanāni vivaṭṭajjhāsayassa adhippetattā.",
  "tika-s0102t0:207_11": "Tassa ca sabbaṁ tebhūmakakammaṁ garahitabbaṁ, vajjitabbañca hutvā upaṭṭhātīti vuttaṁ",
  "tika-s0102t0:207_12": "‘‘sabbe abhisaṅkhārā vajjaṁ, sabbe bhavagāmikammā vajja’’nti. Yesaṁ puggalānaṁ saddhādayo",
  "tika-s0102t0:207_13": "mandā, te idha ‘‘assaddhā’’tiādinā vuttā. Na pana sabbena sabbaṁ saddhādīnaṁ abhāvatoti",
  "tika-s0102t0:207_14": "apparajakkhadukādīsu pañcasu dukesu ekekasmiṁ dasa dasa katvā ‘‘paññāsāya ākārehi",
  "tika-s0102t0:207_15": "imāni pañcindriyāni jānātī’’ti vuttaṁ. Atha vā anvayato, byatirekato ca saddhādīnaṁ",
  "tika-s0102t0:207_16": "indriyānaṁ paropariyattaṁ jānātīti katvā tathā vuttaṁ. Ettha ca apparajakkhādivasena",
  "tika-s0102t0:207_17": "āvajjantassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0102t0:208_0": "Uppalāni ettha santīti uppalinī, gacchopi jalāsayopi, idha pana jalāsayo adhippetoti",
  "tika-s0102t0:208_1": "āha ‘‘uppalavane’’ti. Yāni udakassa anto nimuggāneva hutvā pusanti vaḍḍhanti, tāni",
  "tika-s0102t0:208_2": "antonimuggaposīnī.Dīpitānīti aṭṭhakathāyaṁ pakāsitāni, idheva vā ‘‘aññānipī’’tiādinā",
  "tika-s0102t0:208_3": "dīpitāni. Ugghaṭitaññūti ugghaṭanaṁ nāma ñāṇugghaṭanaṁ, ñāṇe ugghaṭitamatte eva jānātīti",
  "tika-s0102t0:208_4": "attho. Vipañcitaṁ vitthāramevamatthaṁ jānātīti vipañcitaññū. Uddesādīhi netabboti",
  "tika-s0102t0:208_5": "neyyo. Saha udāhaṭavelāyāti udāhāre dhammassa uddese udāhaṭamatte eva. Dhammābhisamayoti",
  "tika-s0102t0:208_6": "catusaccadhammassa ñāṇena saddhiṁ abhisamayo. Ayaṁ vuccatīti ayaṁ ‘‘cattāro satipaṭṭhānā’’tiādinā",
  "tika-s0102t0:208_7": "nayena saṅkhittena mātikāya dīpiyamānāya desanānusārena ñāṇaṁ pesetvā arahattaṁ gaṇhituṁ",
  "tika-s0102t0:208_8": "samattho ‘‘puggalo ugghaṭitaññū’’ti vuccati. Ayaṁ vuccatīti ayaṁ saṅkhittena mātikaṁ",
  "tika-s0102t0:208_9": "ṭhapetvā vitthārena atthe vibhajiyamāne arahattaṁ pāpuṇituṁ samattho ‘‘puggalo vipañcitaññū’’ti",
  "tika-s0102t0:208_10": "vuccati. Uddesatoti uddesahetu, uddisantassa, uddisāpentassa vāti attho. Paripucchatoti",
  "tika-s0102t0:208_11": "atthaṁ paripucchantassa. Anupubbenadhammābhisamayo hotīti anukkamena arahattappatto",
  "tika-s0102t0:208_12": "hoti. Na tāya jātiyā dhammābhisamayo hotīti tena attabhāvena maggaṁ vā phalaṁ vā",
  "tika-s0102t0:208_13": "antamaso jhānaṁ vā vipassanaṁ vā nibbattetuṁ na sakkoti. Ayaṁ vuccati puggalo padaparamoti",
  "tika-s0102t0:208_14": "ayaṁ puggalo byañjanapadameva paramaṁ assāti ‘‘padaparamo’’ti vuccati.",
  "tika-s0102t0:209_0": "Yeti ye duvidhe puggale sandhāya vuttaṁ vibhaṅge kammāvaraṇenāti pañcavidhena ānantariyakammena.",
  "tika-s0102t0:209_1": "Vipākāvaraṇenāti ahetukapaṭisandhiyā. Yasmā duhetukānampi ariyamaggapaṭivedho natthi,",
  "tika-s0102t0:209_2": "tasmā duhetukapaṭisandhipi ‘‘vipākāvaraṇamevā’’ti veditabbā. Kilesāvaraṇenāti niyatamicchādiṭṭhiyā.",
  "tika-s0102t0:209_3": "Assaddhāti buddhādīsu saddhā rahitā. Acchandikāti kattukamyatākusalacchandarahitā,",
  "tika-s0102t0:209_4": "uttarakurukā manussā acchandikaṭṭhānaṁ paviṭṭhā. Duppaññāti bhavaṅgapaññāya parihīnā,",
  "tika-s0102t0:209_5": "bhavaṅgapaññāya pana paripuṇṇāyapi yassa bhavaṅgaṁ lokuttarassa paccayo na hoti,",
  "tika-s0102t0:209_6": "sopi duppañño eva nāma. Abhabbā niyāmaṁ okkamituṁ kusalesu dhammesusammattanti kusalesu",
  "tika-s0102t0:209_7": "dhammesu sammattaniyāmasaṅkhātaṁ ariyamaggaṁ okkamituṁ adhigantuṁ abhabbā. ‘‘Na kammāvaraṇenā’’tiādīni",
  "tika-s0102t0:209_8": "vuttavipariyāyena veditabbāni.",
  "tika-s0102t0:210": "‘‘Rāgacaritā’’tiādīsu yaṁ vattabbaṁ, taṁ paramatthadīpaniyaṁ [paramatthamañjūsāyaṁ visuddhimaggasaṁvaṇṇanāyanti bhavitabbaṁ –",
  "tika-s0102t0:211": "‘‘Sā esā paramatthānaṁ, tattha tattha yathārahaṁ;",
  "tika-s0102t0:212": "Nidhānato paramattha-mañjūsā nāma nāmato’’ti. (visuddhimaggamahāṭīkāya nigamane sayameva vuttattā)] visuddhimaggasaṁvaṇṇanāyaṁ vuttanayena veditabbaṁ;",
  "tika-s0102t0:213_0": "70.Ārabbhāti attano adhippetassa atthassa bhagavato jānāpanaṁ uddissāti attho. Selo",
  "tika-s0102t0:213_1": "pabbato ucco hoti thiro ca, na paṁsupabbato, missakapabbato vāti āha ‘‘sele yathā",
  "tika-s0102t0:213_2": "pabbatamuddhanī’’ti. Dhammamayaṁ pāsādanti lokuttaradhammamāha. So hi pabbatasadiso",
  "tika-s0102t0:213_3": "ca hoti sabbadhamme atikkamma abbhuggataṭṭhena pāsādasadiso ca, paññāpariyāyo vā",
  "tika-s0102t0:213_4": "idha dhamma-saddo . Sā hi abbhuggataṭṭhena pāsādoti abhidhamme (dha. sa. aṭṭha. 16)",
  "tika-s0102t0:213_5": "niddiṭṭhā. Tathā cāha –",
  "tika-s0102t0:214": "‘‘Paññāpāsādamāruyha, asoko sokiniṁ pajaṁ;",
  "tika-s0102t0:215": "Pabbataṭṭhova bhūmaṭṭhe, dhīro bāle avekkhatī’’ti. (dha. pa. 28);",
  "tika-s0102t0:216_0": "‘‘Yathā hī’’tiādīsu yathā pabbate ṭhatvā rattandhakāre heṭṭhā olokentassa purisassa",
  "tika-s0102t0:216_1": "khette kedārapāḷikuṭiyo, tattha sayitamanussā ca na paññāyanti anujjalabhāvato. Kuṭikāsu",
  "tika-s0102t0:216_2": "pana aggijālā paññāyati ujjalabhāvato evaṁ dhammapāsādamāruyha sattalokaṁ olokayato",
  "tika-s0102t0:216_3": "bhagavato ñāṇassa āpāthaṁ nāgacchanti akatakalyāṇā sattā ñāṇagginā anujjalabhāvato,",
  "tika-s0102t0:216_4": "anuḷārabhāvato ca rattiṁ khittā sarā viya honti. Katakalyāṇā pana bhabbapuggalā dūre",
  "tika-s0102t0:216_5": "ṭhitāpi bhagavato ñāṇassa āpāthaṁ āgacchanti paripakkañāṇaggitāya samujjalabhāvato,",
  "tika-s0102t0:216_6": "uḷārasantānatāya himavantapabbato viya cāti evaṁ yojanā veditabbā.",
  "tika-s0102t0:217_0": "Uṭṭhehīti tvaṁ dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-s0102t0:217_1": "Vīriyavantatāyāti sātisaya catubbidhasammappadhānavīriyavantatāya. Vīrassa hi bhāvo,",
  "tika-s0102t0:217_2": "kammaṁ vā vīriyaṁ. Kilesamārassa viya maccumārassapi āyatiṁ asambhavato ‘‘maccukilesamārāna’’nti",
  "tika-s0102t0:217_3": "vuttaṁ. Abhisaṅkhāramāravijayassa aggahaṇaṁ kilesamāravijayeneva tabbijayassa jotitabhāvato.",
  "tika-s0102t0:217_4": "Vāhanasamatthatāyāti saṁsāramahākantārato nibbānasaṅkhātaṁ khemappadesaṁ sampāpanasamatthatāya.",
  "tika-s0102t0:218_0": "71. ‘‘Apārutaṁ tesaṁ amatassa dvāra’’nti keci paṭhanti. Nibbānassa dvāraṁ pavisanamaggo",
  "tika-s0102t0:218_1": "vivaritvā ṭhapito mahākaruṇūpanissayena sayambhuñāṇena adhigatattā. Saddhaṁ pamuñcantūti",
  "tika-s0102t0:218_2": "saddhaṁ pavedentu, attano saddahanākāraṁ upaṭṭhāpentūti attho. Sukhena akicchena",
  "tika-s0102t0:218_3": "pavattanīyatāya suppavattitaṁ. Na bhāsiṁ na bhāsissāmīti cintesi.",
  "tika-s0102t0:219": "Aggasāvakayugavaṇṇanā",
  "tika-s0102t0:220": "73.Sallapitvāti ‘‘vippasannāni kho te āvuso indriyānī’’tiādinā (mahāva. 60) ālāpasallāpaṁ katvā. Tañhissa aparabhāge satthu santikaṁ upasaṅkamanassa paccayo ahosi.",
  "tika-s0102t0:221_0": "75-6.Anupubbiṁkathanti anupubbiyā anupubbaṁ kathetabbaṁ kathaṁ. Kā pana sāti? Dānādikathā.",
  "tika-s0102t0:221_1": "Tattha dānakathā tāva pacurajanesu pavattiyā sabbasādhāraṇattā, sukarattā, sīle patiṭṭhānassa",
  "tika-s0102t0:221_2": "upāyabhāvato ca ādito kathitā. Pariccāgasīlo hi puggalo pariggahavatthūsu nissaṅgabhāvato",
  "tika-s0102t0:221_3": "sukheneva sīlāni samādiyati, tattha ca suppatiṭṭhito hoti. Sīlena dāyakapaṭiggāhakavisuddhito",
  "tika-s0102t0:221_4": "parānuggahaṁ vatvā parapīḷānivattivacanato, kiriyadhammaṁ vatvā akiriyadhammavacanato,",
  "tika-s0102t0:221_5": "bhogasampattihetuṁ vatvā bhavasampattihetuvacanato ca dānakathānantaraṁ sīlakathā",
  "tika-s0102t0:221_6": "kathitā, tañce dānasīlaṁ vaṭṭanissitaṁ, ayaṁ bhavasampatti tassa phalanti dassanatthaṁ,",
  "tika-s0102t0:221_7": "imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu",
  "tika-s0102t0:221_8": "paṇītapaṇītatarādibhedabhinnā aparimeyyā dibbabhogabhavasampattiyo hontīti dassanatthaṁ",
  "tika-s0102t0:221_9": "tadanantaraṁ saggakathaṁ. Vatvā ayaṁ saggo rāgādīhi upakkiliṭṭho, sabbadā anupakkiliṭṭho",
  "tika-s0102t0:221_10": "ariyamaggoti dassanatthaṁ saggānantaraṁ maggakathā kathetabbā. Maggañca kathentena",
  "tika-s0102t0:221_11": "tadadhigamupāyadassanatthaṁ saggapariyāpannāpi, pageva itare sabbepi kāmā nāma bahvādīnavā,",
  "tika-s0102t0:221_12": "aniccā adhuvā, vipariṇāmadhammāti kāmānaṁ ādīnavo, hīnā, gammā, pothujjanikā, anariyā,",
  "tika-s0102t0:221_13": "anatthasañhitāti tesaṁ okāro lāmakabhāvo, sabbepi bhavā kilesānaṁ vatthubhūtāti tattha",
  "tika-s0102t0:221_14": "saṁkileso, sabbaso kilesavippamuttaṁ nibbānanti nekkhamme ānisaṁso ca kathetabboti",
  "tika-s0102t0:221_15": "ayamattho maggantīti ettha iti-saddena ādiatthajotakena bodhitoti veditabbaṁ.",
  "tika-s0102t0:222_0": "Sukhānaṁ nidānanti diṭṭhadhammikānaṁ, samparāyikānaṁ, nibbānapaṭisaṁyuttānañcāti",
  "tika-s0102t0:222_1": "sabbesampi sukhānaṁ kāraṇaṁ. Yañhi kiñci loke bhogasukhaṁ nāma, taṁ sabbaṁ dānanidānanti",
  "tika-s0102t0:222_2": "pākaṭo yamattho. Yaṁ pana taṁ jhānavipassanāmaggaphalanibbānapaṭisaṁyuttaṁ sukhaṁ,",
  "tika-s0102t0:222_3": "tassāpi dānaṁ upanissayapaccayo hotiyeva. Sampattīnaṁ mūlanti yā imā loke padesarajjaṁ",
  "tika-s0102t0:222_4": "sirissariyaṁ sattaratanasamujjalacakkavattisampadāti evaṁpabhedā mānusikā sampattiyo,",
  "tika-s0102t0:222_5": "yā ca cātumahārājikacātumahārājādibhedā dibbasampattiyo, yā vā panaññāpi sampattiyo,",
  "tika-s0102t0:222_6": "tāsaṁ sabbāsaṁ idaṁ dānaṁ nāma mūlaṁ kāraṇaṁ. Bhogānanti bhuñjitabbaṭṭhena ‘‘bhogo’’ti",
  "tika-s0102t0:222_7": "laddhanāmānaṁ manāpiyarūpādīnaṁ, tannissayānañca upabhogasukhānaṁ. Avassayaṭṭhena",
  "tika-s0102t0:222_8": "patiṭṭhā. Visamagatassāti byasanappattassa. Tāṇanti rakkhā tato paripālanato. Leṇanti",
  "tika-s0102t0:222_9": "byasanehi paripāciyamānassa olīyanapadeso. Gatīti gantabbaṭṭhānaṁ. Parāyaṇanti paṭisaraṇaṁ.",
  "tika-s0102t0:222_10": "Avassayoti vinipatituṁ adento nissayo. Ārammaṇanti olubbhārammaṇaṁ.",
  "tika-s0102t0:223_0": "Ratanamayasīhāsanasadisanti sabbaratanamayasattaṅgamahāsīhāsanasadisaṁ mahagghaṁ",
  "tika-s0102t0:223_1": "hutvā sabbaso vinipatituṁ appadānato. Mahāpathavisadisaṁ gatagataṭṭhāne patiṭṭhāya",
  "tika-s0102t0:223_2": "labhāpanato. Ālambanarajjusadisanti yathā dubbalassa purisassa ālambanarajju uttiṭṭhato,",
  "tika-s0102t0:223_3": "tiṭṭhato ca upatthambho, evaṁ dānaṁ sattānaṁ sampattibhave uppattiyā, ṭhitiyā ca",
  "tika-s0102t0:223_4": "paccayabhāvato. Dukkhanittharaṇaṭṭhenāti duggatidukkhanittharaṇaṭṭhena. Samassāsanaṭṭhenāti",
  "tika-s0102t0:223_5": "lobhamacchariyādipaṭisattupaddavato sammadeva assāsanaṭṭhena. Bhayaparittāṇaṭṭhenāti",
  "tika-s0102t0:223_6": "dāliddiyabhayato paripālanaṭṭhena. Maccheramalādīhīti maccheralobhadosaissāvicikicchādiṭṭhi",
  "tika-s0102t0:223_7": "ādicittamalehi. Anupalittaṭṭhenāti anupakkiliṭṭhatāya. Tesanti maccheramalādikacavarānaṁ.",
  "tika-s0102t0:223_8": "Etehi eva durāsadaṭṭhena. Asantāsanaṭṭhenāti anabhibhavanīyatāya santāsābhāvena.",
  "tika-s0102t0:223_9": "Yo hi dāyako dānapati, so sampatipi kutoci na bhāyati, pageva āyatiṁ. Dhammasīsena",
  "tika-s0102t0:223_10": "puggalo vutto. Balavantaṭṭhenāti mahābalavatāya. Dāyako hi dānapati sampati pakkhabalena",
  "tika-s0102t0:223_11": "balavā hoti, āyatiṁ pana kāyabalādīhipi. Abhimaṅgalasammataṭṭhenāti ‘‘vaḍḍhikāraṇa’’nti",
  "tika-s0102t0:223_12": "abhisammatabhāvena. Vipattibhavato sampattibhavūpanayanaṁ khemantabhūmisampāpanaṁ,",
  "tika-s0102t0:223_13": "bhavasaṅgāmato yogakkhemasampāpanañca khemantabhūmisampāpanaṭṭho.",
  "tika-s0102t0:224_0": "Idāni dānaṁ vaṭṭagatā ukkaṁsappattā sampattiyo viya vivaṭṭagatāpi tā sampādetīti",
  "tika-s0102t0:224_1": "bodhicariyabhāvenapi dānaguṇe dassetuṁ ‘‘dānañhī’’tiādi vuttaṁ. Tattha sakkamārabrahmasampattiyo",
  "tika-s0102t0:224_2": "attahitāya eva, cakkavattisampatti pana attahitāya, parahitāya cāti dassetuṁ sā tāsaṁ",
  "tika-s0102t0:224_3": "parato vuttā, etā lokiyā, imā pana lokuttarāti dassetuṁ tato paraṁ ‘‘sāvakapāramīñāṇa’’ntiādi",
  "tika-s0102t0:224_4": "vuttaṁ. Tatthāpi ukkaṭṭhukkaṭṭhatarukkaṭṭhatamāti dassetuṁ kamena ñāṇattayaṁ vuttaṁ.",
  "tika-s0102t0:224_5": "Tesaṁ pana dānassa paccayabhāvo heṭṭhā vutto eva. Etenevassa brahmasampattiyāpi paccayabhāvo dīpitoti veditabbo.",
  "tika-s0102t0:225_0": "Dānañca nāma dakkhiṇeyyesu hitajjhāsayena vā pūjanajjhāsayena vā attano santakassa",
  "tika-s0102t0:225_1": "paresaṁ pariccajanaṁ, tasmā dāyako sattesu ekantahitajjhāsayo purisapuggalo, so ‘‘paresaṁ",
  "tika-s0102t0:225_2": "hiṁsati, paresaṁ vā santakaṁ haratī’’ti aṭṭhānametanti āha ‘‘dānaṁ dadanto sīlaṁ",
  "tika-s0102t0:225_3": "samādātuṁ sakkotī’’ti. Sīlasadiso alaṅkāro natthīti akittimaṁ hutvā sabbakālaṁ sobhāvisesāvahattā.",
  "tika-s0102t0:225_4": "Sīlapupphasadisaṁ pupphaṁ natthīti etthāpi eseva nayo. Sīlagandhasadiso gandho natthīti",
  "tika-s0102t0:225_5": "ettha ‘‘candanaṁ tagaraṁ vāpī’’tiādikā (dha. pa. 55) gāthā, ‘‘gandho isīnaṁ ciradikkhitānaṁ,",
  "tika-s0102t0:225_6": "kāyā cuto gacchati mālutenā’’tiādikā (jā. 2.17.55) ca vattabbā . Sīlañhi sattānaṁ",
  "tika-s0102t0:225_7": "ābharaṇañceva alaṅkāro ca gandhavilepanañca parassa dassanīyabhāvāvahañca. Tenāha",
  "tika-s0102t0:225_8": "‘‘sīlālaṅkārena hī’’tiādi.",
  "tika-s0102t0:226": "‘‘Ayaṁ saggo labbhatī’’ti idaṁ majjhimehi chandādīhi āraddhaṁ sīlaṁ sandhāyāha. Tenāha sakko devarājā –",
  "tika-s0102t0:227": "‘‘Hīnena brahmacariyena, khattiye upapajjati;",
  "tika-s0102t0:228": "Majjhimena ca devattaṁ, uttamena visujjhatī’’ti. (jā. 2.22.429);",
  "tika-s0102t0:229_0": "Iṭṭhoti sukho, kantoti kamanīyo, manāpoti manavaḍḍhanako, taṁ panassa iṭṭhādibhāvaṁ",
  "tika-s0102t0:229_1": "dassetuṁ ‘‘niccamettha kīḷā’’tiādi vuttaṁ. Niccanti sabbakālaṁ kīḷāti kāmūpasaṁhitā",
  "tika-s0102t0:229_2": "sukhavihārā. Sampattiyoti bhogasampattiyo. Dibbanti dibbabhavaṁ devalokapariyāpannaṁ.",
  "tika-s0102t0:229_3": "Sukhanti kāyikaṁ, cetasikañca sukhaṁ. Dibbasampattinti dibbabhavaṁ āyusampattiṁ,",
  "tika-s0102t0:229_4": "vaṇṇayasaissariyasampattiṁ, rūpādisampattiñca. Evamādīti ādi-saddena yāmādīhi anubhavitabbaṁ",
  "tika-s0102t0:229_5": "dibbasampattiṁ vadati.",
  "tika-s0102t0:230_0": "Appassādāti nirassādā paṇḍitehi yathābhūtaṁ passantehi tattha assādetabbatābhāvato.",
  "tika-s0102t0:230_1": "Bahudukkhāti mahādukkhā sampati, āyatiñca vipuladukkhānubandhattā. Bahupāyāsāti anekavidhaparissayā.",
  "tika-s0102t0:230_2": "Etthāti kāmesu. Bhiyyoti bahuṁ. Dosoti aniccatādinā, appassādatādinā ca dūsitabhāvo,",
  "tika-s0102t0:230_3": "yato te viññūnaṁ cittaṁ nārādhenti. Atha vā ādīnaṁ vāti pavattatīti ādīnavo, paramakapaṇatā,",
  "tika-s0102t0:230_4": "tathā ca kāmā yathābhūtaṁ paccavekkhantānaṁ paccupatiṭṭhanti. Lāmakabhāvoti nihīnabhāvo",
  "tika-s0102t0:230_5": "aseṭṭhehi sevitabbattā, seṭṭhehi na sevitabbattā ca. Saṁkilissananti vibādhetabbatā",
  "tika-s0102t0:230_6": "upatāpetabbatā. Nekkhamme ānisaṁsanti ettha yattakā kāmesu ādīnavā, tappaṭipakkhato",
  "tika-s0102t0:230_7": "tattakā nekkhamme ānisaṁsā. Api ca ‘‘nekkhammaṁ nāmetaṁ asambādhaṁ asaṁkiliṭṭhaṁ,",
  "tika-s0102t0:230_8": "nikkhantaṁ kāmehi, nikkhantaṁ kāmasaññāya, nikkhantaṁ kāmavitakkehi, nikkhantaṁ kāmapariḷāhehi,",
  "tika-s0102t0:230_9": "nikkhantaṁ byāpādato’’tiādinā (sārattha. ṭī. 3.26 mahāvagge) nayena nekkhamme ānisaṁse",
  "tika-s0102t0:230_10": "pakāsesi, pabbajjāya, jhānādīsu ca guṇe vibhāvesi vaṇṇesi.",
  "tika-s0102t0:231_0": "Vuttanayanti ettha yaṁ avuttanayaṁ ‘‘kallacitte’’tiādi, tattha kallacitteti kammaniyacitte,",
  "tika-s0102t0:231_1": "heṭṭhā pavattitadesanāya assaddhiyādīnaṁ cittadosānaṁ vigatattā uparidesanāya bhājanabhāvūpagamanena",
  "tika-s0102t0:231_2": "kammakkhamacitteti attho. Assaddhiyādayo hi yasmā cittassa rogabhūtā tadā te vigatā,",
  "tika-s0102t0:231_3": "tasmā arogacitteti attho. Diṭṭhimānādikilesavigamanena muducitte. Kāmacchandādivigamena",
  "tika-s0102t0:231_4": "vinīvaraṇacitte. Sammāpaṭipattiyaṁ uḷārapītipāmojjayogena udaggacitte. Tattha saddhāsampattiyā",
  "tika-s0102t0:231_5": "pasannacitte. Yadā ca bhagavā aññāsīti sambandho. Atha vā kallacitteti kāmacchandavigamena",
  "tika-s0102t0:231_6": "arogacitte. Muducitteti byāpādavigamena mettāvasena akathinacitte. Vinīvaraṇacitteti",
  "tika-s0102t0:231_7": "uddhaccakukkuccavigamena vikkhepassa vigatattā tena apihitacitte. Udaggacitteti thinamiddhavigamena",
  "tika-s0102t0:231_8": "sampaggahitavasena alīnacitte. Pasannacitteti vicikicchāvigamena sammāpaṭipattiyaṁ",
  "tika-s0102t0:231_9": "adhimuttacitte, evampettha attho veditabbo.",
  "tika-s0102t0:232_0": "‘‘Seyyathāpī’’tiādinā upamāvasena nesaṁ saṁkilesappahānaṁ, ariyamagguppādañca dasseti.",
  "tika-s0102t0:232_1": "Apagatakāḷakanti vigatakāḷakaṁ. Sammadevāti suṭṭhu eva. Rajananti nīlapītādiraṅgajātaṁ.",
  "tika-s0102t0:232_2": "Paṭiggaṇheyyāti gaṇheyya pabhassaraṁ bhaveyya. Tasmiṁyeva āsaneti tissameva nisajjāyaṁ,",
  "tika-s0102t0:232_3": "etena nesaṁ lahuvipassakatā, tikkhapaññatā, sukhapaṭipadākhippābhiññatā ca dassitā",
  "tika-s0102t0:232_4": "hoti. Virajanti apāyagamanīyarāgarajādīnaṁ vigamena virajaṁ. Anavasesadiṭṭhivicikicchāmalāpagamanena",
  "tika-s0102t0:232_5": "vītamalaṁ. Paṭhamamaggavajjhakilesarajābhāvena vā virajaṁ. Pañcavidhadussīlyamalāpagamanena",
  "tika-s0102t0:232_6": "vītamalaṁ. Dhammacakkhunti brahmāyusutte (ma. ni. 2.383) heṭṭhimā tayo maggā vuttā,",
  "tika-s0102t0:232_7": "cūḷarāhulovāde (ma. ni. 3.416) āsavakkhayo, idha pana sotāpattimaggo adhippeto. ‘‘Yaṁ",
  "tika-s0102t0:232_8": "kiñci samudayadhammaṁ, sabbaṁ taṁ nirodhadhamma’’nti tassa uppattiākāradassananti.",
  "tika-s0102t0:232_9": "Nanu ca maggañāṇaṁ asaṅkhatadhammārammaṇaṁ, na saṅkhatadhammārammaṇanti? Saccametaṁ.",
  "tika-s0102t0:232_10": "Yasmā taṁ nirodhaṁ ārammaṇaṁ katvā kiccavasena sabbasaṅkhataṁ paṭivijjhantaṁ uppajjati, tasmā tathā vuttaṁ.",
  "tika-s0102t0:233_0": "‘‘Suddhaṁ vattha’’nti nidassitaupamāyaṁ idaṁ upamāsaṁsandanaṁ vatthaṁ viya cittaṁ,",
  "tika-s0102t0:233_1": "vatthassa āgantukamalehi kiliṭṭhabhāvo viya cittassa rāgādimalehi saṁkiliṭṭhabhāvo",
  "tika-s0102t0:233_2": ", dhovanasilā viya anupubbikathā, udakaṁ viya saddhā, udake temetvā ūsagomayachārikābharehi",
  "tika-s0102t0:233_3": "kāḷakapadese samucchinditvā vatthassa dhovanapayogo viya saddhāsinehena temetvā temetvā",
  "tika-s0102t0:233_4": "satisamādhipaññāhi dose sithilī katvā sutādividhinā cittassa sodhane vīriyārambho,",
  "tika-s0102t0:233_5": "tena payogena vatthe nānākāḷakāpagamo viya vīriyārambhena kilesavikkhambhanaṁ, raṅgajātaṁ",
  "tika-s0102t0:233_6": "viya ariyamaggo, tena suddhassa vatthassa pabhassarabhāvo viya vikkhambhitakilesassa",
  "tika-s0102t0:233_7": "cittassa maggena pariyodapananti. ‘‘Diṭṭhadhammā’’ti vatvā dassanaṁ nāma ñāṇadassanato",
  "tika-s0102t0:233_8": "aññampi atthīti taṁ nivattanatthaṁ ‘‘pattadhammā’’ti vuttaṁ. Patti ca ñāṇasampattito",
  "tika-s0102t0:233_9": "aññampi vijjatīti tato visesadassanatthaṁ ‘‘viditadhammā’’ti vuttaṁ. Sā pana viditadhammatā",
  "tika-s0102t0:233_10": "dhammesu ekadesenāpi hotīti nippadesato viditabhāvaṁ dassetuṁ ‘‘pariyogāḷhadhammā’’ti",
  "tika-s0102t0:233_11": "vuttaṁ, tena nesaṁ saccābhisambodhiṁyeva vibhāveti. Maggañāṇañhi ekābhisamayavasena",
  "tika-s0102t0:233_12": "pariññādikiccaṁ sādhentaṁ nippadesatova catusaccadhammaṁ samantato ogāhantaṁ paṭivijjhatīti.",
  "tika-s0102t0:233_13": "Sesaṁ heṭṭhā vuttanayameva.",
  "tika-s0102t0:234_0": "77.Cīvaradānādīnīti cīvarādiparikkhāradānaṁ sandhāyāha. Yo hi cīvarādike aṭṭha parikkhāre,",
  "tika-s0102t0:234_1": "pattacīvarameva vā sotāpannādiariyassa, puthujjanasseva vā sīlasampannassa datvā",
  "tika-s0102t0:234_2": "‘‘idaṁ parikkhāradānaṁ anāgate ehibhikkhubhāvāya paccayo hotū’’ti patthanaṁ paṭṭhapesi,",
  "tika-s0102t0:234_3": "tassa ca sati adhikārasampattiyaṁ buddhānaṁ sammukhībhāve iddhimayaparikkhāralābhāya",
  "tika-s0102t0:234_4": "saṁvattatīti veditabbaṁ. Vassasatikattherā viya ākappasampannāti adhippāyo.",
  "tika-s0102t0:235_0": "Sandassesīti suṭṭhu paccakkhaṁ katvā dassesi. Idhalokatthanti idhalokabhūtaṁ khandhapañcakasaṅkhātamatthaṁ.",
  "tika-s0102t0:235_1": "Paralokatthanti etthāpi eseva nayo. Dassesīti sāmaññalakkhaṇato, salakkhaṇato ca",
  "tika-s0102t0:235_2": "dassesi. Tenāha ‘‘anicca’’ntiādi. Tattha hutvā abhāvato aniccanti dassesi. Udayabbayapaṭipīḷanato",
  "tika-s0102t0:235_3": "dukkhanti dassesi. Avasavattanato anattāti dassesi. Ime ruppanādilakkhaṇā pañcakkhandhāti",
  "tika-s0102t0:235_4": "rāsaṭṭhena khandhe dassesi. Ime cakkhādisabhāvā nissattanijjīvaṭṭhena aṭṭhārasa dhātuyoti",
  "tika-s0102t0:235_5": "dassesi. Imāni cakkhādisabhāvāneva dvārārammaṇabhūtāni dvādasa āyatanānīti dassesi.",
  "tika-s0102t0:235_6": "Ime avijjādayo jarāmaraṇapariyosānā dvādasa paccayadhammā paṭiccasamuppādoti dassesi.",
  "tika-s0102t0:235_7": "Rūpakkhandhassa heṭṭhā vuttanayena paccayato cattāri, khaṇato ekanti imāni pañca",
  "tika-s0102t0:235_8": "lakkhaṇāni dassesi. Tathāti iminā ‘‘pañca lakkhaṇānī’’ti padaṁ ākaḍḍhati. Dassentoti",
  "tika-s0102t0:235_9": "iti-saddo nidassanattho, evanti attho. Nirayanti aṭṭhamahānirayasoḷasaussadanirayappabhedaṁ",
  "tika-s0102t0:235_10": "sabbaso nirayaṁ dassesi. Tiracchānayoninti apadadvipadacatuppadabahuppadādibhedaṁ",
  "tika-s0102t0:235_11": "migapasupakkhisarīsapādivibhāgaṁ nānāvidhaṁ tiracchānalokaṁ. Pettivisayanti khuppipāsikavantāsikaparadattūpajīvinijjhāmataṇhikādibhedabhinnaṁ",
  "tika-s0102t0:235_12": "nānāvidhaṁ petasattalokaṁ. Asurakāyanti kālakañcikāsuranikāyaṁ. Evaṁ tāva duggatibhūtaṁ",
  "tika-s0102t0:235_13": "paralokatthaṁ vatvā idāni sugatibhūtaṁ vattuṁ ‘‘tiṇṇaṁ kusalānaṁ vipāka’’ntiādi vuttaṁ.",
  "tika-s0102t0:235_14": "Vehapphale subhakiṇṇeyeva saṅgahetvā asaññīsu, arūpīsu ca sampattiyā dassetabbāya",
  "tika-s0102t0:235_15": "abhāvato duviññeyyatāya ‘‘navannaṁ brahmalokāna’’ntveva vuttaṁ.",
  "tika-s0102t0:236": "Gaṇhāpesīti te dhamme samādinne kārāpesi.",
  "tika-s0102t0:237_0": "Samuttejanaṁ nāma samādinnadhammānaṁ yathā anupakārakā dhammā parihāyanti, pahīyanti",
  "tika-s0102t0:237_1": "ca, upakārakā dhammā parivaḍḍhanti, visujjhanti ca, tathā nesaṁ ussāhuppādananti",
  "tika-s0102t0:237_2": "āha ‘‘abbhussāhesī’’ti. Yathā pana taṁ ussāhuppādanaṁ hoti, taṁ dassetuṁ ‘‘idhalokatthañcevā’’tiādi",
  "tika-s0102t0:237_3": "vuttaṁ. Tāsetvā tāsetvāti paribyattabhāvāpādanena tejetvā tejetvā. Adhigataṁ viya",
  "tika-s0102t0:237_4": "katvāti yesaṁ katheti, tehi tamatthaṁ paccakkhato anubhuyyamānaṁ viya katvā. Veneyyānañhi",
  "tika-s0102t0:237_5": "buddhehi pakāsiyamāno attho paccakkhatopi pākaṭataro hutvā upaṭṭhāti. Tathā hi bhagavā evaṁ thomīyati –",
  "tika-s0102t0:238": "‘‘Ādittopi ayaṁ loko, ekādasahi aggibhi;",
  "tika-s0102t0:239": "Na tathā yāti saṁvegaṁ, sammohapaliguṇṭhito.",
  "tika-s0102t0:240": "Sutvādīnavasaññuttaṁ, yathā vācaṁ mahesino;",
  "tika-s0102t0:241": "Paccakkhatopi buddhānaṁ, vacanaṁ suṭṭhu pākaṭa’’nti.",
  "tika-s0102t0:242_0": "Tenāha ‘‘dvattiṁsakammakāraṇapañcavīsatimahābhayappabhedañhī’’tiādi. Dvattiṁsakammakāraṇāni",
  "tika-s0102t0:242_1": "‘‘hatthampi chindantī’’tiādinā (ma. ni. 1.178) dukkhakkhandhasutte āgatanayena veditabbāni.",
  "tika-s0102t0:242_2": "Pañcavīsatimahābhayāni ‘‘jātibhayaṁ jarābhayaṁ byādhibhayaṁ maraṇabhaya’’ntiādinā",
  "tika-s0102t0:242_3": "(cūḷani. 123) tattha tattha sutte āgatanayena veditabbāni. Āghātanabhaṇḍikā adhikuṭṭanakaḷiṅgaraṁ,",
  "tika-s0102t0:242_4": "yaṁ ‘‘accādhāna’’ntipi vuccati.",
  "tika-s0102t0:243_0": "Paṭiladdhaguṇena codesīti ‘‘taṁtaṁguṇādhigamena ayampi tumhehi paṭiladdho, ānisaṁso",
  "tika-s0102t0:243_1": "ayampī’’ti paccakkhato dassento ‘‘kiṁ ito pubbe evarūpaṁ atthī’’ti codento viya ahosi.",
  "tika-s0102t0:243_2": "Tenāha ‘‘mahānisaṁsaṁ katvā kathesī’’ti.",
  "tika-s0102t0:244_0": "Tappaccayañca kilamathanti saṅkhārapavattihetukaṁ tasmiṁ tasmiṁ sattasantāne uppajjanakaparissamaṁ",
  "tika-s0102t0:244_1": "saṁvighātaṁ vihesaṁ. Idhāti heṭṭhā paṭhamamaggādhigamatthāya kathāya. Sabbasaṅkhārūpasamabhāvato",
  "tika-s0102t0:244_2": "santaṁ. Atittikaraparamasukhatāya paṇītaṁ. Sakalasaṁsārabyasanato tāyanatthena tāṇaṁ.",
  "tika-s0102t0:244_3": "Tato nibbindahadayānaṁ nilīyanaṭṭhānatāya leṇaṁ. Ādi-saddena gatipaṭisaraṇaṁ paramassāsoti evamādīnaṁ saṅgaho.",
  "tika-s0102t0:245": "Mahājanakāyapabbajjāvaṇṇanā",
  "tika-s0102t0:246": "80. Saṅghappahonakānaṁ bhikkhūnaṁ abhāvā ‘‘saṅghassa aparipuṇṇattā’’ti vuttaṁ. Dve aggasāvakā eva hi tadā ahesuṁ.",
  "tika-s0102t0:247": "Cārikāanujānanavaṇṇanā",
  "tika-s0102t0:248_0": "86. ‘‘Kadā udapādī’’ti pucchaṁ ‘‘sambodhito’’tiādinā saṅkhepato vissajjetvā puna",
  "tika-s0102t0:248_1": "taṁ vitthārato dassetuṁ ‘‘bhagavā kirā’’tiādi vuttaṁ. Pitu saṅgahaṁ karonto vihāsi",
  "tika-s0102t0:248_2": "sambodhito ‘‘satta saṁvaccharāni satta māse satta divase’’ti ānetvā sambandho, tañca",
  "tika-s0102t0:248_3": "kho veneyyānaṁ tadā abhāvato. Kilañjehi bahi chādāpetvā, vatthehi anto paṭicchādāpetvā,",
  "tika-s0102t0:248_4": "upari ca vatthehi chādāpetvā, tassa heṭṭhā suvaṇṇa…pe… vitānaṁ kārāpetvā. Mālāvacchaketi",
  "tika-s0102t0:248_5": "pupphamālāhi vacchākārena veṭhite. Gandhantareti cāṭibharitagandhassa antare. Pupphānīti",
  "tika-s0102t0:248_6": "cāṭiādibharitāni jalajapupphāni ceva caṅkotakādibharitāni thalajapupphāni ca.",
  "tika-s0102t0:249": "Kāmañcāyaṁ rājā buddhapitā, tathāpi buddhā nāma lokagaruno, na te kenaci vase vattetabbā, atha kho te eva pare attano vase vattenti, tasmā rājā ‘‘nāhaṁ bhikkhusaṅghaṁ demī’’ti āha.",
  "tika-s0102t0:250": "Dānamukhanti dānakaraṇūpāyaṁ, dānavattanti attho. Na dāni me anuññātāti idāni me dānaṁ na anuññātā, no na anujānantīti attho.",
  "tika-s0102t0:251": "Paritassanajīvitanti dukkhajīvikā dāliddiyanti attho.",
  "tika-s0102t0:252_0": "Sabbesaṁ bhikkhūnaṁ pahosīti bhagavato aṭṭhasaṭṭhi ca bhikkhusatasahassānaṁ bhāgato",
  "tika-s0102t0:252_1": "dātuṁ pahosi, na sabbesaṁ pariyattabhāvena. Tenāha ‘‘senāpatipi attano deyyadhammaṁ",
  "tika-s0102t0:252_2": "adāsī’’ti. Jeṭṭhikaṭṭhāneti jeṭṭhikadeviṭṭhāne.",
  "tika-s0102t0:253_0": "Tathevakatvāti carapurise ṭhapetvā. Sucinti suddhaṁ. Paṇītanti uḷāraṁ, bhāvanapuṁsakañcetaṁ",
  "tika-s0102t0:253_1": "‘‘ekamanta’’ntiādīsu (pārā. 2) viya. Bhañjitvāti madditvā, pīḷetvāti attho. Jātisappikhīrādīhiyevāti",
  "tika-s0102t0:253_2": "antojātasappikhīrādīhiyeva, amhākameva gāviādito gahitasappiādīhiyevāti attho.",
  "tika-s0102t0:254_0": "90. Parāpavādaṁ, parāpakāraṁ, sītuṇhādibhedañca guṇāparādhaṁ khamati sahati adhivāsetīti",
  "tika-s0102t0:254_1": "khanti. Sā pana yasmā sīlādīnaṁ paṭipakkhadhamme savisesaṁ tapati santapati vidhamatīti",
  "tika-s0102t0:254_2": "paramaṁ uttamaṁ tapo. Tenāha ‘‘adhivāsanakhanti nāma paramaṁ tapo’’ti. ‘‘Adhivāsanakhantī’’ti",
  "tika-s0102t0:254_3": "iminā dhammanijjhānakkhantito viseseti. Titikkhanaṁ khamanaṁ titikkhā.Akkharacintakā",
  "tika-s0102t0:254_4": "hi khamāyaṁ titikkhā-saddaṁ vaṇṇenti. Tenevāha ‘‘khantiyā eva vevacana’’ntiādi. Sabbākārenāti",
  "tika-s0102t0:254_5": "santapaṇītanipuṇasivakhemādinā sabbappakārena. So pabbajito nāma na hoti pabbājitabbadhammassa",
  "tika-s0102t0:254_6": "apabbājanato. Tasseva tatiyapadassa vevacanaṁ anatthantarattā.",
  "tika-s0102t0:255_0": "‘‘Na hī’’tiādinā taṁ evatthaṁ vivarati. Uttamatthena paramanti vuccati para-saddassa",
  "tika-s0102t0:255_1": "seṭṭhavācakattā, ‘‘puggalaparoparaññū’’tiādīsu (a. ni. 7.68; netti. 118) viya. Paranti",
  "tika-s0102t0:255_2": "aññaṁ. Idāni para-saddaṁ aññapariyāyameva gahetvā atthaṁ dassetuṁ ‘‘atha vā’’tiādi",
  "tika-s0102t0:255_3": "vuttaṁ. Malassāti pāpamalassa. Apabbājitattāti anīhaṭattā anirākatattā . Samitattāti",
  "tika-s0102t0:255_4": "nirodhitattā tesaṁ pāpadhammānaṁ. ‘‘Samitattā hi pāpānaṁ samaṇoti pavuccatī’’ti hi vuttaṁ.",
  "tika-s0102t0:256_0": "Apica bhagavā bhikkhūnaṁ pātimokkhaṁ uddisanto pātimokkhakathāya ca sīlapadhānattā",
  "tika-s0102t0:256_1": "sīlassa ca visesato doso paṭipakkhoti tassa niggaṇhanavidhiṁ dassetuṁ ādito ‘‘khantī",
  "tika-s0102t0:256_2": "paramaṁ tapo’’ti āha, tena aniṭṭhassa paṭihananūpāyo vutto, titikkhāgahaṇena pana",
  "tika-s0102t0:256_3": "iṭṭhassa, tadubhayenapi uppannaṁ ratiṁ abhibhuyya viharatīti ayamattho dassitoti.",
  "tika-s0102t0:256_4": "Taṇhāvānassa vūpasamanato nibbānaṁ paramaṁ vadanti buddhā. Tattha khantiggahaṇena",
  "tika-s0102t0:256_5": "payogavipattiyā abhāvo dassito, titikkhāgahaṇena āsayavipattiyā abhāvo. Tathā khantiggahaṇena",
  "tika-s0102t0:256_6": "parāparādhasahatā, titikkhāgahaṇena paresu anaparajjhanā dassitā. Evaṁ kāraṇamukhena",
  "tika-s0102t0:256_7": "anvayato pātimokkhaṁ dassetvā idāni byatirekato taṁ dassetuṁ ‘‘na hī’’tiādi vuttaṁ,",
  "tika-s0102t0:256_8": "tena yathā sattānaṁ jīvitā voropanaṁ, pāṇileḍḍudaṇḍādīhi vibādhanañca ‘‘parūpaghāto,",
  "tika-s0102t0:256_9": "paraviheṭhana’’nti vuccati, evaṁ tesaṁ mūlasāpateyyāvaharaṇaṁ, dāraparāmasanaṁ, visaṁvādanaṁ,",
  "tika-s0102t0:256_10": "aññamaññabhedanaṁ, pharusavacanena mammaghaṭṭanaṁ, niratthakavippalāpo , parasantakagijjhanaṁ,",
  "tika-s0102t0:256_11": "ucchedavindanaṁ, micchābhinivesanañcaupaghāto, viheṭhanañca hotīti yassa kassaci",
  "tika-s0102t0:256_12": "akusalassa kammapathassa, kammassa ca karaṇena pabbajito, samaṇo ca na hotīti dasseti.",
  "tika-s0102t0:257_0": "Sabbākusalassāti sabbassāpi dvādasākusalacittuppādasaṅgahitassa sāvajjadhammassa.",
  "tika-s0102t0:257_1": "Karaṇaṁ nāma tassa attano santāne uppādananti tappaṭikkhepato akaraṇaṁ ‘‘anuppādana’’nti",
  "tika-s0102t0:257_2": "vuttaṁ. ‘‘Kusalassā’’ti idaṁ ‘‘etaṁ buddhāna sāsana’’nti vakkhamānattā ariyamaggadhamme,",
  "tika-s0102t0:257_3": "tesañca sambhārabhūte tebhūmakakusaladhamme sambodhetīti āha ‘‘catubhūmakakusalassā’’ti.",
  "tika-s0102t0:257_4": "Upasampadāti upasampādanaṁ, taṁ pana tassa samadhigamoti āha ‘‘paṭilābho’’ti. Cittajotananti",
  "tika-s0102t0:257_5": "cittassa pabhassarabhāvakaraṇaṁ sabbaso parisodhanaṁ. Yasmā aggamaggasamaṅgino cittaṁ",
  "tika-s0102t0:257_6": "sabbaso pariyodapīyati nāma, aggaphalakkhaṇe pana pariyodapitaṁ hoti puna pariyodapetabbatāya",
  "tika-s0102t0:257_7": "abhāvato, iti pariniṭṭhitapariyodapanataṁ sandhāyāha ‘‘taṁ pana arahattena hotī’’ti.",
  "tika-s0102t0:257_8": "Sabbapāpaṁ pahāya tadaṅgādivasenevāti adhippāyo. ‘‘Sīlasaṁvarenā’’ti hi iminā tebhūmakassāpi",
  "tika-s0102t0:257_9": "saṅgahe itarappahānānampi saṅgaho hotīti, evañca katvā sabbaggahaṇaṁ samatthitaṁ",
  "tika-s0102t0:257_10": "hoti . Samathavipassanāhīti lokiyalokuttarāhi samathavipassanāhi. Sampādetvāti nipphādetvā.",
  "tika-s0102t0:257_11": "Sampādanañcettha hetubhūtāhi phalabhūtassa sahajātāhipi, pageva purimasiddhāhīti daṭṭhabbaṁ.",
  "tika-s0102t0:258_0": "Kassacīti hīnādīsu kassaci sattassa kassaci upavādassa, tena davakamyatāyapi upavadanaṁ",
  "tika-s0102t0:258_1": "paṭikkhipati. Upaghātassa akaraṇanti etthāpi ‘‘kassacī’’ti ānetvā sambandho. Kāyenāti",
  "tika-s0102t0:258_2": "ca nidassanamattametaṁ manasāpi paresaṁ anatthacintanādivasena upaghātakaraṇassa",
  "tika-s0102t0:258_3": "vajjetabbattā. Kāyenāti vā ettha arūpakāyassāpi saṅgaho daṭṭhabbo, na copanakāyakarajakāyānameva.",
  "tika-s0102t0:258_4": "Pa atimokkhanti pakārato ativiya sīlesu mukhyabhūtaṁ. ‘‘Atipamokkha’’nti tameva padaṁ",
  "tika-s0102t0:258_5": "upasaggabyattayena vadati. Evaṁ bhedato padavaṇṇanaṁ katvā tatvato vadati ‘‘uttamasīla’’nti.",
  "tika-s0102t0:258_6": "‘‘Pāti vā’’tiādinā pālanato rakkhaṇato ativiya mokkhanato ativiya mocanato pātimokkhanti",
  "tika-s0102t0:258_7": "dasseti. ‘‘Pāpā ati mokkhetīti atimokkho’’ti nimittassa kattubhāvena upacaritabbato.",
  "tika-s0102t0:258_8": "Yo vā nanti yo vā puggalo naṁ pātimokkhasaṁvarasīlaṁ pāti samādiyitvā avikopento",
  "tika-s0102t0:258_9": "rakkhati, taṁ ‘‘pātī’’ti laddhanāmaṁ pātimokkhasaṁvarasīle ṭhitaṁ mokkhetīti pātimokkhanti",
  "tika-s0102t0:258_10": "ayamettha saṅkhepo, vitthārato pana pātimokkhapadassa attho visuddhimaggasaṁvaṇṇanāyaṁ",
  "tika-s0102t0:258_11": "(visuddhi. ṭī. 1.14) vuttanayena veditabbo.",
  "tika-s0102t0:259_0": "Mattaññutāti bhojane mattaññutā, sā pana visesato paccayasannissitasīlavasena gahetabbāti",
  "tika-s0102t0:259_1": "āha ‘‘paṭiggahaṇaparibhogavasena pamāṇaññutā’’ti. Ājīvapārisuddhisīlavasenāpi gayhamāne",
  "tika-s0102t0:259_2": "‘‘pariyesanavissajjanavasenā’’tipi vattabbaṁ. Saṅghaṭṭanavirahitanti janasaṅghaṭṭanavirahitaṁ,",
  "tika-s0102t0:259_3": "nirajanasambādhaṁ vivittanti attho. Catupaccayasantoso dīpito paccayasantosatāsāmaññena",
  "tika-s0102t0:259_4": "itaradvayassāpi lakkhaṇahāranayena jotitabhāvato. ‘‘Aṭṭhasamāpattivasibhāvāyā’’ti",
  "tika-s0102t0:259_5": "iminā payojanadassanavasena yadatthaṁ vivittasenāsanasevanaṁ icchitaṁ, so adhicittānuyogo",
  "tika-s0102t0:259_6": "vutto. Aṭṭha samāpattiyo cettha vipassanāya pādakabhūtā adhippetā, na yā kācīti sakalassāpi",
  "tika-s0102t0:259_7": "adhicittānuyogassa jotitabhāvo veditabbo.",
  "tika-s0102t0:260": "Devatārocanavaṇṇanā",
  "tika-s0102t0:261_0": "91.Ettāvatāti ettakena suttapadesena. Tatthāpi ca iminā…pe… kathanena suppaṭividdhabhāvaṁ",
  "tika-s0102t0:261_1": "pakāsetvāti yojanā. Ca-saddo byatirekattho, tena idāni vuccamānatthaṁ ullaṅgeti.",
  "tika-s0102t0:261_2": "Ekamidāhanti ekaṁ ahaṁ. Idaṁ-saddo nipātamattaṁ. Ādi-saddena ‘‘bhikkhave samaya’’nti",
  "tika-s0102t0:261_3": "evamādi pāṭho saṅgahito. Ahaṁ bhikkhave ekaṁ samayanti evaṁ pettha padayojanā.",
  "tika-s0102t0:262_0": "Subhagavaneti subhagattā subhagaṁ, sundarasirikattā , sundarakāmattā vāti attho.",
  "tika-s0102t0:262_1": "Subhagañhi taṁ sirisampattiyā, sundare cettha kāme manussā patthenti. Bahujanakantatāyapi",
  "tika-s0102t0:262_2": "taṁ subhagaṁ. Vanayatīti vanaṁ, attasampattiyā attani sinehaṁ uppādetīti attho. Vanute",
  "tika-s0102t0:262_3": "iti vā vanaṁ, attasampattiyā eva ‘‘maṁ paribhuñjathā’’ti satte yācati viyāti attho.",
  "tika-s0102t0:262_4": "Subhagañca taṁ vanañcāti subhagavanaṁ, tasmiṁ subhagavane.Aṭṭhakathāyaṁpana kiṁ iminā",
  "tika-s0102t0:262_5": "papañcenāti ‘‘evaṁ nāmake vane’’ti vuttaṁ. Kāmaṁ sālarukkhopi ‘‘sālo’’ti vuccati,",
  "tika-s0102t0:262_6": "yo koci rukkhopi vanappati jeṭṭhakarukkhopi. Idha pana pacchimo eva adhippetoti āha",
  "tika-s0102t0:262_7": "‘‘vanappatijeṭṭhakassa mūle’’ti. Mūlasamugghātavasenāti anusayasamucchindanavasena.",
  "tika-s0102t0:263_0": "Na vihāyantīti akuppadhammatāya na vijahanti. ‘‘Na kañci sattaṁ tapantīti atappā’’ti",
  "tika-s0102t0:263_1": "idaṁ tesu tassā samaññāya niruḷhatāya vuttaṁ, aññathā sabbepi suddhāvāsā na kañci",
  "tika-s0102t0:263_2": "sattaṁ tapantīti atappā nāma siyuṁ. ‘‘Na vihāyantī’’tiādinibbacanesupi eseva nayo.",
  "tika-s0102t0:263_3": "Sundaradassanāti dassanīyāti ayamatthoti āha ‘‘abhirūpā’’tiādi. Sundarametesaṁ dassananti",
  "tika-s0102t0:263_4": "sobhanametesaṁ cakkhunā dassanaṁ, viññāṇena dassanaṁ pīti attho. Sabbe heva…pe… jeṭṭhā",
  "tika-s0102t0:263_5": "pañcavokārabhave tato visiṭṭhānaṁ abhāvato.",
  "tika-s0102t0:264_0": "Sattannaṁ buddhānaṁ vasenāti sattannaṁ sammāsambuddhānaṁ apadānavasena. Avihehi ajjhiṭṭhena",
  "tika-s0102t0:264_1": "ekena avihābrahmunā kathitā tehi sabbehi kathitā nāma hontīti vuttaṁ ‘‘tathā avihehī’’ti.",
  "tika-s0102t0:264_2": "Eseva nayo sesesupi. Tenāha bhagavā ‘‘devatā maṁ etadavocu’’nti. Yaṁ pana pāḷiyaṁ",
  "tika-s0102t0:264_3": "‘‘anekāni devatāsatānī’’ti vuttaṁ, taṁ sabbaṁ pacchā attano sāsane visesaṁ adhigantvā",
  "tika-s0102t0:264_4": "tattha uppannānaṁ vasena vuttaṁ. Anusandhidvayampīti dhammadhātupadānusandhi, devatārocanapadānusandhīti",
  "tika-s0102t0:264_5": "duvidhaṁ anusandhiṁ. Niyyātentoti nigamento. Yaṁ panettha atthato avibhattaṁ, taṁ suviññeyyamevāti.",
  "tika-s0102t0:265": "Mahāpadānasuttavaṇṇanāya līnatthappakāsanā."
}