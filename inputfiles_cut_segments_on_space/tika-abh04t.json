{
  "tika-abh04t:0": "Namo tassa bhagavato arahato sammāsambuddhassa",
  "tika-abh04t:1": "Abhidhammapiṭake",
  "tika-abh04t:2": "Dhammasaṅgaṇī-anuṭīkā",
  "tika-abh04t:3": "Vīsatigāthāvaṇṇanā",
  "tika-abh04t:4_0": "1. Abhidhammasaṃvaṇṇanāya atthaṃ saṃvaṇṇetukāmo tassā ādigāthāya tāva payojanasambandhābhidhānapubbaṅgamaṃ",
  "tika-abh04t:4_1": "atthaṃ niddhārento uḷārajjhāsayānaṃ nisammakārīnaṃ paṭipatti paresaṃ vividhahitasukhanipphādanappayojanāti",
  "tika-abh04t:4_2": "ācariyassāpi dhammasaṃvaṇṇanāya ādimhi satthari nipaccakārassa antarāyavisosanatthatā",
  "tika-abh04t:4_3": "viya satthari dhamme ca paresaṃ accantasukhappaṭilābhasaṃvattaniyasaddhāratanuppādanatthatāpi",
  "tika-abh04t:4_4": "siyāti dassetuṃ “dhammasaṃvaṇṇanāya”ntiādimāha. Tattha yathānusiṭṭhaṃ paṭipajjamāne",
  "tika-abh04t:4_5": "apāyesu apatamāne dhāretīti dhammoti sāmaññavacanopi dhamma-saddo saddantarasannidhānena",
  "tika-abh04t:4_6": "idha pariyattivisesavisayo. Saṃvaṇṇīyati attho etāyāti saṃvaṇṇanā, aṭṭhakathā.",
  "tika-abh04t:5_0": "Tividhayānamukhena vimuttidhammaṃ yathārahamanusāsatīti satthā. Paṇamanaṃ paṇāmo,",
  "tika-abh04t:5_1": "kāyavācācittehi satthu guṇaninnatā. Kiriyā karaṇaṃ, paṇāmassa karaṇaṃ paṇāmakaraṇaṃ,",
  "tika-abh04t:5_2": "vandanāpayogo. So ca kiñcāpi “idāni adhippetaṃ paṇāmaṃ karonto”tiādinā “tassa pāde",
  "tika-abh04t:5_3": "namassitvā”tiādikassa adhippetapaṇāmabhāvaṃ dassessati, “karuṇā viyā”tiādikassa pana",
  "tika-abh04t:5_4": "sabbassa thomanāvasena vuttassapi vasena veditabbo. So hi satthu mahākaruṇādiguṇavisesakittanavasena",
  "tika-abh04t:5_5": "pavatto mahākaruṇādiguṇavisesāvinābhāvinā saṃvaṇṇiyamānasaṃvaṇṇanādhammavibhāvitena",
  "tika-abh04t:5_6": "dhammassa svākkhātabhāvena svākkhātadhamme satthari anuppannasaddhānaṃ saddhājananāya,",
  "tika-abh04t:5_7": "uppannasaddhānañca bhiyyobhāvāya hoti. Satthuno ca aviparītadhammadesanabhāvena avitathadesanābhūte",
  "tika-abh04t:5_8": "dhammeti etena satthuno mahākaruṇādiguṇānaṃyeva ca phalavisesanipphādanasamatthatāya",
  "tika-abh04t:5_9": "pasādāvahataṃ āha. Dhammena hi satthusiddhi, satthārā ca dhammasiddhi, dhammasampattiyāpi",
  "tika-abh04t:5_10": "satthuguṇatāya satthuguṇavibhāvanena sampajjatīti.",
  "tika-abh04t:6_0": "Evaṃ satthari paṇāmakaraṇassa ekaṃ payojanaṃ dassetvā idāni sambandhaṃ vibhāveti",
  "tika-abh04t:6_1": "“tadubhayappasādā hī”tiādinā. Na hi satthari dhamme vā appasanno saṃvaṇṇiyamāne tadadhigantabbe",
  "tika-abh04t:6_2": "ca dhamme sammā paṭipajjati, nāpi sīlādianupādāparinibbānantaṃ mahantaṃ atthaṃ sādheti,",
  "tika-abh04t:6_3": "tasmā dhammasaṃvaṇṇanāsu paresaṃ sammāpaṭipattiākaṅkhāya tathārūpadhammapaṭiggāhakehi",
  "tika-abh04t:6_4": "ca viniyojitena satthari dhamme ca pasāduppādanaṃ satthari paṇāmakaraṇaṃ vihitanti adhippāyo.",
  "tika-abh04t:7_0": "Bhagavato guṇasaṃkittanaṃ tassa dhammasaṅghānampi thomanā hotiyevāti vuttaṃ “ratanattayapaṇāmavacana”nti.",
  "tika-abh04t:7_1": "Tathā ca vakkhati “bhagavato thomanenevā”tiādi. Vakkhamānaṃ vā “saddhammañcassa pūjetvā”tiādiṃ",
  "tika-abh04t:7_2": "sandhāya vuttaṃ. Viññāpanatthaṃ paresaṃ viññūnanti vā sambandhanīyaṃ. Aviññūnaṃ appamāṇatāya",
  "tika-abh04t:7_3": "abhājanatāya ca viññūnaṃ gahaṇaṃ. Te hi buddhādīsu sagāravassa pamāṇabhūtataṃ jānantā",
  "tika-abh04t:7_4": "tassa vacanaṃ sotabbaṃ saddhātabbaṃ maññanti, sammadeva ca naṃ anutiṭṭhantā tadadhippāyaṃ",
  "tika-abh04t:7_5": "pūrenti. Idhāpi purimanayeneva sambandho veditabbo pasādaviññāpanādimukhenapi sammāpaṭipattiākaṅkhāya paveditattā.",
  "tika-abh04t:8_0": "Ettha ca paṭhamo atthavikappo saddhānusārīnaṃ puggalānaṃ vasena vutto, dutiyo dhammānusārīnaṃ.",
  "tika-abh04t:8_1": "Paṭhamo vā asaṃsiddhasatthudhammānaṃ vasena vutto, dutiyo saṃsiddhasatthudhammānaṃ.",
  "tika-abh04t:8_2": "Tathā paṭhamo paṭhame ratane paṇāmakiriyādassanaparo, dutiyo itaresupīti ayaṃ viseso veditabbo.",
  "tika-abh04t:9_0": "Paṇāmo karīyati etāyāti paṇāmakaraṇaṃ, paṇāmakiriyābhinipphādikā cetanā. Sā hi khettasampattiyā",
  "tika-abh04t:9_1": "ācariyassa ca ajjhāsayasampattiyā diṭṭhadhammavedanīyabhūtā yathāladdhasampattinimittakassa",
  "tika-abh04t:9_2": "kammassa balānuppadānavasena purimakammanipphannassa vipākasantānassa antarā vemajjhe",
  "tika-abh04t:9_3": "āyanti āpatantīti antarāyāti laddhanāmānaṃ rogādianatthānaṃ vidhāyakassa upapīḷakassa",
  "tika-abh04t:9_4": "upacchedakassa vā kammassa viddhaṃsanasamattho puññātisayoti imamatthaṃ dasseti “ratanattayapaṇāma…pe…",
  "tika-abh04t:9_5": "visesabhāvato”ti. Evañca katvā rāgādipariyuṭṭhānābhāvavacanena antarāyassa kāraṇabhūtāya",
  "tika-abh04t:9_6": "payogavipattiyā abhāvassa, atthalābhādivacanena anantarāyatāhetubhūtāya payogasampattiyā",
  "tika-abh04t:9_7": "sabbhāvassa, “sabyāpajjhāya pajāya abyāpajjho viharatī”ti vacanena diṭṭheva dhamme",
  "tika-abh04t:9_8": "sukhavihāritāya ca pakāsanaṃ mahānāmasuttaṃyeva udāhaṭaṃ.",
  "tika-abh04t:10_0": "Guṇavisesadassanatthanti etena satipi kāyamanopaṇāmānaṃ antarāyavisosanasamatthabhāve",
  "tika-abh04t:10_1": "tehi paṇāmavisayassa paṇāmārahabhāvavibhāvanena sātisayo vacīpaṇāmo vihitoti dasseti.",
  "tika-abh04t:10_2": "Guṇavisesavā hītiādinā ācariyassa yuttapattakāritaṃ dasseti. Desanā vinayapiṭaketi",
  "tika-abh04t:10_3": "ettha nanu vinayapiṭakassapi desanābhāvato desanāvinayapiṭakānaṃ bhedavacanaṃ na",
  "tika-abh04t:10_4": "yuttanti? No na yuttaṃ “tīsupi cetesu ete dhammatthadesanāpaṭivedhā”ti ettha viya",
  "tika-abh04t:10_5": "samudāyadesanāya avayavadesanānaṃ ādhārabhāvato. Desanākāle vā manasā vavatthāpitāya",
  "tika-abh04t:10_6": "vinayatantiyā vinayapiṭakabhāvato tadatthapaññāpanassa ca desanābhāvato bhedavacanaṃ.",
  "tika-abh04t:10_7": "Atha vā desīyati etenāti desanā, desanāsamuṭṭhāpako cittuppādo, tassa ca vinayapiṭakavisayo",
  "tika-abh04t:10_8": "karuṇāpubbaṅgamo ca soti evamettha bhedavacanopapatti daṭṭhabbā. Suttantapiṭaketiādīsupi eseva nayo.",
  "tika-abh04t:11_0": "Kathaṃ pana bhagavato desanā vinayapiṭake karuṇāppadhānā, suttābhidhammapiṭakesu",
  "tika-abh04t:11_1": "ca paññākaruṇāpaññāppadhānāti viññāyatīti? Yato ukkaṃsapariyantagatahirottappopi",
  "tika-abh04t:11_2": "bhagavā lokiyasādhujanehipi pariharitabbāni “sikharaṇī”tiādīni vacanāni yathāparādhañca",
  "tika-abh04t:11_3": "garahavacanāni vinayapiṭakadesanāyaṃ mahākaruṇāsañcoditamānaso mahāparisamajjhe abhāsi,",
  "tika-abh04t:11_4": "taṃtaṃsikkhāpadapaññattikāraṇāpekkhāya verañjādīsu sārīrikañca khedamanubhosi, tasmā",
  "tika-abh04t:11_5": "kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā",
  "tika-abh04t:11_6": "paññā anaññasādhāraṇatāya atisayakiccavatī, tatopi karuṇāya kiccaṃ adhikanti adhippāyena",
  "tika-abh04t:11_7": "vuttaṃ “vinayapiṭake karuṇāppadhānā”ti. Karuṇābyāpārādhikatāya hi desanāya karuṇāppadhānatā,",
  "tika-abh04t:11_8": "suttantadesanāya mahākaruṇāsamāpattibahulo veneyyasantānesu tadajjhāsayānulomena",
  "tika-abh04t:11_9": "gambhīramatthapadaṃ patiṭṭhapesīti karuṇāpaññāppadhānatā, abhidhammadesanāya pana",
  "tika-abh04t:11_10": "sabbaññutaññāṇassa visayabhāvappahonako rūpārūpaparicchedo dhammasabhāvānurodhena",
  "tika-abh04t:11_11": "pavattitoti paññāppadhānatā. Teneva ca kāraṇenātiādinā desanānurūpataṃtaṃsaṃvaṇṇanāya",
  "tika-abh04t:11_12": "thomanā ācariyassa pakatīti dasseti.",
  "tika-abh04t:12_0": "Kusalā rūpaṃ cakkhumā dasa dāḷimādi samūhavasena atthānavabodhanattho viya atthāvabodhanattho",
  "tika-abh04t:12_1": "hi saddappayogo attaparādhīno kevalo atthapadatthako, so padatthavipariyesakārinā",
  "tika-abh04t:12_2": "iti-saddena saddapadatthako jāyatīti āha “karuṇā viyāti nidassanavacana”nti. Nidassanañhi",
  "tika-abh04t:12_3": "nāma nidassitabbadhamme tena ca sambandhe sati hoti, nāññathāti tassa nidassanabhāvaṃ",
  "tika-abh04t:12_4": "vibhāvento āha “yassa yathā…pe… pavattitthāti attho”ti.",
  "tika-abh04t:13_0": "“Tattha karuṇā viyāti nidassanavacana”ntiādinā nidassananidassitabbadhammānaṃ ādhāravisayabyāpārehi",
  "tika-abh04t:13_1": "savisesanehi saha pakāsanavasena gāthāya atthatatvaṃ dassetvā avayavabhedavasena",
  "tika-abh04t:13_2": "atthaṃ dassetuṃ “kiratīti karuṇā”tiādi vuttaṃ. Tattha nicchandarāgānaṃ bhūtapubbagatiyā",
  "tika-abh04t:13_3": "vā sattatā veditabbā. Ekassapi dhammassa anekasāmaññākāravantatāya “yathāsabhāvaṃ",
  "tika-abh04t:13_4": "pakārehī”ti vuttaṃ. Tathā hi vuttaṃ – “sabbe dhammā sabbākārenā”ti dhammānaṃ aññeyyattaṃ",
  "tika-abh04t:13_5": "paṭikkhipati ñātuṃ asakkuṇeyyattābhāvato. Etena tassā paññāya akicchavuttitaṃ āha.",
  "tika-abh04t:13_6": "Yatheva hi “ñeyyesu sabbesu pavattitthā”ti ettāvatā adhippetatthe siddhe tesaṃ attattaniyatāvirahasaṃsūcanatthaṃ",
  "tika-abh04t:13_7": "paresaṃ sattādimicchāgāhapaṭisedhanena dhamma-saddena ñeyyā visesitabbā, evaṃ “dhammesu",
  "tika-abh04t:13_8": "sabbesu pavattitthā”ti ettāvatā ca adhippetatthe siddhe dhammesu tassā paññāya ākaṅkhappaṭibaddhatāya",
  "tika-abh04t:13_9": "akicchavuttitaṃ dassetuṃ aññeyyattapaṭisedhanena ñeyya-saddena dhammā visesitāti.",
  "tika-abh04t:13_10": "Ñeyyadhamma-saddā nīluppalasaddā viya aññamaññaṃ bhedābhedayuttāti “ñeyyā ca te dhammā",
  "tika-abh04t:13_11": "cā”ti vuttaṃ. Yā yāti yathā-saddassatthaṃ dasseti. Byāpanicchāyañhi ayaṃ yathā-saddo,",
  "tika-abh04t:13_12": "tappabhedā paññā pavattitthāti sambandhoti.",
  "tika-abh04t:14_0": "Bhagavati pavattāvāti idaṃ yebhuyyena upamānopameyyatthānaṃ bhinnādhāratāya bhinnādhārassa",
  "tika-abh04t:14_1": "ca upamānatthassa idha asambhavato vuttaṃ. Bhagavato karuṇāya aññehi asādhāraṇabhāvo",
  "tika-abh04t:14_2": "satte saṃsāradukkhato uddharitvā accantasukhe nibbāne patiṭṭhapetuṃ attano sarīrajīvitapariccāgenapi",
  "tika-abh04t:14_3": "ekantahitajjhāsayatāvasena veditabbo, yato vineyyānaṃ kosohitavatthaguyhapahūtajivhāvidaṃsanampi",
  "tika-abh04t:14_4": "kataṃ, yañca yadime sattā jāneyyuṃ, bhagavato sāsanena rahadamiva sītalaṃ sampajjalitaṃ",
  "tika-abh04t:14_5": "aggikkhandhampi samogāheyya. Aññesaṃ passantānanti sambandho. Uddhaṭāti padaṃ apekkhitvā",
  "tika-abh04t:14_6": "mahoghapakkhandānaṃ sattānanti kammatthe sāmivacanaṃ. Ayañhettha saṅkhepattho – kāmādimahoghapakkhande",
  "tika-abh04t:14_7": "satte tato uddhaṭā natthañño koci maṃ ṭhapetvāti passato yathā bhagavato karuṇāya",
  "tika-abh04t:14_8": "āvisanaṃ hoti, na evaṃ aññesaṃ tathādassanasseva abhāvato. Atha vā aññesaṃ passantānanti",
  "tika-abh04t:14_9": "yadipi pare passeyyuṃ, tathāpi na tesaṃ bhagavato viya karuṇokkamanaṃ atthi appaṭipattito",
  "tika-abh04t:14_10": "attahitamattapaṭipattito cāti attho.",
  "tika-abh04t:15_0": "Anāvaraṇā tīsu kālesu sabbattha appaṭihatavuttitāya, asādhāraṇā sabbadhammānaṃ niravasesahetupaccayapariggahavasena",
  "tika-abh04t:15_1": "tesañca sabhāvakiccādiavatthāvisesādiparijānanena āyūhanavelāyameva taṃtaṃkammānaṃ",
  "tika-abh04t:15_2": "taṃtaṃphalavisesahīnamajjhimapaṇītādivibhāgassa indriyabaddhesu anindriyabaddhesu",
  "tika-abh04t:15_3": "ca atisukhumatirohitavidūravuttiatītānāgatādibhedabhinnānaṃ rūpadhammānaṃ taṃtaṃkāraṇasamavāyavibhāvaneneva",
  "tika-abh04t:15_4": "taṃtaṃphalesu vaṇṇasaṇṭhānagandharasaphassādivisesassa niravasesato paṭivijjhanena",
  "tika-abh04t:15_5": "veditabbā. Ayañca attho bhagavato anekadhātunānādhātulokaṃ yathābhūtaṃ ñāṇādivasena",
  "tika-abh04t:15_6": "veditabbo. Yathā ca passantassāti idaṃ rāgaggiādīhi lokasannivāsassa ādittatādiākāradassanaṃ",
  "tika-abh04t:15_7": "bhagavato mahākaruṇokkamanupāyaṃ sandhāya vuttaṃ. Taṃ pana bahukehi ākārehi passantānaṃ",
  "tika-abh04t:15_8": "buddhānaṃ bhagavantānaṃ sattesu mahākaruṇā okkamati. “Āditto lokasannivāso…pe… uyyutto…pe…",
  "tika-abh04t:15_9": "payāto…pe… kummaggappaṭipanno…pe… upanīyati loko adhuvo…pe… atāṇo loko anabhissaro…pe…",
  "tika-abh04t:15_10": "assako loko sabbaṃ pahāya gamanīyaṃ…pe… ūno loko atitto taṇhādāsoti passantānaṃ buddhānaṃ",
  "tika-abh04t:15_11": "bhagavantānaṃ sattesu mahākaruṇā okkamatī”tiādinā paṭisambhidāmagge parosataṃ ākārehi",
  "tika-abh04t:15_12": "dassitanti ganthavitthāraṃ pariharituṃ saṃvaṇṇayituñca upāyaṃ dassetuṃ āha “taṃ sabbaṃ",
  "tika-abh04t:15_13": "paṭisambhidāmagge mahākaruṇāñāṇavibhaṅgavasena jānitabba”nti. Indriyaparopariyattaāsayānusaya",
  "tika-abh04t:15_14": "yamakapāṭihāriya sabbaññutānāvaraṇañāṇāni sesāsādhāraṇañāṇāni. Tesampi hi vibhaṅgo",
  "tika-abh04t:15_15": "“idha tathāgato satte passati apparajakkhe”tiādinā paṭisambhidāmagge nānappakārena",
  "tika-abh04t:15_16": "dassitoti purimanayeneva atidisati. Ādi-saddena tattha vibhattānaṃ paṭisambhidāsaccañāṇādīnaṃ",
  "tika-abh04t:15_17": "saṅgaho katoti veditabbo.",
  "tika-abh04t:16_0": "Nippadesasappadesavisayā karuṇā viya bhagavato paññāpi idha nippadesasappadesavisayā",
  "tika-abh04t:16_1": "niravasesā adhippetāti tassā katipayabhedadassanena nayato tadavasiṭṭhabhedā gahetabbāti",
  "tika-abh04t:16_2": "dassento “paññāggahaṇena cā”tiādimāha. Te pana sīlasamādhi paññāvimuttivimuttiñāṇadassana,",
  "tika-abh04t:16_3": "dvācattālīsasatadukadhamma, bāvīsatitikadhamma, catusatipaṭṭhāna sammappadhāna iddhipāda",
  "tika-abh04t:16_4": "sāmaññaphala ariyavaṃsādi, pañcagati pañcapadhāniyaṅgapañcaṅgikasamādhi indriya bala",
  "tika-abh04t:16_5": "nissāraṇīyadhātu vimuttāyatana vimuttiparipācanīyadhammasaññādi, chasāraṇīyadhamma",
  "tika-abh04t:16_6": "anussatiṭṭhāna agāravagārava nissāraṇiyadhātu satatavihāra anuttariya nibbedhabhāgiyapaññādi,",
  "tika-abh04t:16_7": "sattaaparihāniyadhamma ariyadhana bojjhaṅga sappurisadhammanijjaravatthu saññā dakkhiṇeyyapuggalakhīṇāsavabalādi,",
  "tika-abh04t:16_8": "aṭṭhapaññāpaṭilābhahetu micchatta sammatta lokadhamma ariyānariyavohāra ārambhavatthu",
  "tika-abh04t:16_9": "kusītavatthu akkhaṇa mahāpurisavitakka abhibhāyatana vimokkhādi, navayonisomanasikāramūladhammapārisuddhipadhāniyaṅga",
  "tika-abh04t:16_10": "sattāvāsa āghātavatthu āghātapaṭivinaya saññānānatta anupubbavihārādi, dasanāthakaradhamma",
  "tika-abh04t:16_11": "kasiṇāyatana akusalakammapatha kusalakammapatha micchatta sammatta ariyavāsa dasabalañāṇa",
  "tika-abh04t:16_12": "asekkhadhammādi, ekādasamettānisaṃsa sīlānisaṃsa dhammatā buddhihetu, dvādasāyatanapaṭiccasamuppāda",
  "tika-abh04t:16_13": "dhammacakkākāra, terasadhutaguṇa, cuddasabuddhañāṇa, pañcadasacaraṇavimuttiparipācanīyadhamma,",
  "tika-abh04t:16_14": "soḷasaānāpānassati saccākāra suttantapaṭṭhāna, aṭṭhārasa buddhadhammadhātu bhedakaravatthu,",
  "tika-abh04t:16_15": "ekūnavīsatipaccavekkhaṇa, catuvīsatipaccaya, aṭṭhavīsatisuttantapaṭṭhāna, paṇṇāsaudayabbayadassana,",
  "tika-abh04t:16_16": "paropaṇṇāsakusaladhamma, dvāsaṭṭhidiṭṭhigata, aṭṭhasatataṇhāvicaritādibhedānaṃ dhammānaṃ",
  "tika-abh04t:16_17": "paṭivijjhanadesanākārappavattā, ye ca catuvīsatikoṭisatasahassasamāpattisañcārimahāvajirañāṇappabhedā,",
  "tika-abh04t:16_18": "ye ca anantanayasamantapaṭṭhānapavicayadesanākārappavattā, ye ca anantāsu lokadhātūsu",
  "tika-abh04t:16_19": "anantānaṃ sattānaṃ āsayānusayacaritādivibhāvanākārappavattāti evaṃpakārā bhagavato",
  "tika-abh04t:16_20": "paññāpabhedā, sabbepi idha ādi-saddena nayato saṅgayhantīti veditabbaṃ. Ko hi samattho",
  "tika-abh04t:16_21": "bhagavato paññāya pabhede anupadaṃ niravasesato dassetuṃ. Teneva bhagavantaṃ ṭhapetvā",
  "tika-abh04t:16_22": "paññavantānaṃ aggabhūto dhammasenāpatisāriputtattheropi buddhaguṇaparicchedanaṃ patianuyutto",
  "tika-abh04t:16_23": "“apica me, bhante, dhammanvayo vidito”ti āhāti.",
  "tika-abh04t:17_0": "Saṃsāramahoghapakkhandānaṃ sattānaṃ tato santāraṇatthaṃ paṭipanno tehi payojito nāma",
  "tika-abh04t:17_1": "hoti asatipi tesaṃ tathāvidhe abhisandhiyanti vuttaṃ “sattā hi mahābodhiṃ payojentī”ti.",
  "tika-abh04t:17_2": "Etena sabbenāti mahābodhimūlādidassanena. Apagamanaṃ nirupakkilesanti yojetabbaṃ.",
  "tika-abh04t:17_3": "Jātasaṃvaddhabhāvadassanena “anādi anidhano ca satto”ti evaṃpakārā micchāvādā paṭisedhitā",
  "tika-abh04t:17_4": "honti. Samaññā…pe… dasseti satte paramatthato asatipi sattapaññattivohārasūcanato.",
  "tika-abh04t:17_5": "Karuṇā ādipaññā pariyosānanti idaṃ sambharaṇanipphattikālāpekkhāya vuttaṃ, na paricchedavantatāya.",
  "tika-abh04t:17_6": "Tenevāha “tannidānabhāvato tato uttarikaraṇīyābhāvato”ti. Sabbe buddhaguṇā dassitā",
  "tika-abh04t:17_7": "honti nayato dassitattā. Eso eva hi anavasesato buddhaguṇadassanupāyo yadidaṃ nayaggāhaṇaṃ.",
  "tika-abh04t:17_8": "Paradhanaharaṇāditopi virati paresaṃ anatthapariharaṇavasappavattiyā siyā karuṇūpanissayāti",
  "tika-abh04t:17_9": "karuṇānidānaṃ sīlaṃ. Tato eva “tato pāṇātipātādiviratippavattito”ti vuttaṃ.",
  "tika-abh04t:18_0": "2. Yassā saṃvaṇṇanantiādinā “dayāyā”tiādithomanāya sambandhaṃ dasseti. Payojanaṃ",
  "tika-abh04t:18_1": "pana vuttanayena veditabbaṃ. Abbhantaraṃ niyakajjhattaṃ, tato bahibhūtaṃ bāhiraṃ.",
  "tika-abh04t:18_2": "Dayāti karuṇā adhippetāti dayā-saddassa mettākaruṇānaṃ vācakattā vakkhamānañca anuyogaṃ",
  "tika-abh04t:18_3": "manasi katvā vuttaṃ. Tāya hi samussāhito, na mettāyāti adhippāyo. Pubbe vuttassa",
  "tika-abh04t:18_4": "paṭiniddeso hotīti ta-saddassa atthaṃ āha. Tanti paññaṃ visesetvā upamābhāvena vinivattā",
  "tika-abh04t:18_5": "caritatthatāya. Paṭiniddesaṃ nārahati padhānāpadhānesu padhāne kiccadassanato. Dvinnaṃ",
  "tika-abh04t:18_6": "padānaṃ…pe… vatoti karuṇāvācinā dayā-saddena ekādhikaraṇabhāvena vuccamāno ta-saddo",
  "tika-abh04t:18_7": "tato aññadhammavisayo bhavituṃ na yuttoti adhippāyo. Apariyāyasaddānaṃ samānādhikaraṇabhāvo",
  "tika-abh04t:18_8": "visesanavisesitabbabhāve sati hoti, nāññathāti āha “samānā…pe… hotī”ti. Samānādhikaraṇabhāvena",
  "tika-abh04t:18_9": "hettha visesanavisesitabbabhāvo sādhīyati, sā ca samānādhikaraṇatā visiṭṭhavibhattikānaṃ",
  "tika-abh04t:18_10": "na hotīti samānavibhattitāyapi tameva sādhīyatīti “dayā…pe… cida”nti idaṃ dayāya",
  "tika-abh04t:18_11": "visesitabbabhāve kāraṇavacanaṃ. Padhānatāya hi sāmaññatāya ca sā visesitabbā jātā.",
  "tika-abh04t:18_12": "Tattha bhagavato tadaññesañca karuṇānaṃ vācakattā sāmaññatā veditabbā. Tassa cāti",
  "tika-abh04t:18_13": "dayā-saddassa. “Padhānañca pañña”ntiādinā kiñcāpi purimagāthāya paññāppadhānā, “tāyā”ti",
  "tika-abh04t:18_14": "pana kevalaṃ avatvā dayāvisesanabhāvena vuttattā appadhānāyapi karuṇāya paṭiniddeso",
  "tika-abh04t:18_15": "yuttoti dasseti. Appadhānatā ca karuṇāya purimagāthāya vasena vuttā, idha pana padhānā",
  "tika-abh04t:18_16": "eva. Tathā ca vuttaṃ “dayāsamussāhinīti padhānā”ti.",
  "tika-abh04t:19_0": "Kathaṃ pana…pe… ñātabbāti vakkhamānaññeva atthaṃ hadaye ṭhapetvā codeti. Yadi evanti",
  "tika-abh04t:19_1": "yadi aṭṭhakathāya adhippāyaṃ aggahetvā vacanamattameva gaṇhasi. Mettāti ca na yujjeyyāti",
  "tika-abh04t:19_2": "yathā “mettacittataṃ āpanno”ti etissā aṭṭhakathāya vasena na dayā karuṇā, evaṃ “nikkaruṇataṃ",
  "tika-abh04t:19_3": "āpanno”ti etissā aṭṭhakathāya vasena na dayā mettāti vacanamattaggahaṇe aṭṭhakathānampi",
  "tika-abh04t:19_4": "virodhaṃ dasseti. “Adhippāyavasena yojetabbo”ti vatvā tameva adhippāyaṃ dayā-saddo",
  "tika-abh04t:19_5": "hītiādinā vivarati. Akkharacintakā hi dayā-saddaṃ dānagatirakkhaṇesu paṭhanti. Anurakkhaṇañca",
  "tika-abh04t:19_6": "mettākaruṇānaṃ hitūpasaṃhāradukkhāpanayanākāravuttīnaṃ samānakiccaṃ, tasmā ubhayattha",
  "tika-abh04t:19_7": "dayā-saddo pavattatīti vuttaṃ. Antonītanti antogadhaṃ, rukkhattho viya dhavakhadirādīnaṃ",
  "tika-abh04t:19_8": "anurakkhaṇattho mettākaruṇānaṃ sāmaññanti attho, adhippāyo pana “dayāpanno”ti ettha",
  "tika-abh04t:19_9": "sabbapāṇabhūtahitānukampīti anantaraṃ karuṇāya vuttattā dayā-saddo mettāpariyāyoti",
  "tika-abh04t:19_10": "viññāyati. Mettāpi hi karuṇā viya pāṇātipātaviratiyā kāraṇanti. “Adayāpanno”ti ettha",
  "tika-abh04t:19_11": "pana kāruṇiko avihiṃ sajjhāsayattā paresaṃ vihesāmattampi na karoti, ko pana vādo",
  "tika-abh04t:19_12": "pāṇātipātaneti nikkaruṇatāya pāṇātipātitā dassitāti veditabbā. Etamevatthaṃ sandhāya",
  "tika-abh04t:19_13": "“evañhi aṭṭhakathānaṃ avirodho hotī”ti āha. Yadi dayā-saddo mettākaruṇānaṃ vācako,",
  "tika-abh04t:19_14": "evampikathaṃ pana karuṇā “dayā”ti jānitabbāti anuyogo tadavattho evāti codanaṃ manasi",
  "tika-abh04t:19_15": "katvā karuṇā ca desanāyātiādinā karuṇāya eva gahaṇe kāraṇamāha.",
  "tika-abh04t:20_0": "Nanu tāyātiādinā sāmatthiyatopi pakaraṇaṃ balavanti pakaraṇavaseneva karuṇāvisayassa",
  "tika-abh04t:20_1": "ñātataṃ dasseti. Yathāruci pavattitthāti etaṃ purimagāthāya sappadesanippadesasattavisayāya",
  "tika-abh04t:20_2": "karuṇāya gahitabhāvassa kāraṇavacanaṃ. Yathārucipavatti hi ekasmiṃ anekesu ca icchānurūpappavattīti.",
  "tika-abh04t:20_3": "“Idha pana nippadesasattavisayataṃ gahetu”nti etena siddhe sati ārambho ñāpakattho",
  "tika-abh04t:20_4": "hotīti puna “sattesū”ti vacanaṃ imamatthavisesaṃ bodhetīti dasseti. Na devesuyevātiādināpi",
  "tika-abh04t:20_5": "dayāsādhanassa samussāhanassa sattavisayabhāve sāmatthiyaladdhepi “sattesū”ti vacanaṃ",
  "tika-abh04t:20_6": "tassa nippadesasattavisayabhāvo adhippetoti imaṃ visesaṃ ñāpetīti dasseti.",
  "tika-abh04t:21_0": "Kāladesadesakaparisādiparidīpanaṃ bāhiranidānanti kālādīni niddhārento “yasmiṃ kāle”tiādimāha.",
  "tika-abh04t:21_1": "Avasānamhi vasanto tidasālayeti vacanatoti etena tassa pāṭihāriyassa saddantarasannidhānena",
  "tika-abh04t:21_2": "avacchinnataṃ dasseti. Tattha pavattavohārena ca na sakkāti puthujjanasantānepi rāgādipaṭipakkhaharaṇassa",
  "tika-abh04t:21_3": "abhāvato nicchandarāgesu sattavohāro viya puthujjanasantāne rāgādipaṭipakkhaharaṇavasena",
  "tika-abh04t:21_4": "pavattaṃ tadabhāvepi bhagavato santāne ruḷhīvasena pāṭihāriyantveva vuccatīti na",
  "tika-abh04t:21_5": "sakkā vattunti adhippāyo. Diṭṭhiharaṇavasena ye sammādiṭṭhikā jātā acelakakassapādayo",
  "tika-abh04t:21_6": "viya, diṭṭhippakāsane asamatthabhāvena appaṭibhānabhāvādippattiyā saccakādayo viya.",
  "tika-abh04t:22": "3. Sītapabbatā nāma “sineruṃ parivāretvā ṭhitā yugandharo…pe… giri brahā”ti evaṃ vuttapabbatā.",
  "tika-abh04t:23_0": "4-5. Sabbaso cakkavāḷasahassehi sabbaso āgamma sabbaso sannisinnenāti sambandhavasena",
  "tika-abh04t:23_1": "tayo vikappā yuttā, sabbaso cakkavāḷasahassehi dasahi dasahīti pana aniṭṭhasādhanato",
  "tika-abh04t:23_2": "paṭisedhito. Vajjitabbeti ye vajjetuṃ sakkā “atisammukhā atisamīpaṃ unnatappadeso”ti,",
  "tika-abh04t:23_3": "ete. Itare pana tassā parisāya mahantabhāvena na sakkā pariharituṃ.",
  "tika-abh04t:24_0": "“Sabbañeyya…pe… samatthā”ti vatvā tesaṃ desetabbappakārajānanasamatthāti vacanaṃ",
  "tika-abh04t:24_1": "attanā paṭividdhākārassa dhammasāmināpi paresaṃ desetuṃ asakkuṇeyyattā vuttaṃ. Aññathā",
  "tika-abh04t:24_2": "sabbepi sattā diṭṭhasaccā eva bhaveyyuṃ. Sabbañeyyadhammānaṃ yathāsabhāvajānanasamatthatādiyeva",
  "tika-abh04t:24_3": "yathāvuttabalaṃ. Tesaṃ gahaṇasamatthataṃ dīpeti, adhikavacanamaññamatthaṃ bodhetīti adhippāyo.",
  "tika-abh04t:25_0": "6. Tathāgato vandanīyotiādinā “namassitvā”tiādikiriyāvisesānaṃ taṃtaṃsuttānurodhena",
  "tika-abh04t:25_1": "pavattitamāha. Sarīrasobhaggādīti ādi-saddena kalyāṇavākkaraṇatāādhipaccaparivārasampattiādi saṅgayhati.",
  "tika-abh04t:26_0": "7. Antaradhāpetvāti nirodhetvā. Nirodhanañcettha uppādakahetupariharaṇavasena tesaṃ",
  "tika-abh04t:26_1": "anuppattikaraṇanti veditabbaṃ. Atthaṃ pakāsayissāmīti sambandhoti “sosetvā”ti pubbakālakiriyāya",
  "tika-abh04t:26_2": "aparakālakiriyāpekkhatāya vuttaṃ.",
  "tika-abh04t:27_0": "8. Dukkarabhāvaṃ dīpetunti adukkarassa tathāabhiyācetabbatābhāvatoti adhippāyo. Pārājikasaṅghādisesānaṃ",
  "tika-abh04t:27_1": "sīlavipattibhāvato thullaccayādīnañca yebhuyyena ācāravipattibhāvato ācārasīlānaṃ",
  "tika-abh04t:27_2": "tathā yojanā katā, tathā cārittasīlassa ācārasabhāvattā itaraṃ sabhāveneva gahetvā",
  "tika-abh04t:27_3": "dutiyā. Asakkuṇeyyanti visuddhācārādiguṇasamannāgatena sabrahmacārinā saddhammaciraṭṭhitatthaṃ",
  "tika-abh04t:27_4": "sādaraṃ abhiyācitena tena ca abhidhammatthappakāsane samatthoti yāthāvato pamāṇitena",
  "tika-abh04t:27_5": "tabbimukhabhāvo na sukaroti adhippāyo.",
  "tika-abh04t:28": "9. Devadeva-saddassa attho paṭṭhānasaṃvaṇṇanāṭīkāyaṃ vipañcitoti na vitthārayimha.",
  "tika-abh04t:29_0": "13. Paṭhamasaṅgītiyaṃ yā aṭṭhakathā saṅgītāti vacanena sā bhagavato dharamānakālepi",
  "tika-abh04t:29_1": "aṭṭhakathā saṃvijjati, tena pāṭho viya bhagavaṃmūlikāvāti viññāyati. “Abhidhammassā”ti",
  "tika-abh04t:29_2": "padaṃ “atthaṃ pakāsayissāmī”ti etadapekkhanti “kassa pana sā aṭṭhakathā”ti pucchitvā",
  "tika-abh04t:29_3": "adhikāravasena tameva abhidhammapadaṃ ākaḍḍhati. Āvuttiādivasena vā ayamattho vibhāvetabbo.",
  "tika-abh04t:30_0": "16. Ariyamaggassa bojjhaṅgamaggaṅgajhānaṅgavisesaṃ pādakajjhānameva niyametītiādinayappavatto",
  "tika-abh04t:30_1": "tipiṭakacūḷanāgattheravādo ādi-saddena vipassanāya ārammaṇabhūtā khandhā niyamenti,",
  "tika-abh04t:30_2": "puggalajjhāsayo niyametīti evamādayo moravāpivāsimahādattattheratipiṭakacūḷābhayattheravādādayo",
  "tika-abh04t:30_3": "saṅgayhanti. Tappakāsanenevāti abhidhammassa atthappakāsaneneva. Soti mahāvihāravāsīnaṃ",
  "tika-abh04t:30_4": "vinicchayo. Tathāti asammissānākulabhāvena. Asammissānākulabhūto vā vinicchayo mahāvihāravāsīnaṃ",
  "tika-abh04t:30_5": "santakabhāvena, etena abhidhammassa atthappakāsaneneva mahāvihāravāsīnaṃ vinicchayo",
  "tika-abh04t:30_6": "idha abhinipphādīyatīti dasseti. Atha vā tappakāsanenevāti asammissānākulabhāvappakāsaneneva.",
  "tika-abh04t:30_7": "Soti pakāsiyamāno abhidhammattho. Tathāti mahāvihāravāsīnaṃ vinicchayabhāvena. Imasmiṃ",
  "tika-abh04t:30_8": "atthavikappe “asammissaṃ anākulaṃ atthaṃ pakāsayissāmī”ti sambandhanīyaṃ.",
  "tika-abh04t:31": "17. Aññañca sabbaṃ atthappakāsanaṃ hotīti tosanaṃ hotīti attho. Tenevāha “sabbena tena tosanaṃ kataṃ hotī”ti. Yuttarūpā yojanā.",
  "tika-abh04t:32": "Vīsatigāthāvaṇṇanā niṭṭhitā.",
  "tika-abh04t:33": "Nidānakathāvaṇṇanā",
  "tika-abh04t:34_0": "Paricchedo sattappakaraṇabhāvo. Sanniveso sattannaṃ pakaraṇānaṃ tadavayavānañca vavatthānaṃ.",
  "tika-abh04t:34_1": "Sāgarehi tathā cintāti “imassa abhidhammassa gambhīrabhāvavijānanatthaṃ cattāro sāgarā",
  "tika-abh04t:34_2": "veditabbā”tiādinā nayena jalasāgarādīhi saha nayasāgaravicāro. “Satabhāgena sahassabhāgena",
  "tika-abh04t:34_3": "dhammantarā dhammantaraṃ saṅkamitvā saṅkamitvā desesī”tiādinā desanābhedehi abhidhammassa",
  "tika-abh04t:34_4": "gambhīrabhāvakathā desanāhi gambhīratā.",
  "tika-abh04t:35_0": "“Evaṃ temāsaṃ nirantaraṃ desentassā”tiādinā desanākāle bhagavato sarīrassa yāpitākāravicāro",
  "tika-abh04t:35_1": "desanā…pe… gahaṇaṃ. Tathā therassa…pe…pi cāti “abhidhamme vācanāmaggo nāmā”tiādinā",
  "tika-abh04t:35_2": "abhidhamme vācanāmaggassa sāriputtattherasambandhitatā tassa ca teneva uppāditatā.",
  "tika-abh04t:35_3": "Yo hi bhagavatā devatānaṃ desitākāro, so aparicchinnavāranayatantitāya ananto aparimāṇo",
  "tika-abh04t:35_4": "na bhikkhūnaṃ vācanāyoggo, yo ca therassa desitākāro, so atisaṃkhittatāya. Nātisaṅkhepanātivitthārabhūto",
  "tika-abh04t:35_5": "pana pāṭhanayo therappabhāvito vācanāmaggoti.",
  "tika-abh04t:36_0": "Vacanatthavijānanenātiādinā kusalā dhammātiādipadānaññeva atthavaṇṇanaṃ akatvā abhidhamma-saddavicārassa",
  "tika-abh04t:36_1": "sambandhamāha. “Ye te mayā dhammā abhiññā desitā. Seyyathidaṃ – cattāro satipaṭṭhānā…pe…",
  "tika-abh04t:36_2": "sikkhitaṃ sikkhiṃsu dve bhikkhū abhidhamme nānāvādā”tiādisuttavasena kiñcāpi bodhipakkhiyadhammā",
  "tika-abh04t:36_3": "“abhidhammo”ti vuccanti, dhamma-saddo ca samādhiādīsu diṭṭhappayogo, pariyattidhammo",
  "tika-abh04t:36_4": "eva pana idha adhippetoti dassento “suttantādhikā pāḷīti attho”ti āha. Tattha dhammabyabhicārabhāvena",
  "tika-abh04t:36_5": "visesato abhidhammo viya suttantopi “dhammo”ti vuccati. “Yo vo, ānanda, mayā dhammo",
  "tika-abh04t:36_6": "ca vinayo ca desito paññatto”tiādīsu aññattha ca sambhavato abhi-saddena nivattetabbatthaṃ",
  "tika-abh04t:36_7": "dīpetuṃ “suttantā”ti vuttaṃ. Nanu ca atirekavisesaṭṭhā bhinnasabhāvā yato te yathākkamaṃ",
  "tika-abh04t:36_8": "adhikavicittapariyāyehi bodhitā, tasmā “dhammātirekadhammavisesaṭṭhehī”ti bahuvacanena",
  "tika-abh04t:36_9": "bhavitabbaṃ, na ekavacanenāti anuyogaṃ manasi katvā āha “dvinnampi…pe… ekavacananiddeso kato”ti.",
  "tika-abh04t:37_0": "Payogameva nārahati upasagga-saddānaṃ dhātu-saddasseva purato payojanīyattā. Athāpi",
  "tika-abh04t:37_1": "payujjeyya atimālādīsu ati-saddādayo viya. Evampi yathā “atimālā”ti ettha samāsavasena",
  "tika-abh04t:37_2": "anāvibhūtāya kamanakiriyāya visesako ati-saddo, na mālāya, evamidhāpi abhi-saddo",
  "tika-abh04t:37_3": "na dhammavisesako yuttoti adhippāyo. Aññassapi hi upasaggassāti idaṃ ruḷhīvasena,",
  "tika-abh04t:37_4": "atthe upasajjatīti vā upasaggassa anvatthasaññataṃ gahetvā vuttaṃ. Atichattādīsu",
  "tika-abh04t:37_5": "hi ati-saddo idha upasaggoti adhippeto. Tattha yathā kalyāṇo pūjito vā puriso atipurisoti",
  "tika-abh04t:37_6": "bhavati, evaṃ atirekavisesaṭṭhānampi kalyāṇapūjitatthabhāvasambhavato kalyāṇaṃ vā",
  "tika-abh04t:37_7": "pūjitaṃ vā chattaṃ atichattanti saddanayo veditabbo. Kalyāṇapūjitabhāvā hi guṇavisesayogena",
  "tika-abh04t:37_8": "icchitabbā. Guṇaviseso cesa yadidaṃ pamāṇātireko ca vicittarūpatā ca. Evañca pana",
  "tika-abh04t:37_9": "katvā “akiriyāyapī”ti vacanaṃ samatthitaṃ bhavati. Yathā ca atichattādīsu, evaṃ abhidhamma-saddepi",
  "tika-abh04t:37_10": "daṭṭhabbaṃ. Anekatthā hi nipātāti. Tabbhāvadīpakattāti atirekavisesabhāvadīpakattā.",
  "tika-abh04t:38_0": "Ekato anāgatattāti idaṃ suttante ekato āgatānaṃ khandhāyatanādīnaṃ suttantabhājanīyassa",
  "tika-abh04t:38_1": "diṭṭhattā “cha imāni, bhikkhave, indriyānī”tiādinā cakkhādīnaṃ channaṃ itthindriyādīnaṃ",
  "tika-abh04t:38_2": "tiṇṇaṃ sukhindriyādīnaṃ pañcannaṃ saddhindriyādīnaṃ pañcannaṃ anaññātaññassāmītindriyādīnañca",
  "tika-abh04t:38_3": "tiṇṇaṃ vasena visuṃ visuṃ suttantabhāvena āgatattā ekasuttabhāvena anāgatānaṃ bāvīsatiyā",
  "tika-abh04t:38_4": "indriyānaṃ suttantabhājanīyassa adiṭṭhattā ca vuttaṃ, na suttante ekato āgamanassa",
  "tika-abh04t:38_5": "suttantabhājanīyassa kāraṇattā. Suttante ekato sabbena sabbañca anāgatā hi bhūmantaraparicchedapaṭisambhidā",
  "tika-abh04t:38_6": "suttantabhājanīyavasena vibhattā dissanti, ekato āgatāni ca sikkhāpadāni tathā na",
  "tika-abh04t:38_7": "vibhattāni. Veramaṇīnaṃ viya pana sabhāvakiccādivibhāgavinimutto bāvīsatiyā indriyānaṃ",
  "tika-abh04t:38_8": "samāno vibhajanappakāro natthi, yo suttantabhājanīyaṃ siyāti indriyavibhaṅge suttantabhājanīyaṃ",
  "tika-abh04t:38_9": "natthīti yuttaṃ siyā.",
  "tika-abh04t:39_0": "Yadipi paccayadhammavinimutto paccayabhāvo nāma natthi, yathā pana pavatto paccayadhammo",
  "tika-abh04t:39_1": "paccayuppannadhammānaṃ paccayo hoti, so tassa pavattiākāraviseso hetuādibhāvo tato",
  "tika-abh04t:39_2": "añño viya paccayadhammassa paccayabhāvoti vutto, so ca “avijjāpaccayā saṅkhārā sambhavantī”tiādīsu",
  "tika-abh04t:39_3": "padhānabhāvena vutto. Tattha ca guṇībhūtā hetuhetuphalabhūtā avijjāsaṅkhārādayoti",
  "tika-abh04t:39_4": "vuttaṃ “paccayabhāvo uddiṭṭho”ti. Uddiṭṭhadhammānantiādi uddesena paricchinnānaṃyeva",
  "tika-abh04t:39_5": "khandhādīnaṃ khandhavibhaṅgādīsu pañhapucchakanayo dassito, na ito aññathāti katvā vuttaṃ.",
  "tika-abh04t:40_0": "Suttante saṅgītisuttantādike. Pañca sikkhāpadāni pāṇātipātā…pe… pamādaṭṭhānā veramaṇīti",
  "tika-abh04t:40_1": "evaṃ uddiṭṭhāni. Añño pana veramaṇīnaṃ vibhajitabbappakāro natthīti idaṃ atītāniccādivibhāgo",
  "tika-abh04t:40_2": "veramaṇīnaṃ khandhāyatanādīsu antogadhattā tabbaseneva vijānitabbo, tato pana añño",
  "tika-abh04t:40_3": "abhidhammanayavidhuro veramaṇīnaṃ vibhajitabbappakāro natthīti adhippāyena vuttaṃ.",
  "tika-abh04t:40_4": "Tathā ca paṭisambhidāmagge “cakkhuṃ aniccaṃ…pe… jarāmaraṇaṃ anicca”nti anupadadhammasammasanakathāyaṃ",
  "tika-abh04t:40_5": "na veramaṇiyo uddhaṭā.",
  "tika-abh04t:41_0": "Nanu dhammasaṅgaṇīdhātukathādīnampi vasena abhidhammapāḷiyā atirekavisesabhāvo dassetabboti?",
  "tika-abh04t:41_1": "Saccametaṃ, so pana ekantaabhidhammanayanissito avuttopi siddhoti katvā na dassito.",
  "tika-abh04t:41_2": "Etena vā nidassanena sopi sabbo netabbo. Abhidhammanayasāmaññena vā abhidhammabhājanīyapañhapucchakehi",
  "tika-abh04t:41_3": "so vutto evāti na vuttoti daṭṭhabbo.",
  "tika-abh04t:42_0": "Pañhavārāti pucchanavissajjanavasena pavattā pāḷinayā. Etthevāti dhammahadayavibhaṅge",
  "tika-abh04t:42_1": "eva. Apekkhāvasikattā appamahantabhāvassa yato appamattikā mahādhātukathātanti dhammahadayavibhaṅgavacanavasena",
  "tika-abh04t:42_2": "avasesā, taṃ dassanatthaṃ “dhammahadayavibhaṅge anāgantvā mahādhammahadaye āgatatantito”ti",
  "tika-abh04t:42_3": "vuttaṃ. Dhammahadaya…pe… āgatatantito rūpakaṇḍadhātuvibhaṅgādīsu anāgantvā mahādhātukathāyaṃ",
  "tika-abh04t:42_4": "āgatatanti appamattikāvāti sambandho. Atha dhātukathāya vitthārakathā mahādhātukathā",
  "tika-abh04t:42_5": "dhammahadayavibhaṅge anāgantvā mahādhammahadaye āgatatantito dhātukathāyaṃ anāgantvā",
  "tika-abh04t:42_6": "mahādhātukathāya āgatatanti appamattikāvāti yojetabbaṃ.",
  "tika-abh04t:43_0": "Upalabbhatīti anulomapaccanīyapañcakassa, nupalabbhatīti paccanīyānulomapañcakassa",
  "tika-abh04t:43_1": "upalakkhaṇavasena vuttaṃ. Saccikaṭṭhaṃ nissayanti “sabbatthā”tiādinā desādianāmasanena",
  "tika-abh04t:43_2": "rūpādisattapaññāsadhammappabhedaṃ saccikaṭṭhameva nissayabhūtaṃ. Sabbatthāti etthāpi",
  "tika-abh04t:43_3": "“upalabbhati nupalabbhatīti paṭiññāya gahitāya paṭikkhepaggahaṇattha”nti ānetvā sambandhanīyaṃ,",
  "tika-abh04t:43_4": "tathā sabbadā sabbesūti etthāpi. Yadi khandhāyatanādayo gahitā aṭṭhakathāyaṃ āgatanayena,",
  "tika-abh04t:43_5": "atha pana vuttanti sambandho. Yo saccikaṭṭhoti saccikaṭṭhanissayaṃ upalakkheti. Etehīti",
  "tika-abh04t:43_6": "etehi vacanehi. Saccikaṭṭhadesakālappadesehi kathaṃ saccikaṭṭhādīnaṃ padeso ekadesabhūto",
  "tika-abh04t:43_7": "sabboti vuccati? Padesānaṃ puthuttā. “Sabbesu padesesū”ti paccekaṃ bhedāmasanavasena",
  "tika-abh04t:43_8": "cāyaṃ pañho pavattoti na purimehi avaseso.",
  "tika-abh04t:44_0": "Upalabbhati…pe… micchāti ekanti upalabbhatīti paṭiññāggahaṇapaṭikkhepaggahaṇaniggaṇhanānaṃ",
  "tika-abh04t:44_1": "anulomapaṭilomato paṭiññāṭhapananiggahapāpanāropanānañca vasena pavattā tanti paṭhamapañcakassa",
  "tika-abh04t:44_2": "ekaṃ aṅgaṃ eko avayavoti attho. Evaṃ sesesupi netabbaṃ. Niggahassa suniggahabhāvaṃ",
  "tika-abh04t:44_3": "icchato sakavādino “tvaṃ ce pana maññasi vattabbe kho puggalo nupalabbhatī”tiādinā",
  "tika-abh04t:44_4": "paṭiññāṭhapanena, tena “tava tattha hetāya paṭiññāya hevaṃ paṭijānanto hevaṃ niggahetabbe",
  "tika-abh04t:44_5": "atha taṃ niggaṇhāma suniggahito ca hotī”ti vatvā “hañci puggalo nupalabbhatī”tiādinā",
  "tika-abh04t:44_6": "paravādino attano paṭikammaṃ yathā sakavādī na nibbeṭheti, evaṃ karaṇaṃ paṭikammaveṭhanaṃ.",
  "tika-abh04t:44_7": "Paravādino paṭikammassa duppaṭikammabhāvaṃ icchato sakavādino taṃnidassanena “eso",
  "tika-abh04t:44_8": "ce dunniggahito heva”nti paṭikammanidassanena, “vattabbe kho puggalo upalabbhati…pe…",
  "tika-abh04t:44_9": "paramatthenāti. No ca mayaṃ tayā tattha hetāya paṭiññāya hevaṃ paṭijānanto hevaṃ",
  "tika-abh04t:44_10": "niggahetabbā. Atha amhe niggaṇhāsi dunniggahitā ca homā”ti vatvā “hañci puggalo upalabbhatī”tiādinā",
  "tika-abh04t:44_11": "niggahassa dunniggahitabhāvadassanena aniggahitabhāvakaraṇaṃ niggahanibbeṭhanaṃ.",
  "tika-abh04t:44_12": "“Tena hi yaṃ niggaṇhāsi hañci puggalo upalabbhatī”tiādiṃ vatvā “tena hi ye kate niggahe",
  "tika-abh04t:44_13": "se niggahe dukkaṭe sukate paṭikamme sukatā paṭipādanā”ti sakavādino niggahassa, aniggahabhāvāropanena",
  "tika-abh04t:44_14": "attano paṭikammassa supaṭikammabhāvakaraṇena ca sakavādino niggahassa chedo vināsanaṃ",
  "tika-abh04t:44_15": "puggalavādanisedhanavasena samuṭṭhitattā. Dhammatāya anulomanavasena uṭṭhahitvā tabbilomanavasena",
  "tika-abh04t:44_16": "pavatto anulomapaccanīkapañcako vuttavipariyāyena dutiyapañcako veditabbo.",
  "tika-abh04t:45_0": "Tadādhāroti te saccikaṭṭhaparamatthā rūpādayo ādhārā etassāti tadādhāro. Etena “rūpasmiṃ",
  "tika-abh04t:45_1": "attā”ti evaṃpakāro puggalavādo dassito hoti. Tesaṃ vā ādhārabhūtoti etena “attani",
  "tika-abh04t:45_2": "rūpa”nti evaṃpakāro. Aññatra vā tehīti tehi rūpādīhi vinā. Ādhārādheyyādibhāvena",
  "tika-abh04t:45_3": "asaṃsaṭṭho visuṃyeva vinā. Tena sattādiguṇehi avokiṇṇo purisoti evamādiko. Taṃsāmibhūtatāya",
  "tika-abh04t:45_4": "vā tadadhīnabhāvena “aññatra vā tehī”ti vuttanti “rūpavā attā”ti evaṃpakāro puggalavādo",
  "tika-abh04t:45_5": "dassitoti veditabbo. Anaññoti etena “rūpaṃ attā”ti evaṃpakāro. Ruppanādisabhāvo rūpakkhandhādīnaṃ",
  "tika-abh04t:45_6": "visesalakkhaṇaṃ, sappaccayādisabhāvo sāmaññalakkhaṇaṃ. Rūpādito añño anañño vā aññatte",
  "tika-abh04t:45_7": "ca tadādhārādibhūto upalabbhamāno āpajjatīti anuyuñjati sakavādī pakārantarassa asambhavato.",
  "tika-abh04t:45_8": "Puggalavādī puggalassa rūpādīhi na aññattaṃ icchati rūpādi viya paccakkhato anumānato",
  "tika-abh04t:45_9": "vā gāhayituṃ asakkuṇeyyattā tassa ca kārakavedakabhāvassa ayujjamānakattā. Nāpi anaññattaṃ",
  "tika-abh04t:45_10": "ruppanasappaccayādisabhāvappasaṅgato puggalasseva abhāvappasaṅgato ca. Yatheva hi",
  "tika-abh04t:45_11": "na vinā indhanena aggi paññāpiyati, na ca aññaṃ indhanato aggiṃ sakkā paṭijānituṃ,",
  "tika-abh04t:45_12": "nāpi anaññaṃ. Yadi hi añño siyā, na uṇhaṃ indhanaṃ siyā. Atha anañño, niddahitabbaṃyeva",
  "tika-abh04t:45_13": "dāhakaṃ siyā. Evameva na vinā rūpādīhi puggalo paññāpiyati, na ca tehi añño, nāpi",
  "tika-abh04t:45_14": "anañño sassatucchedabhāvappasaṅgatoti laddhiyaṃ ṭhatvā puggalavādī “na hevā”ti paṭikkhipati.",
  "tika-abh04t:45_15": "Tattha aggindhanopamā tāva yadi lokavohārena vuttā, apaḷittaṃ kaṭṭhādiindhanaṃ niddahitabbañca,",
  "tika-abh04t:45_16": "paḷittaṃ bhāsuruṇhaṃ aggi dāhakañca, tañca ojaṭṭhamakarūpaṃ purimapacchimakālikaṃ",
  "tika-abh04t:45_17": "aniccaṃ saṅkhataṃ paṭiccasamuppannaṃ, yadi evaṃ puggalo rūpādīhi añño anicco ca āpanno.",
  "tika-abh04t:45_18": "Atha paramatthato, tasmiṃyeva kaṭṭhādike paḷitte yaṃ usumaṃ so aggi, taṃsahajātāni",
  "tika-abh04t:45_19": "tīṇi bhūtāni indhanaṃ, evampi siddhaṃ lakkhaṇabhedato aggindhanānaṃ aññattanti aggi",
  "tika-abh04t:45_20": "viya indhanato rūpādīhi añño puggalo anicco ca āpannoti byāhatāti veditabbaṃ.",
  "tika-abh04t:46_0": "Puggalo upalabbhatīti paṭijānantassa pakārantarassa asambhavato vuttesu pakāresu",
  "tika-abh04t:46_1": "ekena pakārena upalabbhamāno upalabbhatīti “āpanna”nti vuttaṃ “paṭiññāya ekattāpanna”nti.",
  "tika-abh04t:46_2": "Ekattāpannattā eva appaṭikkhipitabbaṃ, puggale paṭisiddhe tadabhinivesopi ayāthāvato",
  "tika-abh04t:46_3": "puggalavādino gahitākārasuññatāvibhāvanena sakaṭṭhānato cāvito paṭisedhito eva nāma",
  "tika-abh04t:46_4": "hotīti vuttaṃ “puggaladiṭṭhiṃ paṭisedhento”ti. Puggaloyeva vā tathā passitabbattā",
  "tika-abh04t:46_5": "diṭṭhi. “Sāmī nivāsī kārako vedako nicco dhuvo”ti abhinivesavisayabhūto hi parikappamattasiddho",
  "tika-abh04t:46_6": "puggalo idha paṭikkhipīyati, “na cattārome, bhikkhave, puggalā”tiādinā vuttavohārapuggaloti",
  "tika-abh04t:46_7": "ananuyogo ākāsakusumassa rattanīlādibhāvavicāraṇā viyāti attho. Pubbe “nupalabbhatī”ti",
  "tika-abh04t:46_8": "paṭijānitvā visesacodanāya anāpajjanato puna “na hevā”ti paṭikkhepo paṭiññāya āpajjanaleso.",
  "tika-abh04t:46_9": "Vañjhāputtakassa dīgharassatānuyogassa viya sabbena sabbaṃ paramatthato anupalabbhamānassa",
  "tika-abh04t:46_10": "puggalassa rūpādīhi aññānaññatānuyogassa ananuyogabhāvo eva idha aviparītattho.",
  "tika-abh04t:47_0": "Yaṃkāraṇāti etena “yatonidāna”nti ettha vibhattialopo daṭṭhabboti dasseti. Ajjhācarantīti",
  "tika-abh04t:47_1": "abhibhavanti. Abhinandanādayo taṇhādīhi yathāsaṅkhyaṃ yojetabbā, taṇhādiṭṭhīhi vā",
  "tika-abh04t:47_2": "abhinandanajjhosānāni, tīhipi abhivadanaṃ avisesena vā tīhipi tayo yojetabbā. Ettha",
  "tika-abh04t:47_3": "ce natthi abhinanditabbantiādinā abhinandanādīnaṃ abhāvasūcanena phalūpacārato abhinandanādīnaṃ",
  "tika-abh04t:47_4": "samucchedapaṭippassaddhibhūtaṃ maggaphalaṃ vuccati, taṃ paccāmasanañca esevāti idanti",
  "tika-abh04t:47_5": "katvā vuttaṃ “abhi…pe… phalaṃ vā”ti.",
  "tika-abh04t:48_0": "“Ñāyatīti jāna”nti ukkaṃsagativijānanena niravasesaṃ ñeyyajātaṃ pariggayhatīti tabbisayāya",
  "tika-abh04t:48_1": "jānātikiriyāya sabbaññutaññāṇameva karaṇaṃ bhavitumarahatīti “sabbaññutaññāṇena jānitabbaṃ",
  "tika-abh04t:48_2": "jānātī”ti vuttaṃ. Atha vā pakaraṇavasena, “bhagavā”ti saddantarasannidhānena vā ayaṃ",
  "tika-abh04t:48_3": "attho vibhāvetabbo. Passaṃ passatīti etthāpi eseva nayo. Jānantāpi vipallāsavasena",
  "tika-abh04t:48_4": "jānanti titthiyā paṭhamajjhānaarūpajjhānehi kāmarūpapariññāvādino. Jānanto jānātiyeva",
  "tika-abh04t:48_5": "bhagavā anāgāmiarahattamaggehi taṃpariññāvāditāya. Ayañca attho dukkhakkhandhasuttavasena",
  "tika-abh04t:48_6": "vibhāvetabbo. Paññācakkhunā uppannattā vā cakkhubhūto. Ñāṇabhūtotiādīsupi eseva nayo.",
  "tika-abh04t:48_7": "Atha vā dibbacakkhuādikaṃ pañcavidhampi cakkhuṃ bhūto pattoti cakkhubhūto. Evaṃ ñāṇabhūtotiādīsupi",
  "tika-abh04t:48_8": "daṭṭhabbaṃ. Sāmukkaṃsikāya dhammadesanāya sātisayo bhagavato vattuādibhāvoti vuttaṃ",
  "tika-abh04t:48_9": "“catusaccadhamme vadatīti vattā”tiādi. “Pavattā”ti ettha pa-kārassa pakaṭṭhatthataṃ",
  "tika-abh04t:48_10": "dassetuṃ “ciraṃ…pe… pavattā”ti āha. Niddhāretvā netā ninnetā.",
  "tika-abh04t:49_0": "“Ekūnanavuti cittānī”ti vuttā cittasahacariyāya yathā “kuntā pacarantī”ti. Tesañca",
  "tika-abh04t:49_1": "pāḷipadesānaṃ ekekaṃ padaṃ uddharitvāpi kiñcāpi kusalattikapadāniyeva uddharitvā",
  "tika-abh04t:49_2": "cittuppādakaṇḍe cittāni vibhattāni, kusalattikena pana sabhāvadhammasaṅgahitānaṃ",
  "tika-abh04t:49_3": "sesattikadukapadānaṃ asaṅgahitānaṃ abhāvato kusalattikapaduddhārena nayadassanabhūtena",
  "tika-abh04t:49_4": "itarattikadukapadānipi uddhaṭānevāti vuttaṃ. Evañca katvā mātikāggahaṇaṃ samatthitaṃ bhavati.",
  "tika-abh04t:50_0": "So ca dhammoti “tayo kusalahetū”tiādīsu purimāya purimāya pāḷiyā pacchimā pacchimā",
  "tika-abh04t:50_1": "atthaniddesoti vuttaṃ. “Samānentī”tisaddassa paṭapaṭāyati-saddassa viya saddanayo",
  "tika-abh04t:50_2": "daṭṭhabboti dassetuṃ “samānaṃ karontī”ti vuttaṃ. Samānakaraṇañca ūnapakkhipanena",
  "tika-abh04t:50_3": "adhikāpanayanena vā hoti, idha ūnapakkhipanenāti dassetuṃ “pūrentī”ti vuttaṃ. Samānetabbanti",
  "tika-abh04t:50_4": "etthāpīti “paṭṭhānaṃ samānetabba”nti ettha.",
  "tika-abh04t:51_0": "Balavatā ñāṇavegena abhidhammapaccavekkhaṇavasappavattena. Balavato ñāṇavegassa sabbakilesakkhepanavasappavattassa.",
  "tika-abh04t:51_1": "Gambhīrameva gambhīragataṃ diṭṭhigatantiādīsu viya. Niravasesenāti na kañci avasesetvā.",
  "tika-abh04t:51_2": "Pañcakhīlarahitenāti pañcacetokhīlarahitena.",
  "tika-abh04t:52_0": "Ekādhikesu aṭṭhasu kilesasatesūti “jātimado”tiādinā ekakavasena āgatā tesattati,",
  "tika-abh04t:52_1": "“kodho ca upanāho cā”tiādinā dukavasena chattiṃsa, “tīṇi akusalamūlānī”tiādinā tikavasena",
  "tika-abh04t:52_2": "pañcādhikaṃ sataṃ, “cattāro āsavā”tiādinā catukkavasena chappaññāsa, “pañcorambhāgiyāni",
  "tika-abh04t:52_3": "saṃyojanānī”tiādinā pañcakavasena pañcasattati, “cha vivādamūlānī”tiādinā chakkavasena",
  "tika-abh04t:52_4": "caturāsīti, “satta anusayā”tiādinā sattakavasena ekūnapaññāsa, “aṭṭha kilesavatthūnī”tiādinā",
  "tika-abh04t:52_5": "aṭṭhakavasena catusaṭṭhi, “nava āghātavatthūnī”tiādinā navakavasena ekāsīti, “dasa",
  "tika-abh04t:52_6": "kilesavatthūnī”tiādinā dasakavasena sattati, “ajjhattikassuppādāya aṭṭhārasa taṇhāvicaritānī”tiādinā",
  "tika-abh04t:52_7": "aṭṭhārasakavasena aṭṭhasatanti evaṃ ekādhikesu aṭṭhasu kilesasatesu. Sesā tenavutādhikaṃ",
  "tika-abh04t:52_8": "chasataṃ kilesā. Te brahmajālasuttāgatāhi dvāsaṭṭhiyā diṭṭhīhi saha pañcapaññāsādhikaṃ sattasataṃ honti.",
  "tika-abh04t:53_0": "Atha vā cuddasekantākusalā, pañcavīsati kusalābyākatasādhāraṇā, cuddasa kusalattikasādhāraṇā,",
  "tika-abh04t:53_1": "upacayādidvayaṃ ekaṃ katvā sattavīsati rūpāni cāti ime asīti dhammā, imesu bhāvadvaye",
  "tika-abh04t:53_2": "ekaṃ ṭhapetvā ajjhattikā ekūnāsīti, bāhirā ekūnāsītīti sabbepi aṭṭhapaññāsādhikaṃ",
  "tika-abh04t:53_3": "sataṃ honti. Imesu ekekasmiṃ dasannaṃ dasannaṃ kilesānaṃ uppajjanato asītiadhikaṃ",
  "tika-abh04t:53_4": "diyaḍḍhakilesasahassaṃ honti.",
  "tika-abh04t:54_0": "Atha vā tepaññāsa arūpadhammā, aṭṭhārasa rūparūpāni, ākāsadhātu, lakkhaṇarūpāni cāti",
  "tika-abh04t:54_1": "pañcasattati dhammā ajjhattabahiddhābhedato paññāsasataṃ honti. Tattha ekekasmiṃ",
  "tika-abh04t:54_2": "dasa dasa kilesātipi diyaḍḍhakilesasahassaṃ. Tathā ettha vedanaṃ sukhindriyādivasena",
  "tika-abh04t:54_3": "pañcavidhaṃ katvā sattapaññāsa arūpadhammā, aṭṭhārasa rūparūpāni cāti pañcasattati",
  "tika-abh04t:54_4": "vipassanūpagadhammā ajjhattabahiddhābhedato paññāsasataṃ honti. Etesu ekekasmiṃ dasa",
  "tika-abh04t:54_5": "dasa kilesātipi diyaḍḍhakilesasahassaṃ.",
  "tika-abh04t:55_0": "Aparo nayo – dvādasaakusalacittuppādesu paṭhame cha kilesā, dutiye satta, tatiye",
  "tika-abh04t:55_1": "cha, catutthe satta, pañcame cha, chaṭṭhe satta, sattame cha, aṭṭhame satta, navame",
  "tika-abh04t:55_2": "pañca, dasame cha, ekādasame pañca, dvādasame cattāroti sabbe dvāsattati, ime pañcadvārikā",
  "tika-abh04t:55_3": "pañcasu rūpādīsu ārammaṇesu ekekasmiṃ dvāsattatīti saṭṭhiadhikāni tīṇi satāni, manodvārikā",
  "tika-abh04t:55_4": "pana chasu ārammaṇesu ekekasmiṃ dvāsattati dvāsattatīti katvā dvattiṃsādhikāni cattāri",
  "tika-abh04t:55_5": "satāni, sabbānipi dvānavutiadhikāni sattasatāni, tāni ajjhattabahiddhāvisayatāya",
  "tika-abh04t:55_6": "caturāsītiadhikaṃ diyaḍḍhakilesasahassaṃ hontīti veditabbaṃ.",
  "tika-abh04t:56_0": "Atha vā rūpārammaṇādīni pañca, avasesarūpavedanāsaññāsaṅkhāraviññāṇavasena pañca",
  "tika-abh04t:56_1": "dhammārammaṇakā sesā cāti dasa, te ajjhattabahiddhābhedato vīsati, paññatti cāti",
  "tika-abh04t:56_2": "ekavīsatiyā ārammaṇesu dvāsattati dvāsattati kilesāti dvādasādhikaṃ diyaḍḍhakilesasahassaṃ honti.",
  "tika-abh04t:57_0": "Atha vā dvādasasu akusalacittuppādesu paṭhame vīsati dhammā, dutiye dvāvīsati, tatiye",
  "tika-abh04t:57_1": "vīsati, catutthe dvāvīsati, pañcame ekūnavīsati, chaṭṭhe ekūnavīsati, sattame ekūnavīsati,",
  "tika-abh04t:57_2": "aṭṭhame ekavīsati, navame ekūnavīsati, dasame ekavīsati, ekādasame soḷasa, dvādasame",
  "tika-abh04t:57_3": "soḷasāti sabbe akusaladhammā chattiṃsādhikāni dve satāni, ime chasu ārammaṇesu paccekaṃ",
  "tika-abh04t:57_4": "chattiṃ sādhikāni dve satāni, sabbe soḷasādhikāni cattāri satāni ca sahassaṃ hontīti",
  "tika-abh04t:57_5": "evampi diyaḍḍhakilesasahassaṃ veditabbaṃ.",
  "tika-abh04t:58_0": "Itaresanti taṇhāvicaritānaṃ “atītāni chattiṃsā”tiādinā atītādibhāvāmasanato. Khepaneti",
  "tika-abh04t:58_1": "ariyamaggena samucchindane. “Diyaḍḍhakilesasahassaṃ khepetvā”ti hi vuttaṃ. Paramatthato",
  "tika-abh04t:58_2": "atītādīnaṃ maggena appahātabbattā “atītādibhāvāmasanā aggahaṇaṃ khepane”ti vuttaṃ.",
  "tika-abh04t:58_3": "Yaṃ pana paṭṭhāne “dassanena pahātabbo dhammo dassanena pahātabbassa dhammassa anantarapaccayena",
  "tika-abh04t:58_4": "paccayo”tiādinā tike, tathā dassanena pahātabbātītatikatike “atītā dassanena pahātabbā”tiādinā",
  "tika-abh04t:58_5": "ca tīsu kālesu dassanādipahātabbavacanaṃ kataṃ, taṃ atītādīnaṃ saṃkiliṭṭhatāya apāyagamanīyatāya",
  "tika-abh04t:58_6": "ca dassanapahātabbehi niratisayattā vuttanti daṭṭhabbaṃ.",
  "tika-abh04t:59_0": "Na bhāsitatthavacananti idaṃ “hitapariyāyavacana”nti etena nivattitassa ekadesakathanaṃ.",
  "tika-abh04t:59_1": "Yathā hi ayaṃ attha-saddo na bhāsitatthavacanaṃ, evaṃ visayappayojanādivacanampi",
  "tika-abh04t:59_2": "na hotīti. Yathāvuttassāti hitapariyāyassa. “Na haññadatthatthipasaṃsalābhā”ti padassa",
  "tika-abh04t:59_3": "niddese “attattho vā parattho vā”tiādinā kiñcāpi suttanirapekkhaṃ attatthādayo vuttā",
  "tika-abh04t:59_4": "suttatthabhāvena aniddiṭṭhattā, tesu pana ekopi atthappabhedo suttena dīpetabbataṃ",
  "tika-abh04t:59_5": "nātikkamatīti āha “te suttaṃ sūcetī”ti. Imasmiṃ vikappe attha-saddo bhāsitatthavacanampi",
  "tika-abh04t:59_6": "hoti. Purimakā hi pañca atthappabhedā hitapariyāyā, tato pare cha bhāsitatthappabhedā,",
  "tika-abh04t:59_7": "pacchimakā pana ubhayasabhāvā. Tattha duradhigamatāya vibhāvane aladdhagādho gambhīro,",
  "tika-abh04t:59_8": "na vivaṭo guḷho, mūludakādayo viya paṃsunā akkharasannivesādinā tirohito paṭicchanno,",
  "tika-abh04t:59_9": "niddhāretvā ñāpetabbo neyyo, yathārutavaseneva veditabbo nīto. Anavajjanikkilesavodānā",
  "tika-abh04t:59_10": "pariyāyavasena vuttā, kusalavipākakiriyadhammavasena vā. Paramattho nibbānaṃ, aviparītasabhāvo",
  "tika-abh04t:59_11": "eva vā. Sātisayaṃ pakāsitāni tapparabhāvena pakāsitattā. “Ettakaṃ tassa bhagavato",
  "tika-abh04t:59_12": "suttāgataṃ suttapariyāpanna”nti, “sakavāde pañcasuttasatānī”ti ca evamādīsu sutta-saddo",
  "tika-abh04t:59_13": "upacaritoti adhippāyenāha “idameva atthānaṃ sūcanato suttanti vutta”nti. Ekantahitapaṭilābhasaṃvattanikā",
  "tika-abh04t:59_14": "suttantadesanāti idampi vineyyānaṃ hitasampāpane suttantadesanāya tapparabhāvaṃyeva",
  "tika-abh04t:59_15": "sandhāya vuttaṃ. Tapparabhāvo ca vineyyajjhāsayānulomato daṭṭhabbo, tathā attatthādippakāsanapadhānatāpi.",
  "tika-abh04t:59_16": "Itarehīti vinayābhidhammehi.",
  "tika-abh04t:60_0": "Rattiādīsūti rattirājavinayesu visayabhūtesu. Nanu ca “abhirattī”ti avuttattā rattiggahaṇaṃ",
  "tika-abh04t:60_1": "na kattabbaṃ, “abhiññātā abhilakkhitā”ti ca ñāṇalakkhaṇakiriyāvisesako abhi-saddoti?",
  "tika-abh04t:60_2": "Na, “abhiññātā abhilakkhitā”ti abhi-saddavisiṭṭhānaṃ ñātalakkhitasaddānaṃ rattisaddena",
  "tika-abh04t:60_3": "samānādhikaraṇatāya rattivisayattā. Ettha ca vācakasaddasannidhāne nipātānaṃ tadatthajotakamattattā",
  "tika-abh04t:60_4": "lakkhitasaddatthajotako abhi-saddo lakkhaṇe vattatīti vutto. Abhilakkhitasaddapariyāyo",
  "tika-abh04t:60_5": "ca abhiññātasaddoti daṭṭhabbo, abhivinayasaddassa pana abhipurisassa viya samāsasiddhi",
  "tika-abh04t:60_6": "daṭṭhabbā. Anekatthā hi nipātā, anekatthabhedo ca saddānaṃ payogavisayoti.",
  "tika-abh04t:61_0": "Kiñcāpi desanādayo desetabbādinirapekkhā na santi, āṇādayo pana visesato desakādiadhīnāti",
  "tika-abh04t:61_1": "taṃtaṃvisesayogavasena tesaṃ bhedo vutto. Yathā hi āṇāvidhānaṃ visesato āṇārahādhīnaṃ",
  "tika-abh04t:61_2": "tattha kosallayogato, evaṃ vohāraparamatthavidhānāni ca vidhāyakādhīnānīti āṇādividhino",
  "tika-abh04t:61_3": "desakāyattatā vuttā. Aparādhajjhāsayānurūpaṃ viya dhammānurūpampi sāsanaṃ visesato",
  "tika-abh04t:61_4": "tathāvinetabbapuggalāpekkhanti vuttaṃ “sāsitabba…pe… tabbabhāvenā”ti. Saṃvarāsaṃvaranāmarūpānaṃ",
  "tika-abh04t:61_5": "viya viniveṭhetabbāya diṭṭhiyāpi kathanaṃ sati vācāvatthusmiṃ, nāsatīti visesato",
  "tika-abh04t:61_6": "tadadhīnanti āha “kathetabbassa…pe… kathā”ti. Upārambhādīti upārambhanissaraṇadhammakosarakkhaṇāni.",
  "tika-abh04t:61_7": "Pariyāpuṇanādīti pariyāpuṇanasuppaṭipattiduppaṭipattiyo.",
  "tika-abh04t:62_0": "Tantisamudāyo avayavatantiyā ādhāro yathā “rukkhe sākhā”ti. Na codetabbametaṃ samukhena,",
  "tika-abh04t:62_1": "visayavisayimukhena vā vinayādīnaṃyeva gambhīrabhāvassa vuttattāti adhippāyo. Dhammo",
  "tika-abh04t:62_2": "hi vinayādayo, tesañca visayo attho, dhammatthavisayā ca desanāpaṭivedhāti. “Paṭivedhassā”tiādinā",
  "tika-abh04t:62_3": "dhammatthānaṃ duppaṭividdhattā desanāya uppādetuṃ asakkuṇeyyattā paṭivedhassa uppādetuñca",
  "tika-abh04t:62_4": "paṭivijjhituñca asakkuṇeyyattā dukkhogāhataṃ dasseti.",
  "tika-abh04t:63_0": "Dhammānurūpaṃ yathādhammanti ca attho yujjati. Desanāpi hi paṭivedho viya aviparītaṃ",
  "tika-abh04t:63_1": "savisayavibhāvanato dhammānurūpaṃ pavattati yato “aviparītābhilāpo”ti vuccati. Dhammaniruttiṃ",
  "tika-abh04t:63_2": "dassetīti etena desanāsaddasabhāvāti dīpeti. Tathā hi niruttipaṭisambhidāya parittārammaṇādibhāvo",
  "tika-abh04t:63_3": "pāḷiyaṃ vutto, aṭṭhakathāyañca “taṃtaṃsabhāvaniruttisaddaṃ ārammaṇaṃ katvā”tiādinā",
  "tika-abh04t:63_4": "saddārammaṇatā. Imassa atthassa ayaṃ saddo vācakoti vacanavacanīyaṃ vavatthapetvā",
  "tika-abh04t:63_5": "taṃtaṃvacanīyavibhāvanavasena pavattito hi saddo desanāti. Nanu ca “dhammo tantī”ti",
  "tika-abh04t:63_6": "imasmiṃ pakkhe dhammassapi saddasabhāvattā dhammadesanānaṃ viseso na siyāti? Na,",
  "tika-abh04t:63_7": "tesaṃ tesaṃ atthānaṃ bodhakabhāvena ñāto uggahitādivasena ca pubbe pavattito saddappabandho",
  "tika-abh04t:63_8": "dhammo, pacchā paresaṃ avabodhanatthaṃ pavattito tadatthappakāsanako saddo desanāti.",
  "tika-abh04t:63_9": "Atha vā yathāvuttasaddasamuṭṭhāpako cittuppādo desanā musāvādādayo viya. Vacanassa",
  "tika-abh04t:63_10": "pavattananti ca yathāvuttacittuppādamāha. So hi vacanaṃ pavatteti, taṃ vā etena pavattīyatīti",
  "tika-abh04t:63_11": "pavattanaṃ. Desīyati attho etenāti desanā. Pakārehi ñāpīyati etena, pakārato ñāpetīti",
  "tika-abh04t:63_12": "vā paññattīti vuccatīti. Tenevāha “adhippāyo”tiādi. Abhisameti, abhisamīyati vā etenāti",
  "tika-abh04t:63_13": "abhisamayoti evampi abhisamayattho sambhavati. Abhisametabbato pana abhisamayoti",
  "tika-abh04t:63_14": "dutiyavikappe paṭivedhoyevāti.",
  "tika-abh04t:64_0": "Vuttanayena veditabbāti avijjāsaṅkhārādīnaṃ dhammatthānaṃ duppaṭivijjhatāya dukkhogāhatā,",
  "tika-abh04t:64_1": "tesaṃ paññāpanassa dukkarabhāvato taṃdesanāya paṭivedhanasaṅkhātassa paṭivedhassa",
  "tika-abh04t:64_2": "uppādanavisayikaraṇānaṃ asakkuṇeyyatāya dukkhogāhatā veditabbā.",
  "tika-abh04t:65_0": "Kāraṇe phalavohārena te dhammā dukkhāya saṃvattantīti vuttanti āha “upārambha…pe…",
  "tika-abh04t:65_1": "hetubhāvenā”ti. Aññaṃ atthanti upārambhaṃ nissaraṇañca. Niṭṭhāpetvāti kathanavasena",
  "tika-abh04t:65_2": "pariyosāpetvā. Tassa “āraddha”nti etena sambandho. Uddānasaṅgahādibhedo saṅgītoti",
  "tika-abh04t:65_3": "pāṭho yutto, “saṅgītiyā”ti pana likhanti. Purimaṃ vā saṅgītiyāti bhāvena bhāvalakkhaṇe",
  "tika-abh04t:65_4": "bhummaṃ, pacchimaṃ adhikaraṇe. Piṭakādīti piṭakanikāyaṅgadhammakkhandhāni.",
  "tika-abh04t:66_0": "Tattha aṅgesu suttaṅgameva na sambhavati “sagāthakaṃ suttaṃ geyyaṃ, niggāthakaṃ suttaṃ",
  "tika-abh04t:66_1": "veyyākaraṇa”nti vuttattā, maṅgalasuttādīnañca suttaṅgasaṅgaho na siyā gāthābhāvato",
  "tika-abh04t:66_2": "dhammapadādīnaṃ viya, geyyaṅgasaṅgaho vā siyā sagāthakattā sagāthāvaggassa viya,",
  "tika-abh04t:66_3": "tathā ubhatovibhaṅgādīsu sagāthakapadesānanti? Vuccate –",
  "tika-abh04t:67": "Suttanti sāmaññavidhi, visesavidhayo pare;",
  "tika-abh04t:68": "Sanimittā niruḷhattā, sahatāññena nāññato. ;",
  "tika-abh04t:69_0": "Sabbassapi hi buddhavacanassa suttanti ayaṃ sāmaññavidhi. Tenevāha āyasmā mahākaccāyano",
  "tika-abh04t:69_1": "nettiyaṃ “navavidhasuttantapariyeṭṭhī”ti. “Ettakaṃ tassa bhagavato suttāgataṃ suttapariyāpannaṃ",
  "tika-abh04t:69_2": "sakavāde pañca suttasatānī”ti evamādi ca etassa atthassa sādhakaṃ, tadekadesesu pana",
  "tika-abh04t:69_3": "geyyādayo visesavidhayo tena tena nimittena patiṭṭhitattā. Tathā hi geyyassa sagāthakattaṃ",
  "tika-abh04t:69_4": "tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.",
  "tika-abh04t:69_5": "Gāthāvirahe pana sati pucchaṃ katvā vissajjanabhāvo veyyākaraṇassa. Pucchāvissajjanañhi",
  "tika-abh04t:69_6": "byākaraṇanti vuccati. Byākaraṇameva veyyākaraṇanti.",
  "tika-abh04t:70_0": "Evaṃ sante sagāthakānampi pañhavissajjanavasena pavattānaṃ veyyākaraṇabhāvo āpajjatīti?",
  "tika-abh04t:70_1": "Nāpajjati veyyākaraṇādisaññānaṃ anokāsabhāvato “gāthāvirahe pana satī”ti visesitattā",
  "tika-abh04t:70_2": "ca. Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāpaṭisaṃyuttesu",
  "tika-abh04t:70_3": "“vuttañheta”ntiādivacanasambandhesu abbhutadhammapaṭisaṃyuttesu ca suttavisesesu",
  "tika-abh04t:70_4": "yathākkamaṃ gāthāudānaitivuttakaabbhutadhammasaññā patiṭṭhitā, tathā satipi gāthābandhabhāve",
  "tika-abh04t:70_5": "bhagavato atītāsu jātīsu cariyānubhāvappakāsakesu jātakasaññā. Satipi pañhavissajjanabhāve",
  "tika-abh04t:70_6": "sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ",
  "tika-abh04t:70_7": "tena tena sagāthakattādinā nimittena tesu tesu suttavisesesu geyyādisaññā patiṭṭhitāti",
  "tika-abh04t:70_8": "visesavidhayo suttaṅgato pare geyyaṅgādayo. Yaṃ panettha geyyaṅgādinimittarahitaṃ,",
  "tika-abh04t:70_9": "taṃ suttaṅgaṃ visesasaññāparihārena sāmaññasaññāya pavattanatoti.",
  "tika-abh04t:71_0": "Nanu ca sagāthakaṃ suttaṃ geyyaṃ, niggāthakaṃ suttaṃ veyyākaraṇanti suttaṅgaṃ na",
  "tika-abh04t:71_1": "sambhavatīti codanā tadavatthāti? Na, sodhitattā. Sodhitañhi pubbe gāthāvirahe sati",
  "tika-abh04t:71_2": "pucchāvissajjanabhāvo veyyākaraṇabhāvassa nimittanti. Yañca vuttaṃ “gāthābhāvato",
  "tika-abh04t:71_3": "maṅgalasuttādīnaṃ suttaṅgasaṅgaho na siyā”ti, taṃ na, niruḷhattā. Niruḷho hi maṅgalasuttādīsu",
  "tika-abh04t:71_4": "suttabhāvo. Na hi tāni dhammapadabuddhavaṃsādayo viya gāthābhāvena paññātāni, kintu",
  "tika-abh04t:71_5": "suttabhāveneva. Teneva hi aṭṭhakathāyaṃ suttanāmakanti nāmaggahaṇaṃ kataṃ. Yaṃ pana",
  "tika-abh04t:71_6": "vuttaṃ “sagāthakattā geyyaṅgasaṅgaho vā siyā”ti, tadapi natthi. Yasmā sahatāññena.",
  "tika-abh04t:71_7": "Saha gāthāhīti sagāthakaṃ, sahabhāvo ca nāma attato aññena hoti, na ca maṅgalasuttādīsu",
  "tika-abh04t:71_8": "gāthāvinimutto koci suttappadeso atthi, yo “saha gāthāhī”ti vucceyya, na ca samudāyo",
  "tika-abh04t:71_9": "nāma koci atthi. Yadapi vuttaṃ “ubhatovibhaṅgādīsu sagāthakappadesānaṃ geyyaṅgasaṅgaho",
  "tika-abh04t:71_10": "siyā”ti, tadapi na, aññato. Aññā eva hi tā gāthā jātakādipariyāpannattā. Ato na tāhi",
  "tika-abh04t:71_11": "ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-abh04t:72_0": "Jinasāsanaṃ abhidhammo. Paṭividdhaṭṭhānaṃ paṭivedhabhūmi paṭivedhāvatthā, paṭivedhahetu",
  "tika-abh04t:72_1": "vā. “So evaṃ pajānāmi sammādiṭṭhipaccayāpi vedayita”nti vuttaṃ. Pāḷiyaṃ pana “so",
  "tika-abh04t:72_2": "evaṃ pajānāmi micchādiṭṭhipaccayāpi vedayitaṃ. Sammādiṭṭhipaccayāpi vedayita”nti",
  "tika-abh04t:72_3": "āgataṃ. Paccayādīhīti paccayasabhāvavūpasamatadupāyādīhi. Paravādicodanaṃ patvāti",
  "tika-abh04t:72_4": "aṭṭhakathāyaṃ āgataṃ paravādicodanaṃ patvā. Adhiga…pe… rūpenāti adhigantabbo ca so",
  "tika-abh04t:72_5": "desetabbo cāti adhigantabbadesetabbo, so eva dhammo, tadanurūpena. Ettha ca yathādhammasāsanattā",
  "tika-abh04t:72_6": "yathādhigatadhammadesanābhāvato abhidhammassa abhisambodhi adhigamanidānaṃ. Desakālādiyeva",
  "tika-abh04t:72_7": "desanānidānaṃ. Yaṃ pana aṭṭhakathāyaṃ “desanānidānaṃ yāva dhammacakkappavattanā”ti",
  "tika-abh04t:72_8": "vuttaṃ, taṃ abhidhammadesanāvisesena dhammacakkappavattananti katvā vuttaṃ. Dhammacakkappavattanasutte",
  "tika-abh04t:72_9": "vā desitehi ariyasaccehi sakalābhidhammapadatthasaṅgahato, paramatthato abhidhammabhūtānaṃ",
  "tika-abh04t:72_10": "vā sammādiṭṭhiādīnaṃ tattha desitattā vuttaṃ. Tattakānaṃyeva desanāruḷhatāya aḍḍhachakkesu",
  "tika-abh04t:72_11": "jātakasatesu paripācanaṃ vuttanti daṭṭhabbaṃ. Na hi ettakāsu eva jātīsu puññādisambhārasambharaṇaṃ,",
  "tika-abh04t:72_12": "kiṃ pana kāraṇaṃ ettakā eva jātiyo desitāti? Tadaññesaṃ aṭṭhuppattiyā abhāvato.",
  "tika-abh04t:73": "Sumedhakathāvaṇṇanā",
  "tika-abh04t:74_0": "Uppanne buddhe tato attānaṃ seyyato vā sadisato vā dahanto jhānābhiññāhi parihāyati,",
  "tika-abh04t:74_1": "na tathā sumedhapaṇḍito aṭṭhāsīti tassa jhānābhiññāhi aparihāni daṭṭhabbā. Tenevāha",
  "tika-abh04t:74_2": "“tāpasehi asamo”ti. Yathā nibbānaṃ, aññaṃ vā niccābhimataṃ aviparītavuttitāya sabbakālaṃ",
  "tika-abh04t:74_3": "tathābhāvena “sassata”nti vuccati, evaṃ buddhānaṃ vacananti tassa sassatatā vuttā.",
  "tika-abh04t:74_4": "Tenevāha “aviparītamevā”ti. Upapāramīādivibhāgena anekappakāratā. Samādānādhiṭṭhānanti",
  "tika-abh04t:74_5": "samādānassa adhiṭṭhānaṃ pavattanaṃ karaṇanti attho. Ñāṇatejenāti pāramīpavicayañāṇappabhāvena.",
  "tika-abh04t:74_6": "Mahānubhāvañhi taṃ ñāṇaṃ bodhisambhāresu anāvaraṇaṃ anācariyakaṃ mahābodhisamuppattiyā",
  "tika-abh04t:74_7": "anurūpapubbanimittabhūtaṃ. Tathā hi taṃ manussapurisabhāvādiādhārameva jātaṃ. Kāyādīsu",
  "tika-abh04t:74_8": "asubhasaññādibhāvena suddhagocarā. “Aññathā”ti padassa pakaraṇaparicchinnaṃ atthaṃ",
  "tika-abh04t:74_9": "dassento “līnatā”ti āha. Līnatāti ca saṅkoco vīriyahāni vīriyārambhassa adhippetattā.",
  "tika-abh04t:74_10": "Tenāha “esā me vīriyapāramī”ti.",
  "tika-abh04t:75": "Nidānakathāvaṇṇanā niṭṭhitā.",
  "tika-abh04t:76": "1. Cittuppādakaṇḍaṃ",
  "tika-abh04t:77": "Tikamātikāpadavaṇṇanā",
  "tika-abh04t:78_0": "1. Tenāti vedanāsaddena. Sabbapadehīti tīhi padehi laddhanāmo hoti avayavadhammenāpi",
  "tika-abh04t:78_1": "samudāyassa apadisitabbato yathā “samaṃ cuṇṇa”nti. Codako yathādhippetamatthaṃ appaṭipajjamāno",
  "tika-abh04t:78_2": "vibhattiantasseva padabhāvaṃ sallakkhetvā “nanu sukhāyā”tiādinā codeti. Itaro “adhippetappakāratthagamakassā”tiādinā",
  "tika-abh04t:78_3": "attano adhippāyaṃ vivarati. Tena “vākyaṃ idha padanti vutta”nti dasseti. Hetupadasahetukapadādīhīti",
  "tika-abh04t:78_4": "ādi-saddena nahetupadaahetukapadahetusampayuttapadāni hetuvippayuttapadampi vā saṅgaṇhāti.",
  "tika-abh04t:79_0": "Ubhayekapadavasenāti ubhayapadavasena hetudukasambandho, ekapadavasena sahetukadukasambandho.",
  "tika-abh04t:79_1": "Tathāti ubhayekapadavasena. Ettha ca sahetukahetusampayuttadukātiādinā yathā hetugocchake",
  "tika-abh04t:79_2": "paṭhamadukasambandhā dutiyatatiyadukā, paṭhamadukadutiyadukasambandhā catutthachaṭṭhadukā,",
  "tika-abh04t:79_3": "paṭhamadukatatiyadukasambandho pañcamo duko, evaṃ āsavagocchakādīsupīti nayaṃ dasseti.",
  "tika-abh04t:79_4": "Sakkā hi imināva nayena tesupi dukantarasambandho viññātuṃ, kevalaṃ pana āsavagocchakādīsu",
  "tika-abh04t:79_5": "dutiyadukatatiyadukasambandho osānaduko, kilesagocchake ca dutiyacatutthadukasambandhoti.",
  "tika-abh04t:79_6": "Dhammānaṃ sāvasesaniravasesabhāvena tikadukānaṃ sappadesanippadesatā vuttāti yehi",
  "tika-abh04t:79_7": "tikadukā sāvasesāti padissanti apadissanti, te asaṅgahitadhammāpadeso. Evaṃ sati",
  "tika-abh04t:79_8": "“asaṅgahito”ti visesanaṃ kimatthiyanti? Etassevatthassa pākaṭakaraṇatthaṃ daṭṭhabbaṃ.",
  "tika-abh04t:79_9": "Atha vā padissati etena samudāyoti padeso, avayavo. “Sāmaññajotanā visese avatiṭṭhatī”ti",
  "tika-abh04t:79_10": "yathādhippetaṃ visesaṃ dassento “asaṅgahito”ti āha.",
  "tika-abh04t:80_0": "Anavajjattho avajjavirahattho. Nāmaṃ saññā, kiriyā karaṇaṃ, payojanaṃ ratharathaṅgavibhāvanena",
  "tika-abh04t:80_1": "tesaṃ pakārato yojanaṃ. Kusena ñāṇena lātabbāti kusalāti ayamattho ñāṇasampayuttānaṃ",
  "tika-abh04t:80_2": "tāva hotu, ñāṇavippayuttānaṃ kathanti āha “ñāṇavippayuttānampī”tiādi. Ñāṇavippayuttāpi",
  "tika-abh04t:80_3": "hi ñāṇeneva pavattiyanti hitasukhahetubhūtāya pavattiyā paññavantānaṃ paṭipattibhāvato.",
  "tika-abh04t:80_4": "Na hi antarena yonisomanasikāraṃ kusaluppatti atthīti. “Yadi kusalassa ubhayabhāgagataṃ",
  "tika-abh04t:80_5": "saṃkilesalavanaṃ pākaṭaṃ siyā, kusā viya lunantīti kusalāti ayamattho yutto siyā”ti",
  "tika-abh04t:80_6": "koci vadeyyāti āsaṅkāya āha “sammappadhānadvayaṃ viyā”ti.",
  "tika-abh04t:81_0": "Na cātiādinā “sabhāvaṃ dhārentī”ti ettha paramatthato kattukammassa ca bhedo natthi,",
  "tika-abh04t:81_1": "kappanāsiddho eva pana bhedoti dasseti. Tattha nāmavasena viññātāviññāteti yesaṃ",
  "tika-abh04t:81_2": "“dhammā”ti iminā pariyāyena aviññātā sabhāvā, “sabhāvaṃ dhārentī”ti iminā ca pariyāyena",
  "tika-abh04t:81_3": "viññātā, tesaṃ vasena evaṃ vuttaṃ. Ettha ca paṭhamo attho saṅkhatāsaṅkhatadhammavasena",
  "tika-abh04t:81_4": "vutto, dutiyo saṅkhatavasena, tatiyo saṅkhatāsaṅkhatapaññattidhammavasenāti daṭṭhabbaṃ.",
  "tika-abh04t:82_0": "Kusalapaṭisedhanaṃ kusalābhāvo eva. Abhāvo hi sattāpaṭisedhoti. Dhammoti sabhāvadhammo.",
  "tika-abh04t:82_1": "Akusalavacanena na koci attho sabhāvadhammassa abodhakattāti adhippāyo. Atha siyā",
  "tika-abh04t:82_2": "akusalavacanena koci attho asabhāvadhammabodhakattepi “paññattidhammā”tiādīsu viya,",
  "tika-abh04t:82_3": "evaṃ sati “anabyākatā”ti ca vattabbaṃ siyā, tato cāyaṃ catukko āpajjati, na tiko.",
  "tika-abh04t:82_4": "Tasmāti yasmā dukacatukkabhāvo anabyākatavohāro ca natthi, so ca vuttanayena abhāvamattavacane",
  "tika-abh04t:82_5": "āpajjati, tasmā. Sabhāvadhāraṇādīti ādi-saddena “dhārīyanti paccayehī”ti ayamattho",
  "tika-abh04t:82_6": "saṅgahito. Ñeyyapariyāyena pana dhamma-saddenāyaṃ dosoti nanu añeyyapariyāyepi dhamma-sadde",
  "tika-abh04t:82_7": "na koci dosoti? Na, vuttadosānativattanato.",
  "tika-abh04t:83_0": "Pārisesenāti ettha nanu ayamakāro na-atthattayasseva jotako, atha kho “ahetukā dhammā,",
  "tika-abh04t:83_1": "abhikkhuko āvāso”ti taṃyoganivattiyā, “appaccayā dhammā”ti taṃsambandhibhāvanivattiyā.",
  "tika-abh04t:83_2": "Paccayuppannañhi paccayasambandhīti appaccayuppannattā asambandhitā ettha jotīyati.",
  "tika-abh04t:83_3": "“Anidassanā dhammā”ti taṃsabhāvanivattiyā. Nidassanañhi daṭṭhabbatā. Atha cakkhuviññāṇaṃ",
  "tika-abh04t:83_4": "nidassanaṃ, taggayhabhāvanivattiyā, tathā “anāsavā dhammā”ti. “Appaṭighā dhammā anārammaṇā",
  "tika-abh04t:83_5": "dhammā”ti taṃkiccanivattiyā. “Arūpino dhammā acetasikā dhammā”ti tabbhāvanivattiyā.",
  "tika-abh04t:83_6": "Tadaññatā hi ettha pakāsīyati. “Amanusso”ti tabbhāvamattanivattiyā. Manussattamattaṃ",
  "tika-abh04t:83_7": "natthi aññaṃ samānanti sadisatā hettha sūciyati. “Asamaṇo samaṇapaṭiñño aputto”ti",
  "tika-abh04t:83_8": "taṃsambhāvanaguṇanivattiyā. Garahā hi ettha ñāyati. “Kacci nu bhoto anāmayā, anudarā",
  "tika-abh04t:83_9": "kaññā”ti tadappabhāvanivattiyā. “Anuppannā dhammā”ti taṃsadisabhāvanivattiyā. Atītānañhi",
  "tika-abh04t:83_10": "uppannapubbattā upādidhammānañca paccayekadesanipphattiyā āraddhuppādabhāvato kālavinimuttassa",
  "tika-abh04t:83_11": "ca vijjamānattā uppannānukūlatā, pageva paccuppannānanti tabbidhurabhāvo ettha viññāyati.",
  "tika-abh04t:83_12": "“Asekkhā dhammā”ti tadapariyosānanivattiyā. Taṃniṭṭhānañhettha pakāsīyatīti evamanekesaṃ",
  "tika-abh04t:83_13": "atthānaṃ jotako, tattha kiṃ vuccate atthadvayameva vatvā pārisesenāti? Itaresaṃ ettha",
  "tika-abh04t:83_14": "suvidūrabhāvato. Na hi kusalavippayuttādīnaṃ dhammānaṃ akusalabhāvo yujjati.",
  "tika-abh04t:84_0": "Akusalasaddassa uccāraṇānantaraṃ vineyyānaṃ kusalapaṭipakkhabhūte atthe paṭipattibhāvato",
  "tika-abh04t:84_1": "tattha niruḷhatā daṭṭhabbā. “Viruddhasabhāvattā”ti vuttaṃ kiccavirodhādīnampi tadantogadhattā,",
  "tika-abh04t:84_2": "viruddhasabhāvattepi vināsakavināsitabbabhāvo kusalākusalesu niyatoti dassetuṃ “tappaheyyabhāvato”ti",
  "tika-abh04t:84_3": "āha. Itarathā kusalānampi akusalehi pahātabbabhāve accantaṃ samucchinnakusalamūlattā",
  "tika-abh04t:84_4": "apāyapūrakā eva sattā siyuṃ. Yaṃ pana “dhammāpi vo, bhikkhave, pahātabbā”ti vuttaṃ,",
  "tika-abh04t:84_5": "taṃ “rūpaṃ, bhikkhave, na tumhākaṃ, taṃ pajahathā”tiādīsu viya tadārammaṇasaṃkilesappahānavasena",
  "tika-abh04t:84_6": "pariyāyena vuttaṃ. Yathāha “na hi kusalā akusalehi pahātabbā”ti.",
  "tika-abh04t:85_0": "Phassādivacanehi taṃniddesabhūtehi. Tabbacanīyabhāvenāti tehi “sukhāya vedanāya sampayuttā",
  "tika-abh04t:85_1": "dhammā”tiādivacanehi abhidheyyabhāvena. Yathā anavajjasukhavipākādiatthā kusalādivacanehi,",
  "tika-abh04t:85_2": "evaṃ avipākatthā abyākatavacanena bodhitā evāti āha “abyākatavacaneneva cā”ti. Kāraṇaṃ",
  "tika-abh04t:85_3": "avatvāti idha vuttabhāvena anuvattamānattāti kāraṇaṃ avatvā. Aññā…pe… nivāretabboti",
  "tika-abh04t:85_4": "etena kusalākusalasaddā viya kusalākusalasabhāvānaṃ tadubhayaviparītasabhāvānaṃ dhammānaṃ",
  "tika-abh04t:85_5": "abyākatasaddo bodhakoti dasseti. Na hi avipākavacanaṃ vuttaṃ, akusalavacanañca avuttaṃ.",
  "tika-abh04t:85_6": "Yato avipākavacanassa adhikatabhāvo akusalassa ca tabbacanīyabhāvena akathitabhāvo",
  "tika-abh04t:85_7": "siyā, tasmā na akusalānaṃ abyākatatāti ayaṃ akusalānaṃ anabyākatabhāve yojanā.",
  "tika-abh04t:86_0": "Taṃ pariharitunti abyākatanivattanamāha. Yadi evaṃ “sukhavipākānavajjā”ti vattabbaṃ.",
  "tika-abh04t:86_1": "Anavajjā hi byabhicāritāya visesitabbāti? Na, sukhavipākavacanassa visesanabhāvena",
  "tika-abh04t:86_2": "aggahitattā. Sukhavipākavacanena hi kusalabhāve samatto viññāyati, anavajjavacanaṃ",
  "tika-abh04t:86_3": "panettha kusalānaṃ agarahitabbatāsaṅkhātaṃ kañci visesamāha. Teneva ca tassa visesanabhāvena",
  "tika-abh04t:86_4": "vuttassa pavattisukhatādidassanabhāvaṃ sayameva vakkhatīti. Manosamācāravisesabhūtā",
  "tika-abh04t:86_5": "phaladhammā visesena paṭippassaddhāvajjā nāma hontīti samācārattayavasena tasmiṃ",
  "tika-abh04t:86_6": "sutte anavajjadhammānaṃ vuttattā ca te anavasesato saṅgahetvā dassetuṃ “virahitāvajjamattā”ti",
  "tika-abh04t:86_7": "vuttaṃ. Avajjavināsanabhāvo dassito kaṇhasukkadhammānaṃ vajjhaghātakabhāvassa niyatattā.",
  "tika-abh04t:86_8": "Savipākatā vipākadhammatā. Sukho vipāko etesanti sukhavipākāti iminā samāsena kusalānaṃ",
  "tika-abh04t:86_9": "sukhavipākavantatā vuttā. Sā ca nesaṃ na taṃsamaṅgitāya asahavattanatoti taduppādanasamatthatāti",
  "tika-abh04t:86_10": "viññāyatīti vuttaṃ “sukhavipākavipaccanasabhāvaṃ dassetī”ti. Yuttametanti paramatthato",
  "tika-abh04t:86_11": "bhedābhāvepi yathāvuttavacanavacanīyabhāvasaṅkhāto bhedo tasmiṃ abhidheyyatthabhūte",
  "tika-abh04t:86_12": "vatthusmiṃ upacārena hotīti yuttamettha lakkhaṇalakkhitabbabhāvena bhedavacanaṃ.",
  "tika-abh04t:86_13": "Bhavati hi saddatthavisesamattenapi abhinne vatthusmiṃ bhedavacanaṃ yathā “silāputtakassa sarīra”nti.",
  "tika-abh04t:87_0": "Vināpi bhāvābhidhāyinā saddena bhāvappadhāno niddeso hotīti vuttaṃ “anavajjavacanena",
  "tika-abh04t:87_1": "anavajjattaṃ āhā”ti. Evañcettha padaviggaho gahetabbo – na avajjaṃ anavajjaṃ, avajjapaṭipakkhatāya",
  "tika-abh04t:87_2": "agarahitabbasabhāvo. Sukho vipāko assāti sukhavipākaṃ, sukhavipākavipaccanasamatthatā.",
  "tika-abh04t:87_3": "Anavajjañca taṃ sukhavipākañcāti anavajjasukhavipākaṃ, taṃ lakkhaṇaṃ etesanti anavajjasukhavipākalakkhaṇā.",
  "tika-abh04t:87_4": "Atha vā pubbe viya anavajjaṃ, vipaccanaṃ vipāko, sukhassa vipāko sukhavipāko, anavajjañca",
  "tika-abh04t:87_5": "sukhavipāko ca anavajjasukhavipākaṃ ekattavasena. Taṃ lakkhaṇaṃ etesanti anavajjasukhavipākalakkhaṇā.",
  "tika-abh04t:87_6": "Kiṃ panettha kāraṇaṃ padadvayapariggahe, nanu ekeneva padena iṭṭhappasiddhi. Yadipi",
  "tika-abh04t:87_7": "“avajjarahitaṃ anavajja”nti imasmiṃ pana pakkhe abyākatanivattanatthaṃ sukhavipākaggahaṇaṃ",
  "tika-abh04t:87_8": "kattabbaṃ siyā, sukhavipākaggahaṇe pana kate anavajjaggahaṇaṃ na kattabbameva. “Avajjapaṭipakkhā",
  "tika-abh04t:87_9": "anavajjā”ti etasmiṃ pana pakkhe sukhavipākaggahaṇañcāti codanaṃ manasi katvā āha",
  "tika-abh04t:87_10": "“tattha anavajjavacanenā”tiādi. Tena pavattisukhasukhavipākatāattasuddhivisuddhavipākatāakusalaabyākatasabhāvanivattirasapaccupaṭṭhānapadaṭṭhānavisesadīpanato",
  "tika-abh04t:87_11": "evaṃ vipulappayojanattho padadvayapariggahoti dasseti. Sukha-saddassa iṭṭhapariyāyatā",
  "tika-abh04t:87_12": "viya “nibbānaparamaṃ sukhaṃ, sukhā virāgatā loke, tesaṃ vūpasamo sukho”tiādīsu saṅkhāradukkhūpasamapariyāyatāpi",
  "tika-abh04t:87_13": "vijjati, taṃavipākatāya pana idha sukhavipākabhāvo na sakkā vattunti dassento āha",
  "tika-abh04t:87_14": "“saṅkhā…pe… natthī”ti. Idaṃ vuttaṃ hoti – tebhūmakakusalānampi vivaṭṭasannissayabhāvena",
  "tika-abh04t:87_15": "pavattisabhāvattā kiñcāpi sabbe kusalā saṅkhāradukkhūpasamasukhanipphādakā sambhavanti,",
  "tika-abh04t:87_16": "yathāvuttasukhassa pana avipākabhāvato na etena padena kusalānaṃ sukhavipākatā sambhavatīti.",
  "tika-abh04t:87_17": "Vipakkabhāvamāpannesu arūpadhammesu niruḷhattā vipāka-saddassa “yadi panā”ti sāsaṅkaṃ vadati.",
  "tika-abh04t:88_0": "Yathāsambhavanti saha avajjenāti sāvajjā, garahitabbabhāvayuttā. Tena nesaṃ garahitabbasabhāvaṃ",
  "tika-abh04t:88_1": "dasseti. Aññepi atthi dukkhabhāvena garahitabbasabhāvā akusalavipākāti sāvajjavacanamattena",
  "tika-abh04t:88_2": "tesampi akusalatāpattidosaṃ disvā taṃ pariharituṃ dukkhavipākavacanamāha. Avajja-saddo",
  "tika-abh04t:88_3": "vā rāgādīsu ekantākusalesu niruḷhoti taṃsahavattidhammānaṃ eva sāvajjabhāve kusalābyākatehi",
  "tika-abh04t:88_4": "akusalānaṃ viseso sāvajjavacaneneva dassito. Abyākatehi pana visiṭṭhaṃ kusalākusalānaṃ",
  "tika-abh04t:88_5": "sādhāraṇaṃ savipākatālakkhaṇanti tasmiṃ lakkhaṇe visesadassanatthaṃ dukkhavipākalakkhaṇaṃ",
  "tika-abh04t:88_6": "vuttaṃ. Ito paraṃ “dukkho vipāko etesanti dukkhavipākā”tiādinā sukhavipākaanavajjakusalapadānaṃ",
  "tika-abh04t:88_7": "ṭhāne dukkhavipākasāvajjaakusalapadāni ṭhapetvā yathāvuttanayena attho veditabbo.",
  "tika-abh04t:88_8": "Yojanā ca sāvajjavacanena akusalānaṃ pavattidukkhataṃ dasseti, dukkhavipākavacanena",
  "tika-abh04t:88_9": "vipākadukkhataṃ. Purimañhi attano pavattisabhāvavasena lakkhaṇavacanaṃ, pacchimaṃ",
  "tika-abh04t:88_10": "kālantare vipākuppādanasamatthatāyāti. Tathā purimena akusalānaṃ avisuddhasabhāvataṃ",
  "tika-abh04t:88_11": "dasseti, pacchimena avisuddhavipākataṃ. Purimena ca akusale kusalasabhāvato nivatteti,",
  "tika-abh04t:88_12": "pacchimena abyākatasabhāvato savipākattadīpakattā pacchimassa. Purimena vā avajjavantatādassanato",
  "tika-abh04t:88_13": "kiccaṭṭhena rasena anatthajananarasataṃ dasseti, pacchimena sampattiatthena aniṭṭhavipākarasataṃ.",
  "tika-abh04t:88_14": "Purimena ca upaṭṭhānākāraṭṭhena paccupaṭṭhānena saṃkilesapaccupaṭṭhānataṃ, pacchimena",
  "tika-abh04t:88_15": "phalaṭṭhena dukkhavipākapaccupaṭṭhānataṃ. Purimena ca ayonisomanasikāraṃ akusalānaṃ",
  "tika-abh04t:88_16": "padaṭṭhānaṃ pakāseti. Tato hi te sāvajjā jātāti. Pacchimena akusalānaṃ aññesaṃ padaṭṭhānabhāvaṃ",
  "tika-abh04t:88_17": "vibhāveti. Te hi dukkhavipākassa kāraṇaṃ hotīti. Ettha ca dukkha-saddo aniṭṭhapariyāyavacananti",
  "tika-abh04t:88_18": "veditabbaṃ. Aniṭṭhacatukkhandhavipākā hi akusalā, na dukkhavedanāvipākāva. Vipāka-saddassa",
  "tika-abh04t:88_19": "phalapariyāyabhāve pana nissandavipākena aniṭṭharūpenapi dukkhavipākatā yojetabbā.",
  "tika-abh04t:88_20": "Vipākadhammatāpaṭisedhavasena abyākatānaṃ avipākalakkhaṇāti lakkhaṇaṃ vuttanti tadatthaṃ",
  "tika-abh04t:88_21": "dassento “avipākārahasabhāvā”ti āha. Evaṃpakārānanti abhiññādike saṅgaṇhāti.",
  "tika-abh04t:89_0": "Chahi padehi tikesu, catūhi dukesu yathākkamaṃ cha cattāro atthā vuttā. Chakkabhāvo",
  "tika-abh04t:89_1": "na bhavissatīti etena catukkabhāvābhāvo dassitanayattā coditoyevāti daṭṭhabbaṃ. Atthabhedo",
  "tika-abh04t:89_2": "upapajjatīti kasmā evaṃ vuttaṃ, nanu tīhi dhammasaddehi vuccamāno sabhāvadhāraṇādiatthena",
  "tika-abh04t:89_3": "abhinno eva so atthoti? Na, jātiādibhedena bhedasabbhāvato. Bhedakā hi jātiādayo.",
  "tika-abh04t:89_4": "Māsapadatthatāyāti māsa-saddābhidheyyabhāvena. Tabbacanīyabhinnatthānanti tehi kālasaddādīhi",
  "tika-abh04t:89_5": "vattabbānaṃ visiṭṭhatthānaṃ. Idaṃ vuttaṃ hoti – “yathā kālasaddādiabhidheyyānaṃ kālādiatthānaṃ",
  "tika-abh04t:89_6": "bhinnasabhāvānampi māsa-saddābhidheyyabhāvena abhedo, evaṃ jātiādibhedena bhinnānampi",
  "tika-abh04t:89_7": "tesaṃ tiṇṇaṃ dvinnañca atthānaṃ dhamma-saddābhidheyyabhāvena natthi bhedo”ti. Vini…pe…",
  "tika-abh04t:89_8": "mānāti dhamma-saddassa rūpābhedepi bhedakāraṇamāha. Bhinnajātiyatthavacanīyatāya",
  "tika-abh04t:89_9": "hi tassevatthabhedoti.",
  "tika-abh04t:90_0": "Sādhetunti bodhetuṃ. Hotu asambandho, kā no hānīti kadāci vadeyyāti āsaṅkāya āha",
  "tika-abh04t:90_1": "“pubbā…pe… nāma hontī”ti. So cāti sabhāvadhāraṇapaccayadhariyamānatāsaṅkhāto attho",
  "tika-abh04t:90_2": "na sakkā vattunti yathāvuttassa abhāvassa apekkhāvuttitāya vuttaṃ. Na hi apekkhāvuttino",
  "tika-abh04t:90_3": "antarena apekkhitabbaṃ labhanti. Satipi sabhāvadhāraṇādiatthasāmaññe kusalajātiādivisiṭṭhasseva",
  "tika-abh04t:90_4": "tassa idha adhippetattā ekatthatā na anuññātāti vuttaṃ, vacanasilesavasena vā. Atha",
  "tika-abh04t:90_5": "vātiādinā tiṇṇaṃ dhammasaddānaṃ abhāvattaṃ asampaṭicchanto nānatthatābhāvadosaṃ pariharati.",
  "tika-abh04t:91_0": "Ñāpakahetubhāvato upapatti idha kāraṇanti vuttāti āha “kāraṇaṃ nāma yuttī”ti. Punaruttītiādinā",
  "tika-abh04t:91_1": "nanu “kusalādīnampi ekattaṃ āpajjatī”ti vuttattā ekattāpattipi vattabbāti? Saccaṃ",
  "tika-abh04t:91_2": "vattabbā, sā pana abhāvāpattiyaṃ eva antogadhā nānattābhāvacodanāsāmaññena. Bhedābhedanibandhanattā",
  "tika-abh04t:91_3": "visesanavisesitabbabhāvassa so accantamabhinnesu niyamena natthīti visesanavisesitabbābhāvena",
  "tika-abh04t:91_4": "accantābhedaṃ dasseti, na pana accantaṃ abhinnesuyeva visesanavisesitabbābhāvaṃ.",
  "tika-abh04t:91_5": "Atha vā accantaṃ abhinnesu avivaṭasaddatthavivaraṇatthaṃ pavattā. Kasmā? Visesanavisesitabbābhāvatoti",
  "tika-abh04t:91_6": "evaṃ yojanā kātabbā. Amittaṃ abhibhavituṃ sakkuṇātīti sakko, indatīti indo, purime",
  "tika-abh04t:91_7": "dadātīti purindadoti evaṃ kiriyāguṇādipariggahavisesena.",
  "tika-abh04t:92_0": "Bhedābhedavantesūti visesasāmaññavantesu. Nīla-saddo hi uppalasaddasamāyogo rattuppalasetuppalādiuppalajātisāmaññato",
  "tika-abh04t:92_1": "vinivattetvā nīlaguṇayuttameva uppalajātivisesaṃ joteti. Uppala-saddopi nīla-saddasamāyutto",
  "tika-abh04t:92_2": "bhamaraṅgārakokilādigatanīlaguṇasāmaññato avacchinditvā uppalavatthugatameva nīlaguṇaṃ",
  "tika-abh04t:92_3": "pakāsetīti visesatthasāmaññatthayuttatā padadvayassa daṭṭhabbā. Iminā nayena itaratrāpi",
  "tika-abh04t:92_4": "bhedābhedavantatā yojetabbā. Tāya tāya anumatiyāti tena tena saṅketena. Te te vohārāti",
  "tika-abh04t:92_5": "accantaṃ abhinne atthe pariyāyabhāvena accantaṃ bhinne yathāsakaṃ atthavivaraṇabhāvena",
  "tika-abh04t:92_6": "bhedābhedavante visesanavisesitabbabhāvena tā tā samaññā paññattiyo siddhāti attho.",
  "tika-abh04t:92_7": "Samāneti ekasmiṃ. Kusalādibhāvanti kucchitasalanādibhāvaṃ. Abhidhānatthopi hi anavajjasukhavipākādiabhidheyyattho",
  "tika-abh04t:92_8": "viya sabhāvadhāraṇādisāmaññatthaṃ visesetīti.",
  "tika-abh04t:93_0": "Etthāha “kiṃ pana kāraṇaṃ tikā eva paṭhamaṃ vuttā, na dukā, tikesupi kusalattikova,",
  "tika-abh04t:93_1": "na añño”ti? Vuccate – sukhaggahaṇato appabhedato ca tikā eva paṭhamaṃ vuttā. Yasmā",
  "tika-abh04t:93_2": "tikehi bodhite kusalādibhede tabbibhāgabhinnā hetuādayo vuccamānā suviññeyyā honti.",
  "tika-abh04t:93_3": "Tathā hi “tayo kusalahetū”tiādinā kusalādimukhena hetuādayo vibhattā, katipayabhedā",
  "tika-abh04t:93_4": "ca tikā dvāvīsatiparimāṇattā.",
  "tika-abh04t:94_0": "Tesu pana sabbasaṅgahaasaṅkaraādikalyāṇabhāvena paṭhamaṃ kusalattikaṃ vuttaṃ. Niravasesā",
  "tika-abh04t:94_1": "hi rūpārūpadhammā kusalattikena saṅgahitā, na tathā vedanāttikādīhi. Nanu vipākattikādīhipi",
  "tika-abh04t:94_2": "niravasesā dhammā saṅgahitāti? Saccametaṃ, tesu pana anavajjasāvajjadhammā na asaṅkarato",
  "tika-abh04t:94_3": "vuttā yathā kusalattike. Nanu ca saṃkiliṭṭhasaṃkilesikattikādīsupi te asaṅkarato",
  "tika-abh04t:94_4": "vuttāti? Evametaṃ, te pana akalyāṇabhūte pāpadhamme ādiṃ katvā vuttā, na evamayaṃ.",
  "tika-abh04t:94_5": "Ayaṃ pana kalyāṇabhūte pujjabhavaparinibbutinipphādake puññadhamme ādiṃ katvā vutto.",
  "tika-abh04t:94_6": "Iti bhagavā saṇhasukhumaṃ rūpārūpadesanaṃ ārabhanto sabbasaṅgahaasaṅkaraādikalyāṇaguṇayogato",
  "tika-abh04t:94_7": "paṭhamaṃ kusalattikaṃ deseti, kiñca tadaññattikānaṃ sukhaggahaṇato. Tathā hi kusalattikamukhena",
  "tika-abh04t:94_8": "“kāmāvacarakusalato cattāro somanassasahagatacittuppādā”tiādinā vedanāttikādayo vibhattāti.",
  "tika-abh04t:95_0": "Kusalattikepi ca padhānapāsaṃsaubhayahitabhāvato kusalā dhammā paṭhamaṃ vuttā. Kusalā",
  "tika-abh04t:95_1": "hi dhammā sukhavipākattā sabbasaṅkhatadhammānaṃ uttamā avajjavidhamanato viññuppasatthā",
  "tika-abh04t:95_2": "idhalokaparalokesu atthāvahā nissaraṇāvahā ca, tasmā padhānādibhāvena paṭhamaṃ vuttā,",
  "tika-abh04t:95_3": "tappaṭipakkhattā tadanantaraṃ akusalā, tadubhayaviparītasabhāvā tadanantaraṃ abyākatā",
  "tika-abh04t:95_4": "vuttā. Kusalavasena vā assādo, akusalavasena ādīnavo, abyākatadhammesu nibbānavasena",
  "tika-abh04t:95_5": "nissaraṇanti iminā assādādikkamena, kusalesu patiṭṭhāya paṇḍitā akusale pajahantā",
  "tika-abh04t:95_6": "abyākatadhammabhūtamaggaphalaṃ nibbānañca sacchikarontīti iminā vā paṭipattikkamena",
  "tika-abh04t:95_7": "ayamanupubbī ṭhapitāti veditabbā.",
  "tika-abh04t:96_0": "Kasmā panettha sekkhattikādīsu viya sarūpato purimapadadvayapaṭikkhepavasena tatiyapadaṃ",
  "tika-abh04t:96_1": "na vuttaṃ “nevakusalā nākusalā”ti? Visesadīpanatthaṃ. Yathā hi sekkhāsekkhasabhāvesu",
  "tika-abh04t:96_2": "dhammesu kocipi dhammo tadubhayasabhāvena kenacipi pariyāyena kadāci abyākaraṇīyo",
  "tika-abh04t:96_3": "nāma natthīti sekkhattike padadvayapaṭikkhepavasena “nevasekkhā nāsekkhā”tveva vuttaṃ,",
  "tika-abh04t:96_4": "na evaṃ idha. Idha pana kusalasabhāvā eva dhammā aggaphaluppattiyā tathā na byākaraṇīyā",
  "tika-abh04t:96_5": "hontīti imassa visesassa dīpanatthaṃ “abyākatā”ti vuttaṃ. Vacanamatte eva vā idaṃ",
  "tika-abh04t:96_6": "nānākaraṇaṃ “abyākatā nevakusalā nākusalā”ti byākata-saddena kusalākusalānaṃ bodhitattāti.",
  "tika-abh04t:97_0": "Ettha ca akusalesu taṇhāya sabbākusalehi, tebhūmakakusalākusalehi vā samudayasaccaṃ,",
  "tika-abh04t:97_1": "taṃtaṃavasiṭṭhatebhūmakadhammehi dukkhasaccaṃ, lokuttarakusalena maggasaccaṃ, avasiṭṭhaabyākatavisesena",
  "tika-abh04t:97_2": "nirodhasaccaṃ dassitaṃ hoti. Tattha samudayena assādo, dukkhena ādīnavo, magganirodhehi",
  "tika-abh04t:97_3": "nissaraṇaṃ. Kiñcāpi nāmarūpaparicchedabhāvato sabhāvadhammaniddhāraṇapadhānā abhidhammakathā,",
  "tika-abh04t:97_4": "tesaṃ pana kusalādivisese niddhārite tassa upasampādetabbatādipi atthato vuttameva",
  "tika-abh04t:97_5": "hoti. Akusalānaṃ dhammānaṃ pahānāya kusalānaṃ dhammānaṃ upasampadāya “sabbapāpassa",
  "tika-abh04t:97_6": "akaraṇaṃ, kusalassa upasampadā”ti evamādivacanato hi kusalādīnaṃ upasampādanādidassanaparaṃ",
  "tika-abh04t:97_7": "bhagavato sāsanaṃ, tasmā kusalānaṃ upasampādanaṃ akusalānaṃ pahānañca upāyo, abyākatavisesassa",
  "tika-abh04t:97_8": "sacchikiriyā phalaṃ, kusalādīnaṃ upasampādanādiatthā desanā āṇattīti ayaṃ desanāhāro.",
  "tika-abh04t:98": "Ārogyaṭṭhena anavajjaṭṭhena kosalyasambhūtaṭṭhena ca kusalā, tappaṭipakkhato akusalā, tadubhayaviparītato abyākatā, sabhāvadhāraṇādiatthena dhammāti anupadavicinanaṃ vicayo hāro.",
  "tika-abh04t:99_0": "Pujjabhavaphalaparinibbutinipphatti kusalehīti yujjati sukhavipākattā, apāyadukkhasaṃsāradukkhuppatti",
  "tika-abh04t:99_1": "akusalehīti yujjati aniṭṭhaphalattā, tadubhayaphalānaṃ anuppatti abyākatehīti yujjati",
  "tika-abh04t:99_2": "avipākadhammattāti ayaṃ yutti hāro.",
  "tika-abh04t:100": "Kusalā dhammā sukhavipākassa padaṭṭhānaṃ, akusalā dukkhavipākassa, abyākatā kusalākusalābyākatadhammānanti ayaṃ padaṭṭhāno hāro.",
  "tika-abh04t:101_0": "Kusalaggahaṇena ye anavajjasukhavipākā sukhāya vedanāya sampayuttā adukkhamasukhāya",
  "tika-abh04t:101_1": "vedanāya sampayuttā vipākadhammadhammā anupādinnupādāniyā anupādinnaanupādāniyā…pe…",
  "tika-abh04t:101_2": "araṇā dhammā, te bodhitā bhavanti kusalalakkhaṇena ekalakkhaṇattā. Tathā akusalaggahaṇena",
  "tika-abh04t:101_3": "ye sāvajjadukkhavipākā sukhāya vedanāya sampayuttā dukkhāya vedanāya sampayuttā adukkhamasukhāya",
  "tika-abh04t:101_4": "vedanāya sampayuttā vipākadhammadhammā anupādinnupādāniyā saṃkiliṭṭhasaṃkilesikā…pe…",
  "tika-abh04t:101_5": "saraṇā dhammā, te bodhitā bhavanti akusalalakkhaṇena ekalakkhaṇattā. Tathā abyākataggahaṇena",
  "tika-abh04t:101_6": "ye avipākārahā sukhāya vedanāya sampayuttā dukkhāya vedanāya sampayuttā adukkhamasukhāya",
  "tika-abh04t:101_7": "vedanāya sampayuttā vipākā dhammā nevavipākanavipākadhammadhammā upādinnupādāniyā",
  "tika-abh04t:101_8": "anupādinnupādāniyā anupādinnaanupādāniyā…pe… araṇā dhammā, te bodhitā bhavanti abyākatalakkhaṇena",
  "tika-abh04t:101_9": "ekalakkhaṇattāti ayaṃ lakkhaṇo hāro.",
  "tika-abh04t:102_0": "“Kucchite pāpadhamme salayantī”tiādinā nirutti veditabbā, kusalādimukhena rūpārūpadhamme",
  "tika-abh04t:102_1": "pariggahetvā visuddhiparamparāya “kathaṃ nu kho sattā anupādisesanibbānabhāgino bhaveyyu”nti",
  "tika-abh04t:102_2": "ayamettha bhagavato adhippāyo, nidānaṃ asādhāraṇato kusalādibhedena bujjhanakasattā.",
  "tika-abh04t:102_3": "Sādhāraṇato pana pākaṭameva. Paṭhamaṃ kusalattikassa desanā vicāritāyevāti ayaṃ catubyūho hāro.",
  "tika-abh04t:103_0": "Kusalaggahaṇena kalyāṇamittapariggaho yonisomanasikārapariggaho ca. Tattha paṭhamena",
  "tika-abh04t:103_1": "sakalaṃ brahmacariyamāvattati, dutiyena ca yonisomanasikāramūlakā dhammā. Akusalaggahaṇena",
  "tika-abh04t:103_2": "vuttavipariyāyena yojetabbaṃ. Abyākataggahaṇena pana sakalasaṃkilesavodānapakkho",
  "tika-abh04t:103_3": "yathārahamāvattatīti ayaṃ āvatto hāro.",
  "tika-abh04t:104_0": "Tattha kusalā bhūmito catudhā vibhattā, sampayuttapavattiākārādito pana anekadhā.",
  "tika-abh04t:104_1": "Akusalā bhūmito ekadhā vibhattā, sampayuttādito anekadhā. Abyākatā pana vipākakiriyarūpanibbānavasena",
  "tika-abh04t:104_2": "catudhā bhūmisampayuttādito anekadhā ca vibhattāti ayaṃ vibhatti hāro.",
  "tika-abh04t:105_0": "Kusalā dhammā akusalānaṃ tadaṅgādippahānāya vītikkamādippahānāya ca saṃvattanti,",
  "tika-abh04t:105_1": "akusalā dhammā kusalānaṃ anupasampajjanāya, abyākatesu asaṅkhatadhātu sabbasaṅkhatanissaraṇāyāti",
  "tika-abh04t:105_2": "ayaṃ parivatto hāro.",
  "tika-abh04t:106": "Kusalā anavajjā puññānīti pariyāyavacanaṃ, akusalā sāvajjā apuññānīti pariyāya vacanaṃ, abyākatā avipākārahā nevaācayagāmī naapacayagāmīnoti pariyāyavacananti ayaṃ vevacano hāro.",
  "tika-abh04t:107": "Kusalādayo “yasmiṃ samaye”tiādinā pabhavabhūmivevacanapaññattivasena yathāsambhavaṃ pariññādipaññattivasena ca paññattāti ayaṃ paññatti hāro.",
  "tika-abh04t:108_0": "Akusalānaṃ kucchitānaṃ pāpadhammānaṃ salanaṃ kusānaṃ viya kusānaṃ vā rāgādīnaṃ lavanaṃ",
  "tika-abh04t:108_1": "evaṃdhammatāti ayaṃ paṭiccasamuppādamukhena avataraṇaṃ, tathā kusena lātabbā kosallasambhūtā",
  "tika-abh04t:108_2": "cāti paccayapaṭibaddhavuttitāya paṭiccasamuppāda…pe… avataraṇaṃ, paccayapaṭibaddhavuttitāya",
  "tika-abh04t:108_3": "vā ādiantavantā aniccantikā cāti aniccatāmukhena avataraṇaṃ, aniccatā eva udayabbayapaṭipīḷitatāya",
  "tika-abh04t:108_4": "dukkhāti dukkhatāmukhena avataraṇaṃ, nissattanijjīvaṭṭhena dhammāti abyāpārato suññatāmukhena",
  "tika-abh04t:108_5": "avataraṇaṃ, evaṃ kusalāti cattāro khandhā dvāyatanāni dve dhātuyotiādinā khandhāyatanadhātādimukhenapi",
  "tika-abh04t:108_6": "avataraṇaṃ veditabbaṃ. Iminā nayena akusalābyākatesupi avataraṇaṃ dassetabbanti ayaṃ avataraṇo hāro.",
  "tika-abh04t:109": "Kusalāti ārambho, dhammāti padasuddhi, no ārambhasuddhi. Tathā akusalā dhammā abyākatāti, dhammāti pana padasuddhi ārambhasuddhi cāti ayaṃ sodhano hāro.",
  "tika-abh04t:110_0": "Dhammāti sāmaññato adhiṭṭhānaṃ, taṃ avikappetvā visesavacanaṃ kusalākusalābyākatāti.",
  "tika-abh04t:110_1": "Tathā kusalā dhammāti sāmaññato adhiṭṭhānaṃ, taṃ avikappetvā kāmāvacaraṃ somanassasahagatantiādi",
  "tika-abh04t:110_2": "visesavacanaṃ. Akusalā dhammātiādīsupi eseva nayoti ayaṃ adhiṭṭhāno hāro.",
  "tika-abh04t:111_0": "Kusalānaṃ dhammānaṃ navamo khaṇo cattāri ca sampatticakkāni yonisomanasikāro eva",
  "tika-abh04t:111_1": "vā hetu, vuttavipariyāyena akusalānaṃ dhammānaṃ hetu, kusalākusalā dhammā yathāsambhavaṃ",
  "tika-abh04t:111_2": "abyākatānaṃ dhammānaṃ hetūti ayaṃ parikkhāro hāro.",
  "tika-abh04t:112_0": "Kusalāti pariññeyyaggahaṇañceva bhāvetabbaggahaṇañca. Akusalāti pariññeyyaggahaṇañceva",
  "tika-abh04t:112_1": "pahātabbaggahaṇañca. Abyākatāti pariññeyyaggahaṇañceva sacchikātabbaggahaṇañca. Dhammāti",
  "tika-abh04t:112_2": "pariññādīnaṃ pavattanākāraggahaṇaṃ. Tena pariññeyyappahānabhāvanāsacchikaraṇāni dīpitānīti",
  "tika-abh04t:112_3": "tadaṅgādivītikkamādippahānāni lokiyalokuttarā ca bhāvanā dassitāti ayaṃ samāropano hāro.",
  "tika-abh04t:113_0": "Kāmañcetaṃ avisesato sabhāvadhammakathanaṃ, visesavanto pana dhammā visesato niddhāritā.",
  "tika-abh04t:113_1": "Tathā hi citteneva samayo niyamito, tasmā kusalaggahaṇena visesato sādhiṭṭhāno samatho",
  "tika-abh04t:113_2": "vipassanā ca dassitāti. Tathā tappaṭipakkhato akusalaggahaṇena sādhiṭṭhānā taṇhā",
  "tika-abh04t:113_3": "avijjā ca, abyākataggahaṇena saparivārā cetovimutti paññāvimutti cāti ayaṃ nandiyāvattassa nayassa bhūmi.",
  "tika-abh04t:114_0": "Tathā kusalaggahaṇena mūlabhāvavisesato tīṇi kusalamūlāni, tesu ca adosena sīlakkhandho,",
  "tika-abh04t:114_1": "alobhena samādhikkhandho, amohena paññākkhandho nīyati. Tathā akusalaggahaṇena tīṇi",
  "tika-abh04t:114_2": "akusalamūlāni, tesu ca lobhena tadekaṭṭhā akusalā dhammā. Tathā dosamohehi taṃtadekaṭṭhā.",
  "tika-abh04t:114_3": "Abyākataggahaṇena appaṇihitānimittasuññatā nīyantīti ayaṃ tipukkhalassa nayassa bhūmi.",
  "tika-abh04t:115_0": "Tathā kusalaggahaṇena yato kosallato sambhūtā kusalā, taṃ paññindriyaṃ. Taṃsahajātā",
  "tika-abh04t:115_1": "tadupanissayā ca saddahanussahanāpilāpāvikkhepā saddhindriyādīni. Tehi ca sabbe saddhammā",
  "tika-abh04t:115_2": "bodhitā bhavanti. Akusalaggahaṇena akosallapaṭicchāditādīnavesu kāyavedanācittadhammesu",
  "tika-abh04t:115_3": "subhasukhaniccaattābhinivesabhūtā cattāro vipallāsā. Abyākataggahaṇena yathāvuttaindriyapaccayāni",
  "tika-abh04t:115_4": "yathāvuttavipallāsappahānabhūtāni ca cattāri sāmaññaphalāni bodhitānīti ayaṃ sīhavikkīḷitassa",
  "tika-abh04t:115_5": "nayassa bhūmīti ime tayo atthanayā.",
  "tika-abh04t:116": "Tehi ca siddhehi dve kammanayāpi siddhā hontīti. Ayaṃ tiko sabbadhammasaṅgahitasabbabhāgiyo veditabboti idaṃ sāsanapaṭṭhānaṃ.",
  "tika-abh04t:117": "Ayaṃ tāva nettinayena kusalattikavaṇṇanā.",
  "tika-abh04t:118_0": "Evaṃ vedanāttikādīsupi yathāsambhavaṃ catusaccaniddhāraṇādividhinā soḷasa hārā pañca",
  "tika-abh04t:118_1": "nayā niddisitabbā, ativitthārabhayena pana na vitthārayāma. Sakkā hi iminā nayena",
  "tika-abh04t:118_2": "tesu tesu tikadukesu taṃtaṃhāranayayojanānurūpadhammaniddhāraṇavasena te te hāranayā",
  "tika-abh04t:118_3": "viññunā niddisitunti.",
  "tika-abh04t:119_0": "2. Tañca sukhindriyaṃ sukhavedanā eva hoti sāmaññassa bhedapariyādānato, bhedassa",
  "tika-abh04t:119_1": "ca sāmaññapariccāgatoti adhippāyo. Yasmā pana visesasāmaññāni avayavasamudāyā viya",
  "tika-abh04t:119_2": "aññamaññato bhinnāni, tasmā “na pana…pe… samānatthattā”ti vuttaṃ. Idāni tameva nesaṃ",
  "tika-abh04t:119_3": "bhinnatatvaṃ “ayañhī”tiādinā vivarati. Tanti sukhahetūnaṃ kāraṇaṃ. Tena sukhassa",
  "tika-abh04t:119_4": "kāraṇaṃ sukhahetu, sukhassa kāraṇakāraṇaṃ sukhamūlanti dasseti. Sukhahetūnanti ettha",
  "tika-abh04t:119_5": "hetu-saddena kāraṇabhāvasāmaññato hetupaccayā saṅgahitāti āha “puññapassaddhiādīna”nti.",
  "tika-abh04t:119_6": "Ettha ca sukhamūlasukhahetūsu phalūpacārena, sukhārammaṇasukhapaccayaṭṭhānesu sukhasahacariyāya,",
  "tika-abh04t:119_7": "abyāpajjanibbānesu dukkhāpagamabhāvena sukhapariyāyo vuttoti daṭṭhabbo. Iṭṭhāsūti",
  "tika-abh04t:119_8": "sukhupekkhānaṃ vipariṇāmāññāṇasaṅkhāradukkhatāya aniṭṭhabhāvopi atthīti viseseti.",
  "tika-abh04t:119_9": "Upekkhameva vā apekkhitvā visesanaṃ kataṃ. Sā hi akusalavipākabhūtā aniṭṭhāpi atthīti.",
  "tika-abh04t:119_10": "Evamādīsūti ādi-saddena “sovaggikaṃ sukhavipāka”nti evamādiṃ saṅgaṇhāti. Iṭṭhapariyāyo",
  "tika-abh04t:119_11": "hi ettha sukha-saddoti.",
  "tika-abh04t:120_0": "Saṅkhāradukkhādīsūti ettha ādi-saddena “ṭhitisukhaṃ vipariṇāmadukkhaṃ, akusalaṃ kāyakammaṃ",
  "tika-abh04t:120_1": "dukkhudrayaṃ dukkhavipāka”ntiādike saṅgaṇhāti. Yathākkamaṃ sukhavedanā dukkhaaniṭṭhapariyāyo",
  "tika-abh04t:120_2": "hi ettha dukkha-saddoti. Dukkhavedanādukkhavatthuādīsu dukkhasaddappavatti vuttanayeneva",
  "tika-abh04t:120_3": "yojetabbā. Vipākāvipākabhedāya sabbāyapi sukhavedanāya vasena lakkhaṇassa vuttattā",
  "tika-abh04t:120_4": "tadubhayānukūlamatthaṃ vivaranto “sabhāvato”tiādimāha. Tattha vipākā sabhāvato iṭṭhassa",
  "tika-abh04t:120_5": "anubhavanalakkhaṇā. Itarā sabhāvato saṅkappato ca iṭṭhassa iṭṭhākārassa vā anubhavanalakkhaṇāti daṭṭhabbaṃ.",
  "tika-abh04t:121_0": "Asamānapaccayehi ekajjhaṃ uppattito samānapaccayehi ekajjhaṃ uppatti sātisayāti ukkaṃsagativijānanavasena",
  "tika-abh04t:121_1": "“samānapaccayehi sahuppattikāti attho”ti vuttaṃ. Atha vā uppajjanaṃ uppādo, uppajjati",
  "tika-abh04t:121_2": "etasmāti uppādoti duvidhopi uppādo ekuppādāti ettha ekasesanayena saṅgahitoti iminā",
  "tika-abh04t:121_3": "adhippāyena “samā…pe… attho”ti vuttaṃ siyā. Tena tāni ekavatthukānīti etassa ca “kappentassā”tiādinā",
  "tika-abh04t:121_4": "sambandho. Tattha purimavikappe ekaṃ vatthu nissayo etesanti yojanā, na ekaṃyeva",
  "tika-abh04t:121_5": "vatthūti. Ekekabhūtassa bhūtattayanissitattā catubhūtanissitattā ca upādārūpānaṃ.",
  "tika-abh04t:121_6": "Dutiyavikappe pana ekaṃyeva vatthu etesu nissitanti yojanā. Nissayanissitatāsaṅkhātaupakāropakattabbabhāvadīpanaṃ",
  "tika-abh04t:121_7": "ekavatthukavacananti dutiyavikappe mahābhūtavasena yojanā katā. Itarathā ekaṃ vatthu",
  "tika-abh04t:121_8": "etesūti samāsatthabhāvena upādārūpānampi pariggaho vattabbo siyā. Pañcaviññāṇasampaṭicchanānanti",
  "tika-abh04t:121_9": "idaṃ nidassananti daṭṭhabbaṃ. Kiriyamanodhātucakkhuviññāṇādayopi hi ekārammaṇābhinnavatthukā",
  "tika-abh04t:121_10": "cāti pākaṭoyamatthoti. Santīraṇādīnanti ādi-saddena voṭṭhabbanajavanatadārammaṇāni",
  "tika-abh04t:121_11": "saṅgayhanti, etāni ca sampaṭicchanādīni cutiāsannāni idhādhippetānīti daṭṭhabbaṃ.",
  "tika-abh04t:121_12": "Tāni hi taduddhaṃ kammajarūpassa anuppattito ekasmiṃyeva hadayavatthusmiṃ vattanti,",
  "tika-abh04t:121_13": "itarāni pana purimapurimacittakkhaṇuppanne hadayavatthusmiṃ uttaruttarāni pavattantīti.",
  "tika-abh04t:121_14": "Chasu vā vatthūsu ekaṃ hadayavatthuyeva vatthu etesanti evaṃ pana atthe sati cutiāsannato",
  "tika-abh04t:121_15": "itaresaṃ sampaṭicchanādīnaṃ gahaṇaṃ siyāti ñātabbaṃ.",
  "tika-abh04t:122_0": "Etthāha – “kasmā panettha kusalattikānantaraṃ vedanāttikova vutto”ti? Kismiṃ pana",
  "tika-abh04t:122_1": "vuccamāne ayamanuyogo na siyā, apica avayavānaṃ anekabhedatādassanatthā tikantaradesanā.",
  "tika-abh04t:122_2": "Sammāsambuddhena hi kusalattikena sabbadhammānaṃ tidhā vibhāgaṃ dassetvā puna tadavayavānaṃ",
  "tika-abh04t:122_3": "kusalādīnampi anekabhedabhinnataṃ dassentena tesaṃ vedanāsampayogavibhāgavibhāvanatthaṃ",
  "tika-abh04t:122_4": "“sukhāya vedanāya sampayuttā”ti vuttaṃ. Kusalā hi dhammā siyā sukhāya vedanāya sampayuttā,",
  "tika-abh04t:122_5": "siyā adukkhamasukhāya vedanāya sampayuttā. Akusalā dhammā siyā sukhāya vedanāya sampayuttā,",
  "tika-abh04t:122_6": "siyā dukkhāya vedanāya sampayuttā, siyā adukkhamasukhāya vedanāya sampayuttā, tathā",
  "tika-abh04t:122_7": "abyākatā sampayogārahāti. Evaṃ kusalādidhammānaṃ paccekaṃ vedanābhedena vibhāgadassanatthaṃ",
  "tika-abh04t:122_8": "kusalattikānantaraṃ vedanāttikaṃ vatvā idāni sukhasampayuttādīnaṃ paccekaṃ vipākādibhedabhinnataṃ",
  "tika-abh04t:122_9": "dassetuṃ vedanāttikānantaraṃ vipākattiko vutto. Sukhasampayuttā hi dhammā siyā vipākā,",
  "tika-abh04t:122_10": "siyā vipākadhammadhammā, siyā nevavipākanavipākadhammadhammā. Tathā adukkhamasukhasampayuttā,",
  "tika-abh04t:122_11": "dukkhasampayuttā pana siyā vipākā, siyā vipākadhammadhammāti iminā nayena avasesattikānaṃ",
  "tika-abh04t:122_12": "dukānañca tassa tassa anantaravacane payojanaṃ vibhāvetabbaṃ.",
  "tika-abh04t:123_0": "3. Vipākaniruttiñca labhantīti tesu vipākasaddassa niruḷhataṃ dasseti. Sukkakaṇhādīti",
  "tika-abh04t:123_1": "ādi-saddena akaṇhaasukkaphassādibhāvo pariggahito. Sati pana pāka-saddassa phalapariyāyabhāve",
  "tika-abh04t:123_2": "rūpaṃ viya na nihīno pakkaṃ viya visiṭṭho pākoti vipākoti evaṃ vā ettha attho daṭṭhabbo.",
  "tika-abh04t:123_3": "Sabyāpāratāti saussāhatā. Santāne sabyāpāratāti etena cittappayogasaṅkhātena kiriyābhāvena",
  "tika-abh04t:123_4": "vipākadhammānaṃ santānavisesamāha “yato yasmiṃ cittuppāde kusalākusalā cetanā, taṃsantāne",
  "tika-abh04t:123_5": "eva tassā vipākuppattī”ti. Ettha ca “sabyāpāratā”ti etena āvajjanadvayaṃ vipākañca",
  "tika-abh04t:123_6": "nivatteti, “anupacchinnāvijjātaṇhāmāne”ti iminā avasiṭṭhaṃ kiriyaṃ nivatteti. Ubhayenapi",
  "tika-abh04t:123_7": "anusayasahāyasaussāhatālakkhaṇā vipākadhammadhammāti dasseti. Lokuttarakusalānampi",
  "tika-abh04t:123_8": "hi anusayā upanissayā honti, yato “katame dhammā kusalā? Yasmiṃ samaye lokuttaraṃ…pe…",
  "tika-abh04t:123_9": "tasmiṃ samaye avijjāpaccayā saṅkhārā”tiādinā ariyamaggacetanāya avijjāupanissayatā",
  "tika-abh04t:123_10": "paṭiccasamuppādavibhaṅge pakāsitā. Nirussāhasantabhāvalakkhaṇā vipākā, ubhayaviparītalakkhaṇā",
  "tika-abh04t:123_11": "nevavipākanavipākadhammadhammāti.",
  "tika-abh04t:124_0": "Abhiññādikusalānanti ādi-saddena “ahosi kammaṃ nāhosi kammavipāko”ti iminā tikena",
  "tika-abh04t:124_1": "saṅgahitaṃ gatiupadhikālapayogābhāvena avipākaṃ diṭṭhadhammavedanīyaṃ upapajjavedanīyañca",
  "tika-abh04t:124_2": "saṅgaṇhāti. Aparāpariyavedanīyaṃ pana saṃsārappavattiyaṃ ahosikammādibhāvaṃ na bhajati.",
  "tika-abh04t:124_3": "Bhāvanāya pahātabbādīti ādi-saddena dassanena pahātabbaṃ saṅgaṇhāti. Ubhayampi “vipākānuppādane”ti",
  "tika-abh04t:124_4": "vacanato gatiupadhikālapayogābhāvena anuppannavipākameva adhippetaṃ bhāvanāya pahātabbassapi",
  "tika-abh04t:124_5": "pavattivipākassa anujānanato. Yesaṃ pana bhāvanāya pahātabbā avipākā, tesaṃ matena",
  "tika-abh04t:124_6": "ādi-saddena dassanena pahātabbassa ahosikammanti evaṃpakārasseva pariggahoti veditabbaṃ.",
  "tika-abh04t:125_0": "4. “Kathamādinnā”ti ayampi pañho labbhati. “Phalabhāvenā”ti hi ādānappakāravacanaṃ.",
  "tika-abh04t:125_1": "Kesañci gotrabhupaccavekkhaṇādīnaṃ upetakiriyabhūtānaṃ taṃkattubhūtānañca atthānaṃ",
  "tika-abh04t:125_2": "upetabbasambandhabhāvato tadabhidhāyinopi saddā sambandhā evāti “upetasaddasambandhinā”ti",
  "tika-abh04t:125_3": "vuttaṃ. Upetanti hi upetabbatthe vuccamāne avassaṃ upetakiriyā upetā ca ñāyatīti.",
  "tika-abh04t:125_4": "“Rūpadhātuyā kho pana, gahapati, yo chando yo rāgo yā nandī yā taṇhā ye upayupādānā,",
  "tika-abh04t:125_5": "cetaso adhiṭṭhānā abhinivesā anusayā”tiādīsu “upayo”ti taṇhādiṭṭhiyo adhippetāti",
  "tika-abh04t:125_6": "āha “upaya…pe… diṭṭhīhī”ti. Yathāsambhavanti “ārammaṇakaraṇavasenā”tiādinā aṭṭhakathāyaṃ",
  "tika-abh04t:125_7": "vuttaatthesu yo yo sambhavati yojetuṃ, so soti attho. Na vacanānupubbenāti “kiṃ pana",
  "tika-abh04t:125_8": "taṃ upeta”ntiādinā vuttavacanānupubbena na yojetabbo. Sabbapaccayuppannānanti sabbatebhūmakapaccayuppannānaṃ.",
  "tika-abh04t:125_9": "Nāpajjati sāmaññajotanāya visese avaṭṭhānato visesatthinā ca viseso anupayujjatīti",
  "tika-abh04t:125_10": "taṃ pana visesaṃ vuttappakāraṃ niyametvā dassetuṃ “bodhaneyyā”tiādi vuttaṃ.",
  "tika-abh04t:126_0": "Upetaṃ dīpetīti yathā “pācariyo”ti ettha pagato ācariyo pācariyoti pa-saddo pagataṃ",
  "tika-abh04t:126_1": "dīpeti, evaṃ upa-saddo upetaṃ dīpeti eva, na cettha gatādiatthānaṃ ekantena paccattavacanayogo",
  "tika-abh04t:126_2": "icchitoti. Atisaddo viyāti ca idaṃ sasādhanakiriyādīpanasāmaññena vuttanti daṭṭhabbaṃ.",
  "tika-abh04t:126_3": "Paccayabhāvenāti etena purimanibbattiṃ viseseti. Tena sahajātassapi upādānassa saṅgaho",
  "tika-abh04t:126_4": "kato hoti. Sahajātopi hi dhammo paccayabhūto purimanipphanno viya voharīyati yathā",
  "tika-abh04t:126_5": "“ekaṃ mahābhūtaṃ paṭicca tayo mahābhūtā”ti, “ekaṃ khandhaṃ paṭicca tayo khandhā”ti",
  "tika-abh04t:126_6": "ca. Dhātukathāyaṃ pakāsitanti “upapattibhavo pañcahi khandhehi ekādasahāyatanehi",
  "tika-abh04t:126_7": "sattarasahi dhātūhi saṅgahito. Katihi asaṅgahito. Na kehici khandhehi ekenāyatanena",
  "tika-abh04t:126_8": "ekāya dhātuyā asaṅgahito”ti evamādiṃ sandhāyāha. Tasmā evāti upādinnasaddānapekkhattā",
  "tika-abh04t:126_9": "eva. Avisesetvāti upādinnānupādinnavisesaṃ akatvā. Upādānānaṃ ārammaṇabhāvānativattanato",
  "tika-abh04t:126_10": "upādānehi upādātabbāti vā upādāniyā, upādātuṃ vā arahantīti upādāniyā, upādāne niyuttāti",
  "tika-abh04t:126_11": "vā upādāniyā ka-kārassa ya-kāraṃ katvāti evamettha attho daṭṭhabboti.",
  "tika-abh04t:127": "5. Vibādhanaṃ pīḷanaṃ kilamanaṃ upatāpo pariḷāho appassaddhibhāvo. Vidūsitā malīnā ca yato keci akilesasabhāvāpi aniṭṭhaphalā gārayhā ca jātā.",
  "tika-abh04t:128_0": "6. “Sīlamattakaṃ, paraṃ viya mattāyā”tiādīsu mattā-saddassa pamāṇavācakatā daṭṭhabbā.",
  "tika-abh04t:128_1": "Mariyādavācako vā mattā-saddo. Vicāro hettha jhānaṅgesu heṭṭhimamariyādo, na paṭhamajjhānaupacārajjhānesu",
  "tika-abh04t:128_2": "viya vitakko. Sā pana vicāramariyādatā vitakkābhāvena etesaṃ jātāti avitakkaggahaṇaṃ",
  "tika-abh04t:128_3": "kataṃ. Idaṃ vuttaṃ hoti – avitakkā hutvā vicāramariyādajhānaṅgesu vicāraheṭṭhimakoṭikāti.",
  "tika-abh04t:128_4": "Atha vā īsadattho mattā-saddo “mattāsukhapariccāgā”tiādīsu viya. Ayañhettha attho",
  "tika-abh04t:128_5": "– vitakkarahitā bhāvanāya atisukhumabhūtavicārattā īsaṃ vicārā ca avitakkavicāramattāti.",
  "tika-abh04t:128_6": "Na hi ito paraṃ vicāro atthīti. Yadi vitakkavisesarahitā vicāramattā, evaṃ sante",
  "tika-abh04t:128_7": "avitakkavacanaṃ kimatthiyanti āha “vicāramattavacanenā”tiādi. Yadi vicāramattato",
  "tika-abh04t:128_8": "aññesampi avitakkānaṃ atthibhāvajotanatthaṃ avitakkavacanaṃ, avitakkā ca vicāramattā",
  "tika-abh04t:128_9": "avicārāti nivattetabbā gahetabbā ca, evaṃ sati vicāramattā visesanaṃ, avitakkā visesitabbāti",
  "tika-abh04t:128_10": "vicāramattāvitakkāti vattabbanti codanaṃ manasi katvā āha “visesanavisesitabbabhāvo”tiādi.",
  "tika-abh04t:128_11": "Yathākāmanti vattuicchānurūpaṃ. Yena yena hi pakārena dhammesu nivattetabbagahetabbabhāvā",
  "tika-abh04t:128_12": "labbhanti, tena tena pakārena visesanavisesitabbabhāvo sambhavatīti. Padānaṃ anukkamo padānukkamo.",
  "tika-abh04t:129_0": "Avitakkā savitakkā ca savicārā avicārā cāti avitakkāsavicārā savitakkā avicārāti",
  "tika-abh04t:129_1": "yojetabbaṃ. Ubhayekadesadassanampi ubhayadassananti adhippāyena “yadi savitakkasavicārā”tiādi",
  "tika-abh04t:129_2": "vuttaṃ. Itarampi pakāsetunti idaṃ yathā savitakkasavicāresu cittuppādesu vitakko",
  "tika-abh04t:129_3": "avitakkasavicāratāya “avitakkavicāramatto”ti vutto, evaṃ yathāvuttacittuppādesu vicāro",
  "tika-abh04t:129_4": "“savitakkaavicāro”ti sakkā viññātunti imamatthaṃ sandhāya vuttaṃ. Vitakkābhāvena",
  "tika-abh04t:129_5": "ete vicāramattāti ayampi attho visesanivattiatthaṃyeva mattā-saddaṃ gahetvā vutto.",
  "tika-abh04t:129_6": "Vicāramattāti hi vicāramattavantoti viññāyamānattā tadaññavisesavirahasāmaññato nivattetvā",
  "tika-abh04t:129_7": "vitakkavisesavirahasaṅkhāte avitakka-saddo sannidhāpito viseseti dutiyajjhānadhammeti.",
  "tika-abh04t:129_8": "Yathāha “na vicārato”tiādi.",
  "tika-abh04t:130_0": "7. Vedayamānāti anubhavamānā. Sukhākāreti iṭṭhākāre, iṭṭhānubhavanākāre vā. Udāsināti",
  "tika-abh04t:130_1": "natiapanatirahitā. Sukhadukkhānaṃ aviruddhā tesaṃ byavadhāyikābhāvato. Sukhadukkhāni",
  "tika-abh04t:130_2": "viya hi sukhadukkhānaṃ anantaraṃ pavattanato byavadhāyikābhūtā na tehi virujjhati,",
  "tika-abh04t:130_3": "na pana sukhadukkhāni anantarāpavattito. “Upapattito ikkhatīti upekkhā”ti ayaṃ panattho",
  "tika-abh04t:130_4": "idha upekkhā-saddassa sabbupekkhāpariyādānato na vutto. Na hi lobhasampayuttādiupekkhā",
  "tika-abh04t:130_5": "upapattito ikkhatīti. Tasmāti yasmā pītisahagatāyeva na sukhasahagatā, sukhasahagatāpi",
  "tika-abh04t:130_6": "na pītisahagatā evāti pītisahagatā sukhasahagatā ca aññamaññaṃ bhinnā, tasmā. Satipi",
  "tika-abh04t:130_7": "sukhasahagatānaṃ yebhuyyena pītisahagatabhāve yena sukhena samannāgatā sukhasahagatā",
  "tika-abh04t:130_8": "eva honti, na pītisahagatā, taṃ sukhaṃ nippītikasukhanti ayaṃ viseso iminā tikena",
  "tika-abh04t:130_9": "dassitoti imamatthaṃ vibhāvento “pītisahagatāti vatvā”tiādimāha.",
  "tika-abh04t:131_0": "Siddhoti sāvasesaṃ niravasesañca sukhapītiyo saṅgahetvā pavattehi paṭhamadutiyapadehi",
  "tika-abh04t:131_1": "yo pītisahagato dhammaviseso, taṃ sukhaṃ, yo ca sukhasahagato dhammaviseso, sā pītīti",
  "tika-abh04t:131_2": "satipi aññamaññaṃ saṃsaṭṭhabhāve padantarasaṅgahitabhāvadīpanatosiddho ñāto viditoti",
  "tika-abh04t:131_3": "attho. “Catutthajjhānasukhaṃ atipaṇītasukhanti oḷārikaṅgato nīharitvā tassa paṇītabhāvaṃ",
  "tika-abh04t:131_4": "dassetuṃ ayaṃ tiko vutto”ti keci vadanti, tadetaṃ sabbesaṃ sukhavedanāsampayuttadhammānaṃ",
  "tika-abh04t:131_5": "idha “sukhasahagatā”ti vuttattā vicāretabbaṃ. Tathā hi “sukhabhūmiyaṃ kāmāvacare”tiādinā",
  "tika-abh04t:131_6": "“kāmāvacarakusalato cattāro somanassasahagatacittuppādā”tiādinā ca niddeso pavattoti.",
  "tika-abh04t:132_0": "8. Nibbānārammaṇataṃ sandhāyāha, na nibbānapaṭivijjhanaṃ, itarathā gotrabhussa dassanabhāvāpatti",
  "tika-abh04t:132_1": "acodanīyā siyāti adhippāyo. Nanu ca disvā kattabbakiccakaraṇena sotāpattimaggova",
  "tika-abh04t:132_2": "dassananti ukkaṃsagativijānanena nibbānassa paṭivijjhanameva dassananti gotrabhussa",
  "tika-abh04t:132_3": "dassanabhāvāpatti na codetabbāvāti? Na, dassanasāmaññasseva suyyamānattā dassanakattabbakiccakaraṇānañca",
  "tika-abh04t:132_4": "bhedena vuttattā. Tattha yadipi “paññāya cassa disvā āsavā parikkhīṇā hontī”tiādīsu",
  "tika-abh04t:132_5": "viya abhinnakālassapi bhinnakālassa viya bhedopacāradassanato bhedavacanaṃ yuttaṃ,",
  "tika-abh04t:132_6": "dassanavisese pana adhippete dassanasāmaññavacanaṃ na kattabbanti dassanasāmaññamattaṃ",
  "tika-abh04t:132_7": "gahetvā codanā katāti “nibbānārammaṇataṃ sandhāyāhā”ti vuttaṃ. Dutiyatatiyamaggānampi",
  "tika-abh04t:132_8": "dhammacakkhupariyāyasabbhāvato “bhāvanābhāvaṃ appatta”nti vuttaṃ. Tattha bhāvanā",
  "tika-abh04t:132_9": "vaḍḍhanā. Sā ca bahulaṃ uppattiyā hotīti āha “punappunaṃ nibbattanenā”ti. Tathā hi",
  "tika-abh04t:132_10": "satīti “ubhayapaṭikkhepavasenā”ti padassa dassanabhāvanāpaṭikkhepavasenāti atthe",
  "tika-abh04t:132_11": "sati. Nanu lokiyasamathavipassanāpi yathābalaṃ kāmacchandādīnaṃ pahāyakā, tatra kathamidaṃ",
  "tika-abh04t:132_12": "vuttaṃ, na ca añño pahāyako atthīti codanaṃ sandhāyāha “aññehī”tiādi.",
  "tika-abh04t:133_0": "9. Appahātabbahetumattesūti appahātabbahetukamattesu. Sabbo kusalābyākatadhammo yathādhippetattho.",
  "tika-abh04t:133_1": "Samāso na upapajjati asamatthabhāvato. Yesanti ye tatiyarāsibhāvena vuttā dhammā,",
  "tika-abh04t:133_2": "attho tesaṃ. Ubhinnanti visuṃ visuṃ yojetabbatāya dve pahātabbahetusaddāti katvā",
  "tika-abh04t:133_3": "vuttaṃ. Etanti “nevadassanena nabhāvanāya pahātabbo hetu etesaṃ atthī”ti etaṃ vacanaṃ.",
  "tika-abh04t:133_4": "Tehi dassanabhāvanāpadehi yuttena pahātabbahetukapadena. Evañca katvāti evaṃ dassanabhāvanāpadehi",
  "tika-abh04t:133_5": "pahātabbahetukapadassa visuṃ visuṃ yojanato. Evañhi purimapadadvaya…pe… dassanametaṃ",
  "tika-abh04t:133_6": "hotīti. Evanti dassanabhāvanāhi napahātabbo hetu etesanti evaṃ atthe sati. “Hetu…pe…",
  "tika-abh04t:133_7": "siyā”ti etassa “purimasmiñhi atthe”tiādinā ahetukānaṃ aggahitabhāvadassanavasena",
  "tika-abh04t:133_8": "atthaṃ vatvā idāni “atha vā”tiādinā dutiyasseva atthassa yuttabhāvaṃ vibhāvento “gahetabbatthassevā”tiādimāha.",
  "tika-abh04t:133_9": "So hi “evamattho gahetabbo”ti vuttattā gahetabbattho.",
  "tika-abh04t:134_0": "10. Aññathāti ārammaṇakaraṇamatte adhippete. Kathaṃ panetaṃ jānitabbaṃ “ārammaṇaṃ",
  "tika-abh04t:134_1": "katvāti etena catukiccasādhakaṃ ārammaṇakaraṇaṃ vuccatī”ti? Sāmaññajotanāya visese",
  "tika-abh04t:134_2": "avaṭṭhānato ariyamaggadhammānaṃyeva ca apacayagāmibhāvato. “Cattāro maggā apariyāpannā",
  "tika-abh04t:134_3": "apacayagāmino”ti hi vuttaṃ. Tenevāha “ariyamaggānaṃ etaṃ adhivacana”nti. Eteneva",
  "tika-abh04t:134_4": "vā visesupalakkhaṇahetubhūtena vacanena yathāvutto ārammaṇakaraṇaviseso viññāyati.",
  "tika-abh04t:134_5": "Ukkaṃsagativijānanena vā ayamattho veditabbo. Paccavekkhaṇādīnanti vodānādayo saṅgaṇhāti.",
  "tika-abh04t:134_6": "Hetubhāvenāti sampāpakahetubhāvena. Ñāpako kārako sampāpakoti tividho hi hetu, tathā",
  "tika-abh04t:134_7": "ñāpetabbādibhāvena phalaṃ. Yathā nirayādimanussabhāvādigāmipaṭipadābhāvato akusalalokiyakusalacittuppādā",
  "tika-abh04t:134_8": "“ācayagāmino dhammā”ti vuttā, na micchādiṭṭhiādilokiyasammādiṭṭhiādidhammā eva, evaṃ",
  "tika-abh04t:134_9": "nibbānagāmipaṭipadābhāvato lokuttarakusalacittuppādā “apacayagāmino”ti daṭṭhabbā,",
  "tika-abh04t:134_10": "na ariyamaggadhammā evāti imamatthaṃ dassento āha “purimapacchimāna”ntiādi. Tattha",
  "tika-abh04t:134_11": "ariyamaggasseva nibbānagāmipaṭipadābhāvo paribyattoti tasseva apacayagāmibhāvo yutto,",
  "tika-abh04t:134_12": "tadanuvattakattā pana sesadhamme saṅgahetvā vuttaṃ. Apacaye dukkhaparijānanādinā",
  "tika-abh04t:134_13": "sātisayaṃ gamanaṃ yesante apacayagāminoti “maggā eva apacayagāmino”ti vuttaṃ. Purimapacchimānanti",
  "tika-abh04t:134_14": "ca imasmiṃ tike paṭhamapadadutiyapadasaṅgahitānaṃ atthānanti attho. “Jayaṃ veraṃ",
  "tika-abh04t:134_15": "pasavati, caraṃ vā yadi vā tiṭṭha”ntiādīsu viya sānunāsiko ācaya-saddoti “anunāsikalopo",
  "tika-abh04t:134_16": "kato”ti vuttaṃ. Ettha ca “ācina”nti vattabbe “ācaya”nti byattayavasena vuttanti daṭṭhabbaṃ.",
  "tika-abh04t:134_17": "Ācayā hutvā gacchantīti etena apacinantīti apacayā, apacayā hutvā gacchanti pavattantīti",
  "tika-abh04t:134_18": "ayamattho nayato dassitoti daṭṭhabbaṃ.",
  "tika-abh04t:135": "11. Lokiyesu asekkhabhāvānāpatti daṭṭhabbāti kasmā evaṃ vuttaṃ, nanu –",
  "tika-abh04t:136_0": "“Sikkhatīti kho bhikkhu tasmā sekkhoti vuccati. Kiñca sikkhati, adhisīlampi sikkhati",
  "tika-abh04t:136_1": "adhicittampi sikkhati adhipaññampi sikkhati. Sikkhatīti kho bhikkhu tasmā sekkhoti",
  "tika-abh04t:136_2": "vuccati. Yopi kalyāṇaputhujjano anulomapaṭipadāya paripūrakārī sīlasampanno indriyesu",
  "tika-abh04t:136_3": "guttadvāro bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ",
  "tika-abh04t:136_4": "dhammānaṃ bhāvanānuyogamanuyutto viharati ‘ajja vā sve vā aññataraṃ sāmaññaphalaṃ",
  "tika-abh04t:136_5": "adhigamissāmī’ti, sopi sikkhatīti sekkho”ti –",
  "tika-abh04t:137_0": "Vacanato yathāvuttakalyāṇaputhujjanassapi sīlādidhammā sekkhāti vuccantīti? Na, pariyāyabhāvato.",
  "tika-abh04t:137_1": "Nippariyāyena hi sekkhāsekkhabhāvo yathāsambhavaṃ maggaphaladhammesu evāti lokiyesu",
  "tika-abh04t:137_2": "sekkhabhāvāsaṅkābhāvato asekkhabhāvānāpatti vuttā. Tenevāha “sīlasamādhī”tiādi. Arahattaphaladhammāpi",
  "tika-abh04t:137_3": "sikkhāphalabhāvena pavattanato heṭṭhimaphaladhammā viya sikkhāsu jātātiādiatthehi",
  "tika-abh04t:137_4": "sekkhā siyuṃ, heṭṭhimaphaladhammāpi vā sikkhāphalabhāvena pavattanato arahattaphaladhammā",
  "tika-abh04t:137_5": "viya asekkhāti codanaṃ manasikatvā “pariniṭṭhitasikkhākiccattā”ti vuttaṃ, tathā “heṭṭhimaphalesu",
  "tika-abh04t:137_6": "panā”tiādi. “Taṃ eva sāliṃ bhuñjāmi, sā eva tittirī, tāni eva osadhānī”tiādīsu taṃsadisesu",
  "tika-abh04t:137_7": "tabbohāro daṭṭhabbo. Etena ca sekkhasadisā asekkhā yathā “amanusso”ti vuttaṃ hotīti",
  "tika-abh04t:137_8": "aññe. Aññattha “ariṭṭha”ntiādīsu vuddhiatthepi a-kāro dissatīti vuddhippattā sekkhā",
  "tika-abh04t:137_9": "asekkhāti ayampi attho vutto.",
  "tika-abh04t:138_0": "12. Kilesavikkhambhanasamatthatāyāti idaṃ nidassanamattaṃ daṭṭhabbaṃ. Vitakkādivikkhambhanasamatthatāpi",
  "tika-abh04t:138_1": "hettha labbhatīti. Akusalaviddhaṃsanarasattā vā kusalānaṃ tattha sātisayakiccayuttataṃ",
  "tika-abh04t:138_2": "parittadhammehi mahaggatānaṃ pakāsetuṃ “kilesavikkhambhanasamatthatāyā”ti vuttaṃ.",
  "tika-abh04t:138_3": "Vipākakiriyesu dīghasantānatāva, na kilesavikkhambhanasamatthatā vipulaphalatā cāti",
  "tika-abh04t:138_4": "attho. “Vipulaṃ phalaṃ vipulaphala”nti evaṃ pana atthe gayhamāne vipākesupi vipulaphalatā",
  "tika-abh04t:138_5": "labbhateva. Sopi ekasesanayena aṭṭhakathāyaṃ vuttoti veditabbo. Mahantehi gatā paṭipannāti",
  "tika-abh04t:138_6": "ayaṃ panattho tiṇṇampi sādhāraṇoti. Guṇato ayaṃ ettakoti sattānaṃ pamāṇaṃ karontā",
  "tika-abh04t:138_7": "viya pavattantīti oḷārikā kilesā “pamāṇakarā”ti vuttā. Tehi parito khaṇḍitā paricchinnāti",
  "tika-abh04t:138_8": "parittā. Satipi kehici paricchinnatte mahāpamāṇabhāvena gatā pavattāti mahaggatā.",
  "tika-abh04t:138_9": "Paricchedakarānaṃ kilesānaṃ sukhumānampi agocarabhāvato tehi na kathañcipi paricchinnā",
  "tika-abh04t:138_10": "vītikkantāti aparicchinnā appamāṇā, yato te “apariyāpannā”tipi vuccanti.",
  "tika-abh04t:139_0": "14. Tittiṃ na janenti santataratāya asecanakabhāvato. Ettha ca “pamāṇakarehī”tiādiko",
  "tika-abh04t:139_1": "atthavikappo “atappakatthenā”tiādikāya hīnattikapadavaṇṇanāya parato bahūsu potthakesu",
  "tika-abh04t:139_2": "likhīyati, yathāṭhāne eva pana ānetvā vattabbo.",
  "tika-abh04t:140_0": "15. Lokiyasādhujanehipi atijigucchanīyesu ānantariyakammanatthikavādādīsu pavatti",
  "tika-abh04t:140_1": "vinā vipallāsabalavabhāvena na hotīti “vipariyāsadaḷhatāyā”ti vuttaṃ. Etenāti “vipākadāne",
  "tika-abh04t:140_2": "satī”tiādinā satipi kālaniyame vipākuppādane sāsaṅkavacanena. Tasmāti yasmā yathāvuttanayena",
  "tika-abh04t:140_3": "niyatatāya atippasaṅgo dunnivāro, tasmā. Balavatā…pe… pavattīti etena asamānajātikena",
  "tika-abh04t:140_4": "anivattanīyavipākataṃ, samānajātikena ca vipākānuppādanepi anantaraṃ vipākuppādanasamatthatāya",
  "tika-abh04t:140_5": "avihantabbataṃ anantarikānaṃ dasseti. Yato tesaṃ vipākadhammatā viya sabhāvasiddhā",
  "tika-abh04t:140_6": "niyatānantariyatā. Aññassa…pe… dānatoti imināpi asamānajātikādīhi anivattanīyaphalataṃ eva vibhāveti.",
  "tika-abh04t:141_0": "Codako adhippāyaṃ ajānanto “nanū”tiādinā atippasaṅgameva codeti. Itaro “nāpajjatī”tiādinā",
  "tika-abh04t:141_1": "attano adhippāyaṃ vivarati. Ekanteti avassambhāvini. Sanniyatattāti sampādane janane",
  "tika-abh04t:141_2": "niyatabhāvato. Uparatā avipaccanasabhāvāsaṅkā yesu tāni uparatāvipacca…pe… saṅkāni,",
  "tika-abh04t:141_3": "tabbhāvo upa…pe… saṅkattaṃ, tasmā. “Na samatthatāvighātattāti balavatāpi ānantariyena",
  "tika-abh04t:141_4": "anupahantabbataṃ āha. Upatthambhakāni anubalappadāyakāni honti uppattiyā santānassa",
  "tika-abh04t:141_5": "visesitattā. Tena nesaṃ vipākānuppādanepi amoghavuttitaṃ āha.",
  "tika-abh04t:142_0": "16. Maggakiccaṃ pariññādi. Aṭṭhaṅgikamaggasammādiṭṭhimaggasampayuttālobhādosasaṅkhātehi",
  "tika-abh04t:142_1": "maggahetūhi maggasampayuttakhandhasesamaggaṅgasammādiṭṭhīnaṃ sahetukabhāvadassanato",
  "tika-abh04t:142_2": "tiṇṇaṃ nayānaṃ asaṅgahitasaṅgaṇhanavasenāti vuttaṃ. Hetubahutāvasenāti bahuhetukassa",
  "tika-abh04t:142_3": "paṭhamanayassa anantaraṃ bahuhetukatāsāmaññena nikkhepakaṇḍapāḷiyaṃ tatiyaṃ vuttanayo",
  "tika-abh04t:142_4": "idha aṭṭhakathāyaṃ dutiyaṃ vutto. Yathāsakaṃ paccayehi pavattamānesu nirīhakesu dhammesu",
  "tika-abh04t:142_5": "kesañci anuvattanīyabhāvo na kevalaṃ dhammasabhāvatoyeva, atha kho purimadhammānaṃ",
  "tika-abh04t:142_6": "pavattivisesenapi hotīti āha “pubbābhisaṅkhāravasenā”ti. Pavattiviseso hi purimapurimānaṃ",
  "tika-abh04t:142_7": "cittacetasikānaṃ uttaruttaresu visesādhānaṃ bhāvanāpubbābhisaṅkhāroti. Anuvattayamānoti",
  "tika-abh04t:142_8": "garukārayamāno. Udāharaṇavasenāti nidassanavasena, na niravasesadassanavasena. Yasmā",
  "tika-abh04t:142_9": "panātiādinā yathāvuttaṃ atthaṃ pāṭhantarena sādheti. Tattha hi adhipatipaccayassa",
  "tika-abh04t:142_10": "paccanīye ṭhitattā maggo adhipati maggādhipatīti ayamattho labbhatīti. Samānasaddatthavasenāti",
  "tika-abh04t:142_11": "satipi aññapadatthasamānādhikaraṇasamāsatthabhede maggādhipatisaddatthabhedābhāvaṃ sandhāya vuttaṃ.",
  "tika-abh04t:143_0": "17. Uppanna-saddo uppādādiṃ paṭipajjamāno, patvā vigato cāti duvidhesu atthesu ubhayesampi",
  "tika-abh04t:143_1": "vācako, na purimānaṃyevāti tamatthaṃ dassetuṃ “anuppannā”tiādimāha. Tattha uppannabhāvo",
  "tika-abh04t:143_2": "uppādādippattatā. Tena atītāpi saṅgahitā honti. Tenevāha “sabbo uppannabhāvo”ti.",
  "tika-abh04t:143_3": "Uppannadhammabhāvo “uppannā dhammā”ti padena gahitadhammabhāvo, vattamānadhammabhāvoti",
  "tika-abh04t:143_4": "attho. Yo vā uppādādippatto attano ca sabhāvaṃ dhāreti paccayehi ca dhārīyati, so",
  "tika-abh04t:143_5": "uppannadhammoti paccuppannabhāvo uppannadhammabhāvoti evamettha attho daṭṭhabbo.",
  "tika-abh04t:143_6": "Uppannadhamme vatvā “anuppannā”ti vacanaṃ na yathādhigatapaṭisedhananti kathamidaṃ",
  "tika-abh04t:143_7": "paccetabbanti āha “yadi hī”tiādi. Keci panettha “uppannāti padena atītāpi saṅgahitā.",
  "tika-abh04t:143_8": "Yadi na saṅgahitā, nibbānaṃ viya tepi navattabbāti vattabbaṃ siyā, na ca tathā vutta”nti",
  "tika-abh04t:143_9": "vadanti, taṃ pana tesaṃ matimattameva. Ayaṃ pana tiko dvinnaṃ addhānaṃ vasena pūretvā",
  "tika-abh04t:143_10": "dassitoti aṭṭhakathāyaṃ vakkhatīti. Evaṃ sante kasmā atītā navattabbāti na vuttāti?",
  "tika-abh04t:143_11": "Dhammavasena asaṅgahitattābhāvato. Dhammavasena hi asaṅgahitaṃ nibbānaṃ tattha navattabbaṃ",
  "tika-abh04t:143_12": "jātaṃ, na ca niyogato atītā nāma dhammā keci atthi, ye idha asaṅgahitattā navattabbā",
  "tika-abh04t:143_13": "siyunti. Phalanibbattito kāraṇassa puretaraṃ nibbatti idha pariniṭṭhitasaddena vuccati,",
  "tika-abh04t:143_14": "na tassa hutvā vigatabhāvoti āha “anāgate vā”ti. Yato metteyyassa bhagavato uppajjanakaphalampi “uppādī”ti vuccati.",
  "tika-abh04t:144": "20. Yassa jhānā vuṭṭhahitvātiādinā “tenānandā”tiādipāḷiyā heṭṭhāpāḷiṃ atthavasena dasseti. Ayañhi tattha pāḷi –",
  "tika-abh04t:145_0": "“Kathañcānanda, bhikkhu ajjhattameva cittaṃ saṇṭhapeti sannisādeti ekodiṃ karoti",
  "tika-abh04t:145_1": "samādahati. Idhānanda, bhikkhu vivicceva…pe… catutthaṃ jhānaṃ upasampajja viharati.",
  "tika-abh04t:145_2": "Evaṃ kho…pe… samādahati. So ajjhattaṃ suññataṃ manasi karoti, tassa ajjhattaṃ suññataṃ",
  "tika-abh04t:145_3": "manasikaroto suññatāya cittaṃ na pakkhandati…pe… muccati. Evaṃ santametaṃ, ānanda,",
  "tika-abh04t:145_4": "bhikkhu evaṃ sampajānāti ajjhattaṃ kho me suññataṃ manasikaroto ajjhattaṃ suññatāya",
  "tika-abh04t:145_5": "cittaṃ na pakkhandati…pe… muccatīti, itiha tattha sampajāno hoti. So bahiddhā suññataṃ…pe…",
  "tika-abh04t:145_6": "ajjhattabahiddhā suññataṃ…pe… so āneñjaṃ manasi karoti, tassa āneñjaṃ manasikaroto",
  "tika-abh04t:145_7": "āneñjāya cittaṃ na pakkhandati…pe… muccatīti, itiha tattha sampajāno hoti. Tenānanda, bhikkhunā”ti.",
  "tika-abh04t:146_0": "Tattha ajjhattasuññatādīsūti ajjhattaṃ bahiddhā ajjhattabahiddhā ca suññatāya āneñje",
  "tika-abh04t:146_1": "ca. Paṭhamajjhānādisamādhinimitteti pādakabhūtapaṭhamajjhānādisamādhinimitte. Apaguṇapādakajjhānato",
  "tika-abh04t:146_2": "vuṭṭhitassa hi ajjhattaṃ suññataṃ manasikaroto tattha cittaṃ na pakkhandati. Tato",
  "tika-abh04t:146_3": "“parassa santāne nu kho katha”nti bahiddhā manasi karoti, tatthapi na pakkhandati.",
  "tika-abh04t:146_4": "Tato “kālena attano santāne, kālena parassa santāne nu kho katha”nti ajjhattabahiddhā",
  "tika-abh04t:146_5": "manasi karoti, tatthapi na pakkhandati. Tato ubhatobhāgavimutto hotukāmo “arūpasamāpattiyaṃ",
  "tika-abh04t:146_6": "nu kho katha”nti āneñjaṃ manasi karoti, tatthapi na pakkhandati. “Idāni me cittaṃ",
  "tika-abh04t:146_7": "na pakkhandatī”ti vissaṭṭhavīriyena na bhavitabbaṃ, pādakajjhānameva pana sādhukaṃ",
  "tika-abh04t:146_8": "punappunaṃ manasi kātabbaṃ, evamassa rukkhaṃ chindato pharasumhi avahante punappunaṃ",
  "tika-abh04t:146_9": "nisitanisitaṃ kāretvā chindantassa chijje pharasu viya kammaṭṭhāne manasikāro vahatīti",
  "tika-abh04t:146_10": "dassetuṃ “tasmiṃyevā”tiādi vuttanti.",
  "tika-abh04t:147_0": "Atthato ca asamānattāti idaṃ kasmā vuttaṃ. Nanu yesu atthesu ajjhatta-saddo vattati,",
  "tika-abh04t:147_1": "te sabbe dassetvā idhādhippetatthaniddhāraṇatthaṃ atthuddhāravasenetaṃ vuttaṃ. Cakkhādīsu",
  "tika-abh04t:147_2": "ca ajjhattika-saddo ajjhattānaṃ abbhantaratāvisesamupādāya pavattati, yato te ajjhattaajjhattāti",
  "tika-abh04t:147_3": "vuccanti. Apica “cha ajjhattikānī”ti idaṃ ajjhattika-saddassa cakkhādīnaṃ ajjhattabhāvavibhāvanasabbhāvato",
  "tika-abh04t:147_4": "idha udāharaṇavasena vuttaṃ. Teneva hi aṭṭhakathāyaṃ ajjhattikaduke “ajjhattāva ajjhattikā”ti",
  "tika-abh04t:147_5": "vuttaṃ. Evañca sati na ettha saddato asamānatāpi siyā, tasmāyeva yathāvuttacodanaṃ",
  "tika-abh04t:147_6": "visodhento “ayaṃ panetthā”tiādimāha. Tenāti tasmā. Taṃvācakassāti ajjhattajjhattavācakassa",
  "tika-abh04t:147_7": "sakkā vattuṃ tadatthassa ajjhattabhāvasabbhāvato.",
  "tika-abh04t:148_0": "“Na kho, ānanda, bhikkhu sobhati saṅgaṇikārāmo saṅgaṇikārato saṅgaṇikārāmataṃ anuyutto”tiādinā",
  "tika-abh04t:148_1": "pabbajitāsāruppassa nekkhammasukhādinikāmalābhitāya abhāvassa ca dassanena saṅgaṇikārāmatāya,",
  "tika-abh04t:148_2": "“nāhaṃ, ānanda, ekaṃ rūpampi samanupassāmi, yattha rattassa yathābhiratassa rūpassa",
  "tika-abh04t:148_3": "vipariṇāmaññathābhāvā na uppajjeyyuṃ sokapari…pe… upāyāsā”ti evaṃ rūpādiratiyā ca",
  "tika-abh04t:148_4": "ādīnavaṃ vatvā sace koci duppaññajātiko pabbajito vadeyya “sammāsambuddho khette",
  "tika-abh04t:148_5": "paviṭṭhā gāviyo viya amheyeva gaṇato nīharati, ekībhāve niyojeti, sayaṃ pana rājarājamahāmattādīhi",
  "tika-abh04t:148_6": "parivuto viharatī”ti, tassa vacanokāsupacchedanatthaṃ cakkavāḷapariyantāya parisāya",
  "tika-abh04t:148_7": "majjhe nisinnopi tathāgato ekakovāti dassanatthaṃ “ayaṃ kho panā”ti desanā āraddhāti",
  "tika-abh04t:148_8": "āha “tappaṭipakkhavihāradassanattha”nti. Tattha sabbanimittānanti rūpādīnaṃ saṅkhatanimittānaṃ.",
  "tika-abh04t:148_9": "Ajjhattanti visayajjhattaṃ. Suññatanti anattānupassanānubhāvanibbattaphalasamāpattiṃ.",
  "tika-abh04t:148_10": "Tenevāha “ajjhatta”ntiādi. Tattha dutiye vikappe ṭhāna-saddo kāraṇapariyāyo daṭṭhabbo.",
  "tika-abh04t:148_11": "Saccakasuttenāti mahāsaccakasuttena. Tattha hi –",
  "tika-abh04t:149_0": "“Abhijānāmi kho panāhaṃ, aggivessana, anekasatāya parisāya dhammaṃ desetā, apissu",
  "tika-abh04t:149_1": "maṃ ekameko evaṃ maññati ‘mamevārabbha samaṇo gotamo dhammaṃ desetī’ti. Na kho panetaṃ,",
  "tika-abh04t:149_2": "aggivessana, evaṃ daṭṭhabbaṃ. Yāvadeva viññāpanatthāya tathāgato paresaṃ dhammaṃ",
  "tika-abh04t:149_3": "desetīti. So kho ahaṃ, aggivessana, tassāyeva kathāya pariyosāne tasmiṃyeva purimasmiṃ",
  "tika-abh04t:149_4": "samādhinimitte ajjhattameva cittaṃ saṇṭhapemi sannisādemi, ekodiṃ karomi, samādahāmi",
  "tika-abh04t:149_5": "‘yena sudaṃ niccakappaṃ viharāmī”ti –",
  "tika-abh04t:150": "Āgatanti.",
  "tika-abh04t:151_0": "22. Aññehi anidassanehi aññaṃ viya katvā yathā “silāputtakassa sarīra”nti. Dhammasabhāvasāmaññenātiādinā",
  "tika-abh04t:151_1": "kiñcāpi rūpāyatanato añño nidassanabhāvo nāma natthi, dhammasabhāvo pana atthi. Tato",
  "tika-abh04t:151_2": "ca rūpāyatanassa viseso nidassanabhāvena katoti tadaññadhammavisesakaro nidassanabhāvo",
  "tika-abh04t:151_3": "rūpāyatanato anaññopi añño viya katvā upacaritoti dasseti. Atthaviseso sāmaññavisesatthabhedo.",
  "tika-abh04t:151_4": "Sayaṃ sampattānaṃ phoṭṭhabbadhammānaṃ, nissayavasena sampattānaṃ ghānajivhākāyānaṃ",
  "tika-abh04t:151_5": "gandharasānañca, itaresaṃ asampattānaṃ. Aññamaññapatanaṃ aññamaññassa yogyadese avaṭṭhānaṃ,",
  "tika-abh04t:151_6": "yena paṭihananabhāvena. Byāpārādīti cittakiriyāvāyodhātuvipphāravasena akkhipaṭalādīnaṃ",
  "tika-abh04t:151_7": "heṭṭhā upari ca saṃsīdanalaṅghanādippavattimāha. Vikāruppatti visadisuppatti, visayassa",
  "tika-abh04t:151_8": "iṭṭhāniṭṭhabhāvena anuggaho upaghāto cāti attho.",
  "tika-abh04t:152": "Tikamātikāpadavaṇṇanā niṭṭhitā.",
  "tika-abh04t:153": "Dukamātikāpadavaṇṇanā",
  "tika-abh04t:154_0": "1-6. Samānadesaggahaṇānaṃ ekasmiṃyeva vatthusmiṃ gahetabbānaṃ, ekavatthuvisayānaṃ",
  "tika-abh04t:154_1": "vā. Atha vā samānadesānaṃ ekavatthukattā samānagahetabbabhāvānaṃ ekuppāditoti attho.",
  "tika-abh04t:154_2": "Ye dhammā hetusahagatā, te hetūhi saha saṅgayhanti. Yo ca tesaṃ sahetukabhāvo, so",
  "tika-abh04t:154_3": "sahajātādīhi hetūhi katoti katvā vuttaṃ “samā…pe… sabbhāva”nti. Ādi-saddena cettha",
  "tika-abh04t:154_4": "suppatiṭṭhitabhāvasādhanādihetubyāpāre pariggaṇhāti. Ekībhāvūpagamananti ekakalāpabhāvena",
  "tika-abh04t:154_5": "pavattamānānaṃ cittacetasikānaṃ saṃsaṭṭhatāya samūhaghanabhāvena duviññeyyanānākaraṇataṃyeva",
  "tika-abh04t:154_6": "sandhāya vuttaṃ. Dhammanānattābhāvepīti sabhāvatthabhedābhāvepi. Padatthanānattenāti",
  "tika-abh04t:154_7": "nānāpadābhidheyyatābhedena. Etena pakārantarāpekkhaṃ dukantaravacananti dasseti.",
  "tika-abh04t:154_8": "Anekappakārā hi dhammā. Teneva “sabbe dhammā sabbākārena buddhassa bhagavato ñāṇamukhe",
  "tika-abh04t:154_9": "āpāthaṃ āgacchantī”ti vuttaṃ. Ayañca attho tikesupi daṭṭhabbo. Yesaṃ vineyyānaṃ yehi",
  "tika-abh04t:154_10": "pakāravisesehi dhammānaṃ vibhāvane kate paṭivedho hoti, tesaṃ tappakārabhedehi dhammānaṃ",
  "tika-abh04t:154_11": "vibhāvanaṃ. Yesaṃ pana yena ekeneva pakārena vibhāvane paṭivedho hoti, tesampi taṃ",
  "tika-abh04t:154_12": "vatvā dhammissarattā tadaññaniravasesappakāravibhāvanañca desanāvilāsoti āha “desetabbappakārajānana”ntiādi.",
  "tika-abh04t:154_13": "Nanu ekena pakārena jānantassa tadaññappakāravibhāvanaṃ aphalaṃ hotīti? Na hoti paṭisambhidāppabhedassa",
  "tika-abh04t:154_14": "upanissayattā. Te pakārā etesanti tappakārā, tabbhāvo tappakāratā. Iminā dhammānaṃ",
  "tika-abh04t:154_15": "vijjamānasseva pakāravisesassa vibhāvanaṃ desanāvilāsoti dasseti.",
  "tika-abh04t:155_0": "Aññatthāpīti “ahetukā ceva dhammā na ca hetū”tiādīsu. Yathā paṭhamadukekadese gahetvā",
  "tika-abh04t:155_1": "dutiyatatiyadukehi saddhiṃ chaṭṭhadukanaye yojanā “hetū dhammā sahetukāpi ahetukāpī”tiādayo",
  "tika-abh04t:155_2": "tayo dukā labbhanti, evaṃ dutiyatatiyadukekadese gahetvā paṭhamadukena saddhiṃ yojanāya",
  "tika-abh04t:155_3": "“sahetukā dhammā hetūpi na hetūpi, ahetukā dhammā hetūpi na hetūpi, hetusampayuttā",
  "tika-abh04t:155_4": "dhammā hetūpi na hetūpi, hetuvippayuttā dhammā hetūpi na hetūpī”ti cattāro dukā labbhanti,",
  "tika-abh04t:155_5": "te pana vuttanayeneva sakkā dassetunti na dassitāti daṭṭhabbā. Atha vā pāḷiyaṃ vuttehi",
  "tika-abh04t:155_6": "catutthapañcamehi aṭṭhakathāyaṃ dassitehi purimehi dvīhi ninnānākaraṇato ete na vuttā.",
  "tika-abh04t:155_7": "Sannivesavisesamattameva hettha visesoti. Teneva hi ninnānatthattā pāḷiyaṃ āgatadukesu",
  "tika-abh04t:155_8": "yathāniddhāritadukānaṃ yathāsambhavaṃ avarodhanena avuttataṃ dassetuṃ “etesu panā”tiādimāha.",
  "tika-abh04t:156_0": "Atha vā “etena vā gatidassanenā”tiādinā vakkhamānanayena “hetū ceva dhammā ahetukā",
  "tika-abh04t:156_1": "cā”tiādīnaṃ sambhavantānaṃ dukānaṃ saṅgahe sati etesampi saṅgaho siyā. Yato vā dukato",
  "tika-abh04t:156_2": "padaṃ niddhāretvā dukantaraṃ vuccati, tena sati ca nānatte dukantaraṃ labbhati, na",
  "tika-abh04t:156_3": "cettha koci viseso yathāvuttadukehīti saṃvaṇṇanāsu na dassitanti daṭṭhabbaṃ. Ettha",
  "tika-abh04t:156_4": "ca yathā sahetukadukato hetusampayuttadukassa, hetusahetukadukato ca hetuhetusampayuttadukassa",
  "tika-abh04t:156_5": "padatthamattato nānattaṃ, na sabhāvatthato. Evaṃ santepi sahetukahetusahetukaduke",
  "tika-abh04t:156_6": "vatvā itarepi vuttā, evaṃ hetusampayuttahetuhetusampayuttadukādīhi sabhāvatthanānattābhāvepi",
  "tika-abh04t:156_7": "padatthanānattasambhavato dhammanānattābhāvepi padatthanānattena dukantaraṃ vuccatīti",
  "tika-abh04t:156_8": "vuttattā “hetusahagatā dhammā, na hetusahagatā dhammā, hetusahajātā dhammā, na hetusahajātā",
  "tika-abh04t:156_9": "dhammā. Hetusaṃsaṭṭhā dhammā, hetuvisaṃsaṭṭhā dhammā. Hetusamuṭṭhānā dhammā, na hetusamuṭṭhānā",
  "tika-abh04t:156_10": "dhammā. Hetusahabhuno dhammā, na hetusahabhuno dhammā”tiādīnaṃ, tathā “hetū ceva",
  "tika-abh04t:156_11": "dhammā hetusahagatā cā”tiādīnaṃ, “na hetū kho pana dhammā hetusahagatāpi, na hetusahagatāpī”tiādīnañca",
  "tika-abh04t:156_12": "sambhavantānaṃ anekesaṃ dukānaṃ saṅgaho anuññāto viya dissati. Tathā hi vakkhati",
  "tika-abh04t:156_13": "“etena vā gatidassanenā”tiādi. Evaṃ āsavagocchakādīsupi ayamattho yathāsambhavaṃ",
  "tika-abh04t:156_14": "vattabbo. Dhammānaṃ vā sabhāvakiccādiṃ bodhetabbākārañca yāthāvato jānantena dhammasāminā",
  "tika-abh04t:156_15": "yattakā dukā vuttā, tattakesu ṭhātabbaṃ. Addhā hi te dukā na vattabbā, ye bhagavatā",
  "tika-abh04t:156_16": "na vuttāti veditabbaṃ. Na hetuhetusampayuttaduko chaṭṭhadukena ninnānatthoti adhippāyo.",
  "tika-abh04t:156_17": "Tesūti paṭhamadukatatiyadukesu. Yadi dukantarehi dukantarapadehi ca samānatthattā",
  "tika-abh04t:156_18": "etesaṃ dukānaṃ dukantarapadānañca avacanaṃ, evaṃ sati chaṭṭhaduke paṭhamapadampi",
  "tika-abh04t:156_19": "na vattabbaṃ catutthaduke dutiyapadena samānatthattā. Tathā ca chaṭṭhadukoyeva na",
  "tika-abh04t:156_20": "hotīti codanaṃ sandhāyāha “catutthaduke”tiādi. Dukapūraṇatthanti idaṃ samānatthataṃyeva",
  "tika-abh04t:156_21": "sandhāya vuttaṃ, desanāviseso pana vijjatiyeva. Atthantaratābhāvepi pakārabhedahetukaṃ",
  "tika-abh04t:156_22": "dukantaravacananti dassito hi ayamatthoti. Etena gatidassanenāti atthavisesābhāvepi",
  "tika-abh04t:156_23": "chaṭṭhadukapūraṇasaṅkhātena nayadassanena. Paṭhamaduke…pe… dassito pāḷiyaṃ vuttehi",
  "tika-abh04t:156_24": "catutthapañcamehi, aṭṭhakathāyaṃ dassitehi purimehi dvīhi, idha dassitehi catūhi.",
  "tika-abh04t:156_25": "Tesūti dutiyatatiyadukesu. Paṭhamadukapakkhepena dassito pāḷiyaṃ chaṭṭhadukena itaratra",
  "tika-abh04t:156_26": "ca itaradukehīti veditabbaṃ.",
  "tika-abh04t:157_0": "7-13. Paccayabhāvamattena…pe… atthitanti etena na paṭiladdhattatāsaṅkhātā sasabhāvatāva",
  "tika-abh04t:157_1": "atthitā, atha kho paṭipakkhena anirodho appahīnatā anipphāditaphalatā kāraṇāsamugghātena",
  "tika-abh04t:157_2": "phalanibbattanārahatā cāti imamatthaṃ dasseti. Tathā hi “imasmiṃ sati idaṃ hotī”ti",
  "tika-abh04t:157_3": "ettha “satī”ti iminā vacanena yena vinā yaṃ na hoti, taṃ atītādipi kāraṇaṃ saṅgahitamevāti.",
  "tika-abh04t:157_4": "Tenevāha “na sahetu…pe… kālānamevā”ti. Same…pe… dīpeti samecca sambhūya paccayehi",
  "tika-abh04t:157_5": "katanti saṅkhatanti. Ayametesaṃ visesoti ayaṃ paccayanibbattānaṃ paccayavantatā anekapaccayanipphāditatā",
  "tika-abh04t:157_6": "ca dukadvaye purimapadatthānaṃ bhedo, itaresaṃ pana purimapadasaṅgahitadhammavidhurasabhāvatāyāti.",
  "tika-abh04t:157_7": "Avini…pe… ṭhapanatoti “ettakā”ti pabhedaparicchedaniddhāraṇavasena abhidhammamātikāyaṃ",
  "tika-abh04t:157_8": "dhammānaṃ avuttattā vuttaṃ. Suttantamātikāyaṃ pana niddhāritasarūpasaṅkhāvisesattā",
  "tika-abh04t:157_9": "vinicchitatthaparicchedāyeva avijjādayo vuttāti. “Pathavīādi rūpa”nti etasmiṃ atthavikappe",
  "tika-abh04t:157_10": "anekahetukesu cittuppādesu hetūnaṃ sahetukabhāvo viya sabbesaṃ pathavīādīnaṃ rūpibhāvo",
  "tika-abh04t:157_11": "siddhoti āha “purima…pe… pajjatī”ti. Na hi tesu niyato katthaci saṃsāmibhāvoti. Aniccānupassanāya",
  "tika-abh04t:157_12": "vā lujjati chijjati vinassatīti gahetabbo lokoti taṃgahaṇarahitānaṃ lokuttarānaṃ",
  "tika-abh04t:157_13": "natthi lokatā. Tenevāti dukkhasaccabhāvena pariññeyyabhāvenāti attho.",
  "tika-abh04t:158_0": "Dukabahutā āpajjatīti kasmā vuttaṃ, nanu vīsati dukā vibhattā, “avuttopi yathālābhavasena",
  "tika-abh04t:158_1": "veditabbo”ti ca vakkhatīti dukabahutā icchitā evāti? Saccametaṃ, taṃyeva pana dukabahutaṃ",
  "tika-abh04t:158_2": "anicchanto evamāha. Apica dukabahutā āpajjati, sā ca kho viññāṇabhedānusārinī, tatrāpi",
  "tika-abh04t:158_3": "kāmāvacarakusalato ñāṇasampayuttāni, tathā mahākiriyato manodvārāvajjananti evaṃpakārānaṃ",
  "tika-abh04t:158_4": "sabbadhammārammaṇaviññāṇānaṃ anāmasanato na byāpinīti dasseti “dukabahutā”tiādinā.",
  "tika-abh04t:158_5": "Abyāpibhāve pana dosaṃ dassento “tathā ca…pe… siyā”ti āha. Niddesena ca viruddhanti",
  "tika-abh04t:158_6": "“ye te dhammā cakkhuviññeyyā, na te dhammā sotaviññeyyā”tiādinā rūpāyatanādīnaṃ paccekacakkhuviññāṇādinā",
  "tika-abh04t:158_7": "kenaci viññeyyataṃ, sotaviññāṇādinā kenaci naviññeyyatañca dassentena nikkheparāsiniddesena",
  "tika-abh04t:158_8": "“dvinnampi padānaṃ atthanānattato duko hotī”ti idaṃ vacanaṃ viruddhaṃ, tathā atthuddhāraniddesenapi",
  "tika-abh04t:158_9": "atthato na sametīti attho. Tatthāti tassaṃ nikkheparāsisaṃvaṇṇanāyaṃ. Yo ca paṭisedho",
  "tika-abh04t:158_10": "kato atthanānattato dukaṃ dassetunti adhippāyo. Na hi sama…pe… sedhetunti etena “ye",
  "tika-abh04t:158_11": "te dhammā cakkhuviññeyyā, na te dhammā sotaviññeyyā”ti ettakesu niddesapadesu dukapadadvayappavatti",
  "tika-abh04t:158_12": "pāḷito eva viññāyatīti dasseti.",
  "tika-abh04t:159_0": "Tathevāti ubhinnaṃ kecina-saddānaṃ aniyamato cakkhusotādinissayavohārena cakkhusotaviññāṇādiko",
  "tika-abh04t:159_1": "bhinnasabhāvoyeva dhammo atthoti dassanavasena. Rūpāyatanameva hi cakkhusotaviññāṇehi",
  "tika-abh04t:159_2": "viññeyyāviññeyyabhāvato “kenaci viññeyyaṃ kenaci naviññeyya”nti ca vuccatīti. Yadi",
  "tika-abh04t:159_3": "evaṃ imasmimpi pakkhe dukabahutā āpajjatīti codanaṃ manasi katvā āha “na cetthā”tiādi.",
  "tika-abh04t:159_4": "Viññātabbabhedenāti viññātabbavisesena, viññeyyekadesenāti attho. Dukabhedoti dukaviseso,",
  "tika-abh04t:159_5": "kenaci viññeyyaduko, tappabhedoyeva vā. Samatto pariyatto paripuṇṇoti attho. Yattakā",
  "tika-abh04t:159_6": "viññātabbā tattakā dukāti dukabhedāpajjanappakāradassanaṃ. Evañca satītiādinā imissā",
  "tika-abh04t:159_7": "saṃvaṇṇanāya laddhaguṇaṃ dasseti. “Ye te dhammā cakkhuviññeyyā, na te dhammā sotaviññeyyā”ti",
  "tika-abh04t:159_8": "rūpāyatanasseva vuttattā atthabhedābhāvato kathamayaṃ duko hotīti āha “viññāṇanānattenā”tiādi.",
  "tika-abh04t:159_9": "Yadi pana sabbaviññātabbasaṅgahe dukosamatto hoti, nikkheparāsiniddeso kathaṃ nīyatīti",
  "tika-abh04t:159_10": "āha “etassa panā”tiādi.",
  "tika-abh04t:160_0": "Ettha pana yathā viññāṇanānattena viññātabbaṃ bhinditvā duke vuccamāne satipi viññātabbānaṃ",
  "tika-abh04t:160_1": "bahubhāve yattakā viññātabbā, tattakā dukāti natthi dukabahutā dukasaṅgahitadhammekadesesu",
  "tika-abh04t:160_2": "dukapadadvayappavattidassanabhāvato. Evaṃ dvinnampi padānaṃ atthanānattena duke vuccamānepi",
  "tika-abh04t:160_3": "yattakāni viññāṇāni, tattakā dukāti natthi dukabahutā dukasaṅga…pe… bhāvato eva.",
  "tika-abh04t:160_4": "Na hi ekaṃyeva viññāṇaṃ “kenaci kenacī”ti vuttaṃ, kintu aparampīti sabbaviññāṇasaṅgahe",
  "tika-abh04t:160_5": "duko samatto hoti, na ca katthaci dukassa pacchedo atthi indriyaviññāṇānaṃ viya manoviññāṇassapi",
  "tika-abh04t:160_6": "visayassa bhinnattā. Na hi atītārammaṇaṃ viññāṇaṃ anāgatādiārammaṇaṃ hoti, anāgatārammaṇaṃ",
  "tika-abh04t:160_7": "vā atītādiārammaṇaṃ, tasmā yathāladdhavisesena visiṭṭhesu manoviññāṇabhedesu tassa",
  "tika-abh04t:160_8": "tassa visayassa ālambanānālambanavasena dukapadadvayappavatti na sakkā nivāretuṃ.",
  "tika-abh04t:160_9": "Teneva ca aṭṭhakathāyaṃ “manoviññāṇena pana kenaci viññeyyañceva aviññeyyañcāti ayamattho",
  "tika-abh04t:160_10": "atthi, tasmā so avuttopi yathālābhavasena veditabbo”ti bhūmibhedavasena yathālābhaṃ",
  "tika-abh04t:160_11": "dassessati. “Vavatthānābhāvato”ti idampi anāmaṭṭhavisesaṃ manoviññāṇasāmaññameva",
  "tika-abh04t:160_12": "gahetvā vuttaṃ. Pāḷi pana indriyaviññāṇehi nayadassanavasena āgatāti daṭṭhabbaṃ.",
  "tika-abh04t:160_13": "Evañca katvā imissāpi atthavaṇṇanāya “kenacī”ti padaṃ aniyamena sabbaviññāṇasaṅgāhakanti",
  "tika-abh04t:160_14": "siddhaṃ hoti, niddesena ca na koci virodho. Cakkhuviññeyyanasotaviññeyyabhāvehi dukapadadvayappavatti",
  "tika-abh04t:160_15": "dassitā, na pana cakkhuviññeyyācakkhuviññeyyabhāvehi visesakāraṇābhāvato. Kiñca “ye",
  "tika-abh04t:160_16": "vā panā”ti padantarasampiṇḍanatopi “ye te dhammā cakkhuviññeyyā…pe… na te dhammā",
  "tika-abh04t:160_17": "cakkhuviññeyyā”ti ettāvatā dukapadadvayappavatti dassitāti viññāyati. Padantarabhāvadassanattho",
  "tika-abh04t:160_18": "hi yevāpana-saddo yathā “ye keci kusalā dhammā, sabbe te kusalamūlā. Ye vā pana kusalamūlā,",
  "tika-abh04t:160_19": "sabbe te dhammā kusalā”tiādīsu. Aññathā “ye te dhammā cakkhuviññeyyā, na te dhammā",
  "tika-abh04t:160_20": "sotaviññeyyā. Ye te dhammā sotaviññeyyā, na te dhammā cakkhuviññeyyā”ti pāḷi abhavissa.",
  "tika-abh04t:160_21": "Yaṃ pana vadanti “ye te dhammā cakkhuviññeyyā…pe… na te dhammā cakkhuviññeyyāti iminā",
  "tika-abh04t:160_22": "atthato dve dukā vuttā hontī”ti, tadapi cakkhuviññeyyācakkhuviññeyyataṃ sotaviññeyyāsotaviññeyyatañca",
  "tika-abh04t:160_23": "sandhāya vuttaṃ, na pana “cakkhuviññeyyanasotaviññeyyataṃ sotaviññeyyanacakkhuviññeyyatañcā”ti",
  "tika-abh04t:160_24": "daṭṭhabbaṃ. Etena pāḷipaṭisedhanañca nivāritaṃ daṭṭhabbaṃ paṭisedhanasseva abhāvato.",
  "tika-abh04t:160_25": "Tathā yassa ārammaṇassa vijānanabhāvena yo attho vuccamāno aniyamadassanatthaṃ “kenacī”ti",
  "tika-abh04t:160_26": "vutto, soyeva tato aññassa avijānanabhāvena vuccamāno aniyamadassanatthaṃ puna “kenacī”ti",
  "tika-abh04t:160_27": "vuttoti tadatthadassane tenevāti ayaṃ padattho na sambhavatīti na sakkā vattunti.",
  "tika-abh04t:160_28": "Evamettha yathā aṭṭhakathā avaṭṭhitā, tathā attho yujjatīti veditabbaṃ.",
  "tika-abh04t:161_0": "14-19. Santānassa ajaññamalīnabhāvakaraṇato kaṇhakammavipākahetuto ca aparisuddhattā",
  "tika-abh04t:161_1": "“asucibhāvena sandantī”ti vuttaṃ. Tatthāti vaṇe. Paggharaṇaka…pe… saddoti etena āsavo",
  "tika-abh04t:161_2": "viya āsavoti ayampi attho dassitoti daṭṭhabbaṃ. Gotrabhu…pe… vuttānīti etena gotrabhuggahaṇaṃ",
  "tika-abh04t:161_3": "upalakkhaṇaṃ yathā “kākehi sappi rakkhitabba”nti dasseti. Gotrabhusadisā gotrabhūti",
  "tika-abh04t:161_4": "pana atthe sati guṇappadhānatthānaṃ ekena saddena avacanīyattā vodānādayova vuttā",
  "tika-abh04t:161_5": "bhaveyyuṃ. Atha vā gotrabhūti ekasesena sāmaññena vā ayaṃ niddesoti veditabbaṃ. Abhividhivisayaṃ",
  "tika-abh04t:161_6": "avadhinti vibhattiṃ pariṇāmetvā vattabbaṃ.",
  "tika-abh04t:162_0": "Sampayuttehi āsavehi taṃsahitatā āsavasahitatā. Idaṃ vuttaṃ hoti – yathā sahetukānaṃ",
  "tika-abh04t:162_1": "sampayuttehi hetūhi sahetukatā, na evaṃ sāsavāti vuttadhammānaṃ sampayuttehi āsavehi",
  "tika-abh04t:162_2": "sāsavatā, atha kho vippayuttehīti. Dukantare avuttapadabhāvoyevettha dukayojanāya",
  "tika-abh04t:162_3": "ñāyāgatatā. Yadi evaṃ hetugocchake kathanti āha “hetugocchake panā”tiādi. Paṭhame",
  "tika-abh04t:162_4": "duke dutiyassa pakkhepe ekoti catutthadukamāha. Paṭhame duke tatiyassa pakkhepe dveti",
  "tika-abh04t:162_5": "“āsavā ceva dhammā āsavavippayuttā ca, āsavavippayuttā ceva dhammā no ca āsavā”ti",
  "tika-abh04t:162_6": "iminā saddhiṃ pañcamadukamāha. Paṭhamassa dutiye duke pakkhepe ekoti “no āsavā dhammā",
  "tika-abh04t:162_7": "sāsavāpi anāsavāpī”ti ayameko. Tatiye paṭhamassa pakkhepe dveti “āsavā dhammā āsavasampayuttāpi",
  "tika-abh04t:162_8": "āsavavippayuttāpi, no āsavādhammā āsavasampayuttāpi āsavavippayuttāpī”ti ime dve.",
  "tika-abh04t:162_9": "Tatiye dutiyassa pakkhepe ekoti “sāsavā dhammā āsavasampayuttāpi āsavavippayuttāpī”ti",
  "tika-abh04t:162_10": "eko. Dutiye tatiyassa pakkhepe ekoti chaṭṭhadukamāha. Tīhīti catutthapañcamachaṭṭhehi.",
  "tika-abh04t:162_11": "Itareti tadavasiṭṭhā pañca. Te pana paṭhame tatiyadukadutiyapadapakkhepe eko, dutiye",
  "tika-abh04t:162_12": "paṭhamadukadutiyapadapakkhepe eko, tatiye paṭhamassa ekekapadapakkhepe dve, tatiye",
  "tika-abh04t:162_13": "dutiyadukapaṭhamapadapakkhepe ekoti evaṃ veditabbā. “Sāsavā dhammā āsavāpi no āsavāpi.",
  "tika-abh04t:162_14": "Āsavasampayuttā dhammā āsavāpi no āsavāpi. Āsavavippayuttā dhammā āsavāpi no āsavāpī”ti",
  "tika-abh04t:162_15": "etesampi, “āsavasahagatā dhammā no āsavasahagatā dhammā”ti evamādīnañca aggahaṇe",
  "tika-abh04t:162_16": "kāraṇaṃ gahaṇanayo ca pubbe vuttanayeneva veditabbaṃ.",
  "tika-abh04t:163_0": "Esa nayoti yo esa paṭhamaduke dutiyadukapakkhepādiko upāyo idha āsavagocchake vutto,",
  "tika-abh04t:163_1": "esa nayo saṃyojanagocchakādīsu dukantaraniddhāraṇeti attho. Tattha pāḷiyaṃ anāgatadukā",
  "tika-abh04t:163_2": "saṃyojanagocchake tāva “saṃyojanā ceva dhammā saṃyojanavippayuttā ca, saṃyojanavippayuttā",
  "tika-abh04t:163_3": "ceva dhammā no ca saṃyojanā, saṃyojanā dhammā saṃyojanasampayuttāpi saṃyojanavippayuttāpi,",
  "tika-abh04t:163_4": "no saṃyojanā dhammā saṃyojanasampayuttāpi saṃyojanavippayuttāpi, no saṃyojanā dhammā",
  "tika-abh04t:163_5": "saṃyojaniyāpi asaṃyojaniyāpi, saṃyojaniyā dhammā saṃyojanasampayuttāpi saṃyojanavippayuttāpī”ti",
  "tika-abh04t:163_6": "pañca. Evaṃ ganthaoghayogaupādānagocchakesu paccekaṃ pañca. Nīvaraṇagocchake pana",
  "tika-abh04t:163_7": "nīvaraṇānaṃ nīvaraṇavippayuttabhāvābhāvato “no nīvaraṇā dhammā nīvaraṇiyāpi anīvaraṇiyāpi,",
  "tika-abh04t:163_8": "no nīvaraṇā dhammā nīvaraṇasampayuttāpi nīvaraṇavippayuttāpi, nīvaraṇiyā dhammā nīvaraṇasampayuttāpi",
  "tika-abh04t:163_9": "nīvaraṇavippayuttāpī”ti tayo. Tathā parāmāsagocchake “no parāmāsā dhammā parāmaṭṭhāpi",
  "tika-abh04t:163_10": "aparāmaṭṭhāpi, no parāmāsā dhammā parāmāsasampayuttāpi parāmāsavippayuttāpi, parāmaṭṭhā",
  "tika-abh04t:163_11": "dhammā parāmāsasampayuttāpi parāmāsavippayuttāpī”ti. Kilesagocchake “no kilesā dhammā",
  "tika-abh04t:163_12": "saṃkilesikāpi asaṃkilesikāpi, no kilesā dhammā saṃkiliṭṭhāpi asaṃkiliṭṭhāpi, no kilesā",
  "tika-abh04t:163_13": "dhammā kilesasampayuttāpi kilesavippayuttāpi, saṃkilesikā dhammā saṃkiliṭṭhāpi asaṃkiliṭṭhāpi,",
  "tika-abh04t:163_14": "saṃkilesikā dhammā kilesasampayuttāpi kilesavippayuttāpi, asaṃkiliṭṭhā dhammā saṃkilesikāpi",
  "tika-abh04t:163_15": "asaṃkilesikāpī”ti cha dukāti evaṃ veditabbā. Sesaṃ vuttanayameva.",
  "tika-abh04t:164_0": "20-25. Paccayabhāvenāti saṃyojanatthaṃ dasseti. Yathāsakaṃ paccayabhāvo eva hi kāmarāgādīnaṃ",
  "tika-abh04t:164_1": "vaṭṭasaṃyojananti. Yadi evaṃ kathaṃ kāmarāgādīnaṃyeva saṃyojanabhāvoti āha “satipī”tiādi.",
  "tika-abh04t:164_2": "Aññesanti saṃyojanehi aññesaṃ kilesābhisaṅkhārādīnaṃ. Tappaccayabhāveti tesaṃ kilesakammavipākavaṭṭānaṃ",
  "tika-abh04t:164_3": "paccayabhāve. Orambhāgiyuddhaṃbhāgiyabhāvena saṅgahitā paricchinnā ora…pe… saṅgahitā,",
  "tika-abh04t:164_4": "tehi kāmarāgādīhi visesapaccayabhūtehi. Kāmakammabhavādīnaṃ kāmūpapattibhavādinipphādanepi",
  "tika-abh04t:164_5": "niyamoti katvā āha “taṃtaṃ…pe… hotī”ti. Tena saṃyojanānaṃ bhāve yathāvuttaniyamānaṃ",
  "tika-abh04t:164_6": "kammūpapattibhavānaṃ bhāvaṃ dassetvā tadabhāve abhāvaṃ dassento “na cā”tiādimāha.",
  "tika-abh04t:164_7": "Bandhanaṃ aseribhāvakaraṇaṃ andubandhanādayo viya. Ganthakaraṇaṃ avacchinnatākaraṇaṃ.",
  "tika-abh04t:164_8": "Cakkalakaṃ pādapuñchanarajjumaṇḍalaṃ. Na codetabbanti paññācakkhunā pacurajanassa",
  "tika-abh04t:164_9": "passituṃ asakkuṇeyyattā yathāvuttavisesassa saddheyyataṃ āha. Tividho hi attho koci",
  "tika-abh04t:164_10": "paccakkhasiddho yo rūpādidhammānaṃ paccattavedanīyo aniddisitabbākāro, sabbadhammānaṃ",
  "tika-abh04t:164_11": "sabhāvalakkhaṇanti vuttaṃ hoti. Koci anumānasiddho yo ghaṭādīsu paṭādīsu ca pasiddhena",
  "tika-abh04t:164_12": "paccayāyattabhāvena ghaṭapaṭa-saddādīnaṃ aniccatādiākāro, koci okappanasiddho yo",
  "tika-abh04t:164_13": "pacurajanassa accantamadiṭṭho saddhāvisayo sagganibbānādi. Tattha yassa satthuno",
  "tika-abh04t:164_14": "vacanaṃ paccakkhasiddhe anumānasiddhe ca atthe na visaṃvādeti aviparītappavattiyā,",
  "tika-abh04t:164_15": "tassa vacanena saddheyyatthasiddhīti tathārūpo ca bhagavāti “dhammānaṃ sabhāva…pe…",
  "tika-abh04t:164_16": "na codetabba”nti vuttaṃ. Esa nayo ito paresupi evarūpesu.",
  "tika-abh04t:165": "26-37. Yathā sarabhehi atikkamitabbā pabbatarāji sarabhaniyā, evaṃ oghaniyāti saddasiddhīti āha “tenā”tiādi.",
  "tika-abh04t:166": "50-54. Vipariyesaggāho parāmasananti “parato”ti ettha na dhammasabhāvato aññathāmattaṃ paranti adhippetaṃ, atha kho tabbipariyāyoti āha “paratoti niccādito”ti.",
  "tika-abh04t:167_0": "55-68. Yadi sabhāvato avijjamānaṃ, kathamārammaṇabhāvoti āha “vicittasaññāya saññita”nti,",
  "tika-abh04t:167_1": "parikappanāmattasiddhanti attho. Duviññeyyanānattatāya nirantarabhāvūpagamanaṃ saṃsaṭṭhabhāvoti",
  "tika-abh04t:167_2": "“suviññeyyanānattattā na saṃsaṭṭhatā”ti vuttaṃ. Tesaṃ arūpakkhandhānaṃ. Itarehi rūpanibbānehi.",
  "tika-abh04t:167_3": "Kiṃ pana kāraṇaṃ samānuppādanirodhānaṃ ekakalāpabhūtānaṃ arūpadhammānameva aññamaññaṃ",
  "tika-abh04t:167_4": "saṃsaṭṭhatā vuccati, na pana tathābhūtānampi rūpadhammānanti āha “esa hi tesaṃ sabhāvo”ti.",
  "tika-abh04t:167_5": "Tena yadipi keci arūpadhammā visuṃ ārammaṇaṃ honti, dandhappavattikattā pana rūpadhammānaṃyeva",
  "tika-abh04t:167_6": "suviññeyyanānattaṃ, na arūpadhammānanti tesaṃ saṃsaṭṭhabhāvo tadabhāvo ca itaresaṃ",
  "tika-abh04t:167_7": "sabhāvasiddhoti dasseti. Samūhaghanatāya vā dubbibhāgatarattā natthi arūpadhammānaṃ",
  "tika-abh04t:167_8": "visuṃ ārammaṇabhāvoti duviññeyyanānattattā tesaṃyeva saṃsaṭṭhatā. Amuñcitvā tadadhīnavuttitāya",
  "tika-abh04t:167_9": "gahetabbato buddhiyā.",
  "tika-abh04t:168_0": "83-100. Kāmataṇhā kāmo uttarapadalopena yathā rūpabhavo rūpaṃ. Evaṃ sesesupi. Ārammaṇakaraṇavasenāti",
  "tika-abh04t:168_1": "etena kāmarūpārūpataṇhānaṃ visayabhāvo yathākkamaṃ kāmarūpārūpāvacaratāya kāraṇanti",
  "tika-abh04t:168_2": "dasseti. Avassañcetamevaṃ sampaṭicchitabbaṃ, aññathā kāmāvacarādibhāvo aparipuṇṇavisayo",
  "tika-abh04t:168_3": "siyā. Yadi hi ālambitabbadhammavasena bhūmiparicchedo, evaṃ sati anārammaṇānaṃ saṅgaho",
  "tika-abh04t:168_4": "na siyā. Atha vipākadānavasena, evampi avipākānaṃ saṅgaho na siyā, tasmā ārammaṇakaraṇavasena",
  "tika-abh04t:168_5": "pariyāpannānaṃ bhūmiparicchedo kātabbo. Evañhi sati kāmāvacarādibhāvo paripuṇṇavisayo",
  "tika-abh04t:168_6": "siyā. Tenevāha “evañhi satī”tiādi. Apariyāpannānaṃ pana lokato uttiṇṇabhāvena anuttarabhūmitā.",
  "tika-abh04t:168_7": "Akāmāvacarāditā nāpajjatīti abyāpitadosaṃ pariharati, kāmāvacarāditā nāpajjatīti",
  "tika-abh04t:168_8": "atibyāpitadosaṃ. Nanu ca imasmiṃ pakkhe kāmataṇhā katamā, kāmāvacaradhammārammaṇā",
  "tika-abh04t:168_9": "taṇhā, kāmāvacaradhammā katame, kāmataṇhāvisayāti itarītaranissayatā dosoti? Na,",
  "tika-abh04t:168_10": "avīciādiekādasokāsaninnatāya kiñci taṇhaṃ kāmataṇhābhāvena gahetvā taṃsabhāvāya visayabhāvena",
  "tika-abh04t:168_11": "kāmāvacaradhammānaṃ upalakkhetabbattā.",
  "tika-abh04t:169_0": "Idāni yathāvuttamatthaṃ pāṭhena samatthento “nikkhepakaṇḍepī”tiādimāha. Tattha hi",
  "tika-abh04t:169_1": "kāmataṇhāya ālambitabbattā kāmadhātupariyāpannadhammā ca kāmabhavasaṅkhāte kāme ogāḷhā",
  "tika-abh04t:169_2": "hutvā caranti, nāññatthāti etthāvacarāti vuttanti. Visesatthinā viseso anupayujjatīti",
  "tika-abh04t:169_3": "imamatthaṃ dassento āha “lokassa vasena pariyāpannanicchayato”ti. Tena lokiyadhammesu",
  "tika-abh04t:169_4": "pariyāpanna-saddassa niruḷhataṃ dasseti bhagavato taduccāraṇānantaraṃ vineyyānaṃ",
  "tika-abh04t:169_5": "tadatthapaṭipattito. Paricchedakāpekkhā paricchinnatāti “paricchedakārikāya taṇhāyā”ti",
  "tika-abh04t:169_6": "vuttaṃ. Sā hi dhammānaṃ kāmāvacarādibhāvaṃ paricchindati. Pari-saddo cettha “upādinnā”tiādīsu",
  "tika-abh04t:169_7": "upa-saddo viya sasādhanaṃ kiriyaṃ dīpetīti ayamattho vuttoti daṭṭhabbaṃ.",
  "tika-abh04t:170_0": "Niyyānakaraṇasīlā niyyānikā yathā “apūpabhakkhanasīlo āpūpiko”ti, niyyānasīlā eva",
  "tika-abh04t:170_1": "vā. Rāgadosamohāva gahitāti ñāyati, itarathā pahānekaṭṭhatāvacanaṃ nippayojanaṃ siyā.",
  "tika-abh04t:170_2": "“Raṇohatā na jotanti, candasūriyā satārakā”tiādīsu raṇa-saddassa reṇupariyāyatā daṭṭhabbā.",
  "tika-abh04t:170_3": "Sampahārapariyāyattā yuddha-saddassa sampahāro ca paharitabbādhāroti akusalasenāva",
  "tika-abh04t:170_4": "“saraṇā”ti vuttā. Dukkhādīnanti phalabhūtānaṃ dukkhavighātaupāyāsapariḷāhānaṃ sabhāgabhūtāya",
  "tika-abh04t:170_5": "ca micchāpaṭipadāya. Tannibbattakasabhāvānaṃ akusalānanti etena sabbesampi akusalānaṃ saraṇataṃ dasseti.",
  "tika-abh04t:171": "Abhidhammadukamātikāpadavaṇṇanā niṭṭhitā.",
  "tika-abh04t:172": "Suttantikadukamātikāpadavaṇṇanā",
  "tika-abh04t:173_0": "101-108. Vijjāsabhāgatāya, na saṅkappādayo viya vijjāya upakārakabhāvato. “Abhejjaṃ…pe…",
  "tika-abh04t:173_1": "ruhatī”ti ubhayampi anavasesappahānameva sandhāya vuttaṃ. Kiñcāpi hi heṭṭhimamaggehipi",
  "tika-abh04t:173_2": "pahīyamānā kilesā tena tena odhinā anavasesameva pahīyanti, ye pana avasiṭṭhā bhinditabbā,",
  "tika-abh04t:173_3": "te lobhādikilesabhāvasāmaññato puna viruḷhā viya honti. Arahattamagge pana uppanne",
  "tika-abh04t:173_4": "na evaṃ avasiṭṭhābhāvato. Tadupacārena nissayavohārena. Kusalehi tāpetabbāti vā tapaniyā,",
  "tika-abh04t:173_5": "tadaṅgādivasena bādhitabbā pahātabbāti attho. Samānatthāni adhivacanādīnaṃ saṅkhādibhāvato.",
  "tika-abh04t:173_6": "“Sabbeva dhammā adhivacanapathā”tiādinā adhivacanādīnaṃ visayabhāve na koci dhammo",
  "tika-abh04t:173_7": "vajjito, vacanabhāvo eva ca adhivacanādīnaṃ vakkhamānena nayena yujjatīti adhippāyenāha",
  "tika-abh04t:173_8": "“sabbañca vacanaṃ adhivacanādibhāvaṃ bhajatī”ti.",
  "tika-abh04t:174_0": "109-118. Aññaṃ anapekkhitvā sayameva attano nāmakaraṇasabhāvo nāmakaraṇaṭṭhoti, tena",
  "tika-abh04t:174_1": "arūpadhammānaṃ viya opapātikanāmatāya pathavīādīnampi nāmabhāvo siyāti āsaṅkāya nivattanatthaṃ",
  "tika-abh04t:174_2": "“nāmantarānāpajjanato”ti āha. Na hi vinā pathavīādināmenapi rūpadhammā viya kesādināmehi",
  "tika-abh04t:174_3": "vinā vedanādināmehi aññena nāmena arūpadhammā piṇḍākārato voharīyantīti. Yaṃ pana",
  "tika-abh04t:174_4": "parassa nāmaṃ karoti, tassa aññāpekkhaṃ nāmakaraṇanti nāmakaraṇasabhāvatā natthīti",
  "tika-abh04t:174_5": "sāmaññanāmādikaraṇānaṃ nāmabhāvo nāpajjati. Yassa caññehi nāmaṃ karīyati, tassa nāmakaraṇasabhāvatāya",
  "tika-abh04t:174_6": "abhāvoyevāti natthi nāmabhāvo. Ye pana anāpannanāmantarā sabhāvasiddhanāmā ca, te",
  "tika-abh04t:174_7": "vedanādayova nāmaṃ nāmāti dassento “attanāvā”tiādimāha. Phassādīnaṃ ārammaṇābhimukhatā",
  "tika-abh04t:174_8": "taṃ aggahetvā appavattiyevāti dassetuṃ “avinābhāvato”ti vuttaṃ. Adhivacanasamphasso",
  "tika-abh04t:174_9": "manosamphasso, so nāmamantarena gahetuṃ asakkuṇeyyatāya pākaṭoti nidassanabhāvena",
  "tika-abh04t:174_10": "vutto. Ruppanasabhāvenāti nidassanamattaṃ daṭṭhabbaṃ. Pakāsakapakāsitabbabhāvenapi",
  "tika-abh04t:174_11": "hi vināpi nāmena rūpadhammā pākaṭā hontīti. Atha vā pakāsakapakāsitabbabhāvo visayivisayabhāvo",
  "tika-abh04t:174_12": "cakkhurūpādīnaṃ sabhāvo, so ruppanasabhāve sāmaññe antogadhoti daṭṭhabbaṃ.",
  "tika-abh04t:175_0": "119-123. Ito pubbe parikammantiādinā samāpattivuṭṭhānakusalatā viya samāpattikusalatāpi",
  "tika-abh04t:175_1": "jhānalābhīnaṃyeva hotīti vuttaṃ viya dissati. “Itaresampi anussavavasena samāpattīnaṃ",
  "tika-abh04t:175_2": "appanāparicchedapaññā labbhatī”ti vadanti. “Evaṃ sīlavisodhanādinā samāpattiṃ appetīti",
  "tika-abh04t:175_3": "jānanakapaññā saha parikammena appanāparicchedajānanakapaññā”ti keci. Vuṭṭhāne kusalabhāvo",
  "tika-abh04t:175_4": "vuṭṭhānavasitā. Pubbeti samāpajjanato pubbe.",
  "tika-abh04t:176_0": "124-134. Sobhane rato surato, tassa bhāvo soraccanti āha “sobhanakammaratatā”ti.",
  "tika-abh04t:176_1": "Suṭṭhu vā orato virato sorato, tassa bhāvo soraccanti. Ayaṃ panattho aṭṭhakathāyaṃ",
  "tika-abh04t:176_2": "vutto eva. Appaṭisaṅkhānaṃ moho. Kusalabhāvanā bodhipakkhiyadhammānaṃ vaḍḍhanā. Saññāṇaṃ",
  "tika-abh04t:176_3": "upalakkhaṇaṃ. Saviggahaṃ sabimbakaṃ. Upalakkhetabbākāraṃ dhammajātaṃ, ārammaṇaṃ vā.",
  "tika-abh04t:176_4": "Avikkhepoti cittavikkhepapaṭipakkho. Ujuvipaccanīkatāya hi pahānavuṭṭhānena ca avikkhepo",
  "tika-abh04t:176_5": "vikkhepaṃ paṭikkhipati, pavattituṃ na detīti.",
  "tika-abh04t:177_0": "135-142. Kāraṇasīlaṃ lokiyaṃ. Phalasīlaṃ lokuttaraṃ tena sijjhatīti katvā, lokiyassapi",
  "tika-abh04t:177_1": "vā sīlassa kāraṇaphalabhāvo pubbāparabhāvena daṭṭhabbo. Sampannasamudāyassa paripuṇṇasamūhassa.",
  "tika-abh04t:177_2": "Akusalā sīlā akusalā samācārā. Sīlasampadā sīlasampatti sīlaguṇāti attho. Sahottappaṃ",
  "tika-abh04t:177_3": "ñāṇanti ottappassa ñāṇappadhānataṃ āha, na pana ñāṇassa ottappasahitatāmattaṃ. Na",
  "tika-abh04t:177_4": "hi ottapparahitaṃ ñāṇaṃ atthīti. Adhimuttatā abhirativasena nirāsaṅkāpavatti. Nissaṭatā",
  "tika-abh04t:177_5": "visaṃyuttatā. Ettha ca adhimuttatānissaṭatāvacanehi tadubhayapariyāyā dve vimuttiyo",
  "tika-abh04t:177_6": "ekasesanayena idha “vimuttī”ti vuttāti dasseti. Tathā hi vuttaṃ “cittassa ca adhimutti",
  "tika-abh04t:177_7": "nibbānañcā”ti. Uppajjati etenāti uppādo, na uppādoti anuppādo, tabbhūte anuppādapariyosāne",
  "tika-abh04t:177_8": "vimokkhante anuppādassa ariyamaggassa kilesānaṃ vā anuppajjanassa pariyosāneti ṭhānaphalehi",
  "tika-abh04t:177_9": "ariyaphalameva upalakkhīyatīti daṭṭhabbaṃ.",
  "tika-abh04t:178": "Mātikāpadavaṇṇanā niṭṭhitā.",
  "tika-abh04t:179": "Kāmāvacarakusalapadabhājanīyavaṇṇanā",
  "tika-abh04t:180_0": "1. Appetunti nigametuṃ. “Padabhājanīyaṃ na vutta”nti padabhājanīyāvacanena appanāvarodhaṃ",
  "tika-abh04t:180_1": "sādhetvā padabhājanīyāvacanassa kāraṇaṃ vadanto “sarūpenā”tiādimāha. Tattha “phasso",
  "tika-abh04t:180_2": "hotī”tiādīsu hoti-saddo atthi-saddena anānatthoti adhippāyena vuttaṃ “dutiyena hoti-saddenā”ti.",
  "tika-abh04t:180_3": "Pubbe aṭṭhakathādhippāyena vatvā yathāvuttassa pāḷippadesassa appanāvarodho samatthitoti",
  "tika-abh04t:180_4": "attano adhippāyaṃ dassento “saṅkhepenā”tiādimāha.",
  "tika-abh04t:181_0": "Ñātuṃ icchitoti lakkhaṇassa pucchāvisayataṃ dassetuṃ vuttaṃ. Yena kenacīti dassanādivisesayuttena,",
  "tika-abh04t:181_1": "itarena vā. Avatthāviseso hi ñāṇassa dassanatulanatīraṇāni. “Adiṭṭhata”ntiādīsu āhāti",
  "tika-abh04t:181_2": "yojetabbaṃ, sabbattha ca lakkhaṇassāti. Tañhettha adhikatanti. Adiṭṭhaṃ jotīyati",
  "tika-abh04t:181_3": "etāyāti etena diṭṭhaṃ saṃsandati etāyāti diṭṭhasaṃsandanā. Vimatiṃ chindati etāyāti",
  "tika-abh04t:181_4": "vimaticchedanāti etāsampi saddattho nayato dassito, atthato pana sabbāpi tathāpavattaṃ",
  "tika-abh04t:181_5": "vacanaṃ, taduppādako vā cittuppādoti veditabbaṃ.",
  "tika-abh04t:182_0": "Aññamaññato pabhijjatīti pabhedo, viseso, tena pabhedena. Dhammānaṃ desananti kiñcāpi",
  "tika-abh04t:182_1": "samayabhūmijātiārammaṇasabhāvādivasena anavasesappabhedapariggahato niddesadesanāva",
  "tika-abh04t:182_2": "vattuṃ yuttā, tathāpi kusalādimātikāpadasaṅgahitavisesoyeva idha pabhedoti adhippetoti",
  "tika-abh04t:182_3": "vuttaṃ “pabheda…pe… desanaṃ āhā”ti. Tenevāha aṭṭhakathāyaṃ “kusala…pe… dīpetvāti",
  "tika-abh04t:182_4": "phasso hoti…pe… avikkhepo hotī”ti. “Phasso phusanā”tiādinā ca pabhedavantova sātisayaṃ",
  "tika-abh04t:182_5": "niddiṭṭhā, na pana mātikāyaṃ vuttappabhedoti pabhedavantadassanaṃ niddeso. Idaṃ vuttaṃ",
  "tika-abh04t:182_6": "hotītiādinā “pabhede…pe… dassanattha”nti imassa vākyassa piṇḍatthamāha. Yadi dhammā",
  "tika-abh04t:182_7": "eva pucchitabbā vissajjetabbā ca, kasmā kusalāti pabhedavacananti āha “te panā”tiādi.",
  "tika-abh04t:182_8": "Na hi pabhedehi vinā pabhedavanto atthīti. “Ime dhammā kusalā”ti etena “phasso hotī”ti,",
  "tika-abh04t:182_9": "“phasso phusanā”ti ca ādinā uddiṭṭhaniddiṭṭhānaṃ dhammānaṃ kusalabhāvo vissajjito",
  "tika-abh04t:182_10": "hotīti iminā adhippāyena “ime dhammā kusalāti vissajjanepī”ti āha. Imasmiñhīti hi-saddo",
  "tika-abh04t:182_11": "kāraṇattho. Tena yasmā dhammāva desetabbā, te ca kusalā…pe… bhedā desetabbā, tasmāti",
  "tika-abh04t:182_12": "evaṃ vā yojanā. Dhammānamevāti avadhāraṇaphalaṃ dasseti “avohāradesanāto”ti. Atthānañcāti",
  "tika-abh04t:182_13": "ca-saddena “phasso phusanā”ti evamādisabhāvaniruttiṃ yathāvuttadhammādiñāṇañca saṅgaṇhāti.",
  "tika-abh04t:182_14": "“Iti evaṃ ayaṃ pavattetabbo nivattetabbo cā”ti tathā tathā vidhetabbabhāvo itikattabbatā,",
  "tika-abh04t:182_15": "tāya yutto iti…pe… yutto, tassa vidhetabbassāti attho, visesanattā pabhedassāti adhippāyo.",
  "tika-abh04t:183_0": "Itikattabbatāyuttassa visesitabbattā uddeso dhammappadhāno, tasmā tattha dhammassa",
  "tika-abh04t:183_1": "visesitabbattā “kusalā dhammā”ti ayaṃ padānukkamo kato. Pucchā saṃsayitappadhānā",
  "tika-abh04t:183_2": "anicchitanicchayanāya pavattetabbattā. Tena sabbadhammesu samugghāṭitavicikicchānusayānampi",
  "tika-abh04t:183_3": "pucchā desetabbapuggalagatasaṃsayāpattiṃ attani āropetvā saṃsayāpannehi viya pavattīyatīti",
  "tika-abh04t:183_4": "dasseti. Kāmāvacarādibhedo viya kusalādibhāvena kusalādibhedo dhammabhāvena niyatoti",
  "tika-abh04t:183_5": "dhammāti vutte nicchayābhāvato “kusalā nu kho akusalā nu kho”tiādinā saṃsayo hotīti",
  "tika-abh04t:183_6": "āha “kusalādibhedo pana saṃsayito”ti. Dhammabhāvo pana kusalādīsu ekantikattā nicchitoyevāti",
  "tika-abh04t:183_7": "vuttaṃ “na ca dhammabhāvo saṃsayito”ti. Tena saṃsayito nicchetabbabhāvena padhāno",
  "tika-abh04t:183_8": "ettha kusalabhāvo, na tathā dhammabhāvoti dhammā kusalāti vuttanti dasseti.",
  "tika-abh04t:184_0": "Cittuppādasamayeti cittassa uppajjanasamaye. “Atha vijjamāne”ti ettha atha-saddassa",
  "tika-abh04t:184_1": "atthamāha “pacchā”ti. Bhojanagamanādīhi samayekadesanānattaṃ dassetvā avasesanānattaṃ",
  "tika-abh04t:184_2": "dassetuṃ “samavāyādī”ti vuttaṃ. Visesitāti etena “niyamitā”ti padassa atthaṃ vivarati,",
  "tika-abh04t:184_3": "tasmā yathāvuttacittavisesitabbato samayatoti attho. Yathādhippetānanti kāmāvacarādivisesayuttānaṃ.",
  "tika-abh04t:184_4": "“Tasmiṃ samaye”ti cittuppattiyā visesitabbopi samayo yena cittena uppajjamānena visesīyati,",
  "tika-abh04t:184_5": "tasseva cittassa “yasmiṃ samaye”ti ettha sayaṃ visesanabhāvaṃ āpajjati. Tathā “tasmiṃ",
  "tika-abh04t:184_6": "samaye”ti ettha visesanabhūtaṃ cittaṃ attanā visesitabbasamayassa upakāratthaṃ “yasmiṃ",
  "tika-abh04t:184_7": "samaye…pe… citta”nti visesitabbabhāvaṃ āpajjati. Upakāroti ca aññamaññaṃ avacchedakāvacchinditabbabhāvoti",
  "tika-abh04t:184_8": "daṭṭhabbaṃ. Purimadhammānaṃ bhaṅgasamakālaṃ, bhaṅgānantarameva vā pacchimadhammānaṃ",
  "tika-abh04t:184_9": "uppatti purimapacchimānaṃ nirantaratā kenaci anantaritatā. Yāya bhāvapakkhassa balavabhāvena",
  "tika-abh04t:184_10": "paṭicchādito viya hutvā abhāvapakkho na paññāyatīti tadevetanti gahaṇavasena pacurajano",
  "tika-abh04t:184_11": "vipariyesito, soyamattho alātacakkena supākaṭo hoti. Tenevāha “ekībhūtānamivā”ti.",
  "tika-abh04t:184_12": "Ekasamūhavasena ekībhūtānamiva pavatti samūhaghanatā, dubbiññeyyakiccabhedavasena",
  "tika-abh04t:184_13": "ekībhūtānamiva pavatti kiccaghanatāti yojanā. Ettha ca paccayapaccayuppannabhāvena",
  "tika-abh04t:184_14": "pavattamānānaṃ anekesaṃ dhammānaṃ kālasabhāvabyāpārārammaṇehi dubbiññeyyabhedatāya",
  "tika-abh04t:184_15": "ekībhūtānamiva gahetabbatā yathākkamaṃ santatighanatādayoti daṭṭhabbaṃ.",
  "tika-abh04t:185_0": "Sahakārīkāraṇasannijjhaṃ sametīti samayo, samavetīti atthoti samaya-saddassa samavāyatthataṃ",
  "tika-abh04t:185_1": "dassento “paccayasāmaggi”nti āha. Sameti samāgacchati ettha maggabrahmacariyaṃ tadādhārapuggalehīti",
  "tika-abh04t:185_2": "samayo, khaṇo. Samenti ettha, etena vā, samāgacchanti dhammā sahajātadhammehi uppādādīhi",
  "tika-abh04t:185_3": "vāti samayo, kālo. Dhammappavattimattatāya atthato abhūtopi hi kālo dhammappavattiyā",
  "tika-abh04t:185_4": "adhikaraṇaṃ karaṇaṃ viya ca parikappanāmattasiddhena rūpena voharīyatīti. Samaṃ,",
  "tika-abh04t:185_5": "saha vā avayavānaṃ ayanaṃ pavatti avaṭṭhānanti samayo, samūho yathā “samudāyo”ti.",
  "tika-abh04t:185_6": "Avayavasahāvaṭṭhānameva hi samūho. Paccayantarasamāgame eti phalaṃ etasmā uppajjati",
  "tika-abh04t:185_7": "pavattati cāti samayo, hetu yathā “samudayo”ti. Sameti sambandho eti savisaye pavattati,",
  "tika-abh04t:185_8": "sambandhā vā ayanti etenāti samayo, diṭṭhi. Diṭṭhisaṃyojanena hi sattā ativiya bajjhantīti.",
  "tika-abh04t:185_9": "Samayanaṃ saṅgati samodhānanti samayo, paṭilābho. Samassa nirodhassa yānaṃ, sammā",
  "tika-abh04t:185_10": "vā yānaṃ apagamo appavattīti samayo, pahānaṃ. Abhimukhabhāvena sammā etabbo abhisametabbo",
  "tika-abh04t:185_11": "adhigantabboti aviparīto sabhāvo abhisamayo. Abhimukhabhāvena sammā vā eti gacchati",
  "tika-abh04t:185_12": "bujjhatīti abhisamayo, avirādhetvā dhammānaṃ aviparītasabhāvāvabodho. Ettha ca upasaggānaṃ",
  "tika-abh04t:185_13": "jotakamattattā tassa tassa atthassa vācako samaya-saddo evāti saupasaggopi vutto.",
  "tika-abh04t:185_14": "Tānevāti pīḷanādīneva. Vipphārikatā seribhāvena kiriyāsu ussāhanaparinipphanno.",
  "tika-abh04t:186_0": "Kesucīti akusalavipākādīsu. Khaṇassa asambhavo tena vinābhāvoti āha “nanū”tiādi.",
  "tika-abh04t:186_1": "Dhammenevāti visesantararahitena. Taṃyeva hi avadhāraṇena nivattitaṃ visesaṃ dasseti",
  "tika-abh04t:186_2": "“na tassa pavattitthā”tiādinā. Yathā vā tathā vāti kālena loko pavattati nivattatīti",
  "tika-abh04t:186_3": "vā kālo nāma bhāvo vattanalakkhaṇo bhāvānaṃ pavattiokāsadāyakoti vā yena tena pakārena.",
  "tika-abh04t:186_4": "Idha uttamahetuno sambhavo eva natthīti hetuhetusādhāraṇahetūyeva paṭisedheti. Tappaccayataṃ anekapaccayataṃ.",
  "tika-abh04t:187_0": "Pakatissaravādaggahaṇaṃ nidassanamattaṃ daṭṭhabbaṃ. Pajāpatipurisakālavādādayopi",
  "tika-abh04t:187_1": "“ekakāraṇavādo”ti. Vā-saddena vā tesampi saṅgaho daṭṭhabbo. Avayava…pe… dāyo vutto",
  "tika-abh04t:187_2": "avayavadhammena samudāyassa apadisitabbattā, yathā “samaṃ cuṇṇaṃ, alaṅkato devadatto”ti",
  "tika-abh04t:187_3": "ca. Anipphādanaṃ nipphādanābhāvo ahetubhāvo. Nipphādetuṃ asamatthassa pana paccayantarānaṃ",
  "tika-abh04t:187_4": "sahassepi samāgate nattheva samatthatāti āha “nipphādanasamatthassā”ti. Ettha ca",
  "tika-abh04t:187_5": "sahakārīkāraṇāyattā phaluppādanā paccayadhammānaṃ aññamaññāpekkhāti vuttāti apekkhā",
  "tika-abh04t:187_6": "viyāti apekkhā daṭṭhabbā.",
  "tika-abh04t:188_0": "Nibyāpāresu abyāvaṭesu. Ekekasminti aṭṭhakathāyaṃ āmeḍitavacanassa luttaniddiṭṭhataṃ",
  "tika-abh04t:188_1": "dasseti. Sati ca āmeḍite siddho bahubhāvoti. Andhasataṃ passatīti ca paccattavacanaṃ",
  "tika-abh04t:188_2": "niddhāraṇe bhummavasena pariṇāmetvā “andhasate”ti āha. Tathā ekekasminti iminā visuṃ",
  "tika-abh04t:188_3": "asamatthatā jotitāti andhasataṃ passatīti samuditaṃ passatīti atthato ayamattho āpannoti",
  "tika-abh04t:188_4": "āha “andhasataṃ sahitaṃ passatīti adhippāyo”ti. Aññathāti yathārutavasena atthe gayhamāne.",
  "tika-abh04t:188_5": "Yasmā asā…pe… siddho sivikubbahanādīsu, tasmā nāyamattho sādhetabbo. Idāni tassatthassa",
  "tika-abh04t:188_6": "supākaṭabhāvena asādhetabbataṃ dassento “visu”ntiādimāha.",
  "tika-abh04t:189_0": "Etenupāyenāti yoyaṃ khaṇasaṅkhāto samayo kusaluppattiyā dullabhabhāvaṃ dīpeti. Attano",
  "tika-abh04t:189_1": "dullabhatāyāti ettha khaṇattho vā samaya-saddo khaṇasaṅkhāto samayoti attho vutto.",
  "tika-abh04t:189_2": "Etena upāyabhūtena nayabhūtena. Yojanā kātabbāti etthāyaṃ yojanā – samavāya…pe… vuttiṃ",
  "tika-abh04t:189_3": "dīpeti sayaṃ paccayasāmaggibhāvato, samavāyattho vā samaya-saddo samavāyasaṅkhāto",
  "tika-abh04t:189_4": "samayo. So yāya paccayasāmaggiyā satīti imassa atthassa pakāsanavasena dhammānaṃ",
  "tika-abh04t:189_5": "anekahetuto vuttiṃ dīpeti. Kāla…pe… parittataṃ dīpeti attano atiparittatāya. Samūha…pe…",
  "tika-abh04t:189_6": "sahuppattiṃ dīpeti sayaṃ dhammānaṃ samudāyabhāvato. Hetu…pe… vuttitaṃ dīpeti sati",
  "tika-abh04t:189_7": "eva attani attano phalānaṃ sambhavatoti. Atthapakkhe ca saddapakkhe ca yasmiṃ atiparitte",
  "tika-abh04t:189_8": "kāle yasmiṃ dhammasamudāye yamhi hetumhi satīti etassa atthassa ñāpanavasena tadādhārāya",
  "tika-abh04t:189_9": "tadadhīnāya ca kusaladhammappavattiyā duppaṭivijjhataṃ anekesaṃ sahuppattiṃ parādhīnappattiñca dīpetīti.",
  "tika-abh04t:190_0": "Daḷhadhammā dhanuggahāti daḷhadhanuno issāsā. Daḷhadhanu nāma dvisahassathāmaṃ vuccati.",
  "tika-abh04t:190_1": "Dvisahassathāmanti ca yassa āropitassa jiyābaddho lohasīsādīnaṃ bhāro daṇḍe gahetvā",
  "tika-abh04t:190_2": "yāva kaṇḍappamāṇā ukkhittassa pathavito muccati. Sikkhitāti dasadvādasavassāni ācariyakule",
  "tika-abh04t:190_3": "uggahitasippā. Katahatthāti dhanusmiṃ ciṇṇavasībhāvā. Koci sippameva uggaṇhāti, katahattho",
  "tika-abh04t:190_4": "na hoti, ime pana na tathāti dasseti. Katupāsanāti rājakulādīsu dassitasippā. Catuddisā",
  "tika-abh04t:190_5": "ṭhitā assūti ekasmiṃyeva padese thambhaṃ vā rukkhaṃ vā yaṃ kiñci ekaṃyeva nissāya",
  "tika-abh04t:190_6": "catuddisābhimukhā ṭhitā siyunti attho. Evaṃ vuttajavanapurisassāti na evarūpo puriso",
  "tika-abh04t:190_7": "koci bhūtapubbo aññatra bodhisattena. So hi javanahaṃsakāle evarūpamakāsi. Sutte",
  "tika-abh04t:190_8": "pana abhūtaparikappanavasena upamāmattaṃ āhaṭaṃ. Tapparabhāvāti tapparabhāvato hetusaṅkhātassa",
  "tika-abh04t:190_9": "samayassa parāyattavuttidīpane ekantabyāvaṭasabhāvatoti attho. Ye pana “tapparabhāvo”ti",
  "tika-abh04t:190_10": "paṭhanti, tesaṃ paccayāyattavuttidīpanato tapparabhāvo hetusaṅkhātassa samayassa,",
  "tika-abh04t:190_11": "tasmā tassa parāyattavuttidīpanatā vuttāti yojanā. Samudāyāyattatādīpane tapparo,",
  "tika-abh04t:190_12": "tadekadesāyattatādīpane tapparo na hotīti āha “atapparabhāvato”ti.",
  "tika-abh04t:191_0": "Nanu ca taṃ taṃ upādāya paññatto kālo vohāramattako, so kathaṃ ādhāro tattha vuttadhammānanti",
  "tika-abh04t:191_1": "āha “kālopi hī”tiādi. Yadi kiriyāya kiriyantaralakkhaṇaṃ bhāvenabhāvalakkhaṇaṃ, kā",
  "tika-abh04t:191_2": "panettha lakkhaṇakiriyāti āha “ihāpī”tiādi. Lakkhaṇabhūtabhāvayuttoti iti-saddo hetuattho.",
  "tika-abh04t:191_3": "Idaṃ vuttaṃ hoti – yasmā sattāsaṅkhātāya lakkhaṇakiriyāya yutto samayo, tasmā tattha bhūminiddesoti.",
  "tika-abh04t:192_0": "Uddānatoti yadi saṅkhepatoti attho. Nanu ca avasiṭṭhakilesādayo viya kilesakāmopi",
  "tika-abh04t:192_1": "assādetabbatāya vatthukāme samavaruddho ñāṇaṃ viya ñeyyeti saṅkhepato ekoyeva kāmo",
  "tika-abh04t:192_2": "siyāti anuyogaṃ sandhāyāha “kilesakāmo”tiādi. Sahitassāti visayavisayibhāvena avaṭṭhitassa.",
  "tika-abh04t:192_3": "“Uddānato dve kāmā”ti kiñcāpi sabbe kāmā uddiṭṭhā, “catunnaṃ apāyāna”ntiādinā pana",
  "tika-abh04t:192_4": "visayassa visesitattā orambhāgiyakilesabhūto kāmarāgo idha kilesakāmoti gahitoti",
  "tika-abh04t:192_5": "“tenā”tiādimāha. Codako tassa adhippāyaṃ ajānanto “nanu cā”tiādinā anuyuñjati. Itaro",
  "tika-abh04t:192_6": "pana “bahalakilesassā”tiādinā attano adhippāyaṃ vivarati.",
  "tika-abh04t:193_0": "Kāmāvacaradhammesu vimānakapparukkhādippakāresu parittakusalādīsu vā. Nanu ca “catunnaṃ",
  "tika-abh04t:193_1": "apāyāna”nti visayassa visesitattā rūpārūpadhātuggahaṇassa asambhavoyevāti? Na, “uddānato",
  "tika-abh04t:193_2": "dve kāmā”ti niravasesato kāmānaṃ uddiṭṭhattā. Uddiṭṭhepi hi kāmasamudāye yathā tadekadesova",
  "tika-abh04t:193_3": "gayhati, taṃ dassetuṃ “duvidho”tiādimāha. Kāmarāgo pañcakāmaguṇiko rāgo. Kāmataṇhā",
  "tika-abh04t:193_4": "kāmāvacaradhammavisayā taṇhā. Nirodhataṇhā ucchedadiṭṭhisahagato rāgo. Idhāti ekādasavidhe",
  "tika-abh04t:193_5": "padese. Yadi anavasesappavatti adhippetā, “duvidhopeso”ti na vattabbaṃ vatthukāmekadesassa",
  "tika-abh04t:193_6": "idha appavattanatoti anuyogena yebhuyyabhāvato anavaseso viya anavasesoti vā attho",
  "tika-abh04t:193_7": "gahetabboti dassento “vatthukāmopī”tiādimāha. Anavasesasadisatā cettha sabhāvabhinnassa",
  "tika-abh04t:193_8": "kassaci anavasesato. Evañca katvāti kilesakāmavatthukāmānaṃ anavasesaparipuṇṇabhāvena",
  "tika-abh04t:193_9": "abhilakkhitattāti attho. Cāsaddassa rassattaṃ katanti kāmāvacarasadde hetukattuattho antonītoti dasseti.",
  "tika-abh04t:194_0": "Visayeti vatthusmiṃ abhidheyyattheti attho. Nimittaviraheti etena ruḷhīsu kiriyā",
  "tika-abh04t:194_1": "vibhāgakaraṇāya, na attakiriyāyāti dasseti. Kusalabhāvanti jātakabāhitikasuttaabhidhammapariyāyena",
  "tika-abh04t:194_2": "kathitaṃ kusalattaṃ. Tassāti sukhavipākabhāvassa. Tassa paccupaṭṭhānataṃ vattukāmatāyāti",
  "tika-abh04t:194_3": "etena “anavajjasukhavipākalakkhaṇa”nti ettha sukhasaddo iṭṭhapariyāyo vuttoti dasseti.",
  "tika-abh04t:194_4": "Saññāpaññākiccaṃ saññāṇakaraṇapaṭivijjhanāni, tadubhayavidhurā ārammaṇūpaladdhi “vijānātī”ti",
  "tika-abh04t:194_5": "iminā vuccatīti āha “saññā…pe… gahaṇa”nti. Nanu ca phassādikiccatopi visiṭṭhakiccaṃ",
  "tika-abh04t:194_6": "cittanti? Saccametaṃ, so pana viseso na tathā duravabodho, yathā saññāpaññāviññāṇānanti",
  "tika-abh04t:194_7": "saññāpaññākiccavisiṭṭhalakkhaṇatāya viññāṇalakkhaṇamāha. Anantaradhammānaṃ paguṇabalavabhāvassa",
  "tika-abh04t:194_8": "kāraṇabhāvena pavattamāno santānaṃ cinoti nāma. Tathāpavatti ca āsevanapaccayabhāvoti",
  "tika-abh04t:194_9": "āha “āsevanapaccayabhāvena cinotī”ti.",
  "tika-abh04t:195_0": "Cittakatamevāti abhisaṅkhāraviññāṇakatameva. Nānattādīnaṃ vavatthānanti ettha vavatthānaṃ",
  "tika-abh04t:195_1": "paccekaṃ yojetabbaṃ. Vavatthānaṃ paricchedo asaṅkarabhāvo. Tena ca dhammo nicchito",
  "tika-abh04t:195_2": "nāma hotīti āha “nicchitatā”ti. Liṅganānattādīnīti ettha itthipurisasaṇṭhānavasena",
  "tika-abh04t:195_3": "liṅganānattaṃ. Devamanussatiracchānādivasena itthiliṅgassa puthuttaṃ, tathā purisaliṅgassa.",
  "tika-abh04t:195_4": "Devādibhede itthiliṅge paccekaṃ nānattakāyatāsaṅkhātassa aññamaññavisadisasabhāvassa",
  "tika-abh04t:195_5": "desādibhedabhinnassa ca visesassa vasena pabhedo veditabbo. Tathā purisaliṅge. Liṅganibbattakassa",
  "tika-abh04t:195_6": "vā kammassa yathāvuttanānattādivasena liṅgassa nānattādīni yojetabbāni. Liṅganānattādīsu",
  "tika-abh04t:195_7": "pavattattā saññādīnaṃ nānattādīni. Tenevāha “kammanānattādīhi nibbattāni hi tānī”ti.",
  "tika-abh04t:195_8": "Apadādinānākaraṇadassanena liṅganānattaṃ dassitaṃ. Tasmiñca dassite saññānānattādayo",
  "tika-abh04t:195_9": "dassitā evāti āvattati bhavacakkanti dassento āha “anāga…pe… ghaṭento”ti. Itthiliṅgapurisaliṅgādi",
  "tika-abh04t:195_10": "viññāṇādhiṭṭhitassa rūpakkhandhassa sannivesaviseso. Saññāsīsena cattāro khandhā",
  "tika-abh04t:195_11": "vuttā. Vohāravacanena ca pañcannaṃ khandhānaṃ voharitabbabhāvena pavatti dīpitā,",
  "tika-abh04t:195_12": "yā sā taṇhādiṭṭhiabhinivesahetūti imamatthaṃ dassento “liṅgādi…pe… yosānānī”ti āha.",
  "tika-abh04t:196_0": "“Ye keci, bhikkhave, dhammā akusalā akusalabhāgiyā, sabbete manopubbaṅgamā”ti, “manopubbaṅgamā",
  "tika-abh04t:196_1": "dhammā”ti ca evamādivacanato cittahetukaṃ kammanti āha “kammañhi cittato nibbatta”nti.",
  "tika-abh04t:196_2": "Yathāsaṅkhyanti kammato liṅgaṃ liṅgato saññāti attho. Na purimavikappe viya kammato",
  "tika-abh04t:196_3": "liṅgasaññā liṅgato liṅgasaññāti ubhayato ubhayappavattidassanavasena. “Bhedaṃ gacchanti",
  "tika-abh04t:196_4": "itthāyaṃ purisoti vā”ti bhedassa visesitattā itthādibhāvena voharitabbabhāvo idha",
  "tika-abh04t:196_5": "bhedoti “itthipurisādivohāraṃ gacchantī”ti vuttaṃ. Addhadvayavasenāti atītapaccuppannaddhadvayavasena.",
  "tika-abh04t:196_6": "Guṇābhibyāpanaṃ kittīti āha “patthaṭayasata”nti. Kammanānākaraṇena vinā kammanibbattanānākāraṇābhāvato",
  "tika-abh04t:196_7": "“kammajehi…pe… nānākaraṇa”nti vuttaṃ. Avipaccanokāso aṭṭhānabhūtā, gatikālopi vā.",
  "tika-abh04t:196_8": "Kāmāvacaraṃ abhisaṅkhāraviññāṇaṃ rūpadhātuyā cakkhuviññāṇādiṃ janetvā anokāsatāya",
  "tika-abh04t:196_9": "tadārammaṇaṃ ajanentaṃ ettha nidassetabbaṃ. Ekaccacittakaraṇassa adhippetattā cakkhādivekallena",
  "tika-abh04t:196_10": "cakkhuviññāṇādīnaṃ ajanakaṃ kammaviññāṇaṃ avasesapaccayavikale anogadhaṃ daṭṭhabbaṃ.",
  "tika-abh04t:196_11": "Tadapi kālagatipayogādīti ādi-saddena saṅgahitanti. Ettha ca “sahakārīkāraṇavikalaṃ",
  "tika-abh04t:196_12": "vipākassa accantaṃ okāsameva na labhati, itaraṃ vipākekadesassa laddhokāsanti, idametesaṃ",
  "tika-abh04t:196_13": "nānatta”nti vadanti, taṃ vipākassa okāsalābhe sati sahāyakāraṇavikalatāva natthīti adhippāyena vuttaṃ.",
  "tika-abh04t:197_0": "Bhavatu tāva bhavitvā apagataṃ bhūtāpagataṃ, anubhavitvā apagataṃ pana kathanti āha",
  "tika-abh04t:197_1": "“anubhūtabhūtā”tiādi. Tena anubhūta-saddena yo attho vuccati, tassa bhūta-saddoyeva",
  "tika-abh04t:197_2": "vācako, na anu-saddo, anu-saddo pana jotakoti dasseti. Sākhābhaṅgasadisā hi nipātopasaggāti.",
  "tika-abh04t:197_3": "Kiriyāvisesakattañca upasaggānaṃ anekatthattā dhātusaddānaṃ tehi vattabbavisesassa",
  "tika-abh04t:197_4": "jotanabhāveneva avacchindananti yattakā dhātusaddena abhidhātabbā atthavisesā, tesaṃ",
  "tika-abh04t:197_5": "yaṃ sāmaññaṃ aviseso, tassa visese avaṭṭhāpanaṃ tassa tassa visesassa jotanamevāti",
  "tika-abh04t:197_6": "āha “sāmañña…pe… visesīyatī”ti. Anubhūta-saddo bahulaṃ kammatthe eva dissatīti tassa",
  "tika-abh04t:197_7": "idha kattuatthavācitaṃ dassetuṃ “anubhūtasaddo cā”tiādimāha. Satipi sabbesaṃ cittuppādānaṃ",
  "tika-abh04t:197_8": "savedayitabhāvato ārammaṇānubhavane, savipallāse pana santāne cittābhisaṅkhāravasena",
  "tika-abh04t:197_9": "pavattito abyākatehi visiṭṭho kusalākusalānaṃ sātisayo visayānubhavanākāroti ayamattho",
  "tika-abh04t:197_10": "idhādhippetoti dassento “vattuṃ adhippāyavasenā”ti āha. Bhūtāpagatabhāvābhidhānādhippāyenāti",
  "tika-abh04t:197_11": "kusalākusalassa ākaḍḍhanupāyamāha.",
  "tika-abh04t:198_0": "Uppatitakiccanipphādanato uppatitasadisattā “uppatita”nti vuttaṃ. Uppajjituṃ āraddhoti",
  "tika-abh04t:198_1": "anāgatassapi tasseva uppanna-saddena vuttatāya kāraṇamāha. Ettha ca rajjanādivasena",
  "tika-abh04t:198_2": "ārammaṇarasānubhavanaṃ sātisayanti akusalañca kusalañca uppajjitvā niruddhatāsāmaññena",
  "tika-abh04t:198_3": "“sabbasaṅkhataṃ bhūtāpagata”nti vuttaṃ. Sammohavinodaniyaṃ pana “vipākānubhavanavasena",
  "tika-abh04t:198_4": "tadārammaṇaṃ. Avipakkavipākassa sabbathā avigatattā bhavitvā vigatatāmattavasenakammañca",
  "tika-abh04t:198_5": "bhūtāpagata”nti vuttaṃ. Teneva tattha okāsakatuppannanti vipākamevāha. Idha pana",
  "tika-abh04t:198_6": "kammampīti. Ārammaṇakaraṇavasena bhavati ettha kilesajātanti bhūmīti vuttā upādānakkhandhā.",
  "tika-abh04t:198_7": "Aggiāhito viyāti bhūmiladdhanti vattabbatāya upāyaṃ dasseti. Etenāti kammaṃ. Etassāti",
  "tika-abh04t:198_8": "vipāko vuttoti daṭṭhabbaṃ.",
  "tika-abh04t:199_0": "Avikkhambhitattāti avinoditattā. Sabhūmiyanti sakabhūmiyaṃ. Vicchinditvāti puna uppajjituṃ",
  "tika-abh04t:199_1": "adatvā. Khaṇattayekadesagataṃ khaṇattayagatanti vuttanti yathāvuttassa udāharaṇassa",
  "tika-abh04t:199_2": "upacārabhāvamāha. Tena uppannā dhammā paccuppannā dhammāti idamettha udāharaṇaṃ yuttanti",
  "tika-abh04t:199_3": "dasseti. Padhānenāti padhānabhāvena. Desanāya cittaṃ pubbaṅgamanti lokiyadhamme desetabbe",
  "tika-abh04t:199_4": "cittaṃ pubbaṅgamaṃ katvā desanā bhagavatā ucitāti dasseti. Dhammasabhāvaṃ vā sandhāyāti",
  "tika-abh04t:199_5": "lokiyadhammānaṃ ayaṃ sabhāvo yadidaṃ te cittajeṭṭhakā cittapubbaṅgamā pavattantīti",
  "tika-abh04t:199_6": "dasseti. Tena tesaṃ tathādesanāya kāraṇamāha, sabbe akusalā dhammā cittavajjāti attho.",
  "tika-abh04t:199_7": "Kecīti padakārā. Phassādayopīti pi-saddena rāgādayo sampiṇḍeti. Kālabhedābhāvepi",
  "tika-abh04t:199_8": "paccayabhāvena apekkhito dhammo purimanipphanno viya voharīyatīti āha “paṭhamaṃ uppanno",
  "tika-abh04t:199_9": "viyā”ti. Anupacaritamevassa pubbaṅgamabhāvaṃ dassetuṃ “anantarapaccayamana”ntiādi",
  "tika-abh04t:199_10": "vuttaṃ. “Khīṇā bhavanettī”tiādivacanato nettibhūtāya taṇhāya yuttaṃ cittaṃ nāyakanti",
  "tika-abh04t:199_11": "āha “taṇhāsampayuttaṃ vā”ti.",
  "tika-abh04t:200_0": "“Yaṃ tasmiṃ samaye cetasikaṃ sāta”nti niddiṭṭhattā somanassavedanā sātasabhāvāti",
  "tika-abh04t:200_1": "āha “sabhāvavasena vutta”nti. Nippariyāyena madhura-saddo rasavisesapariyāyo, iṭṭhabhāvasāmaññena",
  "tika-abh04t:200_2": "idha upacārena vuttotiāha “madhuraṃ viyā”ti. Paramatthato taṇhāvinimutto nandirāgo",
  "tika-abh04t:200_3": "nandirāgabhāvo vā natthīti “na ettha sampayogavasena sahagatabhāvo atthī”ti, “nandirāgasahagatā”ti",
  "tika-abh04t:200_4": "ca vuccati. Tena viññāyati “sahagatasaddo taṇhāya nandirāgabhāvaṃ jotetī”ti. Avatthāvisesavācako",
  "tika-abh04t:200_5": "vā saha-saddo “sanidassanā”tiādīsu viya, sabbāsupi avatthāsu nandirāgasabhāvāvijahanadīpanavasena",
  "tika-abh04t:200_6": "nandirāgabhāvaṃ gatā nandirāgasahagatāti taṇhā vuttā. Gata-saddassa vā “diṭṭhigata”ntiādīsu",
  "tika-abh04t:200_7": "viya atthantarābhāvato nandirāgasabhāvā taṇhā “nandirāgasahagatā”ti vuttā, nandirāgasabhāvāti",
  "tika-abh04t:200_8": "attho. Idhāpīti imissaṃ aṭṭhakathāyaṃ. Imasmimpi padeti “somanassasahagata”nti etasmimpi",
  "tika-abh04t:200_9": "pade. Ayamevatthoti saṃsaṭṭho eva. Yathādassitasaṃsaṭṭhasaddoti atthuddhārappasaṅgena",
  "tika-abh04t:200_10": "pāḷito aṭṭhakathāya āgatasaṃsaṭṭhasaddo. Sahajāteti sahajātatthe.",
  "tika-abh04t:201_0": "Kālavisesānapekkho kammasādhano ābhaṭṭha-saddo bhāsitapariyāyoti dassento āha “abhāsitabbatā",
  "tika-abh04t:201_1": "anābhaṭṭhatā”ti. Pāḷiyanti imissā paṭhamacittuppādapāḷiyaṃ. Abhāsitattā evāti asaṅkhārikabhāvassa",
  "tika-abh04t:201_2": "avuttattā eva. Kāraṇapariyāyattā vatthusaddassa paccayabhāvasāmaññato dvārabhūtadhammānampi",
  "tika-abh04t:201_3": "siyā vatthupariyāyoti āha “dvāraṃ vatthūti vutta”nti. Tena vatthu viya vatthūti dasseti.",
  "tika-abh04t:201_4": "Manodvārabhūtā dhammā yebhuyyena hadayavatthunā saha carantīti dvārena…pe… hadayavatthu",
  "tika-abh04t:201_5": "vuttanti āha yathā “kuntā pacarantī”ti. Sakiccabhāvenāti attano kiccabhāvena, kiccasahitatāya",
  "tika-abh04t:201_6": "vā. Aññāsādhāraṇoti sa-saddassa atthamāha. Sako hi raso sarasoti.",
  "tika-abh04t:202_0": "Anantaracittahetukattā cittassa ekasamuṭṭhānatā vuttā, sahajātacittaphassahetukattā",
  "tika-abh04t:202_1": "cetasikānaṃ dvisamuṭṭhānatā. “Cittasamuṭṭhānā dhammā, phuṭṭho bhikkhave vedeti, phuṭṭho",
  "tika-abh04t:202_2": "sañjānāti, phuṭṭho cetetī”ti hi vuttaṃ.",
  "tika-abh04t:203_0": "Sukhumarajādirūpanti aṇutajjārirūpamāha. Paramāṇurūpe pana vattabbameva natthi. Vatthuparittatāyāti",
  "tika-abh04t:203_1": "etena anekakalāpagatāni bahūniyeva rūpāyatanāni samuditāni saṃhaccakāritāya sivikubbahanañāyena",
  "tika-abh04t:203_2": "cakkhuviññāṇassa ārammaṇapaccayo, na ekaṃ katipayāni vāti dasseti. Nanu ca evaṃ sante",
  "tika-abh04t:203_3": "cakkhuviññāṇaṃ samudāyārammaṇaṃ āpajjatīti? Nāpajjati samudāyasseva abhāvato. Na",
  "tika-abh04t:203_4": "hi paramatthato samudāyo nāma koci atthi. Vaṇṇāyatanameva hi yattakaṃ yogyadese avaṭṭhitaṃ,",
  "tika-abh04t:203_5": "sati paccayantarasamāyoge tattakaṃ yathāvuttena ñāyena cakkhuviññāṇassa ārammaṇapaccayo",
  "tika-abh04t:203_6": "hoti avikappakattā tassa. Tadabhinihaṭaṃ pana manoviññāṇaṃ anekakkhattuṃ uppajjamānaṃ",
  "tika-abh04t:203_7": "purimasiddhakappanāvasena samūhākārena saṇṭhānādiākārena ca pavattatīti kiṃ cakkhuviññāṇassa",
  "tika-abh04t:203_8": "ekaṃ vaṇṇāyatanaṃ ārammaṇaṃ, udāhu anekānīti na codetabbametaṃ. Na hi paccakkhavisaye",
  "tika-abh04t:203_9": "yuttimagganā yuttā. Kiñca bhiyyo accharāsaṅghātakkhaṇena anekakoṭisaṅkhāya cittuppattiyā",
  "tika-abh04t:203_10": "pavattanato cittassa lahuparivattitāya samānepi ghaṭasarāvādivaṇṇānaṃ yogyadesāvaṭṭhāne",
  "tika-abh04t:203_11": "purimamanasikārānurūpaṃ “ghaṭo”ti vā “sarāvo”ti vā paṭhamaṃ tāva eko manoviññāṇasantānena",
  "tika-abh04t:203_12": "paricchijjati, pacchā itaro cakkhuviññāṇavīthiyā byavahitenāti avisesavidutāya pana",
  "tika-abh04t:203_13": "ghaṭasarāvādibuddhiyā abhedāpattiparikappanāti. Īdisīpettha codanā acodanāti daṭṭhabbā.",
  "tika-abh04t:203_14": "Khaṇaparittatāyāti pabandhakkhaṇassa ittaratāya. Pabandhavasena hi paccekaṃ rūpārūpadhammā",
  "tika-abh04t:203_15": "virodhiavirodhipaccayasamāyoge lahuṃ dandhañca nirujjhanato parittakālā dīghakālā",
  "tika-abh04t:203_16": "ca honti, sabhāvalakkhaṇavasena pana ekaparicchedā evāti. Yathā ca rūpāyatanaṃ, evaṃ",
  "tika-abh04t:203_17": "itarānipi. Saddādayopi hi vatthuparittatādibhāvena labbhantīti. Accāsannāditāyāti",
  "tika-abh04t:203_18": "ādi-saddena anāvajjanaṃ kenaci paṭicchannatāti evamādiṃ saṅgaṇhāti. Visayidhammaṃ",
  "tika-abh04t:203_19": "visesato sinoti bandhatīti visayoti anaññatthabhāvāpekkho visayoti āha “visayo anaññatthabhāvenā”ti.",
  "tika-abh04t:203_20": "Na hi cakkhuviññāṇādayo rūpāyatanādito aññasmiṃ ārammaṇe pavattantīti. Gāvo caranti",
  "tika-abh04t:203_21": "etthāti gocaro, gocaro viyāti gocaroti sambahulacāritāpekkho gocaroti āha “gocaro",
  "tika-abh04t:203_22": "tattha caraṇenā”ti. Bahulañhi cakkhuviññāṇādīhi rūpādayo gayhanti, na tathā manoviññāṇenāti.",
  "tika-abh04t:203_23": "Tesanti manoviññāṇena gayhamānānaṃ rūpāyatanādīnaṃ. “Vacanassa anupapattito”ti kasmā",
  "tika-abh04t:203_24": "vuttaṃ, nanu pañcadvāre pavattamanoviññāṇadhātuṃ sandhāya tesaṃ gocaravisayaṃ paccanubhotīti",
  "tika-abh04t:203_25": "vacanaṃ upapajjatiyevāti? Na, niyamābhāvato. Na hi pañcadvārābhinihaṭaṃyeva mano",
  "tika-abh04t:203_26": "idha “mano”ti vuttanti niyamahetu atthīti, etaṃyeva vā codanaṃ manasi katvā dibbacakkhuñāṇādiggahaṇaṃ",
  "tika-abh04t:203_27": "kataṃ. Evaṃvaṇṇotiādivacanato pubbenivāsaatītānāgataṃsañāṇādayopi idha sambhavanti.",
  "tika-abh04t:203_28": "Itarathāti rūpaṃ saddantiādinā.",
  "tika-abh04t:204_0": "Bhojana …pe… ussāhādīhīti idaṃ yāya kammaññatāya rūpakāyassa kallatā hoti, tassā",
  "tika-abh04t:204_1": "paccayanidassanaṃ. Bhojane hi sammāpariṇate sappāye ca utubhojane sammupayutte sammāpayogasaṅkhāte",
  "tika-abh04t:204_2": "kāyikacetasikavīriye ca samāraddhe lahutādisabbhāvena kāyo kammakkhamo hoti sabbakiriyānukūloti.",
  "tika-abh04t:204_3": "Atha vā bhojana…pe… ussāhādīhīti idaṃ kāyassa kalyatāya viya upaddutatāyapi kāraṇavacanaṃ.",
  "tika-abh04t:204_4": "Visamabhojanāpariṇāmādito hi kāyassa upaddavakarā vātādayo uppajjantīti. Anuvattantassāti",
  "tika-abh04t:204_5": "padaṃ “jayaṃ veraṃ pasavatī”tiādīsu viya hetuatthavasena veditabbaṃ. Jāgaraṇanimittañhi",
  "tika-abh04t:204_6": "idha anuvattanaṃ adhippetanti. Atha vā anuvattantassāti idaṃ pakatiyā diṭṭhādivasena",
  "tika-abh04t:204_7": "āpāthagamanupanissayānaṃ kalyatādinibbattānaṃ kāyikasukhādīnaṃ sambhavadassanaṃ.",
  "tika-abh04t:204_8": "Kāyakalyatādiṃ ananuvattantassa hi yathāvuttaupanissayābhogābhāvena vuttappakāraṃ",
  "tika-abh04t:204_9": "āpāthagamanaṃ na siyāti. Yathānubhūte rūpādivisaye cittassa ṭhapanaṃ āvajjanaṃ cittapaṇidahanaṃ.",
  "tika-abh04t:204_10": "Yathānubhūtena rūpādinā sadisaṃ asadisaṃ sambandhañca sadisāsadisasambandhaṃ, tassa",
  "tika-abh04t:204_11": "dassanādi sadisāsadisasambandhadassanādi, cittapaṇidahanañca sadisāsadisa…pe… dassanādi",
  "tika-abh04t:204_12": "ca citta…pe… dassanādayo te paccayāti yojetabbaṃ. Dhātukkhobhādīti ādi-saddena devatūpasaṃhārādiṃ",
  "tika-abh04t:204_13": "saṅgaṇhāti. Taṃsadisatā diṭṭhasutasadisatā. Taṃsampayuttatā diṭṭhasutapaṭibaddhatā.",
  "tika-abh04t:204_14": "Kenaci vutteti iminā saddhāya anussavanibbattataṃ āha. Ākāravicāraṇanti tesaṃ tesaṃ",
  "tika-abh04t:204_15": "atthānaṃ upaṭṭhānākāravicāraṇaṃ. Katthaci atthe.",
  "tika-abh04t:205": "Niyamitassāti kusalameva mayā uppādetabbanti evaṃ niyamitassa. Pasādasinehābhāvo dosabahulatāya hotīti lūkhapuggalā dosabahulāti āha.",
  "tika-abh04t:206": "Āyatanabhāvatoti kāraṇabhāvato.",
  "tika-abh04t:207": "Vijjamānavatthusminti etena “vināpi deyyadhammapariccāgena cittuppādamatteneva dānamayaṃ kusalaṃ upacitaṃ hotī”ti kesañci atidhāvanaṃ nivattitaṃ hotīti.",
  "tika-abh04t:208_0": "Dhammasavanassa ghosanaṃ dhammasavanaghosanaṃ. Tassāti “saddadānaṃ dassāmī”ti saddavatthūnaṃ",
  "tika-abh04t:208_1": "ṭhānakaraṇabheriādīnaṃ sasaddappavattikaraṇassa. Cintanaṃ tathā tathā cittuppādanaṃ.",
  "tika-abh04t:208_2": "Aññatthāti suttesu. Aparatthāti abhidhammapadesu. Apariyāpannāti padassa atthavaṇṇanā",
  "tika-abh04t:208_3": "“paribhogaraso”tiādikāya atthavaṇṇanāya parato bahūsu potthakesu likhīyati, yathāṭhāneyeva",
  "tika-abh04t:208_4": "pana ānetvā vattabbā. Tattha paramatthato avijjamānattā lakkhaṇapaññattiyo aññāyatanattā",
  "tika-abh04t:208_5": "cha ajjhattikāyatanāni asaṅgahitā dhammāyatanenāti yojetabbaṃ.",
  "tika-abh04t:209_0": "“Ekadvārikakammaṃ aññasmiṃ dvāre uppajjatī”ti kasmā vuttaṃ, nanu rūpādīsu ekārammaṇaṃ",
  "tika-abh04t:209_1": "cittaṃ yathā na aññārammaṇaṃ hoti cittavisesassa adhippetattā, evaṃ kammavisese adhippete",
  "tika-abh04t:209_2": "kāyadvārādīsu ekadvārikakammaṃ aññasmiṃ dvāre na uppajjati tattheva pariyositattā,",
  "tika-abh04t:209_3": "atha kammasāmaññaṃ adhippetaṃ, rūpādīsu ekārammaṇanti idaṃ udāharaṇaṃ na siyāti?",
  "tika-abh04t:209_4": "Na, asadisabhāvavibhāvanavasena udāhaṭattā, itarathā manoviññāṇabhūtaṃ idaṃ cittaṃ",
  "tika-abh04t:209_5": "chasupi visayesu pavattanato anibaddhārammaṇanti ārammaṇaṃ sadisūdāharaṇabhāvena",
  "tika-abh04t:209_6": "vucceyya ārammaṇaṃ viya dvārampi anibaddhanti. Yasmā pana satipi kammānaṃ dvārantaracaraṇe",
  "tika-abh04t:209_7": "yebhuyyena vuttiyā tabbahulavuttiyā ca dvārakammānaṃ aññamaññaṃ vavatthānaṃ vakkhati,",
  "tika-abh04t:209_8": "tasmā pāṇātipātādibhāvasāmaññena kammaṃ ekattanayavasena gahetvā tassa vacīdvārādīsu",
  "tika-abh04t:209_9": "pavattisabbhāvato kammassa anibaddhattāti vuttanti āha “kāyadvārādīsu ekadvārikakammaṃ",
  "tika-abh04t:209_10": "aññasmiṃ dvāre na nuppajjatī”ti. Rūpādīsu pana ekārammaṇaṃ cittaṃ tenevārammaṇena",
  "tika-abh04t:209_11": "paricchinnanti visiṭṭhameva gahitanti ārammaṇameva nibaddhanti vuttanti cittaviseso",
  "tika-abh04t:209_12": "eva gahito, na cittasāmaññaṃ. “Nanu ca rūpārammaṇaṃ vā…pe… dhammārammaṇaṃ vā yaṃ",
  "tika-abh04t:209_13": "yaṃ vā panā”ti ārammaṇampi aniyameneva vuttanti? Saccametaṃ, tattha pana yaṃ rūpādīsu",
  "tika-abh04t:209_14": "ekārammaṇaṃ cittaṃ, taṃ tena vinā nappavattati, kammaṃ pana kāyadvārikādibhedaṃ vacīdvārādīsu",
  "tika-abh04t:209_15": "na nappavattatīti imassa visesassa jotanatthaṃ pāḷiyaṃ ārammaṇameva gahitaṃ, dvāraṃ",
  "tika-abh04t:209_16": "na gahitanti imamatthaṃ dasseti “ārammaṇameva nibaddha”ntiādinā. Vacīdvāre uppajjamānampi",
  "tika-abh04t:209_17": "pāṇātipātādīti attho.",
  "tika-abh04t:210": "Kāmāvacarakusalaṃ",
  "tika-abh04t:211": "Kāyakammadvārakathāvaṇṇanā",
  "tika-abh04t:212_0": "Kammadvārānantiādinā pakāsetabbassa sarūpaṃ pakāsanupāyañca dasseti. Niyatarūparūpavasenāti",
  "tika-abh04t:212_1": "dhammasaṅgahe niddiṭṭhaniyatarūparūpavasena. Aññathā kammasamuṭṭhānikakāye hadayavatthupi",
  "tika-abh04t:212_2": "gahetabbaṃ siyā. Ekasantatipariyāpanno upādinnakakāyo idha gahitoti cakkhāyatanādīti",
  "tika-abh04t:212_3": "vuttesu eko bhāvo hadayavatthu ca gahitanti na sakkā vattuṃ “cakkhāyatanādīni jīvitapariyantānī”ti",
  "tika-abh04t:212_4": "sannivesassa vibhāvitattā.",
  "tika-abh04t:213_0": "Vipphandamānavaṇṇaggahaṇānantaraṃ viññattiggahaṇassa icchitattā calanākārāva vāyodhātu",
  "tika-abh04t:213_1": "viññattivikārasahitāti kadāci āsaṅkeyyāti tannivattanatthaṃ “paṭhamajavanasamuṭṭhitā”ti",
  "tika-abh04t:213_2": "āha. Desantaruppattihetubhāvena cāletunti etena desantaruppatti calanaṃ, taṃnimitte",
  "tika-abh04t:213_3": "ca kattubhāvo upacaritoti dasseti, aññathā khaṇikatā abyāpāratā ca dhammānaṃ na sambhaveyyāti.",
  "tika-abh04t:213_4": "Tadabhimukhabhāvavikāravatīti taṃdisamabhimukho tadabhimukho, tassa bhāvo tadabhimukhabhāvo,",
  "tika-abh04t:213_5": "so eva vikāro, taṃsamaṅginī vāyodhātu tadabhimukhabhāvavikāravatī. Idāni tadabhimukhabhāvavikā",
  "tika-abh04t:213_6": "rassa viññattibhāvaṃ dassento āha “adhippāyasahabhāvī”tiādi. Evañca katvātiādinā",
  "tika-abh04t:213_7": "imissā atthavaṇṇanāya laddhaguṇaṃ dasseti. Tattha āvajjanassāti manodvārāvajjanassa.",
  "tika-abh04t:213_8": "Yato bāttiṃsātiādinā tassa viññattisamuṭṭhāpakatā na sakkā paṭisedhetunti dasseti.",
  "tika-abh04t:214_0": "Paccayo bhavituṃ samatthoti etena yathāvuttavāyodhātuyā thambhanacalanasaṅkhātakiccanipphādane",
  "tika-abh04t:214_1": "tassa ākāravisesassa sahakārīkāraṇabhāvamāha. Anidassanasappaṭighatādayo viya mahābhūtānaṃ",
  "tika-abh04t:214_2": "avatthāvisesamattaṃ so ākāravisesoti paramatthato na kiñci hotīti “paramatthato abhāvaṃ",
  "tika-abh04t:214_3": "dassetī”ti āha. Paramatthato cittasamuṭṭhānabhāvo paṭisedhito. Kammasamuṭṭhānādibhāvassa",
  "tika-abh04t:214_4": "pana sambhavoyeva natthīti yathāvuttavikārassa paramatthato sabbhāve nakutocisamuṭṭhitattā",
  "tika-abh04t:214_5": "appaccayattaṃ āpannaṃ. Na hi rūpaṃ appaccayaṃ atthi, appaccayatte ca sati niccabhāvo",
  "tika-abh04t:214_6": "āpajjati, na ca nibbānavajjo attho sabhāvadhammo nicco atthi. Cittasamuṭṭhānabhāvo",
  "tika-abh04t:214_7": "viyāti viññattiyā cittasamuṭṭhānaupādārūpabhāvo upacārasiddhoti dasseti.",
  "tika-abh04t:215_0": "Viññattiyā karaṇabhūtāya. Yaṃ karaṇanti yaṃ cittakiriyaṃ cittabyāpāraṃ. Viññattiyā",
  "tika-abh04t:215_1": "viññātattanti idamesa kāretīti yadetaṃ adhippāyavibhāvanaṃ, etaṃ viññattivikārarahitesu",
  "tika-abh04t:215_2": "rukkhacalanādīsu na diṭṭhaṃ, hatthacalanādīsu pana diṭṭhaṃ, tasmā vipphandamānavaṇṇavinimutto",
  "tika-abh04t:215_3": "koci vikāro atthi kāyikakaraṇasaṅkhātassa adhippāyassa ñāpakoti viññāyati. Ñāpako",
  "tika-abh04t:215_4": "ca hetu ñāpetabbamatthaṃ sayaṃ ñātoyeva ñāpeti, na sabbhāvamattenāti vaṇṇaggahaṇānantaraṃ",
  "tika-abh04t:215_5": "vikāraggahaṇampi viññāyati. Tathā hi visayabhāvamāpanno eva saddo atthaṃ pakāseti,",
  "tika-abh04t:215_6": "netaro. Tenevāha “na hi viññattī”tiādi. Yadi pana cittajarūpānaṃ calanākāro viññatti,",
  "tika-abh04t:215_7": "cakkhuviññāṇassa vipphandamānavaṇṇārammaṇattā tenapi sā gahitā siyāti āsaṅkāya nivattanatthaṃ",
  "tika-abh04t:215_8": "āha “cakkhuviññāṇassā”tiādi.",
  "tika-abh04t:216_0": "Tālapaṇṇādirūpānītiādināpi viññattiyā viññātabbataṃ manoviññāṇeneva ca viññātabbataṃ",
  "tika-abh04t:216_1": "dasseti. Sañjānāti etenāti saññāṇaṃ, tassa udakādino saññāṇaṃ taṃsaññāṇaṃ, tassa",
  "tika-abh04t:216_2": "ākāro taṃsaññāṇākāro, udakādisahacārippakāro ca so taṃsaññāṇākāro cāti udakā…pe…",
  "tika-abh04t:216_3": "kāro, taṃ gahetvā jānitvā. Tadākārassāti udakādiñāpanākārassa. Yadi yathāvuttavikāraggahaṇaṃyeva",
  "tika-abh04t:216_4": "kāraṇaṃ adhippāyaggahaṇassa, atha kasmā aggahitasaṅketassa adhippāyaggahaṇaṃ na hotīti?",
  "tika-abh04t:216_5": "Na kevalaṃ vikāraggahaṇameva adhippāyaggahaṇassa kāraṇaṃ, kiñcarahīti āha “etassa panā”tiādi.",
  "tika-abh04t:217_0": "Atha panātiādinā viññattiyā anumānena gahetabbataṃ dasseti. Sādhippāya…pe… nantaranti",
  "tika-abh04t:217_1": "adhippāyasahitavikārena sahajātavaṇṇāyatanaggahaṇasaṅkhātassa cakkhudvārikaviññāṇasantānassa",
  "tika-abh04t:217_2": "anantaraṃ. Adhippāyaggahaṇassāti adhippāyavavatthāpakassa tatiyavāre javanassa. Adhippāyasahabhū",
  "tika-abh04t:217_3": "vikārābhāve abhāvatoti etena yathāvuttavikāraṃ adhippāyaggahaṇena anuminoti. Evaṃ",
  "tika-abh04t:217_4": "satītiādinā yathānumitamatthaṃ nigamanavasena dasseti. Tattha udakādiggahaṇenevāti",
  "tika-abh04t:217_5": "tālapaṇṇādīnaṃ vaṇṇaggahaṇānantarena purimasiddhasambandhānuggahitena udakādīnaṃ",
  "tika-abh04t:217_6": "tattha atthibhāvavijānaneneva. Yathā tālapaṇṇādīnaṃ udakādisahacārippakārataṃ saññāṇākāro",
  "tika-abh04t:217_7": "viññātoyeva hoti nānantariyakattā, evaṃ vipphandamānavaṇṇaggahaṇānantarena purimasiddhasambandhānuggahitena",
  "tika-abh04t:217_8": "gantukāmatādiadhippāyavijānaneneva viññatti viññātā hoti tadabhāve abhāvatoti upamāyojanā.",
  "tika-abh04t:218_0": "Sabhāvabhūtanti anvatthabhūtaṃ. Dvidhāti viññāpanato viññeyyato ca. Kāyaviññattiyā",
  "tika-abh04t:218_1": "tathāpavattamānāya cetanāsaṅkhātassa kammassa kāyakammabhāvo nipphajjati tāya upalakkhitabbattā,",
  "tika-abh04t:218_2": "na pana catuvīsatiyā paccayesu kenaci paccayabhāvatoti dassento “tasmiṃ dvāre siddhā”tiādimāha.",
  "tika-abh04t:218_3": "Tena vacīdvāruppannāpi pāṇātipātādayo saṅgahitāti tesaṃ saṅgahitabhāvaṃ dasseti.",
  "tika-abh04t:218_4": "Atha vā kāyadvāruppannāya kāyakammabhūtāya cetanāya vasena “tena dvārena viññātabbabhāvato”ti",
  "tika-abh04t:218_5": "vuttaṃ, tassāyeva dvārantaruppannāya vasena “tena dvārena nāmalābhato”ti. Manodvārāvajjanassapi",
  "tika-abh04t:218_6": "viññattisamuṭṭhāpakabhāvo nicchitoti “ekādasannaṃ kiriyacittāna”nti āha.",
  "tika-abh04t:219_0": "Dvārantaracārinoti dvārantarabhāvena pavattanakā. Dvārasambhedāti dvārānaṃ saṅkaraṇato.",
  "tika-abh04t:219_1": "Dvārānañhi dvārantarabhāvappattiyā sati kāyadvārassa vacīdvārādibhāvo, vacīdvārassa",
  "tika-abh04t:219_2": "ca kāyadvārādibhāvo āpajjatīti taṃtaṃdvāruppannakammānampi saṅkaro siyā. Tenāha “kammasambhedopī”ti.",
  "tika-abh04t:219_3": "Evaṃ sati kāyakammaṃ…pe… vavatthānaṃ na siyā. Yadi kammāni kammantaracārīni honti,",
  "tika-abh04t:219_4": "kāyakammādikassa vacīkammādikabhāvāpattito “kammasambhedā dvārasambhedopī”ti kāyakammaṃ",
  "tika-abh04t:219_5": "kāyakammadvāranti aññamaññavavatthānaṃ na siyāti imamatthamāha “kammānampi kammantaracaraṇe",
  "tika-abh04t:219_6": "eseva nayo”ti. Kammantaracaraṇaṃ kammantarūpalakkhaṇatā. Tenevāha “dvārabhāvenā”ti.",
  "tika-abh04t:219_7": "Dvārantaracaraṇaṃ dvārantaruppatti. Dvāreti attano dvāre. Aññasminti dvārantare.",
  "tika-abh04t:219_8": "Kammānīti taṃtaṃdvārikakammāni. Aññānīti aññadvārikakammāni. Dvāre dvārāni na carantīti",
  "tika-abh04t:219_9": "dvārantarabhāvena nappavattanti, dvārantaraṃ vā na saṅkamanti. Kiñcāpi viññattiyā",
  "tika-abh04t:219_10": "catuvīsatiyā paccayesu yena kenaci paccayena cetanāya paccayabhāvo natthi, tathā",
  "tika-abh04t:219_11": "pana viññattiyā pavattamānāya eva pāṇātipātādi hoti, nāññathāti siyā viññattiyā hetubhāvo",
  "tika-abh04t:219_12": "cetanāyāti vuttaṃ “dvārehi kāraṇabhūtehī”ti. Kāyakammaṃ vacīkammanti kammavavatthānasseva",
  "tika-abh04t:219_13": "vā kāraṇabhāvaṃ sandhāya “dvārehi kāraṇabhūtehī”ti vuttaṃ. Yadipi “dvārehi kammānī”ti",
  "tika-abh04t:219_14": "vuttaṃ, “aññamaññaṃ vavatthitā”ti pana vuttattā kammehipi dvārāni vavatthitānīti",
  "tika-abh04t:219_15": "ayamatthopi siddhoyevāti dassetuṃ “na kevala”ntiādi vuttaṃ. Advāracārīhīti dvārānaṃ",
  "tika-abh04t:219_16": "sayaṃ vavatthitabhāvamāha, na pana avavatthānaṃ, vavatthānamevāti adhippāyo. Idāni",
  "tika-abh04t:219_17": "taṃ vavatthānaṃ vibhāveti kammānapekkhātiādinā. Tattha samayaniyamitena cittena samayo",
  "tika-abh04t:219_18": "viya dvāraniyamitehi kammehi dvārāni niyamitānīti ayaṃ saṅkhepattho.",
  "tika-abh04t:220_0": "Evaṃsabhāvattāti dvārabhūtehi kāyādīhi upalakkhaṇīyasabhāvattā. Āṇatti…pe… mānassāti",
  "tika-abh04t:220_1": "kāyavacīkammānaṃ vacīkāyaviññattīhi pakāsetabbataṃ āha. Kāyādīhīti kāyavacīviññattīhi.",
  "tika-abh04t:220_2": "Tasmāti yasmā dvārantare carantānipi kammāni sakena dvārena upalakkhitāneva caranti,",
  "tika-abh04t:220_3": "tasmā. Nāpi kammaṃ dvārassāti yasmiṃ dvārantare kammaṃ carati, tassa dvārassa anattaniyassa.",
  "tika-abh04t:220_4": "Taṃtaṃdvāramevāti sakadvārameva. Kammassāti sakasakakammassa. Yadi kammehi dvārāni",
  "tika-abh04t:220_5": "vavatthitāni, “kammassa anibaddhattā”ti idaṃ kathaṃ nīyatīti āha “pubbe panā”tiādi.",
  "tika-abh04t:221_0": "Sāti viññatti. Tassāti kammassa. Kenaci pakārenāti catuvīsatiyā paccayappakāresu",
  "tika-abh04t:221_1": "kenaci pakārena. Taṃsahajātāti etena kāyaviññattiyā sabbhāveyeva kāyakammassa sabbhāvo,",
  "tika-abh04t:221_2": "nāññathāti pariyāyena viññattiyā kammassa kāraṇabhāvaṃ vibhāveti. Tenevāha “uppattiṭṭhānabhāvena",
  "tika-abh04t:221_3": "vuttā”ti. Yathāvuttaniyamenātiādinā kammassa uppattiṭṭhānabhāve byabhicārābhāvamāha.",
  "tika-abh04t:221_4": "Tattha yathāvuttaniyamenāti aṭṭhakathāyaṃ vuttappakārena vavatthānayuttisaṅkhātena",
  "tika-abh04t:221_5": "niyamena. Dvāracaraṇeti aññadvāracaraṇe.",
  "tika-abh04t:222": "Kāyakammadvārakathāvaṇṇanā niṭṭhitā.",
  "tika-abh04t:223": "Vacīkammadvārakathāvaṇṇanā",
  "tika-abh04t:224_0": "Catūhi aṅgehīti ettha “subhāsitaṃyeva bhāsati, no dubbhāsitaṃ. Dhammaṃyeva, piyaṃyeva,",
  "tika-abh04t:224_1": "saccaṃyeva bhāsati, no alika”nti yāni aṅgāni sutte vuttāni, tesaṃ cetanāsabhāvaṃ",
  "tika-abh04t:224_2": "dassetuṃ “subhāsitabhāsanā”tiādi vuttaṃ. Tathāpavattāti subhāsitabhāsanādibhāvena",
  "tika-abh04t:224_3": "pavattā. Saha sambhūtattāti saheva uppannattā. Na hi vacīviññatti saddarahitā atthi.",
  "tika-abh04t:224_4": "Tathā hi “yā tāya vācāya viññattī”ti vuttaṃ. “Vācāgirā byapatho”tiādinā nātisukhumaṃyeva",
  "tika-abh04t:224_5": "saddavācaṃ vatvā “yā tāya vācāya viññattī”ti, tāya saddhiṃ yojetvā vacīviññattiyā",
  "tika-abh04t:224_6": "vuttattā rūpāyatanaṃ viya vatthuparittatādinā saddāyatanampi anindriyagocaro atthīti",
  "tika-abh04t:224_7": "ca adhippāyena “yā tāya…pe… viññāyatī”ti āha.",
  "tika-abh04t:225_0": "Idāni avisesena cittasamuṭṭhānasaddassa sotaviññāṇārammaṇatā pāḷiyaṃ vuttāti vitakkavipphārasaddo",
  "tika-abh04t:225_1": "na sotaviññeyyoti mahāaṭṭhakathāvādassa pāḷiyā virodhaṃ dassetuṃ “cittasamuṭṭhāna”ntiādi",
  "tika-abh04t:225_2": "vuttaṃ. Evaṃ saṅgahakārassa adhippāye ṭhatvā mahāaṭṭhakathāvādassa paṭisedhetabbataṃ",
  "tika-abh04t:225_3": "dassetvā idāni attano adhippāye ṭhatvā taṃ pariharituṃ “mahāaṭṭhakathāyaṃ panā”tiādimāha.",
  "tika-abh04t:225_4": "Saṅghaṭṭanākārena pavattānaṃ bhūtānaṃ saddassa nissayabhāvato saṅghaṭṭanena saheva",
  "tika-abh04t:225_5": "saddo uppajjati. Tappaccayabhāvoti upādinnakaghaṭṭanassa paccayabhāvo. Cittajapathavīdhātuyā",
  "tika-abh04t:225_6": "upādinnakaghaṭṭane paccayo bhavituṃ samattho cittasamuṭṭhānamahābhūtānaṃ eko ākāraviseso",
  "tika-abh04t:225_7": "atthi. Tadākārattā hi tesaṃ pathavīdhātu upādinnakaṃ ghaṭṭetīti imamatthaṃ vuttānusārena",
  "tika-abh04t:225_8": "veditabbattā “vuttanayeneva veditabbo”ti vatvā tameva vuttanayaṃ “tabbikārāna”ntiādinā",
  "tika-abh04t:225_9": "vibhāveti. Tattha aññamaññassa paccayabhāvo tappaccayabhāvo vuttoti attho. Aññampi",
  "tika-abh04t:225_10": "sabbaṃ vidhānanti “na cittasamuṭṭhānāti etena paramatthato abhāvaṃ dassetī”tiādinā",
  "tika-abh04t:225_11": "attanā vuttavidhānaṃ. Aṭṭhakathāyaṃ pana vuttavidhānaṃ “heṭṭhā vuttanayeneva veditabba”nti",
  "tika-abh04t:225_12": "aṭṭhakathāyaṃ vuttamevāti.",
  "tika-abh04t:226_0": "Attano attano paccayuppannassa desantare pārampariyena uppādanaṃ desantaruppādanaparamparatā.",
  "tika-abh04t:226_1": "Laddhāsevanenāti laddhapubbābhisaṅkhārena. Cittenevāti paṭhamacitteneva. “Satta javanāni",
  "tika-abh04t:226_2": "satta akkharāni nibbattentīti vādaṃ paṭikkhipitvā ekajavanavārapariyāpannāni cittāni",
  "tika-abh04t:226_3": "ekamakkharaṃ nibbattentī”ti vadanti. Kiñcāpi paṭhamacittenapi ghaṭṭanā nipphajjati,",
  "tika-abh04t:226_4": "ekasseva pana bahuso pavattanena atthi koci visesoti purimajavanasamuṭṭhitāhi ghaṭṭanāhi",
  "tika-abh04t:226_5": "paṭiladdhāsevanena sattamajavanena samuṭṭhitā ghaṭṭanā paribyattamakkharaṃ nibbattetīti",
  "tika-abh04t:226_6": "upatthambhanaṃ natthīti na sakkā vattuṃ. Laddhābhisaṅkhārena pana paṭhamacittenapi",
  "tika-abh04t:226_7": "ghaṭṭanā balavatī hotīti aṭṭhakathāyaṃ “upatthambhanakiccaṃ natthī”ti vuttaṃ siyā,",
  "tika-abh04t:226_8": "sabbametaṃ vīmaṃsitvā gahetabbaṃ.",
  "tika-abh04t:227": "Vacīkammadvārakathāvaṇṇanā niṭṭhitā.",
  "tika-abh04t:228": "Manokammadvārakathāvaṇṇanā",
  "tika-abh04t:229_0": "“Sabbāyapi kāyavacīviññattiyā kāyavacīdvārabhāvo viya sabbassapi cittassa manodvārabhāvo",
  "tika-abh04t:229_1": "sambhavatī”ti dassanatthaṃ aṭṭhakathāyaṃ “ayaṃ nāma mano manodvāraṃ na hotīti na",
  "tika-abh04t:229_2": "vattabbo”ti vatvā taṃdvāravantadhammadassanatthaṃ “ayaṃ nāma cetanā”tiādi vuttanti",
  "tika-abh04t:229_3": "āha “yassa dvāraṃ mano, taṃ dassanatthaṃ vutta”nti. Yathā pana tividhacatubbidhakāyavacīkammānaṃ",
  "tika-abh04t:229_4": "dvārabhāvato kāyakammadvāravacīkammadvārāni vuttāni, evaṃ manokammanti vuttaabhijjhādīnaṃ",
  "tika-abh04t:229_5": "dvārabhāvato vaṭṭahetubhūtalokiyakusalākusalasampayuttamano eva manokammadvāranti",
  "tika-abh04t:229_6": "sanniṭṭhānaṃ katanti daṭṭhabbaṃ. Cetanāya attano kiccaṃ āraddhāya sampayuttāpi taṃ",
  "tika-abh04t:229_7": "taṃ sakiccaṃ ārabhantīti sā ne sakicce pavatteti nāma, tathā pavattentī ca sampayutte",
  "tika-abh04t:229_8": "ekasmiṃ ārammaṇe avippakiṇṇe karoti byāpāreti cāti vuccati, tathā sampayuttānaṃ yathāvuttaṃ",
  "tika-abh04t:229_9": "avippakiṇṇakaraṇaṃ sampiṇḍanaṃ āyūhanaṃ byāpārāpādanaṃ byāpāraṇaṃ cetayananti āyūhanacetayanānaṃ",
  "tika-abh04t:229_10": "nānattaṃ dassento “phassādidhammehī”tiādimāha. Tathākaraṇanti yathā phassādayo sakasakakicce",
  "tika-abh04t:229_11": "pasutā bhavanti, tathā karaṇaṃ. Teneva yathāvuttena avippakiṇṇabyāpāraṇākārena sampayuttānaṃ",
  "tika-abh04t:229_12": "karaṇaṃ pavattananti daṭṭhabbaṃ. Kammakkhayakarattāti kammakkhayakaramanassa kammadvārabhāvo",
  "tika-abh04t:229_13": "na yujjatīti adhippāyo. Yato “kammapathakathā lokiyā evā”ti vadanti.",
  "tika-abh04t:230": "Manokammadvārakathāvaṇṇanā niṭṭhitā.",
  "tika-abh04t:231": "Kammakathāvaṇṇanā",
  "tika-abh04t:232_0": "Samānakālāpi kāraṇaphalakiriyā pubbāparakālā viya vattuṃ yuttāyeva. Seyyathāpi paṭiccasamuppāde",
  "tika-abh04t:232_1": "“cakkhuñca paṭicca rūpe ca uppajjati cakkhuviññāṇa”nti dassetuṃ “atha vā”tiādimāha.",
  "tika-abh04t:232_2": "Copanakiriyanti viññattidvayaṃ āha. Tassā hi cittasamuṭṭhānakāyasaddavācāhi kāyavacīviññattīhi",
  "tika-abh04t:232_3": "eva vā purimapurimāhi pavattetabbattā “kāyavācāhi copanakiriyaṃ karotī”ti vuttaṃ",
  "tika-abh04t:232_4": "tabbikārānaṃ bhūtānaṃ tathāpavattanato. Atha vā kāyavācāhīti kāyavacīviññattīhi.",
  "tika-abh04t:232_5": "Copanakiriyanti rūpakāyassa thambhanacalanakiriyaṃ upādinnakaghaṭṭanakiriyañca. Esā",
  "tika-abh04t:232_6": "hi kiriyā “rūpakāyaṃ thambhetuṃ cāletuṃ paccayo bhavituṃ samattho”ti, “upādinnakaghaṭṭanassa",
  "tika-abh04t:232_7": "paccayabhūto”ti ca vuttattā kāyavacīviññattīhi nipphajjatīti. Evañca katvā “copanakiriyānissayabhūtā",
  "tika-abh04t:232_8": "kāyavācā”ti, “kāyādīhi karaṇabhūtehi copanābhijjhādikiriyaṃ karonti vāsiādīhi viya",
  "tika-abh04t:232_9": "chedanādi”nti ca idampi vacanaṃ samatthitaṃ bhavati. Na kevalaṃ dharamānatāva sabbhāvo,",
  "tika-abh04t:232_10": "atha kho maggena asamucchinnatāpīti dassento “anirodhitevā”ti āha. Asamucchinnatā",
  "tika-abh04t:232_11": "ca kāyādīnaṃ tadupanissayakilesāsamucchedenevāti daṭṭhabbaṃ. “Kāyādīhi karaṇabhūtehi",
  "tika-abh04t:232_12": "copanābhijjhādikiriyaṃ karontī”ti etena copanābhijjhādikiriyānibbattidvārena cetanānibbattiyeva",
  "tika-abh04t:232_13": "vuttāti iminā adhippāyena “evañca…pe… yujjantī”ti āha. Evañca katvā kāye sati vācāya",
  "tika-abh04t:232_14": "satītiādivacanaṃ anulomitaṃ hoti. Yāya cetanāyāti karaṇaniddeso pana kāyādīnaṃ copanābhijjhādikiriyāya",
  "tika-abh04t:232_15": "ca cetanāhetukattadassanatthaṃ vuttoti.",
  "tika-abh04t:233": "Sabhāvato upakārakato magge sati sabbhāvato ca bojjhaṅgā magge antogadhāti āha “na ca na sakkā”tiādi.",
  "tika-abh04t:234_0": "Kammapathaṃ appattānampi taṃtaṃdvāre saṃsandananti yathā kammapathaṃ pattānaṃ, evaṃ",
  "tika-abh04t:234_1": "kammapathaṃ appattānampi satipi dvārantaruppattiyaṃ yathāsakaṃ dvāreheva nāmaggahaṇanti",
  "tika-abh04t:234_2": "vadanti, evaṃ sati aṭṭhakathāya virodho. Dutiyatthassa ca abhāvo siyā, tasmā taṃtaṃdvāre",
  "tika-abh04t:234_3": "saṃsandananti yasmiṃ yasmiṃ dvāre kammapathaṃ appattā akusalacetanādayo pavattā,",
  "tika-abh04t:234_4": "tāsaṃ tena teneva dvārena nāmaggahaṇaṃ. Taṃ pana taṃtaṃdvārapakkhikabhāvakaraṇato",
  "tika-abh04t:234_5": "tattha avarodhananti vuttaṃ. Yathā hi kammapathaṃ pattā kāyakammādisaṅkhātā cetanā",
  "tika-abh04t:234_6": "dvārantare uppannāpi kāyakammādināmameva labhanti, na evaṃ kammapathaṃ appattā. Tā",
  "tika-abh04t:234_7": "pana yattha yattha dvāre uppajjanti, tena teneva dvārena kāyaduccaritaṃ vacīduccaritantiādināmaṃ",
  "tika-abh04t:234_8": "labhanti. Evaṃ nāmaggahaṇameva hi tesaṃ taṃtaṃdvārapakkhikakaraṇaṃ vuttaṃ. Teneva",
  "tika-abh04t:234_9": "hi aṭṭhakathāyaṃ “kiñcāpi vacīdvāre copanappattaṃ kammapathaṃ, appattatāya pana kāyakammaṃ",
  "tika-abh04t:234_10": "na hoti, kevalaṃ vacīduccaritaṃ nāma hotī”ti vuttaṃ.",
  "tika-abh04t:235_0": "Satipi pāṇātipātādicetanāya vacīdvārādīsu pavattiyaṃ yathāvuttayebhuyyatabbahulavuttiyā",
  "tika-abh04t:235_1": "kāyakammādibhāvavavatthāpanaṃ kāyādikassa taṃtaṃdvārabhāvavavatthāpanañca kammadvārābhedanaṃ.",
  "tika-abh04t:235_2": "Tañhi kammadvārānaṃ asaṃkiṇṇabhāvena patiṭṭhāpanaṃ. Yaṃ sandhāya “āṇattisamuṭṭhitesū”ti",
  "tika-abh04t:235_3": "aṭṭhakathāyaṃ vakkhati. Keci pana “ekekasmiṃ dvāre anekesaṃ kammānaṃ pavattidassanampi",
  "tika-abh04t:235_4": "dvārasaṃsandana”nti vadanti. Yathā pavatto byāpādo kammapatho hoti, taṃ dassetuṃ",
  "tika-abh04t:235_5": "“ime sattā haññantū”ti pavatti byāpādassa dassitā. Kāyadvārikacetanāya sahakārīkāraṇabhāvato",
  "tika-abh04t:235_6": "kāyakammavohāralābhā, abhijjhādīnaṃ parasantakassa attano pariṇāmanavasena “ime sattā",
  "tika-abh04t:235_7": "haññantū”tiādinā ca appavattattā manokammavohāravirahā, acetanāsabhāvato vā pāṇātipātādivasena",
  "tika-abh04t:235_8": "abbohārikā, pāṇātipātādibhāvena na vattabbāti attho. Etthāti abbohārikabhāve.",
  "tika-abh04t:236": "Dasavidhā iddhi…pe… tabbā vitthārenāti adhippāyo.",
  "tika-abh04t:237_0": "Tenādhippetanti “akusalaṃ vacīkammaṃ manodvāre samuṭṭhātī”ti vadantena adhippetaṃ.",
  "tika-abh04t:237_1": "“Na uposathakkhandhake vutta”nti kasmā vuttaṃ, nanu tena uposathakkhandhakato suttaṃ",
  "tika-abh04t:237_2": "āhaṭanti? Kiñcāpi āhaṭaṃ, tattha avuttoyeva pana so tena vuttoti gahitoti dassento",
  "tika-abh04t:237_3": "“tattha avuttamevā”tiādimāha.",
  "tika-abh04t:238_0": "“Sugatiduggatīsu upapajjanaṃ sukatadukkaṭakammato na hoti, khandhasivādīhi pana hotīti",
  "tika-abh04t:238_1": "gahetvā ‘natthi dinna’ntiādinā parāmasantassa vasena ‘micchādiṭṭhi…pe… paribhaṇḍādīni",
  "tika-abh04t:238_2": "karotī’ti vutta”nti vadanti. Abhijjhādipadhānattāti etena vijjamānesupi byāpādādīsu",
  "tika-abh04t:238_3": "yadā kāyavacīdvāresu cetanā balavatī hoti, na tathā itare, tadā padhānabhāvato cetanā",
  "tika-abh04t:238_4": "kāyakammaṃ vacīkammanti ca vohāraṃ labhati. So kho panassā padhānabhāvo pāṇātipātādisiddhiyā",
  "tika-abh04t:238_5": "viññāyati. Yadā pana tesuyeva dvāresu abhijjhādayo balavanto honti, na tathā cetanā,",
  "tika-abh04t:238_6": "tadā tattha vijjamānāpi cetanā apadhānabhāvato kāyakammaṃ vacīkammanti ca vohāraṃ",
  "tika-abh04t:238_7": "na labhati. Abhijjhādayo pana padhānabhāvato satipi kāyaṅgavācaṅgacopane sakena vavatthānena",
  "tika-abh04t:238_8": "manokammantveva vuccantīti dasseti. Ye pana “tīsupi dvāresu kammapathabhāvena appattiyā",
  "tika-abh04t:238_9": "dvārattayepi kammapathappattamanokammena saha pavattiyā ca cetanā ettha kammanti",
  "tika-abh04t:238_10": "na vuccatī”ti vadanti, tehi abhijjhādīnaṃ padhānasabhāvaṃyeva sandhāya vuttaṃ siyā.",
  "tika-abh04t:238_11": "Atha vā cetanāya nippariyāyakammabhāvato pariyāyakamme anavarodhetabbattā “abbohārikā”ti",
  "tika-abh04t:238_12": "vuttaṃ. Attano sabhāveneva pana sā etthāpi kammanti vuccati. Yathāha “cetanāhaṃ,",
  "tika-abh04t:238_13": "bhikkhave, kammaṃ vadāmī”tiādi. Aṭṭhakathāyañca “tasmiṃ dvāre siddhā cetanā”tiādinā",
  "tika-abh04t:238_14": "cetanāyeva padhānaṃ katvā vuttaṃ. Tenevāha “sabhāveneva sā manokamma”ntiādi. Atha",
  "tika-abh04t:238_15": "vā kammapathappattaabhijjhādīhi kāyavacīdvāre sahajātā cetanā kāyavacīkammavasena",
  "tika-abh04t:238_16": "abbohārikā cetanāsaṅkhātamanokammattāti. Yadi abhijjhādayo padhānā, na cetanā, evaṃ",
  "tika-abh04t:238_17": "sati abhijjhādayo cettha kammaṃ, na cetanā, abhijjhādipakkhikā vā sā siyāti anuyogaṃ",
  "tika-abh04t:238_18": "manasi katvā āha “tividhā, bhikkhave”tiādi. “Cetanāpi…pe… manodvāre eva samuṭṭhahantī”ti",
  "tika-abh04t:238_19": "idaṃ manodvāre cetanāya abhijjhādīhi manokammabhāve nibbisesabhāvadassananti katvā",
  "tika-abh04t:238_20": "“cetanā…pe… adhippāyo”ti āha. Cetanā cetanākammaṃ, abhijjhādayo cetanāsampayuttakammanti",
  "tika-abh04t:238_21": "ettakameva hi ettha visesoti. Ettha ca cetanāya kāyavacīkammabhāvo siyāti āsaṅkāya",
  "tika-abh04t:238_22": "abhāvato manodvāre akusalakāyavacīkammānaṃ anuppattito ca abbohārikāti na vuttanti daṭṭhabbaṃ.",
  "tika-abh04t:239_0": "Virativisiṭṭhāti viratito cetanāya padhānabhāvamāha. Tattha “tividhā, bhikkhave,",
  "tika-abh04t:239_1": "kāyasañcetanā”tiādinā āgamamhi “pāṇātipātādipaṭipakkhabhūtā”ti yuttiṃ dasseti. Yasmā",
  "tika-abh04t:239_2": "ca paṭṭhāne cetanāva “kammapaccayo”ti vuttā, na virati, abhijjhādayo vā, tasmā nippariyāyena",
  "tika-abh04t:239_3": "kammaṃ “cetanā”ti anabhijjhādayo “cetanāpakkhikā vā”ti vuttāti veditabbaṃ. Asaṅkarato",
  "tika-abh04t:239_4": "kammadvārāni vavatthapento “rakkhatī”ti, vipariyāyena “bhindatī”ti vuttoti rakkhaṇabhindanāni",
  "tika-abh04t:239_5": "anāsetvā nāsetvā ca kathananti vuttānīti.",
  "tika-abh04t:240": "Kammakathāvaṇṇanā niṭṭhitā.",
  "tika-abh04t:241_0": "Tatiyo vikappo paṭhamacatutthaviññāṇadvāresuyeva labbhati, na itarattha “sotaṃ ghāna”ntiādinā",
  "tika-abh04t:241_1": "avuttattā, itarathāpi vā avibhattike niddese labbhati. Yato saṃvaravasena pātimokkhasīlaṃ",
  "tika-abh04t:241_2": "pavattati, taṃ dussīlyanti āha “dussīlyaṃ pāṇātipātādicetanā”ti. Itarā saṃvaravinimuttā",
  "tika-abh04t:241_3": "abhijjhādomanassayuttā tappadhānā vā akusaladhammā satipaṭipakkhā akusalā dhammā.",
  "tika-abh04t:241_4": "Ārammaṇe cittavossaggavasena pavatto akusalacittuppādo pamādo. Vīriyapanodanabhāvato",
  "tika-abh04t:241_5": "thinamiddhaṃ “kosajja”nti vuttaṃ, thinamiddhappadhāno vā cittuppādo.",
  "tika-abh04t:242_0": "Asuddhatāti akevalatā aññena sammissatā. Dvārañhi dvārantarikakammassa dvāraṃ hontaṃ",
  "tika-abh04t:242_1": "tena missitaṃ viya hoti. Tenevāha “musāvādādinopi kāyadvāre pavattisabbhāvā”ti. Keci",
  "tika-abh04t:242_2": "pana “aviññeyyamānantarānaṃ dvārantaracittānaṃ antarantarā appavattito suddhanti",
  "tika-abh04t:242_3": "vutta”nti vadanti, taṃ anekassapi javanavārassa kāyakammādibhāvena pabandhanavasena",
  "tika-abh04t:242_4": "pavatti atthīti katvā vuttaṃ. Aviruddhaṃ hotīti akusalakāyakammādibhāvena avadhāretvā",
  "tika-abh04t:242_5": "asaṃvaraṃ vatvā puna tasseva vācāasaṃvaradvārādīsu uppattivacanaṃ kāyadvārūpalakkhito",
  "tika-abh04t:242_6": "asaṃvaro dvārantare pavattopi kāyadvāriko evāti evaṃ saṃvaṇṇanāya sati na virujjhatīti",
  "tika-abh04t:242_7": "attho. Idāni taṃ avirujjhanākāraṃ “asaṃvaro hī”tiādinā vibhāveti. Sadvāreti attano",
  "tika-abh04t:242_8": "dvāre. Asaṃvaro dvārantare uppajjamānopi sadvāravasena uppannoti vuccatīti etena",
  "tika-abh04t:242_9": "vācāasaṃvaradvāre uppannopi kāyiko asaṃvaro copanakāyaasaṃvaradvāravasena uppannotveva",
  "tika-abh04t:242_10": "vuttoti daṭṭhabbaṃ. Esa nayo itaratthāpi. Kammaṃ aññadvāreti kammassa dvārantaracaraṇaṃ",
  "tika-abh04t:242_11": "pākaṭanti katvā vuttaṃ.",
  "tika-abh04t:243_0": "Evaṃ satīti copanasaṅkhāte kāyaasaṃvaradvāre asaṃvaroti ettake eva gahite. Kammapathabhāvappattasseva",
  "tika-abh04t:243_1": "kammabhāvo aṭṭhakathāyaṃ vuttoti āha “kammapathabhāvappattatāya vacīmanokamma”nti.",
  "tika-abh04t:243_2": "Sesanti dvārantarānupalakkhitaṃ. Tathā na vuccatīti kāyakammanti na vuccatīti attho.",
  "tika-abh04t:243_3": "Tattheva vakkhāmāti kammapathasaṃsandane vakkhāma. “So hi kāyadvāre copanappatto",
  "tika-abh04t:243_4": "akusalaṃ kāyakammaṃ hotī”tiādinā “copanakāyaasaṃvaradvāravasena uppanno akusalaṃ",
  "tika-abh04t:243_5": "kāyakammameva hotī”tiādinā ca vacīkammādīnañca kammapathappattānaṃ asaṃvarabhūtānaṃ",
  "tika-abh04t:243_6": "kāyakammādibhāve āpanne “catubbidhaṃ vacīduccaritaṃ akusalaṃ vacīkammameva hotī”tiādinā",
  "tika-abh04t:243_7": "apavādena nivatti daṭṭhabbāti evaṃ vakkhamānataṃ sandhāyāha. Antogadhatā daṭṭhabbā",
  "tika-abh04t:243_8": "paccayasannissitaājīvapārisuddhisīlānaṃ ñāṇavīriyehi sādhetabbattāti adhippāyo.",
  "tika-abh04t:244": "Akusalakammapathakathāvaṇṇanā",
  "tika-abh04t:245_0": "Sarasena attano sabhāvena. Yāya cetanāya pavattamānassa jīvitindriyassa paccayabhūtesu",
  "tika-abh04t:245_1": "mahābhūtesu upakkamakaraṇahetu taṃmahābhūtapaccayā uppajjanakamahābhūtā nuppajjissanti,",
  "tika-abh04t:245_2": "sā tādisapayogasamuṭṭhāpikā cetanā pāṇātipāto nāma. Laddhupakkamāni hi bhūtāni na",
  "tika-abh04t:245_3": "purimabhūtāni viya visadānīti samānajātiyānaṃ bhūtānaṃ kāraṇaṃ na hontīti. Ekassapi",
  "tika-abh04t:245_4": "payogassa sahasā nipphādanavasena kiccasādhikāya bahukkhattuṃ pavattajavanehi laddhāsevanāya",
  "tika-abh04t:245_5": "ca sanniṭṭhāpakacetanāya vasena payogassa mahantabhāvo. Satipi kadāci khuddake ceva",
  "tika-abh04t:245_6": "mahante ca pāṇe payogassa samabhāve mahantaṃ hanantassa cetanā tibbatarā uppajjatīti",
  "tika-abh04t:245_7": "vatthussa mahantabhāvoti tadubhayaṃ cetanāya balavabhāveneva hotīti āha “payoga…pe…",
  "tika-abh04t:245_8": "bhāvato”ti. Yathāvuttapaccayavipariyāyepīti payogavatthuādipaccayānaṃ amahattepi.",
  "tika-abh04t:245_9": "Taṃtaṃpaccayehīti guṇavantatādipaccayehi. Ettha ca hantabbassa guṇavantatāya mahāsāvajjatā",
  "tika-abh04t:245_10": "vatthumahantatāya viya daṭṭhabbā. Kilesānaṃ upakkamānaṃ dvinnañca mudutāya tibbatāya",
  "tika-abh04t:245_11": "ca appasāvajjatā mahāsāvajjatā ca yojetabbā. Pāṇo pāṇasaññitā vadhakacittañca pubbabhāgasambhārā,",
  "tika-abh04t:245_12": "upakkamo vadhakacetanāsamuṭṭhāpito, pañcasambhāravatī pāṇātipātacetanāti sā pañcasambhāravinimuttā",
  "tika-abh04t:245_13": "daṭṭhabbā. Esa nayo adinnādānādīsupi.",
  "tika-abh04t:246_0": "Mantaparijappanena parassa santakaharaṇaṃ vijjāmayo, vinā mantena parasantakassa",
  "tika-abh04t:246_1": "kāyavacīpayogehi ākaḍḍhanaṃ tādisaiddhiyogena iddhimayo payogoti adinnādānassapi",
  "tika-abh04t:246_2": "cha payogā sāhatthikādayo veditabbā.",
  "tika-abh04t:247_0": "Abhibhavitvā vītikkamane micchācāro mahāsāvajjo, na tathā ubhinnaṃ samānacchandabhāve.",
  "tika-abh04t:247_1": "“Cattāro sambhārāti vuttattā abhibhavitvā vītikkamane satipi maggenamaggapaṭipattiadhivāsane",
  "tika-abh04t:247_2": "purimuppannasevanābhisandhipayogābhāvato micchācāro na hoti abhibhuyyamānassā”ti",
  "tika-abh04t:247_3": "vadanti. Sevanacitte sati payogābhāvo na pamāṇaṃ itthiyā sevanappayogassa yebhuyyena",
  "tika-abh04t:247_4": "abhāvato. Purisasseva hi yebhuyyena sevanappayogo hotīti itthiyā puretaraṃ sevanacittaṃ",
  "tika-abh04t:247_5": "upaṭṭhāpetvā nipannāyapi micchācāro na siyāti āpajjati, tasmā purisassa vasena ukkaṃsato",
  "tika-abh04t:247_6": "cattāro sambhārā vuttāti daṭṭhabbaṃ. Aññathā itthiyā purisakiccakaraṇakāle purisassapi",
  "tika-abh04t:247_7": "sevanappayogābhāvato micchācāro na siyāti. Keci pana “attano ruciyā pavattitassa",
  "tika-abh04t:247_8": "tīṇi aṅgāni, balakkārena pavattitassa tīṇīti sabbāni aggahitaggahaṇena cattārī”ti",
  "tika-abh04t:247_9": "vadanti, vīmaṃsitvā gahetabbaṃ.",
  "tika-abh04t:248_0": "Duṭṭhacittassa amaraṇādhippāyassa pharusakāyavacīpayogasamuṭṭhāpikā pharusacetanā",
  "tika-abh04t:248_1": "pharusavācā. Maraṇādhippāye pana sati atthasiddhitadabhāvesu pāṇātipātā byāpādā ca",
  "tika-abh04t:248_2": "hontīti. Yaṃ pati pharusavācā payujjati, tassa sammukhāva sīsaṃ eti. “Parammukhepi",
  "tika-abh04t:248_3": "pharusavācā hotī”ti vadanti.",
  "tika-abh04t:249_0": "Yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi",
  "tika-abh04t:249_1": "avacanaṃ, nanu abhijjhādīnampi kammapathaṃ appattānaṃ atthitāya aniyato kammapathabhāvoti",
  "tika-abh04t:249_2": "tesampi kammapatharāsiyaṃ avacanaṃ āpajjatīti? Nāpajjati, kammapathatātaṃsabhāgatāhi",
  "tika-abh04t:249_3": "tesaṃ tattha vuttattā. Yadi evaṃ cetanāpi tattha vattabbā siyāti? Saccametaṃ, sā",
  "tika-abh04t:249_4": "pana pāṇātipātādikāti pākaṭo tassā kammapathabhāvoti na vuttaṃ siyā. Cetanāya hi",
  "tika-abh04t:249_5": "“cetanāhaṃ, bhikkhave, kammaṃ vadāmi,”“tividhā, bhikkhave, kāyasañcetanā akusalaṃ",
  "tika-abh04t:249_6": "kāyakamma”ntiādivacanehi kammabhāvo dīpito. Kammaṃyeva ca sugatiduggatīnaṃ taduppajjanasukhadukkhānañca",
  "tika-abh04t:249_7": "pathabhāvena pavattaṃ kammapathoti vuccatīti pākaṭo tassā kammapathabhāvo. Abhijjhādīnaṃ",
  "tika-abh04t:249_8": "pana cetanāsamīhanabhāvena sucaritaduccaritabhāvo, cetanājanitataṃbandhatibhāvena",
  "tika-abh04t:249_9": "sugatiduggatitaduppajjanasukhadukkhānaṃ pathabhāvo cāti na tathā pākaṭo kammapathabhāvoti",
  "tika-abh04t:249_10": "te eva kammapatharāsibhāvena vuttā. Atathājātiyattā vā cetanā tehi saddhiṃ na vuttā",
  "tika-abh04t:249_11": "siyā. Vicāretvā gahetabbaṃ.",
  "tika-abh04t:250_0": "Pāṇātipātādīnaṃ ārammaṇāneva tabbiratiārammaṇānīti pañca sikkhāpadā parittārammaṇā",
  "tika-abh04t:250_1": "evāti vacanena adinnādānādīnaṃ sattārammaṇatāvacanassa virodhaṃ codeti. Tathā hi",
  "tika-abh04t:250_2": "vakkhati “vītikkamitabbatoyeva hi veramaṇī nāma hotī”ti. Sayameva pariharissatīti",
  "tika-abh04t:250_3": "sikkhāpadavibhaṅge pañhapucchakavaṇṇanaṃ sandhāya vadati. Tattha hi “yasmā sattoti",
  "tika-abh04t:250_4": "saṅkhyaṃ gate saṅkhāreyeva ārammaṇaṃ karoti, tasmā parittārammaṇāti vuccantī”ti vuttaṃ.",
  "tika-abh04t:251_0": "Duggatatādīnīti ādi-saddena “aladdhālābho laddhavināso icchitānaṃ bhogānaṃ kicchapaṭilābho",
  "tika-abh04t:251_1": "rājādīhi sādhāraṇabhogatā dukkhavihāro sāsaṅkavihāro”ti evamādayo saṅgahitā. Keci",
  "tika-abh04t:251_2": "pana “diṭṭheva dhamme bhogajāniādayo nissandaphala”nti vadanti.",
  "tika-abh04t:252": "Kusalakammapathakathāvaṇṇanā",
  "tika-abh04t:253": "Tāsañca viratīnaṃ cetanāsampayuttattā cetanādvārena sugatiduggatitaduppajjanasukhadukkhānaṃ pathabhāvo yuttoti adhippāyo.",
  "tika-abh04t:254": "Kammapathasaṃsandanakathāvaṇṇanā",
  "tika-abh04t:255_0": "Tathāti kammapathappattānaṃ. Kecīti dhammasirittheraṃ sandhāyāha. So hi kammapathappattānameva",
  "tika-abh04t:255_1": "dussīlyādīnaṃ susīlyādīnañca kammapathehi atthato nānattābhāvadassanaṃ, tesaṃ vā",
  "tika-abh04t:255_2": "phassadvārādīhi avirodhabhāvena dīpanaṃ kammapathasaṃsandananti vadati. Kammapathatā",
  "tika-abh04t:255_3": "natthīti etena yathāvuttānaṃ asaṃvarasaṃvarānaṃ tesaṃ vāde kammapathasaṃsandane asaṅgahitataṃ",
  "tika-abh04t:255_4": "dasseti. Ye pana saṅgahaṃ labhanti, tesaṃ gahaṇe payojanābhāvaṃ dassetuṃ “tividha…pe…",
  "tika-abh04t:255_5": "dassanenā”ti vuttaṃ. Evaṃ purimapakkhe saṅkhepato dosaṃ vatvā dutiyapakkhepi vattuṃ",
  "tika-abh04t:255_6": "“na ca duccaritāna”ntiādimāha. Tena ye duccaritasucaritaasaṃvarasaṃvarā anucarīyanti,",
  "tika-abh04t:255_7": "tesaṃ kāyakammāditā vidhīyatīti dasseti. “Pañcaphassadvāravasena uppanno asaṃvaro",
  "tika-abh04t:255_8": "akusalaṃ manokammameva hotī”tiādinā hi vuttanti. Yadi cātiādinā anavasesapariyādānābhāvamāha.",
  "tika-abh04t:255_9": "Uppatti na vattabbāti kammapatha…pe… vadantehi “manokammaṃ chaphassadvāravasena uppajjatī”ti",
  "tika-abh04t:255_10": "na vattabbanti attho. Atha vā yadi kammapathappattāneva dussīlyādīni kāyakammādināmehi",
  "tika-abh04t:255_11": "aṭṭhakathāyaṃ vuttānīti evaṃ vadantehi aṭṭhakathācariyehi manokammassa chaphassadvāravasena",
  "tika-abh04t:255_12": "uppatti na vattabbāti attho. Taṃtaṃkammabhāvassa vuttattāti “tividhaṃ kāyaduccaritaṃ",
  "tika-abh04t:255_13": "akusalaṃ kāyakammameva hotī”tiādiṃ sandhāyāha.",
  "tika-abh04t:256_0": "Kammantarampi taṃdvārikakammameva siyāti pāṇātipātādikassa vacīkammādibhāvamāsaṅkati.",
  "tika-abh04t:256_1": "Tasmāti yasmā kesañci asaṃvarānaṃ saṃvarānañca kammapathatā natthi, kāyaduccaritādīnañca",
  "tika-abh04t:256_2": "kammapathehi nānattābhāvadassanena payojanaṃ natthi, na ca duccaritādīnaṃ phassadvārānaṃ",
  "tika-abh04t:256_3": "vasena uppatti dīpitā, na cāyaṃ vidhi niravasesasaṅgāhikā, kammānañca saṅkaro āpajjati,",
  "tika-abh04t:256_4": "aṭṭhakathāyañca pubbāparavirodho, tasmāti attho. Samānanāmatā kāyakammāditā. Sāmaññanāmāvijahanaṃ",
  "tika-abh04t:256_5": "kāyakammādibhāvāvijahanaṃ. Ubhayesanti kammapathākammapathānaṃ. Uppattipariyāyavacanābhāvatoti",
  "tika-abh04t:256_6": "etena phassadvāraasaṃvaradvārādīnaṃ taṃdvārikakammānañca atthato nānattābhāvepi tathā",
  "tika-abh04t:256_7": "tathā pavattadesanāvasena te vicāritāti dasseti. “Akusalaṃ kāyakammaṃ pañcaphassadvāravasena",
  "tika-abh04t:256_8": "na uppajjatī”tiādiko dutiyavinicchayo.",
  "tika-abh04t:257_0": "Kāye vācāya ca…pe… siddhitoti etena copanappattaṃ akusalaṃ manokammaṃ copanaṃ appattato",
  "tika-abh04t:257_1": "visesetvā dassetuṃ “kāyavacīkamma”nti vuttaṃ, na pana kāyavacīkammabhāvatoti dasseti.",
  "tika-abh04t:257_2": "Tena kāyavacīgahaṇaṃ yathāvuttacopanappattaṃ eva vibhāvetīti daṭṭhabbaṃ. Tenevāha",
  "tika-abh04t:257_3": "– “copanappattaṃ akusalaṃ kāyadvāre vacīdvāre ca manokammaṃ hotī”ti. Taṃ-sadde vutte",
  "tika-abh04t:257_4": "yaṃ-saddo abyabhicāritasambandhatāya vuttoyeva hotīti katvā “yaṃ uppajjatī”ti vuttaṃ.",
  "tika-abh04t:257_5": "Uppādamattaparicchinnenāti chaphassadvārikakammenāti attho. Matta-saddena visesanivattiatthena",
  "tika-abh04t:257_6": "manokammatāvisesaṃ nivatteti. Niyamassa eva-saddassa akatattā “kāyavacīkammameva",
  "tika-abh04t:257_7": "hotī”ti avuttattā. Idāni niyamākaraṇena laddhaguṇaṃ dassento “na pana sabbampī”tiādimāha.",
  "tika-abh04t:258_0": "“Niyamassa akatattā”tiādi purimanayoti adhippeto. Vattuadhippāyānurodhinī saddappavattīti",
  "tika-abh04t:258_1": "samāsapade ekadesopi ākaḍḍhīyati adhikāravasenāti adhippāyena “kamma-saddamattena",
  "tika-abh04t:258_2": "sambandhaṃ katvā”ti vuttaṃ. Yaṃ pana vadantītiādinā ettha padakāramatassa ayuttataṃ",
  "tika-abh04t:258_3": "dasseti. Tattha cetanāpakkhikānanti kāyavacīkammabhūtacetanāpakkhikānaṃ. Satanti",
  "tika-abh04t:258_4": "samānānaṃ. Taṃtaṃdvārakammapathānañcāti idaṃ imassa cittassa kammapathabhāvena pavattaṃ",
  "tika-abh04t:258_5": "kālaṃ sandhāya vuttaṃ, na sabbadā, kammapathabhāveneva pavattanato. Ca-saddena vā",
  "tika-abh04t:258_6": "akammapathasaṅgaho daṭṭhabbo. Atha vā taṃtaṃdvārā ca taṃtaṃdvārakammapathā ca taṃtaṃdvārakammapathāti",
  "tika-abh04t:258_7": "“taṃtaṃdvārā”ti padena akammapathānaṃ saṃvarānaṃ saṅgaho daṭṭhabbo. Tena sabhāvenāti",
  "tika-abh04t:258_8": "manokammassa dvārabhāvena, na attanoti adhippāyo. Evamidhāpīti cittajanito cittasampayuttassa",
  "tika-abh04t:258_9": "kammassa dvārabhāvo cittepi upacaritoti attho. Vattabbameva natthi anantarapaccayabhūtamanorahitassa",
  "tika-abh04t:258_10": "cittassa abhāvatoti.",
  "tika-abh04t:259": "Dvārakathāvaṇṇanā niṭṭhitā.",
  "tika-abh04t:260": "Kamābhāvaniyamābhāve sabbārammaṇatādīti ādi-saddena saṅgaṇhāti. Na hi…pe… atthīti padhāne asambhavato appadhānaṃ adhikarīyatīti dasseti.",
  "tika-abh04t:261": "Dhammuddesavārakathā",
  "tika-abh04t:262": "Phassapañcamakarāsivaṇṇanā",
  "tika-abh04t:263": "“Tasmiṃ samaye phasso hotī”tiādikāya pāḷiyā phassādīnaṃ kāmāvacaratādidassane na tapparabhāvo, sabhāvadassane eva pana tapparabhāvoti dasseti “na hi phassādīna”ntiādinā.",
  "tika-abh04t:264_0": "Cittakiriyābhāvenāti cittabyāpārabhāvena. Phassassa sampajjanamuppajjanameva. Sannipatitappavattiyā",
  "tika-abh04t:264_1": "paccayo hotīti etena cittārammaṇasannipātakāraṇaṃ phasso cittārammaṇasannipātoti",
  "tika-abh04t:264_2": "vuttoti dasseti. Phasso hi cittassa ārammaṇe phusanākāreneva pavattito tassa ārammaṇe",
  "tika-abh04t:264_3": "sannipatitappavattiyā paccayoti ca vuccati. Sā cassa phusanākārappavatti sākhagge",
  "tika-abh04t:264_4": "ṭhitaṃ disvā bhūmisaṇṭhitassa avīrakapurisassa jaṅghacalanaṃ, ambilaambapakkādiṃ",
  "tika-abh04t:264_5": "khādantaṃ disvā mukhe kheḷuppatti, dayālukassa paraṃ haññamānaṃ disvā sarīrakampananti",
  "tika-abh04t:264_6": "evamādīsu paribyattā hoti. Tabbisesabhūtā rūpadhammāti yathā paṭihananavasena aññamaññaṃ",
  "tika-abh04t:264_7": "āsannataraṃ uppajjamānesu rūpadhammavisesesu saṅghaṭṭanapariyāyo, evaṃ cittārammaṇānaṃ",
  "tika-abh04t:264_8": "visayakaraṇavisayabhāvappatti paṭihananākārena hoti. So ca cittanissito dhammaviseso",
  "tika-abh04t:264_9": "saṅghaṭṭanapariyāyena vutto, yadāha “eva”ntiādi. Keci pana “saṅghaṭṭanaraso phasso",
  "tika-abh04t:264_10": "pañcadvārikova, na itaro vatthārammaṇasaṅghaṭṭanābhāvato”ti vadanti, taṃ na yujjati",
  "tika-abh04t:264_11": "upacārasiddhattā saṅghaṭṭanassa. Itarathā pañcadvārikassapi taṃ na sambhaveyyāti.",
  "tika-abh04t:264_12": "Indriyamanasikāresu yathāpavattamānesu taṃtaṃārammaṇe viññāṇaṃ uppajjati, tesaṃ tathāpavattiyeva",
  "tika-abh04t:264_13": "viññāṇassa visayabhāvakaraṇaṃ.",
  "tika-abh04t:265_0": "“Yaṃ kho, bhikkhave, ime pañca kāmaguṇe paṭicca uppajjati sukhaṃ somanassaṃ, ayaṃ",
  "tika-abh04t:265_1": "vuccati kāmānaṃ assādo”tiādivacanato sukhavedanāva assādoti āha “assādabhāvato”ti.",
  "tika-abh04t:265_2": "Phusanādibhāvena ārammaṇaggahaṇaṃ ekadesānubhavananti anupacaritameva phassādīnaṃ",
  "tika-abh04t:265_3": "anubhavanakiccamāha.",
  "tika-abh04t:266": "Nimittenāti nīlādinā dīghādinā ca nimittena. Etenupāyenāti yathā ñāṇappadhāne cittuppāde saññā ñāṇamanuvattati, evaṃ samādhippadhāne samādhinti dasseti.",
  "tika-abh04t:267": "Pabandhatīti paṭṭhapeti sampayuttadhamme sakasakakicce paṭṭhapeti. Teneva hi tadatthaṃ vivaranto “pavattetī”ti āha.",
  "tika-abh04t:268_0": "Vijjamānatāvācī hoti-saddo, vijjamānatā ca saṅkhatadhammānaṃ uppajjanena vinā natthīti",
  "tika-abh04t:268_1": "“cittaṃ na tathā atthato nuppajjatī”ti vuttaṃ. Tena yasmā cittaṃ na nuppajjati uppajjati",
  "tika-abh04t:268_2": "eva, tasmā cittaṃ hotīti vuttanti ayamettha aṭṭhakathāya attho. Evamavaṭṭhite hoti-uppajjati-saddānaṃ",
  "tika-abh04t:268_3": "samānatthattena na kiñci payojanaṃ dissati. Atha vā bhavanaṃ nāma sattā, sattā ca",
  "tika-abh04t:268_4": "uppādādinā samaṅgitāti phassādīnaṃ khaṇattayapariyāpannatā “phasso hotī”tiādīsu hoti-saddena",
  "tika-abh04t:268_5": "vuttā. Tattha yo bhāvo uppādasamaṅgī, na so na hoti nāma, tasmā uppajjati-saddena",
  "tika-abh04t:268_6": "vuccamānassa atthassa hoti-saddavacanīyatā na na sambhavati. Uppannaṃ hotīti ettha",
  "tika-abh04t:268_7": "pana kiñcāpi uppanna-saddeneva uppādādisamaṅgitā vuccati, tabbhāvānativatti pana",
  "tika-abh04t:268_8": "hoti-saddena vuttā khaṇattayavītivattepi uppanna-saddassa vattanato, tasmā na ettha",
  "tika-abh04t:268_9": "uppajjati-saddena samānatthatāsabbhāvadassanaṃ viya uppajjatidassanampi virujjhati",
  "tika-abh04t:268_10": "pākaṭakaraṇabhāvato. Itarathā “cittaṃ uppannaṃ hotī”ti imināva cittassa vijjamānabhāvo",
  "tika-abh04t:268_11": "dassitoti kiṃ puna vijjamānabhāvadassanenāti na na sakkā vattuṃ, samayavavatthānavasena",
  "tika-abh04t:268_12": "savisesaṃ vuttampi cittaṃ phassādīhi sahuppattiyā suṭṭhutaraṃ nibbisesanti dassetuṃ",
  "tika-abh04t:268_13": "cittassa puna vacanaṃ. Uddiṭṭhadhammānaṃyeva cettha niddesavāre vibhajanaṃ, na vibhaṅge",
  "tika-abh04t:268_14": "viya pāḷiyā āruḷhasabbapadānanti “uddesavāre saṅgaṇhanatthaṃ niddesavāre vibhajanattha”nti",
  "tika-abh04t:268_15": "ayampi attho niccalo. Tathā hi “yasmiṃ samaye rūpūpapattiyā maggaṃ bhāvetī”tiādīsu",
  "tika-abh04t:268_16": "maggādayo na vibhattā. Apica adhipatibhāvena indriyesu viya phassavedanāsaññācetanāhi",
  "tika-abh04t:268_17": "saha sabbacittuppādasādhāraṇarāsiyaṃ gahetabbattā samayavavatthāne vuttampi cittaṃ",
  "tika-abh04t:268_18": "phassapañcamake vuttanti daṭṭhabbaṃ.",
  "tika-abh04t:269": "Jhānaṅgarāsivaṇṇanā",
  "tika-abh04t:270_0": "Vitakkananti vitakkanakiriyā, sā ca vitakkassa attano paccayehi pavattimattamevāti",
  "tika-abh04t:270_1": "bhāvaniddeso vasavattibhāvanivāraṇāya hoti. Yasmiṃ ārammaṇe cittaṃ abhiniropeti,",
  "tika-abh04t:270_2": "taṃ tassa gahaṇayogyaṃ karonto vitakko ākoṭento viya parivattento viya ca hotīti",
  "tika-abh04t:270_3": "tassa ākoṭanalakkhaṇatā pariyāhananarasatā ca vuttā. Idañca lakkhaṇaṃ kiccasannissitaṃ",
  "tika-abh04t:270_4": "katvā vuttaṃ. Dhammānañhi sabhāvavinimuttā kāci kiriyā nāma natthi, tathā gahetabbākāro.",
  "tika-abh04t:270_5": "Bodhaneyyajanānurodhena pana paramatthato ekasabhāvopi sabhāvadhammo pariyāyavacanehi",
  "tika-abh04t:270_6": "viya samāropitarūpehi bahūhi pakārehi pakāsīyati. Evañhi so suṭṭhu pakāsito hotīti.",
  "tika-abh04t:271_0": "Vipphāro nāma vitakkassa thinamiddhapaṭipakkho ārammaṇe anolīnatā asaṅkoco, so pana",
  "tika-abh04t:271_1": "abhiniropanabhāvato calanaṃ viya hotīti adhippāyena “vipphāravāti vicalanayutto”ti",
  "tika-abh04t:271_2": "vuttaṃ. Upacārappanāsu santānena pavattiyanti etena yathā apubbārammaṇe paṭhamābhinipātabhūto",
  "tika-abh04t:271_3": "vitakko vipphāravā hoti, na tathā ekasmiṃyeva ārammaṇe nirantaraṃ anuppabandhavasena",
  "tika-abh04t:271_4": "pavattiyaṃ, nātivipphāravā pana tattha hoti sannisinnabhāvatoti dasseti. Tenevāha",
  "tika-abh04t:271_5": "“niccalo hutvā”tiādi.",
  "tika-abh04t:272": "“Pītisukhena abhisandetī”tiādivacanato pītiyā pharaṇaṃ kāyavisayanti yathā taṃ hoti, taṃ dassetuṃ “paṇītarūpehī”ti vuttaṃ.",
  "tika-abh04t:273_0": "Visārassa byaggabhāvassa paṭipakkho sabhāvo avisāro, na visārābhāvamattaṃ. Avisārāvikkhepānaṃ",
  "tika-abh04t:273_1": "samādhānabhāvato atthato visesābhāvepi samukhena sampayuttamukhena ca ubhayaṃ vuttanti",
  "tika-abh04t:273_2": "dassetuṃ “avisā…pe… vikkhepo”ti vuttaṃ. Visesatoti atisayenāti vā attho gahetabbo.",
  "tika-abh04t:273_3": "Sukhañhi samādhissa visesakāraṇaṃ “sukhino cittaṃ samādhiyatī”ti vacanato.",
  "tika-abh04t:274": "Indriyarāsivaṇṇanā",
  "tika-abh04t:275_0": "Tatthāti saddahanasaṅkhāte adhimokkhalakkhaṇe. Puggalo saddahatīti imināpi saddhāya",
  "tika-abh04t:275_1": "āhitavisesānaṃ taṃsampayuttadhammānaṃ saddahanakiriyāya kattubhāvameva vibhāveti.",
  "tika-abh04t:275_2": "Avayavabyāpāro hi samudāye voharīyatīti. Na kevalaṃ pasādanīyavatthusmiṃ appasādanākārappavattameva",
  "tika-abh04t:275_3": "akusalaṃ assaddhiyaṃ, atha kho appasādanīyavatthusmiṃ pasādanākārappavattampīti dassetuṃ",
  "tika-abh04t:275_4": "“micchādhimokkho”ti vuttaṃ. Tena pūraṇādīsu pasādassa assaddhiyatamāha. Pasādabhūtoti",
  "tika-abh04t:275_5": "etena appasādabhūtaṃ assaddhiyaṃ nivatteti. Vatthugatoti iminā micchādhimokkhaṃ.",
  "tika-abh04t:275_6": "“Pasādabhūto nicchayo”ti iminā pana vibhāvitamevatthaṃ pākaṭaṃ karonto “na yevāpanakādhimokkho”ti",
  "tika-abh04t:275_7": "āha. Akālussiyaṃ pasādo, taṃ pana asaṅkhobhabhāvato “anāvilabhāvo”ti vuttaṃ. Tañhi",
  "tika-abh04t:275_8": "sampayuttesu vidahantī saddhā akālussiyapaccupaṭṭhānā. Evametanti adhimuccanākārena",
  "tika-abh04t:275_9": "pana gahetabbattā adhimuttipaccupaṭṭhānā. Buddhādivatthūnīti ettha idhalokaparalokakammaphalasambandhāpi",
  "tika-abh04t:275_10": "saṅgahitāti daṭṭhabbaṃ. “Saddhāhattho, mahānāma, ariyasāvako”ti, “saddhīdha vittaṃ",
  "tika-abh04t:275_11": "purisassa seṭṭha”nti, “saddhā bījaṃ tapo vuṭṭhī”ti evamādivacanato kusaladhammānaṃ",
  "tika-abh04t:275_12": "ādānādīsu hatthādayo viya saddhā daṭṭhabbā.",
  "tika-abh04t:276_0": "“Idha bhikkhunā kammaṃ kattabbaṃ hoti. Tassa evaṃ hoti ‘kammaṃ kho me kattabbaṃ bhavissati,",
  "tika-abh04t:276_1": "kammaṃ kho pana me karontassa na sukaraṃ buddhānaṃ sāsanaṃ manasi kātuṃ, handāhaṃ",
  "tika-abh04t:276_2": "vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyā”’ti –",
  "tika-abh04t:277": "Ādikā anurūpapaccavekkhaṇā.",
  "tika-abh04t:278": "Taṃmūlakānīti gantabbamaggādimūlakāni. Ettha ca maggo gantabbo hotītiādayo aṭṭhakathāyaṃ dassanavaseneva vuttā, na pāḷiyaṃ āgatānukkamenāti daṭṭhabbaṃ.",
  "tika-abh04t:279_0": "Karaṇādikāle viya cirakatādiārammaṇaṃ vibhūtaṃ katvā pavattantī sati taṃ upagantvā",
  "tika-abh04t:279_1": "tiṭṭhantī anissajjantī ca hoti. Yaṃ ārammaṇaṃ sammuṭṭhaṃ, taṃ pilavitvā gataṃ viya",
  "tika-abh04t:279_2": "calitaṃ viya ca hoti, tappaṭipakkhabhāvena pana asammuṭṭhanti imamatthaṃ dassento",
  "tika-abh04t:279_3": "“udake alābu viyā”tiādimāha. Tattha sāraṇanti etena “saranti tāyā”ti imamevatthaṃ",
  "tika-abh04t:279_4": "vibhāveti. Saraṇakiriyāya hi pavattamānānaṃ dhammānaṃ tattha ādhipaccabhāvena sati",
  "tika-abh04t:279_5": "paccayo. Tassā hi tathā paccayabhāve sati te dhammā sāritā asammuṭṭhakatā apilāvitāhontīti.",
  "tika-abh04t:279_6": "“Imehi nāma hetūhi paccayehi ca ete dhammā sambhavantī”ti sambhavato. “Imaṃ nāma",
  "tika-abh04t:279_7": "phalaṃ nibbattentī”ti phalato dhammā uppajjanena vipaccanena ca nipphannā nāma hontīti.",
  "tika-abh04t:279_8": "Vatthubhūtāti ārammaṇabhūtā.",
  "tika-abh04t:280_0": "Satipi sabbesaṃ sārammaṇadhammānaṃ ārammaṇaggahaṇe na cittaṃ viya pare paricchijjagāhinoti",
  "tika-abh04t:280_1": "“paricchinnopaladdhivasena jānātī”ti cittaṃ vuttaṃ. Cetasikesu hi keci visayaṃ paricchijja",
  "tika-abh04t:280_2": "gahetuṃ na sakkonti, keci pana paricchedamatteyeva tiṭṭhanti, na viññāṇaṃ viya visayaṃ",
  "tika-abh04t:280_3": "gaṇhantīti ye āsaṅkitabbā, tesu tadabhāvaṃ dassento “na saññā…pe… vijjhanavasenā”ti āha.",
  "tika-abh04t:281_0": "Pītiyā ca somanassabhāvo āpajjatīti idaṃ pīti ca somanassañca pītisomanassanti pītisomanassānaṃ",
  "tika-abh04t:281_1": "tulyayogaṃ sandhāya vuttaṃ. Somanassasseva pana “ājaññaratho”ti viya pītiyuttaṃ somanassaṃ",
  "tika-abh04t:281_2": "pītisomanassanti padhānabhāvo icchitoti na pītiyā somanassabhāvappatti. Na hi padhāne",
  "tika-abh04t:281_3": "vijjamāne appadhānaṃ upayujjati, pītiggahaṇañcettha pītiyuttassa somanassassa yebhuyyena",
  "tika-abh04t:281_4": "bhāvato paribyattakiccato ca kataṃ, na ca nippītikasomanassassa asaṅgaho. Ruḷhīsaddesu",
  "tika-abh04t:281_5": "kiriyāya anaccantikabhāvato. Pītiyā pana upalakkhaṇabhāvena ayamattho suṭṭhu yujjatīti",
  "tika-abh04t:281_6": "dassento āha “pītiupalakkhitaṃ vā”tiādi.",
  "tika-abh04t:282_0": "Pavattaṃ upādinnakkhandhaṃ. Ciraṭṭhitikaṃ hotīti etena na kevalaṃ anupāletabbadhammānaṃ",
  "tika-abh04t:282_1": "khaṇaṭṭhitiyāyeva, atha kho pabandhānupacchedassapi jīvitaṃ kāraṇanti dasseti. Aññathā",
  "tika-abh04t:282_2": "hi āyukkhayamaraṇaṃ na yujjeyyāti. Avisesenāti kāraṇavisesānapekkhena jīvitindriyatāsāmaññena.",
  "tika-abh04t:282_3": "Yadipi arūpāsaññabhavesu rūpārūpadhammā nappavattanti, tehi pana purimapacchimabhavesu",
  "tika-abh04t:282_4": "carimapaṭhamadhammā samānajātiyena abyavahitatāya nirantarāyeva nāma hontīti “yāva",
  "tika-abh04t:282_5": "parinibbānaṃ avicchinnaṃ pavattatī”ti vuttaṃ. Anupālanādikassāti anupālanapavattanaṭṭhapanāniyeva",
  "tika-abh04t:282_6": "vadati. Jīvamānavisesappaccayabhāvatoti sahajātānaṃ jīvamānatāvisesassa paccayabhāvato.",
  "tika-abh04t:282_7": "Indriyabaddhassa hi matarūpato kammajassa ca utujādito viseso jīvitindriyakatoti.",
  "tika-abh04t:283": "Maggaṅgarāsivaṇṇanā",
  "tika-abh04t:284_0": "Aviparītaniyyānikabhāvenāti idaṃ sammā-saddassa diṭṭhi-ādisaddānañca samānādhikaraṇatāvasena",
  "tika-abh04t:284_1": "diṭṭhiādīnaṃ avisesabhūtassa niyyānikabhāvassa sammā-saddena visesitabbattā vuttaṃ.",
  "tika-abh04t:284_2": "Aviparītattho hi sammā-saddo, na niyyānikatthoti. Aviparītaniyyānikattho eva vā sammā-saddo.",
  "tika-abh04t:284_3": "Anekatthā hi nipātāti. Evamevāti aviparītaniyyānikabhāvena.",
  "tika-abh04t:285": "Balarāsivaṇṇanā",
  "tika-abh04t:286_0": "Patissavo vacanasampaṭiggahoti adhippāyena “sappatissavaṃ patissavabhūtaṃ taṃsabhāgañca",
  "tika-abh04t:286_1": "yaṃ kiñci gārava”nti āha. Tattha tattha pākaṭabhāvenāti ajjhattabhūtesu jātiyādīsu",
  "tika-abh04t:286_2": "bahiddhābhūtesu bhikkhuādīsu hirottappānaṃ anurūpapaccavekkhaṇavasena sasambhārapathavīādīsu",
  "tika-abh04t:286_3": "pathavīdhātuādīnaṃ viya vibhūtakiccabhāvenāti attho.",
  "tika-abh04t:287": "Mūlarāsivaṇṇanā",
  "tika-abh04t:288_0": "Evañhi upamāya sametīti yathā asucimhi patitapurisassa satipi kāyena allīyane bhāvo",
  "tika-abh04t:288_1": "anallīno, evaṃ alobhopi ārammaṇakaraṇavasena gahitepi ārammaṇe alaggabhāvena anallīnabhāvo",
  "tika-abh04t:288_2": "anallīnākāro eva pavattati. Evaṃsabhāvo hi so dhammoti. Kiñci dussīlyaṃ dosasamuṭṭhānaṃ",
  "tika-abh04t:288_3": "sabbampi dussīlyaṃ dosūpanissayanti “dosasamuṭṭhānataṃ dosūpanissayatañcā”ti vuttaṃ.",
  "tika-abh04t:288_4": "Tena adoso dosasseva ujuvipaccanīko, taṃmukhena dussīlyassāti dasseti.",
  "tika-abh04t:289_0": "Tattha jātānaṃ dhammānaṃ anativattanaṭṭhena…pe… āsevanaṭṭhena bhāvanāti yo so ekattupagato",
  "tika-abh04t:289_1": "paṭhamajjhānādiappanācittuppādo āsannūpacārāhitaviseso nīvaraṇādiparipanthavisuddhiyā",
  "tika-abh04t:289_2": "visuddho, tadāvaraṇavisayavirahena ca samappavattaappanāsamādhisaṅkhātaṃ majjhimaṃ",
  "tika-abh04t:289_3": "samathanimittaṃ paṭipanno, evaṃ paṭipannattā eva tatthupagamanena tattha ca pakkhando,",
  "tika-abh04t:289_4": "visodhetabbassa vikkhepassa kilesasaṃsaggassa ca abhāvato visodhanasamādhānaekattupaṭṭhānabyāpāravirahena",
  "tika-abh04t:289_5": "visuddhisamathapaṭipattiekattupaṭṭhānākāre ajjhupekkhanto abhibyattarūpāya sahajātatatramajjhattupekkhāya",
  "tika-abh04t:289_6": "kiccavasena upekkhānubrūhito, tasmiṃyeva jātā samādhipaññāsaṅkhātā yuganaddhadhammā.",
  "tika-abh04t:289_7": "Te yathā aññaṃ anativattamānā hutvā pavattanti, evaṃ bhāvanā brūhanā. Tathā yāni",
  "tika-abh04t:289_8": "tattha saddhādīni indriyāni nānākilesehi vimuttattā vimuttirasena ekarasāni hutvā",
  "tika-abh04t:289_9": "pavattāni. Yañca tattha tadupagaṃ, tesaṃ anativattanaekarasabhāvānaṃ anucchavikaṃ",
  "tika-abh04t:289_10": "vīriyaṃ vāhīyati pavattīyati, yā cassa tasmiṃ khaṇe pavattā paguṇabalavabhāvāpattisaṅkhātā",
  "tika-abh04t:289_11": "āsevanā. Sabbesaṃ etesaṃ ākārānaṃ bhāvanā uppādanā vaḍḍhanā, ayaṃ tattha jātānaṃ…pe…",
  "tika-abh04t:289_12": "āsevanaṭṭhena bhāvanā nāma.",
  "tika-abh04t:290_0": "Yasmā panāyaṃ bhāvanākāro “paṭhamassa jhānassa paṭipadāvisuddhi ādī”tiādināpi pāḷiyaṃ",
  "tika-abh04t:290_1": "āgato eva, ñāṇena ca saṃkilesavodānesu taṃ taṃ ādīnavaṃ ānisaṃsañca disvā tathā tathā",
  "tika-abh04t:290_2": "nipphādetabbo, tasmā “evaṃ vuttāya paññāsādhanāya bhāvanāyā”ti vuttaṃ. Appavattīti",
  "tika-abh04t:290_3": "yasmiṃ dhamme sati yathāvuttā bhāvanā nappavattati, so dhammo paṭipakkhabhāvanāparāmasanena",
  "tika-abh04t:290_4": "abhāvanāti vuttoti adhippāyo. Na hi abhāvamattassa amoho paṭipakkhoti yujjatīti.",
  "tika-abh04t:290_5": "Tappaṭipakkhabhūtā akusalā kāmacchandādayo daṭṭhabbā. Pamādaviseso vā abhāvanā. So",
  "tika-abh04t:290_6": "hi “kusalānaṃ vā dhammānaṃ anāsevanā abhāvanā abahulīkamma”ntiādinā niddiṭṭhoti.",
  "tika-abh04t:291_0": "Ekantena alabbhaneyyadassanatthaṃ “jarādhammo”ti vuttaṃ. Tathā hi pāḷiyaṃ “jātidhammānaṃ,",
  "tika-abh04t:291_1": "bhikkhave, sattānaṃ evaṃ icchā uppajjatī”tiādinā icchitālābho vibhatto. Alobhānubhāvena",
  "tika-abh04t:291_2": "kāyānupassanāya, amohānubhāvena cittadhammānupassanāya siddhi pākaṭāyevāti apākaṭaṃ",
  "tika-abh04t:291_3": "adosānubhāvena vedanānupassanāsiddhiṃ vibhāvento “sukhavipariṇāme”tiādimāha. Ayañca",
  "tika-abh04t:291_4": "yojanā alobhādīnaṃ visesapaccayataṃ sandhāya katā, avisesena pana sabbe sabbesaṃ",
  "tika-abh04t:291_5": "paccayā. Sabhāvato saṅkappato ca uppannassa dukkhassa asahanavaseneva uppajjatīti",
  "tika-abh04t:291_6": "doso taṃdassanassa āsannapaṭipakkho, na rāgo viya dūrapaṭipakkho.",
  "tika-abh04t:292": "Kammapatharāsivaṇṇanā",
  "tika-abh04t:293_0": "Abhijjhādayo viya anabhijjhādayopi na ekantaṃ kammapathabhūtāyevāti āha “kammapathatātaṃsabhāgatāhī”ti.",
  "tika-abh04t:293_1": "Manokammapathabhāvena pavattanakammabhāvato hi etesaṃ kammapatharāsibhāvena saṅgaho,",
  "tika-abh04t:293_2": "na sabbadā kammapathāyevāti. Tena yo aññopi dhammo aniyato kammapathabhāvena pākaṭo",
  "tika-abh04t:293_3": "ca, tassapi kammapathatāvacanaṃ na virujjhatīti dasseti.",
  "tika-abh04t:294": "Passaddhādiyugalavaṇṇanā",
  "tika-abh04t:295_0": "Samanti sammā. Cetiyavandanādiatthanti cetiyavandanādihetu. Samathacatusaccakammaṭṭhānavasena",
  "tika-abh04t:295_1": "tabbhedavasena ca sabbakammaṭṭhānabhāvanābhiyuttānaṃ mudumajjhimatikkhindriyatādibhedavasena",
  "tika-abh04t:295_2": "sabbayogīnaṃ cittassa līnuddhaccādikālavasena sabbadā hitāhitadhammūpalakkhaṇabhāvato",
  "tika-abh04t:295_3": "yathāsabhāvaṃ paṭivedhabhāvato ca satisampajaññānaṃ pāribandhakaharaṇabhāvanāvaḍḍhanāni",
  "tika-abh04t:295_4": "avisesato daṭṭhabbāni. Yathā appanākosallena vinā samatho samathamantarena yathābhūtāvabodho",
  "tika-abh04t:295_5": "ca natthīti nānākkhaṇikā samādhipaññā aññamaññassa visesakāraṇaṃ, evaṃ paṭivedhe",
  "tika-abh04t:295_6": "ekakkhaṇikāpīti dassento āha “aññamaññaṃ nimittabhāvenā”ti. Paññāya hi sātisayaṃ",
  "tika-abh04t:295_7": "avabhāsiyamāne visaye samādhi ekattavasena appetuṃ sakkoti, samādhimhi ca majjhimaṃ",
  "tika-abh04t:295_8": "samathanimittaṃ paṭipanne paññā ārammaṇesu visadā vahatīti. Samaṃ pavattāti aññamaññānativattanena",
  "tika-abh04t:295_9": "samaṃ avisamaṃ ekarasabhāvena pavattā. Aññamaññasahāyabhāvūpagamanena yogino manorathadhurākaḍḍhane",
  "tika-abh04t:295_10": "rathadhurākaḍḍhane viya ājāneyyayugo yugalako hutvā aññamaññānativattamānena naddhā",
  "tika-abh04t:295_11": "baddhā viyāti vā yuganaddhā. Adhicittamanuyuttehi vīriyasamādhayo samaṃ yojetabbāti",
  "tika-abh04t:295_12": "imassa visesassa dassanatthaṃ pubbe gahitāpi te puna gahitāti dassetuṃ vīriyasamādhiyojanatthāyāti",
  "tika-abh04t:295_13": "aṭṭhakathāyaṃ vuttaṃ. Taṃ pana samādhivīriyayogassa vibhāvanaṃ hotīti “yogavacanatthāyāti attho”ti āha.",
  "tika-abh04t:296": "Yevāpanakavaṇṇanā",
  "tika-abh04t:297_0": "Yathā tathā vāti sammā micchā vā. Anadhimuccantoti “idaṃ karissāmi, etaṃ karissāmī”ti",
  "tika-abh04t:297_1": "evaṃ pavattapubbabhāgasanniṭṭhānahetukena payogakālasanniṭṭhānena anicchinanto. Yattha",
  "tika-abh04t:297_2": "hi anicchayo, tattha appaṭipatti evāti. Saṃsappanaṃ saṃsayo. So hi “āsappanā parisappanā”ti",
  "tika-abh04t:297_3": "vutto. Asatipi byāpāre tatramajjhattatāya sati taṃsampayuttadhammā sakasakakiccavasena",
  "tika-abh04t:297_4": "anūnānadhikatāya alīnaanuddhatatāya ca saṃvattantīti sā tesaṃ tathāpavattiyā paccayabhūtā",
  "tika-abh04t:297_5": "ūnādhikabhāvaṃ nivāreti viyāti ūnādhikanivāraṇarasā vuttā. Tathā pavattipaccayattāyeva",
  "tika-abh04t:297_6": "tesu dhammesu majjhattatāti ca vuttā.",
  "tika-abh04t:298_0": "Jhānapadassāti jhānasaddassa. Tesūti pañcasu. Pañca hi aṅgāni jhānapadassa atthoti",
  "tika-abh04t:298_1": "idaṃ saṃvaṇṇiyamānattāyeva imaṃ cittuppādaṃ sandhāya vuttaṃ. Na hi sabbasmiṃ cittuppāde",
  "tika-abh04t:298_2": "pañceva jhānaṅgāni. Padasamūho vākyaṃ, padakoṭṭhāso vā phassapañcamakādi dhammarāsi.",
  "tika-abh04t:298_3": "Vuttaṃ pūritanti chapaṇṇāsāditāya pūraṇavasena. Phassapaccayā vedanā “phuṭṭho vedeti,",
  "tika-abh04t:298_4": "phuṭṭho sañjānātī”tiādivacanato phasso vedanādīnaṃ paccayo. Yadipi chandādayo yathāvuttarāsikiccābhāvato",
  "tika-abh04t:298_5": "tesu na vattabbā, visuṃ rāsiantarabhāvena pana sarūpato vattabbāti codanaṃ manasi",
  "tika-abh04t:298_6": "katvā “vuttānampī”tiādimāha.",
  "tika-abh04t:299": "Dhammuddesavārakathāvaṇṇanā niṭṭhitā.",
  "tika-abh04t:300": "Kāmāvacarakusalaṃ",
  "tika-abh04t:301": "Niddesavārakathāvaṇṇanā",
  "tika-abh04t:302_0": "2. Santeti sabhāvato vijjamāne. Phassassa visayavisayīnaṃ sannipatanākārena gahetabbattā",
  "tika-abh04t:302_1": "phusanaṃ visaye cittassa sannipatanaṃ vuttaṃ. “Cintanaṭṭhena cittaṃ, mananaṭṭhena",
  "tika-abh04t:302_2": "mano”tiādinā cittādisaddā cintanādibyāpāramukhena attano atthaṃ vibhāventīti āha",
  "tika-abh04t:302_3": "“cittaṃ manotiādīsu viya kiccavisesaṃ anapekkhitvā”ti. Yathā loke vikatameva vekataṃ,",
  "tika-abh04t:302_4": "visayo eva vesayanti vuccati, evaṃ mano eva mānasanti saddamattaviseso. Nīlādi-saddā",
  "tika-abh04t:302_5": "viya vatthādīsu cittesu parisuddhabhāvanibandhanā paṇḍarasaddassa pavattīti tassa",
  "tika-abh04t:302_6": "guṇavisesāpekkhatā vuttā. Yathā kāyikaṃ sātanti ettha kāyappasādanissitanti attho,",
  "tika-abh04t:302_7": "evaṃ cetasikaṃ sātanti ettha cetonissitaṃ sātanti nissayavisesāpekkhatā vuttā. Ekakkhaṇikā",
  "tika-abh04t:302_8": "nānākkhaṇikā ca cittassa ṭhiti nāma, tassa avatthāvisesoti avatthāvisesāpekkho cittassa",
  "tika-abh04t:302_9": "ṭhitīti evaṃpakāro niddeso. “Na lubbhatī”ti vuttassa cittassa, puggalassa vā pavattiākārabhāvena",
  "tika-abh04t:302_10": "alubbhanāti alobho vuttoti aññassa kiriyābhāvavisesāpekkho alubbhanāti niddeso. Vuttanayeneva",
  "tika-abh04t:302_11": "alubbhitassa bhāvo alubbhitattanti ayaṃ niddeso aññassa bhāvabhūtatāvisesāpekkho",
  "tika-abh04t:302_12": "vutto. Kattukaraṇabhāvādayo sabhāvadhammānaṃ ajjhāropanavaseneva sijjhanti, bhāvaniddeso",
  "tika-abh04t:302_13": "pana ajjhāropanānapekkho, tatoyeva ca visesantaravinimutto vinivatto visesato nijjīvabhāvagibhāvato",
  "tika-abh04t:302_14": "sabhāvaniddeso nāma hotīti phassoti idaṃ phusanaṭṭhena “dhammamattadīpanaṃ sabhāvapada”nti",
  "tika-abh04t:302_15": "vuttaṃ. Ārammaṇaṃ phusantassa cittassa pavattiākāro phusanabyāpāro hotīti “phusanakiriyā",
  "tika-abh04t:302_16": "phusanākāro”ti vuttaṃ. Samphusanāti saṃ-saddo “samudayo”tiādīsu viya samāgamatthadīpakoti",
  "tika-abh04t:302_17": "āha “samāgamaphusanā”ti. “Phusāmi nekkhammasukha”ntiādīsu paṭilābhopi phusanā samphusanāti",
  "tika-abh04t:302_18": "ca vuccatīti āha “na paṭilābhasamphusanā”ti.",
  "tika-abh04t:303_0": "Aparena vevacanena. Bahussutabhāvasampādikāya paññāya paṇḍiccapariyāyo. Sippāyatanādīsu",
  "tika-abh04t:303_1": "dakkhatābhūtāya kosallapariyāyo, yattha katthaci tikkhasukhumāya nepuññapariyāyo,",
  "tika-abh04t:303_2": "sammā dhamme paññapentiyā vebhabyāpariyāyoti evamādinā tesu tesu paññāvisesesu te",
  "tika-abh04t:303_3": "te pariyāyavisesā visesena pavattāti tesaṃ paññāvisesānaṃ nānākāle labbhamānatā vuttā,",
  "tika-abh04t:303_4": "itarepi anugatā honti yebhuyyenāti adhippāyo. Atthanānattena paññādiatthavisesena.",
  "tika-abh04t:303_5": "Kodho kujjhanā kujjhitattanti evaṃpakārā niddesā sabhāvākārabhāvadīpanavasena byañjanavaseneva",
  "tika-abh04t:303_6": "vibhāgavacanaṃ. Paṇḍiccantiādayo paññāvisesanibandhanattā atthavasena vibhāgavacananti",
  "tika-abh04t:303_7": "imamatthamāha “atha vā”tiādinā. Evamākāro panāti purimākārato viseso atthato vibhattigamanassa kāraṇaṃ vuttaṃ.",
  "tika-abh04t:304_0": "Paṭikkhipanaṃ paṭisedhanaṃ paṭikkhepo, tassa nānattaṃ viseso paṭikkhepanānattaṃ,",
  "tika-abh04t:304_1": "saddhammagarutāya paṭikkhepo saddhammagarutāpaṭikkhepo, tena saddhammagarutāpaṭikkhepena",
  "tika-abh04t:304_2": "nānattaṃ saddhammagarutāpaṭikkhepanānattaṃ. Taṃ saddhammagarutāpaṭikkhepanānattaṃ",
  "tika-abh04t:304_3": "pana kodhagarutādibhedabhinnanti “kodhagarutādivisiṭṭhenā”ti vuttaṃ. Kodhādīhi visiṭṭho",
  "tika-abh04t:304_4": "bhinno saddhammagarutāya paṭikkhepo paṭisedhanaṃ kodhādivisiṭṭhapaṭikkhepo. Kodhagarutādiyeva,",
  "tika-abh04t:304_5": "tassa nānattena saddhammagarutāpaṭipakkhanānattenāti kodhagarutā saddhammagarutāya",
  "tika-abh04t:304_6": "paṭipakkho. Makkhalābhasakkāragarutā saddhammagarutāya paṭipakkhoti saddhammagarutāya",
  "tika-abh04t:304_7": "paṭipakkhabhāvavisesena asaddhammagarutā tabbhāvena ekībhūtāpi nānattaṃ gatā. Yasmā",
  "tika-abh04t:304_8": "pana kodho atthato dosoyeva. Makkho dosappadhānā paraguṇaviddhaṃsanākārappavattā",
  "tika-abh04t:304_9": "akusalā khandhā. Taggarutā ca tesaṃ sādaraabhisaṅkharaṇavasena pavattanameva. Lābhagarutā",
  "tika-abh04t:304_10": "catunnaṃ paccayānaṃ sakkāragarutā, tesaṃyeva susaṅkhatānaṃ laddhakāmatā. Tadubhayesu",
  "tika-abh04t:304_11": "ca ādarakiriyā tathāpavattā icchāyeva, tasmā “saddhammagarutāpaṭipakkhanānattena",
  "tika-abh04t:304_12": "asaddhammā nānattaṃ gatā”ti vuttaṃ. Tathā hi cattāro asaddhammā icceva uddiṭṭhā.",
  "tika-abh04t:304_13": "Asaddhammagarutāti ettha ca purimasmiṃ vikappe “na saddhammagarutā”ti saddhammagarutā",
  "tika-abh04t:304_14": "na hotīti attho. Dutiyasmiṃ saddhammagarutāya paṭipakkhoti saddhammagarutā eva vā",
  "tika-abh04t:304_15": "paṭipakkho, tassa nānattena saddhammagarutāpaṭipakkhanānattenāti evamettha attho",
  "tika-abh04t:304_16": "daṭṭhabbo. Kodhamakkhagarutānañhi saddhammavisesā pavattibhedabhinnā mettā paṭipakkho.",
  "tika-abh04t:304_17": "Lābhasakkāragarutānaṃ appicchatā santosā. Tena kodhagarutā na saddhammagarutāti kodhagarutā",
  "tika-abh04t:304_18": "kāyaci saddhammagarutāya paṭipakkhoti ayamattho vutto hoti. Tathā makkhagarutādīsupi.",
  "tika-abh04t:304_19": "Evañca katvā “cattāro saddhammā saddhammagarutā na kodhagarutā…pe… saddhammagarutā",
  "tika-abh04t:304_20": "na sakkāragarutā”ti āgatatantipi samatthitā bhavati. Lobho na hotīti alobho lubbhanā",
  "tika-abh04t:304_21": "na hotīti alubbhanāti evamādiko alobhotiādīnaṃ lobhādivisiṭṭho paṭikkhepo “phasso",
  "tika-abh04t:304_22": "phusanā”tiādikehi visadisabhāvato “phassādīhi nānatta”nti vutto. Phassādīhīti cettha",
  "tika-abh04t:304_23": "alubbhanādayopi ādi-saddena saṅgahitāti daṭṭhabbaṃ. Lobhādipaṭipakkhenāti “lobhapaṭipakkho",
  "tika-abh04t:304_24": "alobho”tiādinā yojetabbaṃ. Sesaṃ purimasadisameva. Alobhādosāmohānaṃ vidhuratāya",
  "tika-abh04t:304_25": "paṭipakkhabhāvena ca labbhamāno aññamaññavisadiso lobhādivisiṭṭhapaṭikkhepabhāvena",
  "tika-abh04t:304_26": "lobhādipaṭipakkhabhāvena ca viññāyatīti āha “alobhā…pe… yojetabba”nti. Bahūhi pakārehi",
  "tika-abh04t:304_27": "dīpetabbatthatā mahatthatā. Ādaravasena sotūnaṃ.",
  "tika-abh04t:305_0": "3. Yadipi ekasmiṃ khaṇe ekaṃyeva ārammaṇaṃ hoti, chasupi pana ārammaṇesu uppattirahattā",
  "tika-abh04t:305_1": "“tehi vā”tiādi vuttaṃ. Tassāti sātassa sukhassa. Jātāti etassa atthaṃ dassetuṃ “kāraṇabhāvena",
  "tika-abh04t:305_2": "phassatthaṃ pavattā”ti vuttaṃ. Idaṃ vuttaṃ hoti – yathā cetasikasātasaṅkhātā somanassavedanā",
  "tika-abh04t:305_3": "saheva uppajjati, evaṃ tadanurūpaphassasahitā hutvā pavattā tajjāti vuttā. Sādayatīti",
  "tika-abh04t:305_4": "adhigamāsīsāya anaññaninnaṃ karoti.",
  "tika-abh04t:306_0": "5. Na tassā tajjatāti tassā manoviññāṇadhātuyā tassāruppā “tassa jātā”ti vā ubhayathāpi",
  "tika-abh04t:306_1": "tajjatā na yujjati. Yadipi phasso viññāṇassa visesapaccayo na hoti, tathāpi so tassa",
  "tika-abh04t:306_2": "paccayo hotiyevāti tassa tajjāmanoviññāṇadhātusamphassajatā vattabbāti codanaṃ sandhāyāha",
  "tika-abh04t:306_3": "“na ca tadevā”tiādi. Tehi ārammaṇehi jātā tajjāti imināpi atthena tajjā manoviññāṇadhātusamphassajāti",
  "tika-abh04t:306_4": "vattuṃ na sakkā. Viññāṇassa pana tajjatāpaññatti labbhateva. Tathā hi “kiṃ vā etenā”tiādinā",
  "tika-abh04t:306_5": "phassādīnaṃ tathā desetabbataṃ āha.",
  "tika-abh04t:307": "7. Cittassa ārammaṇe ānayanākārappavatto vitakko atthato ārammaṇaṃ tattha ākaḍḍhanto viya hotīti “ārammaṇassa ākaḍḍhanaṃ vitakkana”nti vuttaṃ.",
  "tika-abh04t:308": "8. Ārammaṇassa anumajjanākārappavatto vicāro tattha paribbhamanto viya samantato caranto viya ca hotīti “samantato caraṇaṃ vicaraṇa”nti vuttaṃ.",
  "tika-abh04t:309": "11. Tathā avaṭṭhānamattabhāvatoti pāṇavadhādisādhanaavaṭṭhānamattabhāvato, na balavabhāvatoti adhippāyo.",
  "tika-abh04t:310": "14. Yena dhammena citte ārammaṇaṃ upatiṭṭhati jotati ca, so dhammo upaṭṭhānaṃ jotananti ca vuttoti āha “upaṭṭhānaṃ jotanañca satiyevā”ti.",
  "tika-abh04t:311": "16. Saṇhaṭṭhenāti sukhumaṭṭhena.",
  "tika-abh04t:312": "30. Bhāvoti hiriyanaṃ vadati.",
  "tika-abh04t:313": "33. Na byāpādetabboti abyāpajja-saddassa kammatthataṃ āha.",
  "tika-abh04t:314_0": "42-43. Yadi anavajjadhammānaṃ sīghasīghaparivattanasamatthatā lahutā, sāvajjadhammānaṃ",
  "tika-abh04t:314_1": "kathanti āha “avijjānīvaraṇāna”ntiādi. Tesaṃ bhāvo garutāti etena satipi sabbesaṃ",
  "tika-abh04t:314_2": "arūpadhammānaṃ samānakhaṇatte mohasampayuttānaṃ sātisayo dandho pavattiākāroti dasseti.",
  "tika-abh04t:314_3": "So pana tesaṃ dandhākāro santāne pākaṭo hoti.",
  "tika-abh04t:315": "44-45. Appaṭighāto avilomanaṃ.",
  "tika-abh04t:316": "46-47. Kilinnanti avassutaṃ.",
  "tika-abh04t:317": "50-51. Paccosakkanaṃ māyā yā accasarātipi vuccati. Arumakkhanaṃ vaṇālepanaṃ. Veḷu eva dātabbabhāvena pariggahito veḷudānaṃ nāma.",
  "tika-abh04t:318": "Niddesavārakathāvaṇṇanā niṭṭhitā.",
  "tika-abh04t:319": "Koṭṭhāsavārakathāvaṇṇanā",
  "tika-abh04t:320_0": "58-120. Teti phassapañcamakādayo. Saṅgahagamanenevāti sādhāraṇatādinā kenaci sadisatālesena,",
  "tika-abh04t:320_1": "na phassādayo viya visuṃ dhammabhāvenevāti attho. Tathā avippakiṇṇattāti phassādayo",
  "tika-abh04t:320_2": "viya sarūpena visuṃ visuṃ avuttattā. Yadipi chandādayo saṅgahasuññatavāresupi sarūpena",
  "tika-abh04t:320_3": "na vuttā, khandhāyatanadhāturāsīsu pana saṅgahitāyevāti dassetuṃ “yasmā panā”tiādimāha.",
  "tika-abh04t:320_4": "Taṃniddeseti saṅkhārakkhandhaniddese. Khandhānaṃ dhātāyatanabhāve byabhicārābhāvato",
  "tika-abh04t:320_5": "akhandhabhāvanivāraṇena anāyatanādhātubhāvanivāraṇampi daṭṭhabbaṃ. Na yevāpanakā",
  "tika-abh04t:320_6": "ṭhapetabbāti khandhādirāsiantogadhataṃ sandhāya vuttaṃ. Uddesādīsu pana “yevāpanātveva",
  "tika-abh04t:320_7": "vuttānaṃ tesaṃ tathāyeva saṅgaho yutto”ti aṭṭhakathāyaṃ “ṭhapetvā yevāpanake”ti vuttaṃ.",
  "tika-abh04t:320_8": "Sarūpena avuttānampi cittuppādapariyāpannānaṃ khandhādibhāvo na vāretabboti na yevāpanakā",
  "tika-abh04t:320_9": "ṭhapetabbāti vuttanti ubhayesampi adhippāyo veditabbo.",
  "tika-abh04t:321_0": "Āhārapaccayasaṅkhātenāti upatthambhakapaccayasaṅkhātena. So ca āhārānaṃ upatthambhakabhāvo",
  "tika-abh04t:321_1": "pākaṭoti katvā vutto, na janakattābhāvato. Ojaṭṭhamakarūpassa hi vedanādīnañca āhāraṇato",
  "tika-abh04t:321_2": "tesaṃ janakattaṃ labbhatīti. Yadi upatthambhako idha paccayoti adhippeto, kabaḷīkārāhārassa",
  "tika-abh04t:321_3": "tāva hotu, itaresaṃ kathanti āha “yathā hī”tiādi. Sahajātādipaccayeti sahajātaaññamaññanissayasampayuttaatthiavigatapaccaye",
  "tika-abh04t:321_4": "vadati, mahācatukkaṃ vā, ekenākārenāti rūpārūpānaṃ upatthambhakattena upakārakabhāvamāha.",
  "tika-abh04t:321_5": "So eva ca nesaṃ āharaṇakiccaṃ. “Saṅkhārapaccayā viññāṇa”nti vacanato cetanāya viññāṇassa",
  "tika-abh04t:321_6": "paccayabhāvo sātisayoti āha “viññāṇaṃ visesenā”ti.",
  "tika-abh04t:322_0": "Yathāgatamaggoti vutto kāraṇaphalānaṃ abhedūpacārenāti daṭṭhabbaṃ, nānākkhaṇiko aṭṭhaṅgikamaggo",
  "tika-abh04t:322_1": "upanissayo etassāti aṭṭhaṅgikamaggūpanissayo. Ariyamaggassa yathāgatamaggapariyāyo",
  "tika-abh04t:322_2": "vuccamāno tassa yā purimakālabhūtā abhedopacārasiddhā āgamanāvatthā tato nātivilakkhaṇāti",
  "tika-abh04t:322_3": "imamatthaṃ vibhāvetīti āha “pubbabhāga…pe… dīpitā”ti. Viññāṇassa cittavicittatā vijānanabhāvavisesā",
  "tika-abh04t:322_4": "evāti āha “vijānanameva cittavicittatā”ti. Vedanākkhandhādīnanti ādi-saddena “dvāyatanāni",
  "tika-abh04t:322_5": "hontī”tiādīsu vuttamanāyatanādayopi saṅgaṇhāti. Tappaṭikkhepoti tassa jātiniddesabhāvassa",
  "tika-abh04t:322_6": "paṭikkhepo. Kato hotīti etena āhārindriyajhānamaggaphalahetuyo yattakā imasmiṃ citte",
  "tika-abh04t:322_7": "labbhanti, te sabbepi “eko viññāṇāhāro hotī”tiādinā avuttāpi atthato vuttāyevāti",
  "tika-abh04t:322_8": "dasseti. Esa nayo aññatthāpi.",
  "tika-abh04t:323": "Koṭṭhāsavārakathāvaṇṇanā niṭṭhitā.",
  "tika-abh04t:324": "Suññatavārādivaṇṇanā",
  "tika-abh04t:325": "121-145. Yathāvutte samayeti vuttappakārasamūhe.",
  "tika-abh04t:326": "146. Ussāhanaṃ pesanaṃ niyojanaṃ.",
  "tika-abh04t:327": "156-159. Nātisamāhitāyāti nānāvajjanūpacāraṃ sandhāya vadati. Yevāpanakehipi nibbisesataṃ dasseti karuṇāmuditānampi uppajjanato.",
  "tika-abh04t:328": "Kāyavacīkiriyā kāyavacīpavatti, viññatti eva vā. Asamattabhāvananti pubbabhāgabhāvanamāha.",
  "tika-abh04t:329": "Kāmāvacarakusalavaṇṇanā niṭṭhitā.",
  "tika-abh04t:330": "Rūpāvacarakusalaṃ",
  "tika-abh04t:331": "Catukkanayo",
  "tika-abh04t:332": "Paṭhamajjhānakathāvaṇṇanā",
  "tika-abh04t:333_0": "160. Uttarapadalopaṃ katvā “rūpabhavo rūpa”nti vutto, “rūpī rūpāni passati, rūparāgo”tiādīsu",
  "tika-abh04t:333_1": "viyāti daṭṭhabbaṃ. Payogasampāditassa rūpajjhānassa rūpabhavātikkamassapi upāyabhāvato",
  "tika-abh04t:333_2": "yathā rūpūpapattiyā eva maggoti ayaṃ niyamo na yujjati, evaṃ paccayantaravikalatādīhi",
  "tika-abh04t:333_3": "rūpūpapattiyā anabhinipphādakassapi atthibhāvato rūpūpapattiyā maggo evāti ayampi",
  "tika-abh04t:333_4": "niyamo na yujjati. Evañca sati yadeva rūpūpapattiyā nipphādakaṃ, tasseva sampayuttassa",
  "tika-abh04t:333_5": "rūpāvacarakusalabhāvo, na anabhinipphādakassāti ayamattho āpannoti codanaṃ samuṭṭhāpeti",
  "tika-abh04t:333_6": "na sabbassa kusalajjhānassātiādinā. Tattha sāmaññasaddopi adhikāravasena visesaniddiṭṭho",
  "tika-abh04t:333_7": "hotīti “kusalajjhānassa maggabhāvo”ti vuttaṃ.",
  "tika-abh04t:334_0": "Rūpūpapattijanakasabhāvo rūpabhavavipaccanasabhāvoti tassapi vipākadhammabhāve satipi",
  "tika-abh04t:334_1": "sabbakusalākusalasādhāraṇaṃ vipākadhammabhāvasāmaññaṃ “vipākadhammabhāvo viyā”ti",
  "tika-abh04t:334_2": "udāharaṇabhāvena vuttaṃ. Sāmaññampi hi visesato bhinnaṃ katvā voharīyatīti. Sabbasamānoti",
  "tika-abh04t:334_3": "rūpūpapattiyā nipphādakassa paccayantaravikalatādīhi anipphādakassa ca sabbassa yathādhigatassa",
  "tika-abh04t:334_4": "jhānassa sādhāraṇo. Etena uttarapadāvadhāraṇassa pariggahitataṃ dasseti. “Ito añño",
  "tika-abh04t:334_5": "maggo nāma natthī”ti imināpi sajātiyā sādhāraṇo aññajātivinivattiyā anaññasādhāraṇo",
  "tika-abh04t:334_6": "imassa jhānassa rūpūpapattiyā upāyabhāvo vuttoti daṭṭhabbaṃ. Itare dve saddhā hirī",
  "tika-abh04t:334_7": "ca. Yadi paṭipadāya sādhetabbato puggalapubbaṅgamāya desanāya bhāventena samayavavatthānaṃ",
  "tika-abh04t:334_8": "kataṃ. Paṭipadārahitesu kathanti āha “kesañcī”tiādi. Tattha kesañcīti samathabhāvanāya",
  "tika-abh04t:334_9": "katādhikārānaṃ. Tesañhi maggādhigamanato pubbe anadhigatajjhānānaṃ paṭisambhidādayo",
  "tika-abh04t:334_10": "viya maggādhigameneva tāni samijjhanti.",
  "tika-abh04t:335_0": "Aññānīti ariyamaggasiddhito aññāni. Tesupīti ariyamaggena siddhattā paṭipadārahitesupi.",
  "tika-abh04t:335_1": "Nanu ca ariyamaggasiddhassapi āgamanavasena paṭipadā upalabbhatiyeva. Itarathā “na",
  "tika-abh04t:335_2": "kāmāvacaraṃ viya vinā paṭipadāya uppajjatī”ti, “bahutaraṃ lokiyajjhānampi na vinā",
  "tika-abh04t:335_3": "paṭipadāya ijjhatī”ti ca vacanaṃ virujjheyyāti? Na, yebhuyyena gahaṇato puggalavisesāpekkhattā",
  "tika-abh04t:335_4": "ca. Ariyamaggasamijjhanakañhi jhānaṃ kassacideva hoti, tasmā itaraṃ bahutaraṃ lokiyajjhānaṃ",
  "tika-abh04t:335_5": "puthujjanassa ariyassa ca akatādhikārassa na vinā paṭipadāya sijjhatīti tesaṃ vasena",
  "tika-abh04t:335_6": "vuttaṃ. Ariyamaggasiddhassapi jhānassa vipākānaṃ viya kusalena ariyamaggena sadisattābhāvato",
  "tika-abh04t:335_7": "atabbipākattā ca na maggāgamanavasena paṭipadā yujjati, evamassa paṭipadāviraho siddho.",
  "tika-abh04t:335_8": "Evañca katvā suddhikanavakadesanāpi suṭṭhu nītā hoti. Tathā ca vakkhati lokuttarakathāyaṃ",
  "tika-abh04t:335_9": "“lokiyajjhānampī”tiādi.",
  "tika-abh04t:336_0": "Vaṭṭāsayassa visesapaccayabhūtāya taṇhāya tanukaraṇavasena vivaṭṭāsayassa vaḍḍhananti",
  "tika-abh04t:336_1": "āha “taṇhāsaṃkilesasodhanena āsayaposana”nti. Āsayaposananti ca jhānabhāvanāya paccayabhūtā",
  "tika-abh04t:336_2": "pubbayogādivasena siddhā ajjhāsayasampadā. Sā pana taṇhupatāpavigamena hotīti āha",
  "tika-abh04t:336_3": "“taṇhāsaṃkilesasodhanenā”ti.",
  "tika-abh04t:337": "Thinamiddhādīnanti thinamiddhauddhaccakukkuccavicikicchānaṃ. Pahānanti pahāyakaṃ.",
  "tika-abh04t:338": "Taṃsadisesūti mahaggatabhāvādinā paṭhamajjhānasamādhisadisesu.",
  "tika-abh04t:339_0": "Pītisukhavantaṃ jhānaṃ pītisukhanti vuttaṃ yathā arisasoti dassento “pītisukha…pe…",
  "tika-abh04t:339_1": "akāro vutto”ti āha. Maggassapi vā nibbānārammaṇato tathalakkhaṇūpanijjhānatā yojetabbā.",
  "tika-abh04t:339_2": "Asammosadhammanti avināsabhāvaṃ.",
  "tika-abh04t:340": "Dutiyajjhānakathāvaṇṇanā",
  "tika-abh04t:341_0": "161-162. Diṭṭhādīnavassa taṃtaṃjhānakkhaṇe anuppajjanadhammatāpādanaṃ vūpasamanaṃ",
  "tika-abh04t:341_1": "virajjanaṃ pahānañcāti idhādhippetavitakkādayoyeva jhānaṅgabhūtā tathā karīyanti,",
  "tika-abh04t:341_2": "na taṃsampayuttaphassādayoti vitakkādīnaṃyeva vūpasamādivacanaṃ ñāyāgataṃ. Yasmā",
  "tika-abh04t:341_3": "pana vitakkādayo viya taṃsampayuttadhammāpi etena etaṃ oḷārikanti diṭṭhādīnavā eva,",
  "tika-abh04t:341_4": "tasmā avisesena vitakkādīnaṃ taṃsahajātānañca vūpasamādike vattabbe vitakkavicārādīnaṃyeva",
  "tika-abh04t:341_5": "vūpasamādikaṃ vuccamānaṃ “adhikavacanamaññamatthaṃ bodhetī”ti kiñci visesaṃ dīpetīti",
  "tika-abh04t:341_6": "taṃ dassento “yehi vitakkavicārehī”tiādimāha. Visuṃ visuṃ ṭhitānipi vitakkavicārasamatikkamavacanādīni",
  "tika-abh04t:341_7": "paheyyaṅganiddesatāsāmaññena cittena samūhato gahetvā avayavena samudāyopalakkhaṇaṃ",
  "tika-abh04t:341_8": "katanti dassento “tesaṃ…pe… taṃ dīpakanti vutta”nti āha. Idāni avayavena samudāyopalakkhaṇaṃ",
  "tika-abh04t:341_9": "vinā vitakkavicāravūpasamavacanena pītivirāgādivacanānaṃ savisaye samānabyāpārataṃ",
  "tika-abh04t:341_10": "dassento “atha vā”tiādimāha.",
  "tika-abh04t:342_0": "Tasmiṃ dassiteti “yā saddhā saddahanā”tiādinā jhānavibhaṅge sampasādane dassite.",
  "tika-abh04t:342_1": "Samānādhikaraṇaniddesenevāti tattheva vibhaṅge uddesapaduddhārādīsu saddhājhānānaṃ",
  "tika-abh04t:342_2": "“sampasādana”nti ekādhikaraṇatāvacaneneva.",
  "tika-abh04t:343_0": "Oḷārikaṅgamukhena “tadanudhammatā satī”ti vuttāya taṃtaṃjhānanikantiyā vikkhambhanaṃ",
  "tika-abh04t:343_1": "vitakkavicāravūpasamavacanādīhi pakāsitanti āha “taṇhāppahānaṃ etesaṃ vūpasamana”nti.",
  "tika-abh04t:343_2": "Yato vitakkavicāresu virattabhāvadīpakaṃ vitakkavicāravūpasamavacananti tadubhayābhāvadīpanaṃ",
  "tika-abh04t:343_3": "puna katanti dassetuṃ “ye cā”tiādi vuttaṃ.",
  "tika-abh04t:344": "Tatiyajjhānakathāvaṇṇanā",
  "tika-abh04t:345_0": "163. Vīriyaṃ upekkhāti vuttaṃ “paggahaniggahesu byāpārākaraṇena upekkhiyatī”ti. Gahaṇe",
  "tika-abh04t:345_1": "majjhattabhāvena saṅkhāre upekkhatīti saṅkhārupekkhā, tathāpavattā vipassanā paññā.",
  "tika-abh04t:345_2": "Tassā pana visayato pabhedo “aṭṭha saṅkhārupekkhā”tiādinā yassaṃ pāḷiyaṃ vutto, taṃ",
  "tika-abh04t:345_3": "pāḷisesaṃ dassento “paṭhamajjhāna”ntiādimāha. Tattha uppādanti purimakammapaccayā",
  "tika-abh04t:345_4": "idha uppattiṃ. Pavattanti tathā uppannassa pavattiṃ. Nimittanti sabbampi saṅkhāragataṃ",
  "tika-abh04t:345_5": "nimittabhāvena upaṭṭhānato. Āyūhananti āyatiṃ paṭisandhihetubhūtaṃ kammaṃ. Paṭisandhinti",
  "tika-abh04t:345_6": "āyatiṃ upapattiṃ. Gatinti yāya gatiyā sā paṭisandhi hoti. Nibbattinti khandhānaṃ",
  "tika-abh04t:345_7": "nibbattanaṃ. Upapattinti “samāpannassa vā upapannassa vā”ti evaṃ vuttaṃ vipākappavattiṃ.",
  "tika-abh04t:345_8": "Jātinti jarādīnaṃ paccayabhūtaṃ bhavapaccayā jātiṃ. Jarāmaraṇādayo pākaṭā eva. Ettha",
  "tika-abh04t:345_9": "ca uppādādayo pañceva saṅkhārupekkhāñāṇassa visayavasena vuttā, sesā tesaṃ vevacanavasena.",
  "tika-abh04t:345_10": "“Nibbatti jātī”ti idañhi dvayaṃ uppādassa ceva paṭisandhiyā ca vevacanaṃ. “Gati upapatti",
  "tika-abh04t:345_11": "cā”ti idaṃ dvayaṃ pavattassa. Jarādayo nimittassāti.",
  "tika-abh04t:346": "Bhūtassāti khandhapañcakassa. Etehīti jhānacittasamuṭṭhitarūpehi.",
  "tika-abh04t:347": "Catukkanayavaṇṇanā niṭṭhitā.",
  "tika-abh04t:348": "Pañcakanayavaṇṇanā",
  "tika-abh04t:349_0": "167. Ākārabhedanti ākāravisesaṃ. Anekākārā hi dhammā, te ca niravasesaṃ yāthāvato",
  "tika-abh04t:349_1": "bhagavatā abhisambuddhā. Yathāha – “sabbe dhammā sabbākārena buddhassa bhagavato",
  "tika-abh04t:349_2": "ñāṇamukhe āpāthaṃ āgacchantī”ti. Dutiyajjhānapakkhikaṃ na paṭhamajjhānapakkhikanti",
  "tika-abh04t:349_3": "adhippāyo. Tenevāha “paṭhamajjhānameva hī”tiādi. Atthato hi catukkapañcakanayā aññamaññānuppavesino.",
  "tika-abh04t:349_4": "Pañcakanaye dutiyajjhānaṃ kiṃ savicāratāya paṭhamajjhānapakkhikaṃ udāhu avitakkatāya",
  "tika-abh04t:349_5": "dutiyajjhānapakkhikanti siyā āsaṅkāti tadāsaṅkānivattanatthamidaṃ vuttaṃ. Kasmātiādinā",
  "tika-abh04t:349_6": "tattha kāraṇamāha. Suttantadesanāsu ca dutiyajjhānameva bhajantīti sambandho. Ca-saddena",
  "tika-abh04t:349_7": "na kevalaṃ idheva, atha kho suttantadesanāsupīti desanantarepi yathāvuttajjhānassa",
  "tika-abh04t:349_8": "paṭhamajjhānapakkhikattābhāvaṃ dasseti. Idāni bhajanampi dassetuṃ “vitakkavūpasamā”tiādi",
  "tika-abh04t:349_9": "vuttaṃ. Tena suttantepi pañcakanayassa labbhamānataṃ dasseti.",
  "tika-abh04t:350_0": "Nanu ca suttante cattāriyeva jhānāni vibhattānīti pañcakanayo natthiyevāti? Na, “savitakkasavicāro",
  "tika-abh04t:350_1": "samādhī”tiādinā samādhittayāpadesena pañcakanayassa labbhamānattā. Catukkanayanissito",
  "tika-abh04t:350_2": "pana katvā pañcakanayo vibhattoti tatthāpi pañcakanayo niddhāretabbo. Vitakkavicārānaṃ",
  "tika-abh04t:350_3": "vūpasamāti hi vitakkassa vicārassa vitakkavicārānañca vitakkavicārānanti sakkā vattuṃ.",
  "tika-abh04t:350_4": "Tathā avitakkaavicārānanti ca vinā saha ca vicārena vitakkappahānena avitakkaṃ saha",
  "tika-abh04t:350_5": "vinā ca vitakkena vicārappahānena avicāranti avitakkaṃ avicāraṃ avitakkaavicārañcāti",
  "tika-abh04t:350_6": "vā tividhampi sakkā saṅgaṇhituṃ.",
  "tika-abh04t:351_0": "Dutiyanti ca vitakkarahite vitakkavicāradvayarahite ca ñāyāgatā desanā. Dutiyaṃ adhigantabbattā",
  "tika-abh04t:351_1": "vicāramattarahitepi dvayappahānādhigatasamānadhammattā. Evañca katvā pañcakanayaniddese",
  "tika-abh04t:351_2": "dutiye vūpasantopi vitakko taṃsahāyavicārāvūpasamena na sammāvūpasantoti vitakkavicāradvayarahite",
  "tika-abh04t:351_3": "viya vicāravūpasameneva tadupasamaṃ sesadhammasamānatañca dassentena “vitakkavicārānaṃ",
  "tika-abh04t:351_4": "vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ",
  "tika-abh04t:351_5": "pītisukhaṃ tatiyaṃ jhānaṃ upasampajja viharatī”ti tatiyaṃ catukkanaye dutiyena nibbisesaṃ",
  "tika-abh04t:351_6": "vibhattaṃ. Duvidhassapi sahāyavirahena aññathā ca vitakkappahānena avitakkattaṃ samādhijaṃ",
  "tika-abh04t:351_7": "pītisukhattañca samānanti samānadhammattāpi dutiyanti niddeso. Vicāramattampi hi",
  "tika-abh04t:351_8": "vitakkavicāradvayarahitaṃ viya “yasmiṃ samaye rūpūpapattiyā maggaṃ bhāveti avitakkavicāramattaṃ",
  "tika-abh04t:351_9": "samādhijaṃ pītisukhaṃ dutiyaṃ jhānaṃ upasampajja viharatī”ti avitakkaṃ samādhijaṃ",
  "tika-abh04t:351_10": "pītisukhanti vibhattaṃ. Paṭhamajjhāne vā sahacārīsu vitakkavicāresu ekaṃ atikkamitvā",
  "tika-abh04t:351_11": "dutiyampi tatraṭṭhameva dosato disvā ubhayampi sahātikkamantassa pañcakanaye tatiyaṃ",
  "tika-abh04t:351_12": "vuttaṃ tatiyaṃ adhigantabbattā. Paṭhamato anantarabhāvena panassa dutiyabhāvo ca",
  "tika-abh04t:351_13": "uppajjati. Kasmā panettha sarūpato pañcakanayo na vibhattoti? Vineyyajjhāsayato.",
  "tika-abh04t:351_14": "Yathānulomadesanā hi suttantadesanāti.",
  "tika-abh04t:352": "Paṭipadācatukkādivaṇṇanā",
  "tika-abh04t:353_0": "176-180. Tadanurūpatāti tassa paṭhamādijjhānassa anurūpasabhāvā. Yathāladdhajjhānaṃ",
  "tika-abh04t:353_1": "santato paṇītato disvā assādayamānā nikanti taṃsampayuttā khandhā vā tadārakkhabhūtā",
  "tika-abh04t:353_2": "satiyeva vā tassa jhānassa anucchavikatāya “tadanudhammatā satī”ti vuttāti. Kadācīti",
  "tika-abh04t:353_3": "yadā paṭhamaṃ adhigantvā yathānisinnoyeva vinā payogantaraṃ dutiyādīni adhigacchati, īdise kāleti attho.",
  "tika-abh04t:354": "186. Kusalajjhānassa adhigatattā “sekkhā”ti vuttaṃ. Na hi te uppādenti nāmāti ariyamaggakkhaṇe rūpāvacarajjhānānaṃ anuppajjamānataṃ sandhāyāha.",
  "tika-abh04t:355": "Kasiṇakathāvaṇṇanā",
  "tika-abh04t:356_0": "203. Āruppapādakatā ca dassitā vinā abhāvato. Na hi tesaṃ āruppapādakatāya vinā nirodhapādakatā",
  "tika-abh04t:356_1": "atthīti. Nimminituṃ icchitassa vatthuno nimmānavasena khippaṃ nisanti nisāmanaṃ ālocanaṃ",
  "tika-abh04t:356_2": "adhigamo etassāti khippanisanti. Tabbhāvo “khippanisantibhāvo”ti āha “khippadassanaṃ khippābhiññatā”ti.",
  "tika-abh04t:357": "Kasiṇakathāvaṇṇanā niṭṭhitā.",
  "tika-abh04t:358": "Abhibhāyatanakathāvaṇṇanā",
  "tika-abh04t:359_0": "204. Paṭibhāganimittabhūtaṃ kasiṇārammaṇasaṅkhātaṃ āyatanaṃ kāraṇaṃ etassāti kasiṇāyatanaṃ,",
  "tika-abh04t:359_1": "jhānaṃ. Atha vā ārammaṇassa anavasesapharaṇaṭṭhena kasiṇañca taṃ āyatanañca yogino",
  "tika-abh04t:359_2": "sukhavisesānaṃ adhiṭṭhānabhāvato manāyatanadhammāyatanabhāvato cāti sasampayuttaṃ",
  "tika-abh04t:359_3": "jhānaṃ kasiṇāyatanaṃ. Tenevāha “satipi abhibhāyatanānaṃ kasiṇāyatanatte”ti. Bhāvanāya",
  "tika-abh04t:359_4": "nimittaṃ bhāvanānimittaṃ, ārammaṇassa parittappamāṇatā suvisuddhanīlāditā ca, tadeva",
  "tika-abh04t:359_5": "nānattaṃ. Bhāvanā eva vā pubbabhāgabhūtā bhāvanānimittaṃ, tassa nānattaṃ bhāvanānimittanānattaṃ.",
  "tika-abh04t:359_6": "Pubbabhāgabhāvanā hi yathāvuttavisese ārammaṇe pavattiākāravisesato nānāsabhāvāti.",
  "tika-abh04t:359_7": "Kasiṇanimittassa abhibhavanakabhāvanānimittanānattaṃ kasiṇa…pe… nānattaṃ, tatoti yojetabbaṃ.",
  "tika-abh04t:360_0": "Ettha ca purimāni cattāri abhibhāyatanāni bhūtakasiṇārammaṇāni, bhūtakasiṇesu ca",
  "tika-abh04t:360_1": "yaṃ suvaṇṇaṃ dubbaṇṇanti ca na sakkā vattuṃ. Tattha pavattitāni sabbattha vā vaṇṇābhogarahitena",
  "tika-abh04t:360_2": "pavattitāni paṭhamatatiyābhibhāyatanānīti dutiyacatutthāni vaṇṇakasiṇārammaṇāni.",
  "tika-abh04t:360_3": "Yadi evaṃ dutiyacatutthehi pañcamādīnaṃ ko visesoti “pañcamādīni vaṇṇato ramaṇīyatarāni,",
  "tika-abh04t:360_4": "na tathā itarānī”ti vadanti. Purimānipi cattāri aṭṭha kasiṇārammaṇāneva, tasmā taṃ",
  "tika-abh04t:360_5": "nesaṃ matimattaṃ “aṭṭhasu kasiṇesū”ti vuttattā. Vimokkhesu ca paṭhamadutiyavimokkhā",
  "tika-abh04t:360_6": "aṭṭha kasiṇārammaṇā. Tatiyo vaṇṇakasiṇārammaṇo. Paṭhamadutiyāpi vā vaṇṇakasiṇārammaṇā",
  "tika-abh04t:360_7": "eva “bahiddhā nīlakasiṇādirūpāni jhānacakkhunā passatī”ti vuttattā. Ārammaṇamanuññatāya",
  "tika-abh04t:360_8": "hi tattha aniggatitabhāvena tesaṃ pavattīti. Evaṃ sante tatiyassa itarehi ko visesoti?",
  "tika-abh04t:360_9": "Subhākārābhogo. Tatiyo eva hi subhanti ābhujanavasena pavattati, na itareti.",
  "tika-abh04t:361_0": "Ñāṇaṃ appanāpaññā. Vijjamānepīti api-saddena avijjamānepīti dasseti. Parittappamāṇatā",
  "tika-abh04t:361_1": "abhibhavanassa kāraṇaṃ imesu catūsu abhibhāyatanesūti adhippāyo. Nanu ca sabbattha",
  "tika-abh04t:361_2": "“suvaṇṇadubbaṇṇānī”ti vacanato vaṇṇābhogasahitāniyeva gahitānīti? Na gahitānīti dassento",
  "tika-abh04t:361_3": "“tattha cā”tiādimāha. Tatthāti āgamesu. Tathā appamāṇānīti vaṇṇābhogarahitāni ca",
  "tika-abh04t:361_4": "sabbāni appamāṇāni suvaṇṇadubbaṇṇānīti attho. Yadi evaṃ kathaṃ visiṭṭhānaṃ vaṇṇābhogena",
  "tika-abh04t:361_5": "rahitānaṃ sahitānañca ekajjhaṃ manasi karoti? Na ekajjhaṃ, visuṃyeva pana tesu manasikāro.",
  "tika-abh04t:361_6": "Yadi visuṃ kathamekanti? Parittabhāvasāmaññato. Yadi evaṃ “suvaṇṇadubbaṇṇaggahaṇaṃ",
  "tika-abh04t:361_7": "atiricchatī”ti, nātiricchatīti dassento “atthi hi eso pariyāyo”tiādimāha. Tattha",
  "tika-abh04t:361_8": "yadidaṃ vaṇṇābhogajanitaṃ visesaṃ aggahetvā parittasāmaññena ekattaṃ netvā “parittāni",
  "tika-abh04t:361_9": "abhibhuyyā”ti vatvā puna tadantogadhadhammappabhedaṃ vineyyavasena dassetuṃ “tāni",
  "tika-abh04t:361_10": "ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti vattabbatāya",
  "tika-abh04t:361_11": "vaṇṇābhogarahitāni sahitāni ca visuṃ manasi katvā ubhayatthāpi vaṇṇābhogarahitaparittābhibhavane",
  "tika-abh04t:361_12": "taṃ sahitaparittābhibhavane ca parittābhibhavanassa sāmaññaṃ gahetvā ekanti vacanaṃ,",
  "tika-abh04t:361_13": "eso pariyāyo vijjatīti ayamadhippāyo.",
  "tika-abh04t:362_0": "Evaṃ suttantābhidhammapāṭhavisesato aṭṭhakathāya virodhābhāvaṃ dassetvā idāni suttantābhidhammapāṭhānaṃ",
  "tika-abh04t:362_1": "avirodhaṃ adhippāyavibhāvanena dassetuṃ “tatthacā”tiādimāha. Evaṃ abhidhamme vaṇṇābhogarahitāni",
  "tika-abh04t:362_2": "sahitāni ca visuṃ vuttāni. Suttante pana “ubhayāni ekajjha”nti vuttaṃ, taṃ kathaṃ",
  "tika-abh04t:362_3": "viññāyatīti āha “tadeta”ntiādi. Tattha āgatassāti suttante āgatassa. Tattha hi “ajjhattaṃ",
  "tika-abh04t:362_4": "rūpasaññī”ti āgataṃ. Avacanatoti abhidhamme avacanato. Yadipi vimokkhā visuṃ desitā,",
  "tika-abh04t:362_5": "kasiṇāyatanabhāvo viya pana abhibhāyatanānaṃ vimokkhakiccatāpi atthīti abhibhāyatanavimokkhānaṃ",
  "tika-abh04t:362_6": "idhāpi saṅkaro dunnivāroti codanaṃ manasi katvā āha “sabbavimokkhakiccasādhāraṇavacanabhāvato”ti.",
  "tika-abh04t:362_7": "Tena yathā abhibhāyatanadesanāyaṃ abhibhāyatanakiccāni niravasesato vuttāni, evaṃ",
  "tika-abh04t:362_8": "vimokkhadesanāyaṃ vimokkhakiccānīti idha tesaṃ asaṅkaroyevāti dasseti.",
  "tika-abh04t:363_0": "Ye ca yathāvuttaṃ vavatthānaṃ na sampaṭicchanti, tehi suttantābhidhammapāṭhabhede",
  "tika-abh04t:363_1": "aññaṃ kāraṇaṃ vattabbaṃ siyā. Kimettha vattabbaṃ, nanu aṭṭhakathāyaṃ “kasmā pana",
  "tika-abh04t:363_2": "yathā suttante”tiādiṃ vatvā “ajjhattarūpānaṃ anabhibhavanīyato”ti kāraṇaṃ vuttanti.",
  "tika-abh04t:363_3": "Na taṃ tassa kāraṇavacananti dassento “ajjhattarūpāna”ntiādimāha. Tattha yanti idha",
  "tika-abh04t:363_4": "suttante ca “bahiddhā rūpāni passatī”ti vuttavacanaṃ sandhāyāha. Bahiddhā rūpāniyeva",
  "tika-abh04t:363_5": "hi abhibhavanīyānīti. Aññahetukanti desanāvilāsato aññaṃ abhibhavanīyahetu etassāti",
  "tika-abh04t:363_6": "aññahetukaṃ. Ajjhattaarūpasaññitāya eva, na suttante viya ajjhattarūpasaññitāya cāti",
  "tika-abh04t:363_7": "attho. Avibhūtattāti idaṃ ñāṇuttarānaṃ saha nimittuppādanena appanānibbattanaṃ ārammaṇassa",
  "tika-abh04t:363_8": "abhibhavo na suṭṭhu vibhūtabhāvamantarena sambhavatīti katvā vuttaṃ. Nanu ca aṭṭhakathāyaṃ",
  "tika-abh04t:363_9": "pāṭhadvayavisesassa desanāvilāso kāraṇabhāvena vuttoti āha “desanāvilāso ca yathāvuttavavatthānavasena",
  "tika-abh04t:363_10": "veditabbo”ti. Desanāvilāso hi nāma vineyyajjhāsayānurūpaṃ vijjamānasseva pariyāyassa",
  "tika-abh04t:363_11": "vibhāvanaṃ na yassa kassacīti. Tattha ca “pariyāyadesanattā”tiādinā vuttappakāravavatthānaṃ",
  "tika-abh04t:363_12": "desanāvilāsanibandhanamāha. Tathā ceva hi purato desanāvilāso vibhāvito.",
  "tika-abh04t:364": "Abhibhāyatanakathāvaṇṇanā niṭṭhitā.",
  "tika-abh04t:365": "Vimokkhakathāvaṇṇanā",
  "tika-abh04t:366_0": "248. Tanti “sasantatipariyāpannarūpa”nti vuttakesādivaṇṇamāha. Taṃ pana yasmā khalamaṇḍalādi",
  "tika-abh04t:366_1": "viya paramparāya jhānassa kāraṇaṃ, tasmā “jhānassa hetubhāvenā”ti āha. Yenāti yathāvuttarūpavisesena.",
  "tika-abh04t:366_2": "Visiṭṭhenāti atisayappattena “rūpūpapattiyā”tiādīsu viya uttarapadalopena “rūpa”nti",
  "tika-abh04t:366_3": "vuttena rūpajhānena. “Visiṭṭhenā”ti iminā hi atisayarūpayutto rūpīti vuttoti dasseti.",
  "tika-abh04t:366_4": "“Paṭhamaṃ jhānaṃ upasampajja viharati pathavīkasiṇa”ntiādinā jhānānameva kasiṇabhāvena",
  "tika-abh04t:366_5": "pavattā. Sutte ārammaṇānaṃ kasiṇabhāvena pavattā “pathavīkasiṇameko sañjānātī”tiādinā.",
  "tika-abh04t:367": "Vimokkhakathāvaṇṇanā niṭṭhitā.",
  "tika-abh04t:368": "Brahmavihārakathāvaṇṇanā",
  "tika-abh04t:369_0": "251. Aññāṇasampayuttāpi vā upekkhāvedanā aññāṇupekkhā, upekkhāti aññāṇasampayuttā",
  "tika-abh04t:369_1": "upekkhāvedanā, aññāṇupekkhātipi etāsaṃyeva nāmanti hi sammohavinodaniyaṃ vakkhatīti.",
  "tika-abh04t:369_2": "Appaṭibhāganimittattepi ekaṃ katipaye vā satte odissa pavattā paricchinnarūpādiupādānavisaye",
  "tika-abh04t:369_3": "pavattattā kathamappamāṇagocarāti āha “na ca sammutisaccavasenā”tiādi. Evampi yathā",
  "tika-abh04t:369_4": "natthi sattā opapātikāti sattavasena pavattāyapi micchādiṭṭhiyā saṅkhārārammaṇatā",
  "tika-abh04t:369_5": "vuccati upādānavasena, evaṃ sattavasena pavattānampi mettādīnaṃ saṅkhārārammaṇatāpi",
  "tika-abh04t:369_6": "siyāti ce? Na, aparāmasanavasena pavattānaṃ mettādīnaṃ saupādānaggahaṇāsambhavatoti",
  "tika-abh04t:369_7": "dassento āha “aparāmāsā”tiādi.",
  "tika-abh04t:370": "Brahmavihārakathāvaṇṇanā niṭṭhitā.",
  "tika-abh04t:371": "Asubhakathāvaṇṇanā",
  "tika-abh04t:372_0": "263. “Ekāhamataṃ vā dvīhamataṃ vā”tiādinā vuttāsu navasu sivathikāsu vaṇṇavasena",
  "tika-abh04t:372_1": "pavattajjhānaṃ sivathikāvaṇṇajjhānaṃ. Nanu cetassa vaṇṇakasiṇehi gahaṇaṃ yuttaṃ,",
  "tika-abh04t:372_2": "na asubhehīti? Na, sivathikāvaṇṇaṃ upamaṃ katvā attano kāye paṭikūlattaṃ amuñcitvāva",
  "tika-abh04t:372_3": "vaṇṇavasena pavattanato. Tenevāha “paṭikūlamanasikārasāmaññenā”ti. Ayamattho sivathikāvaṇṇajjhānassāti",
  "tika-abh04t:372_4": "etthāpi yojetabboti vibhāvento “tampī”tiādimāha.",
  "tika-abh04t:373": "Asubhakathāvaṇṇanā niṭṭhitā.",
  "tika-abh04t:374": "Rūpāvacarakusalavaṇṇanā niṭṭhitā.",
  "tika-abh04t:375": "Arūpāvacarakusalakathāvaṇṇanā",
  "tika-abh04t:376_0": "265. Rūpanimittanti rūpahetu rūpādhikaraṇaṃ. Rūpārūpanimittesūti rūpadhammesu ca",
  "tika-abh04t:376_1": "pathavīkasiṇādinimittesu ca. Tadārammaṇajjhānesūti ettha taṃ-saddena rūpanimittaṃ",
  "tika-abh04t:376_2": "paccāmasati rūpampi vā rūpadhammārammaṇānampi rūpāvacarajjhānānaṃ sambhavato. Rūpādīsūti",
  "tika-abh04t:376_3": "rūpārūpanimittatadārammaṇajjhānesu rūpapaṭibaddhadhammesu ca. Anāvajjitukāmatādināti",
  "tika-abh04t:376_4": "ādi-saddena asamāpajjitukāmatādiṃ saṅgaṇhāti.",
  "tika-abh04t:377_0": "Cutito uddhaṃ uppattirahānaṃ…pe… anuppattidhammatāpādanena samatikkamoti etena samatikkamitabbattena",
  "tika-abh04t:377_1": "rūpāvacarakusalānaṃ rūpāvacaravipākakiriyehi visesābhāvaṃ dasseti anadhigatabhāvato.",
  "tika-abh04t:377_2": "Yesañhi rūpasaññādīnaṃ arūpabhāvanāya samatikkamādiko labbhati, te dassetuṃ “arūpabhāvanāya",
  "tika-abh04t:377_3": "abhāve cutito uddhaṃ uppattirahāna”nti vuttanti. Yāti ekantarūpanissitā avasiṭṭhaparittavipākasaññādayo.",
  "tika-abh04t:378": "Āneñjasantasamāpattisukhānubhavanabhavavisesūpapajjanādayo āruppasamāpattīnaṃ atthāti āha “rūpasaññā…pe… na attho”ti.",
  "tika-abh04t:379_0": "Idha ugghāṭitakasiṇavasena parittānantatā hoti nippariyāyadesanattāti adhippāyo.",
  "tika-abh04t:379_1": "Yadi evaṃ parittakasiṇugghāṭite kathamākāsānañcāyatanavacananti? Tatthāpi anantapharaṇasabbhāvato.",
  "tika-abh04t:379_2": "Tenevāha “anantapharaṇatāsabbhāve”ti. Yadi sabbattha anantapharaṇatā atthi, atha",
  "tika-abh04t:379_3": "kasmā “ananto ākāso”ti na vuttanti āha “samayavavatthāpanā”tiādi. Tattha paṭipattīti",
  "tika-abh04t:379_4": "jhānabhāvanākāramāha.",
  "tika-abh04t:380": "266. Ugghāṭabhāvo ugghāṭimaṃ. Yathā pākimaṃ.",
  "tika-abh04t:381_0": "268. Ākāse pavattitaviññāṇātikkamato tatiyāti paduddhāraṃ katvā yuttito āgamato ca",
  "tika-abh04t:381_1": "tadatthaṃ vibhāvetuṃ “tadatikkamato hī”tiādimāha. Āruppasamāpattīnaṃ ārammaṇātikkamena",
  "tika-abh04t:381_2": "pattabbattā visesato ārammaṇe dosadassanaṃ tadeva atikkamitabbanti ayaṃ yutti, ārammaṇe",
  "tika-abh04t:381_3": "pana atikkante tadārammaṇaṃ jhānampi atikkantameva hoti. Bhāvanāya ārammaṇassa vigamanaṃ",
  "tika-abh04t:381_4": "apanayanaṃ vibhāvanā. Pāḷiyanti vibhaṅge. Nanu ca pāḷiyaṃ “taññeva viññāṇa”nti avisesena",
  "tika-abh04t:381_5": "vuttaṃ “na ākāsānañcāyatanaviññāṇa”nti. “Na taññevaviññāṇanti visesavacanena ayamattho",
  "tika-abh04t:381_6": "siddho”ti dassento “viññāṇañcāyatana”ntiādimāha.",
  "tika-abh04t:382": "Arūpāvacarakusalakathāvaṇṇanā niṭṭhitā.",
  "tika-abh04t:383": "Tebhūmakakusalavaṇṇanā",
  "tika-abh04t:384_0": "269. Sattahi mahāvārehīti paṭiccasahajātapaccayanissayasaṃsaṭṭhasampayuttapañhāvārehi",
  "tika-abh04t:384_1": "anulomapaccanīyaanulomapaccanīyapaccanīyānulomādinayā anulomādinayā. Bhāradvājagotamādayo",
  "tika-abh04t:384_2": "aṭṭhacattālīsa loke gottāni mūlabhūtāni, tathā kaṭṭhakalāpādayo aṭṭhacattālīseva",
  "tika-abh04t:384_3": "caraṇānīti āha “aṭṭhacattālīsa”ntiādi. Tattha tesanti bhabbābhabbānaṃ. Dvārasīsena",
  "tika-abh04t:384_4": "dvāravantāni gayhantīti adhippāyenāha “taṃtaṃdvārāni vā kāyādīnī”ti. Acittīkārena",
  "tika-abh04t:384_5": "vā kataṃ hīnaṃ, ajjhupekkhanena kataṃ majjhimaṃ, sakkaccakataṃ paṇītaṃ. Āmisakiñjakkhādihetu",
  "tika-abh04t:384_6": "vā kataṃ hīnaṃ, puññaphalakāmatāya kataṃ majjhimaṃ, kattabbamicceva ariyabhāve ṭhitena",
  "tika-abh04t:384_7": "kataṃ paṇītaṃ. Bhavasampattilobhena vā pavattitaṃ hīnaṃ, alobhajjhāsayena pavattitaṃ",
  "tika-abh04t:384_8": "majjhimaṃ, parahitāya pavattitaṃ paṇītaṃ. Parittakataṃ vā hīnaṃ, mattaso kataṃ majjhimaṃ,",
  "tika-abh04t:384_9": "adhimattaso kataṃ paṇītaṃ. Mahaggatesu pana paṭiladdhamattaṃ hīnaṃ, nātisubhāvitaṃ",
  "tika-abh04t:384_10": "majjhimaṃ, subhāvitaṃ vasippattaṃ paṇītaṃ. Imesupi ekekassa hīnādikassa āyūhananānattādivasena",
  "tika-abh04t:384_11": "hīnādibhedo labbhatiyevāti daṭṭhabbaṃ. Sampayuttadhammānaṃ vasenāti yo cittappabhāvito",
  "tika-abh04t:384_12": "cittasampayuttānaṃ cittādhipateyyabhāvo, so taṃnimitte citte upacaritoti evaṃ vā ettha attho.",
  "tika-abh04t:385": "Tebhūmakakusalavaṇṇanā niṭṭhitā.",
  "tika-abh04t:386": "Lokuttarakusalavaṇṇanā",
  "tika-abh04t:387_0": "277. “Kenaṭṭhena lokuttara”ntiādi paṭisambhidāvacanaṃ aṭṭhakathāya ābhataṃ, tasmā",
  "tika-abh04t:387_1": "tattha “tividhopi anuttaradhammo lokaṃ taratī”tiādinā saṅgahitoti taṃ tīhi padehi",
  "tika-abh04t:387_2": "yojetvā dassetuṃ “lokaṃ taratīti etenā”tiādimāha. Ekekasmiṃ yojetabbo lokassa antagamanāditāya",
  "tika-abh04t:387_3": "maggādīsupi labbhamānattā. Maggeyeva vā tividhopi attho yojetabboti sambandho. Anativattanādīti",
  "tika-abh04t:387_4": "ādi-saddena indriyānaṃ ekarasatā tadupagavīriyavāhanaṃ āsevanāti ime tayo bhāvanāvisese",
  "tika-abh04t:387_5": "saṅgaṇhāti. Yasmā cete bhāvanāvisesā saṃkilesavodānesu vaṭṭavivaṭṭesu ca taṃtaṃādīnavānisaṃsadassanabhūtāya",
  "tika-abh04t:387_6": "pubbabhāgapaññāya sampāditena ñāṇavisesena nipphajjanti, tasmā vuttaṃ “aññamaññaṃ…pe… vaḍḍhetī”ti.",
  "tika-abh04t:388_0": "Nissayo hotīti rukkho viya sākhāya ādhārabhāvena voharīyatīti attho. Phalañāṇaphalaṅgānaṃ",
  "tika-abh04t:388_1": "nissayavacanaṃ nissayapaccayattā. Tatoyeva nissayabhāvato patiṭṭhābhāvato. Ariyaphalasannissayena",
  "tika-abh04t:388_2": "hi ariyā katakiccā suṭṭhu nibbinnasabbabhavāpi cirataraṃ loke parahitāya tiṭṭhanti.",
  "tika-abh04t:388_3": "Kilesānaṃ odhiso pajahanakāpi ariyamaggā avisesena sabbākusalānaṃ sabbakusalapaṭipakkhatāya",
  "tika-abh04t:388_4": "aññamaggappahātabbesupi kenaci pahānākārena pavattantīti taṃ pahānākāraṃ dassento",
  "tika-abh04t:388_5": "“itaresaṃ vijjutobhāsena viya tamassā”ti āha. Yena pāḷiyaṃ heṭṭhimamaggañāṇānaṃ vijjūpamatā",
  "tika-abh04t:388_6": "dassitā. Yadi evaṃ uparimaggavajjhā kilesā itareti idhādhippetā. Na tesaṃ samucchedavacanaṃ",
  "tika-abh04t:388_7": "yuttaṃ. Na hi bhāvanāya pahātabbe dassanamaggo samucchindituṃ sakkoti. Tathā ca sati",
  "tika-abh04t:388_8": "dassanena pahātabbā eva te siyuṃ. Atha tadaṅgappahānaṃ adhippetaṃ, yena “vijjutobhāsena",
  "tika-abh04t:388_9": "viya tamassā”ti vuttaṃ, taṃ pubbabhāgavipassanāya eva siddhaṃ na ca yuttaṃ lokuttaramaggo",
  "tika-abh04t:388_10": "tadaṅgavasena kilese pajahatīti. Vikkhambhanepi eseva nayo, anulomañāṇeneva tassa",
  "tika-abh04t:388_11": "sātisayaṃ sādhitattā. Atha pana paṭhamamaggavajjhā eva kilesā itareti adhippetā,",
  "tika-abh04t:388_12": "evaṃ sante tesaṃ itarabhāvova na siyā, na ca anapāyagamanīyā nāma kilesā dassanena",
  "tika-abh04t:388_13": "pahātabbā atthi, nāpi paṭhamamaggavajjhā kilesā tena vijjutobhāsena viya tamo samucchinditabbāti",
  "tika-abh04t:388_14": "vattuṃ yuttanti upaparikkhitabboyaṃ “itaresaṃ…pe… samucchedo”ti. Lokiyajjhānampi",
  "tika-abh04t:388_15": "na vinā paṭipadāya ijjhatīti idaṃ adhippāyavasena netabbaṃ neyyatthattāti taṃ adhippāyaṃ",
  "tika-abh04t:388_16": "vibhāvento “akatādhikārassā”ti āha. Tena yathāvuttavacanassa ca sappadesataṃ dasseti.",
  "tika-abh04t:388_17": "Nanu ca katādhikārassa ariyassa maggena samijjhamānampi jhānaṃ maggapaṭipadāvasena",
  "tika-abh04t:388_18": "paṭipadāsahitamevāti. Na vinā paṭipadāya ijjhatīti sakkā vattuṃ, tenetaṃ vacanaṃ",
  "tika-abh04t:388_19": "nippadesamevāti anuyogaṃ sandhāyāha “katādhikārassa panā”tiādi. Idāni tassa vacanassa",
  "tika-abh04t:388_20": "adhippāyavasena gahetabbatthatā pāḷitopi viññāyatīti dassento āha “yathāvutta…pe… katā”ti.",
  "tika-abh04t:389_0": "“Yo kocīti avisesavacana”nti tassa apavādaṃ dassento “sakiṃ dvikkhattu”nti ādimāha.",
  "tika-abh04t:389_1": "Paricchinditvā gahaṇaṃ parijānanaṃ. Nāmarūpavavatthāpanādīnanti nāmarūpavavatthāpanapaccayapariggahalakkhaṇapaṭivedhanikantipariyādānānaṃ.",
  "tika-abh04t:389_2": "Kicchasiddhitoti nāmarūpavavatthāpanādīnaṃ kesañci sabbesampi vā kicchasiddhito.",
  "tika-abh04t:389_3": "Esa nayo dutiyavārādīsupi yathāsambhavaṃ. Sukhasiddhiyampīti nāmarūpavavatthāpanādīnaṃ",
  "tika-abh04t:389_4": "kicchasiddhi maggapātubhāvadandhabhāvassa kāraṇabhāve anekantikā. Vipassanāsahagatindriyānaṃ",
  "tika-abh04t:389_5": "pana mandatā tassa ekantakāraṇanti dasseti.",
  "tika-abh04t:390_0": "Etadantattā paṭipadāyāti etena nippariyāyato paṭipadāñāṇadassanavisuddhisaṅkhātāya",
  "tika-abh04t:390_1": "vipassanāpaññāya cirācirappavattivasena maggassa khippadandhābhiññatā vuttāti dasseti.",
  "tika-abh04t:390_2": "Purimānanti purimavārānaṃ, lakkhaṇapaṭivedhādīnaṃyeva vā. Heṭṭhimakoṭiyā tikkhattuṃ",
  "tika-abh04t:390_3": "kilesavikkhambhane sati dukkhāpaṭipadābhāvo, na tato heṭṭhāti nicchitattā āha “tikkhattuṃ",
  "tika-abh04t:390_4": "vikkhambhanavāratāvasenā”ti. Tassa sukhāpaṭipadā veditabbā ukkaṃsavasenāti adhippāyo.",
  "tika-abh04t:391_0": "Yasmiṃ puggale visaṃvādanabhedanāniṭṭhānatthaniyojanānaṃ pavatti, tattha sinehaviraheneva",
  "tika-abh04t:391_1": "tesaṃ pavatti, so ca puggalo asaṅgahito hotīti musāvādādīnaṃ visaṃvādanādikiccatāya",
  "tika-abh04t:391_2": "lūkhatā ca apariggahatā ca vuttā. Tappaṭipakkhaviruddhasabhāvattā sammāvācāya siniddhabhāvatā",
  "tika-abh04t:391_3": "pariggāhakasabhāvatā. Saddhāvisesayogato vā tassā siniddhabhāvo daṭṭhabbo. Samuṭṭhāpetīti",
  "tika-abh04t:391_4": "pavatteti. Jīvamāno vā satto, sampayuttadhammā vā vodāyanti etena sayaṃ vā vodāyatīti vodānaṃ.",
  "tika-abh04t:392_0": "285. Taṇhādiṭṭhīhi patiṭṭhānaṃ. Avasesakilesābhisaṅkhārehi āyūhanā. Sassatadiṭṭhiyā",
  "tika-abh04t:392_1": "patiṭṭhānaṃ. Ucchedadiṭṭhiyā āyūhanā. Līnavasena patiṭṭhānaṃ. Uddhaccavasena āyūhanā.",
  "tika-abh04t:392_2": "Kāmasukhānuyogavasena patiṭṭhānaṃ. Attakilamathānuyogavasena āyūhanā. Sabbākusalābhisaṅkhāravasena",
  "tika-abh04t:392_3": "patiṭṭhānaṃ. Sabbalokiyakusalābhisaṅkhāravasena āyūhanāti oghataraṇasuttavaṇṇanāyaṃ",
  "tika-abh04t:392_4": "vuttesu pakārantaresu idha avuttānaṃ vasenapi patiṭṭhānāyūhanā veditabbā.",
  "tika-abh04t:393_0": "Atha vā kilesaggahaṇena taṇhāsassatadiṭṭhisabbākusalābhisaṅkhārā gahitā taṃsabhāgatāya",
  "tika-abh04t:393_1": "tadekaṭṭhatāya ca. Tathā abhisaṅkhāraggahaṇena avasesakilesaucchedadiṭṭhisabbalokiyakusalābhisaṅkhārā.",
  "tika-abh04t:393_2": "Līnuddhaccakāmasukhattakilamathānuyogānaṃ visuṃ vuttattā tehi na yojetabbanti kilesābhisaṅkhāravasena",
  "tika-abh04t:393_3": "patiṭṭhānāyūhane vatvā taṇhādiṭṭhīnaṃ tattha visesapaccayataṃ dīpetuṃ tadubhayavasenapi",
  "tika-abh04t:393_4": "yojanā katā. Nayadassanaṃ vā etaṃ tattha daṭṭhabbaṃ. Evamitarepi pakārā yojetabbāti.",
  "tika-abh04t:393_5": "“Catūhi, bhikkhave, aṅgehi samannāgato puggalo”tiādīsu aṅga-saddassa kāraṇatthatā daṭṭhabbā.",
  "tika-abh04t:394": "299. Musāvādādīni bhāsamāno karoti nāma kiṃ vakkhamānaṃ kiriyaṃ, kā pana sāti? Musāvādādikiriyāti viditovāyamattho. Evaṃ vā ettha yojanā daṭṭhabbā.",
  "tika-abh04t:395_0": "301. Nipphāditapaccayānanti cīvarādipaccayānaṃ. Kuhanavatthūnīti pāpicchataṃ nissāya",
  "tika-abh04t:395_1": "lūkhacīvarādisevanavasena “yo te vihāre vasati, so arahā”tiādinā attānaṃ ariyaguṇasāmantaṃ",
  "tika-abh04t:395_2": "katvā bhaṇanavasena visesalābhino viya attano pariharaṇavasena ca pavattā akusalacittuppādā",
  "tika-abh04t:395_3": "paresaṃ vimhāpanakāraṇāni kuhanavatthūni.",
  "tika-abh04t:396_0": "343. Satipi saguṇārammaṇehi maggassa animittanāmalābhe na nippariyāyena vipassanā",
  "tika-abh04t:396_1": "animittanāmikāti āgamanato maggo animittanāmaṃ na labhatīti āha “na pana saguṇārammaṇehi…pe…",
  "tika-abh04t:396_2": "siddhaṃ hotī”ti. Yasmā pana āgamanato suññataṃ appaṇihitanti laddhanāmassa maggassa",
  "tika-abh04t:396_3": "saguṇato ārammaṇato ca taṃnāmābhāvo na kadācipi atthi, tasmā nāmattayapāripūrihetuāgamanato",
  "tika-abh04t:396_4": "nāmalābhoti adhippāyenāha “paripuṇṇanāmasiddhihetuttā”ti. Sabbesanti sabbavimokkhamukhāgatānampi",
  "tika-abh04t:396_5": "maggānaṃ. Nāmattayayogoti suññatāpaṇihitānimittanāmayogo. Vavatthānaṃ asaṅkaro.",
  "tika-abh04t:397_0": "350. Nimittadhammā saṅkhārā tehi sanimittā saviggahā viya upaṭṭhahantīti tesaṃ abhāvitabhāvanassa",
  "tika-abh04t:397_1": "bhāvitabhāvanassa ca upaṭṭhahanākāraṃ dassento “samūhādī”tiādimāha. Tena ca “vimokkhena",
  "tika-abh04t:397_2": "saddhindriyaṃ adhimattaṃ hotī”ti vuttaṃ, na “tasmiṃ vimokkhe”ti, tasmā “animittavimokkhoti",
  "tika-abh04t:397_3": "aniccānupassanaṃ āhā”ti vuttaṃ. Itaratthāpi eseva nayo. Animittassa animittabhāvābhāvo",
  "tika-abh04t:397_4": "natthīti kasmā vuttaṃ, nanu ca aniccānupassanāya animittavimokkhabhāvo pariyāyenāti",
  "tika-abh04t:397_5": "nippariyāyadesanāya tassā animittabhāvābhāvo atthi eva, evañca sati “animittassa",
  "tika-abh04t:397_6": "animittanāmadānābhāvo”ti ca na na sakkā vattunti upamāsaṃsandanaṃ suṭṭhutaraṃ yujjati,",
  "tika-abh04t:397_7": "tathā animittena maggassa animittabhāvo na yujjatiyeva. Tenāha “paramatthato nāmaṃ",
  "tika-abh04t:397_8": "dātuṃ na sakkotī”ti? Saccametaṃ, pariyāyasiddhaṃyeva pana aniccānupassanāya animittabhāvaṃ",
  "tika-abh04t:397_9": "gahetvā maggasodhanavasenāyamanuyogo kato “animittavimokkhassa animittabhāvābhāvo",
  "tika-abh04t:397_10": "natthītiviruddhaṃ viya hotī”ti. Evañca katvā “animittaṃ…pe… dīpito hotī”ti sayameva",
  "tika-abh04t:397_11": "vakkhatīti. Sāmaññanti upamopamitabbānaṃ sambandhamāha. Na maggādhipatīti maggo adhipati",
  "tika-abh04t:397_12": "maggādhipatīti chandacittānaṃ ayaṃ samaññā natthīti attho. Na ca tehi maggassāti",
  "tika-abh04t:397_13": "chandacittehi maggo adhipati etassāti maggādhipatīti ayaṃ samaññā maggassa natthi.",
  "tika-abh04t:397_14": "Kasmā? Tesaṃ chandacittānaṃ amaggaṅgattā.",
  "tika-abh04t:398_0": "Jhānassa suññatādināmakattāti etena indriyabalādīnampi maggasampayogato suññatādināmakatā",
  "tika-abh04t:398_1": "dassitāti daṭṭhabbaṃ. Satipi paccanīkāmasane na tassa maggassa taṃ paribyattaṃ yathā",
  "tika-abh04t:398_2": "sarasatāti āha “sarasappadhāno”ti. Dvīhīti sarasapaccanīkehi. Aññanirapekkhehīti",
  "tika-abh04t:398_3": "āgamananirapekkhehi. Tasmāti yasmā sarasatova nāmalābhe avavatthānāpatti sabbassa",
  "tika-abh04t:398_4": "maggassa sabbanāmabhāvāpatti hoti, tasmā. Attābhi…pe… maggāti tena āgamanato nāmalābhassa",
  "tika-abh04t:398_5": "paccanīkato nāmalābhabhāvaṃ dasseti. Sarasantareti animittabhāvādike. Paccanīkasahitena",
  "tika-abh04t:398_6": "sarasenāti suññatāppaṇihitabhāvehi tadāgamanehi. Nimittaggahaṇānivāraṇāti saṅkhāranimittaggāhassa",
  "tika-abh04t:398_7": "anisedhanato. Suññatāppaṇihitasseva maggassa vuttattā aniccato vuṭṭhahantassa maggo",
  "tika-abh04t:398_8": "idha asaṅgahito siyāti āsaṅkitvā āha “aniccānupassanā”tiādi. Saṅkhārehi vuṭṭhānaṃ",
  "tika-abh04t:398_9": "na siyā, lakkhaṇehi eva vuṭṭhānaṃ siyāti adhippāyo, lakkhaṇapaṭivedho na siyā atadārammaṇattāti",
  "tika-abh04t:398_10": "attho. Saṅkhārānañhi hutvā abhāvaudayabbayapaṭipīḷanāvasavattanākāresu aniccatādilakkhaṇavohāro.",
  "tika-abh04t:399_0": "Ākāravantesu gahitesu tadākāropi gahitoyeva hotīti āha “lakkhaṇānipi paṭividdhāni",
  "tika-abh04t:399_1": "honti tadākārasaṅkhāraggahaṇato”ti. Yathāvuttādhippāyenāti “anicca”ntiādinā “saṅkhāresū”tiādināva",
  "tika-abh04t:399_2": "vuttappakārādhippāyena. Visunti saṅkhārehi vinivattetvā.",
  "tika-abh04t:400": "Lokuttarakusalaṃ",
  "tika-abh04t:401": "Pakiṇṇakakathāvaṇṇanā",
  "tika-abh04t:402_0": "Pañcadhā uddisati pañcupādānakkhandhe ajjhattadukavasena rūpadukavasena ca bhinditvā",
  "tika-abh04t:402_1": "abhinditvā ca nimittavacaneneva uddisati pavattassapi saṅkhāranimittabhāvānativattanato",
  "tika-abh04t:402_2": "vuṭṭhātabbatāsāmaññato ca. Teneva upādinnānupādinnavasena pavattaṃ dvidhā katvā niddisitvāpi",
  "tika-abh04t:402_3": "“ayaṃ tāva nimitte vinicchayo”ti nimittavaseneva nigameti. Ettha ca nimittaṃ ajjhattabahiddhā,",
  "tika-abh04t:402_4": "pavattaṃ pana ajjhattamevāti ayametesaṃ viseso. Bojjhaṅgādivisesanti bojjhaṅgajhānaṅgamaggaṅgānaṃ",
  "tika-abh04t:402_5": "asadisataṃ. Asamāpajjitukāmatāsaṅkhātā vitakkādivirāgabhāvanā asamāpajjitukāmatāvirāgabhāvanā.",
  "tika-abh04t:402_6": "Itarassāti pādakajjhānādikassa. Atabbhāvatoti yathāvuttavirāgabhāvanābhāvassa abhāvato.",
  "tika-abh04t:402_7": "Idaṃ vuttaṃ hoti – yathā maggāsannāya vipassanāya somanassasahagatatte maggassa paṭhamādijjhānikatā",
  "tika-abh04t:402_8": "ca upekkhāsahagatatte pañcamajjhānikatā eva ca tabbasena ca bojjhaṅgādīnaṃ visesoti",
  "tika-abh04t:402_9": "tesaṃ niyame āsannakāraṇaṃ padhānakāraṇañca vuṭṭhānagāminivipassanā, na evaṃ pādakajjhānādayoti.",
  "tika-abh04t:403_0": "Idāni apādakapaṭhamajjhānapādakānaṃ pakiṇṇakasaṅkhārapaṭhamajjhānāni sammasitvā nibbattitānañca",
  "tika-abh04t:403_1": "maggānaṃ ekantena paṭhamajjhānikabhāvato vipassanāniyamoyevettha ekantiko padhānañcāti",
  "tika-abh04t:403_2": "imamatthaṃ vibhāvento “vipassanāniyamenevā”tiādimāha. Tattha itareti dutiyajjhānikādimaggā.",
  "tika-abh04t:403_3": "Pādakajjhānātikkantānaṃ aṅgānaṃ asamāpajjitukāmatāvirāgabhāvanābhūtā vuṭṭhānagāminivipassanā",
  "tika-abh04t:403_4": "adhiṭṭhānabhūtena pādakajjhānena āhitavisesā maggassa jhānaṅgādivisesaniyāmikā hotīti",
  "tika-abh04t:403_5": "“pādakajjhānavipassanāniyamehī”ti vuttaṃ. Yathā ca adhiṭṭhānabhūtena pādakajjhānena,",
  "tika-abh04t:403_6": "evaṃ ārammaṇabhūtena sammasitajjhānena ubhayasabbhāve ajjhāsayavasena āhitavisesā",
  "tika-abh04t:403_7": "vipassanā niyametīti āha “evaṃ sesavādesupi…pe… yojetabbo”ti.",
  "tika-abh04t:404_0": "Pādakajjhānasaṅkhāresūti paṭhamajjhānasaṅkhāresu. “Paṭhamajjhānaṃ pādakaṃ katvā”ti",
  "tika-abh04t:404_1": "hi vuttaṃ. Taṃtaṃvirāgāvirāgabhāvanābhāvenāti vitakkādīnaṃ virajjanāvirajjanabhāvanābhāvena.",
  "tika-abh04t:404_2": "Tena ārammaṇajjhānassapi vipassanāya visesādhānaṃ upanissayatamāha.",
  "tika-abh04t:405_0": "Pādakajjhānasammasitajjhānāniyeva bojjhaṅgādivisesānaṃ upanissayo kāraṇanti pādakajjhānasammasitajjhānupanissayo,",
  "tika-abh04t:405_1": "tassa sabbhāve. Tadabhāvābhāvatoti tassa ajjhāsayassa abhāvābhāvato.",
  "tika-abh04t:406_0": "Catutthajjhānikassa maggassa āruppe arūpajjhānameva pādakaṃ siyāti āha “catutthajjhānikavajjāna”nti.",
  "tika-abh04t:406_1": "Ariyamaggassa oḷārikaṅgātikkamanūpanissayā vipassanāya adhiṭṭhānārammaṇabhūtā dutiyajjhānādayo.",
  "tika-abh04t:406_2": "Pañcahi aṅgehīti pañcahi jhānaṅgehi. “Taṃtaṃvādehi paññāpiyamānāni pādakajjhānādīni",
  "tika-abh04t:406_3": "vādasahacāritāya ‘vādā’ti vuccantī”ti adhippāyena “tayopete vāde”ti āha. Vadanti",
  "tika-abh04t:406_4": "etehīti vā vādakaraṇabhūtāni pādakajjhānādīni vādā.",
  "tika-abh04t:407_0": "Vipākasantānassa…pe… susaṅkhatattāti etena yasmiṃ santāne kammaṃ uppajjati, tattha",
  "tika-abh04t:407_1": "uppajjamānameva kiñci visesādhānaṃ karotīti dīpeti. Yato tasmiṃyeva santāne tassa vipāko, nāññattha.",
  "tika-abh04t:408_0": "Purimānulomaṃ viya tanti yathā gotrabhuṭṭhāne uppannānulomato purimaanulomañāṇaṃ",
  "tika-abh04t:408_1": "taṃ gotrabhuṭṭhāne uppannānulomaṃ anubandhati, evaṃ. Tadapīti gotrabhuṭṭhāne uppannānulomañāṇampi",
  "tika-abh04t:408_2": "aññaṃ anulomañāṇameva anubandheyya, tassa anantaraṃ uppajjeyya. Sā bhūmīti sā pañcupādānakkhandhasaṅkhātā",
  "tika-abh04t:408_3": "kilesānaṃ uppattiṭṭhānatāya bhūmi. Eko bhavoti gahetvā vuttanti etena satta bhave",
  "tika-abh04t:408_4": "dve bhaveti idampi adhippāyavasena netabbatthaṃ, na yathārutavasenāti dasseti. Tatthāyaṃ",
  "tika-abh04t:408_5": "adhippāyo – ekavāraṃ kāmāvacaradevesu ekavāraṃ manussesūti evampi missitūpapattivasena",
  "tika-abh04t:408_6": "tesu ekissā eva upapattiyā ayaṃ paricchedo. Yaṃ pana “na te bhavaṃ aṭṭhamamādiyantī”ti",
  "tika-abh04t:408_7": "vuttaṃ, tampi kāmāvacarabhavaṃyeva sandhāyāha. Mahaggatabhavānaṃ paricchedo natthīti",
  "tika-abh04t:408_8": "vadanti. Tathā “ṭhapetvā dve bhave”ti etthāpi kāmāvacaradevamanussabhavānaṃ missakavaseneva,",
  "tika-abh04t:408_9": "tasmā kāmadhātuyaṃ ye dve bhavāti kāmāvacaradevamanussavasena ye dve bhavāti attho.",
  "tika-abh04t:408_10": "Purimavikappesu puggalabhedena paṭipadā bhinditvā kassaci calatīti, kassaci na calatīti",
  "tika-abh04t:408_11": "katvā “calati evā”ti avadhāraṇamantarena attho vutto. Yasmā pana aṭṭhakathāyaṃ “yathā",
  "tika-abh04t:408_12": "ca paṭipadā, evaṃ adhipatipi calati evā”ti vuttaṃ, tasmā sabbesampi paṭipadāsu abhedena",
  "tika-abh04t:408_13": "gahitāsu ekantena calanaṃ sambhavatīti “calaticceva vuttaṃ, na na calatī”ti tatiyavikappo",
  "tika-abh04t:408_14": "calanāvadhāraṇo vutto.",
  "tika-abh04t:409": "Lokuttarakusalapakiṇṇakakathāvaṇṇanā niṭṭhitā.",
  "tika-abh04t:410": "Paṭhamamaggavīsatimahānayavaṇṇanā",
  "tika-abh04t:411": "357. Jhānamaggādipariyāyehi kathite bojjhanakāti adhippetā, visesato pubbabhāge “jhānaṃ bhāvemi maggaṃ bhāvemī”ti pavattajjhāsayā hontīti adhippāyena “yassa pubbabhāge”tiādimāha.",
  "tika-abh04t:412_0": "358. Upanissayavasenāti tathā cittappavattisaṅkhātena pubbabhāgābhisaṅkhārena. Tenevāha",
  "tika-abh04t:412_1": "“yassa hī”tiādi. Tadanurūpabalāti adhipatipaccayalābhena sattivisesayogamāha. Yadi",
  "tika-abh04t:412_2": "pubbabhāgābhisaṅkhāravasena chandādīnaṃ adhipatibhāvo, kimatthameteyeva evaṃ vuttā,",
  "tika-abh04t:412_3": "nanu saddhādīnampi pubbabhāgābhisaṅkhāro labbhatīti āha “sesadhammāna”ntiādi. Ataṃsabhāvattāti",
  "tika-abh04t:412_4": "sampayuttehi sātisayamanuvattitabbabhāvarahitattā. Kiñcāpi hi saddhādayopi indriyapaccayatāya",
  "tika-abh04t:412_5": "sampayuttehi anuvattayanti, ekasmiṃ pana cittuppāde samadhurena aññena vinā sampayuttehi",
  "tika-abh04t:412_6": "anuvattanīyabhāvo na tesaṃ yathā chandādīnanti teyeva adhipatibhāvena vuttā. Evañca",
  "tika-abh04t:412_7": "katvā indriyasahajātādhipatipaccayānaṃ viseso paribyatto hoti.",
  "tika-abh04t:413": "Catumagganayasahassavaṇṇanā",
  "tika-abh04t:414_0": "362. Mānassa diṭṭhisadisā pavatti. Tathā hi so adhipati viya aññādhipatinā diṭṭhiyā",
  "tika-abh04t:414_1": "saha nappavattatīti. Ekadesa…pe… upamā hoti, na sabbasāmaññena, itarathā sūriyatthaṅgamane",
  "tika-abh04t:414_2": "andhakārāvattharaṇaṃ viya aggamaggatirodhāne saccapaṭicchādakatamappavatti āpajjeyyāti",
  "tika-abh04t:414_3": "adhippāyo. Aññamaññanti aññe aññe. “Ānītaṃ idaṃ sutta”nti vibhatti pariṇāmetabbā.",
  "tika-abh04t:414_4": "Yathāvuttanayenāti imissā aṭṭhakathāyaṃ vuttanayena. Na upamāya vuttattāti imasmiṃ",
  "tika-abh04t:414_5": "sutte na upamāya vuttabhāvato. Yathāvuttanayenāti vā etasmiṃ sutte vuttappakārena",
  "tika-abh04t:414_6": "nayena imissā aṭṭhakathāyaṃ upamāya na vuttattā. Avayavā viya honti, yena te cetasi",
  "tika-abh04t:414_7": "niyuttā, cittassa eteti ca cetasikātiādinā vuccanti, na pana “phassikā”tiādināti daṭṭhabbaṃ.",
  "tika-abh04t:415": "Kusalakathāvaṇṇanā niṭṭhitā.",
  "tika-abh04t:416": "Akusalapadaṃ",
  "tika-abh04t:417": "Dhammuddesavāro",
  "tika-abh04t:418": "Paṭhamacittavaṇṇanā",
  "tika-abh04t:419_0": "365. Khaṇattayassa akusalesu asambhavato samavāyakālahetusamūhattho samaya-saddo.",
  "tika-abh04t:419_1": "Lobhābhibhūtāya eva iṭṭhārammaṇasmiṃ itaratra ca iṭṭhākāraggahaṇavasena somanassasahagatabhāvoti",
  "tika-abh04t:419_2": "evamādiṃ sandhāya “yathānurūpa”nti vuttaṃ. “Kilesāturatāya anārogyaṭṭhena kilesavajjasabbhāvato",
  "tika-abh04t:419_3": "sāvajjaṭṭhena avijjāsambhūtatāya akosalyasambhūtaṭṭhena akusala”nti ca “sāvajjadukkhavipākalakkhaṇaṃ,",
  "tika-abh04t:419_4": "anatthajananarasaṃ, saṃkilesapaccupaṭṭhānaṃ, ayonisomanasikārapadaṭṭhānaṃ, gārayhabhāvato",
  "tika-abh04t:419_5": "vā sāvajjalakkhaṇaṃ, saṃkilesabhāvarasaṃ, aniṭṭhavipākapaccupaṭṭhānaṃ, yathāvuttapadaṭṭhānamevā”ti",
  "tika-abh04t:419_6": "ca evamādinā vuttanayena anugantabbatāya vuttaṃ “vuttanayaṃ anugantvā”ti.",
  "tika-abh04t:420_0": "Gataṃ gamanaṃ pavattīti katvā vuttaṃ “gatamattaṃ gatimattaṃ gahaṇamatta”nti. Diṭṭhiyā",
  "tika-abh04t:420_1": "hi gati pavatti evāti. Āsannakāraṇattāti padaṭṭhānatāya, yonisomanasikāro viya hi",
  "tika-abh04t:420_2": "kusalassa ayonisomanasikāro akusalassa accāsannahetu. Tathā hi satipi asaddhammasavanādikāraṇe",
  "tika-abh04t:420_3": "ayoniso anāvajjite avavatthāpite ca natthi akusalappavatti. Tathā ca vakkhati aṭṭhakathāyaṃ",
  "tika-abh04t:420_4": "“ayoniso akusala”nti. Etena ekantakāraṇatā ca vuttatthā hoti. Paṭisaṅkhā sītādikhamanaṃ",
  "tika-abh04t:420_5": "appamādavihāroti vuttaṃ “appamajjanaṃ khamana”nti. Tena satisaṃvaroti idha khantisaṃvaro",
  "tika-abh04t:420_6": "vuttoti adhippāyo indriyasaṃvarassa vuttattā. Pahānasaṃvaroti vīriyasaṃvaro. So hi",
  "tika-abh04t:420_7": "“uppannaṃ kāmavitakkaṃ nādhivāseti pajahatī”tiādinā vuttoti.",
  "tika-abh04t:421": "Sammāpaṭipattiyā paṭipakkhabhāvena gahetabbatākāro moho sammāpaṭipattipaṭipakkhabhāvaggahaṇākāro. Tena hi nivutā na sammā paṭipajjanti. Abhijjhāya visesayogo kammapathappatti.",
  "tika-abh04t:422_0": "Anupaparikkhā moho. So cettha diṭṭhirahito veditabbo. Diṭṭhisahitassa pana diṭṭhiyā",
  "tika-abh04t:422_1": "anuvidhāyakattā taggahaṇeneva gahaṇanti. Avatthusminti asaddahanīye vatthusmiṃ. Sānunayo",
  "tika-abh04t:422_2": "adhimokkhoti mohadiṭṭhīnaṃ saddhāpatirūpatamāha. Ahirikānottappamohādīhi pamajjanato",
  "tika-abh04t:422_3": "ahirikādīhi kāraṇehi. Ārakkharahitacitteti cittassa sativirahataṃyeva dasseti. Ārakkhapaccupaṭṭhānā",
  "tika-abh04t:422_4": "hi satīti. Etena “assaddhiyacitte andhabālacitte”ti padadvayaṃ vuttatthaṃ hoti. Upanāhādīti",
  "tika-abh04t:422_5": "ādi-saddena rāgādayo saṅgayhanti. Rāgādīnaṃ pariyuṭṭhānādisabhāvatāya “avisesenā”ti",
  "tika-abh04t:422_6": "vuttaṃ visesassa ekaccassa asambhavato. Idhāti, imasmiṃ citte. Nipphādetabbe payojane",
  "tika-abh04t:422_7": "bhummaṃ “cammasmiṃ dīpinaṃ hantī”ti viya ārammaṇaṃ vā avūpasamo phalūpacārena “semho guḷo”ti viya.",
  "tika-abh04t:423": "Dhammuddesavārakathāvaṇṇanā niṭṭhitā.",
  "tika-abh04t:424": "Niddesavārakathāvaṇṇanā",
  "tika-abh04t:425_0": "390. Sabhāvapaṭicchādavasena pakatiattādiasantaggahaṇassa nissayattā nimittattā asantaṃ",
  "tika-abh04t:425_1": "bujjhati, niccādivisamaggahaṇassa saññādivipariyesassa nissayattā asamaṃ bujjhatīti",
  "tika-abh04t:425_2": "moho vutto nimittassa kattubhāvena upacāritattā, ayañca attho diṭṭhisahitamohavasena",
  "tika-abh04t:425_3": "daṭṭhabbo. Ettha ca pakatīti kāpilānaṃ padhānaṃ.",
  "tika-abh04t:426": "Tatiyacittavaṇṇanā",
  "tika-abh04t:427_0": "400. Apaṇṇakapadaṃ viya avirajjhanakapadampi kadāci niyatabhāvaṃ dīpeyyāti aniyatataṃ",
  "tika-abh04t:427_1": "dīpetuṃ “uppattiarahaṅgānī”ti vuttaṃ mānassa aniyatattā. Yadi hi māno niyato siyā,",
  "tika-abh04t:427_2": "kāmarāgassa mānarahitā pavatti na siyā, tathā bhavarāgassa. Evaṃ sati paṭṭhāne catukkhattuṃ",
  "tika-abh04t:427_3": "kāmarāgena yojanā na siyā, tikkhattuṃyeva siyā, bhavarāgamūlikā ca na siyā, evañca",
  "tika-abh04t:427_4": "saṃyojanānaṃ saṃyojanehi aṭṭhavidhena yojanā siyā, na dasavidhā dassitāti yathāvuttāhi",
  "tika-abh04t:427_5": "yojanāhi mānassa aniyatabhāvo pakāsito. Atha vā mānena saddhiṃ pañca honti yathāvuttāni",
  "tika-abh04t:427_6": "apaṇṇakaṅgāni, kiṃ pana hontīti apekkhāyaṃ yevāpanakāti viditovāyamattho. Yevāpanakānañhi",
  "tika-abh04t:427_7": "pañcabhāvo idha vidhīyati, na apaṇṇakaṅgānanti so yathā hoti, tathā yojetabbaṃ. Kilesaduke",
  "tika-abh04t:427_8": "paṭiccavārādīsu “kilesaṃ dhammaṃ paṭicca kileso dhammo uppajjati hetupaccayā”tiādīsu",
  "tika-abh04t:427_9": "“lobhaṃ paṭicca moho māno thinaṃ uddhaccaṃ ahirikaṃ anottappaṃ. Lobhaṃ paṭicca moho",
  "tika-abh04t:427_10": "māno uddhaccaṃ ahirikaṃ anottappaṃ. Lobhaṃ paṭicca moho thinaṃ uddhaccaṃ ahirikaṃ",
  "tika-abh04t:427_11": "anottappaṃ. Lobhaṃ paṭicca moho uddhaccaṃ ahirikaṃ anottappa”nti vibhattattā “tathā",
  "tika-abh04t:427_12": "kilesadukepī”ti vuttaṃ. Diṭṭhivippayuttasasaṅkhārikāsaṅkhārikacittavasena hi ayaṃ pāṭhabhedoti.",
  "tika-abh04t:428_0": "“Kāmarāgo catudhā ekato uppajjati, paṭigho tidhā, māno ekadhā, tathā vicikicchā bhavarāgoti",
  "tika-abh04t:428_1": "uddisitvā kāmarāgo mānasaṃyojanaavijjāsaṃyojanehi ceva avijjāsaṃyojanamatteneva ca",
  "tika-abh04t:428_2": "saddhiṃ māno bhavarāgāvijjāsaṃyojanehi saddhiṃ bhavarāgo avijjāsaṃyojanena saddhi”nti",
  "tika-abh04t:428_3": "aṭṭhakathākaṇḍavaṇṇanāyaṃ vakkhamānattā “idha ca vakkhatī”tiādi vuttaṃ. Tattheva",
  "tika-abh04t:428_4": "“lobho chadhā ekato uppajjati, paṭigho dvedhā, tathā moho”ti uddisitvā “lobho asaṅkhāriko",
  "tika-abh04t:428_5": "diṭṭhivippayutto mohauddhaccaahirikānottappehi, sasaṅkhāriko mohathinauddhaccaahirikānottappehi,",
  "tika-abh04t:428_6": "asaṅkhāriko eva mohamānauddhaccaahirikaanottappehi, sasaṅkhāriko eva ca mohamānathinauddhaccaahirikaanottappehī”ti",
  "tika-abh04t:428_7": "vakkhamānattā “tathādasavidhā kilesāna”nti vuttaṃ. “Aha”nti gahaṇatāya avaṃkatvā",
  "tika-abh04t:428_8": "gahaṇampi “sampaggaho”ti vuttaṃ.",
  "tika-abh04t:429": "Catutthacittavaṇṇanā",
  "tika-abh04t:430": "402. Ussāhaṃ janentāti ettha cittapayogasaṅkhāto saṅkhāro eva ussāho, na vīriyussāhoti.",
  "tika-abh04t:431": "Navamacittavaṇṇanā",
  "tika-abh04t:432_0": "413. Visappanāniṭṭharūpasamuṭṭhānaṃ yena kupitassa sakalasarīraṃ kampati, kupitākāro",
  "tika-abh04t:432_1": "paññāyati. Etena sampattiattho raso dassito hoti, pavattiākāravasena vā visappanaraso.",
  "tika-abh04t:432_2": "Tathā hi yassa kuppati, tassa amittassa sampatti yebhuyyena paṭighuppattihetu hotīti.",
  "tika-abh04t:432_3": "Etena kiccattho raso vutto hotīti.",
  "tika-abh04t:433": "418. Vacanatthameva vacanapariyāyameva.",
  "tika-abh04t:434": "Ekādasamacittavaṇṇanā",
  "tika-abh04t:435": "424. Nicchayābhāvāti adhimokkhābhāvā. Asaṇṭhahanatoti santānavasena ekasmiṃ ārammaṇe anavaṭṭhānato.",
  "tika-abh04t:436": "Dvādasamacittavaṇṇanā",
  "tika-abh04t:437_0": "429. Sahajātādhipati natthi “chandavato ce vicikicchā uppajjati, sā mayhaṃ uppajjeyyā”tiādippavattiyā",
  "tika-abh04t:437_1": "abhāvā. Anuddhaṭattā paṭisiddhatā, yathādhammasāsane avacanampi abhāvaṃ dīpeti.",
  "tika-abh04t:438_0": "Avacanatoti a-kārassa tadaññavacanataṃ dasseti. Etena ca dassanena pahātabbesu abhāvavacanena",
  "tika-abh04t:438_1": "kāraṇasiddhiyā phalasiddhīti tattha abhāvassa kāraṇameva tāva dassetuṃ “paṭisandhianākaḍḍhanato”ti",
  "tika-abh04t:438_2": "vuttaṃ. Tena taṃsabhāvatā tassa cittuppādassa vuttā hoti. Tato ca “balavaṃ paṭisandhiṃ",
  "tika-abh04t:438_3": "ākaḍḍhati, dubbalaṃ nākaḍḍhatī”ti idaṃ paṭisandhidānasabhāvesu. Yassa pana paṭisandhidānasabhāvo",
  "tika-abh04t:438_4": "eva natthi, na tassa balavabhāvo paṭisandhiākaḍḍhane kāraṇanti ayamattho dassito",
  "tika-abh04t:438_5": "hoti. Anākaḍḍhanaṃ sādheti “yadi hi ākaḍḍheyyā”tiādinā. Yasmā ca nāgataṃ, tasmā nākaḍḍhatīti",
  "tika-abh04t:438_6": "adhippāyo. “Yasmā pana taṃ paṭisandhidānaṃ natthi, tasmā nāgata”nti vuttattā “anākaḍḍhanato",
  "tika-abh04t:438_7": "anāgamanaṃ sādhetu”nti vuttaṃ.",
  "tika-abh04t:439_0": "Apāyagamanīyassāti apāyaṃ gametīti apāyagamanīyaṃ, taṃsabhāvanti attho. Paṭisandhiākaḍḍhane",
  "tika-abh04t:439_1": "sati uddhaccasahagataṃ ekantena apāyagamanīyaṃ siyā. Tena vuttaṃ aṭṭhakathāyaṃ “itarassāpi",
  "tika-abh04t:439_2": "ettheva paṭisandhidānaṃ bhaveyyā”ti. Na hi akusalapaṭisandhi sugatiyaṃ sambhavatīti.",
  "tika-abh04t:439_3": "“Catūhi apāyehi ca vippamutto avinipātadhammo”ti vacanato apāyagamanīyañca dassanena",
  "tika-abh04t:439_4": "pahātabbaṃ. Tenāha “apāyagamanīyassa dassanena pahātabbattā”ti. Na cetaṃ dassanena",
  "tika-abh04t:439_5": "pahātabbaṃ, na so tassa apāyagamanīyo rāgo doso moho tadekaṭṭhā ca kilesāti etena",
  "tika-abh04t:439_6": "saṅgahoti sakkā vattuṃ niyogato bhāvanāya pahātabbabhāvena vuttattā. Vuttañhetaṃ",
  "tika-abh04t:439_7": "“katame dhammā bhāvanāya pahātabbā, uddhaccasahagato cittuppādo”ti.",
  "tika-abh04t:440_0": "“Kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo”ti",
  "tika-abh04t:440_1": "vuttakammapaccayabhāvo nānākkhaṇikakammapaccayabhāvo. So ca yadi uddhaccasahagataṃ",
  "tika-abh04t:440_2": "paṭisandhiṃ ākaḍḍheyya, tassāpi siyā. Tathā ca sati uddhaccasahagataṃ dassanena pahātabbaṃ",
  "tika-abh04t:440_3": "siyā dassanena pahātabbānaṃyeva nānākkhaṇikakammapaccayabhāvassa vuttattā. Na cetaṃ",
  "tika-abh04t:440_4": "dassenena pahātabbanti sabbaṃ pubbe viya āvattati.",
  "tika-abh04t:441_0": "Sahajātameva vibhattanti yathā dassanena pahātabbavibhaṅge “dassanena pahātabbo dhammo",
  "tika-abh04t:441_1": "neva dassanena na bhāvanāya pahātabbassa dhammassa kammapaccayena paccayo”ti sahajātaṃ",
  "tika-abh04t:441_2": "nānākkhaṇikanti uddisitvā “sahajātā dassanena pahātabbā cetanā cittasamuṭṭhānānaṃ",
  "tika-abh04t:441_3": "rūpānaṃ kammapaccayena paccayo, nānākkhaṇikā dassanena pahātabbā cetanā vipākānaṃ",
  "tika-abh04t:441_4": "khandhānaṃ kaṭattā ca rūpānaṃ kammapaccayena paccayo”ti vibhattaṃ, evaṃ avibhajitvā",
  "tika-abh04t:441_5": "“bhāvanāya pahātabbā cetanā cittasamuṭṭhānānaṃ rūpānaṃ kammapaccayena paccayo”ti",
  "tika-abh04t:441_6": "ettakameva vuttaṃ, na vuttaṃ “nānākkhaṇikā cetanā vipākānaṃ khandhānaṃ kaṭattā ca",
  "tika-abh04t:441_7": "rūpānaṃ kammapaccayena paccayo”ti. Tena na bhāvanāya pahātabbassa nānākkhaṇikakammapaccayabhāvoti",
  "tika-abh04t:441_8": "viññāyati. Paccanīyepi yathāsambhavaṃ saṅgāhakapaccayānaṃ vasena paccayuddhāre kariyamāne.",
  "tika-abh04t:441_9": "Itarattha cāti dassanenapahātabbapade. Tattha hi “dassanena pahātabbo dhammo neva",
  "tika-abh04t:441_10": "dassanena na bhāvanāya pahātabbassa dhammassa ārammaṇapaccayena paccayo, sahajātaupanissayapacchājātakammapaccayena",
  "tika-abh04t:441_11": "paccayo”ti kammapaccayopi vuttoti.",
  "tika-abh04t:442_0": "Tadabhāvāti nānākkhaṇikakammapaccayattābhāvā. Na ca nānākkhaṇikakammapaccayaṃ vinā",
  "tika-abh04t:442_1": "paṭisandhiākaḍḍhanaṃ atthīti “paṭisandhianākaḍḍhanato tattha anāgatā”ti vuttaṃ. Etthāti",
  "tika-abh04t:442_2": "“ṭhapetvā uddhaccasahagataṃ sesāni ekādaseva paṭisandhiṃ ākaḍḍhantī”ti ettha. Pavattivipākassāti",
  "tika-abh04t:442_3": "pavattiyaṃ vipāko pavattiekadesatāya pavattibhūto vā vipāko etassāti pavattivipākaṃ,",
  "tika-abh04t:442_4": "kammaṃ, tassa. Atha vā pavattiyaṃ vipāko pavattivipāko. Imasmiṃ pana atthe nānākkhaṇikakammapaccayo",
  "tika-abh04t:442_5": "etassāti nānā…pe… yo, tabbhāvo…pe… tāti evaṃ padacchedo daṭṭhabbo. Na sakkā nivāretuṃ",
  "tika-abh04t:442_6": "nānākkhaṇikakammapaccayaṃ vinā vipākassa anuppajjanato.",
  "tika-abh04t:443_0": "Idāni pavattivipākānaṃ nānākkhaṇikakammapaccayalābhitāya āhaccabhāsitataṃ dassetuṃ",
  "tika-abh04t:443_1": "“vuttañcā”tiādimāha. Vipākadānaṃ paṭisandhivipākadhammatāti maññamāno “yadi bhāvanā”tiādimāha.",
  "tika-abh04t:443_2": "Itaro vipākadānābhāvepi siddho vipākadhammabhāvo tādisānaṃ aññesampi labbhamānattāti",
  "tika-abh04t:443_3": "āha “abhiññācittādīna”nti. Ādi-saddena attano kālamatikkantaṃ diṭṭhadhammavedanīyaṃ",
  "tika-abh04t:443_4": "upapajjavedanīyañca saṅgaṇhāti. Vuttaṃ siyāti idaṃ sahāyapaccayalābhato puthujjanasantānavuttino",
  "tika-abh04t:443_5": "uddhaccasahagatassa vipākuppādanaṃ, tadabhāvā sekkhasantatiyaṃ tassa vipākānuppādanañca",
  "tika-abh04t:443_6": "yuttaṃ siyāti vuttaṃ. Tenevāha “idaṃ pana ṭhānaṃ suṭṭhu vicāretabba”ntiādi. Tathā",
  "tika-abh04t:443_7": "ca vakkhati “puthujjanesu uppajjamānānaṃ sakabhaṇḍe chandarāgādīnaṃ uddhaccasahagatacittuppādassa",
  "tika-abh04t:443_8": "ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ vipākuppādanaṃ",
  "tika-abh04t:443_9": "na sakkā paṭikkhipitunti uddhaccasahagatadhammānaṃ vipāko vibhaṅge vutto”ti. Tassa",
  "tika-abh04t:443_10": "tādisasseva sati sahāye vipākuppādanavacanaṃ, asati vipākānuppādanavacanaṃ virujjhatīti",
  "tika-abh04t:443_11": "ca pavattivipākadāyikaṃ vā uddhaccasahagatassa manasi katvā “vuttaṃ siyā”ti vuttaṃ.",
  "tika-abh04t:443_12": "“Pavattivipākañhi sandhāya ‘tesaṃ vipāke ñāṇa’nti paṭisambhidāvibhaṅge vutta”nti",
  "tika-abh04t:443_13": "eke vaṇṇayanti. Evaṃ uddhaccacetanāpi na hoti, sāpi viññāṇapaccayabhāve apanetabbāti",
  "tika-abh04t:443_14": "idampi paṭisandhiviññāṇameva sandhāya vuttanti.",
  "tika-abh04t:444": "Akusalapadavaṇṇanā niṭṭhitā.",
  "tika-abh04t:445": "Abyākatapadaṃ",
  "tika-abh04t:446": "Ahetukakusalavipākavaṇṇanā",
  "tika-abh04t:447_0": "431. Kāmāvacara…pe… ādi vuttanti ettha ādi-saddena “upacitattā”ti padaṃ saṅgayhati",
  "tika-abh04t:447_1": "“asādhāraṇakammapaccayavasenā”ti vuttattā. “Upacitattāti laddhāsevanattā”ti keci",
  "tika-abh04t:447_2": "vadanti, taṃ paṭhamajavanassa na yujjati anāsevanattā. Tathā ca sati tassa vipākadānameva",
  "tika-abh04t:447_3": "na siyāti tato aññathā atthaṃ dassento “yathā”tiādimāha. Tattha vipākābhimukhanti",
  "tika-abh04t:447_4": "vipākadānābhimukhaṃ katokāsaṃ. Katokāsatā ca anādimhi saṃsāre anekesaṃ kammānaṃ katānaṃ",
  "tika-abh04t:447_5": "atthitāya parassa paṭibāhanena hotīti “aññassa vipākaṃ paṭibāhitvā”tiādi vuttaṃ.",
  "tika-abh04t:447_6": "Vaḍḍhitatā ca sakammassa baladānasamatthatāvasena attano kāraṇehi abhisaṅkhatatā.",
  "tika-abh04t:447_7": "Asādhāraṇena nāmaṃ uddhaṭaṃ “bherīsaddo yavaṅkuro”ti yathā. Viññāṇānanti cakkhuviññāṇādīnaṃ.",
  "tika-abh04t:447_8": "Visesapaccayattāti adhikapaccayattā.",
  "tika-abh04t:448_0": "Cakkhusannissitañca taṃ rūpavijānanañcāti etena samānādhikaraṇataṃ samāsassa dassento",
  "tika-abh04t:448_1": "tattha ca “cakkhusannissita”ntiādipadadvayassa nīluppalasaddādīnaṃ viya aññamaññavisesanavisesitabbabhāvamāha.",
  "tika-abh04t:448_2": "Aññaviññāṇanti rūpārammaṇaṃ manoviññāṇaṃ. Rūpaṃyevārammaṇanti pana atthe dibbacakkhuviññāṇaṃ",
  "tika-abh04t:448_3": "daṭṭhabbaṃ taṃsadisānaṃ tadupacāraṃ katvā yathā “sā eva tittirī tāni eva osadhānī”ti.",
  "tika-abh04t:448_4": "Jhānapaccayattābhāve na jhānaṅgatā natthīti pañcaviññāṇesu upekkhādīnaṃ upacaritajhānaṅgataṃ",
  "tika-abh04t:448_5": "sādheti. Na hi jhānaṅgānaṃ jhānapaccayataṃ vatvā tesaṃ jhānapaccayabhāvo paṭikkhittoti.",
  "tika-abh04t:448_6": "Yadi evaṃ pañcaviññāṇesu upekkhādayo jhānarāsiṭṭhāne na vattabbā siyunti āha “jhānapaccayattābhāve”tiādi.",
  "tika-abh04t:448_7": "Upekkhādibhāvatoti upekkhāsukhadukkhekaggatābhāvato. Aññaṭṭhānābhāvatoti cittaṭṭhitiṃ",
  "tika-abh04t:448_8": "eva sandhāya vuttaṃ.",
  "tika-abh04t:449_0": "436. Akusalaṃ bhavaṅganissandena “paṇḍara”nti vuccati, bhavaṅge apaṇḍare taṃmūlikā",
  "tika-abh04t:449_1": "kuto akusalassa paṇḍaratāti “akusalassa cā”ti vuttaṃ. Paṇḍaratāya kāraṇaṃ vattabbaṃ,",
  "tika-abh04t:449_2": "yadi aññakāraṇā paṇḍaratā, sabhāvovāyanti cittassa akilesasabhāvatāya vuttaṃ, na",
  "tika-abh04t:449_3": "cettha phassādīnampi paṇḍaratāpatti. Yato dhammānaṃ sabhāvakiccavisesaññunā bhagavatā",
  "tika-abh04t:449_4": "viññāṇaṃyeva tathā niddiṭṭhanti.",
  "tika-abh04t:450_0": "439. Anatikkamanena bhāvanāya. Pasādaghaṭṭanaṃ visayassa yogyadese avaṭṭhānanti “pasādaṃ",
  "tika-abh04t:450_1": "ghaṭṭetvā āpāthaṃ gantvā”ti vuttaṃ. Mahābhūtesu paṭihaññatīti ettha na sayaṃ kiñci",
  "tika-abh04t:450_2": "paṭihaññati, nāpi kenaci paṭihaññīyati aphoṭṭhabbasabhāvattā. Visayavisayībhūtaṃ",
  "tika-abh04t:450_3": "pana abhimukhabhāvappattiyā viññāṇuppattiyā hetutāya visiṭṭhabhāvappattaṃ paṭihatapaṭighātakabhāvena",
  "tika-abh04t:450_4": "voharīyati, tasmā tesu sappaṭighavohāro. “Upādārūpaṃ ghaṭṭetīti evamādi ca upacāravaseneva",
  "tika-abh04t:450_5": "veditabbaṃ. Mahābhūtārammaṇena pana kāyappasādanissayabhūtesu mahābhūtesu ghaṭṭiyamānesu",
  "tika-abh04t:450_6": "pasādopi ghaṭṭito eva nāma hotīti vatvā vīmaṃsitabba”nti vadanti. Yathādhippetena",
  "tika-abh04t:450_7": "ekadesasāmaññena upamāvacanato nissitanissayaghaṭṭanānaṃ satipi pubbāparabhāve upamatte",
  "tika-abh04t:450_8": "upamābhāvena gahetabbabhāvaṃ dassento “ubhayaghaṭṭanadassanattha”nti āha.",
  "tika-abh04t:451_0": "455. Dassanādippavattibhāvatoti manodhātumanoviññāṇadhātūnaṃ adassanāditāya sā etesaṃ",
  "tika-abh04t:451_1": "eva viseso. Anaññanissayamanopubbaṅgamatāyāti aññanissayamanopubbaṅgamattābhāvato.",
  "tika-abh04t:451_2": "Aññanissayaviññāṇassa anantarapaccayattābhāvenāti iminā kiriyāmanodhātutopi visesassa",
  "tika-abh04t:451_3": "vuttattā “manodvāraniggamanamukhabhāvābhāvato”ti vuttaṃ, na vuttaṃ “niggamanapavesamukhabhāvābhāvato”ti.",
  "tika-abh04t:451_4": "Tividhenapi hi manodhātuviññāṇadhātūhi manoviññāṇadhātuyā viseso dassitoti. Tato",
  "tika-abh04t:451_5": "eva vijānanavisesavirahatoyeva. Yadi manodhātu “manoviññāṇa”nti na vuccati, chaviññāṇakāyāti",
  "tika-abh04t:451_6": "kathaṃ manodhātuyā tattha saṅgaho hotīti? Saṅgaho eva pariyāyadesanattā. Atthi hi",
  "tika-abh04t:451_7": "esa pariyāyo “mananamattaṃ viññāṇaṃ manoviññāṇa”nti yathā “mananamattā dhātu manodhātū”ti.",
  "tika-abh04t:451_8": "Apica vatthukiccehi manoviññāṇasabhāgattā tassa uparamuppādabhāvato antādibhāvato",
  "tika-abh04t:451_9": "ca manoviññāṇakāyasaṅgahitā manodhātu, na sesaviññāṇakāyasaṅgahitā ataṃsabhāgattā,",
  "tika-abh04t:451_10": "idha pana nippariyāyakatattā manaso sambhūya visiṭṭhamanokiccayuttaṃ manoviññāṇanti",
  "tika-abh04t:451_11": "tadabhāvato “manoviññāṇantipi na vuccatī”ti imamevatthaṃ sādhetuṃ “na hi taṃ viññāṇaṃ",
  "tika-abh04t:451_12": "manato”tiādi vuttaṃ. Tena manodhātuyā nippariyāyato manoviññāṇakiccavirahaṃyeva dasseti.",
  "tika-abh04t:451_13": "Dassanādīnaṃ panātiādinā aññaviññāṇavidhuraṃ manodhātuyā ca sabhāvaṃ dasseti.",
  "tika-abh04t:452_0": "Yadi janakasadisatā nāma mahāvipākesu vitakkādīnaṃ sammāsaṅkappāditā, tihetukato",
  "tika-abh04t:452_1": "nibbattānaṃ tihetukānaṃ, duhetukato nibbattānaṃ duhetukānañca bhavatu sammāsaṅkappāditā,",
  "tika-abh04t:452_2": "tihetukato pana nibbattaduhetukānaṃ kathanti āha “tattha hī”tiādi. Taṃsotapatitatā",
  "tika-abh04t:452_3": "na siyā tassā anānantarattā. Tato eva hītiādinā vuttasotapatitaṃ evānantarena vacanena",
  "tika-abh04t:452_4": "samatthayati. Yadi vijjamānānampi manodhātuādīsu vitakkādīnaṃ pañcaviññāṇesu viya",
  "tika-abh04t:452_5": "agaṇanūpagabhāvo, evaṃ sante paṭṭhāne kathaṃ tesaṃ jhānapaccayatāvacanaṃ. “Abyākato",
  "tika-abh04t:452_6": "dhammo abyākatassa dhammassa jhānapaccayena paccayo”ti, “vipākābyākatāni kiriyābyākatāni",
  "tika-abh04t:452_7": "jhānaṅgāni sampayuttakānaṃ khandhānaṃ cittasamuṭṭhānānañca rūpānaṃ jhānapaccayena",
  "tika-abh04t:452_8": "paccayo”ti hi vuttaṃ. Paccanīyepi “abyākataṃ dhammaṃ paṭicca abyākato dhammo uppajjati",
  "tika-abh04t:452_9": "na jhānapaccayā, pañcaviññāṇasahitaṃ ekaṃ khandhaṃ paṭicca tayo khandhā”tiādinā pañcaviññāṇāni",
  "tika-abh04t:452_10": "eva uddhaṭāni, na manodhātuādīnīti āha “jhānapaccayakiccamattato”tiādi. Na hettha",
  "tika-abh04t:452_11": "jhānaṅgānaṃ balavadubbalabhāvo adhikato, atha kho jhānapaccayabhāvamattanti adhippāyo.",
  "tika-abh04t:453_0": "469. Samānavatthukaṃ anantarapaccayaṃ labhitvāti dassanādito manodhātuyā ca balavabhāve",
  "tika-abh04t:453_1": "kāraṇavacanaṃ. Yathārammaṇanti ārammaṇānurūpaṃ. Yadi samānanissayatāya manodhātuto",
  "tika-abh04t:453_2": "balavatarattaṃ vipākamanoviññāṇadhātuyā somanassasahagatāya, voṭṭhabbanaṃ kathaṃ",
  "tika-abh04t:453_3": "majjhattavedananti anuyogaṃ manasi katvā tassa balavabhāvaṃ sampaṭicchitvā santatipariṇāmanabyāpāravisesā",
  "tika-abh04t:453_4": "na somanassavedananti parihāraṃ vadanto “voṭṭhabbana”ntiādimāha. Vipāko viya anubhavanameva",
  "tika-abh04t:453_5": "na hotīti sati samatthatāya vipākānaṃ ekantena ārammaṇarasānubhavanatāya vuttaṃ.",
  "tika-abh04t:454": "Ahetukakusalavipākavaṇṇanā niṭṭhitā.",
  "tika-abh04t:455": "Aṭṭhamahāvipākacittavaṇṇanā",
  "tika-abh04t:456_0": "498. Vipākadhammānaṃ kammadvāraṃ vuttaṃ dvārakathāyaṃ “tebhūmakakusalākusalo ekūnatiṃsavidho",
  "tika-abh04t:456_1": "mano”ti. Payogenāti attanā parehi vā katena ussāhanapayogena. Kusalākusalāni viya",
  "tika-abh04t:456_2": "yesaṃ taṃ tadārammaṇaṃ anubandhabhūtaṃ. Paṭhamapañcamacittānaṃ aññamaññabalavadubbalabhāvavicārena",
  "tika-abh04t:456_3": "dutiyachaṭṭhādīnampi so vicārito hotīti “etesu balavaṃ dubbalañca vicāretu”nti vuttaṃ.",
  "tika-abh04t:456_4": "Yathā sāliādīnaṃ thaddhamudubhūmivasena tiṇādīnaṃ anīharaṇanīharaṇavasena utuādiavasesapaccayānaṃ",
  "tika-abh04t:456_5": "vipattisampattivasena ca phalavisesayogo, evaṃ kammassa sugatiduggativasena avisuddhavisuddhapayogavasena",
  "tika-abh04t:456_6": "upapattiyā vipattisampattivasena ca visiṭṭhaphalatāya pariṇamanaṃ, evameva gimhavassakālādīsu",
  "tika-abh04t:456_7": "bījānaṃ phalavisesayogo viya taṃtaṃkālavisesena kammassa phalavisesayogo hotīti āha",
  "tika-abh04t:456_8": "“kālavasena pariṇamatī”ti. Sukkasoṇitapaccayānanti kammavisesaparibhāvitasantānuppannatāya",
  "tika-abh04t:456_9": "sukkasoṇitānaṃ āyuvisesahetubhāvamāha sukkasoṇitavasenapi vaṇṇādivisesadassanato,",
  "tika-abh04t:456_10": "yena “pitūnaṃ ākāraṃ putto anuvidahatī”ti vuccati. Taṃmūlakānanti appāyukasaṃvattaniyakammamūlakānaṃ.",
  "tika-abh04t:456_11": "Āhārādīti ādi-saddena visamūpakkamādayo pariggaṇhāti.",
  "tika-abh04t:457": "Vipākuddhārakathāvaṇṇanā",
  "tika-abh04t:458_0": "Yato tihetukādikammato. Yasmiñca ṭhāneti paṭisandhiādiṭṭhāne, sugatiduggatiyaṃ vā.",
  "tika-abh04t:458_1": "Tihetukato duhetukaṃ anicchanto paṭisandhinti adhippāyo. Pavattivipākaṃ pana tihetukato",
  "tika-abh04t:458_2": "duhetukampi icchati eva. Tathā hi vakkhati aṭṭhakathāyaṃ “yaṃ purimāya hetukittanaladdhiyā na yujjatī”ti.",
  "tika-abh04t:459_0": "Ye “tasseva kammassa vipākāvasesenā”ti, “ekapupphaṃ yajitvāna, asīti kappakoṭiyo.",
  "tika-abh04t:459_1": "Duggatiṃ nābhijānāmī”ti ca evamādivacanassa adhippāyaṃ ajānantā “kiṃ nu kho ekenapi",
  "tika-abh04t:459_2": "kammena anekā paṭisandhi hotī”ti, “disvā kumāraṃ satapuññalakkhaṇa”ntiādivacanassa",
  "tika-abh04t:459_3": "atthaṃ asallakkhetvā “kinnu kho nānākammehi ekā paṭisandhi hotī”ti saṃsayapakkhandā,",
  "tika-abh04t:459_4": "tesaṃ bījaṅkuropamāya “ekasmā ekā, anekasmā ca anekā paṭisandhi hotī”ti vinicchitattā",
  "tika-abh04t:459_5": "kammapaṭisandhivavatthānato sāketapañhe vipākuddhārakathāya ussadakittanagahaṇassa",
  "tika-abh04t:459_6": "sambandhaṃ āha “kammavasena…pe… dassetu”nti. Paṭisandhijanakakammavasena paṭisandhivipāko",
  "tika-abh04t:459_7": "eva alobhalobhādiguṇadosātirekabhāvahetūti attho daṭṭhabbo. Tathā hi vuttaṃ “so tena",
  "tika-abh04t:459_8": "kammena dinnapaṭisandhivasena nibbatto luddho hotī”tiādi. Ettha ca lobhavasena, dosa,",
  "tika-abh04t:459_9": "moha, lobhadosa, lobhamoha, dosamoha, lobhadosamohavasenāti tayo ekakā, tayo dvikā,",
  "tika-abh04t:459_10": "eko tikoti lobhādidassanavasena akusalapakkheyeva satta vārā. Tathā kusalapakkhe",
  "tika-abh04t:459_11": "alobhādidassanavasenāti cuddasa vārā labbhanti.",
  "tika-abh04t:460_0": "Tattha “alobhadosāmohā, alobhādosamohā, alobhadosāmohā balavanto”ti āgatehi kusalapakkhe",
  "tika-abh04t:460_1": "tatiyadutiyapaṭhamavārehi dosussadamohussadadosamohussadavārā gahitā. Tathā akusalapakkhe",
  "tika-abh04t:460_2": "“lobhādosamohā, lobhadosāmohā, lobhādosāmohā balavanto”ti āgatehi tatiyadutiyapaṭhamavārehi",
  "tika-abh04t:460_3": "adosussadaamohussadaadosāmohussadavārā gahitāyevāti akusalakusalapakkhe tayo tayo",
  "tika-abh04t:460_4": "vāre antogadhe katvā aṭṭheva vārā dassitā. Ye pana ubhayesaṃ vomissatāvaseneva lobhālobhussadavārādayo",
  "tika-abh04t:460_5": "apare ekūnapaññāsa vārā dassetabbā, te asambhavato eva na dassitā. Na hi ekasmiṃ",
  "tika-abh04t:460_6": "santāne antarena avatthantaraṃ lobho balavā alobho cāti yujjati. Paṭipakkhatoyeva",
  "tika-abh04t:460_7": "hi etesaṃ balavadubbalabhāvo, sahajātadhammato vā. Tesu lobhassa tāva paṭipakkhato",
  "tika-abh04t:460_8": "alobhena anabhibhūtatāya balavabhāvo, tathā dosamohānaṃ adosāmohehi. Alobhādīnaṃ",
  "tika-abh04t:460_9": "pana lobhādiabhibhavanato sabbesañca samānajātiyaṃ samabhibhūya pavattivaseneva sahajātadhammato",
  "tika-abh04t:460_10": "balavabhāvo. Tena vuttaṃ aṭṭhakathāyaṃ “lobho balavā, alobho mando, adosāmohā balavanto,",
  "tika-abh04t:460_11": "dosamohā mandā”ti. So ca tesaṃ mandabalavabhāvo purimūpanissayato āsayassa paribhāvitatāya",
  "tika-abh04t:460_12": "veditabbo. Ettha ca paṭhamadutiyehi, sattamapaṭhamehi vā vārehi tihetukakammato paṭisandhipavattivasena",
  "tika-abh04t:460_13": "tihetukavipāko, itarehi tihetukaduhetukakammato yathāsambhavaṃ paṭisandhipavattivasena",
  "tika-abh04t:460_14": "duhetukāhetukavipākā dassitāti ayampi viseso veditabbo.",
  "tika-abh04t:461_0": "Idhāti vipākuddhāramātikāyaṃ. Tena hetukittanaṃ viseseti. Jaccandhādivipattinimittaṃ",
  "tika-abh04t:461_1": "moho, sabbākusalaṃ vā. Yaṃ pana vuttanti sambandho. Tena paṭisambhidāmaggavacanena.",
  "tika-abh04t:461_2": "Gatisampattiyā sati ñāṇasampayutte paṭisandhimhi nipphādetabbe. Aññatthāti nikantipaṭisandhikkhaṇesu.",
  "tika-abh04t:461_3": "Kammasarikkhakoti idha sātisayo sarikkhabhāvo adhippetoti daṭṭhabbo. Itarathā tihetukaduhetukāpi",
  "tika-abh04t:461_4": "aññamaññaṃ sarikkhāyevāti dassitametanti. Cakkhuviññāṇādīnīti ettha pañcaviññāṇāni",
  "tika-abh04t:461_5": "viya apubbanissayapavattinī vijānanavisesarahitā ca manodhātu iṭṭhādibhāgaggahaṇe",
  "tika-abh04t:461_6": "na samatthāti “pākaṭāyevā”ti na vuttā, ādi-saddena vā saṅgahitā. Tadārammaṇapaccayasabbajavanavatāti",
  "tika-abh04t:461_7": "tadārammaṇassa paccayabhūtasakalajavanappavattisahitena. Yaṃ sandhāya “idha paripakkattā",
  "tika-abh04t:461_8": "āyatanāna”nti vuttaṃ. Aññakāleti abuddhipavattikāle.",
  "tika-abh04t:462_0": "Anulometi dhammānulome. Āsevanapaccayāti āsevanabhūtā paccayā. Na magge amaggapaccaye.",
  "tika-abh04t:462_1": "Sopi moghavāro labbheyyāti yadi voṭṭhabbanampi āsevanapaccayo siyā, yathā “sukhāya",
  "tika-abh04t:462_2": "vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati",
  "tika-abh04t:462_3": "āsevanapaccayā na maggapaccayā”ti anulomapaccanīye, paccanīyānulome ca “sukhā…pe…",
  "tika-abh04t:462_4": "na maggapaccayā āsevanapaccayā”ti ca vuttaṃ hasituppādacittavasena, evaṃ voṭṭhabbanavasena",
  "tika-abh04t:462_5": "“adukkhamasukhāya vedanāya sampayuttaṃ dhammaṃ paṭiccā”tiādinā pubbe vuttanayena",
  "tika-abh04t:462_6": "pāṭho siyā, tathā ca sati vāradvayavasena gaṇanāyaṃ “āsevanapaccayā na magge dve.",
  "tika-abh04t:462_7": "Na maggapaccayā āsevane dve”ti ca vattabbaṃ siyā, na pana vuttaṃ, tasmā na labbheyyāyaṃ",
  "tika-abh04t:462_8": "moghavāroti adhippāyo.",
  "tika-abh04t:463_0": "Voṭṭhabbanampi yadi āsevanapaccayo siyā, dutiyamoghavāre attano viya tatiyacatutthavāresupi",
  "tika-abh04t:463_1": "siyā, tathā sati attanāpi kusalākusalānaṃ siyā. Na hi…pe… avutto atthi “purimā purimā",
  "tika-abh04t:463_2": "kusalā dhammā”tiādinā anavasesato vuttattā. Voṭṭhabbanassa…pe… avutto “abyākato dhammo",
  "tika-abh04t:463_3": "kusalassa dhammassa āsevanapaccayena paccayo. Akusalassa…pe… paccayo”ti vacanābhāvato.",
  "tika-abh04t:463_4": "Na kevalaṃ avutto, atha kho kusalaṃ…pe… paṭikkhittova. Athāpi siyātiādi maggasodhanatthameva",
  "tika-abh04t:463_5": "vuccati. Samānavedanānaṃ eva āsevanapaccayabhāvassa dassanato “asamānavedanānaṃ vasenā”ti",
  "tika-abh04t:463_6": "vuttaṃ. Evaṃ “āsevana paccayena paccayo”tipi vattabbaṃ siyā, samānavedanāvasenāti",
  "tika-abh04t:463_7": "adhippāyo. Abhinnajātikassa cāti ca-saddo abhinnavedanassa cāti sampiṇḍanattho. Vedanāttikepi",
  "tika-abh04t:463_8": "voṭṭhabbanassa āsevanapaccayattassa abhāvāti yojanā. Kusalattikādīsu yathādassitapāḷippadesesupīti",
  "tika-abh04t:463_9": "sampiṇḍanattho pi-saddo. Gaṇanāya kāraṇabhūtāya gaṇanāya niddhāriyamānāya sati gaṇanāya",
  "tika-abh04t:463_10": "vā abbhantare. Dutiyo moghavāro vīmaṃsitabboti āsevanapaccayattābhāvā javanaṭṭhāne",
  "tika-abh04t:463_11": "ṭhātuṃ na yujjati. Na hi vinā āsevanaṃ javanappavatti atthīti adhippāyo.",
  "tika-abh04t:464_0": "Apicettha “yaṃ javanabhāvappattaṃ, taṃ chinnamūlakarukkhapupphaṃ viyā”ti vakkhamānattā",
  "tika-abh04t:464_1": "anupacchinnabhavamūlānaṃ pavattamānassa voṭṭhabbanassa kiriyabhāvo na siyā, vutto",
  "tika-abh04t:464_2": "ca “yasmiṃ samaye manoviññāṇadhātu uppannā hoti kiriyā neva kusalā nākusalā na ca",
  "tika-abh04t:464_3": "kammavipākā upekkhāsahagatā”ti, tasmā “javanaṭṭhāne ṭhatvāti javanassa uppajjanaṭṭhāne",
  "tika-abh04t:464_4": "dvikkhattuṃ pavattitvā, na javanabhāvenā”ti, “āsevanaṃ labhitvāti ca āsevanaṃ viya",
  "tika-abh04t:464_5": "āsevana”nti vuccamāne na koci virodho, vipphārikassa pana sato dvikkhattuṃ pavattiyevettha",
  "tika-abh04t:464_6": "āsevanasadisatā. Vipphārikatāya hi viññattisamuṭṭhāpakattañcassa vuccati. Vipphārikampi",
  "tika-abh04t:464_7": "javanaṃ viya anekakkhattuṃ appavattiyā dubbalattā na nippariyāyato āsevanapaccayabhāvena",
  "tika-abh04t:464_8": "pavatteyyāti na imassa pāṭhe āsevanatthaṃ vuttaṃ, aṭṭhakathāyaṃ pana pariyāyato vuttaṃ",
  "tika-abh04t:464_9": "yathā “phalacittesu maggaṅgaṃ maggapariyāpanna”nti. Ayamettha attanomati. Ayampi",
  "tika-abh04t:464_10": "porāṇakehi asaṃvaṇṇitattā sādhukaṃ upaparikkhitabbo.",
  "tika-abh04t:465_0": "Evañca katvāti voṭṭhabbanāvajjanānaṃ anatthantarabhāvato “āvajjanā”icceva vuttaṃ,",
  "tika-abh04t:465_1": "voṭṭhabbanaṭṭhānepīti adhippāyo. Tasmāti yasmā voṭṭhabbanaṃ āvajjanāyeva atthato",
  "tika-abh04t:465_2": "upekkhāsahagatāhetukakiriyamanoviññāṇadhātubhāvato, tasmā. Taṃ āvajjanā viya sati",
  "tika-abh04t:465_3": "uppattiyaṃ kāmāvacarakusalākusalakiriyajavanānaṃ ekantato anantarapaccayabhāveneva",
  "tika-abh04t:465_4": "vatteyya, no aññathāti adhippāyena “voṭṭhabbanato”tiādimāha. Catunnanti muñchāmaraṇāsannavelādīsu",
  "tika-abh04t:465_5": "mandībhūtavegatāya cattāripi javanāni uppajjeyyunti adhippāyena vuttaṃ. Ayametassa",
  "tika-abh04t:465_6": "sabhāvoti ārammaṇamukhenapi cittaniyāmaṃyeva dasseti. Yadipi “javanāpāripūriyā…pe…",
  "tika-abh04t:465_7": "yutto”ti vuttaṃ, “āvajjanādīnaṃ paccayo bhavituṃ na sakkotī”ti pana vuttattā cittappavattivasena",
  "tika-abh04t:465_8": "paṭhamamoghavārato etassa na koci viseso. Tenevāha “ayampi…pe… retabbo”ti. Paṭisandhicitteyeva",
  "tika-abh04t:465_9": "pavattiyaṃ “bhavaṅga”nti vuccamāne na tassa hetuvasena bhedoti “sahetukaṃ bhavaṅgaṃ",
  "tika-abh04t:465_10": "ahetukassa bhavaṅgassa anantarapaccayena paccayo”ti na sakkā vattuṃ, vuttañca, tasmā",
  "tika-abh04t:465_11": "sahetukaṃ bhavaṅganti tadārammaṇaṃ vuttanti viññāyati.",
  "tika-abh04t:466_0": "Sabhāvakiccehi attano phalassa paccayabhāvo, sabhāvakiccānaṃ vā phalabhūtānaṃ paccayabhāvo",
  "tika-abh04t:466_1": "sabhāvakiccapaccayabhāvo. Appaṭisiddhaṃ daṭṭhabbanti “duhetukasomanassasahagataasaṅkhārikajavanāvasāne",
  "tika-abh04t:466_2": "evā”ti imassa atthassa anadhippetattā. Yathā ca ahetukaduhetukapaṭisandhikānaṃ tihetukajavanāvasāne",
  "tika-abh04t:466_3": "ahetukaduhetukatadārammaṇaṃ appaṭisiddhaṃ, evaṃ tihetukapaṭisandhikassa tihetukajavanānantaraṃ",
  "tika-abh04t:466_4": "duhetukatadārammaṇaṃ, duhetukapaṭisandhikassa ca duhetukānantaraṃ ahetukatadārammaṇaṃ",
  "tika-abh04t:466_5": "appaṭisiddhaṃ daṭṭhabbaṃ. “Tihetukakammaṃ tihetukampi duhetukampi ahetukampi vipākaṃ",
  "tika-abh04t:466_6": "detī”ti hi vuttaṃ. Paripuṇṇavipākassāti imināpi tihetukajavanato yathāvuttatadārammaṇassa",
  "tika-abh04t:466_7": "appaṭisiddhaṃyeva sādheti. Na hi paccayantarasāmaggiyā asati tadārammaṇaṃ sabbaṃ",
  "tika-abh04t:466_8": "avipaccantaṃ kammaṃ paripuṇṇavipākaṃ hotīti. Mukhanidassanamattameva yathāvuttatadārammaṇappavattiyā",
  "tika-abh04t:466_9": "avibhāvitattā. Tihetukādikammassa hi ukkaṭṭhassa tihetukakammassa soḷasa, itarassa",
  "tika-abh04t:466_10": "dvādasa, ukkaṭṭhasseva duhetukakammassa dvādasa, itarassa aṭṭhāti evaṃ soḷasavipākacittādīni",
  "tika-abh04t:466_11": "yojetabbāni. Tasmāti yasmā paripuṇṇavipākassa paṭisandhijanakakammassa vasena vipākavibhāvanāya",
  "tika-abh04t:466_12": "mukhanidassanamattamevetaṃ, tasmā.",
  "tika-abh04t:467_0": "Evañca katvāti nānākammato tadārammaṇuppattiyaṃ ito aññathāpi sambhavatoti attho.",
  "tika-abh04t:467_1": "“Upekkhā…pe… uppajjatī”ti ettha kena kiccena uppajjatīti? Tadārammaṇakiccaṃ tāva",
  "tika-abh04t:467_2": "na hoti javanārammaṇassa anālambaṇato, nāpi santīraṇakiccaṃ tathā appavattanato,",
  "tika-abh04t:467_3": "paṭisandhicutīsu vattabbameva natthi, pārisesato bhavaṅgakiccanti yuttaṃ siyā. Na",
  "tika-abh04t:467_4": "hi paṭisandhibhūtaṃyeva cittaṃ “bhavaṅga”nti vuccatīti.",
  "tika-abh04t:468_0": "Tanninnanti āpāthagatavisayaninnaṃ āvajjananti sambandho. Aññassa viya paṭhamajjhānādikassa",
  "tika-abh04t:468_1": "viya. Etassapi sāvajjanatāya bhavitabbanti adhippāyo. Atadatthāti ettha taṃ-saddena",
  "tika-abh04t:468_2": "nirodhaṃ paccāmasati. Uppattiyāti uppattito. Tanti nevasaññānāsaññāyatanaṃ. Tassa",
  "tika-abh04t:468_3": "nirodhassa. Tathā ca uppajjatīti “anantarapaccayo hotī”ti padassa atthaṃ vivarati.",
  "tika-abh04t:468_4": "Yathāvuttā vuttappakārā. Vodānaṃ dutiyamaggādīnaṃ purecārikañāṇaṃ. Etesanti ariyamaggacittamaggānantaraphalacittānaṃ.",
  "tika-abh04t:468_5": "Etassāti yathāvuttavipākacittassa.",
  "tika-abh04t:469_0": "Upanissayato tasseva cakkhuviññāṇādivipākassa dassanatthaṃ cakkhādīnaṃ dassanādiatthato",
  "tika-abh04t:469_1": "dassanādiphalato, dassanādippayojanato vā. Purimacittāni āvajjanādīni. Vatthantararahitatte",
  "tika-abh04t:469_2": "dassetabbe vatthantare viya ārammaṇantarepi na vattatīti “vatthārammaṇantararahita”nti vuttaṃ.",
  "tika-abh04t:470_0": "Yadi vipākena kammasarikkheneva bhavitabbaṃ, evaṃ sati imasmiṃ vāre ahetukavipākānaṃ",
  "tika-abh04t:470_1": "asambhavo eva siyā tesaṃ akammasarikkhakattāti imamatthaṃ manasi katvā āha “ahetukānaṃ",
  "tika-abh04t:470_2": "panā”ti. Abhinipātamattanti pañcannaṃ viññāṇānaṃ kiccamāha. Te hi āpāthagatesu rūpādīsu",
  "tika-abh04t:470_3": "abhinipātanamatteneva vattanti. Ādi-saddena sampaṭicchanādīni saṅgaṇhāti. Kusalesu",
  "tika-abh04t:470_4": "kusalākusalakiriyesupi vā vijjamānā sasaṅkhārikāsaṅkhārikatā aññamaññaṃ asarikkhattā",
  "tika-abh04t:470_5": "pahānāvaṭṭhānato ca viruddhā viyāti vipākesu sā tadanukūlā siyā, sā pana mūlābhāvena",
  "tika-abh04t:470_6": "na suppatiṭṭhitānaṃ savisayābhinipatanamattādivuttīnaṃ natthīti vuttaṃ “na sasaṅkhārikaviruddho”tiādi.",
  "tika-abh04t:470_7": "Ubhayenapi tesaṃ nibbattiṃ anujānāti yathā “kaṭattārūpāna”nti adhippāyo. “Vipākadhammadhammo",
  "tika-abh04t:470_8": "vipākassa dhammassa ārammaṇapaccayena paccayo. Vipākadhammadhamme khandhe aniccato",
  "tika-abh04t:470_9": "dukkhato anattato vipassati, assādeti abhinandati, taṃ ārabbha rāgo uppajjati, domanassaṃ",
  "tika-abh04t:470_10": "uppajjati, kusalākusale niruddhe”tiādinā vipākattike viya siyā kusalattikepi pāḷīti",
  "tika-abh04t:470_11": "katvā “kusalattike cā”tiādi vuttaṃ. Tattha hi “kusalo dhammo abyākatassa dhammassa",
  "tika-abh04t:470_12": "ārammaṇapaccayena paccayo”ti uddisitvā “sekkhā vā puthujjanā vā kusalaṃ aniccato",
  "tika-abh04t:470_13": "dukkhato anattato vipassanti, kusale niruddhe vipāko tadārammaṇatā uppajjati, kusalaṃ",
  "tika-abh04t:470_14": "assādeti abhinandati, taṃ ārabbha rāgo uppajjati, diṭṭhi, vicikicchā, uddhaccaṃ,",
  "tika-abh04t:470_15": "domanassaṃ uppajjati, akusale niruddhe vipāko tadārammaṇatā uppajjatī”ti vuttaṃ.",
  "tika-abh04t:470_16": "Avijjamānattā eva avacananti adhippāyena tattha yuttiṃ dasseti “vipphārikañhī”tiādinā.",
  "tika-abh04t:471_0": "Ettha keci “chaḷaṅgupekkhāvatopi kiriyamayacittatāya kiriyajavanassa vipphārikakiriyabhāvo",
  "tika-abh04t:471_1": "na sakkā nisedhetunti nidassanabhāvena paṇṇapuṭamupanītaṃ asamānaṃ. Kiriyajavanānantaraṃ",
  "tika-abh04t:471_2": "tadārammaṇābhāvassa pāḷiyaṃ avacanampi akāraṇaṃ labbhamānassapi katthaci kenaci adhippāyena",
  "tika-abh04t:471_3": "avacanato. Tathā hi dhammasaṅgahe akusalaniddese labbhamānopi adhipati na vutto,",
  "tika-abh04t:471_4": "tasmā kiriyajavanānantaraṃ tadārammaṇābhāvo vīmaṃsitabbo”ti vadanti. Satipi kiriyamayatte",
  "tika-abh04t:471_5": "sabbattha tādibhāvappattānaṃ khīṇāsavānaṃ javanacittaṃ na itaresaṃ viya vipphārikaṃ,",
  "tika-abh04t:471_6": "santasabhāvatāya pana sannisinnarasaṃ siyāti tassa paṇṇapuṭaṃ dassitaṃ. Dhammasaṅgahe",
  "tika-abh04t:471_7": "akusalaniddese adhipatino viya paṭṭhāne kiriyajavanānantaraṃ tadārammaṇassa labbhamānassa",
  "tika-abh04t:471_8": "avacane na kiñci kāraṇaṃ dissati. Tathā hi vuttaṃ tattha aṭṭhakathāyaṃ “heṭṭhā dassitanayattā”ti.",
  "tika-abh04t:471_9": "Na cettha dassitanayattāti sakkā vattuṃ vipākadhammadhammehi kusalākusalehi ataṃsabhāvānaṃ",
  "tika-abh04t:471_10": "nayadassanassa ayujjamānakattā. Apica tattha vīmaṃsāya kesuci sabbesañca adhipatīnaṃ",
  "tika-abh04t:471_11": "abhāvato ekarasaṃ desanaṃ dassetuṃ “uddhaṭo”ti ca sakkā vattuṃ, idha pana na tādisaṃ",
  "tika-abh04t:471_12": "avacane kāraṇaṃ labbhatīti “avacane kāraṇaṃ natthī”ti vuttaṃ.",
  "tika-abh04t:472_0": "Adhippāyenāti akusalānantaraṃ sahetukatadārammaṇaṃ natthīti tassa therassa matimattanti",
  "tika-abh04t:472_1": "dasseti. “Kusalākusale niruddhe sahetuko vipāko tadārammaṇatā uppajjatī”ti vacanato",
  "tika-abh04t:472_2": "pana akusalānantaraṃ sahetukatadārammaṇampi vijjatiyevāti uppattiṃ vadantassa yuttaggahaṇavasenāti adhippāyo.",
  "tika-abh04t:473_0": "Na ettha kāraṇaṃ dissatīti etena tihetukajavanānantaraṃ tividhampi tadārammaṇaṃ yuttanti",
  "tika-abh04t:473_1": "dasseti. Yena adhippāyenāti paṭhamatherena tāva ekena kammunā anekatadārammaṇaṃ nibbattamānaṃ",
  "tika-abh04t:473_2": "kammavisesābhāvā taṃtaṃjavanasaṅkhātapaccayavisesena visiṭṭhaṃ hotīti iminā adhippāyena",
  "tika-abh04t:473_3": "javanavasena tadārammaṇassa sasaṅkhārādividhānaṃ vuttaṃ, vipākena nāma kammasarikkhena",
  "tika-abh04t:473_4": "bhavitabbaṃ, na kammaviruddhasabhāvena. Aññathā aniṭṭhappasaṅgo siyāti evamadhippāyena",
  "tika-abh04t:473_5": "dutiyatthero kammavaseneva tadārammaṇavisesaṃ āha. Ñāṇassa jaccandhādiduggativipattinimittapaṭipakkhatā",
  "tika-abh04t:473_6": "viya sugativipattinimittapaṭipakkhatāpi siyāti maññamāno tatiyatthero “tihetukakammato",
  "tika-abh04t:473_7": "duhetukapaṭisandhimpi nānujānātī”ti iminā nayena tesu vādesu adhippāyāvirodhavasena",
  "tika-abh04t:473_8": "yuttaṃ gahetabbaṃ. Mahāpakaraṇe āgatapāḷiyāti “sahetuko dhammo ahetukassa dhammassa",
  "tika-abh04t:473_9": "anantarapaccayena paccayo”ti imassa vibhaṅge “sahetukaṃ bhavaṅgaṃ ahetukassa bhavaṅgassa",
  "tika-abh04t:473_10": "anantarapaccayena paccayo, sahetukā khandhā vuṭṭhānassa anantarapaccayena paccayo”ti",
  "tika-abh04t:473_11": "evamādinā paṭṭhāne sahetukadukādīsu āgatapāḷiyāti attho.",
  "tika-abh04t:474": "Kāmāvacarakusalavipākavaṇṇanā niṭṭhitā.",
  "tika-abh04t:475": "Rūpāvacarārūpāvacaravipākakathāvaṇṇanā",
  "tika-abh04t:476_0": "499. Tasmiṃ khaṇe vijjamānānaṃ chandādīnanti etena vipākajjhāne dukkhāpaṭipadādibhāvassa",
  "tika-abh04t:476_1": "avijjamānataṃ dasseti. Na hi kusalajjhānaṃ viya vipākajjhānaṃ parikammavasena nibbattatīti.",
  "tika-abh04t:476_2": "Na cettha paṭipadābhedo viya kusalānurūpo vipākassa ārammaṇabhedopi na paramatthiko",
  "tika-abh04t:476_3": "siyāti sakkā vattuṃ ekantena sārammaṇattā arūpadhammānaṃ vipākassa ca kammanimittārammaṇatāya",
  "tika-abh04t:476_4": "aññatrāpi vijjamānattā. Nānākkhaṇesu nānādhipateyyanti “yasmiṃ khaṇe yaṃ jhānaṃ yadadhipatikaṃ,",
  "tika-abh04t:476_5": "tato aññasmiṃ khaṇe taṃ jhānaṃ ekantena tadadhipatikaṃ na hotī”ti katvā vuttaṃ. Catutthajjhānassevāti",
  "tika-abh04t:476_6": "ca paṭipadā viya adhipatayo na ekantikāti imamevatthaṃ dasseti.",
  "tika-abh04t:477": "Rūpāvacarārūpāvacaravipākakathāvaṇṇanā niṭṭhitā.",
  "tika-abh04t:478": "Lokuttaravipākakathāvaṇṇanā",
  "tika-abh04t:479_0": "505. Taṇhāvijjādīhi āhitavisesaṃ lokiyakammaṃ vipākuppādanasamatthaṃ hoti, na aññathāti",
  "tika-abh04t:479_1": "vuttaṃ “taṇhādīhi abhisaṅkhata”nti. Itarassāti suññatāppaṇihitanāmarahitassa. Yo",
  "tika-abh04t:479_2": "suddhikapaṭipadāya vibhāvito, yo ca suttantapariyāyena animittoti vuccati. Tenevāha",
  "tika-abh04t:479_3": "“aniccānupassanānantarassapi maggassā”tiādi. Vaḷañjana…pe… bhedo hoti maggāgamanavasenāti",
  "tika-abh04t:479_4": "adhippāyo. “Maggānantaraphalacittasmiṃ yevā”ti vacanaṃ apekkhitvā “suññatādināmalābhe",
  "tika-abh04t:479_5": "satī”ti sāsaṅkaṃ āha. Animittanāmañca labhati maggāgamanato phalassa nāmalābhe visesābhāvatoti",
  "tika-abh04t:479_6": "adhippāyo. Tādisāya evāti yādisā magge saddhā, tādisāya eva phale saddhāya.",
  "tika-abh04t:480_0": "555. “Katame dhammā niyyānikā? Cattāro maggā”ti vacanato aniyyānikapadaniddese ca",
  "tika-abh04t:480_1": "“catūsu bhūmīsu vipāko”ti vuttattā na nippariyāyena phalaṃ niyyānasabhāvaṃ, niyyānasabhāvassa",
  "tika-abh04t:480_2": "pana vipāko kilesānaṃ paṭippassaddhippahānavasena pavattamāno pariyāyato tathā vuccatīti",
  "tika-abh04t:480_3": "āha “niyyānikasabhāvassā”tiādi. Pañcaṅgiko cāti etena maggavibhaṅge sabbavāresupi",
  "tika-abh04t:480_4": "phalassa maggapariyāyo āgatoti dasseti. Tattha hi ariyamaggakkhaṇe vijjamānāsupi",
  "tika-abh04t:480_5": "viratīsu tadavasiṭṭhānaṃ pañcannaṃ kārāpakaṅgānaṃ atirekakiccatādassanatthaṃ pāḷiyaṃ",
  "tika-abh04t:480_6": "pañcaṅgikopi maggo uddhaṭoti. Evaṃ bojjhaṅgāpīti yathā maggo, evaṃ maggabojjhaṅgavibhaṅgesu",
  "tika-abh04t:480_7": "phalesu ca bojjhaṅgā uddhaṭāti attho.",
  "tika-abh04t:481": "Lokuttaravipākakathāvaṇṇanā niṭṭhitā.",
  "tika-abh04t:482": "Kiriyābyākatakathāvaṇṇanā",
  "tika-abh04t:483_0": "568. Purimā pavattīti mahākiriyacittappavattiṃ āha. Tāya hi khīṇāsavo evaṃ paccavekkhati.",
  "tika-abh04t:483_1": "Tenevāha “idaṃ pana cittaṃ vicāraṇapaññārahita”nti. Evanti yathā sotadvāre, evaṃ",
  "tika-abh04t:483_2": "ghānadvārādīsupi mahākiriyacittehi tasmiṃ tasmiṃ visaye idamatthikatāya paricchinnāya",
  "tika-abh04t:483_3": "idaṃ cittaṃ vattatīti dasseti. Pañcadvārānugataṃ hutvā labbhamānanti pañcadvāre pavattamahākiriyacittānaṃ",
  "tika-abh04t:483_4": "piṭṭhivaṭṭakabhāvena imassa cittassa pavattiṃ sandhāya vuttaṃ, pañcadvāre eva vā",
  "tika-abh04t:483_5": "idameva pavattanti sambandho. “Loluppa…pe… bhūta”nti vuttattā pañcadvāre paṭhamaṃ",
  "tika-abh04t:483_6": "iminā cittena somanassito hutvā pacchā mahākiriyacittehi taṃ taṃ atthaṃ vicinotīti",
  "tika-abh04t:483_7": "ayamattho vutto viya dissati. Pubbeyeva pana manodvārikacittena padhānasāruppaṭṭhānādiṃ",
  "tika-abh04t:483_8": "paricchindantassa pañcadvāre tādisasseva tādisesu rūpādīsu idaṃ cittaṃ pavattatīti",
  "tika-abh04t:483_9": "vadanti. Ayampi attho pañcadvāre eva pavattaṃ loluppataṇhāpahānādipaccavekkhaṇāhetu",
  "tika-abh04t:483_10": "yathāvuttakāraṇabhūtaṃ jātanti evaṃ yojetvā sakkā vattuṃ. Evañca sati imassa cittassa",
  "tika-abh04t:483_11": "paccayabhūtā purimā pavattīti idampi vacanaṃ samatthitaṃ hoti.",
  "tika-abh04t:484_0": "Ettha ca pañcadvāre iminā cittena somanassuppādanamattaṃ daṭṭhabbaṃ, na hāsuppādanaṃ",
  "tika-abh04t:484_1": "pañcadvārikacittānaṃ aviññattijanakattā, manodvāre pana hāsuppādanaṃ hoti. Teneva",
  "tika-abh04t:484_2": "hi aṭṭhakathāyaṃ pañcadvāre “somanassito hotī”ti ettakameva vuttaṃ, manodvāre ca",
  "tika-abh04t:484_3": "“hāsayamāna”nti. Iminā hasituppādacittena pavattiyamānampi bhagavato sitakaraṇaṃ",
  "tika-abh04t:484_4": "pubbenivāsaanāgataṃsasabbaññutaññāṇānaṃ anuvattakattā ñāṇānuparivattiyevāti. Evaṃ",
  "tika-abh04t:484_5": "pana ñāṇānuparivattibhāve sati na koci pāḷiaṭṭhakathānaṃ virodho, evañca katvā aṭṭhakathāyaṃ",
  "tika-abh04t:484_6": "“tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ. Avassañca etaṃ evaṃ",
  "tika-abh04t:484_7": "icchitabbaṃ, aññathā āvajjanacittassapi bhagavato pavatti na yujjeyya. Tassapi hi",
  "tika-abh04t:484_8": "viññattisamuṭṭhāpakabhāvassa nicchitattā, na ca viññattisamuṭṭhāpakatte taṃsamuṭṭhitāya",
  "tika-abh04t:484_9": "viññattiyā kāyakammādibhāvaṃ āvajjanabhāvo vibandhatīti.",
  "tika-abh04t:485_0": "Tato evāti mūlābhāvena na suppatiṭṭhitattā eva. “Ahetukānaṃ jhānaṅgāni balāni cā”ti",
  "tika-abh04t:485_1": "sampiṇḍanattho jhānaṅgāni cāti ca-saddo. Yadi aparipuṇṇattā balabhāvassa imasmiṃ",
  "tika-abh04t:485_2": "ahetukadvaye balāni anuddiṭṭhāni asaṅgahitāni ca, atha kasmā niddiṭṭhānīti āha “yasmā",
  "tika-abh04t:485_3": "panā”tiādi. Sammā niyyānikasabhāvānaṃ kusalānaṃ paṭibhāgabhūto vipākopi phalaṃ viya",
  "tika-abh04t:485_4": "taṃsabhāvo siyāti sahetukavipākacittāni aggahetvā kiriyacittakatattā vā “mahākiriyacittesū”ti",
  "tika-abh04t:485_5": "vuttaṃ. Atha vā mahākiriyacittesucāti ca-saddena sahetukavipākacittānipi gahitānīti veditabbāni.",
  "tika-abh04t:486": "574. “Indriya …pe… imassānantaraṃ uppajjamānānī”ti vuttaṃ tesaṃ ñāṇānaṃ kāmāvacarattā. Itaresaṃ mahaggatattā “parikammānantarānī”ti vuttaṃ.",
  "tika-abh04t:487": "577. Āhito ahaṃ māno etthāti attā, so eva bhavati uppajjati, na paraparikappito viya niccoti attabhāvo. Attāti vā diṭṭhigatikehi gahetabbākārena bhavati pavattatīti attabhāvo.",
  "tika-abh04t:488": "Kiriyābyākatakathāvaṇṇanā niṭṭhitā.",
  "tika-abh04t:489": "Cittuppādakaṇḍavaṇṇanā niṭṭhitā.",
  "tika-abh04t:490": "2. Rūpakaṇḍaṃ",
  "tika-abh04t:491": "Uddesavaṇṇanā",
  "tika-abh04t:492_0": "Kenacīti rūpena vā arūpena vā. Cittuppādena tāva rūpassa samayavavatthānaṃ na sakkā",
  "tika-abh04t:492_1": "kātuṃ abyāpitāya anekantikatāya cāti imamatthaṃ dassento “acittasamuṭṭhānasabbhāvato”tiādimāha.",
  "tika-abh04t:492_2": "Tattha acittasamuṭṭhānaṃ rūpaṃ cittassa tīsu khaṇesu uppajjatīti imasmiṃ tāva vāde",
  "tika-abh04t:492_3": "cittuppattisamayena rūpūpapattisamayassa vavatthānaṃ mā hotu, cittassa uppādakkhaṇeyeva",
  "tika-abh04t:492_4": "sabbampi rūpaṃ uppajjatīti imasmiṃ pana vāde kathanti? Etthāpi acittasamuṭṭhānaṃ",
  "tika-abh04t:492_5": "rūpaṃ cittena sahuppādepi anindriyabaddharūpaṃ viya acittapaṭi bandhuppādatāya na",
  "tika-abh04t:492_6": "cittena vavatthāpetabbasamayanti vuttaṃ “acittasamuṭṭhānasabbhāvato”ti. Tena cittuppādena",
  "tika-abh04t:492_7": "rūpassa samayavavatthānaṃ na byāpīti dasseti. Anekacittasamuṭṭhānatāya vavatthānābhāvatoti",
  "tika-abh04t:492_8": "sambandho. Niyate hi samuṭṭhāpakacitte cittasamuṭṭhānarūpassa siyā vavatthānanti.",
  "tika-abh04t:493_0": "Kesañcīti kāmāvacarakusalādīnaṃ. Katthacīti āruppe. Kesañcīti vā kesañci pañcavokāravipākānaṃ.",
  "tika-abh04t:493_1": "Katthacīti paṭisandhikkhaṇe carimakkhaṇe ca. “Tasmiṃ samaye phasso hotī”tiādinā cittasahabhāvinaṃ",
  "tika-abh04t:493_2": "eva cittena samayavavatthānaṃ katanti vuttaṃ “acittasahabhubhāvato”ti. Tesanti upādārūpānaṃ.",
  "tika-abh04t:493_3": "Yo yassa sahabhāvena upakārako, so eva tassa samayavavatthāpakabhāvena vuttoti āha",
  "tika-abh04t:493_4": "“sahajāta…pe… ttanato”ti. Nāpi mahābhūtehītiādinā vavatthānābhāvameva dasseti. Kesañcīti",
  "tika-abh04t:493_5": "akammajādīnaṃ. Kehicīti kammajādīhi. Pavattitoti pavattanato. Sahāti ekasmiṃ kāle.",
  "tika-abh04t:493_6": "Abhāvāti niyogato abhāvā.",
  "tika-abh04t:494_0": "Viññatti …pe… na sakkā vattuṃ mahābhūtehi samayavavatthāne kariyamāne tehi ayāvabhāvitatāyāti",
  "tika-abh04t:494_1": "adhippāyo. Ekasmiṃ kāletiādināpi mahābhūtehi samayaniyamane vavatthānābhāvameva vibhāveti.",
  "tika-abh04t:494_2": "“Tathā vibhajanattha”nti, “avibhattaṃ abyākataṃ atthīti dassetu”nti ca imesaṃ padānaṃ",
  "tika-abh04t:494_3": "“vibhattaṃ avibhattañca sabbaṃ saṅgaṇhanto āhā”ti iminā sambandho. Samayavavatthānaṃ",
  "tika-abh04t:494_4": "katvā niddisiyamānassa nippadesatāya asambhavato ekadesaṃ niddisitvā sāmaññena nigamanaṃ",
  "tika-abh04t:494_5": "yuttaṃ, akatvā pana samayavavatthānaṃ sarūpato niddisanena tathāti imamatthaṃ āha",
  "tika-abh04t:494_6": "“samayavavatthānenā”tiādinā. Avibhatteti vipākakiriyābyākataṃ viya na pubbe vibhatte.",
  "tika-abh04t:494_7": "Vibhajitabbeti bhedavantatāya vibhajanārahe. Dassiteti uddisanavasena dassite. Vuttamevatthaṃ",
  "tika-abh04t:494_8": "vitthāratarena dassetuṃ “ettha panā”tiādimāha.",
  "tika-abh04t:495_0": "Vipākādidhammānaṃ nayanaṃ nayo, sova dassananti nayadassanaṃ. “Desanā”ti vuttaṃ heṭṭhā",
  "tika-abh04t:495_1": "gahaṇameva nayadassananti. Dutiyavikappe pana kāmāvacarādibhāvena nīyatīti nayo,",
  "tika-abh04t:495_2": "kiriyābyākataṃ. Tassa dassanaṃ nayadassananti yojetabbaṃ. Dukādīsu niddesavāre ca",
  "tika-abh04t:495_3": "hadayavatthuno anāgatattā taṃ aggahetvā paṭhamavikappo vutto, ekake pana vatthupi",
  "tika-abh04t:495_4": "gahitanti “hadayavatthuñcā”ti dutiyavikappe vuttaṃ. Kiṃ pana kāraṇaṃ dukādīsu niddesavāre",
  "tika-abh04t:495_5": "ca hadayavatthu na gahitanti? Itaravatthūhi asamānagatikattā desanābhedato ca. Yathā",
  "tika-abh04t:495_6": "hi cakkhuviññāṇādīni ekantato cakkhādinissayāni, na evaṃ manoviññāṇaṃ ekantato hadayavatthunissayaṃ,",
  "tika-abh04t:495_7": "nissitamukhena ca vatthudukādidesanā pavattā. Yampi ekantato hadayavatthunissayaṃ,",
  "tika-abh04t:495_8": "tassa vasena “atthi rūpaṃ manoviññāṇassa vatthū”tiādinā dukādīsu vuccamānesupi tadanukūlaārammaṇadukādayo",
  "tika-abh04t:495_9": "na sambhavanti. Na hi “atthi rūpaṃ manoviññāṇassa ārammaṇaṃ, atthi rūpaṃ na manoviññāṇassa",
  "tika-abh04t:495_10": "ārammaṇa”ntiādinā sakkā vattunti vatthārammaṇadukadesanā bhinnagatikā siyuṃ, samānagatikā",
  "tika-abh04t:495_11": "ca tā desetuṃ bhagavato ajjhāsayo. Esā hi bhagavato desanā pakati. Teneva hi nikkhepakaṇḍe",
  "tika-abh04t:495_12": "cittuppādavibhāgena avuccamānattā avitakkāvicārapadavissajjane vicāroti vattuṃ na",
  "tika-abh04t:495_13": "sakkāti avitakkavicāramattapadavissajjane labbhamānopi vitakko na uddhaṭo, aññathā",
  "tika-abh04t:495_14": "vitakko cāti vattabbaṃ siyāti. Evaṃ itaravatthūhi asamānagatikattā desanābhedato",
  "tika-abh04t:495_15": "ca dukādīsu uddese na gahitaṃ. Uddiṭṭhasseva hi niddisanato niddesepi na gahitaṃ",
  "tika-abh04t:495_16": "hadayavatthūti vadanti.",
  "tika-abh04t:496_0": "Cakkhādidasakā sattāti cakkhusotaghānajivhākāyaitthibhāvapurisabhāvadasakā satta,",
  "tika-abh04t:496_1": "ekasantānavasena vā cakkhusotaghānajivhākāyabhāvavatthudasakā satta. Nibbānassa asatipi",
  "tika-abh04t:496_2": "paramatthato bhede parikappitabhedopi bhedoyeva vohāravisayeti katvā sopādisesādibhedo vutto.",
  "tika-abh04t:497_0": "584. Kiñcāpi aññattha kukkuṭaṇḍasaṇṭhāne parimaṇḍala-saddo dissati, cakkasaṇṭhānatā",
  "tika-abh04t:497_1": "pana vaṭṭasaṇṭhāne cakkavāḷe vuccamāno parimaṇḍala-saddo vaṭṭapariyāyo siyā. Anekatthā",
  "tika-abh04t:497_2": "hi saddāti adhippāyenāha “vaṭṭaṃ parimaṇḍala”nti. Ettha ca sineruyugandharādīnaṃ",
  "tika-abh04t:497_3": "samuddato upariadhobhāgānaṃ vasena ubbedho vutto, āyāmavitthārehipi sineru caturāsītiyojanasahassaparimāṇova.",
  "tika-abh04t:497_4": "Yathāha “sineru, bhikkhave, pabbatarājā caturāsīti yojanasahassāni āyāmena, caturāsīti",
  "tika-abh04t:497_5": "yojanasahassāni vitthārenā”ti. Sineruṃ pākāraparikkhepavasena parikkhipitvā ṭhitā",
  "tika-abh04t:497_6": "yugandharādayo, sineruyugandharādīnaṃ antarepi sītasamuddā nāma. “Te visālato yathākkamaṃ",
  "tika-abh04t:497_7": "sineruādīnaṃ accuggamanasamānaparimāṇā”ti vadanti.",
  "tika-abh04t:498_0": "Koṭisatasahassacakkavāḷasseva āṇākhettabhāvo dasasahassacakkavāḷassa jātikhettabhāvo",
  "tika-abh04t:498_1": "viya dhammatāvaseneva veditabbo. Vikappasamānasamuccayavibhāvanesu viya avadhāraṇe",
  "tika-abh04t:498_2": "aniyame ca vā-saddo vattatīti tathā yojanā katā. Anekatthā hi nipātāti. Tattha anekantikattho aniyamattho.",
  "tika-abh04t:499_0": "Sīlādivisuddhisampādanena, catudhātuvavatthānavaseneva vā mahākiccatāya mahantena",
  "tika-abh04t:499_1": "vāyāmena. Satipi lakkhaṇādibhede ekasmiṃ eva kāle ekasmiṃ santāne anekasatasahassakalāpavuttito",
  "tika-abh04t:499_2": "mahantāni bahūni bhūtāni paramatthato vijjamānānīti vā mahābhūtāni yathā “mahājano”ti.",
  "tika-abh04t:499_3": "Evanti “upādāya pavatta”nti atthe sati paṭiccasamuppannatā vuttā hoti paccayasambhūtatādīpanato.",
  "tika-abh04t:499_4": "Upādāyatīti upādāyati evāti adhippāyo. Tenevāha “ekantanissitassā”ti. “Bhavati hi",
  "tika-abh04t:499_5": "nissayarūpānaṃ sāmibhāvo”ti ādhārādheyyasambandhavacanicchāya abhāve ādhārabhūtopi",
  "tika-abh04t:499_6": "attho saṃsāmisambandhavacanicchāya sāmibhāvena vuccati yathā “rukkhassa sākhā”ti adhippāyo.",
  "tika-abh04t:500": "Tividharūpasaṅgahavaṇṇanā",
  "tika-abh04t:501_0": "585. Viññattiduko cāti ca-saddena cittasahabhucittānuparivattidukāpi saṅgahitāti",
  "tika-abh04t:501_1": "veditabbā. Sakkā hi etena nayena…pe… viññātunti ettha pañcavīsāya tāva vatthudukesu",
  "tika-abh04t:501_2": "paṭhamadukapañcakādayo cuddasahipi pakiṇṇakadukehi avasiṭṭhehi vatthudukehi pañcavīsāya",
  "tika-abh04t:501_3": "ārammaṇadukehi pañcahi bāhirāyatanadukehi rūpadhātudukādīhi pañcahi dhātudukehi pacchimakehi",
  "tika-abh04t:501_4": "tīhi indriyadukehi dvādasahipi sukhumarūpadukehi paṭhamādivajjehi avasiṭṭhehi āyatanadhātuindriyadukehi",
  "tika-abh04t:501_5": "ca yojanaṃ gacchanti. Pañcavīsāya pana ārammaṇadukesu purimako dukapañcako upādinnaupādinnupādāniyasanidassanacittasamuṭṭhānacittasahabhucittānuparivattidukavajjehi",
  "tika-abh04t:501_6": "pakiṇṇakadukehi sabbehipi vatthudukehi rūpāyatanarūpadhātudukavajjehi āyatanadhātudukehi",
  "tika-abh04t:501_7": "sabbehipi indriyadukasukhumarūpadukehi yojanaṃ gacchati. Dutiyadukapañcakādīsu yathākkamaṃ",
  "tika-abh04t:501_8": "saddāyatanasaddadhātudukādayo yojanaṃ na gacchanti, rūpāyatanarūpadhātudukādayo gacchanti.",
  "tika-abh04t:501_9": "Pakiṇṇakadukesu sanidassanadukañcāti ayameva viseso. Yathā ca vatthudukesu, evaṃ",
  "tika-abh04t:501_10": "cakkhāyatanacakkhudhātucakkhundriyādidukapañcakesu. Yathā ca ārammaṇadukesu, evaṃ",
  "tika-abh04t:501_11": "rūpāyatanarūpadhātuādidukapañcakesu tikayojanā. Itthindriyapurisindriyajīvitindriyadukā",
  "tika-abh04t:501_12": "sukhumarūpadukā ca sabbehipi dukehi yojanaṃ gacchantīti evaṃ tāva tikayojanā veditabbā.",
  "tika-abh04t:501_13": "Nanu cāyampi yojanā bhagavatā na desitāti na kātabbāti? Nayidaṃ ekantikaṃ. Kasmā?",
  "tika-abh04t:501_14": "Bhagavatā dinnanayena yojanāpi bhagavatoyeva desanā. Tathā hi vuttaṃ mātikāvaṇṇanāyaṃ",
  "tika-abh04t:501_15": "“hetū ceva dhammā ahetukā cāti idampi sambhavatī”tiādi. Sambhavo hi gahaṇassa kāraṇanti ca.",
  "tika-abh04t:502": "Tividharūpasaṅgahavaṇṇanā niṭṭhitā.",
  "tika-abh04t:503": "Catubbidhādirūpasaṅgahavaṇṇanā",
  "tika-abh04t:504_0": "586. Cittato eva samuṭṭhātīti cittasamuṭṭhānanti imameva atthaṃ gahetvā “viññattidukādīhi",
  "tika-abh04t:504_1": "samānagatiko cittasamuṭṭhānaduko”ti vuttaṃ. Vinivattite hi sāmaññe yaṃ rūpaṃ janakapaccayesu",
  "tika-abh04t:504_2": "cittato samuṭṭhāti, taṃ cittato eva samuṭṭhātīti. Viññattidukādīhīti ādi-saddena",
  "tika-abh04t:504_3": "cittasahabhucittānuparivattiduke saṅgaṇhāti. Labbhamānoti yaṃ taṃ rūpaṃ upādā, taṃ",
  "tika-abh04t:504_4": "atthi cittasamuṭṭhānaṃ, atthi na cittasamuṭṭhānaṃ. Yaṃ taṃ rūpaṃ nupādā, taṃ atthi",
  "tika-abh04t:504_5": "cittasamuṭṭhānaṃ, atthi na cittasamuṭṭhānanti evaṃ labbhamāno. Sanidassanadukādīnanti",
  "tika-abh04t:504_6": "ādi-saddena sappaṭighamahābhūtadukādayo saṅgaṇhāti. Tenāti cittasamuṭṭhānadukena.",
  "tika-abh04t:504_7": "Tassāti cittasamuṭṭhānadukasseva. Aññe panāti viññatticittasamuṭṭhānacittasahabhucittānuparivattidukehi",
  "tika-abh04t:504_8": "aññepi pakiṇṇakadukā.",
  "tika-abh04t:505_0": "Saddāyatanassa ekantato anupādinnattā “sotasamphassārammaṇadukādayo vajjetvā”ti vuttaṃ.",
  "tika-abh04t:505_1": "Catukkā labbhantīti yaṃ taṃ rūpaṃ upādinnaṃ, taṃ atthi cakkhusamphassassa ārammaṇaṃ,",
  "tika-abh04t:505_2": "atthi cakkhusamphassassa nārammaṇaṃ. Yaṃ taṃ rūpaṃ anupādinnaṃ, taṃ atthi cakkhusamphassassa",
  "tika-abh04t:505_3": "ārammaṇaṃ, atthi cakkhusamphassassa nārammaṇanti evamādayo sabbārammaṇabāhirāyatanādilabbhamānadukehi",
  "tika-abh04t:505_4": "yojanāyaṃ catukkā labbhantīti sambandho. Avasesehīti ārammaṇabāhirāyatanarūpadhātudukādito",
  "tika-abh04t:505_5": "labbhamānadukehīti vuttadukarāsito avasesehi. Tesanti upādinnaupādinnupādāniyacittasamuṭṭhānadukānaṃ.",
  "tika-abh04t:505_6": "Aññesanti upādinnadukādito aññesaṃ upādādukādīnaṃ. Vatthudukādīhīti ādi-saddena cakkhāyatanadukādayo",
  "tika-abh04t:505_7": "saṅgaṇhāti. Etthāpi avasesehi tesaṃ aññesañca yojanāya catukkā na labbhantīti sambandho.",
  "tika-abh04t:506": "Catubbidhādirūpasaṅgahavaṇṇanā niṭṭhitā.",
  "tika-abh04t:507": "Uddesavaṇṇanā niṭṭhitā.",
  "tika-abh04t:508": "Rūpavibhatti",
  "tika-abh04t:509": "Ekakaniddesavaṇṇanā",
  "tika-abh04t:510_0": "594. Pathavīādīnaṃ dhammānaṃ ruppanasabhāvo viya na hetuādibhāvopi sādhāraṇoti na",
  "tika-abh04t:510_1": "hetūsu vibhajitabboti vuttaṃ “avijjamānavibhāgassā”ti. Tassa pana vibhāgābhāvadassanasarūpadassanameva",
  "tika-abh04t:510_2": "niddeso. Evañca katvā nibbānassapi vibhāgarahitattā “asaṅkhatā dhātū”ti ettakameva",
  "tika-abh04t:510_3": "niddesavasena vuttaṃ.",
  "tika-abh04t:511_0": "Yadipi hinoti etena patiṭṭhāti kusalādiko dhammoti alobhādayo kevalaṃ hetupadavacanīyā,",
  "tika-abh04t:511_1": "kāraṇabhāvasāmaññato pana mahābhūtādayopi hetu-saddābhidheyyāti mūlaṭṭhavācinā dutiyena",
  "tika-abh04t:511_2": "hetu-saddena visesetvā āha “hetuhetū”ti. Suppatiṭṭhitabhāvasādhanato kusalādidhammānaṃ",
  "tika-abh04t:511_3": "mūlatthena upakārakadhammā “tayo kusalahetū”tiādinā paṭṭhāne ca teyeva “hetupaccayo”ti",
  "tika-abh04t:511_4": "vuttāti āha “mūlahetu paccayahetūti vā ayamattho”ti. Hinoti etena, etasmā vā phalaṃ",
  "tika-abh04t:511_5": "pavattatīti hetu, paṭicca etasmā eti pavattatīti paccayoti evaṃ hetupaccaya-saddānaṃ",
  "tika-abh04t:511_6": "anānatthataṃ sandhāya hetusaddapariyāyabhāvena paccaya-saddo vuttoti āha “hetupaccayasaddānaṃ",
  "tika-abh04t:511_7": "samānatthattā”ti. Bhūtattayanissitāni ca mahābhūtāni catumahābhūtanissitaṃ upādārūpanti",
  "tika-abh04t:511_8": "sabbampi rūpaṃ sabbadā sabbattha sabbākāraṃ catumahābhūtahetukaṃ mahābhūtāni ca anāmaṭṭhabhedāni",
  "tika-abh04t:511_9": "sāmaññato gahitānīti vuttaṃ “rūpakkhandhassa hetū”ti.",
  "tika-abh04t:512": "Kammasamādānānanti samādānānaṃ kammānaṃ, samādiyitvā katakammānaṃ vā. Aññesu paccayesu vipākassa taṇhāvijjādīsu.",
  "tika-abh04t:513_0": "“Aṭṭhānametaṃ, bhikkhave, anavakāso, yaṃ kāyaduccaritassa iṭṭho kanto manāpo vipāko",
  "tika-abh04t:513_1": "nibbatteyya, netaṃ ṭhānaṃ vijjati. Ṭhānañca kho etaṃ, bhikkhave, vijjati, yaṃ kāyaduccaritassa",
  "tika-abh04t:513_2": "aniṭṭho akanto amanāpo vipāko nibbatteyya. Ṭhānametaṃ vijjati. Vacī…pe… mano…pe…",
  "tika-abh04t:513_3": "vijjati…pe… aṭṭhānametaṃ, bhikkhave, anavakāso, yaṃ kāyasucaritassa aniṭṭho akanto",
  "tika-abh04t:513_4": "amanāpo vipāko nibbatteyyā”ti,",
  "tika-abh04t:514_0": "“Kammaṃ satte vibhajati, yadidaṃ hīnapaṇītatāyā”ti – evamādivacanato kammaṃ vipākassa",
  "tika-abh04t:514_1": "iṭṭhāniṭṭhataṃ niyametīti āha “iṭṭhāniṭṭhavipākaniyāmakattā”ti. Gatiupadhikālapayogasampattivipattiyoyeva",
  "tika-abh04t:514_2": "ṭhānaṃ vipākassa okāsabhāvato. Na hi tehi vinā koci vipāko nibbattatīti. Yathāvuttaṭṭhāne",
  "tika-abh04t:514_3": "sati adhigantabbaṃ iṭṭhāniṭṭhārammaṇaṃ “gati…pe… nipphādita”nti vuttaṃ. Vipākassa",
  "tika-abh04t:514_4": "ārammaṇena vinā abhāvato ārammaṇampi tassa padhānaṃ kāraṇaṃ. Anaññasabhāvatoti hetuādisabhāvābhāvato.",
  "tika-abh04t:515_0": "Ruppanaṃ rūpaṃ. Taṃ assa atthīti ettha “assā”ti vuccamāno pathavīādiatthoyeva ruppatītipi",
  "tika-abh04t:515_1": "vuccatīti āha “ruppanalakkhaṇayuttasseva rūpīrūpabhāvato”ti. Etaṃ sabhāvanti etaṃ",
  "tika-abh04t:515_2": "uppannabhāve sati chahi viññāṇehi viññeyyasabhāvaṃ rūpe niyameti rūpasseva taṃsabhāvattā.",
  "tika-abh04t:515_3": "Na rūpaṃ etasminti kālabhedavasena ataṃsabhāvassapi rūpassa atthitāya na rūpaṃ tattha",
  "tika-abh04t:515_4": "niyantabbanti dasseti. Atthi hītiādinā tattha rūpasseva niyantabbatābhāvaṃyeva vivarati.",
  "tika-abh04t:515_5": "Etamevātiādinā uddesena niddesaṃ saṃsandeti. Ettha etameva rūpe yathāvuttasabhāvaṃ",
  "tika-abh04t:515_6": "niyametabbaṃ niddese eva-saddena niyameti avadhāretīti attho. Yathāvutto niyamoti",
  "tika-abh04t:515_7": "uppannabhāve sati chahi viññāṇehi viññeyyabhāvo niyantabbatāya “niyamo”ti vutto,",
  "tika-abh04t:515_8": "so rūpe atthi eva rūpasseva taṃsabhāvattā. Visiṭṭhakālassa vuttappakāraṃ avadhāraṇaṃyeva",
  "tika-abh04t:515_9": "vā yathāvutto niyamo, so rūpe atthiyeva sambhavatiyeva, na arūpe viya na sambhavatīti",
  "tika-abh04t:515_10": "attho daṭṭhabbo. Kālabhedanti kālavisesaṃ. Anāmasitvāti aggahetvā. Taṃ sabbanti anāmaṭṭhakālabhedaṃ",
  "tika-abh04t:515_11": "tatoyeva arūpehi samānaviññeyyasabhāvaṃ sabbaṃ rūpaṃ. Uppannanti etena kālabhedāmasanena",
  "tika-abh04t:515_12": "viseseti “uppannaṃ…pe… mevā”ti.",
  "tika-abh04t:516_0": "Vattamānakālikaṃ sabbaṃ rūpaṃ diṭṭhasutamutaviññātasabhāvaṃ, taṃ yathāsakaṃ chahi",
  "tika-abh04t:516_1": "viññāṇehi viññeyyasabhāvameva, na tehi aviññeyyaṃ. Nāpi uppannameva chahi viññāṇehi",
  "tika-abh04t:516_2": "viññeyyasabhāvaṃ ekantalakkhaṇaniyamābhāvāpattitoti evaṃ aviparīte atthe vibhāvitepi",
  "tika-abh04t:516_3": "codako adhippāyaṃ ajānanto “nanu eva”ntiādinā sabbassa sabbārammaṇatāpattiṃ codeti.",
  "tika-abh04t:516_4": "Itaro “rūpaṃ sabbaṃ sampiṇḍetvā”tiādinā attano adhippāyaṃ vibhāveti. Ettha ekībhāvena",
  "tika-abh04t:516_5": "gahetvāti idaṃ “sampiṇḍetvā”ti etassa atthavacanaṃ. Ekantalakkhaṇaṃ chahi viññāṇehi",
  "tika-abh04t:516_6": "viññeyyasabhāvoyeva. Idaṃ vuttaṃ hoti – kiñcāpi pañcannaṃ viññāṇānaṃ visayantare",
  "tika-abh04t:516_7": "appavattanato na sabbassa sabbārammaṇatā, sabbassapi pana rūpassa chaviññāṇārammaṇabhāvato",
  "tika-abh04t:516_8": "yathāsakaṃ chahi viññāṇehi viññeyyatāya chahi viññāṇehi viññeyyatāva atthi, taṃ ekato",
  "tika-abh04t:516_9": "saṅgahaṇavasena gahetvā “uppannaṃ sabbaṃ rūpaṃ chahi viññāṇehi viññeyya”nti vuttaṃ",
  "tika-abh04t:516_10": "yathā “abhiññāppattaṃ pañcamajjhānaṃ chaḷārammaṇaṃ hotī”ti. Yathā hi dibbacakkhudibbasotādiabhiññāppattassa",
  "tika-abh04t:516_11": "pañcamajjhānassa visuṃ asabbārammaṇattepi ekantalakkhaṇavasena ekībhāvena gahetvā",
  "tika-abh04t:516_12": "ārammaṇavasena paṭhamajjhānādito visesaṃ dassetuṃ “abhiññāppattaṃ pañcamajjhānaṃ",
  "tika-abh04t:516_13": "chaḷārammaṇaṃ hotī”ti vuccati, evaṃ arūpato rūpassa visayavasena visesaṃ dassetuṃ",
  "tika-abh04t:516_14": "“uppa …pe… viññeyya”nti vuttanti. Chahi viññāṇehi viññeyyabhāvo rūpe niyametabbo,",
  "tika-abh04t:516_15": "na pana rūpaṃ tasmiṃ niyametabbaṃ, aniyatadeso ca eva-saddoti aṭṭhakathāyaṃ “paccuppannarūpameva",
  "tika-abh04t:516_16": "cakkhuviññāṇādīhi chahi veditabba”nti vuttaṃ. “Paccuppannarūpamevā”tiādinā tattha",
  "tika-abh04t:516_17": "dosamāha. Tasmāti yasmā pāḷiyaṃ viññeyyamevāti eva-saddo vutto, na ca tassa aṭṭhānayojanena",
  "tika-abh04t:516_18": "kāci iṭṭhasiddhi, atha kho aniṭṭhasiddhiyeva sabbarūpassa ekantalakkhaṇaniyamādassanato,",
  "tika-abh04t:516_19": "tasmā. Yathārutavaseneva niyame gayhamāne uppa…pe… patti natthi, tato ca sotapatitatāyapi",
  "tika-abh04t:516_20": "payojanaṃ natthīti. Vuttanayenāti “arūpato vidhura”ntiādinā vuttanayena.",
  "tika-abh04t:517_0": "Ñāṇassa vā uttarassa purimañāṇaṃ vatthukāraṇanti ñāṇavatthu. “Sajātī”ti ettha sa-kāro",
  "tika-abh04t:517_1": "samānasaddatthoti dassetuṃ “samānajātikāna”nti vuttaṃ. Samānajātitā ca sammāvācādīnaṃ",
  "tika-abh04t:517_2": "sīlanattho eva. Etena samānasabhāvatā sajātisaṅgahoti veditabbo. Ārammaṇe cetaso",
  "tika-abh04t:517_3": "avikkhepappavattiyā upaṭṭhānussāhanāni viya tesaṃ avikkhepopi atisayena upakārakoti",
  "tika-abh04t:517_4": "“aññamaññopakāravasenā”ti vuttaṃ. Teneva vijjamānesupi aññesu sahajātadhammesu etesaṃyeva",
  "tika-abh04t:517_5": "samādhikkhandhasaṅgaho dassito. Yaṃ pana saccavibhaṅgavaṇṇanāyaṃ visuddhimaggādīsu",
  "tika-abh04t:517_6": "ca “vāyāmasatiyo kiriyato saṅgahitā”ti vuttaṃ, taṃ asamādhisabhāvataṃ tesaṃ samādhissa",
  "tika-abh04t:517_7": "upakārakattañca sandhāya vuttaṃ. Teneva ca tattha “samādhiyevettha sajātito samādhikkhandhena",
  "tika-abh04t:517_8": "saṅgahito”ti vuttaṃ. Idha pana sajātisaṅgahoti samādhitadupakārakadhammānaṃ uppattidesavasena",
  "tika-abh04t:517_9": "saṅgaho vuttoti. Avirādhetvā visayasabhāvāvaggahaṇaṃ paṭivedho, appanā ca ārammaṇe",
  "tika-abh04t:517_10": "daḷhanipāto tadavagāhoyevāti “paṭivedhasadisaṃ kicca”nti vuttaṃ. Atha vā ārammaṇapaṭivedhassa",
  "tika-abh04t:517_11": "tadāhananapariyāhananamanuguṇatāya samānanti paññāvitakkānaṃ kiccasarikkhatā vuttā.",
  "tika-abh04t:518": "Ekakaniddesavaṇṇanā niṭṭhitā.",
  "tika-abh04t:519": "Dukaniddeso",
  "tika-abh04t:520": "Upādābhājanīyavaṇṇanā",
  "tika-abh04t:521_0": "596. Samantato sabbaso dassanaṭṭhena cakkhu samantacakkhūti imamatthaṃ dassetuṃ “sabbasaṅkhatāsaṅkhatadassana”nti",
  "tika-abh04t:521_1": "vuttaṃ. Evamādināti ettha ādi-saddo “dukkhaṃ pariññeyyaṃ pariññāta”nti tīsupi padesu",
  "tika-abh04t:521_2": "paccekaṃ yojetabbo. “Idaṃ dukkhanti me, bhikkhave, pubbe ananussutesu dhammesu cakkhuṃ",
  "tika-abh04t:521_3": "udapādi, ñāṇaṃ udapādī”tiādinā hi pāḷi pavattāti. Ākārenāti dvādasavidhena ākārena.",
  "tika-abh04t:521_4": "Tampi kāmāvacaraṃ vipassanāpaccavekkhaṇañāṇabhāvato. “Ñāṇacakkhu sahaariyamaggaṃ",
  "tika-abh04t:521_5": "vipassanāñāṇantipi yujjatī”ti vadanti. Aggamaggena pana saha vipassanā paccavekkhaṇañāṇanti",
  "tika-abh04t:521_6": "yuttaṃ viya dissati.",
  "tika-abh04t:522_0": "Yathāvutte maṃsapiṇḍe sasambhāre cakkhuvohāro santānavasena pavattamāne catusamuṭṭhānikarūpadhamme",
  "tika-abh04t:522_1": "upādāya pavattoti “catu…pe… sambhārā”ti vuttaṃ. Saṇṭhānanti vaṇṇāyatanamevāti tena",
  "tika-abh04t:522_2": "tena ākārena sanniviṭṭhesu mahābhūtesu taṃtaṃsaṇṭhānavasena vaṇṇāyatanassa viññāyamānattā",
  "tika-abh04t:522_3": "vuttaṃ, na vaṇṇāyatanasseva saṇṭhānapaññattiyā upādānattā. Tathā hi andhakāre phusitvāpi",
  "tika-abh04t:522_4": "saṇṭhānaṃ viññāyatīti. Tathā ca vakkhati “dīghādīni phusitvāpi sakkā jānitu”nti,",
  "tika-abh04t:522_5": "“dīghādisannivesaṃ bhūtasamudāyaṃ nissāyā”ti ca. Tesaṃ sambhavasaṇṭhānānaṃ āpodhātuvaṇṇāyatanehi",
  "tika-abh04t:522_6": "anatthantarabhāvepi tehi visuṃ vacanaṃ tathābhūtānaṃ sambhavabhūtānaṃ saṇṭhānabhūtānañca.",
  "tika-abh04t:522_7": "Etena āpodhātuvaṇṇāyatanānaṃ vasena vattamānaavatthāviseso sambhavo saṇṭhānañcāti",
  "tika-abh04t:522_8": "ayamattho dassito hoti. Tattha sambhavo catusamuṭṭhāniko soḷasavassakāle uppajjati.",
  "tika-abh04t:522_9": "Tassa rāgavasena ṭhānā vacanaṃ hotīti vadanti. Atathābhūtānaṃ tato aññathābhūtānaṃ.",
  "tika-abh04t:522_10": "Yathāvutte sambhāravatthusaṅkhāte. Vijjamānattāti bhiyyovuttivasena vuttaṃ. Tathā",
  "tika-abh04t:522_11": "hi khīṇāsavānaṃ brahmānañca sambhavo natthīti. Āpodhātuvisesattā sambhavo āpodhātusambandhī",
  "tika-abh04t:522_12": "āpodhātutannissayanissitopi hotīti tassa catudhātunissitatāya avirodho vutto.",
  "tika-abh04t:523_0": "Utucittāhārehi upatthambhiyamānanti ettha “kalāpantaragatā utuāhārā adhippetā”ti",
  "tika-abh04t:523_1": "vadanti. Anekakalāpagatabhāvaṃ cakkhussa dasseti yato upaddutapaṭale nirākaraṇepi",
  "tika-abh04t:523_2": "cakkhu vijjatīti. Paṭighaṭṭanaṃ visayābhimukhabhāvo nighaṃsapaccayattā. Nighaṃso",
  "tika-abh04t:523_3": "nissayabhāvāpatti. Yato cakkhādinissitā saññā “paṭighasaññā”ti vuccati.",
  "tika-abh04t:524_0": "Anekattāti idaṃ avacanassa kāraṇaṃ, na hetukiriyāya viññāyamānabhāvassa. So pana",
  "tika-abh04t:524_1": "apekkhāsiddhito eva veditabbo. Hetukiriyāpekkhā hi phalakiriyāti. Cakkhuṃ saṅgaṇhātīti",
  "tika-abh04t:524_2": "cakkhuviññāṇassa nissayabhāvānupagamanepi taṃsabhāvānativattanato tassā samaññāya",
  "tika-abh04t:524_3": "tattha niruḷhabhāvaṃ dasseti. Dassanapariṇāyakaṭṭho cakkhussa indaṭṭhoyevāti “yathā",
  "tika-abh04t:524_4": "hi issaro”tiādinā issaropamā vuttā. Cakkhuviññāṇaṃ dassanakicce pariṇāyantaṃ cakkhu",
  "tika-abh04t:524_5": "taṃsahajāte cakkhusamphassādayopi tattha pariṇāyatīti vuccatīti “te dhamme…pe… pariṇāyatī”ti",
  "tika-abh04t:524_6": "vuttaṃ, na pana cakkhusamphassādīnaṃ dassanakiccattā. Atha vā cakkhusamphassādīnaṃ",
  "tika-abh04t:524_7": "indriyapaccayabhāvena upakārakaṃ cakkhuviññāṇaṃ dassanakicce pariṇāyantaṃ cakkhu",
  "tika-abh04t:524_8": "tattha cakkhusamphassādayopi tadanuvattake pariṇāyatīti atthāyaṃ pariyāyoti dassento",
  "tika-abh04t:524_9": "āha “te dhamme…pe… ṇāyatī”ti. Anekatthattā dhātūnaṃ cakkhatīti imassa “pariṇāyati",
  "tika-abh04t:524_10": "pakāsetī”ti ca atthā vuttā. Saṇṭhānampi rūpāyatanamevāti “samavisamāni rūpāni cakkhatīti",
  "tika-abh04t:524_11": "cakkhū”ti vuttaṃ. Taṃdvārikānaṃ phassādīnaṃ upanissayapaccayabhāvo eva vaḷañjanattho.",
  "tika-abh04t:525_0": "599. Taṃdvārikā…pe… uppatti vuttāti cakkhuviññāṇe uppanne sampaṭicchanādīni balavārammaṇe",
  "tika-abh04t:525_1": "javanaṃ ekantena uppajjatīti katvā vuttaṃ. Tathā ceva hi antarā cakkhuviññāṇe vā",
  "tika-abh04t:525_2": "sampaṭicchane vā santīraṇe vā ṭhatvā nivattissatīti netaṃ ṭhānaṃ vijjatīti nicchitaṃ.",
  "tika-abh04t:525_3": "Tena paccayenāti taṃpakārena paccayena. Taṃsadisānanti garuṃ katvā assādanādippavattivisesarahitatāya",
  "tika-abh04t:525_4": "dassanasadisānaṃ manodhātusantīraṇavoṭṭhabbanānaṃ. Pañcadvārikajavanānaṃ assādanādito",
  "tika-abh04t:525_5": "aññathā garuṃ katvā pavatti natthi rūpadhammavisayattāti “assādanābhinandanabhūtānī”ti",
  "tika-abh04t:525_6": "ettakameva vuttaṃ. Manodvārikajavanapiṭṭhivaṭṭakānampi hi pañcadvārikajavanānaṃ assādanābhinandanabhāvena",
  "tika-abh04t:525_7": "rūpaṃ garuṃ katvā pavatti natthīti na sakkā vattunti. Rūpaṃ ārammaṇādhipati akusalasseva",
  "tika-abh04t:525_8": "hoti. Tathā hi paṭṭhāne “abyākato dhammo akusalassa dhammassa adhipatipaccayena paccayo.",
  "tika-abh04t:525_9": "Ārammaṇādhipati cakkhuṃ garuṃ katvā assādeti abhinandatī”tiādinā rūpadhammopi ārammaṇādhipati",
  "tika-abh04t:525_10": "vibhatto. “Abyākato dhammo abyākatassa dhammassa abyākato dhammo kusalassā”ti ettha",
  "tika-abh04t:525_11": "pana phalanibbānāneva ārammaṇādhipatibhāvena vibhattānīti. Gaṇanāya ca “ārammaṇaārammaṇādhipatiupanissayapurejātaatthiavigatanti",
  "tika-abh04t:525_12": "eka”nti vuttaṃ. Yadi kusalassapi siyā, dveti vattabbaṃ siyāti. Tānīti yathāvuttajavanāni",
  "tika-abh04t:525_13": "paṭiniddiṭṭhāni. Taṃsampayuttāni cāti javanasampayuttāni. Aññāni cakkhusamphassādīni.",
  "tika-abh04t:525_14": "Yadi rūpassa ārammaṇapaccayabhāvamattaṃ adhippetaṃ, “taṃ rūpārammaṇeti eteneva sijjheyyā”ti",
  "tika-abh04t:525_15": "ettakameva vadeyya. Yasmā pana rūpaṃ taṃdvārikajavanānaṃ paccayavisesopi hoti, tasmā",
  "tika-abh04t:525_16": "tassa visesassa dīpanatthaṃ “ārabbhā”ti vacanaṃ vuttaṃ siyāti āha “ārammaṇapaccayato",
  "tika-abh04t:525_17": "aññapaccayabhāvassapi dīpaka”nti.",
  "tika-abh04t:526_0": "600. Sotaviññāṇappavattiyaṃ savanakiriyāvohāroti sotassa savanakiriyāya kattubhāvo",
  "tika-abh04t:526_1": "sotaviññāṇassa paccayabhāvenāti vuttaṃ “sotaviññāṇassa nissayabhāvena suṇātī”ti.",
  "tika-abh04t:526_2": "Jīvitanimittamāhāraraso jīvitaṃ, tasmiṃ ninnatāya taṃ avhāyatīti jivhāti evaṃ siddhena",
  "tika-abh04t:526_3": "jivhā-saddena pakāsiyamānā rasāvhāyanasaṅkhātā sāyanakiriyā labbhatīti katvā vuttaṃ",
  "tika-abh04t:526_4": "“jivhāsaddena viññāyamānā kiriyāsāyana”nti. Tathā ca vakkhati “jīvitamavhāyatīti",
  "tika-abh04t:526_5": "jivhā”ti. Āyoti uppattideso. Pasādakāyassa kāyikānaṃ dukkhasukhānaṃ nissayabhāvato",
  "tika-abh04t:526_6": "itaresaṃ upanissayabhāvato “dukkhadukkhavipariṇāmadukkhānaṃ āyo”ti vuttaṃ. Byāpitāyāti",
  "tika-abh04t:526_7": "byāpibhāve, byāpibhāvena vā. Kāyappasādabhāvoti kāyappasādasabbhāvo. Anuviddhattāti",
  "tika-abh04t:526_8": "anuyuttabhāvato, saṃsaṭṭhabhāvatoti attho. Tasmāti yasmā yāvatā imasmiṃ kāye upādinnakapavattaṃ",
  "tika-abh04t:526_9": "nāma atthi, sabbattha kāyāyatanaṃ kappāsapaṭale sneho viyāti vuttaṃ, tasmā. Paṇḍarasabhāvā",
  "tika-abh04t:526_10": "pasādā āpāthagataṃ visayaṃ viññāṇuppattihetubhāvena pakāsentā viya hontīti tesaṃ",
  "tika-abh04t:526_11": "visayāvabhāsanakiccatā vuttā. Samānanissayānanti ekanissayānaṃ. Avinibbhuttesu hi",
  "tika-abh04t:526_12": "rūparasādīsu yaṃnissayaṃ rūpaṃ, taṃnissayo eva rasādīti. Aññamaññasabhāvānupagamenāti",
  "tika-abh04t:526_13": "lakkhaṇasaṅkarābhāvamāha.",
  "tika-abh04t:527_0": "Yasmā paccayantarasahitoyeva cakkhuppasādo rūpābhihananavasena pavattati, na paccayantararahito,",
  "tika-abh04t:527_1": "tasmā rūpābhighāto hotu vā mā vā hotu, evaṃsabhāvo so rūpadhammoti dassetuṃ “rūpābhighātāraho”ti",
  "tika-abh04t:527_2": "vuttaṃ yathā “vipākārahasabhāvā kusalākusalā”ti. Visayavisayīnaṃ aññamaññaṃ abhimukhabhāvo",
  "tika-abh04t:527_3": "abhighāto viyāti abhighāto, so rūpe cakkhussa, cakkhumhi vā rūpassa hotīti vuttaṃ",
  "tika-abh04t:527_4": "“rūpe, rūpassa vā abhighāto”ti. Tenevāha “yamhi cakkhumhi anidassanamhi sappaṭighamhi",
  "tika-abh04t:527_5": "rūpaṃ sanidassanaṃ sappaṭighaṃ paṭihaññi vā”ti, “cakkhu anidassanaṃ sappaṭighaṃ rūpamhi",
  "tika-abh04t:527_6": "sanidassanamhi sappaṭighamhi paṭihaññi vā”ti ca ādi. Ettha ca taṃtaṃbhavapatthanāvasena",
  "tika-abh04t:527_7": "cakkhādīsu avigatarāgassa attabhāvanipphādakasādhāraṇakammavasena purimaṃ cakkhulakkhaṇaṃ",
  "tika-abh04t:527_8": "vuttaṃ, sudūrasukhumādibhedassapi rūpassa gahaṇasamatthameva cakkhu hotūti evaṃ nibbattitaāveṇikakammavasena",
  "tika-abh04t:527_9": "dutiyaṃ. Esa nayo sesesupi. Atha vā satipi pañcannaṃ pasādabhāvasāmaññe savisayāvabhāsanasaṅkhātassa",
  "tika-abh04t:527_10": "pasādabyāpārassa dassanavasena purimaṃ vuttaṃ, pasādakāraṇassa satipi kammabhāvasāmaññe",
  "tika-abh04t:527_11": "attano kāraṇabhedena bhedadassanavasena dutiyaṃ.",
  "tika-abh04t:528_0": "Kāmataṇhāti kāmabhave taṇhā. Tathā rūpataṇhā daṭṭhabbā. Tassa tassa bhavassa mūlakāraṇabhūtā",
  "tika-abh04t:528_1": "taṇhā tasmiṃ tasmiṃ bhave uppajjanārahāyatanavisayāpi nāma hotīti kāmataṇhādīnaṃ",
  "tika-abh04t:528_2": "daṭṭhukāmatādivohārārahatā vuttā. Daṭṭhukāmatāti hi daṭṭhumicchā rūpataṇhāti attho.",
  "tika-abh04t:528_3": "Tathā sesāsupīti. Ettha ca daṭṭhukāmatādīnaṃ taṃtaṃattabhāvanibbattakakammāyūhanakkhaṇato",
  "tika-abh04t:528_4": "sati purimanibbattiyaṃ vattabbaṃ natthi. Asatipi tassa maggena asamugghātitabhāveneva",
  "tika-abh04t:528_5": "kāraṇanti daṭṭhabbaṃ. Yato maggena asamucchinnaṃ kāraṇalābhe sati uppajjitvā attano",
  "tika-abh04t:528_6": "phalassa kāraṇabhāvūpagamanato vijjamānamevāti uppannaatthitāpariyāyehi vuccati “ariyaṃ",
  "tika-abh04t:528_7": "aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto uppannuppanne",
  "tika-abh04t:528_8": "pāpake akusale dhamme antarāyeva antaradhāpeti”, “santaṃ vā ajjhattaṃ kāmacchandaṃ",
  "tika-abh04t:528_9": "atthi me ajjhattaṃ kāmacchandoti pajānātī”ti ca evamādīsu.",
  "tika-abh04t:529_0": "Etthāha – cakkhādīnaṃ indriyānaṃ kiṃ ekakammunā uppatti, udāhu nānākammunāti? Ubhayathāpīti",
  "tika-abh04t:529_1": "porāṇā. Tattha nānākammunā tāva uppattiyaṃ cakkhādīnaṃ visese vattabbaṃ natthi kāraṇassa",
  "tika-abh04t:529_2": "bhinnattā. Ekakammunā pana uppattiyaṃ tesaṃ kathaṃ visesoti? Kāraṇassa bhinnattāyeva.",
  "tika-abh04t:529_3": "Taṃtaṃbhavapatthanābhūtā hi taṇhā taṃtaṃbhavapariyāpannāyatanābhilāsatāya sayaṃ vicittarūpā",
  "tika-abh04t:529_4": "upanissayabhāvena taṃtaṃbhavanibbattakakammassa vicittabhedataṃ vidahati. Yato tadāhitavisesaṃ",
  "tika-abh04t:529_5": "taṃ tathārūpasamatthatāyogena anekarūpāpannaṃ viya anekaṃ visiṭṭhasabhāvaṃ phalaṃ",
  "tika-abh04t:529_6": "nibbatteti. Tathā ca vakkhati “kammameva nesaṃ visesakāraṇa”nti. Na cettha samatthatābhāvato",
  "tika-abh04t:529_7": "aññaṃ veditabbaṃ kāraṇavisesenāhitavisesassa visiṭṭhaphalanipphādanayogyatābhāvato.",
  "tika-abh04t:529_8": "Tathā hi sati ekassapi kammassa anekindriyahetutāvisesayogaṃ ekampi kammantiādinā",
  "tika-abh04t:529_9": "yuttito āgamatopi parato sayameva vakkhati. Tathā ca ekasseva kusalacittassa soḷasādivipākacittanibbattihetubhāvo",
  "tika-abh04t:529_10": "vuccati. Lokepi ekasseva sālibījassa paripuṇṇāparipuṇṇataṇḍulaphalanibbattihetutā",
  "tika-abh04t:529_11": "dissati. Kiṃ vā etāya yutticintāya, na cintitabbamevetaṃ. Yato kammavipāko cakkhādīni",
  "tika-abh04t:529_12": "kammavipāko ca sabbākārato buddhānaṃyeva kammavipākañāṇaphalayuttānaṃ visayo, na",
  "tika-abh04t:529_13": "aññesaṃ atakkāvacaratāya. Teneva ca bhagavatā “kammavipāko acinteyyo na cintetabbo,",
  "tika-abh04t:529_14": "yo cinteyya ummādassa vighātassa bhāgī assā”ti ādīnavaṃ dassetvā paṭikkhittaṃ. Āviñchanaṃ",
  "tika-abh04t:529_15": "puggalassa viññāṇassa vā taṃninnabhāvappattiyā hetubhāvo.",
  "tika-abh04t:530_0": "Sabbesanti padassa pakaraṇato pārisesato vā labbhamānaṃ atthavisesaṃ ajānanto yathārutavaseneva",
  "tika-abh04t:530_1": "atthaṃ gahetvā “ko ettha viseso”tiādinā codeti. Itaro tejādīnaṃ paccekaṃ adhikabhāve",
  "tika-abh04t:530_2": "viya dvinnaṃ tiṇṇaṃ vā adhikabhāvepi yathāvuttādhikabhāveneva ekakādivasena labbhamānāya",
  "tika-abh04t:530_3": "omattatāyapi kāyappasādo na hotīti viññāyamānattā pakaraṇato pārisesato vā catunnampi",
  "tika-abh04t:530_4": "bhūtānaṃ samabhāvena kāyo hotīti ayamattho siddhoti sabba-saddo idha samabhāvadīpakoti",
  "tika-abh04t:530_5": "dassetuṃ “idaṃ panā”tiādimāha. Imamatthaṃ dīpetīti ca yathāvuttena ñāyena “sabbesa”nti",
  "tika-abh04t:530_6": "vacanato ayamattho labbhati, na tassa vācakattāti dasseti. Tenevāha “anuvatta…pe…",
  "tika-abh04t:530_7": "vasena vuttattā”ti. Ekadesādhikabhāvanivāraṇeneva hi ekadesomattatānivāraṇampi viññāyatīti.",
  "tika-abh04t:530_8": "Ekadeso avayavo. Catudhātusamudāyanissayassa hi pasādassa tadekadhātuadhikatā avayavādhikatā hotīti.",
  "tika-abh04t:531_0": "“Purimā cettha dvepi vādino nikāyantariyā”ti vadanti. Ālokādisahakārīkāraṇasahitānaṃyeva",
  "tika-abh04t:531_1": "cakkhādīnaṃ rūpādiavabhāsanasamatthatā vivarassa ca sotaviññāṇupanissayabhāvo guṇoti",
  "tika-abh04t:531_2": "tesaṃ laddhīti adhippāyena “taṃtaṃbhūtaguṇehī”tiādi vuttaṃ. Tejādīnaṃ viya vivarassa",
  "tika-abh04t:531_3": "bhūtabhāvābhāvato “yathāyoga”nti vuttaṃ. Atha vā rūpādayo viya vivarampi bhūtaguṇoti",
  "tika-abh04t:531_4": "parādhippāyaṃ dassento “taṃtaṃbhūtaguṇehī”ti āha. Tejassa pana ālokarūpena, ākāsasaṅkhātassa",
  "tika-abh04t:531_5": "vivarassa saddena, vāyussa gandhena, udakassa rasena, pathaviyā phoṭṭhabbenāti imamatthaṃ",
  "tika-abh04t:531_6": "sandhāya “yathāyogaṃ taṃtaṃbhūtaguṇehī”ti vuttaṃ siyā. Rūpādiggahaṇeti rūpādivisaye",
  "tika-abh04t:531_7": "cakkhuviññāṇādike nipphādetabbeti attho. Upakaritabbatoti sahakārīkāraṇabhūtehi yathāvuttabhūtaguṇehi",
  "tika-abh04t:531_8": "cakkhādīnaṃ sakiccakaraṇe upakaritabbato. Sabhāvena suyyamānassāti kenaci anuccāriyamānasseva",
  "tika-abh04t:531_9": "labbhamānattā vuttaṃ. Ghaṭṭanaṃ pana vinā vāyusaddopi natthīti. Atha vā vāyumhi saddo",
  "tika-abh04t:531_10": "sabhāvena suyyatīti āpe raso madhuroti ca tassa laddhiyevāti daṭṭhabbaṃ. Dutiyavādissapi",
  "tika-abh04t:531_11": "niggaho hoti tassapi tejādiguṇā rūpādayoti evaṃladdhikattā.",
  "tika-abh04t:532_0": "Rūpādivisesaguṇehīti rūpādivisesaguṇayuttehi. Teja…pe… vāyūhīti sahākāsehi tejādiparamāṇūhi.",
  "tika-abh04t:532_1": "Kappāsato visadisāyāti kappāsapathavito visesayuttāya tato adhikasāmatthiyayuttāyāti",
  "tika-abh04t:532_2": "adhippāyo. Tassāyevāti kappāsapathaviyāyeva. Yasmā sā vijjamānānipi avisesabhūtāni",
  "tika-abh04t:532_3": "atthīti gahetuṃ asakkuṇeyyabhāvena abhibhavitvā ṭhitā, tasmā tassāyeva gandho adhikataro",
  "tika-abh04t:532_4": "bhaveyyāti attho. Ayañca sabbo uttaro “tassa tassa bhūtassa adhikatāyā”tiādinā aṭṭhakathāyaṃ",
  "tika-abh04t:532_5": "vuttattā tathāgatānaṃ vādaṃ sampaṭicchitvā vadantassa kaṇādassa vasena vutto. “Attano",
  "tika-abh04t:532_6": "pana matena kaṇādakapilādayo kevalaṃ pathavādidrabyamevātiādi laddhi. Kaṇādasāsanāya",
  "tika-abh04t:532_7": "adhimuttānaṃ sāsane anavagāḷhānaṃ kesañci ayaṃ vādo”ti ca vadanti. Etassubhayassāti",
  "tika-abh04t:532_8": "āsavagandhato kappāsagandho adhiko sītudakavaṇṇato uṇhodakavaṇṇo ca adhikoti etassa",
  "tika-abh04t:532_9": "ubhayassa. Tejādiadhikesu ca sambhāresu rūpādīnaṃ visesassa adassanato na rūpādayo",
  "tika-abh04t:532_10": "tejādīnaṃ visesaguṇoti siddhanti āha “tadabhā…pe… ttitā”ti. Tena na rūpaṃ tejassa",
  "tika-abh04t:532_11": "visesaguṇo ekantato tejādike sambhāre visesena adassanato, yo yassa visesaguṇo, na",
  "tika-abh04t:532_12": "so tadadhike sambhāre ekantato visesena dissati yathā pathavīadhike sambhāre āpodhātūti",
  "tika-abh04t:532_13": "dasseti. Evaṃ sesesupi yathāyogaṃ yojetabbaṃ. Ko pana vādo nānākalāpeti sabhāvato",
  "tika-abh04t:532_14": "nānattābhāvepi mūlakāraṇanānattavasena atthi koci viseso asaṅghāteti dasseti, yato",
  "tika-abh04t:532_15": "paramaraṇādikiriyāsamatthatā nesaṃ kesañciyeva dissatīti.",
  "tika-abh04t:533_0": "Ekampīti pi-saddena anekasmiṃ vattabbameva natthīti dasseti. Pañcāyatanikattabhāve",
  "tika-abh04t:533_1": "patthanā yā daṭṭhukāmatādibhāvena vuttā, tāya nipphannaṃ. Etena kāraṇavisesena phalavisesamāha.",
  "tika-abh04t:533_2": "Na hītiādinā vuttamevatthaṃ samatthayati. Tanti kammaṃ. Visesenāti attano kāraṇena",
  "tika-abh04t:533_3": "āhitātisayena. Teneva sotassa na hoti paccayo, tato aññeneva pana hotīti adhippāyo.",
  "tika-abh04t:533_4": "Tena anekasabhāvena kāraṇena āhitavisesaṃ ekampi kammaṃ anekasabhāvaṃ phalaṃ nipphādetuṃ",
  "tika-abh04t:533_5": "samatthaṃ hotīti dasseti. Idāni kammassa vuttappakāravisesābhāve dosamāha “indriyantarābhāvappattito”ti.",
  "tika-abh04t:533_6": "Tassattho – kāraṇavisesābhāve phalavisesassa asambhavato yaṃ visesayuttaṃ kammaṃ",
  "tika-abh04t:533_7": "cakkhussa kāraṇaṃ, tassa tato aññavisesābhāve tadaññindriyuppādakatāpi na siyāti",
  "tika-abh04t:533_8": "sotindriyādīnaṃ tato anuppatti eva siyā. Evamitaratthāpi. Visesoti cettha kammassa",
  "tika-abh04t:533_9": "taṃtaṃindriyuppādanasamatthatā adhippetā, sā ca pubbe dassitasabhāvova.",
  "tika-abh04t:534_0": "Anekāhi mahaggatacetanāhi ekāya vā parittacetanāsahitāya paṭisandhikkhaṇe kaṭattārūpānaṃ",
  "tika-abh04t:534_1": "nibbattīti na sakkā viññātunti “sabbesaṃ…pe… viññāyatī”ti vuttaṃ. Idāni tameva asakkuṇeyyataṃ",
  "tika-abh04t:534_2": "vitthārato dassetuṃ “nānācetanāyā”tiādi vuttaṃ. Tassāyaṃ saṅkhepattho – “paṭisa…pe…",
  "tika-abh04t:534_3": "paccayo”ti ettha yadi nānākammavasena indriyānaṃ uppatti adhippetā, evaṃ sati mahaggatakammena",
  "tika-abh04t:534_4": "ca kāmāvacarakammena ca taṃtaṃpaṭisandhikkhaṇe kaṭattārūpaṃ uppannaṃ siyā, na cetaṃ",
  "tika-abh04t:534_5": "yuttaṃ “mahaggatacetanā kammapaccayo”ti vuttattā. Nāpi taṃtaṃbhavaniyatarūpindriyehi",
  "tika-abh04t:534_6": "vikalindriyatā gatisampattiyā opapātikayoniyaṃ paṭisandhikkhaṇe yuttā. Atha mahaggatāhi",
  "tika-abh04t:534_7": "eva nānācetanāhi nibbattaṃ, na cekā paṭisandhi anekakammanibbattā hoti. Nicchitañhetaṃ",
  "tika-abh04t:534_8": "sāketapañhenāti. Evaṃ ekena mahaggatakammunā cakkhundriyasotindriyahadayavatthūnaṃ",
  "tika-abh04t:534_9": "uppattiñāpakena iminā vacanena parittakammunāpi ekena yathārahaṃ anekesaṃ indriyānaṃ",
  "tika-abh04t:534_10": "uppatti siddhāvāti vuttaṃ “siddhamekena kammena anekindriyuppatti hotī”ti.",
  "tika-abh04t:535_0": "Sampattoyeva nāma sampattikiccakaraṇatoti imamatthaṃ dassetuṃ “paṭi…pe… nakato”ti",
  "tika-abh04t:535_1": "vuttaṃ. Atisukhumabhāvato maṃsacakkhuagocarena rūpāyatanena samannāgatasaṅghātavuttitāya",
  "tika-abh04t:535_2": "ca “vāyu viyā”ti vuttaṃ. Cittasamuṭṭhānaṃ saddāyatanaṃ sotaviññāṇassa kadācipi ārammaṇapaccayo",
  "tika-abh04t:535_3": "na siyā dhātuparamparāya ghaṭṭentassa utusamuṭṭhānattā. Tenāha “na hi…pe… pajjatī”ti.",
  "tika-abh04t:535_4": "Paṭṭhāne ca “saddāyatanaṃ sotaviññāṇassa ārammaṇapaccayena paccayo”ti avisesena vuttaṃ.",
  "tika-abh04t:536_0": "Nanu cirena suyyantīti dūre ṭhitānaṃ lahukaṃ savanaṃ natthi, tesampi vā lahukaṃ savanena",
  "tika-abh04t:536_1": "dūrāsannabhāvānaṃ viseso na siyāti adhippāyo. Na, dū…pe… toti na dūre ṭhitehi rajakādisaddā",
  "tika-abh04t:536_2": "cirena sotaviññāṇena suyyanti, sace savanūpacāre so saddo dūre āsanne ca ṭhitānaṃ",
  "tika-abh04t:536_3": "yathābhūte āpāthagate sadde manoviññāṇasaṅkhātato gahaṇavisesato cirena suto sīghaṃ",
  "tika-abh04t:536_4": "sutoti abhimānoti attho. Etamevatthaṃ vitthārato dassento “yathā hī”tiādimāha. Nicchaya…pe…",
  "tika-abh04t:536_5": "abhimāno hoti, sotaviññāṇappavatti pana ubhayatthāpi samānā, yasmā so pana saddo…pe…",
  "tika-abh04t:536_6": "āgacchatīti. Yadi dhātuparamparāya saddo nappavattati, kathaṃ paṭighosādīnaṃ uppattīti",
  "tika-abh04t:536_7": "āha “dūre…pe… paccayo hotī”ti. Uppattivasena āgatānīti etena rūpadhammāpi yattha",
  "tika-abh04t:536_8": "uppajjanti, tattheva bhijjanti, na desantaraṃ saṅkamantīti dasseti. Ghaṭṭanasabhāvānevāti",
  "tika-abh04t:536_9": "tesaṃ bhūtānaṃ saddasamuppattihetubhāvamāha. Sotapadesassāti sotadesassa, sotadese ṭhitassāti attho.",
  "tika-abh04t:537_0": "Cakkhumato puggalassa ajjhāsayavasenāti citravicitrarūpāyatane yebhuyyena sattānaṃ",
  "tika-abh04t:537_1": "cakkhudvārikajavanassa anukaḍḍhanavasena pavattiṃ sandhāya vuttaṃ. Kaṇṇakūpacchiddeyeva",
  "tika-abh04t:537_2": "pavattanatoti etena adhiṭṭhānato bahiddhā indriyaṃ pavattīti vādaṃ paṭisedheti. Adhiṭṭhānadese",
  "tika-abh04t:537_3": "eva hi indriyaṃ vattati tattha kiccādippayogadassanato. Satipi panassa bahiddhā vuttiyaṃ",
  "tika-abh04t:537_4": "na visayaggahaṇe samatthatā, aññathā adhiṭṭhānapidahanepi visayaggahaṇaṃ bhaveyyāti.",
  "tika-abh04t:537_5": "Ārammaṇaggahaṇahetuto cāti kaṇṇakūpacchiddeyeva ṭhatvā ārammaṇakaraṇassa viññāṇassa vā hetubhāvato.",
  "tika-abh04t:538_0": "Tabbohārenāti gandhagandhaggahaṇassa sahacaritāya gandhopi tathā vuttoti adhippāyo.",
  "tika-abh04t:538_1": "Gandho paccayoti gandho sahakārīpaccayoti attho. Kheḷādiko paccayoti yojetabbaṃ.",
  "tika-abh04t:538_2": "Tathā pathavīti sahakārīpaccayantarabhūtā ajjhattikabāhirā pathavī ārammaṇaggahaṇe",
  "tika-abh04t:538_3": "paccayoti attho. Ādhārabhūtāti tejovāyodhātūnaṃ ādhārabhūtā. Nissayabhūtānanti nissayamahābhūtānaṃ",
  "tika-abh04t:538_4": "āpotejovāyodhātūnaṃ. Sabbadāti uppīḷanakāle ca anuppīḷanakāle ca. Tatthāti caturāsītipabhede",
  "tika-abh04t:538_5": "uparimakāyasaṅkhāte rūpasamūhe. Vinibbhujjituṃ asakkuṇeyyānanti idaṃ cakkhudasakaṃ",
  "tika-abh04t:538_6": "idaṃ kāyadasakaṃ idaṃ bhāvadasakanti evaṃ kalāpatopi vinibbhujjituṃ asakkuṇeyyānaṃ.",
  "tika-abh04t:539_0": "616. Dīghādīnaṃ phusitvā jānitabbatoti idaṃ dīghādīnaṃ na kāyaviññāṇagocarattā vuttaṃ,",
  "tika-abh04t:539_1": "dīghādivohārarūpādīnaṃ pana phoṭṭhabbaṃ phusitvā kāyaviññāṇavīthiyā parato pavattena",
  "tika-abh04t:539_2": "manoviññāṇenapi jānitabbattā vuttaṃ. Dīghādisannivesanti dīghādisannivesavantaṃ.",
  "tika-abh04t:539_3": "Ekasmiṃ itarassa abhāvāti chāyātapānaṃ ālokandhakārānañca asahaṭṭhāyitaṃ āha. Kathaṃ",
  "tika-abh04t:539_4": "pana āloko andhakāraṃ vidhamatīti? “Ālokappavattisamānakālaṃ andhakārasabhāvena pavattamānaṃ",
  "tika-abh04t:539_5": "vaṇṇāyatanaṃ bhijjati. Andhakārassa nissayo hutvā pavattamānāni bhūtāni kamena tathārūpassa",
  "tika-abh04t:539_6": "vaṇṇāyatanassa nissayabhāvaṃ gacchantī”ti keci. Saha andhakārena tannissayabhūtānaṃ",
  "tika-abh04t:539_7": "nirodhasamanantaraṃ taṃsantatiyaṃ tādise paccayasannipāte ālokanissayabhūtānaṃ uppattīti",
  "tika-abh04t:539_8": "veditabbaṃ. Na hi nissayamahābhūtehi vinā ālokappavatti atthi, nāpi andhakārasaṅkhātaṃ",
  "tika-abh04t:539_9": "vaṇṇāyatanameva nirujjhati taṃnissayehi payujjamānakaekakalāpabhūtopādārūpānaṃ saheva",
  "tika-abh04t:539_10": "nirujjhanato. Padīpasikhāmaṇiraṃsiyo viya pathavīpākārarukkhādīni muñcitvāpi andhakāro",
  "tika-abh04t:539_11": "pavattatīti vadanti. Mandaṃ pana pākārādiādhārarahitaṃ na suṭṭhu paññāyati, bahalaṃ",
  "tika-abh04t:539_12": "ādhāraṃ nissāya pavattatīti yuttanti ca vadanti.",
  "tika-abh04t:540_0": "620. “Amanussasaddo”ti ettha a-kāro na manussatāmattanivattiattho sadisabhāvadīpanatāya",
  "tika-abh04t:540_1": "anadhippetattā, manussato pana anaññatānivattiatthoti dassetuṃ “amanussa…pe… ṭṭhādayopī”ti",
  "tika-abh04t:540_2": "āha. Tathā kittetabboti “vaṃsaphālanasaddo”tiādinā vatthuvasena kittetabbo.",
  "tika-abh04t:541_0": "632. Kammacittādināti ādi-saddena utuāhāre saṅgaṇhāti. Taṃtadākārānīti itthiliṅgādiākārāni.",
  "tika-abh04t:541_1": "Itthindriyaṃ paṭicca samuṭṭhahantīti aññamaññapaccayānipi itthiliṅgādīni yebhuyyena",
  "tika-abh04t:541_2": "itthindriyasahite eva santāne sabbhāvā itarattha ca abhāvā indriyahetukāni vuttāni.",
  "tika-abh04t:541_3": "Aññathāti itthiliṅgādiākārato aññathā, itthindriyābhāve vā. Itthiggahaṇassa cāti",
  "tika-abh04t:541_4": "itthīti cittappavattiyā. Tesaṃ rūpānanti itthiliṅgādiākārarūpānaṃ. Yadi itthindriyaṃ",
  "tika-abh04t:541_5": "itthiliṅgādiākārarūpānaṃ sahakārīkāraṇaṃ, atha kasmā tassa indriyādipaccayabhāvo",
  "tika-abh04t:541_6": "tesaṃ na vuttoti? Neva taṃ sahakārīkāraṇaṃ, atha kho tesaṃ tabbhāvabhāvitāmattena",
  "tika-abh04t:541_7": "taṃ kāraṇanti vuccatīti dassetuṃ āha “yasmā panā”tiādi.",
  "tika-abh04t:542_0": "633. Liṅgaṃ parivattamānaṃ purimaliṅgādhārajātianurūpameva hutvā parivattatīti katvā",
  "tika-abh04t:542_1": "vuttaṃ “paṭisandhiyaṃ viya pavattepī”ti. Yassa…pe… noti ādivacanatoti ādi-saddena",
  "tika-abh04t:542_2": "“yassa vā pana purisindriyaṃ uppajjati, tassa itthindriyaṃ uppajjatīti no”ti saṅgaṇhāti.",
  "tika-abh04t:543_0": "635. Dvārabhāvena kucchitānaṃ āsavadhammānaṃ pavattiṭṭhānatāya pasādavisese viya",
  "tika-abh04t:543_1": "viññattivisesepi kāyavohārappavatti daṭṭhabbā. Vitthambhanasabhāvatāya vāyodhātuyā",
  "tika-abh04t:543_2": "thambhanaṃ “vāyodhātukicca”nti vuttaṃ. Kiccampi hi dhammānaṃ sabhāvoyevāti. Pathavīdhātuyā",
  "tika-abh04t:543_3": "ākāro vacīviññattīti vattuṃ vaṭṭatīti yojanā.",
  "tika-abh04t:544_0": "636. Vitakka…pe… gahitāti yathādhippetatthābhibyañjikāya vācāya samuṭṭhāpanādhippāyappavattiṃ",
  "tika-abh04t:544_1": "sandhāya vuttaṃ. Tadā hi sā tehi pariggahitā nāma hotīti. Ekassapi akkharassa anekehi",
  "tika-abh04t:544_2": "javanehi nibbattetabbattā tathā nibbattiyamānatāya asamatthasabhāvattā na viññātavisesā",
  "tika-abh04t:544_3": "na bhinnā evāti āha “sava…pe… bhinnā”ti. Abbokiṇṇeti antarantarā uppajjamānehi asaṃsaṭṭhe.",
  "tika-abh04t:544_4": "“Pacchimacitta”nti avisesena cuticittaṃ vuttanti adhippāyena “aññesampi cuticittaṃ…pe… ñāyatī”ti vuttaṃ.",
  "tika-abh04t:545_0": "Atha vā “ye ca rūpāvacaraṃ arūpāvacaraṃ upapajjitvā parinibbāyissanti, tesaṃ cavantānaṃ",
  "tika-abh04t:545_1": "tesaṃ vacīsaṅkhāro nirujjhissati, no ca tesaṃ kāyasaṅkhāro nirujjhissatī”ti rūpārūpabhavūpapajjanakānaṃ",
  "tika-abh04t:545_2": "kāmāvacaracuticittassapi kāyasaṅkhārāsamuṭṭhāpanavacanena khīṇāsavehi aññesampi…pe…",
  "tika-abh04t:545_3": "ñāyatī”ti vuttaṃ. Yasmā ca –",
  "tika-abh04t:546": "“Yassa kāyasaṅkhāro nirujjhati, tassa vacīsaṅkhāro nirujjhissatīti āmantā”ti,",
  "tika-abh04t:547": "“Yassa kāyasaṅkhāro nirujjhati, tassa cittasaṅkhāro nirujjhissatīti āmantā”ti ca,",
  "tika-abh04t:548": "“Pacchimacittassa bhaṅgakkhaṇe tesaṃ kāyasaṅkhāro ca na nirujjhati cittasaṅkhāro ca na nirujjhissatī”ti –",
  "tika-abh04t:549_0": "Ādivacanato ca pacchimacittassa purato soḷasamena cittena tato orimena vā saddhiṃ",
  "tika-abh04t:549_1": "assāsapassāsā na uppajjantīti siddhaṃ. Yadi uppajjeyyuṃ, “pacchimacittassa bhaṅgakkhaṇe",
  "tika-abh04t:549_2": "tesaṃ kāyasaṅkhāro na nirujjhatī”ti na vadeyya, vuttañcetaṃ, tasmā heṭṭhimakoṭiyā",
  "tika-abh04t:549_3": "cutito purimena sattarasamena uppannā assāsapassāsā cutiyā heṭṭhā dutiyena cittena",
  "tika-abh04t:549_4": "saddhiṃ nirujjhanti. Tena “yassa cittassa anantarā kāmāvacarānaṃ pacchimacittaṃ uppajjissatī”ti",
  "tika-abh04t:549_5": "cuticittassānantarapaccayabhūtassapi cittassa kāyasaṅkhārāsamuṭṭhāpanatā vuttā.",
  "tika-abh04t:550_0": "Atha vā yassa cittassāti yena cittena sabbapacchimo kāyasaṅkhāro uppajjati. Taṃ cittaṃ",
  "tika-abh04t:550_1": "vuttanti gahetabbaṃ, na pacchimacittassa anantarapaccayabhūtaṃ. Anantarāti hi kāyasaṅkhāruppādanaṃ",
  "tika-abh04t:550_2": "antaraṃ vinā, yato pacchā kāyasaṅkhāruppādanena anantaritaṃ hutvā pacchimacittaṃ",
  "tika-abh04t:550_3": "uppajjissatīti attho. Kasmā? “Itaresaṃ vacīsaṅkhāro ca nirujjhissati kāyasaṅkhāro",
  "tika-abh04t:550_4": "ca nirujjhissatī”ti vuttattā. Aññathāpacchimacittato purimatatiyacittasamaṅgīnaṃ",
  "tika-abh04t:550_5": "kāyasaṅkhāro uppajjatīti āpajjatīti. Evaṃ sabbesampi cuticittassa rūpajanakatābhāve",
  "tika-abh04t:550_6": "āgamaṃ dassetvā idāni yuttiṃ dassetuṃ “na hī”tiādimāha. Tattha gabbhagamanādīti ādi-saddena",
  "tika-abh04t:550_7": "udakanimuggaasaññībhūtakālakatacatutthajjhānasamāpannarūpārūpabhavasamaṅgīnirodhasamāpannabhāve saṅgaṇhāti.",
  "tika-abh04t:551_0": "637. Anekesaṃ kalāpānaṃ ekato hutvā ekaghanapiṇḍabhāvena pavattanato kalāpantarabhūtānaṃ",
  "tika-abh04t:551_1": "kalāpantarabhūtehi samphuṭṭhabhāvo vutto. Yato tesaṃ duviññeyyanānattaṃ, na pana",
  "tika-abh04t:551_2": "avinibbhuttabhāvato. Taṃtaṃbhūtavivittatāti tesaṃ tesaṃ bhūtānaṃ vibhattabhāvo kalāpantarabhūtehi",
  "tika-abh04t:551_3": "vibhattasabhāvatā asaṃkiṇṇatāti attho. Yasmā pana yathāvuttā vivittatā rūpānaṃ osānaṃ",
  "tika-abh04t:551_4": "hoti, tasmā “rūpapariyanto”ti vuttaṃ. Atha vā taṃtaṃbhūtasuññatā. Yesañhi paricchedo",
  "tika-abh04t:551_5": "ākāso, tesaṃ pariyantatāya tehi suññabhāvoti lakkhitabbo. Tatoyeva ca so bhūtantarehi",
  "tika-abh04t:551_6": "viya tehi asamphuṭṭhoti vuccatīti. Aññathāti paricchinditabbehi asamphuṭṭhabhāvābhāve.",
  "tika-abh04t:552_0": "638. Taṃtaṃvikārādhikarūpehīti ettha kathaṃ cammasuvaṇṇesu mudutākammaññatā labbhanti,",
  "tika-abh04t:552_1": "nanu lahutādivikārā ekantato indriyabaddharūpe eva pavattanato anindriyabaddhe na",
  "tika-abh04t:552_2": "labbhantīti? Saccametaṃ, idha pana taṃsadisesu tabbohāravasena vuttaṃ. Tathā hi tūlapicuādīsu",
  "tika-abh04t:552_3": "garubhāvādihetūnaṃ bhūtānaṃ adhikabhāvābhāvato lahuādivohāro. Niddisitabbadhammanissayarūpe",
  "tika-abh04t:552_4": "eva vā sandhāya “taṃtaṃvikārādhikarūpehī”ti vuttanti daṭṭhabbaṃ. Sabbe sabbesaṃ paccayā",
  "tika-abh04t:552_5": "lahutādīnaṃ aññamaññāvijahanatoti adhippāyo.",
  "tika-abh04t:553_0": "641. Ācayasaddenevāti niddese vuttaācayasaddeneva. Yo āyatanānaṃ ādicayattā ācayo",
  "tika-abh04t:553_1": "punappunaṃ nibbattamānānaṃ, sova rūpassa uparicayattā upacayoti adhippetaṃ atthaṃ",
  "tika-abh04t:553_2": "pāḷiyaṃ yojetvā dassetuṃ “pāḷiyaṃ panā”tiādi vuttaṃ. Upa-saddo paṭhamattho “dānaṃ,",
  "tika-abh04t:553_3": "bhikkhave, paṇḍitupaññatta”ntiādīsu viya. Upariatthoca “sammaṭṭhe upasitte ca, te",
  "tika-abh04t:553_4": "nisīdiṃsu maṇḍape”tiādīsu viya. Aññathāti upa-saddassa upariatthasseva gahaṇe.",
  "tika-abh04t:554_0": "643. Phalavipaccanapakatiyāti phalavipaccanasabhāvena. Phalameva vā pakatīti āyusaṃhānādinā",
  "tika-abh04t:554_1": "phalasabhāvena jarāniddesoti attho. Tathā hi “phalūpacārena vuttā”ti vuttaṃ. Supariṇatarūpaparipākakāle hānidasakādīsu.",
  "tika-abh04t:555_0": "645. Kattabbasabhāvatoti mūlaphalādīnaṃ idhādhippetaāhāravatthūnaṃ mukhena asanādikattabbasabhāvato.",
  "tika-abh04t:555_1": "Visabhūte saṅghāte ojā mandā hotīti savisattābhāvato sukhumatā vuttā. Aṅgamaṅgānusārino",
  "tika-abh04t:555_2": "rasassa sāroti rasaharaṇīdhamanijālānusārena sarīrāvayave anuppaviṭṭhassa āhārarasassa",
  "tika-abh04t:555_3": "abbhantarāhārapaccayo sneho, yo loke rasadhātūti vuccati.",
  "tika-abh04t:556": "Upādābhājanīyakathāvaṇṇanā niṭṭhitā.",
  "tika-abh04t:557": "Noupādābhājanīyakathāvaṇṇanā",
  "tika-abh04t:558_0": "646. “Ekaṃ mahābhūtaṃ paṭicca tayo mahābhūtā tayo mahābhūte paṭicca ekaṃ mahābhūta”ntiādivacanato",
  "tika-abh04t:558_1": "ekaṃ mahābhūtaṃ avasesamahābhūte nissayati, tehi upādārūpena ca nissīyatīti āha “nissayati ca nissīyati cā”ti.",
  "tika-abh04t:559_0": "647. Mahābhūtānaṃ aññamaññāvijahanato ekasmimpi kalāpe anekaṃ phoṭṭhabbaṃ atthīti",
  "tika-abh04t:559_1": "phoṭṭhabbasabhāvesuyeva anekesupi ārammaṇesu āpāthagatesu ābhogādivasena ekaṃyeva",
  "tika-abh04t:559_2": "viññāṇuppattihetu hotīti ayaṃ vicāro dassito. Itaresupi pana yathāyogaṃ dassetabbo.",
  "tika-abh04t:559_3": "Tattha rasārammaṇaṃ tāva indriyanissayaṃ allīyitvā viññāṇuppattihetubhāvato satipi",
  "tika-abh04t:559_4": "anekesaṃ rasānaṃ āpāthagamane ekasmiṃ khaṇe ekappakāraṃyeva yathāvuttanayena jivhāviññāṇuppattihetu",
  "tika-abh04t:559_5": "hoti, tathā gandhārammaṇaṃ. Rūpasaddārammaṇāni pana indriyanissayaṃ asampatvāva viññāṇuppattihetubhāvato",
  "tika-abh04t:559_6": "yogyadese avaṭṭhitāni yattakāni sahakārīpaccayantaragataṃ upakāraṃ labhanti, tattakāni",
  "tika-abh04t:559_7": "ekasmiṃ khaṇe ekajjhaṃ ārammaṇaṃ na hontīti na vattabbāni. Tathā hi saddo nigghosādiko",
  "tika-abh04t:559_8": "anekakalāpagato tathā vaṇṇopi sivikubbahananiyāmena ekajjhaṃ ārammaṇaṃ hotīti. Etthāpi",
  "tika-abh04t:559_9": "ca ābhujitavasena ārammaṇādhimattatāvasena anekakalāpasannipātepi katthaci viññāṇuppatti",
  "tika-abh04t:559_10": "hotiyeva. Pasādādhimattatā pittādivibandhābhāvena pasādassa tikkhatā. Kathaṃ pana",
  "tika-abh04t:559_11": "cittassāti cittasāmaññato ekattanayavasena pucchati.",
  "tika-abh04t:560_0": "651. Tādisāyāti yā pacurajanassa atthītipi na gahitā. Santī samānā. Evanti yathāsasambhārudakaṃ",
  "tika-abh04t:560_1": "sasambhārapathaviyā ābandhakaṃ, evaṃ paramatthudakaṃ paramatthapathaviyāti dasseti.",
  "tika-abh04t:560_2": "Tadanurūpapaccayehīti attano ābandhanānuguṇehi ābandhiyamānehi sandhāraṇādikiccehi",
  "tika-abh04t:560_3": "purimehi ca pathavīādīhi. Aphusitvā patiṭṭhā hoti, aphusitvā ābandhatīti iminā phusitabbaphusanakabhāvo",
  "tika-abh04t:560_4": "āpodhātuyaṃ natthīti phoṭṭhabbavasena ubhayadhammataṃ āha. Aññamaññaṃ nissayatā aññamaññanissayatā.",
  "tika-abh04t:560_5": "Atha vā aññamaññatā ca nissayatā ca aññamaññanissayatā. Yadi phoṭṭhabbāphoṭṭhabbadhātūnaṃ",
  "tika-abh04t:560_6": "phoṭṭhabbabhāvena vinā aññamaññanissayatā, pathavīādīnaṃ kakkhaḷādisabhāvo eva phoṭṭhabbabhāvoti",
  "tika-abh04t:560_7": "tabbirahena kathaṃ tesaṃ āpodhātuyā nissayādibhāvoti āha “avinibbhogavuttīsū”tiādi.",
  "tika-abh04t:560_8": "Aññamaññapaccayabhūtesūti etena upādārūpaṃ nivatteti. Atha vā pubbe aṭṭhakathādhippāye",
  "tika-abh04t:560_9": "ṭhatvā phoṭṭhabbāphoṭṭhabbadhātūnaṃ visiṭṭhaṃ aññamaññanissayataṃ vatvā idāni attano",
  "tika-abh04t:560_10": "adhippāye ṭhatvā avisesena taṃ dassento āha “avinibbhogavuttīsū”tiādi. Taṃyeva avisiṭṭhaṃ",
  "tika-abh04t:560_11": "aññamaññanissayataṃ daḷhaṃ katvā dassento “nāpi sahajātesū”tiādimāha. Tattha aphusanaṃ",
  "tika-abh04t:560_12": "tāva ekakalāpagatattā na vicāretabbaṃ, phusanaṃ pana kathanti? Ekakalāpagatattā eva.",
  "tika-abh04t:560_13": "Visuṃ siddhānaṃyeva hi visayamahābhūtānaṃ kāyappasādanissayabhūtesu phusanaṃ dissati.",
  "tika-abh04t:561_0": "Jhāyatīti paripaccati. Na uṇhā hutvāti etassa uṇhasabhāvā hutvāti ayamatthoti katvā",
  "tika-abh04t:561_1": "“tejosabhāvataṃyeva paṭikkhipatī”ti vuttaṃ. Uṇhapaṭipakkhattā sītassa uṇhatāya paṭikkhepe",
  "tika-abh04t:561_2": "sītatāsaṅkā siyāti āha “na sītattaṃ anujānātī”ti. Tejosabhāgataṃyeva vā sītatāyapi",
  "tika-abh04t:561_3": "dassetuṃ “na sītattaṃ anujānātī”ti vuttaṃ. Tenevāha “tejo eva hi sīta”nti. Mande",
  "tika-abh04t:561_4": "hi uṇhabhāve sītabuddhīti tejo eva hi sītaṃ. Kathaṃ panetaṃ viññāyatīti? Sītabuddhiyā",
  "tika-abh04t:561_5": "avavatthitabhāvato pārāpāraṃ viya. Tathā hi ātape ṭhatvā chāyaṃ paviṭṭhānaṃ sītabuddhi",
  "tika-abh04t:561_6": "hoti, tattheva pathavīgabbhato niggatānaṃ uṇhabuddhīti. Yadi tejoyeva sītaṃ, uṇhabhāvena",
  "tika-abh04t:561_7": "saddhiṃ sītabhāvopi ekasmiṃ kalāpe upalabbheyyāti āha “sītuṇhānañcā”tiādi. Uṇhasītakalāpesu",
  "tika-abh04t:561_8": "sītuṇhānaṃ appavatti. Dvinnaṃ…pe… yujjati, na āpodhātuvāyodhātūnaṃ sītabhāveti adhippāyo.",
  "tika-abh04t:561_9": "Āpodhātuyā hi vāyodhātuyā sītabhāve uṇhabhāvena saddhiṃ ekasmiṃ kalāpe sītabhāvo",
  "tika-abh04t:561_10": "labbheyya, na pana labbhati. Na cettha āpodhātuadhike vāyodhātuadhike vā kalāpe sītabhāvoti",
  "tika-abh04t:561_11": "sakkā viññātuṃ tādisepi katthaci kalāpe alabbhamānattā sītabhāvassāti. Kharatādisabhāvādhikassa",
  "tika-abh04t:561_12": "bhūtasaṅghātassa davatādisabhāvādhikatāpatti bhāvaññathattaṃ. Taṃ pana yathā hoti,",
  "tika-abh04t:561_13": "taṃ dassetuṃ “pacca…pe… ppattī”ti āha.",
  "tika-abh04t:562_0": "652. Ekantanacittasamuṭṭhānādīti ādi-saddena ekantaanupādinnupādāniyādiṃ saṅgaṇhāti.",
  "tika-abh04t:562_1": "Purimānampīti “yaṃ vā panaññampī”ti etasmā vacanato purimānaṃ anupādinnānaṃ saddāyatanakāyaviññattiādīnaṃ",
  "tika-abh04t:562_2": "nacittasamuṭṭhānānañca cakkhāyatanasotāyatanādīnaṃ. Nakammassakatattābhāvādikanti",
  "tika-abh04t:562_3": "nakammassakatattābhāvaṃ nacittasamuṭṭhānabhāvanti evamādikaṃ. Ekantākammajādīsūti",
  "tika-abh04t:562_4": "ādi-saddena ekantācittajaṃ gayhati. Tā jaratāaniccatā. Anekantesu na gahitāti ekantato",
  "tika-abh04t:562_5": "akammajesu saddāyatanādīsu acittajesu ca cakkhāyatanādīsu gahetvā catusamuṭṭhānikattā",
  "tika-abh04t:562_6": "anekantesu rūpāyatanādīsu na gahitāti attho.",
  "tika-abh04t:563": "666. Anipphannattāti aññaṃ anapekkhitvā sabhāvato asiddhattaṃ. Tassāti viññattidvayassa.",
  "tika-abh04t:564": "Noupādābhājanīyakathāvaṇṇanā niṭṭhitā.",
  "tika-abh04t:565": "Dukaniddesavaṇṇanā niṭṭhitā.",
  "tika-abh04t:566": "Catukkaniddesavaṇṇanā",
  "tika-abh04t:567_0": "966. “Sabbaṃ rūpaṃ manasā viññāta”nti vacanato yadi viññātato aññaṃ diṭṭhādi na hotīti",
  "tika-abh04t:567_1": "“katamaṃ taṃ rūpaṃ diṭṭha”ntiādinā pucchā na katā, evaṃ sante catukkabhāvo kathanti",
  "tika-abh04t:567_2": "anuyogaṃ manasi katvā āha “dassanādiggahaṇavisesato”ti. Dassanaṃ savanaṃ minitvā",
  "tika-abh04t:567_3": "jānanaṃ vijānanañcāti etasmā dassanādiggahaṇavisesato. Etena gāhakabhedena gahetabbabhedoti",
  "tika-abh04t:567_4": "dasseti. Idāni samukhenapi gahetabbabhedo labbhatīti dassetuṃ “diṭṭhā…pe… bhāvato”ti vuttaṃ.",
  "tika-abh04t:568": "Pañcakaniddesavaṇṇanā",
  "tika-abh04t:569": "969. Tadidaṃ nayakaraṇaṃ chabbidhādīsu tīsu saṅgahesu yojitaṃ.",
  "tika-abh04t:570": "Pakiṇṇakakathāvaṇṇanā",
  "tika-abh04t:571_0": "975. Ekantato nīvaraṇattā middhassa “natthi nīvaraṇā”ti vacanena gahaṇanti dassetuṃ",
  "tika-abh04t:571_1": "“middhassapi nīvaraṇassā”ti vuttaṃ. Na ca rūpaṃ pahātabbaṃ nippariyāyappahānassa",
  "tika-abh04t:571_2": "idha adhippetattā. Ettha keci “nāmakāyarūpakāyagelaññasabhāvato duvidhaṃ middhaṃ.",
  "tika-abh04t:571_3": "Tattha purimaṃ ‘nīvaraṇā’ti vacanena vuttaṃ, itaraṃ rūpasabhāva”nti vadanti. Tattha",
  "tika-abh04t:571_4": "yaṃ taṃ arūpato aññaṃ middhaṃ parikappitaṃ, tampi nīvaraṇaṃ middhasabhāvato itaraṃ",
  "tika-abh04t:571_5": "middhaṃ viyāti parikappitamiddhassapi na sakkā nīvaraṇabhāvaṃ nivattetunti tesaṃ",
  "tika-abh04t:571_6": "vacanassa nīvaraṇappahānavacanena virodhaṃ dassento “na ca rūpakāya”ntiādimāha. Atha",
  "tika-abh04t:571_7": "vā khīṇāsavānaṃ soppanasabhāvato soppassa ca middhahetukattā atthi middharūpanti",
  "tika-abh04t:571_8": "vādaṃ sandhāya uttaramāha “na ca rūpakāyagelañña”ntiādinā. Tattha middhameva soppahetūti",
  "tika-abh04t:571_9": "nāyaṃ avadhāraṇā icchitā, soppahetu eva middhanti pana icchitāti middhato aññopi",
  "tika-abh04t:571_10": "soppahetu atthi, ko pana so? Rūpakāyagelaññaṃ. Na ca rūpa…pe… vacanatoti yojanā daṭṭhabbā.",
  "tika-abh04t:572_0": "Vacīghosādīti ādi-saddena huṃkārādisaddo saṅgayhati. Aṅguliphoṭādisaddo utusamuṭṭhānoyeva,",
  "tika-abh04t:572_1": "cittapaccayo pana hoti. Rūpabhāvamattānīti jarāmaraṇasabhāvānaṃ rūpānaṃ taṃdhammamattāni,",
  "tika-abh04t:572_2": "tato eva na jātiādidhammavantānīti āha “na sayaṃ sabhāvavantānī”ti. Yathā jarā aniccatā",
  "tika-abh04t:572_3": "ca rūpabhāvamattaṃ, evaṃ jātipīti jātiyā rūpabhāvamattatāya upasaṃharaṇattho tathā-saddo.",
  "tika-abh04t:573_0": "Tesaṃ rūpadhammānaṃ. Saṅkhātādi-saddo viya abhinibbattita-saddopi vattamānakālikopi",
  "tika-abh04t:573_1": "hotīti “abhinibbattiyamānadhammakkhaṇasmi”nti vuttaṃ. Evamapīti yadipi jiraṇabhijjanabhāvā",
  "tika-abh04t:573_2": "jiraṇādisabhāvānaṃ dhammānaṃ janakapaccayakiccānubhāvakkhaṇe abhāvato tappaccayabhāvavohāraṃ",
  "tika-abh04t:573_3": "abhinibbattivohārañca na labhanti, evamapi tesaṃ upādinnatā vattabbāti sambandho.",
  "tika-abh04t:573_4": "“Jarāmaraṇaṃ paṭiccasamuppanna”nti vacanato tassa pariyāyataṃ vivarati “tesaṃ uppāde satī”tiādinā.",
  "tika-abh04t:574_0": "Yadi evanti yadi nissayapaṭibaddhavuttikā jātiādayo, evaṃ sati. “Mahābhūtānaṃ upādāyarūpa”nti",
  "tika-abh04t:574_1": "vacanato bhūtanissitesu kevalo upādāyavohāroti upādāye nissitāpi aparena upādāya-saddena",
  "tika-abh04t:574_2": "visesetvā vattabbāti adhippāyena “upādāyupādāyabhāvo āpajjatī”ti āha. Kāraṇakāraṇepi",
  "tika-abh04t:574_3": "kāraṇe viya vohāro hoti “corehi gāmo daḍḍho”ti yathāti dassento “bhūta…pe… ttanato”ti",
  "tika-abh04t:574_4": "āha. Idāni paramparā vinā nippariyāyato uppādādīnaṃ bhūtapaṭibaddhabhāvaṃ saha nidassanena",
  "tika-abh04t:574_5": "dassetuṃ “api cā”tiādimavoca. Vikāraparicchedāpi upādāyarūpavikārādibhāve bhūtapaṭibaddhabhāvāvinivattito",
  "tika-abh04t:574_6": "ekasmiṃ kalāpe ekekāva vikārādayoti jīvitindriyaṃ viya kalāpānupālakaṃ kalāpavikārādibhāvato",
  "tika-abh04t:574_7": "ca “upādāyarūpāni”icceva vuccantīti āha “evaṃ vikā…pe… yojetabbānī”ti.",
  "tika-abh04t:575_0": "Asaṅkhatabhāvanivāraṇatthaṃ parinipphannatā vuttāti idaṃ aparinipphannasabhāvavato",
  "tika-abh04t:575_1": "anupalabbhamānatāya sasavisāṇaṃ viya kenaci na saṅkhatanti asaṅkhataṃ nāma siyāti",
  "tika-abh04t:575_2": "imissā āsaṅkāya nivattanavasena vuttaṃ. Atha vā rūpavikārādibhāvato rūpabhāvo viya",
  "tika-abh04t:575_3": "rūpe sati santi, asati na santīti siddhāya paṭiccasamuppannatāya sādhitā parinipphannatā",
  "tika-abh04t:575_4": "tesaṃ saṅkhatabhāvaṃ sādhentī asaṅkhatabhāvaṃ nivāraṇatthaṃ jāyatīti vuttaṃ “asaṅkhatabhāvanivāraṇatthaṃ",
  "tika-abh04t:575_5": "parinipphannatā vuttā”ti.",
  "tika-abh04t:576": "Pakiṇṇakakathāvaṇṇanā niṭṭhitā.",
  "tika-abh04t:577": "Rūpakaṇḍavaṇṇanā niṭṭhitā.",
  "tika-abh04t:578": "3. Nikkhepakaṇḍaṃ",
  "tika-abh04t:579": "Tikanikkhepakathāvaṇṇanā",
  "tika-abh04t:580_0": "985. Yathāvuttaphassapañcamakādirāsikiccarahitattā keci dhamme visuṃ ṭhapetvā sovacassatādiavuttavisesasaṅgaṇhanatthañca,",
  "tika-abh04t:580_1": "veneyyajjhāsayavasena vā chandādayo “yevāpanā”ti vuttāti yevāpanakānaṃ paduddhārena",
  "tika-abh04t:580_2": "niddesānarahatāya kāraṇaṃ vuttanti hadayavatthussa tathā niddesānarahatāya kāraṇaṃ",
  "tika-abh04t:580_3": "vadanto “sukhumupā…pe… hitassā”ti āha. Sukhumabhāvepi indriyādisabhāvāni upādāyarūpāni",
  "tika-abh04t:580_4": "ādhipaccādivasena pākaṭāni honti, na ataṃsabhāvaṃ sukhumupādāyarūpanti hadayavatthussa",
  "tika-abh04t:580_5": "paduddhārena kusalattikapadabhājane niddesānarahatā vuttā. Sukhumabhāvatoyeva hi",
  "tika-abh04t:580_6": "taṃ mahāpakaraṇepi “yaṃ rūpaṃ nissāya manodhātu ca manoviññāṇadhātu ca vattantī”ti",
  "tika-abh04t:580_7": "nissitadhammamukhena dassitanti. Veneyyajjhāsayavasena vā hadayavatthu paduddhārena",
  "tika-abh04t:580_8": "na dassitanti daṭṭhabbaṃ. Yena pana adhippāyena rūpakaṇḍe hadayavatthu duvidhena",
  "tika-abh04t:580_9": "rūpasaṅgahādīsu na vuttaṃ, so rūpakaṇḍavaṇṇanāya vibhāvito evāti. Nikkhipitvāti padassa",
  "tika-abh04t:580_10": "pakkhipitvāti atthoti adhippāyena “vitthāradesanaṃ antogadhaṃ katvā”ti vuttaṃ. Mūlādivasena",
  "tika-abh04t:580_11": "hi desitā kusalādidhammā taṃtaṃcittuppādādivasenapi desitā eva nāma honti taṃsabhāvānativattanatoti.",
  "tika-abh04t:581_0": "Mūlavasenāti suppatiṭṭhitabhāvasādhanavasena. Etāni hetupadādīni hinoti phalaṃ etasmā",
  "tika-abh04t:581_1": "pavattatīti hetu, paṭicca etasmā etīti paccayo, janetīti janako, nibbattetīti nibbattakoti",
  "tika-abh04t:581_2": "sesānaṃ vacanattho. “Mūlaṭṭhassa…pe… vutta”nti kasmā vuttaṃ, nanu “pīḷanaṭṭho”tiādīsu",
  "tika-abh04t:581_3": "viya mūlabhāvo mūlaṭṭho, tīṇi kusalamūlānīti ayañca mūlato nikkhepoti? Na, mūlassa",
  "tika-abh04t:581_4": "attho mūlaṭṭho, so eva mūlaṭṭhoti suppatiṭṭhitabhāvasādhanaṭṭhena mūlasabhāvānaṃ",
  "tika-abh04t:581_5": "alobhādidhammānaṃ kusaladhammesu kiccavisesassa adhippetattā. Tenevāha “atthoti dhammakicca”nti.",
  "tika-abh04t:581_6": "Atha vā atthavasenāti “tīṇi kusalamūlānī”ti vuttānaṃ tesaṃ mūlānaṃ sabhāvasaṅkhātaatthavasena,",
  "tika-abh04t:581_7": "na gāthāya vuttaatthavasena. Yasmā pana so mūlaṭṭhoyeva ca hoti, tasmā vuttaṃ “alobhādīna”ntiādi.",
  "tika-abh04t:581_8": "Alobhādayo viya vedanākkhandhādayopi adhikatattā taṃ-saddena paṭiniddisitabbāti vuttaṃ",
  "tika-abh04t:581_9": "“te kusalamūlā taṃsampayuttā”ti. Tehi alobhādīhīti ettha ādi-saddena vā vedanākkhandhādayopi",
  "tika-abh04t:581_10": "saṅgahitāti dassetuṃ “te kusalamūlā taṃsampayuttā”ti vuttaṃ.",
  "tika-abh04t:582_0": "“Katame dhammā kusalā”ti pucchitvā phassādibhedato cattāro khandhe dassetvā “ime",
  "tika-abh04t:582_1": "dhammā kusalā”ti vuttatā khandhā ca kusalanti vuttaṃ “khandhehi sabhāvato kusale",
  "tika-abh04t:582_2": "pariyādiyatī”ti. Vedanākkhandho vāti kusalaṃ…pe… viññāṇakkhandho vāti. Aññassa attano",
  "tika-abh04t:582_3": "phalassa. Mūlehi kusalānaṃ anavajjatāya hetuṃ dassetīti idaṃ na mūlānaṃ kusalassa",
  "tika-abh04t:582_4": "anavajjabhāvasādhakattā vuttaṃ, atha kho tassa anavajjatāya suppatiṭṭhitabhāvasādhakattā.",
  "tika-abh04t:582_5": "Yadi hi mūlehi kato kusalānaṃ anavajjabhāvo bhaveyya, taṃsamuṭṭhānarūpassapi so bhaveyya,",
  "tika-abh04t:582_6": "mūlānaṃ vā tesaṃ paccayabhāvo na siyā, hoti ca so. Vuttañhetaṃ “hetū hetu…pe… paccayo”ti.",
  "tika-abh04t:582_7": "Kiñca bhiyyo kusalānaṃ viya akusalābyākatānampi tabbhāvo mūlapaṭibaddho bhaveyya,",
  "tika-abh04t:582_8": "tathā sati ahetukānaṃ akusalābyākatānaṃ tabbhāvo na siyā, tasmā kusalādīnaṃ yonisomanasikārādipaṭibaddho",
  "tika-abh04t:582_9": "kusalādibhāvo, na mūlapaṭibaddho, mūlāni pana kusalādīnaṃ suppatiṭṭhitabhāvasādhanānīti",
  "tika-abh04t:582_10": "veditabbaṃ. Sahetukā hi dhammā viruḷhamūlā viya pādapā suppatiṭṭhitā thirā honti,",
  "tika-abh04t:582_11": "na tathā ahetukāti. Taṃsampayogakataṃ anavajjasabhāvanti idampi na anavajjasabhāvassa",
  "tika-abh04t:582_12": "taṃsampayogena nipphāditattā vuttaṃ, anavajjasabhāvaṃ pana visesetvā dassetuṃ vuttaṃ.",
  "tika-abh04t:582_13": "Alobhādisampayogato hi kusalādīnaṃ khandhānaṃ anavajjabhāvo suppatiṭṭhito jāyati,",
  "tika-abh04t:582_14": "na ahetukābyākatānaṃ viya na suppatiṭṭhitoti. Yadi evaṃ na tesaṃ khandhānaṃ kusalādibhāvo",
  "tika-abh04t:582_15": "dassito siyā? Na, adhikārato kusalabhāvassa viññāyamānattā. Kamma-saddo viya vipākadhammatāvācino",
  "tika-abh04t:582_16": "na mūlakkhandhasaddā, so ca idha avisesato vuttoti āha “kammehi sukhavipākataṃ dassetī”ti.",
  "tika-abh04t:582_17": "Ādikalyāṇataṃ kusalānaṃ dassetīti yojanā. Anavajjahetusabhāvasukhavipākabhāvanidānādisampattiyo",
  "tika-abh04t:582_18": "daṭṭhabbā, yonisomanasikāraavajjapaṭipakkhatāiṭṭhavipākatāvasenapi nidānādisampattiyo",
  "tika-abh04t:582_19": "yojetabbā. Yonisomanasikārato hi kusalā alobhādimūlakā, alobhādisampayogato ca lobhādipaṭipakkhasukhavipākāva jātāti.",
  "tika-abh04t:583_0": "986. “Kasmā vutta”nti anuyuñjitvā codako “nanū”tiādinā attano adhippāyaṃ vivarati.",
  "tika-abh04t:583_1": "Itaro yathāvuttamohassa idha sampayutta-saddena avuccamānataṃ “saccameta”nti sampaṭicchitvā",
  "tika-abh04t:583_2": "“tenā”tiādinā parihāramāha. Tassattho – “taṃsampayuttā”tipadena kiñcāpi yathāvuttamoho",
  "tika-abh04t:583_3": "padhānabhāvena na gahito, nānantariyakatāya pana guṇabhāvena gahitoti. Aññattha abhāvāti",
  "tika-abh04t:583_4": "yathāvuttasampayuttato aññattha abhāvā. Na hi vicikicchuddhaccasahagato moho vicikicchuddhaccādidhammehi vinā hotīti.",
  "tika-abh04t:584_0": "987. Uppādādisaṅkhatalakkhaṇavinivattanatthaṃ “aniccadukkhaanattatā”ti vuttaṃ. Uppādādayo",
  "tika-abh04t:584_1": "pana tadavatthadhammavikārabhāvato taṃtaṃdhammaggahaṇena gahitāyeva. Tathā hi vuttaṃ",
  "tika-abh04t:584_2": "“jarāmaraṇaṃ dvīhi khandhehi saṅgahita”nti, “rūpassa upacayo”ti ca ādi. Kesakumbhādi",
  "tika-abh04t:584_3": "sabbaṃ nāmaṃ nāmapaññatti, rūpavedanādiupādānā brahmavihārādigocarā upādāpaññatti",
  "tika-abh04t:584_4": "sattapaññatti, taṃtaṃbhūtanimittaṃ bhāvanāvisesañca upādāya gahetabbo jhānagocaraviseso",
  "tika-abh04t:584_5": "kasiṇapaññatti. Paramatthe amuñcitvā vohariyamānāti iminā vihāramañcādipaññattīnaṃ",
  "tika-abh04t:584_6": "sattapaññattisadisataṃ dasseti, yato tā sattapaññattiggahaṇena gayhanti. Hutvā abhāvapaṭipīḷanaavasavattanākārabhāvato",
  "tika-abh04t:584_7": "saṅkhatadhammānaṃ ākārabhāvato saṅkhatadhammānaṃ ākāravisesabhūtāni lakkhaṇāni viññattiādayo",
  "tika-abh04t:584_8": "viya vattabbāni siyuṃ, tāni pana nissayānapekkhaṃ na labbhantīti paññattisabhāvāneva",
  "tika-abh04t:584_9": "tajjāpaññattibhāvatoti na vuttāni, sattaghaṭādito visesadassanatthaṃ pana aṭṭhakathāyaṃ",
  "tika-abh04t:584_10": "visuṃ vuttānīti. Na hi ko…pe… vattuṃ yuttaṃ kusalattikassa nippadesattā.",
  "tika-abh04t:585_0": "988. Bhavati etthāti bhūmi, nissayapaccayabhāvato sukhassa bhūmi sukhabhūmi. Sukhavedanāsahitaṃ",
  "tika-abh04t:585_1": "cittaṃ. Tassa bhūmibhedena niddhāraṇatthaṃ taṃnissayabhūtā sampayuttadhammā “kāmāvacare”ti",
  "tika-abh04t:585_2": "vuttā. Tassa vā ekadesabhūtassa samudāyabhāvato ādhāraṇabhāvena apekkhitvā taṃsamānabhūmi",
  "tika-abh04t:585_3": "“kāmāvacare”ti vuttā. Tattha “sukhabhūmiyaṃ kāmāvacare”ti dvepi bhummavacanāni bhinnādhikaraṇabhāvena",
  "tika-abh04t:585_4": "aṭṭhakathāyaṃ vuttānīti ubhayesampi samānādhikaraṇabhāvena atthayogaṃ dassetuṃ “sukhabhūmīti",
  "tika-abh04t:585_5": "kāmāvacarādayopi yujjantī”ti vuttaṃ. Yatheva hi cittaṃ, evaṃ sabbepi parittasukhena",
  "tika-abh04t:585_6": "sampayuttā dhammā tassa nissayabhāvato bhūmi kāmāvacarāti. Aṭṭhakathāyampi vā ayamattho",
  "tika-abh04t:585_7": "vuttoyevāti daṭṭhabbaṃ. “Citta”nti hi cittuppādopi vuccati. Tena vuttaṃ “cittaṃ uppannanti",
  "tika-abh04t:585_8": "ettha cittameva aggahetvā paropaṇṇāsakusaladhammehi saddhiṃyeva cittaṃ gahita”nti.",
  "tika-abh04t:585_9": "Evañca katvāti sukhabhūmiyanti cittuppādassa viññāyamānattā. Vibhāgadassanaṃ visesadassanaṃ.",
  "tika-abh04t:585_10": "Bhāsitabbaṃ bhāsitaṃ, tadeva atthoti bhāsitattho. Abhidheyyattho. Tadatthaviññāpanenāti",
  "tika-abh04t:585_11": "tikadukānaṃ kucchitānaṃ salanādiatthadīpakena.",
  "tika-abh04t:586_0": "994. Ko pana vādo khandhārammaṇassāti pubbāparabhāvena vattamāne arahato khandhe",
  "tika-abh04t:586_1": "ekattanayavasena santānato “amhākaṃ mātulatthero”tiādinā ālambitvā pavattamānaṃ upādānaṃ",
  "tika-abh04t:586_2": "tassa upādānakkhandheyeva gaṇhāti. Satipi taṃsantatipariyāpanne lokuttarakkhandhe",
  "tika-abh04t:586_3": "tattha pavattituṃ asamatthabhāvato kā pana kathā khandhe ārabbha pavattamāne. Etena",
  "tika-abh04t:586_4": "natthi maggo visuddhiyā, natthi nibbānanti evamādivasena pavattā micchādiṭṭhiādayo",
  "tika-abh04t:586_5": "na maggādivisayā taṃtaṃpaññattivisayāti dīpitaṃ hoti.",
  "tika-abh04t:587": "998. Evaṃ saṃ…pe… lesikāti anupādāniyehi asaṃkilesikānaṃ bhedābhāvamāha.",
  "tika-abh04t:588_0": "1006. Avijjamāno ca so niccādivipariyāsākāro cāti avi…pe… sākāroti padacchedo. Diṭṭhiyā",
  "tika-abh04t:588_1": "niccādiavijjamānākārena gayhamānattepi na tadākāro viya paramatthato avijjamāno,",
  "tika-abh04t:588_2": "atha kho vijjamāno kāyo sakkāyoti avijjamānaniccādivipariyāsākārato visesananti lokuttarā",
  "tika-abh04t:588_3": "na idaṃ visesanaṃ arahanti “santo vijjamāno kāyo sakkāyo”ti. Vatthu avisesitaṃ hotīti",
  "tika-abh04t:588_4": "idaṃ “satī kāye”ti ettha kāya-saddo samūhatthatāya anāmasitavisesaṃ khandhapañcakaṃ",
  "tika-abh04t:588_5": "vadatīti adhippāyena vuttaṃ. Pasādakāyo viya kucchitānaṃ rāgādīnaṃ uppattiṭṭhānatāya",
  "tika-abh04t:588_6": "kāyoti vuccatīti evaṃ pana atthe sati diṭṭhiyā vatthu visesitameva hotīti lokuttarāpi",
  "tika-abh04t:588_7": "apanītā. Na hi lokuttarā khandhā uppattiṭṭhānatāya “kāyo”ti vuccantīti. Suddhiyā",
  "tika-abh04t:588_8": "ahetubhūtenāti gosīlādinā, lokiyasīlena vā lokuttarasīlassa apadaṭṭhānena. “Avītikkamanīyatāsatataṃcaritabbatāhi",
  "tika-abh04t:588_9": "vā sīlaṃ, tapocaraṇabhāvena samādinnatāya vataṃ. Attano gavādibhāvādhiṭṭhānaṃ sīlaṃ,",
  "tika-abh04t:588_10": "gacchantoyeva bhakkhanādigavādikiriyākaraṇaṃ vataṃ. Akattabbābhimatato nivattanaṃ",
  "tika-abh04t:588_11": "vā sīlaṃ, taṃsamādānavato vesabhojanakiccacaraṇādivisesapaṭipatti vata”nti ca sīlabbatānaṃ visesaṃ vadanti.",
  "tika-abh04t:589_0": "1007. Imassuppādā idaṃ uppajjatīti uppādoti na jananamattaṃ adhippetaṃ, atha kho",
  "tika-abh04t:589_1": "anirodhopīti “avighātaṃ janasaddo vadatī”ti āha. Tatthāyaṃ jana-sadde nayo, janitāti",
  "tika-abh04t:589_2": "janā, avihatāti attho. Puthū janā etesanti puthujjanāti puthusatthumānino sattā.",
  "tika-abh04t:589_3": "Abhisaṅkharaṇādiattho vā jana-saddo anekatthattā dhātūnaṃ. Khandhāyatanādīnaṃ savanādhīnattā",
  "tika-abh04t:589_4": "paññācakkhupaṭilābhassa tesaṃ savanābhāvadīpakaṃ “assutavā”ti idaṃ padaṃ andhataṃ vadati.",
  "tika-abh04t:590_0": "Kataṃ jānantīti attanā parehi ca kataṃ kusalākusalaṃ tehi nipphāditaṃ sukhadukkhaṃ",
  "tika-abh04t:590_1": "yāthāvato jānanti. Paresaṃ attanā, attano ca parehi kataṃ upakāraṃ yathāvuttākārena",
  "tika-abh04t:590_2": "pākaṭaṃ karonti. Byādhiādīhi dukkhitassa upaṭṭhānādikātabbaṃ, saṃsāradukkhadukkhitasseva",
  "tika-abh04t:590_3": "vā yathāvuttākārena kātabbaṃ karonti. Ariyakaradhammā ariyasaccānīti purimasaccadvayavasena",
  "tika-abh04t:590_4": "vuttaṃ “vipassiyamānā aniccādayo”ti. Pariññādivisesena vā passiyamānāti atthe sati",
  "tika-abh04t:590_5": "aniccādayoti ādi-saddena niccampi nibbānaṃ gahitanti catusaccavasenapi yojetabbaṃ,",
  "tika-abh04t:590_6": "aniccattādayo vā “aniccādayo”ti vuttāti daṭṭhabbaṃ.",
  "tika-abh04t:591_0": "Avasesakilesā kilesasotaṃ. Ñāṇanti yāthāvato jānanaṃ. Yathābhūtāvabodhena hi tassa",
  "tika-abh04t:591_1": "tāni anuppattidhammataṃ āpāditatāya santāne appavesārahāni “saṃvutāni pihitānī”ti",
  "tika-abh04t:591_2": "ca vuccanti. Tathāti sabbasaṅkhārānaṃ vippakārassa khamanākārena. Aviparītadhammā",
  "tika-abh04t:591_3": "etāya nijjhāyaṃ khamantīti paññā khantīti. Aduṭṭhasseva titikkhābhāvato tathāpavattā",
  "tika-abh04t:591_4": "khandhāti adosappadhānā khandhā vuttāti “adoso eva vā”ti tatiyo vikappo vutto. Satipaṭipakkhattā",
  "tika-abh04t:591_5": "abhijjhādomanassānaṃ “muṭṭhassacca”nti vuttā. Akkhanti doso. Sassatādiantavinimuttā",
  "tika-abh04t:591_6": "dhammaṭṭhitīti sassatucchedādigāho tappaṭilomabhāvo vutto. Diṭṭhadhammanibbānavādo",
  "tika-abh04t:591_7": "nibbāne paṭilomabhāvo. Carimānulomañāṇavajjhataṇhādiko kilesoti vutto, paṭipadāñāṇadassanañāṇadassanāni",
  "tika-abh04t:591_8": "viya gotrabhuñāṇaṃ kilesānaṃ appavattikaraṇabhāvena vattati, kilesavisayātilaṅghanabhāvena",
  "tika-abh04t:591_9": "pana pavattatīti katvā vuttaṃ “saṅkhāra…pe… pahāna”nti.",
  "tika-abh04t:592_0": "Diṭṭhiyādīnaṃ samudayasabhāgatā kammassa vikuppādane sahakārīkāraṇabhāvo, dassanādibyāpāraṃ",
  "tika-abh04t:592_1": "vā attānañca dassanādikiccaṃ cakkhādīnanti evañhi yathātakkitaṃ attānaṃ rūpanti gaṇhāti.",
  "tika-abh04t:592_2": "Yathādiṭṭhanti takkadassanena yathopaladdhanti adhippāyo. Na hi diṭṭhigatiko rūpāyatanameva",
  "tika-abh04t:592_3": "attāti gaṇhātīti. Imissāpavattiyāti sāmaññena rūpaṃ attāti sabbasaṅgāhakabhūtāya",
  "tika-abh04t:592_4": "pavattiyā. Rūpe…pe… mānanti cakkhādīsu taṃsabhāvo attāti pavattamānaṃ attaggahaṇaṃ.",
  "tika-abh04t:592_5": "Anaññattādiggahaṇanti anaññattaṃ attaniyaattanissitaattādhāratāgahaṇaṃ. Vaṇṇādīnanti",
  "tika-abh04t:592_6": "vaṇṇarukkhapupphamaṇīnaṃ. Nanu ca rukkhapupphamaṇiyo paramatthato na vijjanti? Saccaṃ",
  "tika-abh04t:592_7": "na vijjanti, tadupādānaṃ pana vijjatīti taṃ samuditādippakāraṃ idha rukkhādipariyāyena",
  "tika-abh04t:592_8": "vuttanti rukkhādinidassanepi na doso chāyārukkhādīnaṃ viya rūpassa attano ca saṃsāmibhāvādimattassa adhippetattā.",
  "tika-abh04t:593": "1008. Jātiādisabhāvanti jātibhavādīnaṃ nibbattinibbattanādisabhāvaṃ, uppādanasamatthatā paccayabhāvo.",
  "tika-abh04t:594_0": "1009. Sāmaññena “tadekaṭṭhā kilesā”ti, parato “avaseso lobho”tiādivacanato pārisesato",
  "tika-abh04t:594_1": "sāmatthiyato vā labbhamānatāya satipi āgatatte sarūpena pabhedena vā diṭṭhiādayo",
  "tika-abh04t:594_2": "viya anāgatattā lobhādayo “anāgatā”ti vuttāti āha “idha …pe… ssetu”nti. Atthato viññāyati",
  "tika-abh04t:594_3": "lobhādīhi sahajātā hutvā diṭṭhiyā eva pāḷiyaṃ vuttakilesabhāvato. Itipi attho yujjati",
  "tika-abh04t:594_4": "saṃyojanakilesānampi paṭiniddesārahattā sampayuttasamuṭṭhānabhāvato ca. Saṃyojanarahitehīti",
  "tika-abh04t:594_5": "saṃyojanabhāvarahitehi thinauddhaccaahirikānottappehi, thinaahirikānottappehi vā.",
  "tika-abh04t:595_0": "1013. Ekade…pe… vadati avayavenapi samudāyo vuccatīti. Hetu etesaṃ atthīti vā hetukā.",
  "tika-abh04t:595_1": "Aniyatoti na avadhārito. Purimapadāvadhāraṇavasena gahetabbatthattā vivaraṇīyatthavā.",
  "tika-abh04t:595_2": "Atthato nikkhipitunti “tayo kusalahetū alobho adoso amoho”tiādīsu viya purimanayena",
  "tika-abh04t:595_3": "dassitadhammeyeva hetupahātabbahetukabhedato atthadassanavasena niddisitunti attho.",
  "tika-abh04t:596": "1029. Abhiññāyuttavajjānaṃ mahaggatānaṃ parittārammaṇattābhāvā “mahaggatā vā iddhividhādayo”ti vuttaṃ. Atītaṃsañāṇassa kāmāvacarattā “ceto…pe… ñāṇasampayuttā”ti āha.",
  "tika-abh04t:597_0": "1035. Anantare niyuttānīti cutianantaraṃ phalaṃ anantaraṃ, tasmiṃ niyuttāni taṃ ekantena",
  "tika-abh04t:597_1": "nipphādanato anatikkamanakānīti attho. Vuttappakārassa anantarassa karaṇaṃ anantaraṃ,",
  "tika-abh04t:597_2": "taṃ sīlānīti yojetabbaṃ. Anekesu ānantariyesu katesu kiñcāpi balavatoyeva paṭisandhidānaṃ,",
  "tika-abh04t:597_3": "na itaresaṃ, attanā pana kātabbakiccassa teneva katattā tassa vipākassa upatthambhanavasena",
  "tika-abh04t:597_4": "pavattanato na itarāni tena nivāritaphalāni nāma honti, ko pana vādo paṭipakkhesu",
  "tika-abh04t:597_5": "kusalesūti vuttaṃ “paṭipakkhena anivāraṇīyaphalattā”ti. “Anekasmimpi…pe… natthī”ti",
  "tika-abh04t:597_6": "kasmā vuttaṃ, nanu anekesu ānantariyesu katesu balavaṃyeva paṭisandhidāyakanti tena",
  "tika-abh04t:597_7": "itaresaṃ vipāko paṭibāhito hotīti āha “na ca tesa”ntiādi. Tañca tesaṃ aññamaññaṃ",
  "tika-abh04t:597_8": "appaṭibāhakattaṃ mātikāvaṇṇanāyaṃ vitthārena vicāritameva.",
  "tika-abh04t:598_0": "Atthato āpannaṃ aggahetvā yathārutavaseneva pāḷiyā atthaṃ gahetvā tesaṃ vādānaṃ tapparabhāvena",
  "tika-abh04t:598_1": "pavattiṃ sandhāya ahetukavādādīnaṃ visesaṃ dassetuṃ “purimavādo”tiādi vuttaṃ. Aniyyānikaniyyānikabhedaṃ",
  "tika-abh04t:598_2": "pana sambhārakammaṃ bandhamokkhahetūti bandhamokkhahetuṃ paṭisedhentopi kammaṃ paṭisedheti.",
  "tika-abh04t:598_3": "Sumaṅgalavilāsiniyaṃ pana vipākassa kammakilesasamādhipaññānaṃ hetubhāvato vipākopi",
  "tika-abh04t:598_4": "bandhamokkhahetūti “natthi hetūti vadanto ubhayaṃ paṭibāhatī”ti vuttaṃ. Tattha kammaṃ",
  "tika-abh04t:598_5": "paṭisedhentenapi vipāko paṭisedhito hoti, vipākaṃ paṭisedhentenapi kammanti tayopi",
  "tika-abh04t:598_6": "ete vādā atthato ubhayapaṭisedhakāti veditabbā. Niyatamicchādiṭṭhinti ahetukavādādipaṭisaṃyutte",
  "tika-abh04t:598_7": "asaddhamme uggahaparipucchāvinicchayapasutassa “natthi hetū”tiādinā raho nisīditvā",
  "tika-abh04t:598_8": "cintentassa tasmiṃ ārammaṇe micchāsati santiṭṭhati, cittaṃ ekaggaṃ hoti, javanāni",
  "tika-abh04t:598_9": "javanti. Paṭhamajavane satekiccho hoti, tathā dutiyādīsu. Sattame atekicchabhāvaṃ",
  "tika-abh04t:598_10": "patto nāma hoti. Yā evaṃ pavattā diṭṭhi, taṃ sandhāya vuttaṃ “niyatamicchādiṭṭhi”nti.",
  "tika-abh04t:598_11": "Tato purimabhāvā aniyatā.",
  "tika-abh04t:599_0": "1039. Sahajāta aññamañña nissaya atthi avigatādivisiṭṭhabhāvepi maggapaccayassa sampayogavisiṭṭhatādīpaneneva",
  "tika-abh04t:599_1": "sahajātādivisiṭṭhatāpi viññāyatīti pāḷiyaṃ “sampayutto”ti vuttanti “sampayogavisiṭṭhenā”ti",
  "tika-abh04t:599_2": "vuttaṃ. Magga…pe… dassetuṃ, na pana maggaṅgānaṃ aññamaññaṃ maggapaccayabhāvābhāvatoti",
  "tika-abh04t:599_3": "adhippāyo. Evaṃ satīti yadi maggaṅgānaṃ maggapaccayalābhitāya pakāsano paṭhamanayo,",
  "tika-abh04t:599_4": "evaṃ sante. Maggaṅgānipi vedanādayo viya maggahetukabhāvena vattabbattā amaggasabhāvānaṃ",
  "tika-abh04t:599_5": "alobhādīnaṃ tadaññesaṃ tadubhayasabhāvānaṃ dhammānaṃ paccayabhāvadīpane tatiyanaye",
  "tika-abh04t:599_6": "viya na ṭhapetabbānīti āha “ṭhapetvāti na vattabbaṃ siyā”ti. Pubbeti purimanaye.",
  "tika-abh04t:600_0": "Dutiyanayepīti pi-saddena paṭhamanayaṃ sampiṇḍeti. Tena sammādiṭṭhiyā purimasmiṃ",
  "tika-abh04t:600_1": "nayadvaye ṭhapitattā tassa sahetukabhāvadassano tatiyanayo āraddhoti dasseti. Tatiyanaye",
  "tika-abh04t:600_2": "sammādiṭṭhiyā sahetukabhāvadassanaṃ anicchanto codako “kathaṃ dassito”ti codetvā",
  "tika-abh04t:600_3": "“nanū”tiādinā attano adhippāyaṃ vivarati. Itaro “yathā hī”tiādinā dassanena pahātabbahetubhāvena",
  "tika-abh04t:600_4": "vuttānampi lobhādīnaṃ aññamaññaṃ sahajekaṭṭhasampayuttasaṅkhārakkhandhapariyāpannato",
  "tika-abh04t:600_5": "dassanena pahātabbahetukasaṅgaho viya maggahetubhāvena vuttāyapi sammādiṭṭhiyā maggahetukabhāvopi",
  "tika-abh04t:600_6": "yujjati maggahetusampayuttasaṅkhārakkhandhapariyāpannabhāvatoti dasseti.",
  "tika-abh04t:601_0": "Tato aññassevāti tato sammādiṭṭhisaṅkhātahetuto aññassa alobhādosasseva. Aññenāti",
  "tika-abh04t:601_1": "“maggo hetū”ti ito aññena. Alobhādosānaṃyeva adhippetattā tesaṃyeva āveṇikena maggahetūti",
  "tika-abh04t:601_2": "iminā pariyāyena. Sādhāraṇena pariyāyenāti tiṇṇampi hetūnaṃ adhippetattā maggāmaggasabhāvānaṃ",
  "tika-abh04t:601_3": "sādhāraṇena maggahetumaggahetūti iminā pariyāyena. Tesanti hetūnaṃ. Aññesanti hetusampayuttānaṃ.",
  "tika-abh04t:601_4": "Atthavisesavasenāti “maggahetukā”ti pāḷiyā atthavisesavasena. Amohena alobhādosāmohehi",
  "tika-abh04t:601_5": "ca sesadhammānaṃ sahetukabhāvadassanavasena pavattā dutiyatatiyanayā “sarūpato hetuhetumantadassana”nti",
  "tika-abh04t:601_6": "vuttā. Tathāadassanatoti sarūpena adassanato. Atthena…pe… gamanatoti “maggaṅgāni",
  "tika-abh04t:601_7": "ṭhapetvā taṃsampayutto”ti vacanato maggasabhāvānaṃ dhammānaṃ maggapaccayatāsaṅkhāto",
  "tika-abh04t:601_8": "sampayuttānaṃ hetubhāvo sarūpato dassito. Maggahetubhūtāya pana sammādiṭṭhiyā sampayuttānaṃ",
  "tika-abh04t:601_9": "hetuhetubhāvo atthato ñāpito hotīti attho.",
  "tika-abh04t:602_0": "1040. Asabhāvadhammo garukātabbo na hotīti “sabhāvadhammo”ti vuttaṃ. Teneva paṭṭhānavaṇṇanāyaṃ",
  "tika-abh04t:602_1": "“ārammaṇādhipati jātibhedato kusalākusalavipākakiriyarūpanibbānavasena chabbidho”ti",
  "tika-abh04t:602_2": "vakkhati. Maggādīni ṭhapetvāti maggādīni pahāya. Aññesanti maggādito aññesaṃ. Adhi…pe…",
  "tika-abh04t:602_3": "vassāti ārammaṇādhipatipaccayabhāvassa. Paññuttarattā kusalānaṃ lokuttarakathāya",
  "tika-abh04t:602_4": "ca paññādhurattā vīmaṃsādhipatissa sesādhipatīnaṃ padhānatā veditabbā.",
  "tika-abh04t:603_0": "1041. Padesasattavisayattā paṭhamavikappassa sakalasattavasena dassetuṃ “kappasahassātikkamepi",
  "tika-abh04t:603_1": "vā”tiādi vuttaṃ. Laddhokāsaṃ yaṃ bhavissatīti laddhokāsaṃ yaṃ kammaṃ pāpuṇissati.",
  "tika-abh04t:603_2": "Kappasahassātikkame avassaṃ uppajjanavipākattā tadapi…pe… vuccatīti. Aladdhattalābhatāya",
  "tika-abh04t:603_3": "uppādādikkhaṇaṃ appattassa vipākassa anuppannabhāvo natthibhāvo pākaṭabhāvābhāvatoti",
  "tika-abh04t:603_4": "vuttaṃ “natthi nāma na hotīti anuppanno nāma na hotī”ti. Tatthāti arūpabhavaṅge.",
  "tika-abh04t:604_0": "Avipakkavipākaṃ kammaṃ sahakārīkāraṇasamavāyālābhena akatokāsaṃ vipākābhimukhabhāvābhāvato",
  "tika-abh04t:604_1": "vipakkavipākakammasarikkhakanti vuttaṃ “aladdho…pe… deyyā”ti. Kiccanipphattiyā asati",
  "tika-abh04t:604_2": "uppannampi kammaṃ anuppannasamānanti “okāso na bhaveyyā”ti etassa samatthatā na siyāti",
  "tika-abh04t:604_3": "atthamāha. Tena apacayagāmikammakiccassa okāsābhāvo dassito. Pubbe niratthakattā",
  "tika-abh04t:604_4": "uppattiyā okāso na bhaveyyāti payojanābhāvato kammuppattiyā okāsābhāvo vutto. “Vipākato",
  "tika-abh04t:604_5": "aññassa pavattiokāso na bhaveyyā”ti iminā asambhavatoti ayametesaṃ viseso. Dhuvavipākassa",
  "tika-abh04t:604_6": "kammassa vipākena nidassanamattabhūtenāti adhippāyo. Ariyamaggaānantariyakammānaṃ",
  "tika-abh04t:604_7": "viya mahaggatakammānaṃ niyatasabhāvatābhāvā aṭṭhasamāpattīnaṃ “balavavirahe”tiādinā",
  "tika-abh04t:604_8": "savisesanadhuvavipākatā vuttā. Ettha ca “pañca ānantariyakammānī”ti nidassanamattaṃ",
  "tika-abh04t:604_9": "daṭṭhabbaṃ niyatamicchādiṭṭhiyāpi dhuvavipākattā. Yassa kammassa katattā yo vipāko",
  "tika-abh04t:604_10": "niyogato uppajjissati, so tassa anāgatakālepi uppādivohāraṃ labhati. So ca uppādivohāro",
  "tika-abh04t:604_11": "āyūhitakammavasena vuccamāno bhāvinā āyūhitabhāvena maggo anuppannoti ettha vuttoti",
  "tika-abh04t:604_12": "dassetuṃ “yaṃ āyūhitaṃ bhavissatī”tiādi vuttaṃ.",
  "tika-abh04t:605_0": "1050. Upādānehi ādinnāti sambandho. Aññeti upādānārammaṇehi aññe anupādāniyāti attho.",
  "tika-abh04t:605_1": "Ādikena gahaṇenāti “ahaṃ phalaṃ sacchākāsi”nti evaṃ paccavekkhaṇañāṇasaṅkhātena gahaṇena.",
  "tika-abh04t:605_2": "Idāni upetatthadīpakassa upa-saddassa vasena upādinna-saddassa atthaṃ vattuṃ “upādinnasaddena",
  "tika-abh04t:605_3": "vā”tiādi vuttaṃ. Tattha nibbānassa anajjhattabhāvato “amaggaphaladhammāyeva vuttā”ti",
  "tika-abh04t:605_4": "āha. Itarehīti ajjhattapadādīhi.",
  "tika-abh04t:606": "Tikanikkhepakathāvaṇṇanā niṭṭhitā.",
  "tika-abh04t:607": "Dukanikkhepakathāvaṇṇanā",
  "tika-abh04t:608": "1062. Mettāya ayanaṃ upagamanaṃ mettāyanaṃ, tañca attano santāne mettāya lābho uppādanaṃ sattānaṃ anupagamo atthato majjanamevāti “mettā, medana”nti vatvā “sinehana”nti āha.",
  "tika-abh04t:609_0": "1065. Tasmiṃ tasmiṃ visaye cittaṃ saṃrañjatīti cittassa saṃrañjanaṃ. Taṇhāvicaritādīti",
  "tika-abh04t:609_1": "ādi-saddena esanādayo saṅgahitā. Taṇhāya vipulatā visayavasena pavattivasena vā veditabbā.",
  "tika-abh04t:609_2": "Aniccādisabhāvassa rūpādikassa niccādito gahaṇaṃ abhiniveso visesato taṇhāvasena",
  "tika-abh04t:609_3": "hoti taṇhārahitāya diṭṭhiyā abhāvāti upacāravasena nimittassa kattubhāvamāha “niccādito",
  "tika-abh04t:609_4": "gaṇhantī visaṃvādikā hotī”ti. Pākaṭena saddena labbhamānattā yathārutaviññāyamānattā",
  "tika-abh04t:609_5": "ca visattikāsaddassa visatasabhāvo “padhāno attho”ti vutto. “Antalikkhacaro pāso,",
  "tika-abh04t:609_6": "yvāyaṃ carati mānaso. Tena taṃ bādhayissāmī”tiādivasena mārena gahitatāya.",
  "tika-abh04t:610_0": "1066. Anatthacaraṇādianabhisandhānakatāya aṭṭhānabhūtesu ca vassavātādisaṅkhāresu",
  "tika-abh04t:610_1": "uppannakopo viya sattesu atthācaraṇādinā āropanādhippāyesuyeva tadajjhāropanavasena",
  "tika-abh04t:610_2": "pavatto yadipi anāyatanuppattiyā aṭṭhānāghātoyeva hoti, sattavisayattā pana sati",
  "tika-abh04t:610_3": "cittassa ekantabyāpattiyaṃ kammapathabhedo hotiyevāti sakkā viññātuṃ, aṭṭhānuppattiyaṃ",
  "tika-abh04t:610_4": "panassa na siyā kammapathabhedoti āha “sattesu uppanno aṭṭhānakopo karotī”ti. Paṭighādipadānaṃ",
  "tika-abh04t:610_5": "ghaṭṭanāpurimayāmavikāruppattisamaññādīsupi dassanato “paṭivirodhādipadāni tesaṃ",
  "tika-abh04t:610_6": "visesanatthānī”ti vuttaṃ.",
  "tika-abh04t:611_0": "1091. Dve dhammā tayo dhammāti saddantarasannidhānena paricchedavato bahuvacanassa",
  "tika-abh04t:611_1": "dassanato “aparicchedena bahuvacanenā”ti vuttaṃ. Uddeso katoti iti-saddo hetuattho.",
  "tika-abh04t:611_2": "Tena bahuvacanena uddesakaraṇaṃ bahuvacanena pucchāya kāraṇanti dīpeti. Uddesānuvidhāyinī",
  "tika-abh04t:611_3": "hi pucchāti. Tathā hi saṅkhāparicchinne uddese “katame vā tayo”ti saṅkhāparicchinnāva",
  "tika-abh04t:611_4": "pucchā karīyatīti. Uddesena dhammānaṃ atthitāmattavacanicchāyaṃ sabhāvabhūmikāraṇaphalādiparicchedo",
  "tika-abh04t:611_5": "viya saṅkhāparicchedopi na kātabboti adhippāyena “aniddhāritaparicchede”tiādi vuttaṃ.",
  "tika-abh04t:611_6": "“Apaccayā dhammā”ti padato pana heṭṭhā anekabhedabhinnā dhammā aparicchedena bahuvacaneneva",
  "tika-abh04t:611_7": "uddiṭṭhā, uddhañca tathā uddisīyantīti taṃ sotapatitatāya bhedābhāvepi paramatthato",
  "tika-abh04t:611_8": "appaccayadhammassa asaṅkhatadhammassa ca sopādisesanirupādisesarāgakkhayādiasaṅkhatādivacanavacanīyabhāvena",
  "tika-abh04t:611_9": "upacaritabhedegahite padadvayena atthi kāci bhedamattāti aparicchedena bahuvacanena",
  "tika-abh04t:611_10": "uddeso katoti yuttaṃ siyā. Uddesānusārīni pucchānigamanānīti tānipi tathā pavattāni.",
  "tika-abh04t:611_11": "Niddeso pana yathādhippetasabhāvādiparicchedavibhāvanavaseneva kātabboti asaṅkhatā",
  "tika-abh04t:611_12": "dhātu icceva kato paramatthato bhedābhāvadīpanatthanti daṭṭhabbaṃ. Kathetukāmatāvasena",
  "tika-abh04t:611_13": "pucchanto yassa katheti, tena kātabbapucchāya karaṇato taggataṃ ajānanaṃ saṃsayaṃ",
  "tika-abh04t:611_14": "vā anuvidhāyayeva pucchatīti “sabhāva…pe… ajānantassa vasena pucchā karīyatī”ti vuttaṃ.",
  "tika-abh04t:611_15": "Niddesato pubbetiādinā aṭṭhakathāyaṃ vuttaṃ pucchānusandhiṃyeva vibhāveti.",
  "tika-abh04t:612_0": "1101. Bhinditvāti vibhajitvā. Rūpāva…pe… viññeyyāti kāmāvacarakusalamahākiriyaviññāṇena",
  "tika-abh04t:612_1": "mahaggatadhammānaṃ sammasanavasena yathāyogaṃ mahaggatappamāṇadhammānaṃ paccavekkhaṇādivasena",
  "tika-abh04t:612_2": "rūparāgārūparāgasampayuttena akusalamanoviññāṇena mahaggatadhammānaṃ abhinivesanaassādanavasena",
  "tika-abh04t:612_3": "taṃtaṃpaññattiyañca taṃtaṃvohāravasena pavattena āvajjanena ca yathāvuttaviññāṇānaṃ",
  "tika-abh04t:612_4": "purecārikena kāmāvacaradhammā na viññeyyā. Itarenāti parittārammaṇena. Kāmāvacarānameva",
  "tika-abh04t:612_5": "ārammaṇānanti niddhāraṇe sāmivacanaṃ. Rūpārammaṇādīhi viññāṇehi tattha rūpārammaṇena",
  "tika-abh04t:612_6": "viññāṇenapi saddādīnaṃ aviññeyyatā rūpassa ca viññeyyatā. Evaṃ sesesupi yojanā daṭṭhabbā.",
  "tika-abh04t:612_7": "Cakkhudvārikena saddādīnaṃ aviññeyyatā rūpassa viññeyyatātiādinā dvārabhedavasena",
  "tika-abh04t:612_8": "yojetabbaṃ. Itaranti iṭṭhamajjhattaṃ aniṭṭhamaniṭṭhamajjhattañca. Rūpāvacarādayo",
  "tika-abh04t:612_9": "kāmāvacaravipākādīhīti rūpāvacarārūpāvacaralokuttarapaññattiyo kāmāvacaravipākehi",
  "tika-abh04t:612_10": "lokuttarā kāmāvacarato ñāṇavippayuttakusalakiriyehi akusalehi ca aviññeyyāti yojetabbaṃ.",
  "tika-abh04t:612_11": "Nibbānassa avijānanasabhāvo eva attasambhavo.",
  "tika-abh04t:613_0": "1102. Rūpārūpāvacarakammūpapattibhave diṭṭhirahito lobho bhavāsavoti yathāvuttavisayo",
  "tika-abh04t:613_1": "diṭṭhisahito sabbakāmāvacaradhammavisayo ca lobho kāmāsavo bhavituṃ yuttoti vuttaṃ",
  "tika-abh04t:613_2": "“bhavāsavaṃ…pe… siyā”ti. Kāmāsavabhavāsavavinimuttassa hi lobhassa abhāvaṃ sayameva",
  "tika-abh04t:613_3": "vakkhatīti. Pāḷiyanti aṭṭhakathākaṇḍapāḷiyaṃ. Tattha yathā “kāmāsavo aṭṭhasu lobhasahagatacittuppādesu",
  "tika-abh04t:613_4": "uppajjatī”ti vuttaṃ, evaṃ “bhavāsavo aṭṭhasu lobhasahagatacittuppādesu uppajjatī”ti",
  "tika-abh04t:613_5": "avatvā “catūsudiṭṭhigatavippayuttalobhasahagatacittuppādesu uppajjatī”ti vuttattā",
  "tika-abh04t:613_6": "“bhavāsavo…pe… yuttesu eva uppajjatī”ti pāḷiyaṃ vuttoti sāvadhāraṇaṃ vuttaṃ. Tathā",
  "tika-abh04t:613_7": "ca vakkhati “bhavāsavo catūsu diṭṭhigatavippayuttesu avijjāsavena saddhiṃ ekadhāva",
  "tika-abh04t:613_8": "ekato uppajjatī”ti. Sopi rāgoti sassatadiṭṭhisahagato rāgo. Kāmabhavapatthanā viya",
  "tika-abh04t:613_9": "kāmāsavoti yuttaṃ vattuṃ. Sassatadiṭṭhisahagatarāgakāmabhavapatthanānampi hi bhavāsavoti",
  "tika-abh04t:613_10": "vattabbapariyāyo atthīti “sassatadiṭṭhisahagato rāgo bhavarāgavasena patthanā bhavāsavo",
  "tika-abh04t:613_11": "nāmā”ti vuttaṃ, na tesaṃ idha adhippetabhavāsavabhāvadassanatthanti aṭṭhakathāyaṃ",
  "tika-abh04t:613_12": "adhippāyo daṭṭhabbo. Tathā hi “rūpārūpasaṅkhāte kammato ca upapattito ca duvidhepi",
  "tika-abh04t:613_13": "bhave āsavo bhavāsavo”ti vuttanti. Tattha kāmabhavapatthanāya tāva kāmāsavabhāvo",
  "tika-abh04t:613_14": "hotu, rūpārūpabhavesu sassatābhinivesasahagatarāgassa kathanti? Sopi yathāvuttavisaye",
  "tika-abh04t:613_15": "kāmanavasena pavattito kāmāsavoyeva nāma. Sabbepi hi tebhūmakā dhammā kamanīyaṭṭhena",
  "tika-abh04t:613_16": "kāmāti. Na cettha aniṭṭhappasaṅgo diṭṭhivippayuttalobhassa bhavāsavabhāvena visuṃ",
  "tika-abh04t:613_17": "uddhaṭattā. Avassañcetamevaṃ viññātabbaṃ, itarathā rūpārūpabhavesu ucchedadiṭṭhisahagatassapi",
  "tika-abh04t:613_18": "lobhassa bhavāsavabhāvo āpajjeyyāti. Kāmāsavādayo eva diṭṭhadhammikasamparāyikāsavabhāvena dvidhā vuttā.",
  "tika-abh04t:614": "1103. Idha pāḷiyāpi bhavāsavavinimuttalobhassa kāmāsavabhāvo na na sakkā yojetunti dassetuṃ “kāmāsavaniddese cā”tiādi vuttaṃ. “Dhammacchando saddhā”ti keci.",
  "tika-abh04t:615_0": "1105. Upādānakkhandhesveva pavattati tabbinimuttassa dhammassa jīvaggahaṇavisayassa",
  "tika-abh04t:615_1": "paramatthato abhāvā. Rūpe…pe… viññāṇe vā pana na patiṭṭhāti rūpādīnaṃ aviparītasabhāvamatte",
  "tika-abh04t:615_2": "aṭṭhatvā sayaṃ samāropitassa tesu parikappanāmattasiddhassa kassaci ākārassa abhinivesanato.",
  "tika-abh04t:615_3": "Tenevāha “tato aññaṃ katvā”ti. Tato upādānakkhandhato. Vedanādayopi hi keci diṭṭhigatikā",
  "tika-abh04t:615_4": "aniccāti passantīti. Tatoti vā sarīrasaṅkhātarūpakkhandhato. “Aññaṃ jīvaṃ aññaṃ sarīra”nti",
  "tika-abh04t:615_5": "hi vuttaṃ. Hotīti bhavati sassataṃ attāti attho. Aññanti brahmaissarādito aññaṃ.",
  "tika-abh04t:616_0": "Arūpabhavo viya rūparāgappahānena rūpabhavo kāmarāgappahānena pattabbo. Rūpībrahmānañca",
  "tika-abh04t:616_1": "pañcakāmaguṇiko rāgo pahīyati, na vimānādīsu rāgoti so akāmarāgoti katvā kāmāsavo",
  "tika-abh04t:616_2": "na hotīti aṭṭhakathāyaṃ paṭikkhittaṃ. Ṭīkākārehi pana kāmāsavabhavāsavavinimuttalobhābhāvadassanena",
  "tika-abh04t:616_3": "rūpībrahmānaṃ vimānādirāgassapi kāmacchandādibhāvato diṭṭhivippayuttarūpārūpabhavarāgavinimutto",
  "tika-abh04t:616_4": "sabbo lobho kāmāsavoti dassito. Tattha yuttaṃ vicāretvā gahetabbaṃ. Siyā āsavasampayutto",
  "tika-abh04t:616_5": "kāmarāgena bhavarāgena vā sahuppattiyaṃ, siyā āsavavippayutto tadaññarāgena sahuppattiyaṃ,",
  "tika-abh04t:616_6": "“catūsu diṭṭhigatā”tiādipāḷiyā abhāvadassanena kāmāsavabhavāsavavinimuttalobhābhāvaṃ",
  "tika-abh04t:616_7": "dassetvā “kāmāsavo”tiādipāḷidassanena diṭṭhirāgassa kāmāsavabhāvaṃ sādheti. Pahātabbadassanatthanti",
  "tika-abh04t:616_8": "pahātabbatādassanatthaṃ. Pahāneti pahānanimittaṃ.",
  "tika-abh04t:617_0": "1121. Jātiyāti khattiyasabhāvādijātisampattiyā. Gottenāti gotamagottādiukkaṭṭhagottena.",
  "tika-abh04t:617_1": "Kolaputtiyenāti mahākulabhāvena. Vaṇṇapokkharatāyāti vaṇṇasampannasarīratāya. “Pokkhara”nti",
  "tika-abh04t:617_2": "hi sarīraṃ vuccatīti. Mānaṃ jappetīti mānaṃ pavatteti karoti. Pavatto māno pavattamāno.",
  "tika-abh04t:617_3": "Puggalavisesanti seyyassa seyyotiādibhedaṃ puggalavisesaṃ. Seyyaṃ bhinditvā pavattamāno",
  "tika-abh04t:617_4": "seyyamāno. Tiṇṇanti seyyassa seyyādīnaṃ tiṇṇaṃ “seyyohamasmī”tiādinā aññaṃ puggalaṃ",
  "tika-abh04t:617_5": "anissāya vuttānaṃ. Seyyādivasena attano mananaṃ paggaho māno, tassa karaṇaṃ seyyohamasmītiādipavattiyevāti",
  "tika-abh04t:617_6": "vuttaṃ “seyyoti ādikiccakaraṇa”nti.",
  "tika-abh04t:618_0": "1140. Sabbopi lobho abhijjhāsabhāvoti abhijjhā āsavadvayasabhāvā, kāmarāgo kāmāsavasabhāvo",
  "tika-abh04t:618_1": "evāti āsavadvayaekāsavabhāvo abhijjhākāmarāgānaṃ viseso vutto. Na abhijjhā ca dhammā",
  "tika-abh04t:618_2": "ṭhapetvā diṭṭhiṃ avijjañca noāsavasabhāvā. Abhijjhā ca āsavadvayasabhāvā eva, naabhijjhāsabhāvo",
  "tika-abh04t:618_3": "ca lobho natthīti adhippāyena “noāsavalobhassa sabbhāvo vicāretabbo”ti āha. Gaṇanāya",
  "tika-abh04t:618_4": "hetuyā sattāti vuttanti pañhāvārapāṭhaṃ sandhāya vuttaṃ. Tattha hi “āsavo dhammo",
  "tika-abh04t:618_5": "āsavassa dhammassa hetupaccayena paccayo. Āsavo dhammo noāsavassa dhammassa. Āsavo",
  "tika-abh04t:618_6": "dhammo āsavassa ca noāsavassa ca. Noāsavo dhammo noāsavassa. Noāsavo dhammo āsavassa.",
  "tika-abh04t:618_7": "Noāsavo dhammo āsavassa ca noāsavassa ca. Āsavo ca noāsavo ca dhammā noāsavassa hetupaccayena",
  "tika-abh04t:618_8": "paccayo”ti imesaṃ vārānaṃ vasena “gaṇanāya sattā”ti vuttaṃ. Tattha yadi noāsavasabhāvopi",
  "tika-abh04t:618_9": "lobho siyā, diṭṭhisampayuttacittassa vasena “āsavo ca noāsavo ca dhammā mohayathāvuttalobhā",
  "tika-abh04t:618_10": "āsavassa dhammassa diṭṭhiyā hetupaccayena paccayo”ti sattamo, pāḷiyaṃ āgataṃ sattamaṃ",
  "tika-abh04t:618_11": "aṭṭhamaṃ katvā “āsavo ca noāsavo ca dhammā āsavassa ca noāsavassa ca dhammassa hetupaccayena",
  "tika-abh04t:618_12": "paccayo”ti navamo pañho vucceyya, na pana vuttoti. Evaṃ diṭṭhisampayuttalobhassa",
  "tika-abh04t:618_13": "noāsavabhāvābhāvaṃ dassetvā itarassapi taṃ dassetuṃ “diṭṭhivippayutte cā”tiādi vuttaṃ.",
  "tika-abh04t:619_0": "1162. Yathārūpe rūpappabandhe vattamāne puggalo gacchati tiṭṭhati nisīdatīti vuccati,",
  "tika-abh04t:619_1": "tathā visadarūpassa uppādakaṃ cittaṃ iriyāpathūpatthambhakaṃ. Taṃ pana kusalato kiriyato",
  "tika-abh04t:619_2": "ca pañcamajjhānacittaṃ abhiññāppattaṃ appattañca bhinditvā sattapaññāsa javanāni",
  "tika-abh04t:619_3": "voṭṭhabbanañcāti aṭṭhapaññāsavidhaṃ. Sahajātadhammānaṃ akammaññabhāvakarattā thinamiddhasahagatacittaṃ",
  "tika-abh04t:619_4": "visadāni rūpāni na samuṭṭhapeti na upatthambheti cāti vuttaṃ “iriyāpathaṃ sandhāretuṃ asakkonta”nti.",
  "tika-abh04t:620_0": "1163. Vipakkhepi bhāvato anekantikattā rūpattāsādhakattaṃ. Garubhāvappatti lahutāviraho",
  "tika-abh04t:620_1": "daṭṭhabbo. Satipi aññesampi akusalādīnaṃ lahutāvirahe thinamiddhānaṃ ekantato lahutāpaṭipakkhattā",
  "tika-abh04t:620_2": "kāraṇānurūpattā ca phalassa “thinamiddhasamuṭṭhitarūpehī”ti vuttaṃ. Na jāgara…pe…",
  "tika-abh04t:620_3": "santatinti etena nāmakāye supanassa asiddhataṃ dasseti. Middhassa phalattāti ettha",
  "tika-abh04t:620_4": "middhaṃyeva niddākāraṇanti nāyaṃ niyamo icchito, niddākāraṇameva pana middhanti niyamo",
  "tika-abh04t:620_5": "icchitoti daṭṭhabbo. Tathā hi khīṇāsavānaṃ niddāya middhato aññaṃ kāraṇaṃ karajakāyassa",
  "tika-abh04t:620_6": "dubbalabhāvo aṭṭhakathāyaṃ dassitoti.",
  "tika-abh04t:621_0": "Chādanaṃ, avattharaṇaṃ vā onāho, so rūpasseva sabhāvoti parassa āsaṅkaṃ manasi katvā",
  "tika-abh04t:621_1": "āha “tena saha vuttā onāhapariyonāhā cā”ti. Asaṅkocavasena visadā pavatti vipphārikabhāvo.",
  "tika-abh04t:621_2": "Āvaraṇabhāvo viyāti etena āvaraṇasabhāvattepi middhassa tabbidhuro anaññasādhāraṇattā",
  "tika-abh04t:621_3": "onahanādibhāvoti dasseti. Sāmaññañhi pañcannampi kāmacchandādīnaṃ āvaraṇasabhāvoti",
  "tika-abh04t:621_4": "āvaraṇabhāvasadisassa onahanādibhāvassa nāmakāye labbhamānassa gahitatāti etthādhippāyo.",
  "tika-abh04t:622_0": "Pānanti anuyogoti ca taṃkiriyāsādhikā cetanā adhippetāti surāpānassa surā…pe… yogassa",
  "tika-abh04t:622_1": "ca akusalabhāvena upakkilesadubbalīkaraṇabhāvo yuttoti vutto. “Surāmerayassa ajjhoharaṇaṃ",
  "tika-abh04t:622_2": "pānaṃ pamādaṭṭhānānuyogo cā”ti parassa adhippāyo. Nīvaraṇaṃ hutvā vātiādinā idaṃ",
  "tika-abh04t:622_3": "dasseti “nīvaraṇasabhāvānaṃ nīvaraṇasampayuttabhāvadassanaparāya codanāya nīvaraṇanti",
  "tika-abh04t:622_4": "katthaci adiṭṭhapayogassa asampayuttassa rūpassa yathālābhato gahaṇaṃ ñāyoyeva na",
  "tika-abh04t:622_5": "hoti, siddhanīvaraṇabhāvasampayuttasabhāvānaṃyeva pana gahaṇanti taṃsabhāvā arūpadhammāyeva",
  "tika-abh04t:622_6": "dassitā, na rūpanti thinaṃ viya middhampi arūpamevāti viññāyatī”ti. Yanti yena vacanena.",
  "tika-abh04t:622_7": "Asambhavavacanatoti asambhavavacanabhāvato.",
  "tika-abh04t:623_0": "Tenāti tena rūpārammaṇassa chandarāgassa pahānavacanena. Rūpappahānato aññoti katvā",
  "tika-abh04t:623_1": "rūpe chandarāgappahānaṃ “añño kāro”ti vuttaṃ. Yaṃ aṭṭhakathāyaṃ “aññathā”ti vuttaṃ.",
  "tika-abh04t:623_2": "Idantiādinā “taṃ pajahathā”ti pāḷiyā na nippariyāyappahānaṃ adhippetanti dasseti.",
  "tika-abh04t:623_3": "Arūpasseva yujjatīti sududdasaṃ dūraṅgamādippavattakaṃ cittaṃ taṃsampayutto arūpadhammoyeva",
  "tika-abh04t:623_4": "vibandhituṃ samatthoti dasseti. Cetaso pariyuṭṭhānanti kusalacittassa gahaṇaṃ. Nīvaraṇāni",
  "tika-abh04t:623_5": "hi uppajjamānāni uppajjituṃ appadānena kusalavāraṃ gaṇhantīti vuccanti. Gahaṇañcettha",
  "tika-abh04t:623_6": "pariyuṭṭhānaṃ “corā magge pariyuṭṭhiṃsū”tiādīsu viya.",
  "tika-abh04t:624_0": "1176. Uddhaccaṃ kukkuccañca saha vuttanti uddesapucchānigamane sandhāya vuttaṃ. Yaṃ",
  "tika-abh04t:624_1": "pana aṭṭhakathāyaṃ uddhaccassa kukkuccena vinābhāvakāraṇaṃ vatvā “bhinditvā vutta”nti",
  "tika-abh04t:624_2": "vuttaṃ, taṃ “nīvaraṇā ceva nīvaraṇasampayuttā cā”ti padassa niddese uddhaccakukkuccānaṃ",
  "tika-abh04t:624_3": "visuṃ niddiṭṭhataṃ sandhāya vuttaṃ. Kāmacchandassa ukkaṭṭhanīvaraṇatā orambhāgiyabhāvo.",
  "tika-abh04t:624_4": "So hi rūparāgārūparāgappakārakāmacchandaṃ upādāya tato tibbakiccatāya “ukkaṭṭhanīvaraṇa”nti",
  "tika-abh04t:624_5": "vuccati. Kāmacchandanīvaraṇantveva lobho vutto, na bhinditvā. Kāmacchandanīvaraṇassa",
  "tika-abh04t:624_6": "ca anavasesato anāgāmimaggena pahāne vuccamāne catutthamaggavajjho lobho anīvaraṇasabhāvo",
  "tika-abh04t:624_7": "āpajjatīti āha “yadi…pe… siyā”ti. Nonīvaraṇo rūparāgārūparāgappakāro lobhadhammo",
  "tika-abh04t:624_8": "nīvaraṇassa avijjādikassa. Ādi-saddena “nonīvaraṇo dhammo nīvaraṇassa ca nonīvaraṇassa",
  "tika-abh04t:624_9": "ca dhammassa. Nīvaraṇo ca nonīvaraṇo ca dhammā nīvaraṇassa dhammassa. Nīvaraṇo ca",
  "tika-abh04t:624_10": "nonīvaraṇo ca dhammā nonīvaraṇassa dhammassa. Nīvaraṇo ca nonīvaraṇo ca dhammā nīvaraṇassa",
  "tika-abh04t:624_11": "ca nonīvaraṇassa ca dhammassa hetupaccayena paccayo”ti ime pañhe saṅgaṇhāti. Cattārīti",
  "tika-abh04t:624_12": "vuttaṃ nīvaraṇapadamūlakānaṃ tiṇṇaṃ nonīvaraṇamūlakassa ekassa vasena. Nīvaraṇanonīvaraṇatadubhayamūlakānaṃ",
  "tika-abh04t:624_13": "pana tiṇṇaṃ tiṇṇaṃ vasena navāti vuttaṃ. Tasmāti yathādassitanayāya pāḷiyā abhāvā",
  "tika-abh04t:624_14": "nonīvaraṇalobhābhāvā.",
  "tika-abh04t:625_0": "1219. Tenevāti purimadiṭṭhiākāreneva uppajjamānena. Diṭṭhigatikehi vuccamānānaṃ “niccaṃ",
  "tika-abh04t:625_1": "subha”nti evamādivacanānaṃ, diṭṭhirahitehi vuccamānānaṃ gaganakusumādilokavohāravacanānañca",
  "tika-abh04t:625_2": "vatthūni vācāvatthumattānīti āha “vācā…pe… vā”ti.",
  "tika-abh04t:626": "1221. Cittena paraloke ṭhitoti yasmiṃ loke nibbattivasena sayaṃ ṭhito, tato aññaṃ lokaṃ paralokoti cittena gahetvā ṭhito.",
  "tika-abh04t:627": "1236. Na hi purimehītiādinā paṭhamamaggādīhi samugghāṭitaapāyagamanīyabhāvādikā eva rāgādayo dutiyamaggādīhi pahīyantīti dasseti.",
  "tika-abh04t:628": "1287. Upaṭṭhitepi duggatinimittādike na tathā tibbo lobho uppajjati, yathā sugatinimittādiketi āha “balavanikantivirahenā”ti.",
  "tika-abh04t:629_0": "1301. Ekasmiṃ cittuppāde uppannānaṃ viya ekasmiṃ santāne uppannānampi sahapavattipariyāyo",
  "tika-abh04t:629_1": "atthīti pahānekaṭṭhena rāgaraṇena vicikicchuddhaccasahagatamohassa saraṇatā vuttā.",
  "tika-abh04t:629_2": "Uddhaccavicikicchāhi yo moho sahajāto bhave, sopi rāgena saraṇo pahānekaṭṭhabhāvatoti.",
  "tika-abh04t:629_3": "Lobhadosamohatadekaṭṭhakilesataṃsampayuttakkhandhataṃsamuṭṭhānakammabhedato sabbassapi",
  "tika-abh04t:629_4": "akusalassa saṅgahaṇavasena pavatto saraṇapadaniddeso araṇavibhaṅgasuttenapi aññadatthu",
  "tika-abh04t:629_5": "saṃsandatīti dassetuṃ “araṇavibhaṅgasutte”tiādimāha. Yaṃ pana aṭṭhakathāyaṃ sampayogappahānekaṭṭhabhāvadīpanena",
  "tika-abh04t:629_6": "rāgādīnaṃ sabbesaṃ vā akusaladhammānaṃ saraṇabhāvadassanaṃ, taṃ pāḷiyā yathādassitadhammānaṃ",
  "tika-abh04t:629_7": "aññamaññasaraṇabhāvadassanaparaṃ, tadaññadhammānaṃ saraṇabhāvapaṭisedhanaparanti",
  "tika-abh04t:629_8": "araṇavibhaṅgasuttavirodhoti daṭṭhabbaṃ. Suttantadesanāya vā pariyāyakathābhāvato",
  "tika-abh04t:629_9": "nippariyāyato saraṇabhāvo viya araṇabhāvopi akusaladhammānaṃyevāti tathāpavattāya",
  "tika-abh04t:629_10": "aṭṭhakathāya na koci suttavirodhoti daṭṭhabbaṃ.",
  "tika-abh04t:630": "Suttantikadukanikkhepakathāvaṇṇanā",
  "tika-abh04t:631_0": "1313. Ahaṃ-saddena hetubhūtena yo atthoti ettha ahaṃ-saddo atthoti adhippeto. Atthāvabodhanattho",
  "tika-abh04t:631_1": "hi saddappayogo. Atthaparādhīno kevalo atthapadatthako, so padatthavipariyesakārinā",
  "tika-abh04t:631_2": "pana iti-saddena parato payuttena saddapadatthako jāyati yathā gāvīti ayamāhāti go-saddaṃ",
  "tika-abh04t:631_3": "āhāti viññāyati. Tena viññattivikārasahito saddo paññattīti dasseti. Tathā hi “buddhassa",
  "tika-abh04t:631_4": "bhagavato vohāro lokiyasote paṭihaññatī”tiādinā paññattiyā vacanabhāvaṃ sādhayati.",
  "tika-abh04t:631_5": "Aññathātiādinā paññattiyā asaddasabhāvatte dosamāha. Adhivacanāditā siyā, tathā ca",
  "tika-abh04t:631_6": "adhivacanādīnaṃ adhivacanapathādito viseso na siyāti dukoyeva na sambhaveyyāti adhippāyo.",
  "tika-abh04t:631_7": "Aṭṭhakathāyaṃ pana sakasantatipariyāpanne rūpādayo dhamme samūhato santānato ca ekattavasena",
  "tika-abh04t:631_8": "gahetvā ahanti vohariyamānā upādāpaññatti saṅkhāyati voharīyatīti saṅkhāti adhippetā.",
  "tika-abh04t:631_9": "Tathā sesesu yathāsambhavaṃ daṭṭhabbaṃ. Tenevāha “dattoti ettāvatā sattapaññattiṃ",
  "tika-abh04t:631_10": "dassetvā aññampi upādāpaññattiṃ dassetu”ntiādi. Padatthassāti ahaṃ-saddādipadābhidheyyassa,",
  "tika-abh04t:631_11": "paramatthassa vā. Adhivacanaṃ saddoti adhippāyena “vadantenā”tiādi vuttaṃ. So hi",
  "tika-abh04t:631_12": "attanā ñāpetabbamatthaṃ sayaṃ ñāto eva ñāpetīti aggahitasambandhassa na saddo atthappakāsanasamatthoti",
  "tika-abh04t:631_13": "vuttaṃ “pubbe gahitasaññenā”ti. Visesena ñāyatīti samaññāti saṃ-saddassa visesatthataṃ āha.",
  "tika-abh04t:632_0": "Karīyatīti idaṃ imassatthassa adhivacananti evaṃ nikkhipīyati. Nāmabhūtaṃ vacanameva",
  "tika-abh04t:632_1": "taṃ taṃ atthaṃ niddhāretvā sahetukaṃ katvā vadati byañjayati cāti āha “nāmamicceva",
  "tika-abh04t:632_2": "vuttaṃ hotī”ti. Tenevāha “na hi pathavī”tiādi. Pathavīsaṅkhātanti pathavī-saddābhidheyyaṃ.",
  "tika-abh04t:633_0": "Ācariyāti aṭṭhakathāya saṃvaṇṇanakā ācariyā, na aṭṭhakathācariyāti adhippāyena vadati.",
  "tika-abh04t:633_1": "Mātikāyanti mātikāvaṇṇanāyaṃ. Tenāti mātikāvaṇṇanāvacanena. Imissā pāḷiyā aṭṭhakathāya",
  "tika-abh04t:633_2": "ca atthadassanassa etassa yathāvuttassa ācariyavādassa virodho siyā, tameva virodhaṃ",
  "tika-abh04t:633_3": "“na hī”tiādinā vivarati. Tattha adhivacanapathādibhāvena vuttānaṃ dhammānaṃ pakāsakassa",
  "tika-abh04t:633_4": "sabhāvassa viññattivikārasahitasaddasseva vacanamattaṃ adhikāraṃ katvā pavattiādi",
  "tika-abh04t:633_5": "yujjati, na asabhāvassāti adhippāyena “uppādavayakiccarahitassā”tiādi vuttaṃ. Tattha",
  "tika-abh04t:633_6": "aniddhāritasabhāvassāti paramatthato anupaladdhasabhāvassa.",
  "tika-abh04t:634_0": "Duvidhāti paññāpanapaññāpitabbabhedato duvidhā. Yathāvuttappakārāti uppādavayakiccarahitātiādippakārā.",
  "tika-abh04t:634_1": "Aṭṭhakathāyaṃ puggalapaññattivaṇṇanāyaṃ. Nanu ca tattha upanidhāpaññattiādayo aparāpi",
  "tika-abh04t:634_2": "paññattiyo vuttā, atha kasmā “cha paññattiyova vuttā”ti vuttaṃ? Saccaṃ vuttā, tā",
  "tika-abh04t:634_3": "pana vijjamānapaññattiādīsu chasu eva antogadhāti “aṭṭhakathāyaṃ vijjamānapaññattiādayo",
  "tika-abh04t:634_4": "cha paññattiyova vuttā”ti vuttaṃ.",
  "tika-abh04t:635_0": "Tattha rūpādi viya avijjamānattā paññāpitabbattā ca avijjamānapaññatti, avijjamānassa",
  "tika-abh04t:635_1": "ca sattarathādiatthassa paññāpanato avijjamānapaññattīti evaṃ avijjamānapaññattivacanena",
  "tika-abh04t:635_2": "yathāvuttā duvidhāpi paññatti saṅgahitāti āha “avijjamāna…pe… vuttā”ti. Itarehīti",
  "tika-abh04t:635_3": "vijjamānapaññattiādīhi avasesehi pañcahi, rūpavedanādīnaṃ sattarathādīnañca atthānaṃ",
  "tika-abh04t:635_4": "pakārehi ñāpanato taṃtaṃvācako saddoyeva visayabhedato vijjamānapaññattiādibhedā",
  "tika-abh04t:635_5": "paññatti saṅkhādīhi dasahi padehi vuttāti ayaṃ purimo attho, so ca yathārutavaseneva",
  "tika-abh04t:635_6": "pāḷiyā viññāyamānattā “pāḷianugato ujuko”ti ca vutto. Yadi cātiādīsu sattādikā yathāvuttappakārā",
  "tika-abh04t:635_7": "upādāpaññatti yadi avijjamānapaññatti, sā atthīti na vattabbā. Avijjamānā ca sā paññāpitabbato",
  "tika-abh04t:635_8": "paññatti cāti tesaṃ ācariyānaṃ laddhīti adhippāyo. Idāni tassā laddhiyā vasena paññattipathāti",
  "tika-abh04t:635_9": "vuttadhammānampi vijjamānapaññattibhāvāpatticodanena tattha dosaṃ dasseti “yathā",
  "tika-abh04t:635_10": "cā”tiādinā. Tatoti yasmā avijjamānattā paññāpitabbattā ca sattarathādīnaṃ avijjamānapaññattibhāvo",
  "tika-abh04t:635_11": "viya vijjamānattā paññāpitabbattā ca sabbesaṃ sabhāvadhammānaṃ vijjamānapaññattibhāvo",
  "tika-abh04t:635_12": "āpajjati, tasmāti attho.",
  "tika-abh04t:636_0": "“Athā”tiādinā paññattipathaniddesato visiṭṭhassa paññattidhammaniddesassa sayameva",
  "tika-abh04t:636_1": "kāraṇamāsaṅkati. “Nāpī”tiādinā tassa kāraṇassa asiddhataṃ dasseti. “Purisoti saṅkhā”tiādīsu",
  "tika-abh04t:636_2": "saṅkhādayopi nāmādīhi atthato avisiṭṭhā vuttāti āha “saṅkhādisaddānaṃ samānatthattā”ti.",
  "tika-abh04t:636_3": "Vacanaggahaṇaṃ vacanuccāraṇaṃ. Aññassāti nāmapaññattiṃ sandhāyāha. Tesanti saṅketaggahaṇavacanaggahaṇānaṃ.",
  "tika-abh04t:636_4": "Asamatthatā na sambhavatīti yojanā. Tameva asambhavaṃ “yadi hī”tiādinā vivarati.",
  "tika-abh04t:636_5": "Paññattiyāti nāmapaññattiyā. Paññattipaññāpaneti yāya nāmapaññattiyā upādāyapaññatti",
  "tika-abh04t:636_6": "rūpādayo ca paññāpīyanti, yā ca sotadvāraviññāṇasantānānantaramuppannena gahitapubbasaṅketena",
  "tika-abh04t:636_7": "manodvāraviññāṇasantānena gayhati, sā ayaṃ nāmāti tassā paññāpane asaṅkarato ṭhapane.",
  "tika-abh04t:636_8": "Atha vā sotadvāraviññāṇasantānānantaramuppannena manodvāraviññāṇasantānena paññattiyā",
  "tika-abh04t:636_9": "gāhāpane paricchindane. Tassā aññā paññatti vattabbā siyāti tassā nāmapaññattiyā",
  "tika-abh04t:636_10": "ñāpane saṅketaggahaṇavacanaggahaṇānaṃ sahakārīkāraṇabhūtā aññā nāmapaññatti atthīti",
  "tika-abh04t:636_11": "vattabbā anuññātabbā siyā. Tato atthavijānanameva na siyāti kevalāni saṅketaggahaṇavacanaggahaṇāni",
  "tika-abh04t:636_12": "atthapaññāpane viya paññattiñāpanepi asamatthāni, paññatti ca ñātāyeva tesaṃ sahakārīkāraṇaṃ",
  "tika-abh04t:636_13": "taṃjānanatthaṃ paññattianantaraparikappane ca anavatthānāpattīti atthādhigamassa",
  "tika-abh04t:636_14": "sambhavo eva na bhaveyya.",
  "tika-abh04t:637_0": "Saṅketo rūpādīsu na kiñci hoti, bhūtādinimittaṃ bhāvanāvisesañca upādāya vohariyamānā",
  "tika-abh04t:637_1": "kasiṇādipaññatti viya taṃ taṃ saṅketitabbaṃ saṅketakaraṇañca upādāya vohāramatto,",
  "tika-abh04t:637_2": "tassa ca paññāpikā nāmapaññattīti yathāvuttadosāpattiṃ dassento “nāpi saṅketaggahaṇa”nti",
  "tika-abh04t:637_3": "avoca. Nanu ca atthavijānanāsambhavacodaneneva saṅketaggahaṇābhavopi dassitoti? Saccametaṃ,",
  "tika-abh04t:637_4": "saṅkete pana ācariyānaṃ matibhedo vijjati. Tattha ekapakkhiko ayaṃ dosoti dassanatthaṃ",
  "tika-abh04t:637_5": "tassa visuṃ vacanaṃ vuccamānā rūpādayo dhammāvacanatthā paññāpitabbā ca, tadabhidhāyako",
  "tika-abh04t:637_6": "saddo paññattīti. Ettāvatā sabbavohāro sijjhatīti adhippāyena “vacana…pe… janaṃ natthī”ti",
  "tika-abh04t:637_7": "āha. Paññattiyā vacanabhāvo siddho paṭihananasotabbatādīpakattā tesaṃ pāṭhānanti",
  "tika-abh04t:637_8": "adhippāyo. Ādi-saddena “atthi keci buddhassa bhagavato vohāraṃ suṇanti, niruttipaṭisambhidā",
  "tika-abh04t:637_9": "paccuppannārammaṇā”ti evamādiṃ saṅgaṇhāti. Tasmāti yasmā “paññattidhammā”ti padassa",
  "tika-abh04t:637_10": "yathāvuttapaññattiyo atthoti etasmiṃ pakkhe mātikāvaṇṇanāya virodho, aṭṭhakathāyaṃ",
  "tika-abh04t:637_11": "avuttatā, imissā pāḷiyā ananugamo, sabbe dhammā paññattīti niddisitabbatā, paññattipathapadassa",
  "tika-abh04t:637_12": "navattabbatā, anavatthānāpattito atthavijānanāsambhavoti aneke dosā, viññattivikārasahitassa",
  "tika-abh04t:637_13": "pana saddassa paññattibhāve yathāvuttadosābhāvo anekesaṃ pāṭhappadesānañca anulomanaṃ,",
  "tika-abh04t:637_14": "tasmā. Tattha yuttaṃ gahetabbanti adhippāyenāha “pāḷi…pe… tabbo”ti.",
  "tika-abh04t:638_0": "Yadi sattātiādinā saddassa paññattibhāve aṭṭhakathāya virodhamāha. Evaṃ paññattibhāve",
  "tika-abh04t:638_1": "yadi saddassa paññattibhāvo, tassa paramatthato vijjamānattā rūpādiatthassa ca paññāpanato",
  "tika-abh04t:638_2": "vijjamānapaññattibhāvo eva siyā, na avijjamānapaññattibhāvo. Na hi te sattādayo paññattīti.",
  "tika-abh04t:638_3": "Evañca avijjamānapaññattiyā abhāvo eva siyā. Vuttā ca aṭṭhakathāyaṃ “avijjamānapaññattī”ti.",
  "tika-abh04t:638_4": "Itaro visayassa avijjamānattā tassa avijjamānapaññattibhāvoti yathāvuttavirodhābhāvaṃ",
  "tika-abh04t:638_5": "dassento “avijjamānāna”ntiādimāha. Idāni sattādivisayassa kenacipi pariyāyena atthitāya",
  "tika-abh04t:638_6": "abhāvadassanena tabbisayāya paññattiyā avijjamānapaññattibhāvaṃyeva vavatthapeti",
  "tika-abh04t:638_7": "“ayañca vādo”ti. Vijjamānā eva sattādayo rūpādisabhāvābhāvavasena “avijjamānā”ti",
  "tika-abh04t:638_8": "vuccanti, na sabbathā abhāvato. Tathā hi tathā tathā paññāpiyamānabhāvena viññāyantīti",
  "tika-abh04t:638_9": "yathāvuttarūpo vādo “rūpaṃ atthīti? Hevatthi heva natthīti. Sevatthi seva natthīti.",
  "tika-abh04t:638_10": "Na hevaṃ vattabbe. Sevatthi seva natthīti. Āmantā. Atthaṭṭho natthaṭṭho”ti evaṃ pavattāya",
  "tika-abh04t:638_11": "hevatthikathāya. Tattha hi rūpādayo dhammā rūpādisabhāvena atthi, vedanādisabhāvena",
  "tika-abh04t:638_12": "natthi, tasmā sabbamevidaṃ evaṃ atthi evaṃ natthīti evaṃladdhike sandhāya “rūpaṃ",
  "tika-abh04t:638_13": "atthī”ti pucchā sakavādissa. “Hevatthi heva natthī”ti vissajjanaṃ paravādissa. Atha",
  "tika-abh04t:638_14": "naṃ sakavādī yadi rūpameva evaṃ atthi evaṃ natthīti laddhi, evaṃ sante so eva atthi",
  "tika-abh04t:638_15": "so eva natthi nāmāti pucchanto “sevatthī”ti āha. Itaro teneva sabhāvena atthitaṃ,",
  "tika-abh04t:638_16": "teneva natthitaṃ sandhāya paṭikkhipati. Dutiyaṃ puṭṭho sakabhāvena atthitaṃ, parabhāvena",
  "tika-abh04t:638_17": "natthitaṃ sandhāya paṭijānāti. Tato sakavādī “atthaṭṭho natthaṭṭho”tiādinā atthitā",
  "tika-abh04t:638_18": "vā natthitā vā aññamaññaviruddhā ekasmiṃ dhamme vinā kālabhedena asambhavattāti kiṃ",
  "tika-abh04t:638_19": "ekattaṃ āpajjatīti dassento paravādiṃ niggaṇhātīti. Paṭisiddhoti ca “rūpaṃ ‘rūpa’nti",
  "tika-abh04t:638_20": "hevatthi, rūpaṃ ‘vedanā’ti heva natthī”tiādinā vuttāya rūpavedanāsaññāsaṅkhāraviññāṇānaṃ",
  "tika-abh04t:638_21": "sakabhāvena atthitāya parabhāvena natthitāya ca paṭisedhanena sattādīnampi tathābhāvo",
  "tika-abh04t:638_22": "paṭisedhito hotīti katvā vuttaṃ.",
  "tika-abh04t:639_0": "Rūpādayo na hontīti rūpādisabhāvā na honti. Tathā tathāti samūhasantānādivasena.",
  "tika-abh04t:639_1": "Vicittasaññā parikappavasena uppajjati. Yadi sattarathādisaññāvalambito vacanattho",
  "tika-abh04t:639_2": "vijjamāno na hoti, nanu sattarathādiabhilāpā anariyavohārā jāyantīti āha “na ca te",
  "tika-abh04t:639_3": "abhilāpā”tiādi. Attano vasena kiñci ahontaṃ paññāpakassa vacanasseva vasena paññāpitabbattā",
  "tika-abh04t:639_4": "paññattivohāraṃ labhati. Imināva adhippāyenātiādi “sayaṃ avijjamāno”tiādinā vuttamevatthaṃ",
  "tika-abh04t:639_5": "sandhāyāha. Tanti sattādiggahaṇaṃ. “Brahmavihāracatukkaṃ sattapaññattiṃ ārabbha pavattattā",
  "tika-abh04t:639_6": "navattabbārammaṇaṃ nāma hotī”tiādinā aṭṭhakathāyaṃ tattha tattha na vattabbanti vuttaṃ.",
  "tika-abh04t:639_7": "Yadi parittādibhāvena na vattabbaṃ, kathaṃ avijjamānassa sattādikassa paccayabhāvoti",
  "tika-abh04t:639_8": "āha “khandhasamūhasantāna”ntiādi. Tanti khandhasamūhasantānaṃ. Tadupādānabhūtanti",
  "tika-abh04t:639_9": "puggaloti gahaṇapaññattīnaṃ kāraṇabhūtaṃ. Yadi puggalasaññāya sevamānassa kusalādiuppatti",
  "tika-abh04t:639_10": "hoti, kathaṃ puggaladassanaṃ micchādassananti paṭisiddhanti āha “yasmā panā”tiādi.",
  "tika-abh04t:639_11": "Pathavīdhātu upalabbhatīti puggalābhāve vipakkhavasena nidassanamāha. Idañhettha",
  "tika-abh04t:639_12": "anumānaṃ. Na rūpādayo vivecetvā puggalo upalabbhati tesaṃ aggahaṇe tathārūpāya buddhiyā",
  "tika-abh04t:639_13": "abhāvato sevanādayo viyāti. Puggalo upalabbhati sacchikaṭṭhaparamatthena yo chaviññāṇaviññeyyoti",
  "tika-abh04t:639_14": "saṃsarati muccati cāti evaṃ diṭṭhiyā parikappitapuggalova paṭisedhito, na vohārapuggaloti",
  "tika-abh04t:639_15": "dassento “paṭise…pe… diṭṭhī”ti āha.",
  "tika-abh04t:640_0": "Gāthāya pañcasu khandhesu rūpaṃ vedanā saññā cetanā viññāṇanti etesu kaṃ nāma dhammaṃ",
  "tika-abh04t:640_1": "sattoti jānāsi nu, etesu ekampi sattoti gaṇhituṃ nārahatīti dasseti. Atha etehi añño",
  "tika-abh04t:640_2": "eko satto atthīti paccesi. Evampi māra diṭṭhigataṃ nu te. Nu-saddo diṭṭhigatameveti",
  "tika-abh04t:640_3": "avadhāraṇattho. Kasmā? Yasmā suddhasaṅkhārapuñjoyaṃ. Tamevatthaṃ vivarati “nayidha",
  "tika-abh04t:640_4": "sattūpalabbhatī”ti. Yasmā paccakkhato vā anumānato vā anupaladdhito natthi ettha",
  "tika-abh04t:640_5": "koci satto nāmāti adhippāyo. Yadi satto natthi, kathaṃ satto saṃsāramāpādītiādi nīyatīti.",
  "tika-abh04t:640_6": "Kimettha netabbaṃ, sattoti vohārasatto adhippeto, yasmā satta-saddo vohāre pavattatīti.",
  "tika-abh04t:640_7": "Dutiyagāthāya sambandhaṃ dassento “satto panā”tiādimāha. Aṅgasambhārāti aṅgasambhārato",
  "tika-abh04t:640_8": "akkhacakkaīsādiaṅgasambhāramupādāyāti attho. Sattoti vohāro.",
  "tika-abh04t:641_0": "Avijjamānassāti accantaṃ avijjamānassa sasavisāṇādikassa. Yadi accantaṃ avijjamānaṃ,",
  "tika-abh04t:641_1": "kathaṃ taṃ gayhatīti āha “parikappita”nti. Lokasaññātaṃ ghaṭādi. Ettha pana yathā",
  "tika-abh04t:641_2": "attānaṃ ārabbha uppajjamānakadhammānaṃ taṃsantatipatitānañca kilesupatāpābhāvena",
  "tika-abh04t:641_3": "assatthabhāvapaccayatāya uppādādirahitampi nibbānaṃ “assāsanakarasa”nti vuccati,",
  "tika-abh04t:641_4": "evaṃ attānaṃ ārabbha pavattanakadhammavasena uppādādirahitāpi paññatti pavattāti",
  "tika-abh04t:641_5": "vuttā. Hetuattho vā antonītoti pavattitā vohāritāti attho daṭṭhabbo. Tathā nāmapaññatti",
  "tika-abh04t:641_6": "paññapetabbamatthaṃ gahitāyeva paññāpeti, viññatti viya adhippāyaṃ viññāpetīti sā",
  "tika-abh04t:641_7": "gahetabbābhāvato vuccamānatthadvārena vuccamānāti vuttā. Paññāpitabbapaññattiyā pana",
  "tika-abh04t:641_8": "vuccamānabhāve vattabbameva natthi. Tathā pakārato ñāpanabhāvena ñāpetabbañāpananti",
  "tika-abh04t:641_9": "katvā gahetabbattāyeva ca tassā aniddhāritasabhāvatā paṭikkhittā daṭṭhabbā. Na hi",
  "tika-abh04t:641_10": "sabhāvadhammānaṃ kakkhaḷaphusanādi sarūpato saddena vacanīyabhāvaṃ bhajati, apica",
  "tika-abh04t:641_11": "kho nesaṃ kāladesādibhedabhinnānaṃ vinivattaaññajātiyako sajātiyasādhāraṇo pubbasaṅketānurūpaṃ",
  "tika-abh04t:641_12": "ajjhāropasiddho sāmaññākāro vacanīyo. Tatthāpi na vinā kenaci pavattinimittena saddo",
  "tika-abh04t:641_13": "pavattatīti tassa pavattinimittabhūto lokasaṅketasiddho taṃtaṃvacanatthaniyato sāmaññākāraviseso",
  "tika-abh04t:641_14": "nāma paññattīti pubbācariyā. So hi tasmiṃ tasmiṃ atthe saddaṃ nāmeti, tassa tassa",
  "tika-abh04t:641_15": "vā atthassa nāmasaññaṃ karotīti nāmaṃ, pakārehi ñāpanato paññatti cāti.",
  "tika-abh04t:642_0": "Kassa pana so ākāravisesoti? Paññāpetabbatthassāti veditabbaṃ. Anekākārā hi atthāti.",
  "tika-abh04t:642_1": "Evañca katvā tassā paññattiyā gahetabbatāvacanañca samatthitaṃ bhavati, avassañca",
  "tika-abh04t:642_2": "etamevaṃ sampaṭicchitabbaṃ. Aññathā vacanavacanīyabhedānaṃ saṅkaro siyā, sabbopi",
  "tika-abh04t:642_3": "attho sabbassa saddassa vacanīyo, sabbo ca saddo sabbassa atthassa vācakoti na cettha",
  "tika-abh04t:642_4": "saṅketaggahaṇeneva tesaṃ pavattāti sakkā vattuṃ vavatthitesu eva tesu saṅketaggahaṇassa pavattito.",
  "tika-abh04t:643_0": "Apare pana “yathā dhūmato aggianumāne na kevalena dhūmeneva aggi viññāyati, dhūmassa",
  "tika-abh04t:643_1": "pana agginā avinābhāvasaṅkhāto sambandho viññāyamāno dhūmena aggi viññāyati, evaṃ",
  "tika-abh04t:643_2": "saddena atthavijānane na kevalena saddena tadattho viññāyati. Taṃtaṃsaddassa pana",
  "tika-abh04t:643_3": "tena tena atthena avinābhāvasaṅkhāto sambandho viññāyamāno tena tena saddena atthaṃ",
  "tika-abh04t:643_4": "ñāpetīti veditabbaṃ. Aññathā aggahitasambandhenapi saddasavanamattena tadattho viññāyeyyāti.",
  "tika-abh04t:643_5": "Yo yamettha yathāvuttarūpo sambandho, so tassa tassa atthassa saññāpanabhāvena nāmanti",
  "tika-abh04t:643_6": "paramatthato abhāvā lokasaṅketavasena lokasaṅketoti vā siddho ñātoti lokasaṅketasiddhoti,",
  "tika-abh04t:643_7": "saddena pakāsiyamānānaṃ atthappakārānaṃ adhigamahetutāya pakārato ñāpanato paññattīti",
  "tika-abh04t:643_8": "ca vutto”ti vaṇṇayanti.",
  "tika-abh04t:644_0": "Saṅkhatāsaṅkhatavinimuttassapi ñeyyavisesassa abhāve ghaṭādisaddābhidheyyā viya pathavīphassādisaddavacanīyopi",
  "tika-abh04t:644_1": "na labbhatiyevāti sabbavohāralopo siyā. Yasmā ca rūpārūpadhammā pabandhasaṅkhātataṃtaṃvisesākāravaseneva",
  "tika-abh04t:644_2": "pavattanti, na kevalā, tasmā tesaṃ te saṇṭhānasamūhaavatthāvisesākārā yadipi paramatthato",
  "tika-abh04t:644_3": "kiñci na honti, paramatthato pana vijjamānānaṃ rūpādīnaṃ upādānānaṃ vasena vijjamānabhāvaṃ",
  "tika-abh04t:644_4": "labhitvā taṃtaṃgahaṇānurūpaṃ taṃtaṃabhilāpādhikaraṇaṃ bhavati. Upādāyapaññatti hi",
  "tika-abh04t:644_5": "upādānato yathā aññā anaññāti ca na vattabbā, evaṃ sabbathā atthi natthīti ca na",
  "tika-abh04t:644_6": "vattabbā. Tayopi hi ete santāyevāti evaṃ tāva mātikāvaṇṇanāya na koci virodho. Saṅkhāyati",
  "tika-abh04t:644_7": "saṃkathīyatīti saṅkhāti ayamattho kathetabbabhāvena vacanattheyeva niruḷho, na vacanasminti",
  "tika-abh04t:644_8": "vacanapakkhassa ujukatā sambhavati. Vacanapakkhoyeva pāḷianugato, na paramparāgato",
  "tika-abh04t:644_9": "yathāvutto atthoti kuto panetaṃ labbhā. Na hi anīto attho pāḷiananugato, nāpi sabbā",
  "tika-abh04t:644_10": "pāḷinītatthā evāti yathāvuttā duvidhā paññattiyo aṭṭhakathāyaṃ chahi paññattīhi yathāsambhavaṃ",
  "tika-abh04t:644_11": "vuttāyevāti siddhametaṃ atthīti na vattabbāti.",
  "tika-abh04t:645_0": "Yadi paramatthato atthitāpaṭisedho, iṭṭhametaṃ. Atha vohārato, sattarathaghaṭādīhi",
  "tika-abh04t:645_1": "sattarathādivacanappayogoyeva na sambhaveyyāti. Na hi vacanīyarahito vacanappayogo",
  "tika-abh04t:645_2": "atthīti. Paramatthadhammānaṃ asabhāvadhammabhūtāya paññattiyā vibhāgadassanatthā",
  "tika-abh04t:645_3": "adhivacanādidukattayadesanāti na paramatthadhammānaṃ rūpādīnaṃ paññattibhāvāpattīti.",
  "tika-abh04t:645_4": "Na ca paññattipathapaññattidhammaniddesānaṃ avisesavacanaṃ yuttaṃ, saddasseva pana",
  "tika-abh04t:645_5": "paññattibhāve siyā kāci tesaṃ visesamattā. Paññāpitabbassa aparamatthasabhāvasseva",
  "tika-abh04t:645_6": "paññattibhāvo adhippetoti na sabbo paññattipatho paññattisaddena vutto, paññatti",
  "tika-abh04t:645_7": "ca paññāpetabbabhāvena vuttāti paññattipathapadaṃ vattabbameva. Evañcetaṃ icchitabbaṃ.",
  "tika-abh04t:645_8": "Itarathā saddassa ca paññāpitabbatāya paññattipathabhāvoti paññattipadaṃ na vattabbaṃ",
  "tika-abh04t:645_9": "siyāti ca sakkā vattuṃ, nikkhepakaṇḍe vibhattāyeva paññatti “puriso māgaṇḍiyo”ti",
  "tika-abh04t:645_10": "etthāpi dassitāti na na sakkā vattuṃ. Tathāpi hi yathāvuttaupādāyapaññattināmapaññattīnaṃ",
  "tika-abh04t:645_11": "sabhāvasambhavatoti saṅkhādisaddānaṃ samānatthatāpi tesaṃ matimattameva, viññatti",
  "tika-abh04t:645_12": "viya adhippāyaṃ viññāpentā sayaṃ ñātāyeva nāmapaññatti paññāpetabbamatthaṃ paññāpeti",
  "tika-abh04t:645_13": "gahitasarūpatāya padīpo viya rūpagatavidhaṃsaneti na paññattiantaraparikappanena",
  "tika-abh04t:645_14": "payojanaṃ atthi paññāpetabbatthapaññāpane, nāmapaññattipaññāpane pana upādānabhedabhinnā",
  "tika-abh04t:645_15": "upādāyapaññatti viya taṃtaṃvacanavacanatthabhedabhinnā nāmapaññattīti aññā paññatti",
  "tika-abh04t:645_16": "icchitā eva. Na ca anavatthānadoso taṃtaṃvacanassa tadatthavibhāvane sahakārīkāraṇabhāvena",
  "tika-abh04t:645_17": "paṭiniyatasarūpattā. Etena saṅketaggahaṇābhāvopi paṭisiddho daṭṭhabbo, tathā nāmapaññattiyā",
  "tika-abh04t:645_18": "payojanābhāvo. Dassitappayojanā hi sā pubbeti.",
  "tika-abh04t:646_0": "“Vohāro lokiyasote paṭihaññatī”tiādīsu sotabbassa saddassa vasena tabbisayabhūtā",
  "tika-abh04t:646_1": "vohārādayo paṭihananasotabbatāpariyāyena vuttāti daṭṭhabbā. Saddoyeva vā tattha vohārādisahacāritāya",
  "tika-abh04t:646_2": "tathā vutto. Na hi sakkā sabbattha ekarasā desanā pavattīti vattuṃ. Tathā hi katthaci",
  "tika-abh04t:646_3": "sukhā dukkhā, sukhāpi vedanā dukkhāti vuccanti, dukkhā sukhā, dukkhāpi sukhāti, evaṃ",
  "tika-abh04t:646_4": "yathāvuttā duvidhāpi paññatti adhivacanādipāṭhassa atthabhāvena aṭṭhakathāyaṃ vuttāyevāti.",
  "tika-abh04t:646_5": "Ayaṃ saṅkhatāsaṅkhatavinimuttaṃ ñeyyavisesaṃ icchantānaṃ vasena vinicchayo.",
  "tika-abh04t:647_0": "1316. Satipi paresaṃ sāmaññādināmakārakānaṃ nāmakaraṇabhāve parānapekkhatāya tato",
  "tika-abh04t:647_1": "ativiya yutto idha nāmakaraṇasabhāvo ukkaṃsaparicchedena nāmakaraṇatthoti adhippetoti",
  "tika-abh04t:647_2": "dassetuṃ “aññaṃ anapekkhitvā”tiādimāha. Nāmakaraṇasabhāvatā na hoti asabhāvikatāya",
  "tika-abh04t:647_3": "kadācideva pavattito cāti adhippāyo. Sabhāvasiddhattāti vedanādīnaṃ vedanādināmakaraṇadhammataṃ",
  "tika-abh04t:647_4": "āha. Yadi vedanādīnaṃ kenaci akataṃ sakanāmaṃ ādāyayeva pavattanato opapātikanāmānaṃ",
  "tika-abh04t:647_5": "nāmakaraṇaṭṭhena nāmabhāvo, evaṃ sati pathavīādīnampi nāmabhāvo āpajjati, aññathā",
  "tika-abh04t:647_6": "pathavīādinidassanameva na siyāti anuyogaṃ manasi katvā āha “pathavīādinidassanenā”tiādi.",
  "tika-abh04t:647_7": "Ekadesasāmaññena hi yathādhippetena upamā hoti, na sabbasāmaññenāti. Evampi yadi",
  "tika-abh04t:647_8": "sabhāvasiddhanāmattā vedanādayo nāmaṃ, pathavīādīnampi anivattanīyo nāmabhāvoti āha",
  "tika-abh04t:647_9": "“niruḷhattā”tiādi. Tena yaṃnimittaṃ vedanādīsu nāmasaddappavatti, satipi tadaññesaṃ",
  "tika-abh04t:647_10": "taṃnimittayoge go-saddo viya kukkuṭādisattapiṇḍe niruḷhato vedanādīsu nāma-saddo",
  "tika-abh04t:647_11": "pavattoti dasseti. Tathā hi anekesu suttapadesesu tesaṃyeva nāmavohāro dissati. Nāmatānāpatti",
  "tika-abh04t:647_12": "vuttā kesakumbhādināmantarāpajjanato. Etamevatthaṃ nidassanabhāvena “na hī”tiādinā",
  "tika-abh04t:647_13": "vivarati. Yadipi samūhādighanavinibbhogābhāvato vedanādiarūpadhammesupi piṇḍākārena",
  "tika-abh04t:647_14": "gahaṇaṃ pavattati, taṃ pana yebhuyyena atthātiparikappamukhena ekadhammavaseneva,",
  "tika-abh04t:647_15": "na samūhavasenāti vuttaṃ “aññena…pe… natthī”ti.",
  "tika-abh04t:648_0": "Pakāsakapakāsitabbabhāvo visayivisayabhāvo eva. Adhivacanasamphasso manosamphasso.",
  "tika-abh04t:648_1": "So nāmamantarena gahetuṃ asakkuṇeyyatāya pākaṭoti nidassanabhāvena vutto. “Adhivacanasamphasso",
  "tika-abh04t:648_2": "viyā”ti vacanena manosamphassatappakārānameva nāmabhāvo siyā, na paṭighasamphassatappakārānanti",
  "tika-abh04t:648_3": "āsaṅkāya nivattanatthaṃ “paṭighasamphassopī”tiādimāha. Tattha pañcaviññāṇasahagato",
  "tika-abh04t:648_4": "phasso paṭighasamphasso. Pi-saddo sambhāvane. Idaṃ vuttaṃ hoti – visayīvisayasaṅghaṭṭanasamuppattiyā",
  "tika-abh04t:648_5": "aññaphassato oḷārikopi paṭighasamphasso na rūpadhammā viya vibhūtākāro, tato nāmāyattagahaṇiyabhāvo",
  "tika-abh04t:648_6": "nāmassevāti. Arūpatāya vātiādinā sāmaññato visesato ca paṭighasamphassassa upacāravasena",
  "tika-abh04t:648_7": "nāmabhāvamāha. Pacchimapurimānanti “nāmañca rūpañcā”ti imaṃ anupubbiṃ sandhāya vuttaṃ.",
  "tika-abh04t:648_8": "Satipi rūpassātiādinā nāmavohārahetuṃ anaññasādhāraṇaṃ nibbānassa adhipatipaccayabhāvaṃ",
  "tika-abh04t:648_9": "eva vibhāveti, yato ariyānaṃ aññavisayavinissaṭaṃ ninnapoṇapabbhārabhāvena asaṅkhatadhātuyaṃ",
  "tika-abh04t:648_10": "eva cittaṃ pavattatīti.",
  "tika-abh04t:649": "1318. Vaṭṭasmiṃ ādīnavapaṭicchādanato tadassādanābhinandanato ca vaṭṭassa mūlaṃ padhānakāraṇanti vaṭṭamūlaṃ.",
  "tika-abh04t:650_0": "1320. Ekekasmiṃ rūpādike yathābhiniviṭṭhe vatthusmiṃ ahaṃmānādhāranimittataṃ kusalākusalatabbipākalokādhāratañca",
  "tika-abh04t:650_1": "samāropetvā pavattaggahaṇaviseso. Yā kāci diṭṭhi nivisamānā dhammasabhāvaṃ aticcaparāmasanākāreneva",
  "tika-abh04t:650_2": "nivisatīti vuttaṃ “parāmasantīti attho”ti.",
  "tika-abh04t:651": "1332. Cetanāppadhāno saṅkhārakkhandhoti katvā “yāya cetanāyā”tiādi vuttaṃ.",
  "tika-abh04t:652": "1333. Dunnāmaṃ gārayhanāmaṃ. Anupasaṅkamantassātiādinā sevanabhajanānaṃ visesamāha.",
  "tika-abh04t:653_0": "1336. Āpattiāpattivuṭṭhānaparicchedajānanūpāyadassanaṃ saha vatthunā saha kammavācāyādivacananti",
  "tika-abh04t:653_1": "imamatthaṃ dassento “vatthuvītikkamato”tiādimāha. “Āpattikusalatā āpattivuṭṭhānakusalatā”ti",
  "tika-abh04t:653_2": "hi vuttanti. Kāraṇajānanena phalaṃ suṭṭhu ñātaṃ hotīti taṃ dassetuṃ “āpattiyā vā”tiādimāha.",
  "tika-abh04t:654": "1342. Tassāti manasikārakusalatāya.",
  "tika-abh04t:655": "1344. Anuppajjamānāneva anuppajjantāneva.",
  "tika-abh04t:656": "1348. Akaraṇena anādaravasenāti adhippāyo.",
  "tika-abh04t:657": "1350. Pheggurukkhassa sigguādikassa.",
  "tika-abh04t:658_0": "1352. Cakkhundriyāsaṃvarassāti cakkhundriyāsaṃvaraṇassa. Asaṃvutacakkhundriyasseva",
  "tika-abh04t:658_1": "hetūti cakkhudvārikassa abhijjhādianvāssavanassa taṃdvārikaviññāṇassa viya cakkhundriyaṃ",
  "tika-abh04t:658_2": "padhānakāraṇaṃ. Sati hi asaṃvutatte cakkhundriyassa te te anvāssavantīti asaṃvariyamānacakkhundriyahetuko",
  "tika-abh04t:658_3": "so asaṃvaro tathāvuttoti aṭṭhakathāya adhippāyaṃ dasseti. Idāni yathāvutte adhippāye",
  "tika-abh04t:658_4": "ṭhatvā “yatvādhikaraṇanti hī”tiādinā pāḷiyā yojanaṃ dasseti. Kassa cāti pakāraṃ pucchati,",
  "tika-abh04t:658_5": "kathaṃvidhassa kathaṃsaṇṭhitassāti attho. Na hi sarūpe vutte puna sarūpapucchāya",
  "tika-abh04t:658_6": "payojanaṃ atthi. Anvāssavanti abhijjhādayo. Tadupalakkhitanti anvāssavūpalakkhitaṃ",
  "tika-abh04t:658_7": "cakkhundriyaṃ asaṃvutanti yojanā.",
  "tika-abh04t:659_0": "Yathāsambhavanti dussīlyāsaṃvaro manodvāravasena, sesāsaṃvaro chadvāravasena yojetabbo.",
  "tika-abh04t:659_1": "Muṭṭhassaccādīnaṃ satipaṭipakkhākusaladhammādibhāvato siyā pañcadvāre uppatti, na",
  "tika-abh04t:659_2": "tveva kāyikavācasikavītikkamabhūtassa dussīlyassa tattha uppatti pañcadvārikajavanānaṃ",
  "tika-abh04t:659_3": "aviññattijanakattāti tameva yathāsambhavaṃ “na hi pañcadvāre”tiādinā vivarati.",
  "tika-abh04t:660_0": "Yathā kinti yena pakārena javane uppajjamāno asaṃvaro “cakkhundriye asaṃvaro”ti vuccati,",
  "tika-abh04t:660_1": "taṃ nidassanaṃ kinti attho. Tatthāyaṃ pavattikkamo – pañcadvāre rūpādiārammaṇe āpāthagate",
  "tika-abh04t:660_2": "niyamitādivasena kusalākusalajavane uppajjitvā bhavaṅgaṃ otiṇṇe manodvārikajavanaṃ",
  "tika-abh04t:660_3": "taṃyevārammaṇaṃ katvā bhavaṅgaṃ otarati, puna tasmiṃyeva dvāre “itthipuriso”tiādinā",
  "tika-abh04t:660_4": "vavatthapetvā javanaṃ bhavaṅgaṃ otarati. Puna vāre pasādarajjanādivasena javanaṃ",
  "tika-abh04t:660_5": "javati. Puna yadi taṃ ārammaṇaṃ āpāthaṃ āgacchati, taṃsadisameva pañcadvārādīsu javanaṃ",
  "tika-abh04t:660_6": "tadā uppajjamānakaṃ sandhāya “evameva javane dussīlyādīsu uppannesu tasmiṃ asaṃvare",
  "tika-abh04t:660_7": "sati dvārampi agutta”ntiādi vuttaṃ. Ayaṃ pana ukkaṭṭhanayo paricitārammaṇaṃ sandhāya",
  "tika-abh04t:660_8": "vutto, aparicite antarantarā pañcadvāre uppajjitvā tadanurūpaṃ manodvārepi uppajjatīti.",
  "tika-abh04t:660_9": "Dvārabhavaṅgādīnaṃ javanena sambandho ekasantatipariyāpannato daṭṭhabbo.",
  "tika-abh04t:661_0": "Sati dvārabhavaṅgādiketi paccayabhāvena purimanipphannaṃ javanakāle asantampi bhavaṅgādi",
  "tika-abh04t:661_1": "cakkhādi viya phalanipphattiyā santaññeva nāmāti vuttaṃ. Na hi dharamānaṃyeva santanti",
  "tika-abh04t:661_2": "vuccatīti. Bāhiraṃ viya katvāti paramatthato javanassa bāhirabhāve itarassa ca abbhantarabhāve",
  "tika-abh04t:661_3": "asatipi “pabhassaramidaṃ, bhikkhave, cittaṃ, tañca kho āgantukehi upakkilesehi upakkiliṭṭha”ntiādivacanato",
  "tika-abh04t:661_4": "āgantukabhūtassa kadāci kadāci uppajjamānassa javanassa bāhirabhāvo tabbidhurasabhāvassa",
  "tika-abh04t:661_5": "itarassa abbhantarabhāvo pariyāyato vuttoti dasseti. Asaṃvarahetubhāvāpattitoti dvārādīnaṃ",
  "tika-abh04t:661_6": "asaṃvarahetubhāvāpajjanassa pākaṭabhāvaṃ sandhāyāha. Uppanne hi asaṃvare dvārādīnaṃ",
  "tika-abh04t:661_7": "tassa hetubhāvo paññāyatīti. Dvārabhavaṅgādimūsananti dvārabhavaṅgādīsu mūsanaṃ.",
  "tika-abh04t:661_8": "Yasmiñhi dvāre asaṃvaro uppajjati, so tattha dvārādīnaṃ saṃvarūpanissayabhāvaṃ upacchindantoyeva",
  "tika-abh04t:661_9": "pavattatīti. Tenevāha “kusalabhaṇḍavināsana”nti.",
  "tika-abh04t:662_0": "Ettha ca “cakkhunā rūpaṃ disvā”tiādipāḷiyaṃ saṃvaro, saṃvaritabbaṃ, saṃvaraṇupāyo,",
  "tika-abh04t:662_1": "yato ca so saṃvaro, yattha ca so saṃvaroti imaṃ pabhedaṃ dassetvā yojetabbā. Kathaṃ?",
  "tika-abh04t:662_2": "“Rakkhati…pe… saṃvaraṃ āpajjatī”ti etena saṃvaro vutto. Satiṃ paccuṭṭhapetīti ayañhettha",
  "tika-abh04t:662_3": "atthoti. Cakkhādi saṃvaritabbaṃ. Na nimittaggāhī hoti nānubyañjanaggāhīti saṃvaraṇupāyo.",
  "tika-abh04t:662_4": "“Yatvādhikaraṇa”ntiādinā saṃvaraṇāvadhi. Rūpādayo saṃvaravisayoti. Kiñca paṭisaṅkhābhāvanābalasaṅgahitabhāvena",
  "tika-abh04t:662_5": "duvidhopi indriyasaṃvaro? Tattha purimena visayesu ādīnavadassanaṃ, itarena ādīnavappahānaṃ.",
  "tika-abh04t:662_6": "Tathā purimena pariyuṭṭhānappahānaṃ, itarena anusayappahānaṃ. Tathā purimo lokiyamaggasaṅgahito,",
  "tika-abh04t:662_7": "dutiyo lokuttaramaggasaṅgahitoti ayampi viseso veditabbo.",
  "tika-abh04t:663_0": "1353. Davatthādiabhilāsoti davo eva attho payojananti davattho, so ādi yesaṃ te davatthādayo.",
  "tika-abh04t:663_1": "Tesu, tesaṃ vā abhilāso, davo vā attho etassāti davattho, tadādiko davatthādi, ko",
  "tika-abh04t:663_2": "pana soti āha “abhilāso”ti. Āhāraparibhoge asantussanāti āhāraparibhoge atitti. Bahuno",
  "tika-abh04t:663_3": "uḷārassa ca patthanāvasena pavattā bhiyyokamyatā asantussanāti evamettha attho yujjati.",
  "tika-abh04t:664_0": "1355. Majjanākārena pavatti mānassevāti katvā “mānova mānamado”ti vuttaṃ. Tathā hi",
  "tika-abh04t:664_1": "jātimadādayo “māno maññanā”tiādinā mānabhāveneva vibhattāti. Khudā nāma kammajatejo.",
  "tika-abh04t:664_2": "Taṃ pana abhutte bhutte ca uppajjatīti yaṃ tattha āmāsayasaṅkhātassa sarīradesassa",
  "tika-abh04t:664_3": "pīḷanato vihiṃsāsaddavacanīyaṃ, tadeva dassetabbaṃ, itarañca nivattetabbanti abhuttapaccayā",
  "tika-abh04t:664_4": "uppajjanakattena khudā visesitāti āha “khudāya visesana”nti. Ye pana “kammajatejapaccayā",
  "tika-abh04t:664_5": "dukkhā vedanā khudā”ti vadanti, tesaṃ abhuttapaccayā uppajjanakāti visesanameva na",
  "tika-abh04t:664_6": "yujjati. Satipi tasmiṃ bhūtatthakathane vihiṃsūparatipurāṇavedanāpaṭihananānaṃ visesābhāvo",
  "tika-abh04t:664_7": "āpajjatīti purimoyevettha attho. Etāsaṃ ko visesoti abhuttapaccayā uppajjanakavedanā,",
  "tika-abh04t:664_8": "bhuttapaccayā na uppajjanakavedanāti dvepi cetā vedanā yāvatā anāgatāyevāti adhippāyo.",
  "tika-abh04t:664_9": "Satipi anāgatatte purimā uppannasadisī, itarā pana ataṃsadisī accantaṃ anuppannāvāti",
  "tika-abh04t:664_10": "ayamettha viseso. Teneva “yathāpavattā”ti purimāyaṃ vuttaṃ, itarattha ca “appavattā”ti.",
  "tika-abh04t:664_11": "Atha vā abhuttapaccayā uppajjanakavedanā pubbe katakammassa vipākattā purāṇavedanā",
  "tika-abh04t:664_12": "nāma. Appaccavekkhaṇādiayuttaparibhogapaccayā paccavekkhaṇādiyuttaparibhogato āyatiṃ",
  "tika-abh04t:664_13": "na uppajjissatīti bhuttapaccayā na uppajjanakavedanā navavedanā nāma. Vihiṃsānimittatā vihiṃsānibbattatā.",
  "tika-abh04t:665_0": "Yāpenti etenāti yāpanāti vuttassa sarīrayāpanakāraṇassa jīvitindriyassapiyāpanakāraṇanti",
  "tika-abh04t:665_1": "imassa visesassadassanatthaṃ “jīvitindriyayāpanatthāyā”ti vatvā na kevalaṃ jīvitindriyasseva",
  "tika-abh04t:665_2": "yāpanakāraṇamāhāro, atha kho ṭhānādipavattiākāravisesayuttassa sakalasarīrassapi",
  "tika-abh04t:665_3": "yāpanakāraṇanti taṃdīpanatthaṃ yātrāti vacananti yāpanā me bhavissatīti avisesena",
  "tika-abh04t:665_4": "vuttanti dassento “catunnaṃ iriyāpathānaṃ avicchedasaṅkhātā yāpanā yātrā”ti āha.",
  "tika-abh04t:665_5": "Aṭṭhānayojanaaparibhogadupparibhogādivasena saddhādeyyassa vināsanaṃ saddhādeyyavinipātanaṃ.",
  "tika-abh04t:665_6": "Yenāti gaṇabhojanalakkhaṇappattassa thūpīkatādikassa vā paṭiggahaṇena. Sāvajjaṃ sanindaṃ",
  "tika-abh04t:665_7": "paribhogaṃ karotīti vā attho.",
  "tika-abh04t:666_0": "Iriyā…pe… vuttanti sukhaṃ pavattamānehi iriyāpathehi tesaṃ tathāpavattiyā kāraṇanti",
  "tika-abh04t:666_1": "gahitattā viditattā yathāvuttabhuñjanapivanāni pubbakālakiriyābhāvena vuccamānāni",
  "tika-abh04t:666_2": "iriyāpathakattukāni viya vuttānīti attho. Yathā hi “paññāya cassa disvā āsavā parikkhīṇā",
  "tika-abh04t:666_3": "hontī”ti dassanassa khayahetutā, “ghataṃ pivitvā balaṃ bhavati, sīhaṃ disvā bhayaṃ",
  "tika-abh04t:666_4": "bhavatī”ti ca pānadassanānaṃ balabhayahetutā vuccati, evaṃ bhuñjanapivanānaṃ iriyāpathasukhappavattihetubhāvo",
  "tika-abh04t:666_5": "vuttoti evamettha attho daṭṭhabbo. Sulabhānavajjabhāvo viya appabhāvopi paccayānaṃ",
  "tika-abh04t:666_6": "paramasallekhavuttīnaṃ sukhavihārāya pariyattoti cīvarasenāsanānaṃ appabhāvukkaṃsānujānanavasena",
  "tika-abh04t:666_7": "pavattāhi anantaragāthāhi idhāpi dhammasenāpatinā sukhavihārāya pariyatto appabhāvukkaṃso",
  "tika-abh04t:666_8": "anuññātoti viññāyatīti “punapī”tiādinā “bhutvānā”ti pāṭhaṃ samatthayati.",
  "tika-abh04t:667": "1368. Satiādidhammāti satipaññāsamādhivīriyasammāvācādidhammā, ye chahi dukehi pariggahitā.",
  "tika-abh04t:668": "1373. Paṭivijjhitabbehi paṭivedho vutto. Visayenapi hi visayī vuccati sahacarabhāvato. Yathā –",
  "tika-abh04t:669": "“Uppādetvāna saṃvegaṃ, dukkhenassa ca hetunā;",
  "tika-abh04t:670": "Vaḍḍhayitvā sammasitvā, muttiyā maggamabravī”ti",
  "tika-abh04t:671": "“Saccapariyosāne”ti ca.",
  "tika-abh04t:672_0": "Yathā dukkhādīnaṃ pariññādivasena pavattamānaṃ paṭivedhañāṇaṃ asammohato te avilometvā",
  "tika-abh04t:672_1": "avirodhetvā pavattati nāma, evaṃ tadupanissayabhāvaṃ vipassanāñāṇampi yathābalaṃ",
  "tika-abh04t:672_2": "te avilometvā pavattatīti catunnaṃ saccānaṃ anulomanti vuttanti dutiyo atthavikappo",
  "tika-abh04t:672_3": "vutto. Ettha ca “catunnaṃ saccāna”nti padaṃ vinā upacārena vuttaṃ, purimasmiṃ upacārenāti",
  "tika-abh04t:672_4": "daṭṭhabbaṃ. Sammādiṭṭhippadhānattā vā sesamaggaṅgānaṃ maggasaccekadesassa paṭivedhassa",
  "tika-abh04t:672_5": "anulomaṃ samudāyānulomaṃ vuttaṃ, catusaccekadesassa maggassa vā.",
  "tika-abh04t:673": "1380. Khayasamayeti khayasamūhe. “Kilesānaṃ khayavasena pavattadhammapuñje”ti ca vadanti.",
  "tika-abh04t:674": "1381. Aparibandhabhāvena nirāsaṅkā, ārammaṇe abhiratibhāvena ca pavatti adhimuccanaṭṭhoti āha “ani…pe… ttanaṭṭhenā”ti.",
  "tika-abh04t:675_0": "1382. Ariyamaggappavattiyā uttarakālaṃ pavattamānaṃ phalañāṇaṃ taṃtaṃmaggavajjhakilesānaṃ",
  "tika-abh04t:675_1": "khayapariyosāne pavattattā “khīṇante ñāṇa”nti vuttaṃ. Yasmā pana taṃ maggānantaraṃ",
  "tika-abh04t:675_2": "uppajjati, tasmā maggena ṭhānaso khīṇesu kilesesu tesaṃ khīṇabhāvānantaraṃ pavattamānaṃ",
  "tika-abh04t:675_3": "khīṇabhāvānaṃ paṭhamakāle pavattantipi vuccatīti dutiyo vikappo vutto.",
  "tika-abh04t:676": "Dukanikkhepakathāvaṇṇanā niṭṭhitā.",
  "tika-abh04t:677": "Nikkhepakaṇḍavaṇṇanā niṭṭhitā.",
  "tika-abh04t:678": "4. Aṭṭhakathākaṇḍaṃ",
  "tika-abh04t:679": "Tikaatthuddhāravaṇṇanā",
  "tika-abh04t:680_0": "1384. Nayagamananti nīyati, neti, nīyanti vā etenāti nayo, gammati etenāti gamanaṃ,",
  "tika-abh04t:680_1": "nayova, nayassa vā gamanaṃ nayagamanaṃ. Gati eva vā gamanaṃ. Paṭhamena ādi-saddena",
  "tika-abh04t:680_2": "abhidhammabhājanīyādisaṅgahāsaṅgahādiekakādisuddhikasacchi kaṭṭhādimūlamūlādikā pañcapakaraṇikā",
  "tika-abh04t:680_3": "nayagati saṅgayhati. Anulomādīti pana paccanīyaanulomapaccanīyapaccanīyānulomapakārā",
  "tika-abh04t:680_4": "ekamūlādippakārā ca. Ettha atthesu nicchitesūti etasmiṃ aṭṭhakathākaṇḍe cittuppādavasena",
  "tika-abh04t:680_5": "bhūmantaravisesayogato sabbesaṃ mātikāpadānaṃ atthesu saṅkhepato vavatthāpitesu.",
  "tika-abh04t:681_0": "Pañhuddhārantiādīsu “siyā kusalaṃ dhammaṃ paṭicca kusalo dhammo uppajjeyya hetupaccayā”tiādinā",
  "tika-abh04t:681_1": "kusalapadaṃ ādiṃ katvā kusalākusalābyākatantā tisso kusalādikā, kusalābyākataakusalābyākatakusalākusalantā",
  "tika-abh04t:681_2": "tisso, kusalākusalābyākatantā ekāti kusalādikā satta pucchā, tathā akusalādikā, abyākatādikā,",
  "tika-abh04t:681_3": "kusalābyākatādikā, akusalābyākatādikā, kusalākusalādikā, kusalākusalābyākatādikāti",
  "tika-abh04t:681_4": "sattannaṃ sattakānaṃ vasena dhammānulome kusalattikaṃ nissāya hetupaccaye ekūnapaññāsa",
  "tika-abh04t:681_5": "pucchā, tathā sesapaccayesu sesatikesu dhammapaccanīyādīsu ca. Taṃ sandhāya “ekūnapaññāsāya",
  "tika-abh04t:681_6": "ekūnapaññāsāyā”ti vuttaṃ. “Siyā hetuṃ dhammaṃ paṭicca hetudhammo uppajjeyya hetupaccayā”tiādinā",
  "tika-abh04t:681_7": "“hetuṃ paṭicca hetu, hetuṃ paṭicca nahetu, hetuṃ paṭicca hetu ca nahetu ca. Nahetuṃ",
  "tika-abh04t:681_8": "paṭicca nahetu, nahetuṃ paṭicca hetu, nahetuṃ paṭicca hetu ca nahetu ca. Hetuñca",
  "tika-abh04t:681_9": "nahetuñca paṭicca hetu, hetuñca nahetuñca paṭicca nahetu, hetuñca nahetuñca paṭicca",
  "tika-abh04t:681_10": "hetu ca nahetu cā”ti ekekasmiṃ duke hetupaccayādīsu ekamekasmiṃ paccaye nava nava",
  "tika-abh04t:681_11": "pucchā honti. Tā sandhāya “navasu navasu pañhesū”ti vuttaṃ.",
  "tika-abh04t:682_0": "Labbhamānassāti kusalattike tāva paṭiccavāre hetupaccaye “kusalaṃ dhammaṃ paṭicca",
  "tika-abh04t:682_1": "kusalo dhammo uppajjati hetupaccayā, kusalaṃ ekaṃ khandhaṃ paṭicca tayo khandhā”tiādinā",
  "tika-abh04t:682_2": "kusalena kusalaṃ, kusalena abyākataṃ, kusalena kusalābyākataṃ, akusalena akusalaṃ,",
  "tika-abh04t:682_3": "akusalena abyākataṃ, akusalena akusalābyākataṃ, abyākatena abyākataṃ, kusalābyākatena",
  "tika-abh04t:682_4": "abyākataṃ, akusalābyākatena abyākatanti navannaṃ navannaṃ pañhānaṃ atthato sambhavantassa",
  "tika-abh04t:682_5": "pañhassa vissajjanavasena uddharaṇaṃ, tathā sesapaccayavārattikādīsu. Tesuyevāti",
  "tika-abh04t:682_6": "yathāvuttesu eva pañhesu atthasambhavato yathāvibhattānaṃ pañhavissajjanānaṃ “hetuyā",
  "tika-abh04t:682_7": "navā”tiādinā gaṇanāṭhapanaṃ. Pasaṭe dhammeti yathā heṭṭhā kaṇḍadvaye “yasmiṃ samaye",
  "tika-abh04t:682_8": "kāmāvacaraṃ kusalaṃ citta”ntiādinā vippakiṇṇe muttapupphe viya phassādayo dhamme.",
  "tika-abh04t:682_9": "Avisiṭṭhaniddeso sāmaññaniddeso. Viññātadhammassa puggalassāti adhippāyo.",
  "tika-abh04t:683_0": "Yadi cittuppādarūpakaṇḍesu catubhūmicittuppādādivasena viññātadhammassa atthuddhāradesanā",
  "tika-abh04t:683_1": "āraddhā, evaṃ sante idha kasmā kusalattikaniddeso vuttoti āha “yadipi kusalattikavitthāro”tiādi.",
  "tika-abh04t:683_2": "Dhammavisesanabhāvatoti “dhammā”ti padassa padhānabhāvaṃ dasseti. Ato hi tadabhidheyyā",
  "tika-abh04t:683_3": "pucchitabbā jātā. Viññātāhīti bhūmīnaṃ visesanalakkhaṇayogamāha. Ettha padhānanti",
  "tika-abh04t:683_4": "kiñcāpi uddese kusalapadena dhammā visesitabbā, “catūsu bhūmīsu kusala”nti imasmiṃ",
  "tika-abh04t:683_5": "pana niddese bhūmīhi visesitabbattā kusalapadaṃ padhānanti visesanabhāvena vacanicchāya",
  "tika-abh04t:683_6": "abhāvato satipi visesitabbadhammānaṃ kāmāvacarādiphassādibhede tadanapekkhaṃ anavajjasukhavipākatāsaṅkhātaṃ",
  "tika-abh04t:683_7": "attano kusalākārameva gahetvā pavattamānattā “ekattameva upādāya pavattatī”ti vuttaṃ.",
  "tika-abh04t:683_8": "Sabbepi hi kusalā dhammā anavajjasukhavipākatāya ekasabhāvāyevāti.",
  "tika-abh04t:684_0": "1385. Yathāyogaṃ yojetabbanti catūhi bhūmīhi ādhārabhūtāhi visesetvā samayaphassādibhedaṃ",
  "tika-abh04t:684_1": "anāmasitvā vipākabhāvena ekattaṃ netvā “catūsu bhūmīsu vipāko”ti vuttanti yojetabbaṃ.",
  "tika-abh04t:684_2": "Esa nayo “tīsu bhūmīsu kiriyābyākata”ntiādīsupi.",
  "tika-abh04t:685_0": "Uppajjati etthāti uppādo, cetasikā. Te hi cittassa sabbathāpi nissayādipaccayabhāvato",
  "tika-abh04t:685_1": "ettha ca uppattiyā ādhārabhāvena apekkhitā. Yathā ca cetasikā cittassa, evaṃ cittampi",
  "tika-abh04t:685_2": "cetasikānaṃ nissayādipaccayabhāvato ādhārabhāvena vattabbataṃ arahatīti yathāvuttaṃ",
  "tika-abh04t:685_3": "uppādasaddābhidheyyataṃ na vinivattati. Idaṃ vuttaṃ hoti – “cittuppādo”ti ettha uppādassa",
  "tika-abh04t:685_4": "visesanabhāvena pavattamānampi cittaṃ attani yathāvuttauppādaatthasambhavato apariccattavisesitabbabhāvameva",
  "tika-abh04t:685_5": "hutvā tassa visesanabhāvaṃ paṭipajjatīti. Yadāha “avayavena samudāyopalakkhaṇavasena",
  "tika-abh04t:685_6": "attho sambhavatī”ti. Cittasamānagatikassa idha cittaggahaṇena gahetabbatāya “dvepañcaviññāṇānī”ti",
  "tika-abh04t:685_7": "nidassanena vakkhamānattā “citta…pe… gahaṇaṃ kata”nti vuttaṃ. Tattha aññassāti rūpassa.",
  "tika-abh04t:686_0": "1420. Pañcadvāre vattabbameva natthi ekantaparittārammaṇattā pañcadvārikacittānaṃ.",
  "tika-abh04t:686_1": "Iṭṭhāniṭṭhārammaṇānubhavananti vipākassa pakappetvā ārammaṇaggahaṇābhāvamāha. Tato",
  "tika-abh04t:686_2": "kammānurūpaṃ pavattamāno vipāko parittakammavipākatāya parittārammaṇeyeva pavattitumarahati,",
  "tika-abh04t:686_3": "na mahaggatappamāṇārammaṇeti adhippāyo. Samādhippadhānassapi kassaci kammassa appanāappattassa",
  "tika-abh04t:686_4": "ekantena sadisavipākatāabhāvato “appanāppattassā”ti kammaṃ visesitaṃ. Vaṇṇalakkhaṇādiṃ",
  "tika-abh04t:686_5": "aggahetvā lokasaññānurodheneva gahite pathavādike parikammasaññāya samuppāditattā",
  "tika-abh04t:686_6": "paṭibhāganimittasaṅkhātaṃ saññāvasaṃ ārammaṇaṃ assāti saññāvasārammaṇaṃ. Tādisenevāti",
  "tika-abh04t:686_7": "samādhippadhānatāya appanāppattīhi viya saññāvasārammaṇatāya ca nibbiseseneva. Sopīti",
  "tika-abh04t:686_8": "pi-saddo sampiṇḍanattho. Tenetaṃ dasseti “attano kammassa samānabhūmikadhammārammaṇatāya",
  "tika-abh04t:686_9": "viya tassa ārammaṇārammaṇatāyapi vipāko kammānurūpoyeva nāma hotī”ti.",
  "tika-abh04t:687_0": "Yadi evaṃ kasmā mahaggatappamāṇārammaṇassa parittakammassa vipāko tadārammaṇārammaṇo",
  "tika-abh04t:687_1": "na hotīti? Appanāppattakammavipākassa viya tassa kammārammaṇārammaṇatāya niyamābhāvato",
  "tika-abh04t:687_2": "kammānurūpatāya ca anekarūpattā. Yathā attano kammasadisassa mahaggatajavanassa parittārammaṇassapi",
  "tika-abh04t:687_3": "tadārammaṇaṃ nānubandhakaṃ paricayābhāvato, evaṃ attano kammassa nimittabhūtepi tassa",
  "tika-abh04t:687_4": "sahakārīkāraṇāhi apariyādinne mahaggatappamāṇe ārammaṇe paricayābhāvato parittavipāko",
  "tika-abh04t:687_5": "na pavattati, kammanimittārammaṇo pana jāyamāno paritteneva tena hotīti āha “paṭisandhiādibhūto”tiādi.",
  "tika-abh04t:687_6": "Yasmā panātiādinā pāḷiyāva yathāvuttamatthaṃ nicchinoti. Nānākkhaṇikakammapaccayo",
  "tika-abh04t:687_7": "hi ettha adhippeto paccayapaccayuppannānaṃ bhinnārammaṇatāya vuttattā. Na cātiādinā",
  "tika-abh04t:687_8": "parittavipākā eva idha paccayuppannabhāvena vuttāti dasseti. Idhāti imasmiṃ atthuddhārakaṇḍe.",
  "tika-abh04t:688_0": "Sativepullappattānaṃ sativirahitassa kāyakammassa sambhavaṃ dassetuṃ “vāsanāvasenā”ti",
  "tika-abh04t:688_1": "vuttaṃ. Avītarāgānaṃ aparittepi katthaci ārammaṇe siyā cetaso uppilāvitattanti “kilesavirahe”ti",
  "tika-abh04t:688_2": "visesetvā vuttaṃ. Ādarākaraṇavasenevāti ādarākaraṇamattavasenevāti visesanivattiattho",
  "tika-abh04t:688_3": "eva-saddo tameva nivattetabbaṃ visesaṃ dasseti, nāññathā. Kosajjādīti ādi-saddena",
  "tika-abh04t:688_4": "dosādayo saṅgaṇhāti. Ādarākaraṇaṃ nirussukkatā evāti ādaraṃ karontā nirussukkabhāveneva",
  "tika-abh04t:688_5": "na honti, na pana ādaraṃ na karontiyevāti daṭṭhabbaṃ. Ekacce pana “akammaññasarīratāya",
  "tika-abh04t:688_6": "aññavihitatāya ca khīṇāsavānaṃ asakkaccadānādipavatti na anādaravasenā”ti vadanti.",
  "tika-abh04t:689_0": "1421. Atipaguṇānanti subhāvitānaṃ suṭṭhutaraṃ vasippattānaṃ. Evaṃ paguṇajjhānesupi",
  "tika-abh04t:689_1": "pavatti hoti tattha vicāraṇussāhassa mandabhāvatoti adhippāyo. Pubbe dassitanti “tīṇi",
  "tika-abh04t:689_2": "lakkhaṇānīti ahanti vā”tiādinā pubbe dassitaṃ. “Avijjamāno aparamatthabhāvato, vijjamāno",
  "tika-abh04t:689_3": "ca lokasaṅketasiddhiyā sammutisaccabhāvato attho arīyati cittena gammati ñāyatī”ti",
  "tika-abh04t:689_4": "ācariyā vadanti. Yato tabbisayā cittuppādā navattabbaṃ ārammaṇaṃ etesanti navattabbārammaṇāti",
  "tika-abh04t:689_5": "aññapadatthasamāsavasena vuccanti. Ayaṃ pana vādo hevatthikavādo viya hotīti tassa",
  "tika-abh04t:689_6": "accantaṃ avijjamānataṃ maññanto ito ca aññathā avijjamānapaññattiṃ dassetuṃ “sammutisacce",
  "tika-abh04t:689_7": "panā”tiādimāha. Kathaṃ pana tassa accantamavijjamānatte tabbisayānaṃ dhammānaṃ pavatti",
  "tika-abh04t:689_8": "navattabbārammaṇabhāvo cāti āha “avijjamānampī”tiādi. Parittādiārammaṇāti na vattabbāti",
  "tika-abh04t:689_9": "vuttāti parittādayo viya tassa visuṃ vavatthitabhāvaṃ nisedheti.",
  "tika-abh04t:690_0": "Vikkhipanaṃ nānārammaṇesu cittassa pavattanaṃ. Anavaṭṭhānaṃ ekasmiṃyeva pavattituṃ",
  "tika-abh04t:690_1": "appadānaṃ. Dutiyādimaggapurecārikaṃ phalasamāpattipurecārikañca kāmāvacarañāṇaṃ nibbānārammaṇatāya",
  "tika-abh04t:690_2": "lokuttaracittassa āvajjanaṭṭhāniyatāya ca paṭhamamaggapurecārikañāṇena samānanti",
  "tika-abh04t:690_3": "katvā vuttaṃ “gotrabhuvodāne gotrabhūti gahetvā”ti.",
  "tika-abh04t:691_0": "Sabbatthapādakanti nipphādetabbe, payojane vā bhummaṃ “cetaso avūpasame”tiādīsu viya.",
  "tika-abh04t:691_1": "Tena sabbesu vipassanādīsu nipphādetabbesūti attho. Tenevāha “sabbesū”tiādi. Atītaṃsañāṇassa",
  "tika-abh04t:691_2": "kāmāvacarattā iddhividhādīsu tassa aggahaṇaṃ daṭṭhabbaṃ. Tassa pana atītasattadivasato",
  "tika-abh04t:691_3": "heṭṭhā yāva paccuppannapaṭisandhi, tāva visayoti vadanti. Atītasattadivasesupi khandhapaṭibaddhānaṃ",
  "tika-abh04t:691_4": "tassa visayabhāvo yutto viya dissati.",
  "tika-abh04t:692_0": "Pādakajjhānacittaṃ parikammehi gahetvāti pādakajjhānaṃ samāpajjitvā vuṭṭhāya “idaṃ",
  "tika-abh04t:692_1": "cittaṃ viya ayaṃ kāyo sīghagamano hotū”ti pubbabhāgaparikammehi rūpakāyassa viya",
  "tika-abh04t:692_2": "pādakajjhānacittassapi gahetabbataṃ sandhāya vuttaṃ. Idaṃ pana adhiṭṭhānaṃ evaṃ pavattatīti",
  "tika-abh04t:692_3": "veditabbaṃ. Adhippetaṭṭhānapāpuṇanatthaṃ gantukāmataṃ purakkhatvā pādakajjhānaṃ samāpajjitvā",
  "tika-abh04t:692_4": "vuṭṭhāya “idaṃ cittaṃ viya ayaṃ kāyo sīghagamano hotū”ti karajakāyārammaṇaṃ parikammaṃ",
  "tika-abh04t:692_5": "katvā bhavaṅgaṃ otaritvā vuṭṭhāya pādakajjhānaṃ samāpajjitvā puna bhavaṅge otiṇṇe",
  "tika-abh04t:692_6": "manodvārāvajjanaṃ rūpakāyaṃ ārammaṇaṃ katvā uppajjati anulomāni ca. Tato adhiṭṭhānacittampi",
  "tika-abh04t:692_7": "tamevārammaṇaṃ katvā uppajjati. Tassānubhāvena yathādhippetaṭṭhānaṃ gatoyeva hoti.",
  "tika-abh04t:692_8": "Evaṃ adissamānena kāyena gacchanto panāyaṃ kiṃ tassa adhiṭṭhānacittassa uppādakkhaṇe",
  "tika-abh04t:692_9": "gacchati, udāhu ṭhitikkhaṇe bhaṅgakkhaṇe vāti? Tīsu khaṇesu gacchatīti icchanti.",
  "tika-abh04t:692_10": "Citteti pādakajjhānacitte. Samodahatīti cittānugatikaṃ cittaṃ viya sīghagamanaṃ karotīti",
  "tika-abh04t:692_11": "attho. Yathā hi cittaṃ icchitakkhaṇe atidūrepi visayaṃ ārabbha pavattati, evaṃ rūpakāyassapi",
  "tika-abh04t:692_12": "lahuparivattibhāvāpādanaṃ cittavasena kāyapariṇāmanaṃ. Na cettha rūpadhammānaṃ dandhaparivattibhāvato",
  "tika-abh04t:692_13": "ekacittakkhaṇena desantaruppatti na yujjatīti vattabbā adhiṭṭhānacittena rūpakāyassa",
  "tika-abh04t:692_14": "lahuparivattibhāvassa āpāditattā. Tenevāha “cittavasena kāyaṃ adhiṭṭhahitvā sukhasaññañca",
  "tika-abh04t:692_15": "lahusaññañca okkamitvā adissamānena kāyena brahmalokaṃ gacchatī”ti. Acinteyyo hi",
  "tika-abh04t:692_16": "iddhimantānaṃ iddhivisayoti.",
  "tika-abh04t:693_0": "Cittasantānaṃ rūpakāye samodahitanti yattakehi cittehi dissamānena kāyena yathādhippetaṭṭhānappatti,",
  "tika-abh04t:693_1": "tattakānaṃ cittānaṃ pabandhassa dandhagamanakaraṇato imassa adhiṭṭhānassa karajakāye",
  "tika-abh04t:693_2": "āropitaṃ tadanuguṇanti attho. Idampi adhiṭṭhānapādakajjhānaṃ samāpajjitvā vuṭṭhāya",
  "tika-abh04t:693_3": "“ayaṃ kāyo viya idaṃ cittaṃ dandhagamanaṃ hotū”ti samāpajjitvā vuṭṭhitajjhānacittārammaṇaṃ",
  "tika-abh04t:693_4": "parikammaṃ katvā bhavaṅgaṃ otaritvā bhavaṅgato vuṭṭhāya pādakajjhānaṃ samāpajjitvā",
  "tika-abh04t:693_5": "puna bhavaṅge otiṇṇe manodvārāvajjanaṃ pādakajjhānaṃ ārammaṇaṃ katvā uppajjati anulomāni",
  "tika-abh04t:693_6": "ca. Tato adhiṭṭhānacittampi tamevārammaṇaṃ katvā uppajjati. Tassānubhāvena antarā",
  "tika-abh04t:693_7": "pañcaviññāṇādīsu uppannesupi apatanto icchitaṭṭhānaṃ gacchati. Evaṃ gacchanto ca",
  "tika-abh04t:693_8": "sace icchati, pathavīkasiṇavasena ākāse maggaṃ nimminitvā padasā gacchati. Sace icchati,",
  "tika-abh04t:693_9": "vāyokasiṇavasena vāyuṃ adhiṭṭhahitvā tūlapicu viya vāyunā gacchati. Apica gantukāmatāva",
  "tika-abh04t:693_10": "ettha pamāṇaṃ. Sati hi gantukāmatāya evaṃ katādhiṭṭhāno adhiṭṭhānavegakkhittoveso",
  "tika-abh04t:693_11": "issāsapakkhitto saro viya dissamāno gacchatīti. Tattha ākāse maggaṃ nimminitvā gacchanto",
  "tika-abh04t:693_12": "vināpi abhiññāñāṇena pakatipathaviyaṃ viya gacchati. Teneva “padasā gacchatī”ti vuttaṃ.",
  "tika-abh04t:693_13": "Vāyuṃ adhiṭṭhahitvā gacchanto abhiññāñāṇasamuṭṭhitavāyodhātuparamparāya gacchati.",
  "tika-abh04t:693_14": "Ubhayatthāpi antarā vanarāmaṇīyakādīni pekkhamāno āpāthagate sadde ca suṇamāno gacchatīti",
  "tika-abh04t:693_15": "vadanti. Keci pana “adissamānena kāyena ekacittakkhaṇeneva icchitaṭṭhānagamane dissamānena",
  "tika-abh04t:693_16": "kāyena padasā vāyunā ca gamane abhiññācittasamuṭṭhitakāyaviññattivipphārena gamana”nti",
  "tika-abh04t:693_17": "vadanti. Apare “abhiññācittassa viññattinibbattanakiccaṃ natthī”ti vadanti.",
  "tika-abh04t:694_0": "Adhiṭṭhānadvayanti cittakāyavasena kāyacittapariṇāmanabhūtaṃ rūpakāyapādakajjhānacittārammaṇaṃ",
  "tika-abh04t:694_1": "ubhayaṃ adhiṭṭhānaṃ. Taṃsampayuttāyāti yathāvuttaadhiṭṭhānadvayasampayuttāya. Sukhasaññālahusaññābhāvatoti",
  "tika-abh04t:694_2": "sukhasaññālahusaññāsabbhāvato, tabbhāvaṃ āpajjanatoti attho. Sukhasaññāti cettha",
  "tika-abh04t:694_3": "upekkhāsampayuttā saññā. Upekkhā hi “santaṃ sukha”nti vuttā. Sāyeva ca saññā nīvaraṇehi",
  "tika-abh04t:694_4": "ceva vitakkādīhi paccanīkehi ca vimuttattā “lahusaññā”tipi veditabbā. Tāhi samokkantāhi",
  "tika-abh04t:694_5": "rūpakāyopi tūlapicu viya sallahuko hoti. So evaṃ vātakkhittatūlapicunā viya sallahukena",
  "tika-abh04t:694_6": "ekacittakkhaṇena adissamānena ca kāyena yathāruci gacchatīti.",
  "tika-abh04t:695": "“Mutto vatamhi tāya anatthasaṃhitāya dukkarakārikāya, sādhu vatamhi sammāsambodhiṃ sambujjha”nti pavattaṃ bhagavato cetoparivitakkamaññāya māro “amuttabhāvamassa karissāmī”ti,",
  "tika-abh04t:696": "“Tapokammā apakkamma, yaṃ na sujjhanti māṇavā;",
  "tika-abh04t:697": "Asuddho maññasi suddho, suddhimaggā aparaddho”ti. –",
  "tika-abh04t:698_0": "Āhāti evamādiṃ sandhāya “mārādīnampi bhagavato cittajānanaṃ vutta”nti vuttaṃ. Nibbānapaccavekkhaṇañca",
  "tika-abh04t:698_1": "pubbenivāsānussatiñāṇena nibbānā…pe… ñātesu pavattatīti sambandho. Nibbānā…pe… ñātesūti",
  "tika-abh04t:698_2": "idaṃ abhiññāñāṇassa parato pavattamānaṃ paccavekkhaṇaṃ abhiññāñāṇassa visaye viya",
  "tika-abh04t:698_3": "abhiññāñāṇavisayavisayepi kadāci pavattituṃ arahatīti katvā vuttaṃ. Appamāṇārammaṇatanti",
  "tika-abh04t:698_4": "appamāṇakhandhārammaṇatanti attho. Tasmāti yasmā pubbenivāsānussatiñāṇassa nibbānārammaṇabhāvadīpako",
  "tika-abh04t:698_5": "koci pāṭho natthi, tasmā. Paccavekkhaṇakicce vuccamāneti ruḷhiṃ aggahetvā maggādīnaṃ",
  "tika-abh04t:698_6": "atītānaṃ pati pati avekkhanaṃ anussaraṇaṃ paccavekkhaṇanti pubbenivāsānussatiñāṇassa",
  "tika-abh04t:698_7": "kiccaṃyeva paccavekkhaṇanti vuccamāneti attho. Anuññātāti dissatīti “maggaphalanibbānapaccavekkhaṇato”ti",
  "tika-abh04t:698_8": "idameva sandhāya vuttaṃ. Ayañhettha attho – pubbenivāsānussatiñāṇena nibbānārammaṇe",
  "tika-abh04t:698_9": "khandhe disvā “ime dhammā kiṃ nu kho ārabbha pavattā”ti āvajjentassa pubbenivāsānussatiñāṇaṃ",
  "tika-abh04t:698_10": "nibbānārammaṇe pavattatīti. Anāgataṃsañāṇepi eseva nayo.",
  "tika-abh04t:699_0": "Yadi evaṃ kasmā parittattike “appamāṇo dhammo mahaggatassa dhammassa ārammaṇapaccayena",
  "tika-abh04t:699_1": "paccayo”ti ettha “appamāṇā khandhā cetopariyañāṇassa pubbenivāsaanāgataṃsañāṇassa",
  "tika-abh04t:699_2": "ārammaṇapaccayena paccayo”ti ajjhattattike ca “bahiddhādhammo bahiddhādhammassa,",
  "tika-abh04t:699_3": "bahiddhādhammo ajjhattassa dhammassa ārammaṇapaccayena paccayo”ti etesaṃ vibhaṅgesu",
  "tika-abh04t:699_4": "“bahiddhā khandhā iddhividhañāṇassa cetopariyapubbenivāsayathākammūpagaanāgataṃsaāvajjanāya",
  "tika-abh04t:699_5": "ārammaṇapaccayena paccayo”ti ettakameva vuttaṃ, na vuttaṃ nibbānanti. Cetopariyaiddhividhādiñāṇehi",
  "tika-abh04t:699_6": "saha vuttattāti ce, evampi visuṃ vibhajitabbaṃ siyā. Na hi visuṃ vibhajanārahaṃ saha",
  "tika-abh04t:699_7": "vibhajatīti? Na, avacanassa aññakāraṇattā. Yāni hi puthujjanānaṃ pubbenivāsaanāgataṃsañāṇāni,",
  "tika-abh04t:699_8": "tesaṃ avisayo eva nibbānaṃ. Ariyānaṃ pana maggaphalapaccavekkhaṇehi sacchikatanibbānānaṃ",
  "tika-abh04t:699_9": "imehi ñāṇehi paccakkhakaraṇe payojanaṃ natthīti sādhāraṇena iddhividhañāṇādīnaṃ gahitattā",
  "tika-abh04t:699_10": "nibbānaṃ na vuttanti daṭṭhabbaṃ. Nibbattakkhandhajānanamāha, na nibbattakakkhandhajānanaṃ.",
  "tika-abh04t:699_11": "Yathākammūpagañāṇakiccañhi tanti. Attho sambhavatīti idaṃ anāgataṃsañāṇassapi anibbānārammaṇataṃ sandhāya vuttaṃ.",
  "tika-abh04t:700_0": "1429. Maggārammaṇattike yasmā cittuppādakaṇḍe bodhitesu cittuppādesu ekantato maggārammaṇāyeva",
  "tika-abh04t:700_1": "keci natthi, maggārammaṇāyeva pana kadāci maggādhipatino honti, tasmā “katame dhammā",
  "tika-abh04t:700_2": "maggārammaṇā”ti ekameva pucchaṃ katvā tayopi koṭṭhāsā labbhamānavasena vibhattā.",
  "tika-abh04t:700_3": "Iminā nayena paratopi evarūpesu ṭhānesu attho veditabbo. “Cittuppādā”ti, “maggārammaṇā”ti",
  "tika-abh04t:700_4": "ca vuttadhammānaṃyeva maggahetukattābhāvaṃ sādhetuṃ “asahajātattā”ti idaṃ hetuvacananti",
  "tika-abh04t:700_5": "“asampayuttattāti attho”ti vuttaṃ. Tenevāha “na hi arūpadhammāna”ntiādi. “Aññadhammārammaṇakāle",
  "tika-abh04t:700_6": "evā”ti avadhāraṇassa aggahitattā garuṃ akatvā maggārammaṇakālepi maggādhipatibhāvena",
  "tika-abh04t:700_7": "na vattabbāti ayampi attho aṭṭhakathāyaṃ pariggahitoyevāti daṭṭhabbaṃ. “Garuṃ katvā",
  "tika-abh04t:700_8": "paccavekkhaṇakāle”ti hi vuttattā garuṃ akatvā paccavekkhaṇakālepi atthi eva. Tadā",
  "tika-abh04t:700_9": "ca maggādhipatibhāvena na vattabbā te dhammāti bhiyyopi siddhovāyamattho.",
  "tika-abh04t:701_0": "1434. Atītārammaṇāvāti uddhaṭaṃ, “atītārammaṇā”ti pana aṭṭhakathāpāṭho bahūsu potthakesu",
  "tika-abh04t:701_1": "dissati. Tasmāti yasmā paṭiccasamuppādavibhaṅgavaṇṇanāyaṃ “maraṇasamaye ñātakā ‘ayaṃ,",
  "tika-abh04t:701_2": "tāta, tavatthāya buddhapūjā karīyati, cittaṃ pasādehī’ti vatvā”tiādinā pañcadvāre",
  "tika-abh04t:701_3": "rūpādiārammaṇūpasaṃharaṇaṃ tattha tadārammaṇapariyosānānaṃ cuddasannaṃ cittānaṃ pavattiñca",
  "tika-abh04t:701_4": "vatvā tasmiṃyeva ekacittakkhaṇaṭṭhitike ārammaṇe paṭisandhicittaṃ uppajjatīti paccuppannārammaṇabhāvaṃ",
  "tika-abh04t:701_5": "paṭisandhiyā vakkhati, tasmāti attho. Dve bhavaṅgāni āvajjanaṃ maraṇassāsannabhāvena",
  "tika-abh04t:701_6": "mandībhūtavegattā pañca javanāni dve tadārammaṇāni cuticittanti ekādasa cittakkhaṇā",
  "tika-abh04t:701_7": "atītāti āha “pañcacittakkhaṇāvasiṭṭhāyuke”ti. Itaratthāti aññatadārammaṇāya cutiyā.",
  "tika-abh04t:701_8": "Idāni tameva “itaratthā”ti saṅkhepato vuttamatthaṃ vitthārato dassetuṃ “yadā hī”tiādimāha.",
  "tika-abh04t:701_9": "Cutiyā tadārammaṇarahitattā paṭisandhiyā ca paccuppannārammaṇattā “rūpā…pe… jjantassā”ti",
  "tika-abh04t:701_10": "udāhaṭaṃ. Cha bhavaṅgāni paccuppannārammaṇāni honti, nava cittakkhaṇā atītāti sattacittakkhaṇāvasiṭṭhāyuke",
  "tika-abh04t:701_11": "gatinimitte paṭisandhiyā pavattattāti daṭṭhabbaṃ.",
  "tika-abh04t:702": "Vijjamānameva kāyaṃ ārammaṇaṃ karotīti etena sukhalahusaññokkamanena paccuppannasseva bhūtupādāyarūpasaṅghātassa lahuparivattibhāvāpādanaṃ, na bhāvinoti dasseti.",
  "tika-abh04t:703_0": "Etthantareti apākaṭakālato paṭṭhāya yāva pākaṭakālo, etasmiṃ antare. Yasmā pana kassaci",
  "tika-abh04t:703_1": "kiñci sīghaṃ pākaṭaṃ hoti, kassaci dandhaṃ, tasmā “ekadvesantativārā”ti aniyametvā",
  "tika-abh04t:703_2": "vuttaṃ. “Vacanasiliṭṭhatāvasena vutta”nti eke, keci pana “etthantare pavattā rūpadhammā",
  "tika-abh04t:703_3": "arūpadhammā ca paccuppannāti gahite eko santativāro hoti, taṃ pana dvidhā vibhajitvā",
  "tika-abh04t:703_4": "apākaṭakālaṃ ādiṃ katvā yebhuyyena pākaṭakālato orabhāvo eko koṭṭhāso yebhuyyena",
  "tika-abh04t:703_5": "pākaṭakālaṃ ādiṃ katvā yāva supākaṭakālo ekoti ete dve santativārā. Iminā nayena",
  "tika-abh04t:703_6": "sesasantativārabhedāpi veditabbā. Tattha kālavasena sabbesaṃ samānabhāvaṃ aggahetvā",
  "tika-abh04t:703_7": "dhammānaṃ sadisappavattivasena santatiparicchedo dīpitabbo”ti vadanti. Kiñci kiñci",
  "tika-abh04t:703_8": "kālaṃ sadisaṃ pavattamānāpi hi utucittādisamuṭṭhānā rūpadhammā santativārāti vuccanti.",
  "tika-abh04t:703_9": "Yadāha “atiparittā”tiādinā, arūpasantatipi cettha yathāvuttarūpasantatiparicchinnā",
  "tika-abh04t:703_10": "saṅgahitāyevāti daṭṭhabbaṃ. Paccuppannesu dhammesu saṃhīratīti taṇhādiṭṭhīhi ākaḍḍhanīyaṭṭhānabhāvena",
  "tika-abh04t:703_11": "vuttaṃ. “Yo cāvuso, mano ye ca dhammā”ti visayivisayabhūtā ekabhavabhūtā ca ekasantatipariyāpannā",
  "tika-abh04t:703_12": "dhammā vibhāgaṃ akatvā gayhamānā addhāpaccuppannaṃ hoti, sati pana vibhāgakaraṇe",
  "tika-abh04t:703_13": "khaṇasantatipaccuppannatā labbhatīti āha “addhāpaccuppannaṃ hontaṃ etaṃ ubhayaṃ hotī”ti.",
  "tika-abh04t:704_0": "Tassāti mahājanassa. Atītādivibhāgaṃ akatvāti āvajjanādīnaṃ samānākārappavattiyā",
  "tika-abh04t:704_1": "upāyaṃ dasseti. Siddhaṃ hotīti khaṇapaccuppannārammaṇattepi parikammacetopariyañāṇānaṃ",
  "tika-abh04t:704_2": "ayaṃ pāḷi suṭṭhu nītā hotīti attho. Atītattiko ca evaṃ abhinno hotīti evaṃ khaṇapaccuppanneyeva",
  "tika-abh04t:704_3": "dhamme idha paccuppannoti gayhamāne aññapadasaṅgahitasseva anantarapaccayabhāvaṃ",
  "tika-abh04t:704_4": "pakāsento atītattiko ca paṭṭhāne abhedato sammā atthassa uddhaṭattā avināsito hoti.",
  "tika-abh04t:704_5": "Atha vā atītattikoti paṭṭhāne atītattikapāḷi, imāya atītattikapāḷiyā yathāvuttakāraṇatoyeva",
  "tika-abh04t:704_6": "abhinno avisiṭṭho aññadatthu saṃsandati sametīti attho.",
  "tika-abh04t:705_0": "Yathāsambhavanti āvajjanāya anāgatārammaṇatā, javanānaṃ paccuppannātītārammaṇatā",
  "tika-abh04t:705_1": "anāgatapaccuppannātītārammaṇatāti yojetabbaṃ. Nānārammaṇatā na siyā addhāvasena paccuppannārammaṇattāti",
  "tika-abh04t:705_2": "adhippāyo. Ayañca attho ekissā javanavīthiyā ekasmiṃyeva citte pavattiyaṃ āvajjanādīnaṃ",
  "tika-abh04t:705_3": "anāgatādiārammaṇatā sambhavatīti sambhavadassanavasena vuttoti yathādhippetassa abhiññācittassa",
  "tika-abh04t:705_4": "khaṇapaccuppanne pavattiṃ yojetvā dassetuṃ “tenā”tiādimāha. Tīṇīti “atītārammaṇo",
  "tika-abh04t:705_5": "dhammo atītārammaṇassa dhammassa āsevanapaccayena paccayo, anāgatārammaṇo dhammo",
  "tika-abh04t:705_6": "anāgatārammaṇassa dhammassa, paccuppannārammaṇo dhammo paccuppannārammaṇassa dhammassa",
  "tika-abh04t:705_7": "āsevanapaccayena paccayo”ti padantarasaṅgahitadhammānapekkhā dhammā tīṇi pañhavissajjanānīti",
  "tika-abh04t:705_8": "attho. Anāsevanaṃ natthīti āsevanalābhe sati yathādhammasāsane avacanassa kāraṇaṃ",
  "tika-abh04t:705_9": "natthīti avacanena tattha itaresaṃ pañhānaṃ paṭisedho viññāyatīti adhippāyo.",
  "tika-abh04t:706_0": "Etassa vādassāti “āvajjanajavanānaṃ anāgatapaccuppannārammaṇattepi cetopariyañāṇaṃ",
  "tika-abh04t:706_1": "siddha”nti vādassa. Nissayabhāvoti atthasambhavato yathāvuttanayassa jotakabhāvo.",
  "tika-abh04t:706_2": "Yanti cittaṃ. Tassāti āvajjanajavanānaṃ khaṇapaccuppannaniruddhārammaṇatāvacanassa.",
  "tika-abh04t:706_3": "Ettha ca kālavisesaṃ āmasati, anāgatāyeva ca āvajjanā pavattatīti nayidaṃ yujjamānakaṃ.",
  "tika-abh04t:706_4": "Atha “yaṃ imassa cittaṃ bhavissati, taṃ jānāmī”ti ābhogaṃ karoti, evaṃ sati parikammābhiññācittānampi",
  "tika-abh04t:706_5": "anāgatārammaṇattamevāti sabbattha āvajjanajavanānaṃ anāgatapaccuppannārammaṇatā na",
  "tika-abh04t:706_6": "sijjhatīti āha “pavatti…pe… vuttattā”ti. Dosāpattiyāti dosāpajjanena, dosāpattito",
  "tika-abh04t:706_7": "vā. Rāsiekadesāvajjanapaṭivedheti yathārutavaseneva purimavādipakkhamāha, sampattasampattāvajjanajānaneti",
  "tika-abh04t:706_8": "attanā niddhāritapakkhaṃ. Purimavādino nānujāneyyunti addhāsantatipaccuppannapadatthatā",
  "tika-abh04t:706_9": "abhidhammamātikāyaṃ āgatapaccuppannapadassa natthīti adhippāye ṭhatvā nānujāneyyuṃ.",
  "tika-abh04t:706_10": "Ettha ca satipi sabhāvabhede ākārabhedābhāvato ekattanayavasena āvajjanaparikammābhiññācittānaṃ",
  "tika-abh04t:706_11": "nānārammaṇatādoso natthīti khaṇapaccuppannārammaṇatā cetopariyañāṇassa purimavādīnaṃ",
  "tika-abh04t:706_12": "adhippāyavibhāvanamukhena dassitā. Aṭṭhakathāyaṃ pana “sabhāvabhede sati nānārammaṇatādosābhāvo",
  "tika-abh04t:706_13": "natthi evāti ekasmiṃ eva citte addhāsantativasena paccuppannārammaṇatā vibhāvitā”ti",
  "tika-abh04t:706_14": "dvīsupi vādesu yaṃ yuttaṃ, taṃ vicāretvā gahetabbaṃ.",
  "tika-abh04t:707_0": "Tenevāti yasmā atītattike uppannattike ca cetopariyañāṇassa vattamānadhammārammaṇabhāvajotano",
  "tika-abh04t:707_1": "pāṭho na dissati, teneva kāraṇena. Dvīsu ñāṇesūti pubbenivāsacetopariyañāṇesu. Kammamukhena",
  "tika-abh04t:707_2": "gayhantīti satipi ārammaṇabhāve cattāro khandhā yathākammūpagañāṇena kammadvārena",
  "tika-abh04t:707_3": "kusalākusalā icceva gayhanti, na pana vibhāgasoti dasseti. Lobhādisampayogavisesena",
  "tika-abh04t:707_4": "duccaritabhāvo, alobhādisampayogavisesena ca sucaritabhāvo lakkhīyatīti duccaritasucaritāni",
  "tika-abh04t:707_5": "vibhāventaṃ lobhādayopi vibhāvetiyeva nāma hotīti āha “duccarita…pe… bhāvanaṃ hotī”ti.",
  "tika-abh04t:708_0": "1435. Asabhāvadhammassa “aha”ntiādipaññattiyā ajjhattadhammupādānatāya siyā koci",
  "tika-abh04t:708_1": "ajjhattapariyāyo, na pana sabhāvadhammassa asattasantāneva tassāti vuttaṃ “sabhāva…pe…",
  "tika-abh04t:708_2": "ahonta”nti. Tathā hi “attano khandhādīni paccavekkhantassā”ti ettha “ajjhattārammaṇā”ti",
  "tika-abh04t:708_3": "padassa atthavivaraṇavasena “ajjhattaṃ gayhamānaṃ ahanti paññattiṃ ādi-saddena gaṇhātī”ti",
  "tika-abh04t:708_4": "vakkhati. Yadi evaṃ tassa ajjhattattikepi ajjhattabhāvo vattabbo siyā? Na, bahiddhābhāvassa",
  "tika-abh04t:708_5": "viya ajjhattabhāvassapi ajjhattattike nippariyāyavasena adhippetattāti. Yadāha “asabhā…pe…",
  "tika-abh04t:708_6": "na vutta”nti. Ākiñcaññāyatanādīti ādi-saddena sāvajjanāni tassa purecārikaupacāracittāni",
  "tika-abh04t:708_7": "tassa ārammaṇena pavattanakapaccavekkhaṇaassādanādicittāni ca saṅgaṇhāti.",
  "tika-abh04t:709_0": "Ākiñcaññāyatanaṃ taṃ-saddena ākaḍḍhitvā vadati, na pana taṃ sabbanti vuttaṃ, yañca",
  "tika-abh04t:709_1": "tassa purecārikanti attho. Lesavacananti ekadesasāruppena samānārammaṇabhāvena ekadesasseva",
  "tika-abh04t:709_2": "vacanaṃ. Lissati silissati ekadesena allīyatīti hi leso. Yesanti kāmāvacarakusalākusalamahākiriyāvajjanacittānaṃ",
  "tika-abh04t:709_3": "kusalakiriyābhedassa rūpāvacaracatutthassa ca. Evaṃ upekkhāsahagataniddesādīsūti",
  "tika-abh04t:709_4": "yesaṃ adukkhamasukhāya vedanāya sampayuttatā vuttā, tesu ekameva upekkhāsahagataniddesaṃ",
  "tika-abh04t:709_5": "vatvā itaraṃ na vattabbaṃ siyāti attho. Ādi-saddena hetusampayuttakāmāvacarādiniddese",
  "tika-abh04t:709_6": "saṅgaṇhāti. Tatthāpi hi parittasahetukādibhāvena vuttesu dhammesu ekameva vatvā itaraṃ",
  "tika-abh04t:709_7": "na vattabbaṃ siyāti. Abhāvanāniṭṭhappavattiyāti abhāvanāniṭṭhappavattiyā abhāvanākārassa",
  "tika-abh04t:709_8": "ukkaṃsappavattiyāti attho, abhāvassa vā ukkaṃsappavattiyā. Navattabbaṃ jātaṃ ajjhattārammaṇādibhāvenāti",
  "tika-abh04t:709_9": "adhippāyo. Tānīti ākiñcaññāyatanena samānārammaṇāni āvajjanādīni. Yadi evaṃ “abhāvanāsāmaññe”ti",
  "tika-abh04t:709_10": "kasmā vuttaṃ. Na hi ākiñcaññāyatanārammaṇassa paccavekkhaṇaassādanādivasena pavattacittānaṃ",
  "tika-abh04t:709_11": "abhāvanākārena pavatti atthīti? Na, abhāvetabbatāya adhippetattā. Na bhāvīyatīti",
  "tika-abh04t:709_12": "hi abhāvanaṃ, na na bhāvetīti.",
  "tika-abh04t:710_0": "Gahaṇavisesanimmitānītiādīsu ayamadhippāyo – yadipi bhāvanāñāṇanimmitākāramattesu",
  "tika-abh04t:710_1": "sabhāvato avijjamānesu visayesu yebhuyyena mahaggatā dhammā pavattanti, bahiddhākāraggahaṇavasena",
  "tika-abh04t:710_2": "pana kasiṇādīnaṃ bahiddhābhāvoti tadārammaṇadhammā bahiddhārammaṇāti vuttaṃ. Kasiṇānañhi",
  "tika-abh04t:710_3": "santānaṃ muñcitvā upaṭṭhānaṃ visesato vaḍḍhitakasiṇavasena viññāyati, paṭhamāruppaviññāṇābhāvassa",
  "tika-abh04t:710_4": "pana na bahiddhākāro, nāpi ajjhattākāroti ubhayākāravidhure tasmiṃ anaññasādhāraṇena",
  "tika-abh04t:710_5": "pavattiyākārena pavattamānaṃ ākiñcaññāyatanameva navattabbārammaṇaṃ vuttaṃ, na itare",
  "tika-abh04t:710_6": "itarākārappavattitoti. Kāmāvacarakusalānanti nidassanamattaṃ daṭṭhabbaṃ.",
  "tika-abh04t:711_0": "Ākiñcaññāyatanavipākaṃ nevasaññānāsaññāyatanassa vipākādikassāti atthavasena vibhatti",
  "tika-abh04t:711_1": "pariṇāmetabbā. Abhinīhārāsambhavatoti samāpatticittassa abhinīharaṇāsambhavato. Kusalameva",
  "tika-abh04t:711_2": "vipākassa ārammaṇanti katvā “vipākassā”tiādi vuttaṃ.",
  "tika-abh04t:712_0": "Asabhāvadhammattepi bahiddhākārena gahaṇīyabhāvato kasiṇānaṃ bahiddhābhāvo viya ekantato",
  "tika-abh04t:712_1": "idha ajjhattadhammupādānatāya ahanti paññattiyā siyā ajjhattabhāvoti vuttaṃ “ajjhatta”ntiādi.",
  "tika-abh04t:712_2": "“Khandhādīti ādi-saddena dhātuāyatanādi saṅgayhatī”ti ca vadanti. Esa nayoti “arūpakkhandhe",
  "tika-abh04t:712_3": "khandhāti gahetvā”tiādikaṃ vaṇṇanānītiṃ āha. Paresaṃ khandhādiggahaṇeti paresaṃ khandhādīti",
  "tika-abh04t:712_4": "imassa padassa kathane uccāraṇe. Sabbaṃ upādāpaññattiṃ āha ādisaddenāti sambandho.",
  "tika-abh04t:713": "Tikaatthuddhāravaṇṇanā niṭṭhitā.",
  "tika-abh04t:714": "Dukaatthuddhāravaṇṇanā",
  "tika-abh04t:715_0": "1473. Aññathāti vuttappakārassa dassane. Vuttappakārassa dassanato eva hi aṭṭhakathāyaṃ",
  "tika-abh04t:715_1": "sasaṅkhārikānaṃ thinamiddhavirahe asaṅkhārikasadisī yojanā na dassitā. Bhavarāgādīsūti",
  "tika-abh04t:715_2": "bhavarāgamūlikādīsu yojanāsu.",
  "tika-abh04t:716_0": "1511. Dveti uddhaccāvijjānīvaraṇāni. Tīṇīti kāmacchandabyāpādavicikicchāsu ekekena",
  "tika-abh04t:716_1": "uddhaccāvijjānīvaraṇāni. Dve vā tīṇi vāti pāḷiyaṃ vā-saddassa luttaniddiṭṭhataṃ āha.",
  "tika-abh04t:716_2": "Atha vā nipātasaddasannidhānepi nāmapadādīhi eva samuccayādiattho vuccati, na nipātapadehi",
  "tika-abh04t:716_3": "tesaṃ avācakattāti antarenapi nipātapadaṃ ayamattho labbhati. Tathā vacanicchāya",
  "tika-abh04t:716_4": "sambhavo eva hettha pamāṇanti pāḷiyaṃ “dve tīṇī”ti vuttaṃ. Yattha sahuppattītiādinā",
  "tika-abh04t:716_5": "“dve tīṇī”ti lakkhaṇavacananti sabbasādhāraṇamatthamāha. Tathā hi “evañca katvā kilesagocchake",
  "tika-abh04t:716_6": "cā”ti vuttaṃ. Tassāyamadhippāyo – kilesadvayasahitasseva cittuppādassa abhāvepi pāḷiyaṃ",
  "tika-abh04t:716_7": "dviggahaṇaṃ kataṃ, kilesānañca sambhavantānaṃ sabbesaṃ sarūpena gahaṇaṃ na katanti",
  "tika-abh04t:716_8": "dve tayoti lakkhaṇakaraṇanti viññāyatīti.",
  "tika-abh04t:717_0": "Yadi sabbākusale uppajjanakassapi uddhaccassa eko eva cittuppādo visayabhāvena vuccati,",
  "tika-abh04t:717_1": "avijjānīvaraṇassapi tathā vattabbanti adhippāyena “kasmā vutta”ntiādinā codeti. Itaro",
  "tika-abh04t:717_2": "uddhaccanīvaraṇasseva tathā vattabbataṃ avijjānīvaraṇassa tathā vattabbatābhāvañca",
  "tika-abh04t:717_3": "dassetuṃ “suttante”tiādimāha. Tattha suttante vuttesu pañcasu nīvaraṇesūti uddhaccasahagate",
  "tika-abh04t:717_4": "uddhaccassa avijjānīvaraṇena nīvaraṇasahitataṃ āsaṅkitvā vuttaṃ. Nanu ca suttantepi",
  "tika-abh04t:717_5": "“avijjānīvaraṇānaṃ sattāna”ntiādīsu avijjā “nīvaraṇa”nti vuttāti? Saccametaṃ, jhānaṅgānaṃ",
  "tika-abh04t:717_6": "paṭipakkhabhāvena pana suttante bahulaṃ kāmacchandādayo pañceva nīvaraṇāni vuttānīti",
  "tika-abh04t:717_7": "yebhuyyavuttivasena etaṃ vuttanti daṭṭhabbaṃ.",
  "tika-abh04t:718_0": "Keci pana “yathā nikkhepakaṇḍe kusalapaṭipakkhabhūtāni dubbalānipi nīvaraṇāni paṭṭhāne",
  "tika-abh04t:718_1": "viya dassitāni. Tathā hi paṭṭhāne ‘nīvaraṇaṃ dhammaṃ paṭicca nīvaraṇo dhammo uppajjati",
  "tika-abh04t:718_2": "na purejātapaccayā. Arūpe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇa’ntiādi",
  "tika-abh04t:718_3": "vuttaṃ, na evaṃ aṭṭhakathākaṇḍe. Aṭṭhakathākaṇḍe pana jhānapaṭipakkhabhūtāniyeva",
  "tika-abh04t:718_4": "nīvaraṇāni niddiṭṭhānīti ‘uddhaccanīvaraṇaṃ uddhaccasahagate cittuppāde uppajjatī’ti",
  "tika-abh04t:718_5": "vuttaṃ. Aṭṭhakathāyaṃ pana uddhaccanīvaraṇassa kāmacchandādīhi ekato uppattidassanaṃ",
  "tika-abh04t:718_6": "nikkhepakaṇḍānusārena kataṃ ekato uppattiyā pabhedadassanatthaṃ. Tattha hi pāḷiyaṃyeva",
  "tika-abh04t:718_7": "tāni vitthārato vuttānī”ti vadanti. Ayañca vādo “uddhaccanīvaraṇaṃ uddhaccasahagate",
  "tika-abh04t:718_8": "cittuppāde uppajjatī”ti idameva vacanaṃ ñāpakanti katvā vutto. Aññathā avijjānīvaraṇaṃ",
  "tika-abh04t:718_9": "viya vattabbaṃ siyā. Na ti ito aññaṃ pariyuṭṭhānapaṭṭhāyīniyeva nīvaraṇāni atthuddhārakaṇḍe",
  "tika-abh04t:718_10": "adhippetānīti imassa atthassa sādhakaṃ vacanaṃ atthi, idaṃ vacanaṃ dvetīṇivacanassa",
  "tika-abh04t:718_11": "sāmaññena sabbanīvaraṇasaṅgāhakattā yathāvuttavacanassa visayavisesappakāsanasaṅkhātena",
  "tika-abh04t:718_12": "payojanantarena vuttabhāvassa dassitattā ca ñāpakaṃ na bhavatīti dissati, tasmā vicāretvā gahetabbaṃ.",
  "tika-abh04t:719": "Aggahetvāti yathārutavaseneva atthaṃ aggahetvā yathā nikkhepakaṇḍapaṭṭhānādīhi na imissā pāḷiyā virodho hoti, evaṃ adhippāyo gavesitabboti yathāvuttamevatthaṃ nigameti.",
  "tika-abh04t:720_0": "1577. Tesanti lobhādito aññesaṃ. Dassitāti kathaṃ dassitā? Māno tāva lobhamohauddhaccaahirikānottappehi,",
  "tika-abh04t:720_1": "lobhamohathinauddhaccaahirikānottappehi, tathā diṭṭhi, vicikicchā mohauddhaccaahirikānottappehi,",
  "tika-abh04t:720_2": "thinaṃ lobhamohadiṭṭhiuddhaccaahirikānottappehi, lobhamohamānauddhaccaahirikānottappehi,",
  "tika-abh04t:720_3": "lobhamohauddhaccaahirikānottappehi, dosamohauddhaccaahirikānottappehi, uddhaccaṃ",
  "tika-abh04t:720_4": "lobhamohadiṭṭhiahirikānottappehi, lobhamohadiṭṭhithinaahirikānottappehi, lobhamohamānaahirikānottappehi,",
  "tika-abh04t:720_5": "lobhamohamānathinaahirikānottappehi, lobhamohathinaahirikānottappehi, lobhamohaahirikānottappehi,",
  "tika-abh04t:720_6": "dosamohaahirikānottappehi, dosamohathinaahirikānottappehi, mohavicikicchāahirikānottappehi,",
  "tika-abh04t:720_7": "mohaahirikānottappehi ekato uppajjati.",
  "tika-abh04t:721_0": "Yathā ca uddhaccaṃ, evaṃ ahirikānottappāni ca yojetvā veditabbāni. Kathaṃ? Ahirikaṃ",
  "tika-abh04t:721_1": "lobhamohadiṭṭhiuddhaccānottappehi, lobhamohadiṭṭhithinauddhaccānottappehi, lobhamohamānauddhaccānottappehi,",
  "tika-abh04t:721_2": "lobhamohamānathinauddhaccānottappehi, lobhamohathinauddhaccānottappehi, lobhamohauddhaccānottappehi,",
  "tika-abh04t:721_3": "dosamohauddhaccānottappehi, dosamohathinauddhaccānottappehi, mohavicikicchāuddhaccānottappehi,",
  "tika-abh04t:721_4": "mohauddhaccānottappehi ca ekato uppajjati. Anottappaṃ lobhamohadiṭṭhiuddhaccāhirikehi,",
  "tika-abh04t:721_5": "lobhamohadiṭṭhithinauddhaccāhirikehi, lobhamohamānauddhaccāhirikehi, lobhamohamānathinauddhaccāhirikehi,",
  "tika-abh04t:721_6": "lobhamohathinauddhaccāhirikehi, lobhamohauddhaccāhirikehi, dosamohauddhaccāhirikehi,",
  "tika-abh04t:721_7": "dosamohathinauddhaccāhirikehi, mohavicikicchāuddhaccāhirikehi, mohauddhaccāhirikehi",
  "tika-abh04t:721_8": "ca ekato uppajjatīti evamettha mānādīnampi ekato uppatti veditabbā. Sesaṃ uttānatthameva.",
  "tika-abh04t:722": "Aṭṭhakathākaṇḍavaṇṇanā niṭṭhitā.",
  "tika-abh04t:723": "Iti dhammasaṅgaṇīmūlaṭīkāya līnatthapadavaṇṇanā",
  "tika-abh04t:724": "Dhammasaṅgaṇī-anuṭīkā samattā."
}