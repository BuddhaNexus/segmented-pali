{
  "tika-abh08t0:0": "Namo tassa bhagavato arahato sammāsambuddhassa",
  "tika-abh08t0:1": "Abhidhammāvatāra-purāṇaṭīkā",
  "tika-abh08t0:2": "1. Paṭhamo paricchedo",
  "tika-abh08t0:3": "Cittaniddesavaṇṇanā",
  "tika-abh08t0:4_0": "8. Tattha tesu catubbidhesu paramatthesu, jātiniddhāraṇaṃ. Cittanti cittaṃ nāma.",
  "tika-abh08t0:4_1": "Vijānātīti vijānanaṃ, visayānaṃ vijānanaṃ visayavijānanaṃ. Cittasarūpaparidīpanamidaṃ",
  "tika-abh08t0:4_2": "vacanaṃ. Tassa pana cittassa ko vacanattho ko saddattho. Vuccate ācariyena. Sabbasaṅgāhakavasena",
  "tika-abh08t0:4_3": "sabbesaṃ cittānaṃ saṅgāhakanayavasena. Ārammaṇaṃ cinteti jānātīti cittaṃ, tadā sabbaṃ",
  "tika-abh08t0:4_4": "cittaṃ adhippetaṃ. Javanavīthivasena attasantānaṃ cinotīti cittaṃ, tadā kusalākusalamahākiriyācittaṃ",
  "tika-abh08t0:4_5": "adhippetaṃ. Aññesaṃ javanānaṃ aggahaṇaṃ kāmāvacarajavanāni eva yebhuyyavasena sattakkhattuṃ",
  "tika-abh08t0:4_6": "javantīti ñāpanatthaṃ.",
  "tika-abh08t0:5_0": "9. Vicittaṃ karaṇaṃ yassa taṃ vicittakaraṇaṃ, tassa bhāvo vicittakaraṇā. “Imassa",
  "tika-abh08t0:5_1": "rūpassa uddhaṃ idaṃ hotu, heṭṭhā idaṃ hotu, ubhayapasse ida”nti cintetvā yathācintitena",
  "tika-abh08t0:5_2": "kamena sesacittarūpanipphādanaṃ hoti, evaṃ yaṃ kiñci loke vicittaṃ sippajātaṃ, sabbaṃ",
  "tika-abh08t0:5_3": "taṃ citteneva karīyati. Evaṃ vicittakaraṇatāya cittaṃ. Tadā karaṇatāya cittaṃ karotīti",
  "tika-abh08t0:5_4": "cittaṃ. Idaṃ taddhitapadaṃ. Vā ayaṃ añño nayo. Taṃ attano cittatāya aññadeva sarāgaṃ",
  "tika-abh08t0:5_5": "cittaṃ, aññaṃ sadosaṃ, aññaṃ samohaṃ. Aññaṃ kāmāvacaraṃ, aññaṃ rūpāvacarādibhedaṃ.",
  "tika-abh08t0:5_6": "Aññaṃ rūpārammaṇaṃ, aññaṃ saddādiārammaṇaṃ. Rūpārammaṇesupi aññaṃ nīlārammaṇaṃ, aññaṃ",
  "tika-abh08t0:5_7": "pītādiārammaṇaṃ. Saddādiārammaṇesupi eseva nayo. Sabbesupi tesu aññaṃ hīnaṃ, aññaṃ",
  "tika-abh08t0:5_8": "majjhimaṃ, aññaṃ paṇītaṃ. Hīnādīsupi aññaṃ chandādhipateyyaṃ, aññaṃ cittādhipateyyaṃ,",
  "tika-abh08t0:5_9": "aññaṃ vīriyādhipateyyaṃ, aññaṃ vīmaṃsādhipateyyaṃ, tasmā yassa imesaṃ sampayuttabhūmiārammaṇahīnamajjhimapaṇītādhipatīnaṃ",
  "tika-abh08t0:5_10": "vasena attano cittatāya cittaṃ. Citto etasmiṃ atthīti cittaṃ. Tadā sabbaṃ cittaṃ.",
  "tika-abh08t0:5_11": "Paññattiyampi viññāṇe vicitte cittassa kammaṃ cittakammaṃ, cittakammameva cittakammakaṃ,",
  "tika-abh08t0:5_12": "cittakammake vicitte idha imasmiṃ adhikāre cittasammuti cittasaddo viññāṇe citte viññunā daṭṭhabbo.",
  "tika-abh08t0:6_0": "Taṃ pana sabbasaṅgāhakavasena cintetītiādinā vuttappakāraṃ cittaṃ. Sārammaṇato sārammaṇabhāvena",
  "tika-abh08t0:6_1": "ekavidhaṃ. Savipākāvipākato savipākāvipākavasena duvidhaṃ. Tattha tasmiṃ duvidhe",
  "tika-abh08t0:6_2": "citte savipākaṃ nāma cittaṃ kusalākusalaṃ, avipākaṃ abyākataṃ, kusalākusalabhāvena",
  "tika-abh08t0:6_3": "akathitanti attho. Kusalajāti akusalajāti abyākatajātīti jātibhedato tividhaṃ.",
  "tika-abh08t0:7": "Tattha tasmiṃ vacane “kusala”nti etassa saddassa pana ko vacanattho.",
  "tika-abh08t0:8_0": "10. Kucchitānaṃ salanato pāpakānaṃ dhammānaṃ kampanato viddhaṃsanato. Kucchitenākārena",
  "tika-abh08t0:8_1": "sayantīti kusā, kusānaṃ akusalasaṅkhātānaṃ lavanena chindanato. Kucchite sāti tanuṃ",
  "tika-abh08t0:8_2": "karotīti kusaṃ, kusena ñāṇena lātabbattā gahetabbattā. Vā ayaṃ añño nayo.",
  "tika-abh08t0:9_0": "11. Kusalasaddoyaṃ ayaṃ kusalasaddo cheke atthe ārogyatthe anavajjatthe iṭṭhavipāke",
  "tika-abh08t0:9_1": "atthepi diṭṭho amhehi. Idha imasmiṃ adhikāre anavajjādike atthe diṭṭho. Ādi-saddena",
  "tika-abh08t0:9_2": "ārogyatthaiṭṭhavipākatthā gahetabbā. Diṭṭho yasmā, tasmā anavajjaiṭṭhavipākalakkhaṇaṃ",
  "tika-abh08t0:9_3": "kusalaṃ. Natthi avajjaṃ kilesāvajjaṃ kilesadoso kilesadaratho etassāti anavajjaṃ,",
  "tika-abh08t0:9_4": "kammena vipaccīyateti vipāko, iṭṭhāniṭṭhādiārammaṇānubhavanavasena, attano sabhāvena",
  "tika-abh08t0:9_5": "ca iṭṭho vipāko etassāti iṭṭhavipākaṃ, anavajjameva iṭṭhavipākaṃ, taṃ lakkhīyati",
  "tika-abh08t0:9_6": "anena aviññātaṃ lakkhitabbaṃ kusalanti lakkhaṇaṃ, anavajjaiṭṭhavipākaṃ lakkhaṇaṃ",
  "tika-abh08t0:9_7": "etassāti anavajjaiṭṭhavipākalakkhaṇaṃ. Anavajjaiṭṭhavipākameva kusalaṃ. Nanu kathaṃ",
  "tika-abh08t0:9_8": "sayameva attano lakkhaṇaṃ bhaveyyāti codanā bhaveyya viññātāviññātasaddatthabhāvena",
  "tika-abh08t0:9_9": "lakkhaṇalakkhitabbabhāvayuttito. Kusalasaddatthavasena hi aviññātaṃ apākaṭaṃ kusalaṃ",
  "tika-abh08t0:9_10": "lakkhitabbaṃ hoti. Anavajjaiṭṭhavipākasaddatthavasena viññātaṃ pākaṭaṃ kusalaṃ lakkhaṇaṃ",
  "tika-abh08t0:9_11": "hoti. Akusalaviddhaṃsanarasaṃ akusalānaṃ viddhaṃsanaṃ akusalaviddhaṃsanaṃ, taṃ raso",
  "tika-abh08t0:9_12": "kiccametassāti akusalaviddhaṃsanarasaṃ, akusalaviddhaṃsanakiccaṃ. Vodānabhāvena paccupaṭṭhātīti",
  "tika-abh08t0:9_13": "vodānapaccupaṭṭhānaṃ, vodānaupaṭṭhānākāraṃ vodānagayhākāraṃ. Vā ayaṃ añño nayo. Vajjapaṭipakkhattā",
  "tika-abh08t0:9_14": "anavajjalakkhaṇameva kusalaṃ, vajjapaṭipakkhalakkhaṇaṃ kusalanti attho. Vodānabhāvarasaṃ",
  "tika-abh08t0:9_15": "vodānabhāvasampattikaṃ. Iṭṭhavipākapaccupaṭṭhānaṃ iṭṭhavipākaphalaṃ. Yonisomanasikārapadaṭṭhānaṃ",
  "tika-abh08t0:9_16": "padañca taṃ ṭhānañcāti padaṭṭhānaṃ, ubho kāraṇatthādhivacanaṃ, tasmā āsannakāraṇanti",
  "tika-abh08t0:9_17": "attho, itarathā punaruttidoso siyā, yonisomanasikāro padaṭṭhānaṃ āsannakāraṇaṃ etassāti",
  "tika-abh08t0:9_18": "yonisomanasikārapadaṭṭhānaṃ.",
  "tika-abh08t0:10_0": "Sāvajjāniṭṭhavipākalakkhaṇaṃ akusalaṃ. Tadubhayaviparītaṃ tehi ubhayehi kusalākusalehi",
  "tika-abh08t0:10_1": "viparītaṃ avipākalakkhaṇaṃ etassāti tadubhayaviparītalakkhaṇaṃ abyākataṃ. Vā ayaṃ",
  "tika-abh08t0:10_2": "añño nayo. Avipākārahaṃ vipākassa ananucchavikaṃ.",
  "tika-abh08t0:11": "Savatthukāvatthukabhedatoti savatthukaṃ hadayavatthukaṃ, avatthukaṃ hadayavatthuvirahitaṃ.",
  "tika-abh08t0:12": "12. Uddānato saṅkhepavasena kilesavatthuvasena duve kāmā honti. Chandarāgova kileso, tebhūmake pavattaṃ vaṭṭasahitaṃ vatthu, vasati kileso etthāti vatthu.",
  "tika-abh08t0:13": "13. Kilesakāmo vatthuṃ kāmeti icchati, vatthu kilesakāmena kāmīyati icchīyatīti kattukārakakammakārakadvaye sādhanadvaye esa eso duvidhopi kāmo sijjhati.",
  "tika-abh08t0:14": "14-5. So ayaṃ duvidhopi kāmo yasmiṃ padese sampattīnaṃ vasena avacarati, iti tasmā kāraṇā so pana padeso catupāyānaṃ channaṃ devānaṃ manussānaṃ vasena eva ekādasavidho hoti.",
  "tika-abh08t0:15_0": "16. Kāmovacaratīti ettha etasmiṃ ekādasavidhe padese kāmo avacarati, iti tasmā kāraṇā",
  "tika-abh08t0:15_1": "so padeso assa kāmassa anena kāmena abhilakkhitattā kāmāvacarasaññito. Abhilakkhitasaddappayoge",
  "tika-abh08t0:15_2": "tatiyatthe “assā”ti chaṭṭhī hotīti saddasatthavidū paṭhanti. Sasatthāvacaro padeso",
  "tika-abh08t0:15_3": "viya satte sasanti hiṃsanti tehīti satthā, saha satthehīti sasatthā, sasatthā purisā",
  "tika-abh08t0:15_4": "avacaranti etthāti sasatthāvacaro. Yathā hi yasmiṃ padese sasatthā purisā avacaranti,",
  "tika-abh08t0:15_5": "so padeso vijjamānesupi aññesu dvipadacatuppadesu avacarantesu tesaṃ upalakkhitattā",
  "tika-abh08t0:15_6": "“sasatthāvacaro”tveva vuccati, evaṃ vijjamānesupi aññesu rūpāvacarādīsu tattha avacarantesu",
  "tika-abh08t0:15_7": "tesaṃ abhilakkhitattā ayaṃ padeso “kāmāvacaro”tveva vuccati.",
  "tika-abh08t0:16_0": "17. Yathā rūpabhavo uttarapadassa lopaṃ katvā rūpanti vutto, evaṃ tathā svāyaṃ so",
  "tika-abh08t0:16_1": "ayaṃ eso kāmāvacaro uttarapadassa lopaṃ katvā kāmo iti saññito kāmo nāma udīrito paṇḍitena kathito.",
  "tika-abh08t0:17_0": "18. Tasmiṃ kāme idaṃ cittaṃ tasmiṃ kāmāvacare sadā avacarati, iti tasmā kāraṇā kāmāvacaraṃ",
  "tika-abh08t0:17_1": "iti evaṃ kāmaghātinā kāmānaṃ vināsakena buddhena kathitaṃ. Kiñcāpi etaṃ rūpārūpabhavesupi",
  "tika-abh08t0:17_2": "avacarati, yathā pana saṅgāme yebhuyyena avacaraṇato “saṅgāmāvacaro”ti laddhanāmo",
  "tika-abh08t0:17_3": "nāgo nagare carantopi “saṅgāmāvacaro”tveva vuccati, thalacarajalacarā pāṇino athale",
  "tika-abh08t0:17_4": "ajale ṭhitāpi “thalacarajalacarā”tveva vuccanti, evaṃ idaṃ aññattha avacarantampi",
  "tika-abh08t0:17_5": "kāmāvacaramevāti daṭṭhabbaṃ. Ārammaṇakaraṇavasena vā ettha kāmo avacaratītipi kāmāvacaraṃ.",
  "tika-abh08t0:17_6": "Kāmañcesa rūpārūpāvacaresupi avacarati, yathā pana vadatīti vaccho, mahiyaṃ setīti",
  "tika-abh08t0:17_7": "mahiṃsoti vutte na yattakā vadanti, mahiyaṃ vā senti, sabbesaṃ taṃ nāmaṃ hoti, evaṃsampadamidaṃ daṭṭhabbaṃ.",
  "tika-abh08t0:18_0": "19. Paṭisandhiṃ bhave kāme kāmabhavasaṅkhāte kāme paṭisandhiṃ avacārayati, iti tasmā",
  "tika-abh08t0:18_1": "kāmāvacaraṃ. Iti evaṃ vā ayaṃ añño nayo. Tatra tasmiṃ kāmāvacare pariyāpannaṃ antogadhaṃ,",
  "tika-abh08t0:18_2": "iti tasmā kāmāvacaraṃ.",
  "tika-abh08t0:19_0": "20. Aṭṭhavidhaṃ cittaṃ kāmāvacarasaññitaṃ idaṃ aṭṭhavidhaṃ cittaṃ. Dasapuññakiriyavatthuvaseneva",
  "tika-abh08t0:19_1": "puññakiriyā eva tesaṃ tesaṃ phalānisaṃsānaṃ vatthūni kāraṇānīti puññakiriyavatthūni,",
  "tika-abh08t0:19_2": "tesaṃ vaso, tena pavattati.",
  "tika-abh08t0:20_0": "21. Dānaṃ sīlaṃ bhāvanā pattidānaṃ veyyāvaccaṃ dhammadesanā anumodanā diṭṭhijubhāvo",
  "tika-abh08t0:20_1": "saṃsuti dhammassavanañca apacāyo apacāyanaṃ, evaṃ iminā mayā vuttappakārena puññāni",
  "tika-abh08t0:20_2": "eva vatthūni puññavatthūni, tesaṃ pabhedo puññavatthuppabhedo ñeyyo paṇḍitena jānitabbo.",
  "tika-abh08t0:21_0": "22-3. Gacchanti saṅgahaṃ dāne pattidānānumodanā dāne saṅgahaṃ gacchanti, veyyāvaccāpacāyanā",
  "tika-abh08t0:21_1": "sīlamaye puññe saṅgahaṃ gacchanti, dhammadesanā dhammassavanaṃ diṭṭhiujukā bhāvanāmaye",
  "tika-abh08t0:21_2": "puññe saṅgahaṃ gacchanti, dasa puññakiriyāpi ca tīṇi eva sambhonti.",
  "tika-abh08t0:22": "24. Sabbānussatipuññañca pasaṃsā saraṇattayaṃ ratanattayaguṇapasaṃsā ca ete diṭṭhijukammamhi saṅgayhanti, tasmiṃ saṅgahapāpuṇe saṃsayo sandeho natthi.",
  "tika-abh08t0:23_0": "25. Purimā cetanā tato pubbabhāge pavattā cetanā, muñcacetanā paccuppannā cetanā,",
  "tika-abh08t0:23_1": "paracetanā pacchākāle pavattā cetanā, tissopi cetanā dānamaye puññe honti. Evanti",
  "tika-abh08t0:23_2": "yathā tissopi cetanā dānamaye puññe honti, evaṃ tathā dānamayapuññato sesesupi sīlamayabhāvanāmayesu",
  "tika-abh08t0:23_3": "tisso cetanā paṇḍito dīpaye katheyya.",
  "tika-abh08t0:24_0": "Hi saccaṃ yadā pana yo puggalo deyyadhammapaṭiggāhakādisampattiṃ āgamma paṭicca.",
  "tika-abh08t0:24_1": "Paṭiggāhakādisampattinti ettha ādi-saddena desakālakalyāṇamittādayo gahitā. Aññaṃ",
  "tika-abh08t0:24_2": "vā somanassahetunti añña-ggahaṇena saddhābahulatāvisuddhidiṭṭhitākusalakiriyānisaṃsadassitāsomanassapaṭisandhikatādīnaṃ",
  "tika-abh08t0:24_3": "saṅgaho. Atthi dinnaṃ dānassa phalaṃ atthi. Ādi-saddena atthihutādayo gahitā. Purakkhatvāti",
  "tika-abh08t0:24_4": "purato katvā. Parehi anussāhito acodito dānādīni puññāni karoti. Dānādīnīti vacanena",
  "tika-abh08t0:24_5": "deyyadhammaṃ nissāya pavattadānacetanā gahetabbā. Tadā assa puggalassa. Saṅkharaṇaṃ",
  "tika-abh08t0:24_6": "saṅkhāro, natthi saṅkhāro etassāti asaṅkhāro, taṃ eva asaṅkhārikaṃ, appayoganti attho.",
  "tika-abh08t0:24_7": "Vuttanayenāti vuttanayo nāma “deyyadhammapaṭiggāhakādisampatti”nti vacanaṃ. Imasmiṃ",
  "tika-abh08t0:24_8": "panatthe saṅkharotīti saṅkhāro nāma attano vā pavattassa pubbappayogassa adhivacanaṃ,",
  "tika-abh08t0:24_9": "parassa vā pavattapubbappayogassa adhivacanaṃ. Ayamassa adhippāyo – yadā yo “dānādīni",
  "tika-abh08t0:24_10": "karissāmī”ti cittaṃ samuppādetvā nākāsi, pacchā attano pubbacetanāya ussāhito karoti,",
  "tika-abh08t0:24_11": "tadā sasaṅkhārikaṃ hoti, attano pubbappayogena saha pavattatīti attho. Paṭipattidassanena",
  "tika-abh08t0:24_12": "paṭipajjitabbā sīlādīhi paṭipajjanti jānanti gacchanti vā nibbānaṃ etāyāti paṭipatti,",
  "tika-abh08t0:24_13": "tāya dassanaṃ paṭipattidassanaṃ, tena. Jāto paricayo etesanti jātaparicayā. Sahasāti",
  "tika-abh08t0:24_14": "vegena. Catūsupi vikappesu dasseyya.",
  "tika-abh08t0:25": "26. Dasapuññakriyādīnaṃ vasena ca bahūnipi bhavanti etāni pana cittāni dasapuññakiriyādīnaṃ vasenapi bahūnipi bhavanti iti evaṃ pakāsaye bhagavā pakāseyya.",
  "tika-abh08t0:26": "27.",
  "tika-abh08t0:27": "Sattarasa sahassāni, dve satāni asīti ca;",
  "tika-abh08t0:28": "Kāmāvacarapuññāni, bhavantīti viniddiseti. –",
  "tika-abh08t0:29": "Kāmāvacarapuññāni sattarasa sahassāni ca dve satāni ca asīti ca bhavanti, iti vacanaṃ viniddise ācariyo katheyya.",
  "tika-abh08t0:30": "Dasapuññakriyāvatthu, chadvārādhipatīhi ca;",
  "tika-abh08t0:31": "Kāyādīhi ca tīheva, hīnādīhi ca tīhi tu.",
  "tika-abh08t0:32_0": "Dvīsu bhavesu kāmabhavarūpabhavesu. Paṭipadādibhedato dukkhāpaṭipadaṃ dandhābhiññaṃ,",
  "tika-abh08t0:32_1": "dukkhāpaṭipadaṃ khippābhiññaṃ, sukhāpaṭipadaṃ dandhābhiññaṃ, sukhāpaṭipadaṃ khippābhiññaṃ.",
  "tika-abh08t0:32_2": "Rūpāvacarabhāvanāpuññavasappavattaṃ rūpāvacare pavattassa bhāvanāpuññassa vasena",
  "tika-abh08t0:32_3": "pavattaṃ rūpāvacarūpapattinipphādakaṃ rūpāvacare upapattiyā paṭisandhiyā nipphādakaṃ hoti.",
  "tika-abh08t0:33_0": "Savatthukāvatthukabhedatoti arūpāvacaraṃ yadā kāmarūpe jāyati, tadā hadayavatthuṃ",
  "tika-abh08t0:33_1": "nissāya jāyati, iti tasmā savatthukaṃ nāma jātaṃ. Yadā arūpe jāyati, tadā hadayavatthuṃ",
  "tika-abh08t0:33_2": "anissāya jāyati, iti tasmā avatthukaṃ nāma jātaṃ.",
  "tika-abh08t0:34_0": "Ākāsānañcāyatanassa kasiṇugghāṭimākāsaṃ ārammaṇaṃ. Viññāṇañcāyatanassa tattha pavattaviññāṇaṃ,",
  "tika-abh08t0:34_1": "tasmiṃ kasiṇugghāṭimākāse pavattaṃ viññāṇaṃ cittaṃ ārammaṇaṃ hoti. Ākiñcaññāyatanassa",
  "tika-abh08t0:34_2": "tassa apagamo tassa ākāsānañcāyatanassa apagamo abhāvo vohāro ārammaṇaṃ hoti. Nevasaññānāsaññāyatanassa",
  "tika-abh08t0:34_3": "ākiñcaññāyatanaṃ ārammaṇaṃ hoti.",
  "tika-abh08t0:35_0": "Rūpe saññā rūpasaññā. Saññāsīsena cittampi gahitaṃ. Samatikkamā kasiṇugghāṭimākāsasamatikkamanena.",
  "tika-abh08t0:35_1": "Paṭighe dvārārammaṇānaṃ saṅghaṭṭane pavattā saññā paṭighasaññā. Dvipañcaviññāṇānaṃ",
  "tika-abh08t0:35_2": "adhivacanaṃ. Tāsaṃ paṭighasaññānaṃ dvipañcaviññāṇānaṃ atthaṅgamā atthaṅgamena. Nānā",
  "tika-abh08t0:35_3": "attā sabhāvo etassāti nānattaṃ, ārammaṇaṃ, nānatte nānāsabhāve pavattā saññā nānattasaññā,",
  "tika-abh08t0:35_4": "nānā attā sabhāvo etissāti vā nānattā, sāyeva saññā nānattasaññā, kāmāvacarasaññāti",
  "tika-abh08t0:35_5": "attho. Tāsaṃ nānattasaññānaṃ amanasikārā amanasikārena.",
  "tika-abh08t0:36_0": "Niyatāniyatavatthukabhedatoti sotāpattimaggo niyatavatthuko. Kasmā? Kāmarūpesuyeva",
  "tika-abh08t0:36_1": "hadayavatthuṃ nissāya uppajjanato. Itare pana tayo maggā aniyatavatthukā. Kasmā?",
  "tika-abh08t0:36_2": "Kāmarūpesu hadayavatthuṃ nissāya jāyanti, arūpe hadayavatthuṃ anissāya jāyanti, tasmā",
  "tika-abh08t0:36_3": "aniyatavatthukā. Tīhi vimokkhamukhehīti suññataanimittaappaṇihitasaṅkhātehi tīhi vimokkhamukhehi.",
  "tika-abh08t0:37_0": "Yassa saṃvijjanti, taṃ puggalaṃ vaṭṭasmiṃ saṃyojenti bandhantīti saṃyojanā. Sakkāyadiṭṭhivicikicchāsīlabbataparāmāsāyeva",
  "tika-abh08t0:37_1": "saṃyojanā sakkāyadiṭṭhivicikicchāsīlabbataparāmāsasaṃyojanā, tesaṃ pahānaṃ sakkāyadiṭṭhivicikicchāsīlabbataparāmāsasaṃyojanappahānaṃ,",
  "tika-abh08t0:37_2": "taṃ karotīti sakkāyadiṭṭhivicikicchāsīlabbataparāmāsasaṃyojanappahānakaraṃ, sotāpattimaggacittaṃ.",
  "tika-abh08t0:37_3": "Mānopi ekadesato apāyagāmikoyeva pahiyyate. Sotāpattimaggena nissesato na pahiyyate.",
  "tika-abh08t0:37_4": "Sesakilesesupi eseva nayo. Uddhaccaṃ pana ekadesatopi apāyagāmikampi na pahiyyati.",
  "tika-abh08t0:37_5": "Sakadāgāmimaggacittaṃ rāgadosamohānaṃ tanuttakaraṃ. Sotāpattimaggena nāsitasaṃyojanānaṃ",
  "tika-abh08t0:37_6": "pahānaṃ kasmā na vuttanti ce? Paṭhamamaggato dutiyamaggassa mahantattā paṭhamamaggena",
  "tika-abh08t0:37_7": "nāsitā saṃyojanā dutiyamaggena nāsitāti paññāyati, iti yasmā, tasmā na vuttaṃ. Tatiyacatutthamaggesupi",
  "tika-abh08t0:37_8": "eseva nayo. Ettha etasmiṃ lokuttaracitte. Ekekanti vicchāvasena vuttaṃ. Maggānurūpanti",
  "tika-abh08t0:37_9": "vacanaṃ paṭhamamaggassa paṭhamaphalañca anurūpanti viññāpanatthaṃ.",
  "tika-abh08t0:38_0": "28. Kāme aṭṭheva kāmāvacare aṭṭha eva cittāni, rūpe rūpabhave pañca cittāni, arūpisu",
  "tika-abh08t0:38_1": "cattāri cittāni, anuttarāni lokuttaracittāni cattāri, evaṃ iminā mayā vuttappakārena",
  "tika-abh08t0:38_2": "kusalāni cittāni ekavīsati honti.",
  "tika-abh08t0:39_0": "29. Kusalākusalāpagatena satā muninā kusalato, akusalato ca apagatena satā satisampannena",
  "tika-abh08t0:39_1": "kusale kusalena chekena vasinā pañcavasīhi samannāgatena yaṃ kusalacittaṃ catubhūmigataṃ",
  "tika-abh08t0:39_2": "catūsu bhūmīsu pavattaṃ sakalaṃ sabbaṃ lapitaṃ kathitaṃ, taṃ kusalacittaṃ mayāpi",
  "tika-abh08t0:39_3": "buddhadattācariyena lapitaṃ kathitaṃ.",
  "tika-abh08t0:40_0": "Niyatāniyatavatthuvasenāti paṭighasampayuttadvayaṃ kāmeyeva hadayavatthuṃ nissāya",
  "tika-abh08t0:40_1": "jāyati, aññabhūmīsu na jāyati, tasmā niyatavatthukaṃ hoti. Itarāni pana akusalāni",
  "tika-abh08t0:40_2": "kāmarūpesu uppajjanakāle hadayavatthuṃ nissāya jāyanti, arūpe hadayavatthuṃ anissāya",
  "tika-abh08t0:40_3": "jāyanti, tasmā aniyatavatthukāni, tena. Paṭisandhijanakājanakavasena cāti uddhaccasahagataṃ",
  "tika-abh08t0:40_4": "paṭisandhiṃ na janeti. Yadi paṭisandhiṃ janeyya, apāyesuyeva janeyya. Kasmā? Sotāpattimaggena",
  "tika-abh08t0:40_5": "ekadesato apāyagāmikampi na jahitaṃ, sabbaṃ na jahitanti attho. Sopi maggo apāyagāmī",
  "tika-abh08t0:40_6": "na hoti. Aññe pana kilesā ekadesavasena apāyagāmikā jahitā, tena paṭhamamaggenāti",
  "tika-abh08t0:40_7": "tasmā na janeti. Ekādasavidhaṃ pana paṭisandhiṃ janeti, tena.",
  "tika-abh08t0:41": "Diṭṭhamaṅgalādīnīti ādi-saddena sutamaṅgalādīni gahitāni. Sārato uttamato pacceti saddahati. Sabhāvatikkhena sabhāvo tikkho etassāti sabhāvatikkhaṃ, tena sabhāvatikkhena.",
  "tika-abh08t0:42": "Assa pana paṭighasampayuttassa pāṇātipātādīsu akusalakammesu tikkhappavattikāle asaṅkhārikassa uppatti, mandappavattikāle sasaṅkhārikassa uppatti veditabbā.",
  "tika-abh08t0:43": "Tassa momūhassa.",
  "tika-abh08t0:44": "Dukkhavisesassa dukkhanānattassa.",
  "tika-abh08t0:45": "30. Lobhamūlavasena aṭṭha cittāni, dosamūlavasā duve cittāni, mohamūlavasena dve cittāni. Evaṃ iminā mayā vuttappakārena akusalāni dvādasappakārāni siyuṃ bhaveyyuṃ.",
  "tika-abh08t0:46_0": "31. Yaṃ pāpamānasaṃ yaṃ akusalacittaṃ pāpāpāpesu pāpaapāpesu kusalākusalesu apāpena",
  "tika-abh08t0:46_1": "appavattena pāpāpāpappahīnena vuttaṃ īritaṃ kathitaṃ, taṃ pāpamānasaṃ taṃ akusalacittaṃ",
  "tika-abh08t0:46_2": "mayā samudāhaṭaṃ kathitaṃ.",
  "tika-abh08t0:47_0": "Yathā panassa yathā pana assa vipākassa kusalaṃ dānādivasena dānādīnaṃ dasapuññakiriyavatthūnaṃ",
  "tika-abh08t0:47_1": "vasena chasu ārammaṇesu pavattati, idaṃ vipākacittaṃ tathā na pavattati. Hi saccaṃ",
  "tika-abh08t0:47_2": "idaṃ vipākaṃ paṭisandhibhavaṅgacutitadārammaṇavasena parittadhammapariyāpannesu kāmāvacaradhammantogadhesu",
  "tika-abh08t0:47_3": "chasu ārammaṇesu pavattati. Sampayuttadhammānañca visese asatipi kusalasampayuttadhammato",
  "tika-abh08t0:47_4": "assa vipākassa, sampayuttadhammānañca nānatte asatipi idaṃ vipākaṃ ādāsatalādīsu",
  "tika-abh08t0:47_5": "dhammajātesu mukhanimittaṃ viya nirussāhaṃ. Ayamassādhippāyo – yathā ādāsatale mukhanimittaṃ",
  "tika-abh08t0:47_6": "mukhe calite calati, acalite na calati, mukhassa kāraṇaṃ vinā mukhanimittassa viya",
  "tika-abh08t0:47_7": "kāraṇaṃ natthi, evaṃ kusalakāraṇā vipākassa aññaṃ kāraṇaṃ natthi, nirussāhaṃ vipākaṃ.",
  "tika-abh08t0:48": "32. Kāmāvacaradevānaṃ manussānaṃ ime aṭṭha mahāvipākā duhetukatihetukānaṃ kāmāvacaradevānaṃ, manussānañca paṭisandhiyo bhavanti.",
  "tika-abh08t0:49_0": "33-4. Tato paraṃ pavattiyaṃ yāvatāyukaṃ bhavaṅgaṃ hutvā balavārammaṇe atimahantavibhūtārammaṇe",
  "tika-abh08t0:49_1": "tadārammaṇañca hutvā tato paraṃ maraṇakālasmiṃ cuti hutvā pavattanti, evaṃ iminā",
  "tika-abh08t0:49_2": "mayā vuttappakārena catūsu ṭhānesu vipaccanti vipākabhāvena jāyanti.",
  "tika-abh08t0:50_0": "35. Sabhūmikusaleheva mahāpākā samā vinā mahāpākā kammadvāraṃ kammakāraṇaṃ vinā,",
  "tika-abh08t0:50_1": "kammañca mahāpuññānaṃ kiriyavatthukaṃ vinā vajjetvā sabhūmikusaleheva attano bhūmiyaṃ",
  "tika-abh08t0:50_2": "pavattehi kusalehi eva samā sadisā. Kammadvāraṃ nāma kāyaviññattikammadvāraṃ, vacīviññattikammadvāraṃ,",
  "tika-abh08t0:50_3": "bhavaṅgasaṅkhātaṃ manodvāraṃ, iti tividhaṃ kammadvāraṃ kammakāraṇaṃ. Kammaṃ nāma",
  "tika-abh08t0:50_4": "aṭṭhakāmāvacarakusalacetanā idha adhippetā.",
  "tika-abh08t0:51_0": "36. Pākā kusalavipākā aviññattijanattā ca viññatti ca viññatti ca viññattiviññattiyoti",
  "tika-abh08t0:51_1": "vattabbe sarūpekasesaṃ katvā “viññattī”ti vuttaṃ, tā janentīti viññattijanā, na viññattijanā",
  "tika-abh08t0:51_2": "aviññattijanā, tesaṃ bhāvo aviññattijanattaṃ. Tasmā aviññattijanattā kāyaviññattivacīviññattisaṅkhātānaṃ",
  "tika-abh08t0:51_3": "kammadvārānaṃ ajanakattā manodvārasaṅkhātassa kammadvārassa vasena ca appavattanato",
  "tika-abh08t0:51_4": "avipākasabhāvato ca akammabhāvato ca appavattanato ceva puññakiriyavatthuvasena appavattanato",
  "tika-abh08t0:51_5": "ceva puññehi no samā asadisā.",
  "tika-abh08t0:52_0": "37-9. Parittārammaṇattā hi tesamekantato tesaṃ vipākānaṃ ekantato parittārammaṇattā",
  "tika-abh08t0:52_1": "kāmāvacarārammaṇattā tesu vipākesu sattapaññattikārammaṇā karuṇāmuditā kadāci kismiñci",
  "tika-abh08t0:52_2": "kāle na jāyanti, tathā evaṃ tisso pana viratiyo etesu vipākesu na jāyanti, hi kasmā",
  "tika-abh08t0:52_3": "kāraṇā na jāyanti, pañca sikkhāpadā kusalāti kusalā nāmāti satthunā vuttā yasmā kāraṇā,",
  "tika-abh08t0:52_4": "tasmā na jāyanti. Tathādhipatinopettha tathā evameva cattāro adhipatinopi etesu vipākesu",
  "tika-abh08t0:52_5": "na santi. Kasmā? Chandādīni dhammajātāni puretaraṃ katvā anuppajjanato na santi,",
  "tika-abh08t0:52_6": "iti vacanaṃ viniddise ācariyo katheyya.",
  "tika-abh08t0:53_0": "40. Asaṅkhārasasaṅkhāravidhānaṃ pana puññato vipākesu asaṅkhārasasaṅkhāravidhānaṃ",
  "tika-abh08t0:53_1": "puññato kusalato āgamanavasena ñeyyaṃ. Tattha ekaccānaṃ ācariyānaṃ matena mukhe calite",
  "tika-abh08t0:53_2": "ādāsatale mukhanimittacalanaṃ viya asaṅkhārassa kusalassa vipāko asaṅkhāro hoti,",
  "tika-abh08t0:53_3": "sasaṅkhārassa kusalassa vipāko sasaṅkhāro hoti, evaṃ āgamanavasena ñeyyaṃ. Paccayato",
  "tika-abh08t0:53_4": "ceva ñeyyaṃ tattha ekaccānaṃ ācariyānaṃ matena balavantehi vibhūtehi paccayehi kammādīhi",
  "tika-abh08t0:53_5": "uppanno asaṅkhāro dubbalehi sasaṅkhāroti evaṃ paccayavasena viññeyyaṃ jānitabbaṃ.",
  "tika-abh08t0:54_0": "41-2. Hīnādīnaṃ puññānaṃ vipākattā hīnādayo vipākā puññavādinā jinena paridīpitā",
  "tika-abh08t0:54_1": "bhavanti, iti evaṃ iminā vuttappakārena pavattaṃ idaṃ aṭṭhavidhaṃ cittaṃ ekantena",
  "tika-abh08t0:54_2": "savatthukaṃ kāmalokasmiṃ jāyate, aññattha pana aññāsu bhūmīsu na jāyate.",
  "tika-abh08t0:55_0": "Viññāṇapañcakaṃ niyatārammaṇanti cakkhuviññāṇassa rūpameva ārammaṇaṃ, na saddādayo.",
  "tika-abh08t0:55_1": "Sesattayaṃ yadā cakkhuviññāṇena gahitaṃ ārammaṇaṃ karoti, tadāssa rūpaṃ ārammaṇaṃ",
  "tika-abh08t0:55_2": "hoti. Yadā sotaviññāṇena gahitaṃ, tadāssa saddo ārammaṇo hoti. Yadā ghānajivhākāyaviññāṇehi",
  "tika-abh08t0:55_3": "gahitāni ārammaṇāni karonti, tadāssa gandharasaphoṭṭhabbārammaṇāni honti. Manoviññāṇadhātudvayaṃ",
  "tika-abh08t0:55_4": "yadā tadārammaṇaṃ hoti, tadā chaārammaṇaṃ hoti, evaṃ aniyatārammaṇaṃ hoti.",
  "tika-abh08t0:56_0": "Rūpārammaṇāya kiriyāmanodhātuyā apagamo padaṭṭhānaṃ āsannakāraṇaṃ etassāti apagamapadaṭṭhānaṃ,",
  "tika-abh08t0:56_1": "tāya āvajjanaṃ katvā ṭhitāya cakkhuviññāṇena dassanakiccaṃ karīyatīti attho. Tathābhāvapaccupaṭṭhānaṃ",
  "tika-abh08t0:56_2": "sampaṭicchanabhāvena gayhākāraṃ. Santīraṇādirasā somanassayuttā manoviññāṇadhātusantīraṇatadārammaṇarasā,",
  "tika-abh08t0:56_3": "upekkhāyuttā pana santīraṇatadārammaṇapaṭisandhibhavaṅgacutirasā, tathābhāvapaccupaṭṭhānā",
  "tika-abh08t0:56_4": "santīraṇādibhāvena gayhākāraṃ.",
  "tika-abh08t0:57_0": "43. Kāmāvacarapuññassa kāmāvacarakusalassa soḷasa vipākā honti. Iti yaṃ vacanaṃ vuttaṃ,",
  "tika-abh08t0:57_1": "taṃ vacanaṃ tihetukapuññassa ukkaṭṭhassa vasena ācariyo paridīpaye. Ayamettha attho",
  "tika-abh08t0:57_2": "– chandādhipateyyādīnaṃ vasena ukkaṭṭhatihetukakusalaṃ kāmasugatiyaṃ tihetukapaṭisandhiṃ",
  "tika-abh08t0:57_3": "datvā pavatte aṭṭha ahetukakusalavipākāni, aṭṭha mahākusalavipākānīti soḷasa pākāni nipphādeti.",
  "tika-abh08t0:58_0": "44. Kusalānugataṃ katvā bhājitaṃ kiṃ mahaggataṃ vipākacittaṃ kusalānugataṃ kusalaṃ",
  "tika-abh08t0:58_1": "anugataṃ katvā mahaggatakusalacittena samānaṃ katvā bhagavatā bhājitaṃ desitaṃ. Kiṃ",
  "tika-abh08t0:58_2": "kena kāraṇena? Kāmāvacarapuññaṃva kāmāvacarakusalaṃ iva asamānaphalaṃ natthi yato",
  "tika-abh08t0:58_3": "yasmā kāraṇā, tasmā vipākaṃ kusalānugataṃ katvā bhagavatā bhājitaṃ desitaṃ. Kāmāvacarapuññaṃvāti",
  "tika-abh08t0:58_4": "yathā aṭṭhavidhesu kāmāvacarakusalesu ukkaṭṭhatihetukakusalaṃ kāmasugatiyaṃ tihetukapaṭisandhiṃ",
  "tika-abh08t0:58_5": "datvā pavatte soḷasa kusalavipākāni nipphādeti, tihetukaomakañca duhetukaukkaṭṭhañca",
  "tika-abh08t0:58_6": "kāmasugatiyaṃ duhetukapaṭisandhiṃ datvā pavatte tihetukavirahitāni ahetukaduhetukasaṅkhātāni",
  "tika-abh08t0:58_7": "vipākāni nipphādeti, duhetukaomakaṃ pana kāmasugatiyaṃ ahetukapaṭisandhiṃ datvā pavatte",
  "tika-abh08t0:58_8": "aṭṭha ahetukavipākāni nipphādeti, evaṃ kāmāvacarapuññaṃ asamānaphalaṃva hoti.",
  "tika-abh08t0:59": "45. Gajādīnaṃ chāyā gajādisadisā hoti yathā, evaṃ mahaggatavipākaṃ sabbathā sabbapakārena attano kusaleheva samānaṃ hoti.",
  "tika-abh08t0:60_0": "46-7. Kāmāvacarapuññaṃva nāparāpariyavedanaṃ idaṃ mahaggatakusalaṃ kāmāvacarapuññaṃva",
  "tika-abh08t0:60_1": "aparāpariyavedanaṃ aparasmiṃ bhave phaladāyakaṃ na hoti, jhānā aparihīnassa bhavagāmino",
  "tika-abh08t0:60_2": "paṭisandhigāmino sattassa kusalānantaraṃyeva phalaṃ uppajjati, iti ca ñāpanatthaṃ",
  "tika-abh08t0:60_3": "etassa mahaggatavipākassa kusalānugataṃ kusalānugamanaṃ bhagavatā kataṃ.",
  "tika-abh08t0:61": "48. Ettha etasmiṃ mahaggatavipāke paṭipadākkamo tesañca hīnādīnaṃ bhedato jhānāgamanato mahaggatakusalajhānassa āgamanavasena vibhāvinā paṇḍitena veditabbo.",
  "tika-abh08t0:62": "49. Ettha vipāke chandādiadhipatīnaṃ abhāvo, ayameva visesato kusalato ayaṃ eva viseso, sesaṃ sabbapakāraṃ avisesena kusalena samaṃ mataṃ kathitaṃ bhagavatā.",
  "tika-abh08t0:63_0": "50. Suññataṃ animittanti, tathāpaṇihitantipi suññataṃ anattā, animittaṃ aniccaṃ,",
  "tika-abh08t0:63_1": "appaṇihitaṃ dukkhaṃ iti etāni tīṇi nāmāni maggassa anantare catubbidhassa maggassa",
  "tika-abh08t0:63_2": "anantare catubbidhe phale honti.",
  "tika-abh08t0:64_0": "51. Labbhanti parabhāgasmiṃ maggānantare pavattaphalato aññasmiṃ kāle vaḷañjanaphalesu",
  "tika-abh08t0:64_1": "phalasamāpattisamāpajjanakālesu etāni tīṇi nāmāni na labbhante, phalehi vipassanāvaseneva",
  "tika-abh08t0:64_2": "anattaaniccadukkhasaṅkhātānaṃ tiṇṇaṃ vipassanānaṃ vasena eva tāni tīṇi nāmāni labbhare phalehi labbhante.",
  "tika-abh08t0:65": "52. Honti sādhipatīneva lokuttaraphalāni tu ekantato sādhipatīni eva honti, lokuttaraphalāni ṭhapetvā aññasmiṃ vipāke adhipatī natthi.",
  "tika-abh08t0:66": "53. Maggo attano maggabhāvena maggo nāma vuccate bhagavatā. Phalaṃ maggaṃ upādāya aṭṭhaṅgikamaggaṃ nissayaṃ katvā maggo nāma iti vacanaṃ vuccate bhagavatā.",
  "tika-abh08t0:67_0": "54. Ime satta akusalavipākā. Gāvo caranti etthāti gocaro, tassadisattā gocaro ārammaṇanti",
  "tika-abh08t0:67_1": "attho, aniṭṭho ca aniṭṭhamajjhatto ca aniṭṭhāniṭṭhamajjhattā, teyeva gocaro aniṭṭhāniṭṭhamajjhattagocaro,",
  "tika-abh08t0:67_2": "tasmiṃ aniṭṭhāniṭṭhamajjhattagocare vattare vattanti. Sukhādittayayuttā te te aṭṭha",
  "tika-abh08t0:67_3": "ahetukakusalavipākā sukhādittayayuttā sukhasomanassaupekkhāvedanāhi sahagatā. Dukkhupekkhāyutā",
  "tika-abh08t0:67_4": "ime ime satta ahetukaakusalavipākā dukkhupekkhāvedanāhi sahagatā.",
  "tika-abh08t0:68_0": "55. Evaṃ chattiṃsadhā pākaṃ pākasāsanapūjito sugato. Kiṃ visiṭṭho? Pākaṃ nāma asuraṃ,",
  "tika-abh08t0:68_1": "taṃ sāsati, pākena attano puññaphalena deve anusāsatīti vā pākasāsano, ko so? Sakko.",
  "tika-abh08t0:68_2": "Tena pākasāsanena pūjito savipākāvipākesu kusalavipākakiriyesu kusalo cheko evaṃ",
  "tika-abh08t0:68_3": "iminā mayā vuttappakārena pākaṃ cittaṃ chattiṃsappakāraṃ abrvi avoca.",
  "tika-abh08t0:69": "Anuḷāresūti khuddakesu. Tathābhāvapaccupaṭṭhānā chaḷārammaṇavijānanagayhākārā. Sabbaññutaññāṇassa gati viya gati etissāti sabbaññutaññāṇagatikā.",
  "tika-abh08t0:70": "56. Somanassayuttānaṭṭha, kusalākusalāni ca somanassayuttāni aṭṭha kusalākusalāni ca, kriyato pana pañca evaṃ iminā mayā vuttappakārena hāsacittāni terasa.",
  "tika-abh08t0:71": "57. Puthujjanā hasantettha ettha etesu terasacittesu puthujjanā pana aṭṭhahi cittehi hasanti. Sekhā satta ariyā chahi cittehi hasanti. Asekhā khīṇāsavā pañcahi cittehi hasanti.",
  "tika-abh08t0:72_0": "Kusalāni pana rūpārūpakusalāni sekhaputhujjanānaṃ uppajjanti. Imāni rūpārūpakiriyāni",
  "tika-abh08t0:72_1": "khīṇāsavānaṃ bhāvanāyeva kāro bhāvanākāro, tassa vaso bhāvanākāravaso, tena pavattāni.",
  "tika-abh08t0:72_2": "Tāni rūpārūpakusalāni bhāvanāpuññavasappavattāni bhāvanākusalavasena pavattāni. Imesaṃ",
  "tika-abh08t0:72_3": "rūpārūpakiriyānaṃ tesañca rūpārūpakusalānaṃ ayameva viseso.",
  "tika-abh08t0:73_0": "58-9. Yā puthujjanakālasmiṃ, abhinibbattitā pana puthujjanakālasmiṃ puthujjanabhāvaṭṭhitena",
  "tika-abh08t0:73_1": "yoginā abhinibbattitā yā rūpārūpasamāpatti, sā rūpārūpasamāpatti so yogī khīṇāsavo",
  "tika-abh08t0:73_2": "bhikkhu hutvā naṃ rūpārūpasamāpattiṃ yāva yattakaṃ kālaṃ na samāpajjate, tāva tattakena",
  "tika-abh08t0:73_3": "kālena tassa khīṇāsavabhikkhuno kusalā eva rūpārūpakusalā eva hoti. Khīṇāsavena sā",
  "tika-abh08t0:73_4": "rūpārūpasamāpatti sace yadi samāpannā samāpajjitā, kriyā rūpārūpakiriyā hoti.",
  "tika-abh08t0:74": "60. Ekādasavidhaṃ kāme kāmāvacare kiriyacittaṃ ekādasavidhaṃ, rūpe rūpāvacare pañca, arūpisu cattāri iti sabbāni kriyacittāni vīsati.",
  "tika-abh08t0:75_0": "61. Lokuttarakriyacittaṃ, pana kasmā na vijjati? Maggassa ekacittakkhaṇikattā na",
  "tika-abh08t0:75_1": "vijjati. Ayamettha adhippāyo – catumaggaṭṭho khīṇāsavo nāma na hoti, maggānantarameva",
  "tika-abh08t0:75_2": "phalaṃ uppajjati, maggopi ekacittakkhaṇiko yadi cittaṃ bahucittakkhaṇikaṃ, phalasamaṅgino",
  "tika-abh08t0:75_3": "khīṇāsavassapi maggacittaṃ bhaveyya, evaṃ sati lokuttarakiriyacittaṃ bhaveyyāti adhippāyo.",
  "tika-abh08t0:76_0": "62. Kriyākriyāpattivibhāgadesako karaṇaṃ kriyaṃ, kriyaṃ nāma vinayapariyāyena akattabbassa",
  "tika-abh08t0:76_1": "karaṇaṃ, na karaṇaṃ akriyaṃ, akriyaṃ nāma vinayapariyāyena kattabbassa akaraṇaṃ,",
  "tika-abh08t0:76_2": "āpajjanaṃ āpatti, kriyāya karaṇena āpatti kriyāpatti, akriyāya akaraṇena āpatti akriyāpatti,",
  "tika-abh08t0:76_3": "kriyāpatti ca akriyāpatti ca kriyāpatyākriyāpattiyo, ekassa āpatti-saddassa lopaṃ",
  "tika-abh08t0:76_4": "katvā “kriyākriyāpattiyo”ti vuttaṃ, tāsaṃ vibhāgo kriyākriyāpattivibhāgo, desetīti",
  "tika-abh08t0:76_5": "desako, tassa desako kriyākriyāpattivibhāgadesako. Ṇvu-tu-paccayesu paresu kammatthe",
  "tika-abh08t0:76_6": "chaṭṭhī hotīti vadanti. Jino kiṃ visiṭṭho? Kriyākriyāpattivibhāgadesako hitāhitānaṃ",
  "tika-abh08t0:76_7": "sakriyākriyārato hitassa sakriyāya rato, ahitassa akriyāya rato, yaṃ kriyākriyaṃ,",
  "tika-abh08t0:76_8": "kriyaṃ nāma kriyacittaṃ, akriyaṃ nāma kusalākusalavipākacittaṃ icchanti eke. Taṃ",
  "tika-abh08t0:76_9": "na. Kasmā? Kusalādhikāre “kusalaṃ muninā lapitaṃ” akusalādhikāre “pāpamānasaṃ pāpāpāpesvapāpena",
  "tika-abh08t0:76_10": "vuttaṃ” vipākādhikāre “pākaṃ sugato abravī”ti vatvā puna kriyādhikāre “kusalākusalavipākāni",
  "tika-abh08t0:76_11": "avocā”ti vacanassa vattabbābhāvato. Tena vāssa kriyākriyaṃ etassāti kriyākriyaṃ,",
  "tika-abh08t0:76_12": "kriyākriyasabhāvanti attho. Ayameva sārato paccetabbo. Yaṃ kriyākriyaṃ cittaṃ kriyākriyāsabhāvaṃ",
  "tika-abh08t0:76_13": "avoca desesi, taṃ kriyākriyaṃ kriyākriyasabhāvaṃ mayā samīritaṃ, sammā pakārena īritaṃ kathitaṃ.",
  "tika-abh08t0:77": "64. Ekūnanavuti sabbe, cittuppādā mahesinā lokuttare aṭṭha katvā ekūnanavuti sabbe cittuppādā mahesinā tathāgatena samāsato saṅkhepato niddiṭṭhā.",
  "tika-abh08t0:78_0": "65. Piṭake abhidhammasmiṃ, ye bhikkhū pāṭavatthino abhidhammapiṭake paṭuno bhāvo",
  "tika-abh08t0:78_1": "pāṭavaṃ, tena attho pāṭavattho, so etesaṃ atthīti pāṭavatthino, chekabhāvatthikā",
  "tika-abh08t0:78_2": "ye bhikkhū, tehi bhikkhūhi ayaṃ abhidhammāvatāro uggahetabbo sikkhitabbo punappunaṃ cintitabbo.",
  "tika-abh08t0:79": "66. Ye janā tassaṅkāsena taṃsannibhena abhidhammāvatārena abhidhammamahodadhiṃ mahāsāgarasannibhaṃ abhidhammaṃ taranti, te imaṃ lokaṃ paralokañca taranti. Itīti parisamāpane.",
  "tika-abh08t0:80": "Iti abhidhammāvatāraṭīkāya",
  "tika-abh08t0:81": "Cittaniddesavaṇṇanā niṭṭhitā.",
  "tika-abh08t0:82": "Paṭhamo paricchedo.",
  "tika-abh08t0:83": "2. Dutiyo paricchedo",
  "tika-abh08t0:84": "Cetasikaniddesavaṇṇanā",
  "tika-abh08t0:85": "67. Cittānantaramuddiṭṭhā, ye ca cetasikā mayā ye ca cetasikā cittānantaraṃ mayā uddiṭṭhā, ito paraṃ idāni tesaṃ cetasikānaṃ vibhājanaṃ karissāmi ahaṃ.",
  "tika-abh08t0:86_0": "Imesu pana karuṇāmuditāvasena bhāvanākāle karuṇāpubbabhāgo vā, appanāpattāya karuṇāya",
  "tika-abh08t0:86_1": "pubbabhāgo, tasmiṃ pubbabhāge, karuṇāto pubbabhāge kāmāvacaracitteti attho. Ekā karuṇā",
  "tika-abh08t0:86_2": "uppajjati. Muditāpubbabhāge vā appanāpattāya muditāya pubbabhāge ekā muditā uppajjati.",
  "tika-abh08t0:86_3": "Iminā kāmāvacaracittena yogī micchākammantādīhi dhammehi viramati. Ramu-dhātu kīḷāyaṃ,",
  "tika-abh08t0:86_4": "vi-saddo viramaṇattho.",
  "tika-abh08t0:87_0": "68. Ādinā puññacittena, tettiṃsa niyatā matā ādinā puññacittena paṭhamamahākusalacittena",
  "tika-abh08t0:87_1": "saha niyatā tettiṃsa cetasikā bhagavatā matāti, atha vā karuṇāmuditā aniyatā ekena",
  "tika-abh08t0:87_2": "dhammena saha catuttiṃsa dhammā bhavanti.",
  "tika-abh08t0:88": "69. Kasmā panettha mettā ca, upekkhā ca na uddhaṭā ettha etesu yevāpanakadhammesu, niddhāraṇaṃ, mettā ca upekkhā ca dhammarājena satthunā na uddhaṭā na vuttā kasmā kāraṇā.",
  "tika-abh08t0:89": "70. Abyāpādena mettāpi abyāpādena mettā gahitā, upekkhāti tatramajjhattatāya ca gahitā yasmā kāraṇā, tasmā ubhopetā bhagavatā na gahitā.",
  "tika-abh08t0:90_0": "71. Kasmā yevāpanā dhammā, buddhenādiccabandhunā sabbe te yevāpanā dhammā yevāpananāmakā",
  "tika-abh08t0:90_1": "pāḷiyaṃ sarūpena eva. Bandhati snehena etasminti bandhu, ādiccassa bandhu ādiccabandhu,",
  "tika-abh08t0:90_2": "tena ādiccabandhunā buddhena na ca uddhaṭā na desitā.",
  "tika-abh08t0:91_0": "72. Kasmā kāraṇā? Yasmā aniyatā keci yevāpanakā aniyatā, yasmā kāraṇā rāsiṃ dukavaggādirāsiṃ",
  "tika-abh08t0:91_1": "na bhajanti na sevanti, yasmā kāraṇā keci yevāpanakā dubbalā, tasmā pāḷiyaṃ bhagavatā na vuttā.",
  "tika-abh08t0:92": "73. Chandādhimokkhamuditā manasi ca kāro,",
  "tika-abh08t0:93": "Majjhattatā ca karuṇā viratittayañca;",
  "tika-abh08t0:94": "Puññesu tena niyatāniyatā ca sabbe,",
  "tika-abh08t0:95": "Yevāpanā munivarena na ceva vuttā.",
  "tika-abh08t0:96": "Chandādhimokkho muditā manasikāro majjhattatā karuṇā viratittayañca puññesukusalesu niyatā cattāro aniyatā pañca sabbe yevāpanā na ca eva tena munivarena vuttā.",
  "tika-abh08t0:97_0": "74-80. Kasmā panettha phassova, paṭhamaṃ samudīrito ettha etesu cetasikesu, jātiniddhāraṇaṃ,",
  "tika-abh08t0:97_1": "phassova paṭhamaṃ samudīrito kathito. Kasmā kāraṇā? Kira mayā sutaṃ, ārammaṇe cittassa",
  "tika-abh08t0:97_2": "paṭhamaṃ abhinipātattā phasso paṭhamaṃ samudīrito, phusitvā pana phassena phassena",
  "tika-abh08t0:97_3": "ārammaṇaṃ phusitvā yogino vedanāya ārammaṇaṃ vedaye, saññāya sañjānāti, cetanāya",
  "tika-abh08t0:97_4": "ārammaṇaṃ cetaye. Sahajātānaṃ cetasikānaṃ phassova idha imasmiṃ citte mahesinā paṭhamaṃ",
  "tika-abh08t0:97_5": "vutto. Hi kasmā kāraṇā? Yasmā balavapaccayattā, tasmā vutto. Akāraṇamidaṃ sabbaṃ,",
  "tika-abh08t0:97_6": "cittānaṃ tu saheva ca “paṭhamābhinipātattā”ti ca “balavapaccayattā”ti ca idaṃ sabbaṃ",
  "tika-abh08t0:97_7": "vacanaṃ akāraṇaṃ ahetukaṃ ayuttaṃ, kasmā kāraṇā? Cittajānaṃ cittehi sahappavattānaṃ",
  "tika-abh08t0:97_8": "cetasikānaṃ ekuppādādibhāvena samānuppādasamānanirodhasamānālambaṇasamānavatthukabhāvena",
  "tika-abh08t0:97_9": "pavattito akāraṇaṃ ayuttaṃ. Ayaṃ tu paṭhamuppanno, ayaṃ pacchāti natthidaṃ ayaṃ dhammo",
  "tika-abh08t0:97_10": "paṭhamuppanno, ayaṃ dhammo pacchākāle uppanno iti idaṃ vacanaṃ natthi. Balavapaccayattepi",
  "tika-abh08t0:97_11": "kāraṇaṃ na ca dissati. Desanākkamato ceva paṭhamaṃ samudīrito iccevaṃ iti evaṃ iti",
  "tika-abh08t0:97_12": "iminā mayā vuttappakārena phassassa paṭhamaṃ samudīritataṃ viññunā vibhāvinā viññeyyaṃ,",
  "tika-abh08t0:97_13": "visesato visesena aññathā na viññeyyaṃ. Na ca pariyesitabboyaṃ, tasmā pubbāparakkamo",
  "tika-abh08t0:97_14": "yasmā kāraṇā ayaṃ pubbāparakkamo viññunā na ca pariyesitabbo na gavesitabbo, dhammā",
  "tika-abh08t0:97_15": "eva vacanatthalakkhaṇādīhi vijānatā paṇḍitena pariyesitabbā.",
  "tika-abh08t0:98": "Iṭṭhākārānubhavanarasā iṭṭhārammaṇānubhavanakiccā subhojanarasaṃ anubhavanto rājā viya. Cetasikaassādapaccupaṭṭhānā cetasikapassaddhipadaṭṭhānā.",
  "tika-abh08t0:99_0": "Paccābhiññāṇakaraṇarasā paṭijānanakiccā vaḍḍhakissa abhiññāṇakaraṇamiva vaḍḍhakino",
  "tika-abh08t0:99_1": "sakiṃ sañjānitvāpi dāruharesu suttassa paṭipasāraṇaṃ viyāti adhippāyo. Yathāgahitanimittavasenāti",
  "tika-abh08t0:99_2": "yathāpavattitanimittassa vasena. Manasi abhinivesakaraṇaṃ gayhākārā.",
  "tika-abh08t0:100_0": "Āyūhanarasā pavattanakiccasādhakā. Mahāvaḍḍhakiādayo viya yathā mahāvaḍḍhakī sayampi",
  "tika-abh08t0:100_1": "dāruṃ tacchati, parepi dāruṃ tacchāpeti, evaṃ sayampi ārammaṇe sandahati, sampayuttadhammepi abhisandahāpeti.",
  "tika-abh08t0:101": "Āhananaṃ bhuso hananaṃ, pariyāhananaṃ samantā hananaṃ, taṃ raso etassāti āhananapariyāhananaraso.",
  "tika-abh08t0:102": "Ārammaṇānumajjanalakkhaṇo ārammaṇaparimaddanalakkhaṇo.",
  "tika-abh08t0:103": "Pinayatīti pīti, sahajātadhamme ārammaṇe pinayatīti attho. Kāyacittapharaṇarasā. Udaggassa cittassa bhāvo odagyaṃ, taṃ paccupaṭṭhānaṃ etassāti odagyapaccupaṭṭhānā.",
  "tika-abh08t0:104": "Saddahanti vatthuttayaṃ saddahanti. Akālusiyapaccupaṭṭhānā anāvilabhāvapaccupaṭṭhānā. Saddheyyavatthupadaṭṭhānā saddahitabbavatthuttayāsannakāraṇā.",
  "tika-abh08t0:105": "Araññagatasudesako viya araññe gato maggasudesako viya.",
  "tika-abh08t0:106_0": "Attanā avinibbhuttānaṃ dhammānanti avigatānaṃ cetasikānaṃ. Tesanti tesaṃ cetasikānaṃ",
  "tika-abh08t0:106_1": "dhammānaṃ. Santepi ca tesaṃ cetasikānaṃ anupālanalakkhaṇādimhi vidhāne atthikkhaṇeyeva",
  "tika-abh08t0:106_2": "taṃ tesaṃ pāletabbānaṃ cetasikānaṃ pavattakkhaṇeyeva taṃ jīvitaṃ te dhamme pāletabbe",
  "tika-abh08t0:106_3": "cetasike anupāleti. Udakaṃ viyāti yathā udakaṃ attani uppalādīni anupāleti, tathā",
  "tika-abh08t0:106_4": "anupālanalakkhaṇādimhi vidhāne santepi tesaṃ atthikkhaṇeyeva anupāleti, vijjamānakkhaṇeva",
  "tika-abh08t0:106_5": "anupāletīti adhippāyo. Paccayuppannepi ca dhamme anupāleti, dhāti viya kumāraṃ aññāya",
  "tika-abh08t0:106_6": "janitaṃ kumāraṃ rakkhantī dhāti viya, parassa puttaṃ aṅkādinā dhāretīti dhāti. Sayaṃpavattitadhammasambandheneva",
  "tika-abh08t0:106_7": "pavattati attanā pavattitehi dhammehi sampavattati. Niyāmako viya yathā niyāmako",
  "tika-abh08t0:106_8": "ekanāvāya vutthehi janehi saha pavattati, bhaṅgato uddhaṃ taṃ jīvitaṃ na pavattayati,",
  "tika-abh08t0:106_9": "attano ca abhāvā ṭhapayitabbānaṃ cetasikānañca abhāvā, bhaṅgakkhaṇe cetasike na ṭhapeti",
  "tika-abh08t0:106_10": "sayaṃ bhijjamānattā, vaṭṭisneho khīyamāno padīpasikhaṃ na karoti yathā.",
  "tika-abh08t0:107": "Sommabhāvapaccupaṭṭhānoti mudubhāvapaccupaṭṭhāno, sītalabhāvapaccupaṭṭhāno vā.",
  "tika-abh08t0:108": "Kāyoti cettha vedanādayo tayo khandhā vedanākkhandho saññākkhandho saṅkhārakkhandho ime khandhā gahitā.",
  "tika-abh08t0:109": "Nimmaddanarasāti nimmaddanakiccā. Kāyacittānaṃ avūpasamatāuddhaccādikilesapaṭipakkhabhūtāti ādiggahaṇena kukkuccaṃ gahetabbaṃ.",
  "tika-abh08t0:110": "Iti abhidhammāvatāraṭīkāya",
  "tika-abh08t0:111": "Cetasikaniddesavaṇṇanā niṭṭhitā.",
  "tika-abh08t0:112": "Dutiyo paricchedo.",
  "tika-abh08t0:113": "3. Tatiyo paricchedo",
  "tika-abh08t0:114": "Cetasikavibhāganiddesavaṇṇanā",
  "tika-abh08t0:115_0": "89. Sabbe cetasikā vuttā, buddhenādiccabandhunā ye sabbe cetasikā ādiccabandhunā",
  "tika-abh08t0:115_1": "buddhena vuttā, te sabbe cetasikā nāmasāmaññato nāmasamānabhāvena dvepaññāsabhavanti",
  "tika-abh08t0:115_2": "te, anottappapariyosānā dvipaññāsa bhavanti.",
  "tika-abh08t0:116_0": "90-92. Catupaññāsadhā kāme, rūpe pañcadaseritā kāme kāmāvacare catupaññāsa cittāni",
  "tika-abh08t0:116_1": "īritā. Rūpe rūpāvacare pañcadasa cittāni īritā bhavanti. Dvādasārūpe arūpāvacare",
  "tika-abh08t0:116_2": "dvādasa cittāni bhavanti. Cattālīsa manāsavā lokuttaracittāni cattālīsa bhavanti,",
  "tika-abh08t0:116_3": "ekavīsasataṃ sabbe cittuppādā samāsato saṅkhepato ekavīsasataṃ hoti. Etesu tesamuppattiṃ",
  "tika-abh08t0:116_4": "ito paraṃ etesu mayā vuttesu cittesu tesaṃ phassādīnaṃ dhammānaṃ uppattiṃ ekaṃ ekaṃ",
  "tika-abh08t0:116_5": "uddharitvā cittacetasikesu bhikkhūnaṃ pāṭavatthāya ahaṃ pavakkhāmi desissāmi.",
  "tika-abh08t0:117": "93. Ekaggatā cittekaggatā manakkāro manasikāro jīvitaṃ phassapañcakaṃ ete aṭṭha cetasikā avinibbhogā aññamaññato avigatā ekuppādā samānuppādā sahakkhayā sahavayā.",
  "tika-abh08t0:118": "94. Phasso ca vedanā saññā, cetanā jīvitindriyaṃ ekaggatā manakkāro ime cetasikā sabbasādhāraṇā sabbacittehi sādhāraṇā, sabbacittānaṃ sādhāraṇā vā.",
  "tika-abh08t0:119_0": "95. Vitakko pañcapaññāsa-cittesu samudīrito. Cāro chasaṭṭhicittesu vitakko tāva dvipañcaviññāṇavajjitakāmāvacaresu",
  "tika-abh08t0:119_1": "ceva ekādasasu paṭhamajjhānacittesu cāti pañcapaññāsacittesu bhagavatā samudīrito.",
  "tika-abh08t0:119_2": "Vicāro dvipañcaviññāṇavajjitakāmāvacaracittesu ekādasasu paṭhamajjhānacittesu ca",
  "tika-abh08t0:119_3": "ekādasasu dutiyajjhānacittesu cāti chasaṭṭhicittesu jāyati. Ettha etasmiṃ vacane saṃsayo natthi.",
  "tika-abh08t0:120_0": "96. Ekapaññāsacittesu, pīti tesaṭṭhiyā sukhaṃ pītidomanassupekkhāsahagatakāyaviññāṇacatutthajjhānavajjitesu",
  "tika-abh08t0:120_1": "ekapaññāsacittesu jāyati. Sukhaṃ domanassadukkhupekkhāsahagatavajjitesu tesaṭṭhicittesu",
  "tika-abh08t0:120_2": "jāyati. Upekkhā somanassasukhadukkhasahagatavajjitesu pañcapaññāsacittesu jāyati.",
  "tika-abh08t0:120_3": "Dukkhaṃ akusalavipākakāyaviññāṇapaṭighasahagatesu tīsu cittesu jāyati.",
  "tika-abh08t0:121_0": "97. Hoti dvāsaṭṭhicittesu, somanassindriyaṃ pana domanassadukkhasukhupekkhāsahagatavajjitesu",
  "tika-abh08t0:121_1": "dvāsaṭṭhicittesu jāyati. Dukkhindriyaṃ panekasmiṃ akusalavipāke kāyaviññāṇe jāyati.",
  "tika-abh08t0:121_2": "Tathekamhi sukhindriyaṃ tathā ekasmiṃ puññapāke kāyaviññāṇe hoti.",
  "tika-abh08t0:122_0": "98. Pañcuttarasate citte, vīriyaṃ āha nāyako jino pañcadvārāvajjanadvipañcaviññāṇasampaṭicchanasantīraṇavajjite",
  "tika-abh08t0:122_1": "pañcuttarasate citte vīriyaṃ āha kathesi. Catuttarasate citte, samādhindriyamabrvi",
  "tika-abh08t0:122_2": "vicikicchāsahagatadvipañcaviññāṇasampaṭicchanasantīraṇapañcadvārāvajjanavajjite catuttarasate",
  "tika-abh08t0:122_3": "citte samādhindriyaṃ avoca.",
  "tika-abh08t0:123": "99. Sabbāhetukacittāni, ṭhapetvā cekahetuke sabbāni aṭṭhārasa ahetukacittāni ekahetukacittadvayañca ṭhapetvā sesasmiṃ ekuttarasate citte chandassa uppattiṃ uddise paṇḍito katheyya.",
  "tika-abh08t0:124": "100. Ṭhapetvā dasa viññāṇe cakkhuviññāṇādike dasa viññāṇe ca vicikicchāyutampi cittaṃ ṭhapetvā sesasmiṃ dasuttarasate citte adhimokkho bhagavatā udīrito.",
  "tika-abh08t0:125_0": "101-2. Saddhā sati hirī ottappaṃ alobho adoso tatramajjhattaṃ cha yugaḷā ca iti ime",
  "tika-abh08t0:125_1": "ekūnavīsati dhammā niyatā hutvā ekanavutiyā citte jāyanti. Ekūnavīsati dhammā ahetukesu",
  "tika-abh08t0:125_2": "aṭṭhārasasu apuññesu dvādasasu akusalesu na jāyare na jāyanti.",
  "tika-abh08t0:126_0": "103. Ekūnāsītiyā citte, paññā jāyati sabbadā paññā dvādasaakusalaaṭṭhārasaahetukamahākusalañāṇavippayuttamahāvipākañāṇavippayuttamahākiriyāñāṇavippayuttavajjite",
  "tika-abh08t0:126_1": "ekūnāsītiyā citte jāyati. Aṭṭhavīsatiyā citte, karuṇāmuditā siyuṃ karuṇāmuditā aṭṭhasu",
  "tika-abh08t0:126_2": "mahākusalesu, aṭṭhasu mahākiriyāsu, rūpāvacarapañcamajjhānavajjitesu dvādasarūpāvacaresu",
  "tika-abh08t0:126_3": "cāti aṭṭhavīsatiyā cittesu siyuṃ bhaveyyuṃ.",
  "tika-abh08t0:127": "104. Kāmāvacarapuññesu, sabbalokuttaresu ca kāmāvacaramahākusalesu cittesu sabbesu lokuttaresu cāti saha aṭṭhake cattālīsavidhe citte viratittayaṃ hoti.",
  "tika-abh08t0:128": "105. Saddhā sati hirottappaṃ alobhādittayampi ca yugaḷāni cha ca majjhattaṃ karuṇāmuditāpi ca.",
  "tika-abh08t0:129": "106. Tathā tisso viratiyo sabbe te pañcavīsati dhammā mahākusalacittasampayuttaabyākatacittasampayuttāti kusalena sabbesuyeva dhammesu chekena vijitaṅgaṇena pakāsitā.",
  "tika-abh08t0:130": "107. Ahirīkaṃ anottappaṃ, moho uddhaccameva cāti ime cattāro dhammā niyatā hutvā dvādasāpuññacittesuyeva dvādasaakusalacittesuyeva jāyare jāyanti.",
  "tika-abh08t0:131_0": "108-9. Lobho doso ca moho ca, māno diṭṭhi ca saṃsayo vicikicchā middhaṃ uddhaccaṃ",
  "tika-abh08t0:131_1": "kukkuccaṃ thinaṃ macchariyampi ca ahirikaṃ anottappaṃ issā ca domanassakaṃ ete dhammā",
  "tika-abh08t0:131_2": "akusalā akusalacittasampayuttā ekantena mahesinā vijitaṅgaṇavigatamalena vuttā.",
  "tika-abh08t0:132_0": "110. Lobho aṭṭhasu lobhamūlesu cittesu bhagavatā niddiṭṭho dassito. Diṭṭhi catūsu",
  "tika-abh08t0:132_1": "diṭṭhisampayuttesu cittesu vuttā. Māno diṭṭhivippayuttesu catūsu gāhūpavādappabhindanena",
  "tika-abh08t0:132_2": "vutto. Doso dvīsu eva paṭighasampayuttesu cittesu munindena vutto.",
  "tika-abh08t0:133_0": "111. Issāmaccherakukkuccā dvīsu dosamūlesu cittesu jāyanti, no saha saha no jāyanti,",
  "tika-abh08t0:133_1": "ekekova jāyantīti attho. Vicikicchā panekasmiṃ vicikicchā pana ekasmiṃ vicikicchāsahagatacitte",
  "tika-abh08t0:133_2": "jāyati. Thinamiddhaṃ pañcasu sasaṅkhārikaakusalacittesu jāyati.",
  "tika-abh08t0:134_0": "112-3. Phasso ca vedanā saññā, cetanā jīvitaṃ mano vitakko ca vicāro ca pīti vīriyaṃ",
  "tika-abh08t0:134_1": "samādhi ca chando cevādhimokkho ca manasikāro ca cuddasa dhammā kusalā ca kusalacetasikā",
  "tika-abh08t0:134_2": "ca honti. Akusalā ceva akusalacetasikā ceva abyākatāpi ca abyākatacetasikā ca honti.",
  "tika-abh08t0:135_0": "114. Ekūnatiṃsacittesu, jhānaṃ pañcaṅgikaṃ mataṃ catūsu somanassasahagatākusalesu,",
  "tika-abh08t0:135_1": "dvādasasu somanassasahagatamahākusalamahāvipākamahākiriyacittesu, sukhasantīraṇahasituppādacittesu,",
  "tika-abh08t0:135_2": "tīsu rūpapaṭhamajjhānacittesu, aṭṭhasu lokuttarapaṭhamajjhānacittesu cāti ekūnatiṃsacittesu",
  "tika-abh08t0:135_3": "pañcaṅgikaṃ pañcāvayavajhānayuttaṃ jhānaṃ sugatena mataṃ. Upekkhāsahagatāni cattāri",
  "tika-abh08t0:135_4": "lobhamūlāni ca dve dosamūlāni ca dve mohamūlāni ca manodhātuttikañca upekkhāsahagatā",
  "tika-abh08t0:135_5": "tisso ahetukamanoviññāṇadhātuyo ca dvādasupekkhāsahagatāni mahākusalamahāvipākakiriyacittāni",
  "tika-abh08t0:135_6": "tīṇi rūpadutiyajjhānacittāni aṭṭha lokuttaradutiyajjhānacittāni cāti sattatiṃsa cittāni",
  "tika-abh08t0:135_7": "catujhānaṅgayuttāni catujhānāvayavayuttāni iti evaṃ niddise katheyya.",
  "tika-abh08t0:136_0": "115. Ekādasavidhaṃ cittaṃ, tivaṅgikamudīritaṃ tīṇi rūpāvacaratatiyajjhānacittāni,",
  "tika-abh08t0:136_1": "aṭṭhalokuttaratatiyajjhānacittāni cāti ekādasavidhaṃ cittaṃ tivaṅgikaṃ tiavayavajhānayuttaṃ,",
  "tika-abh08t0:136_2": "cha rūpāvacaracatutthajjhānapañcamajjhānacittāni, dvādasārūpāvacaracittāni, soḷasa",
  "tika-abh08t0:136_3": "lokuttaracatutthajjhānapañcamajjhānacittāni cāti catutiṃsavidhaṃ cittaṃ duvaṅgikaṃ",
  "tika-abh08t0:136_4": "dviavayavajhānayuttaṃ udīritaṃ jinena īritaṃ.",
  "tika-abh08t0:137_0": "116. Sabhāvenāvitakkesu, jhānaṅgāni na uddhare sabhāvena pakatiyā avitakkesu vitakkavirahitesu",
  "tika-abh08t0:137_1": "dvipañcaviññāṇesu jhānaṅgāni jhānāvayavāni jino na uddhare. Ayametthādhippāyo – aññattha",
  "tika-abh08t0:137_2": "vitakko jhānacittena vippahīno bhāsito, imesu pana neva jhānacittena pahīnā, pakatiyā",
  "tika-abh08t0:137_3": "vitakkavirahitāni dvipañcaviññāṇāni sabbāhetukacittesu maggaṅgāni maggāvayavāni jino",
  "tika-abh08t0:137_4": "na uddhare na deseyya.",
  "tika-abh08t0:138_0": "117. Budho jino dvipañcaviññāṇesu manodhātuttike ca tīsu santīraṇesu cāti soḷasacittesu",
  "tika-abh08t0:138_1": "tīṇindriyāni vade katheyya. Ekasmiṃ pana cattāri ekasmiṃ vicikicchāsahagatacitte",
  "tika-abh08t0:138_2": "cattāri indriyāni honti, ekādasasu akusalacittesu vicikicchāyuttacittavajjitesu hasituppāde",
  "tika-abh08t0:138_3": "ceva voṭṭhabbanacitte cāti terasasu cittesu pañca indriyāni budho bhagavā uddhare uddhareyya.",
  "tika-abh08t0:139_0": "118. Satta dvādasacittesu, indriyāni jinobrvi jino buddho ñāṇavippayuttamahākusalamahāvipākamahākiriyāsaṅkhātesu",
  "tika-abh08t0:139_1": "dvādasacittesu satta indriyāni abrvi kathesi, ekenūnesu aṭṭheva, cattālīsamanesu",
  "tika-abh08t0:139_2": "ca jino ñāṇasampayuttamahākusalamahāvipākamahākiriyāsaṅkhātesu dvādasasu cittesu,",
  "tika-abh08t0:139_3": "pañcadasasu rūpesu, dvādasasu arūpesu cāti ekenūnesu cattālīsamanesu aṭṭheva indriyāni abrvi.",
  "tika-abh08t0:140_0": "119. Cattālīsāya lokuttaracittesu navakaṃ indriyanavakaṃ nāyako abrvi kathesi. Evaṃ",
  "tika-abh08t0:140_1": "indriyayogopi, veditabbo vibhāvinā evaṃ iminā mayā vuttappakārena cittesu indriyayogo",
  "tika-abh08t0:140_2": "vibhāvinā visesena paññaṃ bhāvetuṃ pakāsetuṃ sīlametassāti vibhāvī, tena veditabbo.",
  "tika-abh08t0:141_0": "120. Amaggaṅgāni nāmettha, aṭṭhārasa ahetukā ettha etesu cittesu aṭṭhārasa ahetukā",
  "tika-abh08t0:141_1": "natthi maggo etesūti amaggaṅgāni nāma, jhānaṅgāni na vijjanti, viññāṇesu dvipañcasu",
  "tika-abh08t0:141_2": "dvipañcaviññāṇesu jhānaṅgānipi na saṃvijjanti.",
  "tika-abh08t0:142_0": "121. Ekaṃ cittaṃ dumaggaṅgaṃ ekaṃ vicikicchāsahagatacittaṃ dumaggaṅgaṃ dumaggāvayavaṃ,",
  "tika-abh08t0:142_1": "catūsu diṭṭhivippayuttākusalacittesu ca dvīsu paṭighayuttesu ca uddhaccayuttesu cāti",
  "tika-abh08t0:142_2": "sattasu cittesu ca timaggaṅgāni timaggāvayavāni honti. Cattālīsāya cittesu, maggo",
  "tika-abh08t0:142_3": "so caturaṅgiko catūsu diṭṭhisampayuttākusalesu ñāṇavippayuttamahākusalamahāvipākamahākiriyāsaṅkhātesu",
  "tika-abh08t0:142_4": "dvādasasu cittesu ca rūpāvacaradutiyatatiyacatutthapañcamajjhānasaṅkhātesu dvādasasu",
  "tika-abh08t0:142_5": "rūpāvacaresu, dvādasasu arūpāvacaresu cāti cattālīsāya cittesu caturaṅgiko maggo",
  "tika-abh08t0:142_6": "caturāvayavo maggo hoti.",
  "tika-abh08t0:143_0": "122. Pañcaddasasu cittesu, maggo pañcaṅgiko mato ñāṇasampayuttamahākusalamahāvipākamahākiriyāsaṅkhātesu",
  "tika-abh08t0:143_1": "dvādasasu, tīsu rūpapaṭhamajjhānacittesu cāti pañcaddasasu cittesu pañcaṅgiko pañcāvayavo",
  "tika-abh08t0:143_2": "maggo bhagavatā mato. Dvattiṃsacittesu maggo sattaṅgikopi ca lokuttaradutiyatatiyacatutthapañcamajjhānasaṅkhātesu",
  "tika-abh08t0:143_3": "dvattiṃsacittesu maggo sattaṅgiko sattāvayavo hoti.",
  "tika-abh08t0:144_0": "123. Maggo aṭṭhasu cittesu maggaphalavasena aṭṭhasu lokuttaracittesu maggo aṭṭhaṅgiko",
  "tika-abh08t0:144_1": "aṭṭhāvayavo hoti. Iti parisamāpane. Tu padapūraṇe. Evaṃ iminā mayā vuttappakārena",
  "tika-abh08t0:144_2": "sabbacittesu maggaṅgāni maggāvayavāni dhīro uddhareyya, deseyyāti attho.",
  "tika-abh08t0:145_0": "124. Balāni dve dvicittesu hasituppādavoṭṭhabbanasaṅkhātesu dvīsu cittesu dve balāni",
  "tika-abh08t0:145_1": "honti. Ekasmiṃ tīṇi dīpaye ekasmiṃ vicikicchāyutte tīṇi balāni dhīro dīpaye pakāseyya.",
  "tika-abh08t0:145_2": "Vicikicchāyuttato sesesu ekādasasu akusalesu cattāri balāni honti. Cha dvādasasu",
  "tika-abh08t0:145_3": "ñāṇavippayuttamahākusalamahāvipākamahākiriyāsaṅkhātesu dvādasasu cittesu cha balāni",
  "tika-abh08t0:145_4": "hontīti dhīro niddise katheyya.",
  "tika-abh08t0:146_0": "125. Ekūnāsītiyā satta ñāṇasampayuttamahākusalamahāvipākamahākiriyāsaṅkhātesu dvādasasu",
  "tika-abh08t0:146_1": "kāmāvacaracittesu, sattavīsatiyā mahaggatacittesu, cattālīsalokuttaracittesu cāti",
  "tika-abh08t0:146_2": "ekūnāsītiyā cittesu satta balāni honti. Soḷasevābalāni tu dvipañcaviññāṇāni ca tisso",
  "tika-abh08t0:146_3": "manodhātuyo ca tīṇi santīraṇāni cāti soḷasa eva cittāni abalāni balavirahitāni honti,",
  "tika-abh08t0:146_4": "evaṃ iminā mayā vuttappakārena cittaṃ sabalaṃ balena sahagataṃ abalampi ca balavirahitañcāpi",
  "tika-abh08t0:146_5": "cittaṃ viññeyyaṃ dhīrena vijānitabbaṃ.",
  "tika-abh08t0:147_0": "126. Jhānaṅgamaggaṅgabalindriyāni, cittesu jāyanti hi yesu yāni yesu cittesu yāni",
  "tika-abh08t0:147_1": "jhānaṅgamaggaṅgabalaindriyāni jāyanti, mayā samāsena samuddharitvā asaṃsaṭṭhaṃ uddharitvā",
  "tika-abh08t0:147_2": "tesu cittesu sabbānipi tāni jhānaṅgamaggaṅgabalaindriyāni samāsena saṅkhepena mayā",
  "tika-abh08t0:147_3": "buddhadattācariyena vuttāni kathitāni.",
  "tika-abh08t0:148": "Iti abhidhammāvatāraṭīkāya",
  "tika-abh08t0:149": "Cetasikavibhāganiddesavaṇṇanā niṭṭhitā.",
  "tika-abh08t0:150": "Tatiyo paricchedo.",
  "tika-abh08t0:151": "4. Catuttho paricchedo",
  "tika-abh08t0:152": "Ekavidhādiniddesavaṇṇanā",
  "tika-abh08t0:153": "127.",
  "tika-abh08t0:154": "Ito paraṃ pavakkhāmi, nayamekavidhādikaṃ;",
  "tika-abh08t0:155": "Ābhidhammikabhikkhūnaṃ, buddhiyā pana vuddhiyā.",
  "tika-abh08t0:156": "Ahaṃ ito paraṃ ito paricchedato paraṃ ekavidhādikaṃ nayaṃ ābhidhammikabhikkhūnaṃ buddhiyā vuddhitthāya pavakkhāmi desessāmi.",
  "tika-abh08t0:157": "128. Sabbamekavidhaṃ cittaṃ, vijānanasabhāvato sabbaṃ cittaṃ vijānanasabhāvato ekavidhaṃ, duvidhañca bhave cittaṃ ahetukasahetukato idaṃ cittaṃ duvidhaṃ bhaveyya.",
  "tika-abh08t0:158": "129. Puññāpuññavipākā hi, kāme dasa ca pañca ca hi saccaṃ kāme kāmāvacare kusalākusalavipākā dasa pañca ca kiriyā tisso iti sabbe aṭṭhārasa cittuppādā ahetukā.",
  "tika-abh08t0:159": "130. Ahetukato cittuppādato sesā ekasattati cittuppādā sahetukāti sahetukā nāmāti mahesinā tādinā aviparītasabhāvena hetuvādinā paccayavādinā niddiṭṭhā.",
  "tika-abh08t0:160": "131. Savatthukāvatthukato savatthukaavatthukavasena tathā ubhayavasena savatthukavasena, avatthukavasena ca sabbaṃ vuttappakārena ca mānasaṃ tividhaṃ hoti.",
  "tika-abh08t0:161_0": "132-4. Sabbo kāmavipāko ca, rūpe pañcadasāpi ca cittuppādā ādimaggo paṭhamamaggo",
  "tika-abh08t0:161_1": "hasituppādo manodhātukiriyāpi ca domanassadvayañcāpi tecattālīsa mānasā vinā vatthuṃ",
  "tika-abh08t0:161_2": "vatthuṃ vajjetvā na uppajjanti, ekantena savatthukā nāma. Arūpāvacaravipākā ca ekantena",
  "tika-abh08t0:161_3": "avatthukā, mayā vuttato cittuppādato sesāni dvecattālīsa cittāni ubhayathā savatthukāvatthukavasena siyuṃ.",
  "tika-abh08t0:162": "135. Ekekārammaṇaṃ cittaṃ, pañcārammaṇameva ca cittaṃ chaḷārammaṇakañceti evaṃ iminā mayā vuttappakārenāpi tividhaṃ cittaṃ siyā.",
  "tika-abh08t0:163_0": "136-8. Viññāṇāni ca dve pañca, aṭṭha lokuttarāni ca abhiññāmānasaṃ ṭhapetvā sabbaṃ",
  "tika-abh08t0:163_1": "mahaggatañcevāti tecattālīsa cittuppādā pana ekekārammaṇā viññeyyā dhīrena. Tattha",
  "tika-abh08t0:163_2": "citte manodhātuttayaṃ pañcārammaṇaṃ īritaṃ bhagavatā. Mayā vuttacittato sesāni tecattālīsa",
  "tika-abh08t0:163_3": "cittāni chaḷārammaṇikāni matāni satthunā, tathā evaṃ cittaṃ kusalākusalādito tividhaṃ.",
  "tika-abh08t0:163_4": "Ādi-saddena abyākataṃ gahetabbaṃ.",
  "tika-abh08t0:164": "139. Ahetukaṃ cittaṃ ekahetukañca cittaṃ dvihetukañca cittaṃ tihetukañca cittanti evaṃ iminā pakārena cittaṃ catubbidhaṃ vibhāvinā viññātabbaṃ.",
  "tika-abh08t0:165_0": "140-2. Heṭṭhā mayāpi niddiṭṭhā aṭṭhārasa cittuppādā ahetukā, vicikicchuddhaccasaṃyuttaṃ",
  "tika-abh08t0:165_1": "cittaṃ ekahetukaṃ evaṃ udīritaṃ bhagavatā. Kāme kāmāvacare puññavipākakriyato kusalavasena",
  "tika-abh08t0:165_2": "ca vipākavasena ca kiriyāvasena ca dvādasadhā cittuppādā akusalā ca dasadhā cāti",
  "tika-abh08t0:165_3": "bāvīsati cittuppādā duhetukā. Kāme kāmāvacare puññavipākakriyato puññavasena ca vipākavasena",
  "tika-abh08t0:165_4": "ca kiriyāvasena ca dvādasadhā cittuppādā. Sabbaṃ mahaggatañceva appamāṇaṃ lokuttaracittañca tihetukaṃ.",
  "tika-abh08t0:166_0": "143-50. Rūpīriyāpathaviññatti-janakājanakāditoti rūpairiyāpathaviññattijanakavasena",
  "tika-abh08t0:166_1": "rūpairiyāpathajanakavasena ca rūpajanakavasena ca tikiccājanakavasena cātiādīhi pakārehi",
  "tika-abh08t0:166_2": "sabbaṃ cittaṃ catubbidhaṃ hoti. Tattha tasmiṃ citte dvādasākusalā, kāmadhātuyā kusalā,",
  "tika-abh08t0:166_3": "tathā kāme dasa kiriyā, abhiññāmānasaṃ dvayaṃ, ime bāttiṃsa mānasā rūpāni samuṭṭhāpenti,",
  "tika-abh08t0:166_4": "iriyāpathaṃ kappenti, viññattiṃ janayanti. Kusalā mahaggatamānasā kiriyā ca mahaggatamānasā,",
  "tika-abh08t0:166_5": "aṭṭha anāsavacittāni, chabbīsati ca mānasā rūpāni samuṭṭhāpenti, iriyāpathaṃ kappenti.",
  "tika-abh08t0:166_6": "Copanaṃ na pāpenti viññattiṃ na janayantīti attho. Ime cittuppādā dukiccaniyatā,",
  "tika-abh08t0:166_7": "dasa viññāṇe ṭhapetvā dvīsu bhūmīsu vipākā manodhātudvayasantīraṇattayamahāvipākarūpavipākānaṃ",
  "tika-abh08t0:166_8": "vasena aṭṭhārasa pākā manodhātu kiriyā cevāti imāni ekūnavīsati cittāni rūpāni samuṭṭhāpenti,",
  "tika-abh08t0:166_9": "itaradvayaṃ na karonti, puna dvepañcaviññāṇā paṭhamaṃ “dasa viññāṇe”ti vuttattā “punā”ti",
  "tika-abh08t0:166_10": "vuttā. Arūpīsu vipākā ca sabbesaṃ sattānaṃ paṭisandhicittañca arahato cuticittañca",
  "tika-abh08t0:166_11": "ime soḷasa mānasā tikiccāni na karonti.",
  "tika-abh08t0:167": "151. Ekadviticatuṭṭhāna-pañcaṭṭhānappabhedato ekakiccadvikiccatikiccacatukiccapañcakiccabhedena pañcadhā cittaṃ pañcapakāraṃ cittaṃ pañcanimmalalocano buddho akkhāsi kathesi.",
  "tika-abh08t0:168": "152.",
  "tika-abh08t0:169": "Kusalākusalā sabbe, cittuppādā mahākriyā;",
  "tika-abh08t0:170": "Mahaggatā kriyā ceva, cattāro phalamānasā.",
  "tika-abh08t0:171": "153. Sabbeva pañcapaññāsa cittuppādā javanaṭṭhānatoyeva javanakiccavaseneva ekaṭṭhāne ekakicce nippapañcena satthunā taṇhāmānadiṭṭhivirahitena satthunā niyāmitā kathitā.",
  "tika-abh08t0:172": "154. Puna dvepañcaviññāṇā cittuppādā dassane savane tathā ghāyane sāyanaṭṭhāne phusane paṭipāṭiyā satthunā niyāmitā.",
  "tika-abh08t0:173": "155. Manodhātuttikaṃ āvajjane paṭicchane, ete aṭṭhasaṭṭhi cittuppādā ekaṭṭhānikataṃ ekakiccabhāvaṃ gatā pattā bhavanti.",
  "tika-abh08t0:174_0": "156-8. Cittadvayaṃ dviṭṭhānikaṃ nāma udīritaṃ bhagavatā, somanassayutaṃ cittaṃ pañcadvāre",
  "tika-abh08t0:174_1": "santīraṇaṃ siyā. Chadvāre tadālambaṇañca balavārammaṇe atimahantārammaṇe sati siyā,",
  "tika-abh08t0:174_2": "tathā voṭṭhabbanaṃ pañcadvāresu voṭṭhabbanaṃ hoti. Manodvāresu pana sabbesaṃ ārammaṇānaṃ",
  "tika-abh08t0:174_3": "āvajjanaṃ hoti, idaṃ cittadvayaṃ dviṭṭhānikaṃ nāma hoti.",
  "tika-abh08t0:175_0": "159. Paṭisandhiyā ṭhānato paṭisandhiyā kiccavasena bhavaṅgassa ṭhānato bhavaṅgassa",
  "tika-abh08t0:175_1": "kiccavasena cutiyā ṭhānato cutiyā kiccavasena te mahaggatavipākā nava tiṭṭhānikā",
  "tika-abh08t0:175_2": "tikiccāti muninā matā.",
  "tika-abh08t0:176_0": "160-3. Aṭṭha kāmā mahāpākā, paṭisandhibhavaṅgato paṭisandhibhavaṅgavasena tadārammaṇato",
  "tika-abh08t0:176_1": "ceva tadārammaṇavasena ca eva cutiṭṭhānavasena ca aṭṭha cittāni catuṭṭhānikacittāni",
  "tika-abh08t0:176_2": "honti, iti vacanaṃ dhīro niddise, kusalākusalapākopekkhāsahagatadvayaṃ pañcadvāre",
  "tika-abh08t0:176_3": "santīraṇaṃ bhave, chadvārikesupi balavārammaṇe sati tadārammaṇatā siyā. Paṭisandhibhavaṅgānaṃ",
  "tika-abh08t0:176_4": "ṭhānavasena ca cutiṭṭhānavasena ca idaṃ cittadvayaṃ pañcaṭṭhānikacittaṃ nāmāti udīritaṃ muninā.",
  "tika-abh08t0:177": "164. Pañcakiccaṃ dvayaṃ cittaṃ, aṭṭhakaṃ pana catukiccaṃ, navakaṃ tikiccaṃ, dve cittuppādā dvikiccā, imesaṃ imehi cittuppādehi sesaṃ ekakaṃ kiccaṃ.",
  "tika-abh08t0:178": "165.",
  "tika-abh08t0:179": "Bhavaṅgāvajjanañceva, dassanaṃ sampaṭicchanaṃ;",
  "tika-abh08t0:180": "Santīraṇaṃ voṭṭhabbanaṃ, javanaṃ bhavati sattamaṃ.",
  "tika-abh08t0:181_0": "166. Chabbidhaṃ hoti taṃ channaṃ taṃ cittaṃ channaṃ cakkhusotaghānajivhākāyamanoviññāṇānaṃ",
  "tika-abh08t0:181_1": "pabhedato chabbidhaṃ hoti, cakkhusotaghānajivhākāyamanodhātumanoviññāṇadhātūnaṃ sattannaṃ",
  "tika-abh08t0:181_2": "vasena cittaṃ sattadhā hoti.",
  "tika-abh08t0:182": "167. Ekekārammaṇaṃ chakkaṃ, pañcārammaṇabhedato chaḷārammaṇato ceva chaḷārammaṇacittavasena mano cittaṃ aṭṭhavidhaṃ hoti.",
  "tika-abh08t0:183": "168. Tattha tasmiṃ citte dvepañcaviññāṇā ekekagocarā honti, dve cittuppādā rūpārammaṇikā, dve dve cittuppādā saddādigocarā.",
  "tika-abh08t0:184": "169. Pañcābhiññāvivajjitaṃ sabbaṃ mahaggataṃ, sabbaṃ lokuttarañca iti idaṃ cittaṃ ekekārammaṇaṃ bhave.",
  "tika-abh08t0:185": "170. Idaṃ chakkaṃ ekekārammaṇaṃ vibhāvinā ñeyyaṃ, manodhātuttayaṃ pañcārammaṇikaṃ nāma bhave.",
  "tika-abh08t0:186": "171. Kāmāvacaracittāni cattālīsaṃ tathā ekekaṃ sabbāni abhiññāni ca chaḷārammaṇikānīti chaḷārammaṇikāni nāma paṇḍitena viññeyyāni.",
  "tika-abh08t0:187": "172. Sattaviññāṇadhātūsu pacchimaṃ manoviññāṇadhātuñca kusalākusalābyākatavasena tidhā katvā navavidhaṃ cittaṃ hoti.",
  "tika-abh08t0:188": "173. Manoviññāṇadhātuyā bhedo puññāpuññavaseneva vipākakiriyabhedato chasattatividho hoti.",
  "tika-abh08t0:189": "174. Manodhātuṃ vipākakiriyabhedato dvidhā katvā pubbe vuttehi navadhā cittehi mānasaṃ dasadhā hoti.",
  "tika-abh08t0:190_0": "175. Pacchimaṃ dhātudvayaṃ manodhātumanoviññāṇadhātudvayaṃ, manodhātuṃ kusalavipākaakusalavipākakiriyāvasena",
  "tika-abh08t0:190_1": "tidhā katvā, manoviññāṇadhātuñca kusalākusalābyākatavasena tividhā katvā cakkhusotaghānajivhākāyaviññāṇehi",
  "tika-abh08t0:190_2": "saha cittaṃ ekādasavidhaṃ hoti, iti idaṃ vacanaṃ paṇḍito paridīpaye.",
  "tika-abh08t0:191_0": "176. Manoviññāṇadhātumpi kusalākusalādito kusalākusalavipākakiriyāvasena catudhā",
  "tika-abh08t0:191_1": "vibhajitvāna taṃ cittaṃ cakkhusotaghānajivhākāyaviññāṇehi saha tippakārāya manodhātuyā",
  "tika-abh08t0:191_2": "ca saha dvādasadhāpi dhīro vade.",
  "tika-abh08t0:192_0": "177-9. Cittaṃ cuddasaṭṭhānabhedena cuddasadhā bhave, paṭisandhiyā vasena ca bhavaṅgavasena",
  "tika-abh08t0:192_1": "ca cutiyā vasena ca āvajjanassa vasena ca pañcannaṃ dassanādīnaṃ kiccānaṃ vasena",
  "tika-abh08t0:192_2": "ca sampaṭicchanacetaso vasena ca santīraṇassa vasena ca voṭṭhabbanajavanānaṃ vasena",
  "tika-abh08t0:192_3": "ca, yathā evaṃ tadārammaṇacittassa vasena cāti evaṃ iminā pakārena ṭhānabhedato kiccabhedena",
  "tika-abh08t0:192_4": "cuddasadhā cittaṃ hoti, iti idaṃ vacanaṃ dhīro paridīpaye paridīpeyya.",
  "tika-abh08t0:193": "180. Bhūmipuggalanānattavasena bhūminānattavasena, puggalanānattavasena ca cittānaṃ pavattito idaṃ cittaṃ bahudhā hoti, iti vacanañca dhīro vibhāvaye pakāseyya.",
  "tika-abh08t0:194_0": "181. Idha imasmiṃ sāsane yo bhikkhu matimā imasmiṃ ekavidhādinaye kusalo cheko hoti,",
  "tika-abh08t0:194_1": "abhidhamme pavattā atthā tassa bhikkhuno hatthagatā hatthapaviṭṭhā āmalakā viya suddhamaṇikā viya honti.",
  "tika-abh08t0:195": "Iti abhidhammāvatāraṭīkāya",
  "tika-abh08t0:196": "Ekavidhādiniddesavaṇṇanā niṭṭhitā.",
  "tika-abh08t0:197": "Catuttho paricchedo.",
  "tika-abh08t0:198": "5. Pañcamo paricchedo",
  "tika-abh08t0:199": "Bhūmipuggalacittuppattiniddesavaṇṇanā",
  "tika-abh08t0:200": "182.",
  "tika-abh08t0:201": "Ito paraṃ pavakkhāmi, buddhivuddhikaraṃ nayaṃ;",
  "tika-abh08t0:202": "Cittānaṃ bhūmisuppattiṃ, puggalānaṃ vasena ca.",
  "tika-abh08t0:203_0": "Ahaṃ ito paraṃ buddhivuddhikaraṃ nayaṃ mativaddhikaraṃ nayaṃ pavakkhāmi desessāmi.",
  "tika-abh08t0:203_1": "Cittānaṃ bhūmisuppattiṃ puggalānaṃ vasena ca bhūmīsu cittānaṃ uppattiṃ, puggalānaṃ",
  "tika-abh08t0:203_2": "vasena bhūmīsu cittānaṃ uppattiñca pavakkhāmi.",
  "tika-abh08t0:204_0": "183. Devā ceva manussā ca, tisso ca apāyabhūmiyo honti, gatiyo pañca tesaṃ devamanussatiracchānapetanirayagatīnaṃ",
  "tika-abh08t0:204_1": "vasena pañca gatiyo niddiṭṭhā satthunā dassitā bhagavatā. Tayo bhavā pana kāmarūpārūpabhavavasena",
  "tika-abh08t0:204_2": "tayo satthunā niddiṭṭhā dassitā.",
  "tika-abh08t0:205_0": "184-5. Bhūmiyo tattha tiṃseva, tāsu tiṃseva puggalā tattha tesu tīsu bhavesu tiṃsa",
  "tika-abh08t0:205_1": "eva bhūmiyo honti, tāsu bhūmīsu uppannā puggalā tiṃsa eva honti, etāsu bhūmīsu uppannā",
  "tika-abh08t0:205_2": "sabbe ca pana puggalā paṭisandhikacittānaṃ vasena ekūnavīsati honti. Paṭisandhi ca",
  "tika-abh08t0:205_3": "nāmesā esā paṭisandhi ca nāma duvidhā dvippakārā samudīritā satthunā kathitā.",
  "tika-abh08t0:206_0": "186. Acittakā paṭisandhi, sacittakā paṭisandhi ca iti duvidhā paṭisandhi hoti, asaññibrahmānaṃ",
  "tika-abh08t0:206_1": "paṭisandhi acittakā rūpapaṭisandhi hoti. Sesā rūpapaṭisandhito sesā sacittakā sacittakapaṭisandhi",
  "tika-abh08t0:206_2": "ñeyyā paṇḍitena jānitabbā. Sā pana sacittakā paṭisandhi ekūnavīsati hoti.",
  "tika-abh08t0:207_0": "187. Paṭisandhivaseneva sacittakapaṭisandhivasena eva vīsati puggalā honti. Idha",
  "tika-abh08t0:207_1": "imasmiṃ cittādhikāre cittādhikārattā acittakapaṭisandhi rūpapaṭisandhi na ca uddhaṭā na ca kathitā mayā.",
  "tika-abh08t0:208_0": "188. Ahetudvitihetūti, puggalā tividhā siyuṃ ahetukadvihetukatihetukā iti tividhā",
  "tika-abh08t0:208_1": "tippakārā puggalā siyuṃ bhaveyyuṃ. Ariyā pana puggalā aṭṭha iti evaṃ iminā mayā vuttappakārena",
  "tika-abh08t0:208_2": "sabbe puggalā ekādasa īritā kathitā bhagavatā.",
  "tika-abh08t0:209_0": "189. Bhūmīsu tiṃsabhūmīsu cittānaṃ uppattiṃ etesaṃ pana sabbesaṃ puggalānaṃ pabhedato",
  "tika-abh08t0:209_1": "bhūmīsu cittānaṃ uppattiñca gaṇhato gaṇhantassa mama vacanaṃ nibodhatha, tumhe jānātha suṇātha.",
  "tika-abh08t0:210": "190. Tīsu bhūmīsu kati cittāni jāyanti? Me mayhaṃ vada tāni cittāni tvaṃ kathehi, sabbāsu bhūmīsu cuddasa eva cittāni. Taṃ yathā –",
  "tika-abh08t0:211": "Voṭṭhabbaṃ kāmapuññañca, viyuttāni ca diṭṭhiyā;",
  "tika-abh08t0:212": "Uddhaccasahitañceva, honti sabbattha cuddasa.",
  "tika-abh08t0:213": "191. Sadā vīsati cittāni, kāmeyeva bhave siyuṃ vīsati cittāni kāmeyeva bhave sadā sabbasmiṃ kāle siyuṃ bhaveyyunti. Taṃ yathā –",
  "tika-abh08t0:214": "Kāme aṭṭha mahāpākā, domanassadvayampi ca;",
  "tika-abh08t0:215": "Tathā ghānādiviññāṇattayaṃ pākā apuññajā.",
  "tika-abh08t0:216_0": "Ghānādiviññāṇattayanti kusalavipākaghānādittayaṃ. Pākā apuññajā akusalato jātā ahetukā",
  "tika-abh08t0:216_1": "satta vipākā. Pañca rūpabhaveyeva pañca cittāni rūpabhaveyeva bhavanti. Cattāreva",
  "tika-abh08t0:216_2": "arūpisu cattāri cittāni arūpīsuyeva honti. Taṃ yathā –",
  "tika-abh08t0:217": "Rūpeva rūpapākā vāruppapākā arūpisu;",
  "tika-abh08t0:218": "Nava mahaggatā pākā, rūpārūpeva jāyare.",
  "tika-abh08t0:219": "192. Kāmarūpabhavesveva aṭṭhārasa cittāni bhavanti.",
  "tika-abh08t0:220": "Taṃ yathā –",
  "tika-abh08t0:221": "Puññarūpāni pañceva, puññajaṃ sampaṭicchanaṃ;",
  "tika-abh08t0:222": "Cakkhusotadvayaṃ puññapākaṃ santīraṇadvayaṃ.",
  "tika-abh08t0:223": "Puññapākaṃ hasituppādamanodhātukriyāpi ca;",
  "tika-abh08t0:224": "Aṭṭhārasādimaggena, pañca rūpakriyāpi ca;",
  "tika-abh08t0:225": "Kāmarūpabhavesveva, etāneva sadā siyuṃ.",
  "tika-abh08t0:226": "Dvecattālīsa cittāni, honti tīsu bhavesupi dvecattālīsa cittāni honti. Taṃ yathā –",
  "tika-abh08t0:227": "Paṭighadvayavajjitāni, apuññāni daseva ca;",
  "tika-abh08t0:228": "Mahāpuññāni aṭṭheva, voṭṭhabbanakriyāni ca.",
  "tika-abh08t0:229": "Puññāruppāni cattāri, āruppakiriyāni ca;",
  "tika-abh08t0:230": "Kaniṭṭhamaggavajjāni, satta lokuttarāni ca;",
  "tika-abh08t0:231": "Dvecattālīsa cittāni, honti tīsu bhavesupi.",
  "tika-abh08t0:232": "193. Ṭhapetvā pana sabbesaṃ, catassopāyabhūmiyo catasso apāyabhūmiyo ṭhapetvā vajjetvā apāyato sesānaṃ sabbesaṃ puggalānaṃ chabbīsabhūmīsu terasa eva cittāni honti. Taṃ yathā –",
  "tika-abh08t0:233": "Catutthārūpāvacaraṃ, anāgāmiphalādayo;",
  "tika-abh08t0:234": "Mahākriyā ca jāyanti, terasāpāyavajjitā.",
  "tika-abh08t0:235": "Anāgāmiphalādayoti ādi-saddena hi arahattaphalāni gahitāni.",
  "tika-abh08t0:236": "194. Aparāni catassopi, ṭhapetvāruppabhūmiyo catasso arūpabhūmiyo ṭhapetvā sesāsu chabbīsabhūmīsu aparāni cha cittāni jāyanti. Taṃ yathā –",
  "tika-abh08t0:237": "Manodhātukriyañceva, puññajaṃ sampaṭicchanaṃ;",
  "tika-abh08t0:238": "Cakkhusotadvayaṃ puññapākaṃ santīraṇadvayaṃ;",
  "tika-abh08t0:239": "Cheva cittāni jāyanti, tathā uparivajjite.",
  "tika-abh08t0:240": "195. Suddhāvāsikadevānaṃ, ṭhapetvā pañca bhūmiyo pañca bhūmiyo ṭhapetvā pañcavīsatibhūmīsu pañca cittāni jāyanti. Taṃ yathā –",
  "tika-abh08t0:241": "Diṭṭhiyā sampayuttānaṃ, vicikicchāyutaṃ tathā;",
  "tika-abh08t0:242": "Pañca sabbattha jāyanti, suddhāvāsavivajjite.",
  "tika-abh08t0:243": "196.",
  "tika-abh08t0:244": "Aparāni duve honti, pañcavīsatibhūmisu;",
  "tika-abh08t0:245": "Ṭhapetvā nevasaññañca, catassopāyabhūmiyo.",
  "tika-abh08t0:246": "Catassopāyabhūmiyo nevasaññānāsaññañca ṭhapetvāyeva pañcavīsatibhūmīsu aparāni duve cittāni honti. Taṃ yathā –",
  "tika-abh08t0:247": "Ṭhapetvā nevasaññañca, catassopāyabhūmiyo;",
  "tika-abh08t0:248": "Sesāsu tatiyāruppajavanaṃ jāyati dvayaṃ.",
  "tika-abh08t0:249": "197. Dvepi cittāni jāyanti, catuvīsatibhūmisu catassopāyabhūmiyo ākiñcaññañca nevasaññañca ṭhapetvā sesāsu catuvīsatibhūmīsu dvepi cittāni jāyanti. Taṃ yathā –",
  "tika-abh08t0:250": "Catutthatatiyāruppaṃ, ṭhapetvāpāyabhūmiyo;",
  "tika-abh08t0:251": "Sesāsu dutiyāruppa-javanaṃ jāyati dvayaṃ.",
  "tika-abh08t0:252": "198. Apāyabhūmiyo hitvā catasso apāyabhūmiyo tisso upari arūpabhūmiyo hitvā chaḍḍetvā sesāsu tevīsatibhūmīsu dveyeva pana cittāni honti. Taṃ yathā –",
  "tika-abh08t0:253": "Apāyabhūmiyo hitvā, tissocāruppabhūmiyo;",
  "tika-abh08t0:254": "Sesāsu paṭhamāruppaṃ, javanadvayaṃ jāyati.",
  "tika-abh08t0:255": "199. Arūpe ca apāye ca aṭṭha bhūmiyo ṭhapetvā sesāsu bāvīsatibhūmīsu ekādasavidhaṃ cittaṃ hoti. Taṃ yathā –",
  "tika-abh08t0:256": "Sabbaṃ rūpañca vipākaṃ, ṭhapetvā sitamānasaṃ;",
  "tika-abh08t0:257": "Ekādaseva jāyati, apāyārūpavajjite.",
  "tika-abh08t0:258": "200. Suddhāvāse apāye ca nava bhūmiyo ṭhapetvā sesāsu ekavīsāsu bhūmīsu niccampi cattāro eva mānasā honti. Taṃ yathā –",
  "tika-abh08t0:259": "Sotāpattiphalañceva, sakadāgāmiphalampi ca;",
  "tika-abh08t0:260": "Sakadāgāmimaggo ca, ṭhapetvāpāyasuddhake;",
  "tika-abh08t0:261": "Anāgāmimaggo ceva, ekavīsāsu honti hi.",
  "tika-abh08t0:262": "201. Ekaṃ sattarasasveva, cittaṃ jāyati bhūmisu suddhāvāsaapāyāruppabhūmiyo ṭhapetvā avasesāsu sattarasasu bhūmīsu ekaṃ cittaṃ jāyati. Taṃ yathā –",
  "tika-abh08t0:263": "Suddhāvāse apāye ca, ṭhapetvāruppabhūmiyo;",
  "tika-abh08t0:264": "Ādimaggo eko hoti, sattarasasu bhūmisu.",
  "tika-abh08t0:265": "202.",
  "tika-abh08t0:266": "Dvādaseva tu jāyante, ekādasasu bhūmisu;",
  "tika-abh08t0:267": "Ṭhapetvā pana sabbāpi, bhūmiyo hi mahaggatā. –",
  "tika-abh08t0:268": "Ekūnavīsatibhūmiyo ṭhapetvā sesāsu ekādasasu bhūmīsu dvādasa cittāni jāyanti. Taṃ yathā –",
  "tika-abh08t0:269": "Domanassadvayāpuññapākā satta ca puññajaṃ;",
  "tika-abh08t0:270": "Ghānādittayaṃ sesāsu, hitvā sabbā mahaggatā.",
  "tika-abh08t0:271": "203. Kāmāvacaradevānaṃ vasena ca manussānaṃ vasena ca sattasu kāmāvacarabhūmīsu aṭṭha cittāni sabbadā jāyanti. Taṃ yathā –",
  "tika-abh08t0:272": "Kāme devamanussānaṃ, mahāpākāni jāyare;",
  "tika-abh08t0:273": "Sadā sattasu etāni, hitvā tevīsa bhūmiyo.",
  "tika-abh08t0:274_0": "204. Pañcamajjhānapākeko, jāyate chasu bhūmisu eko pañcamajjhānavipāko vehapphalādīsu",
  "tika-abh08t0:274_1": "chasu bhūmīsu jāyati. Cattāri pana rūpavipākacittāni tīsu tīsu bhūmīsu jāyanti. Ayametthādhippāyo",
  "tika-abh08t0:274_2": "– eko paṭhamarūpavipāko brahmapārisajjabrahmapurohitamahābrahmānaṃ tīsu bhūmīsu jāyati,",
  "tika-abh08t0:274_3": "eko dutiyarūpavipāko, eko tatiyarūpavipāko ca parittābhāappamāṇābhāābhassarānaṃ tīsu",
  "tika-abh08t0:274_4": "bhūmīsu jāyati, eko catuttharūpavipāko parittasubhaappamāṇasubhasubhakiṇhānaṃ tīsu bhūmīsu jāyati.",
  "tika-abh08t0:275_0": "205. Cattāri pana cittāni, honti ekekabhūmisu arūpāvacaravipākānaṃ vasena cattāri",
  "tika-abh08t0:275_1": "pana cittāni ekekabhūmīsu ekekāsu bhūmīsu honti, iti evaṃ iminā mayā vuttappakārena",
  "tika-abh08t0:275_2": "sabbāsu bhūmīsu cittuppādaṃ paridīpaye paṇḍito katheyya.",
  "tika-abh08t0:276_0": "206-7. Kusalākusalā kāme kāme vīsati kusalākusalā, tesaṃ pākā ahetukā tesaṃ kusalākusalānaṃ",
  "tika-abh08t0:276_1": "ahetukā pañcadasa vipākā āvajjanadvayañca iti evaṃ iminā mayā vuttappakārena sattatiṃsa",
  "tika-abh08t0:276_2": "mānasā narakādīsu catūsu apāyesupi jāyare. Avasesāni dvipaññāsa cittāni kadācipi",
  "tika-abh08t0:276_3": "kismiñci kālepi nuppajjanti. Taṃ yathā –",
  "tika-abh08t0:277": "Pañcadasāni rūpe tu, arūpe dvādasīritā;",
  "tika-abh08t0:278": "Aṭṭha lokuttarāneva, kāmapākā sahetukā.",
  "tika-abh08t0:279": "Aṭṭha mahākriyā ceva, hasituppādamānasaṃ;",
  "tika-abh08t0:280": "Dvipaññāsāni cittāni, apāyesu na jāyare.",
  "tika-abh08t0:281": "208. Kāme devamanussānaṃ kāmāvacare devamanussānaṃ mahaggatā nava pākā neva jāyanti, asīti hadayā mānasā sadā jāyanti. Taṃ yathā –",
  "tika-abh08t0:282": "Dvādasākusalāneva, kusalānekavīsati;",
  "tika-abh08t0:283": "Sattavīsati pākā ca, mahaggatavivajjitā.",
  "tika-abh08t0:284": "Kāme devamanussānaṃ, kriyacittāni vīsati;",
  "tika-abh08t0:285": "Honti asīti cittāni, viññeyyāni vibhāvinā.",
  "tika-abh08t0:286_0": "209-12. Kāme kāmāvacare aṭṭha mahāvipākā domanassadvayampi ca tathā ghānādiviññāṇattayaṃ",
  "tika-abh08t0:286_1": "kusalavipākaṃ apuññajā satta pākā. Natthi āruppapākā ca, rūpāvacarabhūmiyaṃ arūpapākā",
  "tika-abh08t0:286_2": "ca cattāro rūpāvacarabhūmiyaṃ natthi. Ayametthādhippāyo – rūpāvacarabhūmiyaṃ aṭṭha",
  "tika-abh08t0:286_3": "mahāvipākā kāmasugatisattānaṃ dvinnaṃ vipākacittattā na honti, jhānena vikkhambhitattā",
  "tika-abh08t0:286_4": "domanassadvayampi natthi, ghānajivhākāyapasādavirahitattā kusalavipākaṃ ghānādittayaṃ",
  "tika-abh08t0:286_5": "natthi, aniṭṭhārammaṇānaṃ abhāvato satta akusalavipākā ca natthi, arūpapākā ca natthi.",
  "tika-abh08t0:286_6": "Kasmā? Arūpānaṃ vipākacittattā. Imehi saha cittehi imehi catuvīsaticittehi saha tayo",
  "tika-abh08t0:286_7": "maggā phaladvayaṃ sotāpattimaggo sakadāgāmimaggo anāgāmimaggo ca sotāpattiphalasakadāgāmiphalāni",
  "tika-abh08t0:286_8": "ca cattāro diṭṭhisaṃyuttā vicikicchāsaṃyuttampi ca cattāro heṭṭhimā pākā ca suddhāvāse",
  "tika-abh08t0:286_9": "na labbhare na labbhanti. Ayametthādhippāyo – puthujjanasotāpannasakadāgāmipuggalānaṃ",
  "tika-abh08t0:286_10": "asādhāraṇattā suddho ca āvāso, atha vā ghorātikkamaṭṭhitattā anāgāmipuggalā suddhā",
  "tika-abh08t0:286_11": "nāma, caturoghatiṇṇattā khīṇāsavā suddhā nāma, tesaṃ suddhānaṃ dvinnaṃ uttamasattānaṃ",
  "tika-abh08t0:286_12": "āvāsotipi suddhāvāso, tasmiṃ.",
  "tika-abh08t0:287_0": "Ayametthādhippāyo – suddhāvāse pana sotāpattimaggasotāpattiphalasakadāgāmimaggasakadāgāmiphalaanāgāmimaggā",
  "tika-abh08t0:287_1": "na vijjanti. Kasmāti ce? Anāgāmiphalaṭṭhānaṃyeva tasmiṃ uppajjanato cattāro diṭṭhisaṃyuttā",
  "tika-abh08t0:287_2": "ca vicikicchāyuttañca pañca akusalacittānaṃ sotāpannena vināsitattā, iti tasmā kāraṇā",
  "tika-abh08t0:287_3": "na jāyanti. Cattāro heṭṭhimavipākā heṭṭhimānaṃ rūpabrahmānaṃ vipākacittattā natthi.",
  "tika-abh08t0:287_4": "Sesāni ekapaññāsa cittāni suddhāvāse pana labbhanti. Taṃ yathā –",
  "tika-abh08t0:288": "Diṭṭhiyā vippayuttāni, uddhaccasahagataṃ tathā;",
  "tika-abh08t0:289": "Kāmapuññāni aṭṭha ca, rūpapuññāni pañca vā.",
  "tika-abh08t0:290": "Arūpakusalāneva, maggo khīṇāsavassa ca;",
  "tika-abh08t0:291": "Cakkhusotamanodhātu, puññajā tīraṇā duve.",
  "tika-abh08t0:292": "Pañcamajjhānapāko ca, anāgāmiphalādayo;",
  "tika-abh08t0:293": "Suddhāvāsesu labbhanti, kriyacittāni vīsati.",
  "tika-abh08t0:294": "Rūpāvacarikā sabbe sabbāni rūpāvacarāni pañcadasa cittāni, kāmadhātuyā sabbe tevīsati vipākā.",
  "tika-abh08t0:295_0": "213. Domanassādimaggo ca domanassadvayañca ādimaggo ca sotāpattimaggo ca, kriyā ca",
  "tika-abh08t0:295_1": "dve ahetukā pañcadvārāvajjanahasituppādāni kiriyāni cāti tecattālīsa cittāni arūpabhūmiyaṃ",
  "tika-abh08t0:295_2": "natthi. Pañca rūpāvacaravipākā rūpīnaṃ vipākacittattā natthi. Rūpajavanāni heṭṭhimajhānānaṃ",
  "tika-abh08t0:295_3": "virattattā natthi. Cakkhusotaviññāṇāni puññajāni pasādarahitattā natthi. Ghānādiviññāṇāni",
  "tika-abh08t0:295_4": "pakatiyāyeva natthi. Kusalavipākā manodhātu cakkhādiggahitapañcārammaṇattā arūpānaṃ",
  "tika-abh08t0:295_5": "dhammārammaṇattā natthi, asati cakkhādiviññāṇe sā ca puññajā manodhātu tāya ca asatiyā",
  "tika-abh08t0:295_6": "cakkhādiviññāṇampi natthiyeva. Kiriyāmanodhātupi pañcārammaṇattāyeva natthi, hasituppādopi",
  "tika-abh08t0:295_7": "rūpakāyābhāvā sitassābhāvā natthi, pubbeva diṭṭhasaccā ariyā rūpabhūmikā, tasmā ādimaggopi natthi.",
  "tika-abh08t0:296_0": "214. Evaṃ bhūmivaseneva, cittuppattiṃ vibhāvaye evaṃ iminā mayā vuttappakārena bhūmivasena",
  "tika-abh08t0:296_1": "cittuppattiṃ vibhāvaye dhīro katheyya. Tathā evaṃ ekādasannaṃ puggalānaṃ vasena cittuppattiṃ",
  "tika-abh08t0:296_2": "dhīro vibhāvaye katheyya.",
  "tika-abh08t0:297": "215.",
  "tika-abh08t0:298": "Kusalākusalā kāme,",
  "tika-abh08t0:299": "Tesaṃ pākā ahetukā;",
  "tika-abh08t0:300": "Āvajjanadvayañcāti,",
  "tika-abh08t0:301": "Sattatiṃseva mānasāti. –",
  "tika-abh08t0:302": "Ayaṃ vuttatthā.",
  "tika-abh08t0:303_0": "216. Evaṃ catūsvapāyabhūmīsu manussabhūmiyañcāti pañcabhūmīsu ahetukassa sattassa",
  "tika-abh08t0:303_1": "jāyante uppajjanti. Dvepaññāsāvasesāni, na jāyanti kadācipi avasesāni dvepaññāsa",
  "tika-abh08t0:303_2": "cittāni kadācipi na jāyanti na uppajjanti, tāni sarūpato vuttāneva.",
  "tika-abh08t0:304": "217. Ahetukassa sattassa uppajjantehi sattatiṃsacittehi saha duhetukā, catumahāvipākā cāti cattālīsa cittāni tathā ekakaṃ duhetukassa sattassa jāyanti.",
  "tika-abh08t0:305_0": "218-23. Sabbe mahaggatā ceva sabbe sattavīsatividhā mahaggatā ceva sabbepi ca anāsavā",
  "tika-abh08t0:305_1": "sabbe aṭṭha lokuttarā ceva cattāro tihetukavipākā ca kāme hasituppādo sahetukamahākiriyā",
  "tika-abh08t0:305_2": "cāti nava kriyāpi ceti cattālīsaṃ tathā aṭṭha ca duhetuno sattassa na jāyanti.",
  "tika-abh08t0:306_0": "Ayametthādhippāyo – duhetuno rūpārūpasamāpattiyā asamatthatāya sattavīsa mahaggatā",
  "tika-abh08t0:306_1": "na jāyanti, maggaphalaṃ adhigantuṃ asamatthatāya aṭṭha lokuttarā na jāyanti, tihetukavipākā",
  "tika-abh08t0:306_2": "tihetukānaṃ sattānaṃ vipākacittattā na jāyanti, nava kiriyāni khīṇāsavānaṃyeva uppajjamānattā",
  "tika-abh08t0:306_3": "na jāyantīti. Kāmāvacarasattassa, tihetupaṭisandhino puthujjanassa catupaññāsa mānasā",
  "tika-abh08t0:306_4": "jāyanti. Katamāni tāni? Duhetukassa vuttāni cattālīsa cittāni tathā ekañca kāmadhātuyaṃ",
  "tika-abh08t0:306_5": "cattāro ñāṇasampayuttavipākā rūpārūpesu nava puññāni cāti catupaññāsa mānasā jāyanti.",
  "tika-abh08t0:306_6": "Puthujjanassa tihetuno kāmasattassa pañcatiṃsa cittāni na jāyare na jāyanti. Taṃ yathā –",
  "tika-abh08t0:307": "Āvajjanadvayaṃ hitvā, aṭṭhārasa kriyāpi ca;",
  "tika-abh08t0:308": "Nava mahaggatā pākā, aṭṭha lokuttarāni ca.",
  "tika-abh08t0:309": "Kāmaputhujjanasseva, tihetupaṭisandhino;",
  "tika-abh08t0:310": "Pañcatiṃseva cittāni, na jāyanti kadācipi.",
  "tika-abh08t0:311": "Chadevesu manussesu cāti sattasu bhūmīsu jātassa sotāpannassa dehino sattassa paññāsa cittāni jāyanti. Iti vacanaṃ dhīro niddise katheyya. Taṃ yathā –",
  "tika-abh08t0:312": "Diṭṭhiyā vippayuttāni, domanassadvayampi ca;",
  "tika-abh08t0:313": "Uddhaccasahitañceva, kāmapuññāni aṭṭha ca.",
  "tika-abh08t0:314": "Nava mahaggatapuññāni, āvajjanadvayampi ca;",
  "tika-abh08t0:315": "Sabbe kāmavipākā ca, sotāpattiphalampi ca.",
  "tika-abh08t0:316": "Assa sotāpannassa navatiṃseva cittāni na uppajjanti. Iti vacanaṃ dhīro dīpaye deseyya. Taṃ yathā –",
  "tika-abh08t0:317": "Āvajjanadvayaṃ hitvā, aṭṭhārasa kriyāpi ca;",
  "tika-abh08t0:318": "Nava mahaggatā pākā, satta lokuttarāni ca.",
  "tika-abh08t0:319": "Diṭṭhiyā sampayuttāni, vicikicchāyutaṃ tathā;",
  "tika-abh08t0:320": "Navatiṃsa na jāyanti, sotāpannassa dehino.",
  "tika-abh08t0:321": "224. Paṭhamaṃ phalaṃ ṭhapetvā sotāpannassa puggalassa vuttāni cittāni attano sakadāgāmino phalena sakadāgāmiphalena saha sakadāgāmipuggalassa siyuṃ.",
  "tika-abh08t0:322_0": "225. Sotāpannassa vuttāni, ṭhapetvā paṭighadvayaṃ dutiyañca phalaṃ sakadāgāmiphalañca",
  "tika-abh08t0:322_1": "hitvā attano anāgāmiphalena saha sotāpannassa sattassa vuttāni yāni aṭṭhacattālīsa",
  "tika-abh08t0:322_2": "cittāni atthi, tāni anāgāmissa sattassa jāyanti. Iti vacanaṃ dhīro viniddise.",
  "tika-abh08t0:323_0": "226. Kati cittāni jāyanti, kāme arahato pana kāme sattasu kāmabhūmīsu jātassa arahato",
  "tika-abh08t0:323_1": "khīṇāsavassa kati cittāni jāyanti? Cattāri ca cattārīsañca cittāni kāme sattasu kāmabhūmīsu",
  "tika-abh08t0:323_2": "jātassa arahato siyuṃ bhaveyyuṃ. Taṃ yathā –",
  "tika-abh08t0:324": "Tevīsa kāmapākāni, kriyacittāni vīsati;",
  "tika-abh08t0:325": "Arahattaphaleneva, kāme arahato siyuṃ.",
  "tika-abh08t0:326": "227. Maggaṭṭhānaṃ catunnampi tesaṃ puggalānaṃ sakaṃ sakaṃ maggacittaṃ siyā bhaveyya. Ekacittakkhaṇā hi te hi saccaṃ taṃ mayā vuttaṃ vacanaṃ. Te maggā ekacittakkhaṇā.",
  "tika-abh08t0:327_0": "228. Puthujjanassa tīsveva, paṭhamajjhānabhūmisu tīsu eva paṭhamajjhānabhūmīsu jātassa",
  "tika-abh08t0:327_1": "puthujjanassa brahmuno pañcatiṃsa eva cittāni jāyanti. Iti vacanaṃ dhīro viniddise",
  "tika-abh08t0:327_2": "uccāreyya. Taṃ yathā –",
  "tika-abh08t0:328": "Domanassadvayaṃ hitvā, apuññāni daseva ca;",
  "tika-abh08t0:329": "Kāmapuññāni aṭṭheva, nava puññā mahaggatā.",
  "tika-abh08t0:330": "Cakkhusotadvayaṃ puññapākaṃ santīraṇadvayaṃ;",
  "tika-abh08t0:331": "Āvajjanadvayañceva, puññajaṃ sampaṭicchanaṃ;",
  "tika-abh08t0:332": "Paṭhamajjhānapāko ca, pañcatiṃseva jāyare.",
  "tika-abh08t0:333_0": "229-234. Ghānādīsu pasādesu pavattaṃ kusalavipākaṃ viññāṇattayaṃ satta apuññajā pākā",
  "tika-abh08t0:333_1": "aṭṭha mahāpākā tathā uparijhānabhūmīsu jātā pākā āruppā cattāro vipākāpi ca domanassadvayampi",
  "tika-abh08t0:333_2": "ca āvajjanadvayavajjā aṭṭhārasa kriyā ceva aṭṭha lokuttarāni ca etāni catupaññāsa",
  "tika-abh08t0:333_3": "cittāni paṭhamajjhānabhūmīsu tīsu nibbattassa puthujjanassa dehino sattassa na ca",
  "tika-abh08t0:333_4": "labbhare na labbhanti. Tāsu tīsu bhūmīsu nibbattassa puthujjanassa brahmuno vuttesu",
  "tika-abh08t0:333_5": "cittesu apuññapañcakaṃ hitvā tattha tīsu paṭhamajjhānabhūmīsu nibbattassa sotāpannassa",
  "tika-abh08t0:333_6": "brahmuno paṭhamaphalena saha ekatiṃsa cittāni jāyare jāyanti. Sakadāgāmino tattha",
  "tika-abh08t0:333_7": "tīsu paṭhamajjhānabhūmīsu jātassa sakadāgāmino brahmuno tesu cittesu paṭhamaṃ phalaṃ",
  "tika-abh08t0:333_8": "ṭhapetvā sakadāgāmiphalaṃ pakkhipitvā ekatiṃseva cittāni jāyare. Anāgāmissa tattheva",
  "tika-abh08t0:333_9": "tīsu paṭhamajjhānabhūmīsu eva jātassa anāgāmissa dutiyaṃ phalaṃ ṭhapetvā attano phalacittena",
  "tika-abh08t0:333_10": "saha ekatiṃseva cittāni jāyanti.",
  "tika-abh08t0:334": "235.",
  "tika-abh08t0:335": "Viññāṇaṃ cakkhusotānaṃ, puññajaṃ sampaṭicchanaṃ;",
  "tika-abh08t0:336": "Santīraṇadvayañceva, kriyacittāni vīsati.",
  "tika-abh08t0:337_0": "236-7. Arahattaphalaṃ paṭhamajjhānato sambhavo pāko sattavīsati cittāni arahantassa",
  "tika-abh08t0:337_1": "khīṇāsavassa jāyare. Puthujjanassa tīsveva tīsu eva dutiyajjhānabhūmīsu jātassa puthujjanassa",
  "tika-abh08t0:337_2": "brahmuno dutiyajjhānatatiyajjhānapākena saha chattiṃsa cittāni jāyanti. Taṃ yathā –",
  "tika-abh08t0:338": "Domanassadvayaṃ hitvā, apuññāni daseva ca;",
  "tika-abh08t0:339": "Kāmapuññāni aṭṭheva, nava puññamahaggatā.",
  "tika-abh08t0:340": "Cakkhusotadvayaṃ puññapākaṃ santīraṇadvayaṃ;",
  "tika-abh08t0:341": "Āvajjanadvayañceva, puññajaṃ sampaṭicchanaṃ.",
  "tika-abh08t0:342": "Dutiyajjhānapākena, tatiyajjhānapākato;",
  "tika-abh08t0:343": "Chattiṃseva ca cittāni, dutiyajjhānadehino.",
  "tika-abh08t0:344_0": "238-241. Puthujjanassa vuttesu, hitvā vāpuññapañcakaṃ attano phalena saha bāttiṃsa",
  "tika-abh08t0:344_1": "cittāni sotāpannassa jāyanti. Sotāpannassa vuttesu, ṭhapetvā paṭhamaṃ phalaṃ sotāpannassa",
  "tika-abh08t0:344_2": "vuttesu paṭhamaṃ phalaṃ ṭhapetvā attano phalacittena saha bāttiṃsa cittāni, sakadāgāmissa",
  "tika-abh08t0:344_3": "vuttesu dutiyaṃ phalaṃ ṭhapetvā anāgāmiphalena saha bāttiṃseva cittāni assa anāgāmino",
  "tika-abh08t0:344_4": "bhavanti. Arahantassa tīsveva, aṭṭhavīsati attano tīsu eva dutiyajjhānabhūmīsu jātassa",
  "tika-abh08t0:344_5": "arahato attano phalena dutiyajjhānatatiyajjhānapākato pākehi saha aṭṭhavīsati cittāni honti. Taṃ yathā –",
  "tika-abh08t0:345": "Viññāṇaṃ cakkhusotānaṃ, puññajaṃ sampaṭicchanaṃ;",
  "tika-abh08t0:346": "Santīraṇadvayañceva, kriyacittāni vīsati.",
  "tika-abh08t0:347": "Arahattaphalaṃ pāko, dutiyajjhānasambhavo;",
  "tika-abh08t0:348": "Tatiyajjhānapāko ca, aṭṭhavīsati mānasā.",
  "tika-abh08t0:349_0": "242-6. Parittakasubhādīnaṃ, devānaṃ tīsu bhūmīsu catutthajjhānavipākena saha pañcatiṃseva",
  "tika-abh08t0:349_1": "cittāni jāyanti. Sotāpannassa tattheka-tiṃsa cittāni jāyaretattha tāsu tīsu parittakasubhādīnaṃ",
  "tika-abh08t0:349_2": "bhūmīsu sotāpannassa ca ekatiṃsa cittāni jāyare. Yathā evaṃ sakadāgāmino ekatiṃsa",
  "tika-abh08t0:349_3": "cittāni jāyare. Tathā anāgāmino ekatiṃsa jāyare. Tattheva tāsu tīsu bhūmīsu eva jātassa",
  "tika-abh08t0:349_4": "khīṇāsavassa sattavīsati mānasā honti, tathā evaṃ vehapphale vehapphalabhūmiyaṃ jātānaṃ",
  "tika-abh08t0:349_5": "puthujjanasekkhānaṃ pañcannaṃ sabbesaṃ puggalānaṃ mānasā honti. Pañcasu suddhāvāsikabhūmīsu",
  "tika-abh08t0:349_6": "jātassa anāgāmino sattassa ekatiṃseva cittāni honti. Iti vacanaṃ dhīro paridīpaye",
  "tika-abh08t0:349_7": "deseyya. Tattheva tāsu suddhāvāsabhūmīsu eva jātassa arahato sattavīsati mānasā honti.",
  "tika-abh08t0:349_8": "Evaṃ iminā mayā vuttappakārena rūpīsu pañcadasasu rūpibhūmīsu jātānaṃ sabbesaṃ puggalānaṃ",
  "tika-abh08t0:349_9": "cittāni vibhāvinā dhīrena viññeyyāni jānitabbāni.",
  "tika-abh08t0:350": "247. Catuvīsati cittāni, paṭhamāruppabhūmiyaṃ paṭhamaāruppabhūmiyaṃ jātassa puthujjanassa catuvīsati cittāni jāyanti. Iti vacanaṃ dhīro viniddise. Taṃ yathā –",
  "tika-abh08t0:351": "Domanassadvayaṃ hitvā, apuññāni daseva ca;",
  "tika-abh08t0:352": "Kāmapuññāni aṭṭheva, āruppakusalāni ca;",
  "tika-abh08t0:353": "Paṭhamāruppapāko ca, kriyāvoṭṭhabbanampi ca.",
  "tika-abh08t0:354_0": "248-251. Sotāpannassa tattheva, ṭhapetvāpuññapañcakaṃtattha tissaṃ paṭhamāruppabhūmiyaṃ",
  "tika-abh08t0:354_1": "eva sotāpannassa puggalassa apuññapañcakaṃ hitvā attano phalena saha vīsati cittāni",
  "tika-abh08t0:354_2": "honti. Tathā tattha tissaṃ paṭhamāruppabhūmiyaṃ sakadāgāmino, anāgāminopi ca puggalassa",
  "tika-abh08t0:354_3": "pubbaṃ pubbaṃ phalaṃ vinā vajjetvā attano phalena saha vīsati cittāni jāyanti. Khīṇāsavassa",
  "tika-abh08t0:354_4": "tattheva tattha tissaṃ paṭhamāruppabhūmiyaṃ eva jātassa khīṇāsavassa dasa pañca mānasā",
  "tika-abh08t0:354_5": "ca jāyanti. Taṃ yathā –",
  "tika-abh08t0:355": "Mahākriyāni aṭṭheva, catvāruppakriyāni ca;",
  "tika-abh08t0:356": "Arahattaphalaṃ pāko, voṭṭhabbañcāpi mānasaṃ.",
  "tika-abh08t0:357": "Dutiyāruppabhūmiyaṃ jātassa puthujjanassa sattassa tevīsati cittāni honti. Taṃ yathā –",
  "tika-abh08t0:358": "Domanassadvayaṃ hitvā, apuññāni daseva ca;",
  "tika-abh08t0:359": "Kāmapuññāni aṭṭheva, puññārūpūparī tayo;",
  "tika-abh08t0:360": "Dutiyāruppapāko ca, voṭṭhabbañcāpi mānasaṃ.",
  "tika-abh08t0:361": "Iti evaṃ iminā pakārena vatvā kathetvā dhīro paṇḍito vibhāvaye deseyya. Ettha etissaṃ dutiyāruppabhūmiyaṃ jātānaṃ tiṇṇannaṃ sekkhānampi ekūnavīsati cittāni honti. Taṃ yathā –",
  "tika-abh08t0:362": "Diṭṭhiyā vippayuttāni, uddhaccasahitaṃ tathā;",
  "tika-abh08t0:363": "Kāmapuññāni aṭṭheva, puññārūpūparī tayo.",
  "tika-abh08t0:364": "Dutiyāruppapāko ca, voṭṭhabbañcāpi mānasaṃ;",
  "tika-abh08t0:365": "Sakasakaphaleneva, cittānekūnavīsati.",
  "tika-abh08t0:366": "252. Cuddaseva tu cittāni dutiyāruppabhūmiyaṃ jātassa khīṇāsavassa kiriyacittāni dvādasa eko pāko arahattaphalañcāti cuddaseva cittāni honti. Taṃ yathā –",
  "tika-abh08t0:367": "Mahākriyāni aṭṭheva, kriyārūpūparī tayo;",
  "tika-abh08t0:368": "Voṭṭhabbañca sako pāko, arahattaphalampi ca.",
  "tika-abh08t0:369": "253. Puthujjanassa sattassa, tatiyāruppabhūmiyaṃ tatiyaarūpabhūmiyaṃ jātassa puthujjanassa sattassa bāvīsati cittāni bhavanti. Iti vacanaṃ dhīro pakāsaye. Taṃ yathā –",
  "tika-abh08t0:370": "Domanassadvayaṃ hitvā, apuññāni daseva ca;",
  "tika-abh08t0:371": "Kāmapuññāni aṭṭheva, puññārūpūparī duve;",
  "tika-abh08t0:372": "Tatiyāruppapāko ca, voṭṭhabbañcāpi mānasaṃ.",
  "tika-abh08t0:373": "254-5. Aṭṭhāraseva cittāni, sotāpannassa puggalassa aṭṭhārasa eva cittāni jāyare. Taṃ yathā –",
  "tika-abh08t0:374": "Diṭṭhiyā vippayuttāni, uddhaccasahitaṃ tathā;",
  "tika-abh08t0:375": "Mahāpuññāni aṭṭheva, puññārūpūparī duve.",
  "tika-abh08t0:376": "Aṭṭhāraseva pākena, sotāpattiphalena ca;",
  "tika-abh08t0:377": "Voṭṭhabbañcāpi mānasaṃ, sotāpannassa jāyare.",
  "tika-abh08t0:378_0": "Sakadāgāmino paṭhamaṃ phalaṃ ṭhapetvā attano phalena tāni aṭṭhārasa cittāni honti.",
  "tika-abh08t0:378_1": "Sakadāgāmino vuttesu cittesu dutiyaṃ phalaṃ ṭhapetvā attano phalena saha aṭṭhārasa",
  "tika-abh08t0:378_2": "cittāni eva anāgāmissa jāyare.",
  "tika-abh08t0:379": "256. Teraseva ca cittāni, tatiyāruppabhūmiyaṃ tatiyaarūpabhūmiyaṃ jātassa khīṇāsavassa teraseva cittāni jāyanti. Iti vacanaṃ dhīro viniddise. Taṃ yathā –",
  "tika-abh08t0:380": "Mahākriyāni aṭṭheva, kriyārūpūparī duve;",
  "tika-abh08t0:381": "Arahattaphalaṃ pāko, voṭṭhabbañcāpi mānasaṃ.",
  "tika-abh08t0:382": "257. Ekavīsati cittāni, catutthāruppabhūmiyaṃ catutthaarūpabhūmiyaṃ jātassa puthujjanassa sattassa ekavīsati cittāni jāyanti. Iti idaṃ vacanaṃ dhīro viniddise. Taṃ yathā –",
  "tika-abh08t0:383": "Domanassadvayaṃ hitvā, apuññāni daseva ca;",
  "tika-abh08t0:384": "Kāmapuññāni aṭṭheva, voṭṭhabbañcāpi mānasaṃ;",
  "tika-abh08t0:385": "Catutthāruppapuññañca, sapākenekavīsati.",
  "tika-abh08t0:386": "258-260. Sotāpannassa sattassa, sattarasa cittāni dhīro pakāsaye. Taṃ yathā –",
  "tika-abh08t0:387": "Diṭṭhiyā vippayuttāni, uddhaccasahitaṃ tathā;",
  "tika-abh08t0:388": "Kāmapuññāni aṭṭheva, sotāpattiphalampi ca;",
  "tika-abh08t0:389": "Catutthāruppapuññañca, sapāko voṭṭhabbampi ca.",
  "tika-abh08t0:390_0": "Sakadāgāmino paṭhamaṃ phalaṃ ṭhapetvā tāni eva cittāni saphalena honti. Sakadāgāmino",
  "tika-abh08t0:390_1": "vuttesu cittesu dutiyaṃ phalaṃ ṭhapetvā attano phalena sattarasa mānasā anāgāmissa",
  "tika-abh08t0:390_2": "honti. Dvādaseva tu cittāni, catutthāruppabhūmiyaṃ jātassa arahantassa dvādasa eva",
  "tika-abh08t0:390_3": "cittāni jāyanti. Taṃ yathā –",
  "tika-abh08t0:391": "Mahākriyāni aṭṭheva, voṭṭhabbañcāpi mānasaṃ;",
  "tika-abh08t0:392": "Catutthañca kriyārūpaṃ, pāko arahato phalaṃ.",
  "tika-abh08t0:393": "Iti evaṃ iminā mayā vuttappakārena puggalānaṃ vasena bhūmīsu cittappavattiṃ vidū dhīro vibhāvaye.",
  "tika-abh08t0:394_0": "261-2. Heṭṭhimānaṃ arūpīnaṃ, brahmānaṃ uparūpari jātā arūpakusalā ceva kiriyāpi ca",
  "tika-abh08t0:394_1": "uppajjanti. Uddhaṃ uddhaṃ bhāge jātānaṃ arūpīnaṃ brahmānaṃ heṭṭhimā heṭṭhimā āruppā",
  "tika-abh08t0:394_2": "heṭṭhābhāge jātā arūpāvacarā pana neva jāyanti. Kasmā kāraṇāti? Kira mayā sutaṃ,",
  "tika-abh08t0:394_3": "heṭṭhimajhānesu diṭṭhādīnavato diṭṭhadosabhāvato neva jāyanti.",
  "tika-abh08t0:395_0": "263-5. Ṭhapetvā paṭhamaṃ maggaṃ sotāpattimaggaṃ ṭhapetvā kusalānuttarā tayo tayo",
  "tika-abh08t0:395_1": "anuttarā kusalā tayo maggā, kāmāvacarapuññāni aṭṭha, tathā dasa apuññāni cittāni,",
  "tika-abh08t0:395_2": "arūpapuññāni cattāri. Sabbe pākā anuttarā sabbāni lokuttaraphalāni, paṭhamāruppapāko",
  "tika-abh08t0:395_3": "ca nava kāmakiriyāpi ca, arūpāpi sabbā kiriyā, etāni pana tecattālīsa mānasā paṭhamāruppabhūmiyaṃ uppajjanti.",
  "tika-abh08t0:396_0": "266-7. Sabbo tevīsatikāmavipāko, sabbo pannarasavidho mahaggato rūpo cittuppādo,",
  "tika-abh08t0:396_1": "manodhātu kiriyāmanodhātu, domanassadvayampi ca ādimaggo ca tathā upari jātā tayo",
  "tika-abh08t0:396_2": "arūpapākā cāti chacattālīsa cittāni ettha etissaṃ paṭhamāruppabhūmiyaṃ natthi.",
  "tika-abh08t0:397_0": "268-9. Vuttesu pana cittesu, paṭhamāruppabhūmiyaṃ vuttesu cittesu kusalapākakiriyāvasena",
  "tika-abh08t0:397_1": "paṭhamāruppattayaṃ ṭhapetvā attano pāko cāti cattālīsa cittāni dutiyāruppabhūmiyaṃ",
  "tika-abh08t0:397_2": "jāyanti. Evaṃ iminā mayā vuttappakārena sesadvaye paṭhamadutiyāruppato sesaākiñcaññāyatananevasaññānāsaññāyatanabhūmidvaye",
  "tika-abh08t0:397_3": "heṭṭhimaheṭṭhimaṃ kusalavipākakiriyāvasena heṭṭhābhāge jātaṃ arūpattayaṃ hitvā attano",
  "tika-abh08t0:397_4": "attano pākā evaṃ iminā mayā vuttappakārena paṇḍitena ñeyyā jānitabbā.",
  "tika-abh08t0:398_0": "270-3. Cattāro ca anāsavā, vipākā cattāri lokuttaraphalacittāni, sabbe sabbāni ca",
  "tika-abh08t0:398_1": "catūsu āruppabhūmīsu honti. Voṭṭhabbanena cittena saha kāme aṭṭha mahākiriyā, catasso",
  "tika-abh08t0:398_2": "arūpakiriyāpi cāti terasa eva kiriyā paṭhamāruppabhūmiyaṃ jātassa khīṇāsavassa jāyanti.",
  "tika-abh08t0:398_3": "Dutiyāruppabhūmiyaṃ jātassa khīṇāsavassa paṭhamāruppakiriyaṃ hitvā dvādasa eva kiriyā",
  "tika-abh08t0:398_4": "honti. Tatiyāruppabhūmiyaṃ jātassa khīṇāsavassa paṭhamadutiyāruppakiriyāni hitvā",
  "tika-abh08t0:398_5": "ekādasa kiriyā honti. Catutthāruppabhūmiyaṃ jātassa khīṇāsavassa paṭhamadutiyatatiyāruppakiriyāni",
  "tika-abh08t0:398_6": "hitvā daseva kiriyā ñeyyā jānitabbā.",
  "tika-abh08t0:399": "274.",
  "tika-abh08t0:400": "Arahato pana cittāni, honti ekūnavīsati;",
  "tika-abh08t0:401": "Arahattaṃ kriyā sabbā, ṭhapetvāvajjanadvayaṃ.",
  "tika-abh08t0:402_0": "Āvajjanadvayaṃ ṭhapetvā sabbā kiriyā, arahattaphalañcāti ekūnavīsati cittāni arahato",
  "tika-abh08t0:402_1": "pana honti. Āvajjanadvayaṃ kiñcāpi khīṇāsavassa honti, evampi aññesaṃ puthujjanasekkhānampi",
  "tika-abh08t0:402_2": "hontiyeva. Ekūnavīsati cittāni khīṇāsavassa eva honti, na aññesanti ñāpanatthaṃ “āvajjanadvayaṃ ṭhapetvā”ti vuttaṃ.",
  "tika-abh08t0:403_0": "275-6. Catunnaṃ phalaṭṭhānaṃ puggalānañca tihetukaputhujjane ca teraseva cittāni",
  "tika-abh08t0:403_1": "bhavanti. Iti vacanaṃ dhīro pakāsaye. Taṃ yathā – cattāro ñāṇasampayuttā mahāvipākāni,",
  "tika-abh08t0:403_2": "nava rūpārūpapākā ca ime teraseva cittāni bhavanti.",
  "tika-abh08t0:404_0": "277-9. Catunnaṃ phalaṭṭhānaṃ puggalānañca duhetukaputhujjane ca ñāṇaparihīnāni cattāri",
  "tika-abh08t0:404_1": "vipākāni eva jāyare. Puthujjanānaṃ tiṇṇampi, catunnaṃ ariyadehinaṃ ariyagatānaṃ sattannaṃ",
  "tika-abh08t0:404_2": "puggalānaṃ sattaraseva cittāni bhavanti. Taṃ yathā – duve pañcaviññāṇāni, manodhātuttayasantīraṇāni,",
  "tika-abh08t0:404_3": "voṭṭhabbanañca ime sattarasa eva honti.",
  "tika-abh08t0:405_0": "280-5. Heṭṭhā tiṇṇaṃ phalaṭṭhānaṃ, tihetukaputhujjane catunnaṃ puggalānaṃ mahaggatāni",
  "tika-abh08t0:405_1": "eva kusalāni honti. Tiṇṇaṃ puthujjanānañca, ādito tiṇṇaṃ ariyānaṃ heṭṭhā ariyānaṃ",
  "tika-abh08t0:405_2": "teraseva cittāni uppajjanti. Iti vacanaṃ dhīro niddise. Aṭṭheva kāmapuññāni, apuññato",
  "tika-abh08t0:405_3": "akusalavasena diṭṭhihīnā cattāro cittuppādāpi, uddhaccasampayuttañcāti terasa cittāni",
  "tika-abh08t0:405_4": "honti. Heṭṭhā dvinnaṃ phalaṭṭhānaṃ sotāpannasakadāgāmipuggalānaṃ sabbaputhujjane",
  "tika-abh08t0:405_5": "ahetukaduhetukatihetukaputhujjane domanassayuttaṃ dvayameva cittaṃ jāyate. Tiṇṇaṃ",
  "tika-abh08t0:405_6": "puthujjanānañca pañca eva jāyare. Taṃ yathā –",
  "tika-abh08t0:406": "Cattāri diṭṭhiyuttāni, vicikicchāyutampi ca;",
  "tika-abh08t0:407": "Maggaṭṭhānaṃ catunnampi, maggacittaṃ sakaṃ sakaṃ.",
  "tika-abh08t0:408": "Tesaṃ catunnaṃ maggaṭṭhānaṃ puggalānaṃ sakaṃ sakaṃ ekameva maggacittaṃ bhave bhaveyya. Iti evaṃ iminā mayā vuttappakārena dhīro paṇḍito vibhāvaye cittappavattiṃ pakāsaye.",
  "tika-abh08t0:409_0": "286-9. Mayā bhavesu cittānaṃ, puggalānaṃ vasena ca. Bhavesu sabbabhavesu cittānaṃ,",
  "tika-abh08t0:409_1": "puggalānaṃ vasena ca cittappavatti bhikkhūnaṃ ābhidhammikabhikkhūnaṃ pāṭavatthāya",
  "tika-abh08t0:409_2": "chekabhāvāya mayā pakāsitā. Evaṃ sabbamidaṃ cittaṃ, bhūmipuggalabhedato evaṃ iminā",
  "tika-abh08t0:409_3": "mayā vuttappakārena bhūmipuggalabhedato idaṃ sabbaṃ cittaṃ bahudhāpi ca bahuppakārampi",
  "tika-abh08t0:409_4": "ca hoti. Iti gahaṇaṃ vibhāvinā viññātabbaṃ. Sakkā vuttānusārena mayā vuttassa anusārena",
  "tika-abh08t0:409_5": "bhedo cittabhedo vibhāvinā ñātuṃ vijānituṃ sakkā. Ganthavitthārabhītena mayā idaṃ",
  "tika-abh08t0:409_6": "cittappavattidīpakavacanaṃ saṃkhittaṃ, pubbāparaṃ viloketvā, cintetvā ca punappunaṃ",
  "tika-abh08t0:409_7": "atthaṃ upaparikkhitvā vibhāvinā gahetabbaṃ.",
  "tika-abh08t0:410_0": "290. Imañcābhidhammāvatāraṃ susāraṃ, varaṃ sattamohandhakārappadīpaṃ imañca abhidhammāvatārappakaraṇaṃ",
  "tika-abh08t0:410_1": "susāraṃ sundarasārabhūtaṃ varaṃ sattaandhakārasadise mohe padīpaṃ pajjotappadīpaṃ",
  "tika-abh08t0:410_2": "yo naro sādhukaṃ cinteti vācetipi, taṃ naraṃ rāgadosā ciraṃ cirakālaṃ nopayanti na upagacchanti.",
  "tika-abh08t0:411": "Iti abhidhammāvatāraṭīkāya",
  "tika-abh08t0:412": "Bhūmipuggalacittuppattiniddesavaṇṇanā niṭṭhitā.",
  "tika-abh08t0:413": "Pañcamo paricchedo.",
  "tika-abh08t0:414": "6. Chaṭṭho paricchedo",
  "tika-abh08t0:415": "Ārammaṇavibhāgavaṇṇanā",
  "tika-abh08t0:416": "291.",
  "tika-abh08t0:417": "Etesaṃ pana cittānaṃ, ārammaṇamito paraṃ;",
  "tika-abh08t0:418": "Dassayissāmahaṃ tena, vinā natthi hi sambhavo.",
  "tika-abh08t0:419_0": "Ito paraṃ ito paricchedato paraṃ ahaṃ etesaṃ pana cittānaṃ ārammaṇaṃ dassayissāmi.",
  "tika-abh08t0:419_1": "Hi kasmā? Tena vinā taṃ ārammaṇaṃ vajjetvā cittānaṃ sambhavo natthi yasmā kāraṇā,",
  "tika-abh08t0:419_2": "tasmā kāraṇā dassayissāmi.",
  "tika-abh08t0:420": "292.",
  "tika-abh08t0:421": "Rūpaṃ saddaṃ gandhaṃ rasaṃ, phoṭṭhabbaṃ dhammameva ca;",
  "tika-abh08t0:422": "Chadhā ārammaṇaṃ āhu, chaḷārammaṇakovidā.",
  "tika-abh08t0:423": "Chaḷārammaṇesu chekā paṇḍitā ārammaṇaṃ chadhā chappakāraṃ āhu kathesuṃ.",
  "tika-abh08t0:424_0": "293. Tattha bhūte upādāya. Tattha tesu ārammaṇesu bhūte upādāya bhūte paṭicca vaṇṇo",
  "tika-abh08t0:424_1": "catusamuṭṭhito kammacittautuāhārasaṅkhātehi catūhi paccayehi samuṭṭhito nibbatto",
  "tika-abh08t0:424_2": "nidassanena saha pavatto paṭighena saha pavatto rūpārammaṇasaññito.",
  "tika-abh08t0:425_0": "294. Duvidhopi samuddiṭṭho, saddo cittotusambhavo saddo duvidhopi muninā samuddiṭṭho",
  "tika-abh08t0:425_1": "cittotusambhavo, saviññāṇakasaddova cittasamuṭṭhito hoti. Kathaṃ? Vacībhedakacittena",
  "tika-abh08t0:425_2": "bhūtāya jātāya bhūmiyā pathavīdhātuyā vikāratā pathavīlakkhaṇabhāvato atithaddhalakkhaṇatā",
  "tika-abh08t0:425_3": "vikāratā nāma. Sā vacīviññatti viññāyatīti viññattiyā upādiṇṇaghaṭṭanassa kammajapathavīdhātuyā",
  "tika-abh08t0:425_4": "ghaṭṭanassa kāraṇaṃ cittajapathavīdhātuyā kammajapathavīdhātuyā ghaṭṭanañca saddo",
  "tika-abh08t0:425_5": "ca apubbaṃ acarimaṃ hoti.",
  "tika-abh08t0:426": "295. Aviññāṇakasaddo yo so aviññāṇakasaddo utusamuṭṭhito hoti. Ayaṃ duvidhopi saddo saddārammaṇataṃ gato saddārammaṇabhāvaṃ patto.",
  "tika-abh08t0:427_0": "296. Dharīyatīti gacchanto gacchanto janehi dharīyateti gandho. Gamu sappa gatimhi,",
  "tika-abh08t0:427_1": "dhara dhāraṇe. Sūcanato attano sādhāraṇassa pupphādino vatthussa pakāsanatopi vā",
  "tika-abh08t0:427_2": "gandho nāma. Gandha sūcane. Ayaṃ gandho catūhi samuṭṭhānaṃ etassāti catusamuṭṭhāno.",
  "tika-abh08t0:427_3": "Gandhārammaṇasammato.",
  "tika-abh08t0:428_0": "297. Rasamānā rasantīti, rasoti parikittito janā rasamānā yaṃ dhammajātaṃ rasanti",
  "tika-abh08t0:428_1": "anubhavanti, iti yasmā kāraṇā, tasmā kāraṇā raso iti raso nāma paṇḍitehi parikittito,",
  "tika-abh08t0:428_2": "so raso catusambhūto rasārammaṇanāmako.",
  "tika-abh08t0:429": "298. Phusīyatīti phoṭṭhabbaṃ yaṃ dhammajātaṃ janehi phusīyatīti tasmā phoṭṭhabbaṃ, pathavītejavāyavo. Taṃ phoṭṭhabbaṃ catusambhūtaṃ phoṭṭhabbārammaṇaṃ mataṃ.",
  "tika-abh08t0:430_0": "299. Sabbaṃ nāmañca rūpañca, hitvā rūpādipañcakaṃ rūpādipañcakaṃ hitvā sabbaṃ nāmañca",
  "tika-abh08t0:430_1": "cittacetasikanibbānanāmañca rūpañca pañcapasādasukhumarūpañca lakkhaṇāni ca aniccadukkhaanattalakkhaṇāni",
  "tika-abh08t0:430_2": "ca paññatti ca dhammārammaṇasaññitaṃ.",
  "tika-abh08t0:431_0": "300. Chārammaṇāni labbhanti, kāmāvacarabhūmiyaṃ kāmāvacarabhūmiyaṃ chārammaṇāni labbhanti.",
  "tika-abh08t0:431_1": "Tīṇi rūpāvacare rūpasaddadhammārammaṇavasena labbhanti. Arūpe pana ekekaṃ dhammārammaṇaṃ labbhati.",
  "tika-abh08t0:432_0": "301-3. Khaṇavatthuparittattā, āpāthaṃ na vajanti ye ye rūpādayo pañca visayā khaṇavatthuparittattā",
  "tika-abh08t0:432_1": "pañcārammaṇānaṃ khaṇassa parittattā mandattā tesaṃ appāyukattā vatthuparittattā pañcārammaṇānaṃ",
  "tika-abh08t0:432_2": "atikhuddakavatthukattā āpāthaṃ pañcadvāresu pākaṭabhāvaṃ na vajanti, pañcapasādesu",
  "tika-abh08t0:432_3": "ghaṭṭanakiccaṃ na sādhenti, te rūpādayo pañca visayā dhammārammaṇaṃ honti. Iti yesaṃ",
  "tika-abh08t0:432_4": "ekaccānaṃ ācariyānaṃ mataṃ hoti. Kirāti anussavanatthe nipāto. Te paṭikkhipitabbāva",
  "tika-abh08t0:432_5": "te evaṃ vādino ekacce ācariyā paṭikkhipitabbā, mayā paṭisedhitabbā. Kasmā? Cakkhuviññāṇaṃ",
  "tika-abh08t0:432_6": "sotaviññāṇassa gocarabhūtaṃ saddaṃ na paṭianubhoti, sotaviññāṇaṃ cakkhuviññāṇassa",
  "tika-abh08t0:432_7": "gocarabhūtaṃ rūpaṃ na paṭianubhoti. Iti aññamaññassa gocaraṃ neva paccanubhontānaṃ",
  "tika-abh08t0:432_8": "tesaṃ pañcannaṃ cakkhuviññāṇādīnaṃ viññāṇānaṃ tañca gocaraṃ manodhātumanoviññāṇadhātusaṅkhātaṃ",
  "tika-abh08t0:432_9": "javanaṃ pana paccanubhoti. Iti vacanassa bhagavatā vuttattā paṭikkhipitabbā. Rūpādayo",
  "tika-abh08t0:432_10": "pana visayā rūpādipañcārammaṇāni eva honti.",
  "tika-abh08t0:433_0": "304-6. Dibbacakkhādiñāṇānaṃ, rūpādīneva gocarā tāni rūpādīni eva gocarā dibbacakkhādiñāṇānaṃ",
  "tika-abh08t0:433_1": "anāpāthagatānaṃ eva pākaṭabhāvaṃ appattāneva. Itipi vacanaṃ vuttaṃ na yujjati. Yaṃ",
  "tika-abh08t0:433_2": "dhammajātaṃ rūpārammaṇaṃ bhavantaṃ, taṃ dhammajātaṃ kathaṃ kena pakārena dhammārammaṇaṃ",
  "tika-abh08t0:433_3": "bhaveyya? Evaṃ sati rūpārammaṇassa dhammārammaṇatte sati etesaṃ rūpārammaṇadhammārammaṇānaṃ",
  "tika-abh08t0:433_4": "niyamopi kathaṃ bhave kena pakārena bhaveyya? Sabbaṃ ārammaṇaṃ etaṃ etaṃ sabbaṃ ārammaṇaṃ",
  "tika-abh08t0:433_5": "chabbidhaṃ chappakāraṃ bhagavatā samudīritaṃ. Taṃ parittattikādīnaṃ vasena bahuppakārehi mataṃ.",
  "tika-abh08t0:434_0": "307. Sabbo kāmavipāko ca sabbo tevīsatikāmavipāko ca kriyāhetudvayampi ca manodhātuhasituppādavasena",
  "tika-abh08t0:434_1": "kiriyāhetudvayampi cāti pañcavīsati cittuppādā ekantaparittārammaṇā ekantakāmāvacarārammaṇā siyuṃ bhaveyyuṃ.",
  "tika-abh08t0:435_0": "308-10. Iṭṭhādibhedā pañceva, rūpasaddādayo pana dvipañcannaṃ viññāṇānaṃ paṭipāṭiyā",
  "tika-abh08t0:435_1": "anukkamena gocarā honti. Rūpādipañcakaṃ sabbaṃ, manodhātuttayassa tu manodhātuttayassa",
  "tika-abh08t0:435_2": "pana sabbaṃ rūpādipañcakaṃ ārammaṇaṃ hoti, etesaṃ terasannaṃ pana cittānaṃ rūpakkhandhova",
  "tika-abh08t0:435_3": "gocaro ārammaṇaṃ hoti. Nārūpaṃ nāmaṃ ārammaṇaṃ na karonti. Na ca paññattiṃ paññattiṃ",
  "tika-abh08t0:435_4": "ārammaṇaṃ na karonti. Nātītaṃ atītaṃ ārammaṇaṃ na karonti. Na canāgataṃ anāgataṃ",
  "tika-abh08t0:435_5": "ārammaṇaṃ na karonti eva. Hi saccaṃ vattamāno gocaro etesaṃ dvipañcaviññāṇānaṃ, manodhātuttayassa",
  "tika-abh08t0:435_6": "cāti terasannaṃ cittānaṃ taṃ ārammaṇaṃ vattamānaṃ eva paccuppannaṃ eva.",
  "tika-abh08t0:436_0": "311. Terasetāni cittāni, jāyante kāmadhātuyaṃ etāni terasa cittāni kāmadhātuyaṃ jāyanti,",
  "tika-abh08t0:436_1": "rūpāvacare puññajāni cakkhusotaviññāṇasampaṭicchanāni, kiriyāmanodhātu cāti cattāri",
  "tika-abh08t0:436_2": "cittāni jāyanti. Arūpisu arūpabhūmīsu neva kiñcipi ekampi cittaṃ neva jāyati.",
  "tika-abh08t0:437_0": "312-3. Mahāpākānamaṭṭhannaṃ aṭṭhannaṃ mahāvipākānaṃ pavattiyaṃ chasu dvāresu tadārammaṇakiccānaṃ",
  "tika-abh08t0:437_1": "rūpādichaparittāni gocarā. Santīraṇattayassapi pavattiyaṃ pañcadvāre santīraṇattayakiccassa,",
  "tika-abh08t0:437_2": "chadvāresu tadālambaṇakiccassa ca rūpādichaparittāni gocarā. Rūpādayo parittā cha,",
  "tika-abh08t0:437_3": "hasituppādagocarā hasituppādassa rūpādayo cha parittā gocarā honti. Pañcadvāre paṭuppannā",
  "tika-abh08t0:437_4": "pañcasu dvāresu ye gocarā paccuppannā, manodvāre tikālikā ye gocarā tikālikā tīsu kālesu niyuttā.",
  "tika-abh08t0:438_0": "314-5. Dutiyāruppacittañca, catutthāruppamānasaṃ kusalavipākakiriyāvasena chabbidhaṃ",
  "tika-abh08t0:438_1": "cittaṃ mahaggatagocaraṃ niyataṃ niyatārammaṇaṃ hoti, taṃ chabbidhaṃ cittaṃ mahaggatagocaraṃ",
  "tika-abh08t0:438_2": "pubbe attanā adhigataākāsānañcāyatanaākiñcaññāyatanakusalārammaṇaṃ, tesu dve dutiyacatutthāruppapākā",
  "tika-abh08t0:438_3": "“yassa yassa kusalajhānassa yaṃ yaṃ ārammaṇaṃ gahetvā brahmaloke paṭisandhi hotī”ti",
  "tika-abh08t0:438_4": "vacanato sakasakakusalassa ārammaṇaṃ eva tesaṃ vipākānaṃ ārammaṇaṃ hoti. Nibbānārammaṇattā",
  "tika-abh08t0:438_5": "hi, ekantena anaññato aṭṭhānāsavacittānaṃ appamāṇova nibbānaṃ eva gocaraṃ ārammaṇaṃ",
  "tika-abh08t0:438_6": "hoti. Hi kasmā kāraṇā? Nibbānārammaṇattā, na aññato ārammaṇato.",
  "tika-abh08t0:439_0": "316-320. Cattāro ñāṇahīnā ca, kāmāvacarapuññato kāmāvacarakusalavasena cattāro ñāṇahīnā",
  "tika-abh08t0:439_1": "ca kriyato kiriyavasena cattāro ñāṇahīnā ca dvādasākusalāni ca te parittārammaṇā",
  "tika-abh08t0:439_2": "ceva mahaggatagocarā ca, te na vattabbā ca honti. Kasmā? Paññattārammaṇattā. Cattāro",
  "tika-abh08t0:439_3": "ñāṇasaṃyuttā, puññato kusalavasena cattāro ñāṇasampayuttā, kriyato kiriyavasena cattāro",
  "tika-abh08t0:439_4": "ñāṇasampayuttā ca tathā abhiññādvayañca kiriyāvoṭṭhabbanampi ca ekādasannaṃ etesaṃ",
  "tika-abh08t0:439_5": "cittānaṃ gocaro parittamahaggataappamāṇavasena tividho hoti. Ime ekādasa na vattabbāpi",
  "tika-abh08t0:439_6": "honti. Kasmā? Paññattārammaṇattā. Yāni vuttāvasesāni vuttato cittato sesāni yāni",
  "tika-abh08t0:439_7": "cittāni, tāni na vattabbārammaṇānīti vibhāvinā viññeyyāni.",
  "tika-abh08t0:440": "Parittārammaṇattikaṃ samattaṃ.",
  "tika-abh08t0:441": "321.",
  "tika-abh08t0:442": "Dutiyāruppacittañca, catutthāruppamānasaṃ;",
  "tika-abh08t0:443": "Chabbidhaṃ pana ekantaatītārammaṇaṃ siyā.",
  "tika-abh08t0:444_0": "322-6. Viññāṇānaṃ dvipañcannaṃ dvinnaṃ pañcaviññāṇānaṃ, manodhātuttayassa ca terasannaṃ",
  "tika-abh08t0:444_1": "cittānaṃ gocarā rūpādayo pañca dhammā paccuppannāva, aṭṭha kāmamahāvipākā tadārammaṇakiccavasena",
  "tika-abh08t0:444_2": "atītānāgatapaccuppannagocarā, cutikiccavasena atītārammaṇā, paṭisandhibhavaṅgakiccavasena",
  "tika-abh08t0:444_3": "paccuppannātītārammaṇā. Somanassasantīraṇaṃ santīraṇakiccavasena paccuppannārammaṇaṃ.",
  "tika-abh08t0:444_4": "Tadārammaṇakiccavasena paccuppannānāgatātītārammaṇaṃ. Sesasantīraṇadvayaṃ santīraṇakiccavasena",
  "tika-abh08t0:444_5": "paccuppannārammaṇaṃ, tadārammaṇakiccavasena paccuppannānāgatātītārammaṇaṃ, cutikiccavasena",
  "tika-abh08t0:444_6": "atītārammaṇaṃ, paṭisandhibhavaṅgakiccavasena paccuppannātītārammaṇaṃ. Hasituppādacittaṃ",
  "tika-abh08t0:444_7": "javanakiccavasena paccuppannātītānāgatagocaraṃ. Iti ete dvādasa mānasā pana siyātītārammaṇā",
  "tika-abh08t0:444_8": "atītārammaṇā siyuṃ. Paccuppannānāgatagocarā paccuppannārammaṇā anāgatārammaṇā siyuṃ.",
  "tika-abh08t0:444_9": "Kāme vīsati kusalākusalā kriyato kiriyavasena kāme nava mānasā, voṭṭhabbaṃ voṭṭhabbanakiccavasena",
  "tika-abh08t0:444_10": "paccuppannārammaṇaṃ, āvajjanakiccavasena tikālārammaṇaṃ. Mahākiriyamānasā javanakiccavasena",
  "tika-abh08t0:444_11": "tikālārammaṇā, sante paññattikāle navattabbārammaṇā. Dve abhiññāmānasāpi abhiññākiccavasena",
  "tika-abh08t0:444_12": "atītādigocarā siyuṃ. Ime mānasā paññattikālepi sante navattabbā bhavanti. Rūpārūpabhavesu",
  "tika-abh08t0:444_13": "mayā vuttato sesāni sabbāni cittāni atītārammaṇādinā atītārammaṇādivasena paṇḍitena",
  "tika-abh08t0:444_14": "na vattabbāni na kathitabbāni honti eva, paññattārammaṇāni eva hontīti attho.",
  "tika-abh08t0:445_0": "327. Kāmato ca kriyā pañca kāmāvacaravasena pañca kiriyā, rūpato rūpāvacaravasena",
  "tika-abh08t0:445_1": "pañcamī kriyā abhiññācittaṃ, etesaṃ channaṃ cittānaṃ natthi kiñci ekampi agocaraṃ",
  "tika-abh08t0:445_2": "anārammaṇaṃ, sabbārammaṇanti attho. “Pañcamī kriyā”ti vacanaṃ abhiññācittavasena",
  "tika-abh08t0:445_3": "vuttaṃ. Suddhajhānassa pañcamarūpakiriyassa paññattārammaṇaṃ evāti veditabbaṃ.",
  "tika-abh08t0:446": "328. Nibbānañca catubbidhaṃ phalaṃ, maggaṃ rūpañca arūpaṃ cittacetasikasaṅkhātaṃ nāmañca gocaraṃ kātuṃ yāni cittāni sakkonti, tāni cittāni me vada, ācariya, tāni mayhaṃ kathehi.",
  "tika-abh08t0:447_0": "329-30. Cattāro ñāṇasaṃyuttā, puññato puññavasena cattāro ñāṇasampayuttā, kriyato",
  "tika-abh08t0:447_1": "tathā kiriyavasena cattāro ñāṇasampayuttā, dve abhiññāmānasā, kiriyāvoṭṭhabbanampi",
  "tika-abh08t0:447_2": "cāti ekādasa cittāni nibbānañca phalañca maggañca rūpañca arūpaṃ nāmañca gocaraṃ kātuṃ sakkonti.",
  "tika-abh08t0:448_0": "331-4. Cittesu pana sabbesu yāni cittāni arahattaphalaṃ arahattamaggaṃ gocaraṃ kātuṃ",
  "tika-abh08t0:448_1": "sakkonti, tāni kati cittāni me vada tāni mayhaṃ tvaṃ kathehi. Sabbesu pana cittesu,",
  "tika-abh08t0:448_2": "cha ca cittāni me suṇa, bho bhaddamukha, tvaṃ mayhaṃ vacanaṃ suṇohi, sabbesu pana",
  "tika-abh08t0:448_3": "cittesu cha cittāni arahattaphalaṃ arahattamaggaṃ gocaraṃ kātuṃ sakkonti. Cattāro",
  "tika-abh08t0:448_4": "ñāṇasaṃyuttā, kiriyā ca voṭṭhabbanampi ca kiriyābhiññāmano cāti cha ca cittāni gocaraṃ",
  "tika-abh08t0:448_5": "kātuṃ sakkonti. Puññato puññavasena cattāro ñāṇasampayuttā, puññato puññavasena abhiññācittañca",
  "tika-abh08t0:448_6": "arahattaphalaṃ maggaṃ gocaraṃ kātuṃ na sakkonti.",
  "tika-abh08t0:449_0": "335-8. Arahato khīṇāsavassa maggacittaṃ phalamānasaṃ vā puthujjanā vā sekkhā vā vijānituṃ",
  "tika-abh08t0:449_1": "na sakkonti. Kasmā kāraṇā? Puthujjano sotāpannassa mānasaṃ na jānāti, sotāpanno sakadāgāmissa",
  "tika-abh08t0:449_2": "mānasaṃ na jānāti, sakadāgāmī anāgāmissa mānasaṃ na jānāti, anāgāmī arahantassa mānasaṃ",
  "tika-abh08t0:449_3": "na jānāti. Heṭṭhimo heṭṭhimo puggalo uparūpari ṭhitassa puggalassa mānasaṃ neva jānāti,",
  "tika-abh08t0:449_4": "uparūpari ṭhito puggalopi heṭṭhimassa heṭṭhimassa puggalassa mānasaṃ jānāti.",
  "tika-abh08t0:450_0": "339-342. Yo dhammo yassa dhammassa ārammaṇaṃ hoti, taṃ ārammaṇaṃ ekaṃ ekaṃ uddharitvā",
  "tika-abh08t0:450_1": "ito paraṃ pavakkhāmi. Kusalārammaṇaṃ kāme kāme aṭṭhavidhaṃ kusalaṃ aṭṭhavidhassa",
  "tika-abh08t0:450_2": "kāmāvacarakusalassa ārammaṇaṃ hoti. Kathaṃ? Pubbeva kataṃ aṭṭhavidhaṃ mahākusalaṃ",
  "tika-abh08t0:450_3": "pacchā somanassasahagatañāṇasampayuttacittadvayena vā somanassasahagatañāṇavippayuttacittadvayena",
  "tika-abh08t0:450_4": "vā upekkhāsahagatañāṇasampayuttadvayena vā upekkhāsahagatañāṇavippayuttadvayena vā",
  "tika-abh08t0:450_5": "anussaraṇakaālādīsu tassa aṭṭhavidhassa kusalassa javanakiccavasena ārammaṇaṃ hoti,",
  "tika-abh08t0:450_6": "vippaṭisārakālādīsu dvādasavidhassa akusalassa ārammaṇaṃ hoti, kusalassa abhiññāmānasassa",
  "tika-abh08t0:450_7": "ca kiriyassa abhiññāmānasassa ca ārammaṇaṃ hoti, ekādasavidhassa kāmāvacaravipākassa",
  "tika-abh08t0:450_8": "tadārammaṇavasena ārammaṇaṃ hoti. Tathā kāmakriyassāti javanakiccavasena hasanassa",
  "tika-abh08t0:450_9": "āvajjanakiccavasena voṭṭhabbanassa javanakiccavasena mahākiriyassa ārammaṇaṃ hoti,",
  "tika-abh08t0:450_10": "etesaṃ channaṃ rāsīnaṃ ārammaṇaṃ siyā bhaveyya. Rūpāvacarapuññāni pañca tato charāsito",
  "tika-abh08t0:450_11": "kāmavipākaṃ vajjetvā pañcannaṃ rāsīnaṃ ārammaṇāni honti. Tadā lobhamūlamohamūlavasena",
  "tika-abh08t0:450_12": "attanā paṭiladdhajhānānaṃ anussaraṇakāle tassa dasavidhassa akusalassa ārammaṇaṃ",
  "tika-abh08t0:450_13": "hoti, tihetukapaṭisandhino sattassa jhānato parihīnassa jhānaṃ paccavekkhato jhānārammaṇaṃ",
  "tika-abh08t0:450_14": "domanassayuttaṃ hoti, tadā tassa paṭighadvayassa ārammaṇaṃ hoti. Kāmakriyassāti ekantaparittārammaṇāni",
  "tika-abh08t0:450_15": "kiriyāmanodhātuhasanāni vajjetvā āvajjanakiccavasena voṭṭhabbanassa, javanakiccavasena",
  "tika-abh08t0:450_16": "mahākiriyassa ca ārammaṇaṃ hoti.",
  "tika-abh08t0:451_0": "343. Āruppakusalañcāpi, tebhūmakusalassa ca mahākusalassa ca abhiññākiccavasena pañcamarūpakusalassa",
  "tika-abh08t0:451_1": "ca dutiyacatutthaarūpakusalassa ca tebhūmakakriyassāpi voṭṭhabbanassa mahākiriyassa",
  "tika-abh08t0:451_2": "ca abhiññākiccavasena pañcamarūpakiriyassa ca dutiyacatutthāruppakiriyassa ca ārammaṇaṃ",
  "tika-abh08t0:451_3": "hoti, dutiyāruppakiriyassa ca paṭhamāruppakiriyāya ārammaṇena bhavitabbaṃ, catutthāruppakiriyassa",
  "tika-abh08t0:451_4": "ca tatiyāruppakiriyāya ārammaṇena bhavitabbaṃ, evañca sati kathaṃ paṭhamāruppakusalaṃ",
  "tika-abh08t0:451_5": "dutiyāruppakiriyassa ārammaṇaṃ hoti, tatiyāruppakusalañca catutthāruppakiriyassa",
  "tika-abh08t0:451_6": "ārammaṇaṃ hotīti ce vattabbaṃ, yadā puthujjanayogī vā sekkho vā yogī rūpasamāpattiṃ",
  "tika-abh08t0:451_7": "samāpajjitvā tato vuṭṭhahitvā ākāsānañcāyatanasaṅkhātaṃ paṭhamāruppasamāpattiṃ samāpajjitvā",
  "tika-abh08t0:451_8": "vītarāgo hutvā attanā adhigatā samāpattiyo gahetvā puthujjanasekkhakāle attanā anadhigataṃ",
  "tika-abh08t0:451_9": "dutiyaṃ arūpasamāpattiṃ samāpajji, tadā khīṇāsavakāle samāpajjitaṃ dutiyaṃ arūpakiriyaṃ",
  "tika-abh08t0:451_10": "paṭhamāruppakusalaṃ ārammaṇaṃ karoti, evaṃ paṭhamāruppakusalaṃ dutiyāruppakiriyassa ārammaṇaṃ hoti.",
  "tika-abh08t0:452_0": "Yadā yogī rūpasamāpattiyo samāpajjitvā tato vuṭṭhahitvā paṭhamāruppakusalaṃ dutiyāruppakusalaṃ",
  "tika-abh08t0:452_1": "tatiyāruppakusalañca samāpajjitvā khīṇāsavo hutvā attanā adhigatā samāpattiyo gahetvā",
  "tika-abh08t0:452_2": "attanā anadhigataṃ catutthaṃ arūpasamāpattiṃ samāpajji, tadā catutthāruppakiriyā",
  "tika-abh08t0:452_3": "tatiyāruppakusalaṃ ārammaṇaṃ karoti, evaṃ catutthāruppakiriyassa tatiyāruppakusalaṃ",
  "tika-abh08t0:452_4": "ārammaṇaṃ hoti, pacchā khīṇāsavakāle samāpajjitā rūpārūpasamāpattiyo honti. Yathā",
  "tika-abh08t0:452_5": "hoti, tathā eva akusalassapi ārammaṇaṃ hoti.",
  "tika-abh08t0:453_0": "344-7. Arūpāvacarapākānanti jātiniddhāraṇaṃ, catutthadutiyānaṃ arūpapākānampi ārammaṇaṃ",
  "tika-abh08t0:453_1": "hoti, “catutthadutiyāna”nti vattabbe tiyānaṃ-saddassa lopaṃ katvā “catutthadū”ti",
  "tika-abh08t0:453_2": "vuttaṃ, tadā dvinnaṃ arūpapākānaṃ paṭhamāruppatatiyāruppajavanāni ārammaṇāni honti,",
  "tika-abh08t0:453_3": "“yassa kusalassa jhānassa yaṃ ārammaṇaṃ gahetvā brahmaloke paṭisandhi hotī”ti vacanato",
  "tika-abh08t0:453_4": "sakasakakusalānaṃ ārammaṇabhūtāni ākāsānañcāyatanaākiñcaññāyatanāni tesaṃ dutiyacatutthāruppapākānaṃ",
  "tika-abh08t0:453_5": "ārammaṇāni honti, evaṃ arūpakusalaṃ imesaṃ aṭṭharāsīnaṃ ārammaṇapaccayo hoti. Apariyāpannapuññampi",
  "tika-abh08t0:453_6": "catubbidhalokuttarakusalampi kāmāvacarato kāmāvacaravasena kusalassa ñāṇasampayuttamahākusalassa",
  "tika-abh08t0:453_7": "ca kriyassa voṭṭhabbanassa, ñāṇasampayuttato kiriyassa ca rūpato rūpāvacaravasena",
  "tika-abh08t0:453_8": "pañcamassa rūpakusalassa ca pañcamassa rūpakiriyassa cāti catunnaṃ rāsīnaṃ ārammaṇaṃ",
  "tika-abh08t0:453_9": "sadā hoti, ayamettha adhippāyo – sekkhānaṃ ñāṇasampayuttamahākusalassa, voṭṭhabbanassa,",
  "tika-abh08t0:453_10": "pañcamassa rūpakusalassa ca tividhaṃ lokuttarapuññaṃ ārammaṇaṃ hoti. Khīṇāsavassa",
  "tika-abh08t0:453_11": "voṭṭhabbanassa, ñāṇasampayuttamahākiriyassa, pañcamassa rūpakiriyassa ca arahattapuññaṃ",
  "tika-abh08t0:453_12": "ārammaṇaṃ hoti. Yathā tathā eva sabbaṃ akusalaṃ kāmāvacarato kāmāvacaravasena kusalassa",
  "tika-abh08t0:453_13": "mahākusalassa, kriyassa hasanavoṭṭhabbanamahākiriyassa ca rūpāvacarato pana rūpāvacaravasena",
  "tika-abh08t0:453_14": "pañcamassa rūpakusalassa, pañcamassa rūpakiriyassa ca ārammaṇaṃ hoti, yathā tathā",
  "tika-abh08t0:453_15": "eva sabbassa akusalassa ca kāmāvacaravipākānaṃ tadārammaṇakiccavasena ekādasannañcāti",
  "tika-abh08t0:453_16": "channaṃ rāsīnaṃ ārammaṇaṃ bhagavatā īritaṃ.",
  "tika-abh08t0:454_0": "348-352. Vipākārammaṇaṃ kāme sabbaṃ vipākārammaṇaṃ kāmāvacaratopi kāmāvacaravasenapi",
  "tika-abh08t0:454_1": "kusalassa mahākusalassa, kriyassa hasanavoṭṭhabbanamahākiriyassa ca rūpāvacarato",
  "tika-abh08t0:454_2": "ceva rūpāvacaravasena ca eva pañcamassa rūpakusalassa, pañcamassa rūpakiriyassa ca",
  "tika-abh08t0:454_3": "kāmāvacarapākānaṃ kāmāvacaravipākānaṃ ekādasannañca tatheva akusalassa ca channaṃ",
  "tika-abh08t0:454_4": "rāsīnaṃ ārammaṇaṃ hoti. Rūpe vipākārammaṇaṃ kāmāvacaratopi ca kāmāvacaravasenapi",
  "tika-abh08t0:454_5": "ca kusalassa mahākusalassa, kriyassa ca voṭṭhabbanamahākiriyassa ca rūpāvacarato",
  "tika-abh08t0:454_6": "ceva rūpāvacaravasena ca eva kusalassa ca apuññassa cāti pañcannaṃ rāsīnaṃ gocaro",
  "tika-abh08t0:454_7": "hoti, arūpāvacarapākesu ayaṃ nayo bhagavatā mato. Vaṭṭe na pariyāpannā nappaviṭṭhāti",
  "tika-abh08t0:454_8": "apariyāpannā, tesaṃ puggalānaṃ pākāpi kāmato kāmāvacaravasena kusalassa ñāṇasampayuttamahākusalassa,",
  "tika-abh08t0:454_9": "kriyassa ca voṭṭhabbanañāṇasampayuttamahākiriyassa ca rūpatopi rūpāvacaravasenapi",
  "tika-abh08t0:454_10": "kusalassa pañcamassa rūpakusalassa, kriyassa ca pañcamassa rūpakiriyassa ca evaṃ",
  "tika-abh08t0:454_11": "ārammaṇaṃ hotīti. Etthāyamadhippāyo apariyāpannapuññe vuttanayeneva veditabbo.",
  "tika-abh08t0:455_0": "353-6. Kāme idaṃ sabbakiriyacittaṃ kāmāvacaratopi ca kāmāvacaravasenapi ca kusalassa",
  "tika-abh08t0:455_1": "mahākusalassa, kriyassa ca hasanavoṭṭhabbanamahākiriyassa ca rūpāvacarato ceva rūpāvacaravasena",
  "tika-abh08t0:455_2": "ca eva kusalassa pañcamassa rūpakusalassa, kriyassa ca pañcamassa rūpakiriyassa ca",
  "tika-abh08t0:455_3": "ekādasakāmāvacarapākassa ca tatheva akusalassa ca etesaṃ channaṃ rāsīnaṃ ārammaṇaṃ",
  "tika-abh08t0:455_4": "hoti. Yaṃ kriyāmānasaṃ rūpe rūpāvacare yaṃ kiriyāmānasaṃ, kāmapākaṃ tato vinā tato",
  "tika-abh08t0:455_5": "rāsito kāmapākaṃ vinā vajjetvā pañcannaṃ pana rāsīnaṃ ārammaṇaṃ hoti. Kāmāvacarato",
  "tika-abh08t0:455_6": "kāmāvacaravasena kiriyassa voṭṭhabbanamahākiriyassa ārammaṇaṃ hoti, hasanaṃ ekantaparittārammaṇattā",
  "tika-abh08t0:455_7": "rūpakiriyaṃ ārammaṇaṃ na karoti. Kriyācittaṃ panāruppe arūpakiriyācittaṃ pana tesaṃ",
  "tika-abh08t0:455_8": "pañcannaṃ eva ca rāsīnaṃ āruppakriyassāpi paṭhamāruppakiriyaṃ dutiyāruppakiriyassa",
  "tika-abh08t0:455_9": "ārammaṇaṃ hoti, tatiyāruppakiriyaṃ catutthāruppakiriyassa ārammaṇaṃ hoti. Iti channaṃ",
  "tika-abh08t0:455_10": "rāsīnaṃ gocaro hotiyeva.",
  "tika-abh08t0:456": "357-8.",
  "tika-abh08t0:457": "Rūpaṃ catusamuṭṭhānaṃ, rūpārammaṇasaññitaṃ;",
  "tika-abh08t0:458": "Kāmāvacarapuññassa, tatheva kusalassa ca;",
  "tika-abh08t0:459": "Abhiññādvayacittassa, kāmapākakriyassa ca.",
  "tika-abh08t0:460": "Dvicakkhuviññāṇamanodhātudvayasantīraṇattayamahāpākassa ca kāmakiriyassa cāti ekādasavidhassa kāmakiriyassa ca channaṃ etesaṃ rāsīnaṃ ārammaṇapaccayo hoti.",
  "tika-abh08t0:461_0": "359-360. Nibbānārammaṇaṃ kāmarūpāvacarato kāmarūpāvacaravasena sekkhānaṃ ñāṇasampayuttamahākusalassa,",
  "tika-abh08t0:461_1": "rūpāvacaravasena pañcamassa rūpakusalassa ca kāmarūpakiriyassa ca khīṇāsavānaṃ voṭṭhabbanañāṇasampayuttamahākiriyassa",
  "tika-abh08t0:461_2": "ca pañcamarūpakiriyassa ca ubhayassāpi cittassa ārammaṇaṃ hoti. Apariyāpannato ceva",
  "tika-abh08t0:461_3": "lokuttaravasena ca eva phalassa, kusalassa ca etesaṃ channaṃ rāsīnaṃ ārammaṇapaccayo hoti.",
  "tika-abh08t0:462_0": "361-2. Nānappakārakaṃ sabbaṃ, paññattārammaṇaṃ pana tebhūmakassa puññassa mahākusalassa,",
  "tika-abh08t0:462_1": "suddhajhānassa pañcavidhassa rūpakusalassa, paṭhamāruppatatiyāruppakusalassa ca tatheva",
  "tika-abh08t0:462_2": "akusalassa ca rūpārūpavipākassa sabbassa rūpavipākassa, paṭhamāruppatatiyāruppavipākassa",
  "tika-abh08t0:462_3": "ca tebhūmakakriyassa ca hasanavoṭṭhabbanamahākiriyassa sabbassa rūpakiriyassa, paṭhamāruppatatiyāruppakiriyassa",
  "tika-abh08t0:462_4": "cāti navannaṃ pana rāsīnaṃ ārammaṇapaccayo hoti.",
  "tika-abh08t0:463_0": "363-4. Rūpārammaṇikā dve tu dve cittuppādā rūpārammaṇikā, dve dve saddādigocarā dve",
  "tika-abh08t0:463_1": "dve cittuppādā saddārammaṇādigocarā, tayo manodhātusaṅkhātā cittuppādā pañcārammaṇikā",
  "tika-abh08t0:463_2": "nāma matā bhagavatā. Idha imasmiṃ kāmāvacarādhikāre ekacattālīseva cittuppādā chaḷārammaṇikā",
  "tika-abh08t0:463_3": "matā. Ayaṃ kāmāvacaracittānaṃ ārammaṇakkamo.",
  "tika-abh08t0:464_0": "365-9. Pañcābhiññā vivajjetvā, rūpārūpā anāsavā ime sabbe cittuppādā dhammārammaṇagocarā",
  "tika-abh08t0:464_1": "honti. Paṭhamāruppakusalaṃ dutiyāruppacetaso kusalassa ārammaṇaṃ hoti, dutiyāruppacetaso",
  "tika-abh08t0:464_2": "vipākassa ca ārammaṇaṃ hoti, dutiyāruppacetaso kiriyassa ca ārammaṇaṃ hoti. Dutiyāruppacetaso",
  "tika-abh08t0:464_3": "kiriyassa paṭhamāruppakusalārammaṇabhāve kāraṇaṃ heṭṭhā vuttameva. Paṭhamāruppapākoyaṃ,",
  "tika-abh08t0:464_4": "dutiyāruppacetaso kusalassa ca dutiyāruppacetaso vipākassa ca dutiyāruppacetaso kiriyassa",
  "tika-abh08t0:464_5": "ca ārammaṇaṃ na hoti. Hi kasmā? Tesaṃ dutiyāruppakusalavipākakiriyānaṃ paṭhamāruppakusalārammaṇattā.",
  "tika-abh08t0:464_6": "Paṭhamaṃ tu kriyācittaṃ paṭhamaṃ kiriyācittaṃ pana dutiyāruppacetaso puññassa ārammaṇaṃ",
  "tika-abh08t0:464_7": "na hoti. Dutiyāruppacetaso vipākassa ārammaṇaṃ na hoti. Rūpārūpabhavesu hi khīṇāsavā",
  "tika-abh08t0:464_8": "vipākacittāni cutivasena sakasakakusalānaṃ ārammaṇaṃ karonti. Paṭhamaṃ tu kriyācittaṃ",
  "tika-abh08t0:464_9": "pana dutiyāruppacetaso kiriyassa ārammaṇaṃ hoti. Iti evaṃ iminā mayā vuttappakārena",
  "tika-abh08t0:464_10": "cittānaṃ ārammaṇuppatti vibhāvinā dhīrena ñeyyā.",
  "tika-abh08t0:465_0": "370-3. Puthujjanassa sekkhassa, arūpārammaṇaṃ dvidhā dvippakāraṃ kusalaṃ kusalassa",
  "tika-abh08t0:465_1": "dutiyāruppakusalassa ārammaṇaṃ hoti, taṃ paṭhamāruppakusalaṃ dutiyāruppavipākassa",
  "tika-abh08t0:465_2": "ārammaṇaṃ siyā bhaveyya. Khīṇāsavassa bhikkhussa, paṭhamāruppamānasaṃ ārammaṇaṃ tidhā",
  "tika-abh08t0:465_3": "tippakāraṃ hoti. Iti vacanaṃ mahesinā vuttaṃ. Kriyassāpi dutiyāruppakiriyassāpi paṭhamāruppakiriyā",
  "tika-abh08t0:465_4": "ārammaṇaṃ hoti. Kusalampi paṭhamāruppakusalampi dutiyāruppakiriyassa ca ārammaṇaṃ",
  "tika-abh08t0:465_5": "hoti. Kusalaṃ paṭhamāruppakusalaṃ dutiyāruppavipākassa ārammaṇaṃ hoti. Evaṃ iminā",
  "tika-abh08t0:465_6": "mayā vuttappakārena paṭhamāruppamānasaṃ ārammaṇaṃ tidhā hoti. Tatiyāruppacittampi",
  "tika-abh08t0:465_7": "catutthāruppacetaso kusalassa ārammaṇaṃ hoti, catutthāruppacetaso vipākassa ca taṃ",
  "tika-abh08t0:465_8": "ārammaṇaṃ hoti. Evameva yathā paṭhamāruppamānasaṃ ārammaṇaṃ dvidhā hoti, evameva",
  "tika-abh08t0:465_9": "tathā tatiyāruppacittaṃ ārammaṇaṃ dvidhā hoti. Yathā paṭhamāruppamānasaṃ ārammaṇaṃ",
  "tika-abh08t0:465_10": "tidhā hoti, evameva tathā tatiyāruppacittaṃ ārammaṇaṃ tidhā siyā.",
  "tika-abh08t0:466": "374. Yaṃ yaṃ pana idhārabbha idha imasmiṃ adhikāre yaṃ yaṃ gocaraṃ ārabbha paṭicca ye ye cittuppādā jāyanti, so so gocaro tesañca tesañca cittuppādānaṃ ārammaṇapaccayo hoti.",
  "tika-abh08t0:467": "375. Yo pana naro imassa abhidhammāvatārassa kira pāraṃ duttaraṃ idha imasmiṃ loke uttarati, so naro abhidhammamahaṇṇave pāraṃ duttaraṃ uttaraṃ uttarati eva.",
  "tika-abh08t0:468": "Iti abhidhammāvatāraṭīkāya",
  "tika-abh08t0:469": "Ārammaṇavibhāgavaṇṇanā niṭṭhitā.",
  "tika-abh08t0:470": "Chaṭṭho paricchedo.",
  "tika-abh08t0:471": "7. Sattamo paricchedo",
  "tika-abh08t0:472": "Vipākacittappavattiniddesavaṇṇanā",
  "tika-abh08t0:473": "376.",
  "tika-abh08t0:474": "Anantañāṇena niraṅgaṇena,",
  "tika-abh08t0:475": "Guṇesinā kāruṇikena tena;",
  "tika-abh08t0:476": "Vutte vipāke matipāṭavatthaṃ,",
  "tika-abh08t0:477": "Vipākacittappabhavaṃ suṇātha.",
  "tika-abh08t0:478_0": "Yena jinena anantañāṇena nikkilesena guṇesinā kāruṇikena tena jinena vutte vipākasmiṃ",
  "tika-abh08t0:478_1": "matipāṭavatthaṃ matichekabhāvatthāya vipākacittappabhavaṃ mayā bhaṇamānaṃ vipākacittappavattiṃ tumhe suṇātha.",
  "tika-abh08t0:479": "377. Ekūnatiṃsa kammāni, pākā dvattiṃsa bhagavatā dassitā, kammāni tīsu dvāresu dissare, vipākā chasu dvāresu dissanti.",
  "tika-abh08t0:480_0": "378-9. Kusalaṃ kāmalokasmiṃ kāmalokamhi kusalaṃ pavatte, paṭisandhiyañca taṃtaṃpaccayamāgamma",
  "tika-abh08t0:480_1": "taṃtaṃpaccayaṃ paṭicca. So so paccayo taṃtaṃpaccayo, “tatapaccayo”ti vattabbe niggahītāgamavasena",
  "tika-abh08t0:480_2": "“taṃtaṃpaccayo”ti vuttaṃ. Vicchākammadhārayasamāsoyaṃ. Vividhaṃ phalaṃ dadāti. Ekāya",
  "tika-abh08t0:480_3": "cetanāya ekā paṭisandhi bhagavatā pakāsitā. Nānākammehi nānā paṭisandhiyo ca bhavanti.",
  "tika-abh08t0:481_0": "380-1. Tihetukaṃ tu yaṃ kammaṃ tihetukaṃ yaṃ kammaṃ pana kāmāvacarasaññitaṃ tihetukaṃ",
  "tika-abh08t0:481_1": "vipākaṃ duhetuñca vipākaṃ ahetuñca vipākaṃ deti. Duhetukaṃ tu yaṃ kammaṃ duhetukaṃ",
  "tika-abh08t0:481_2": "yaṃ kammaṃ pana, taṃ kammaṃ tihetukaṃ vipākaṃ na deti, attano vipākaṃ duhetuñca ahetuñca deti.",
  "tika-abh08t0:482_0": "382-3. Tihetukena kammena, paṭisandhi tihetukā hoti, duhetukāpi paṭisandhi hoteva,",
  "tika-abh08t0:482_1": "ahetukā paṭisandhi neva hoti, ukkaṭṭhatihetukakammena tihetukā paṭisandhi, omakatihetukakammena",
  "tika-abh08t0:482_2": "duhetukā paṭisandhi hotīti adhippāyo. Duhetukena kammena duhetukā paṭisandhi, ahetukāpi",
  "tika-abh08t0:482_3": "paṭisandhi hoteva, tihetukā paṭisandhi neva hoti. Ukkaṭṭhaduhetukakammena duhetukā",
  "tika-abh08t0:482_4": "paṭisandhi, omakaduhetukakammena ahetukā paṭisandhi hotīti adhippāyo.",
  "tika-abh08t0:483": "384. Asaṅkhārakammaṃ asaṅkhāravipākaṃ deti, sasaṅkhāravipākampi deti, sasaṅkhārakammaṃ sasaṅkhāraphalaṃ, tathā asaṅkhāraphalaṃ deti.",
  "tika-abh08t0:484": "385. Ekāya cetanāyettha ettha etāsu cetanāsu ekāya kusalāya cetanāya soḷasavidhā vipākacittāni bhavanti. Iti vacanaṃ jino pakāsaye.",
  "tika-abh08t0:485_0": "386-92. Vedanāparivattanaṃ ārammaṇena hoteva, tadārammaṇacittampi javanena niyāmitaṃ,",
  "tika-abh08t0:485_1": "somanassayutte kusale javane javite tadārammaṇampi somanassayuttameva hotīti attho.",
  "tika-abh08t0:485_2": "Upekkhāyuttakusalepi eseva nayo. Kāmāvacaracittena kusalenādinā paṭhamena kusalena",
  "tika-abh08t0:485_3": "tulyena vipākacittena. Tatiyāvisesanaṃ. Yena sattena gahitā paṭisandhi ce yadi, iṭṭhe",
  "tika-abh08t0:485_4": "balavārammaṇe manāpe atimahantārammaṇe tassa sattassa cakkhussa cakkhupasādassa āpāthaṃ",
  "tika-abh08t0:485_5": "pākaṭabhāvaṃ āgate sati manodhātuyā tāya bhavaṅgasmiṃ āvaṭṭite bhavaṅgasote chindite",
  "tika-abh08t0:485_6": "sati cakkhuviññāṇakādīsu vīthicittesu jātesu paṭhamaṃ kusalaṃ kāmamānasaṃ javanaṃ",
  "tika-abh08t0:485_7": "hutvā jāyate. Sattakkhattuvārāni javitvāna paṭhame mahākusale gate tadeva taṃ eva",
  "tika-abh08t0:485_8": "iṭṭhaṃ ārammaṇaṃ katvā teneva paṭhamamahākusalena sadisaṃ tadārammaṇavipākacittaṃ.",
  "tika-abh08t0:485_9": "Sandhiyā tulyato paṭisandhiyā tulyabhāvena mūlabhavaṅganti mūlabhavaṅgaṃ nāma bhagavatā",
  "tika-abh08t0:485_10": "pavuccate. Tañca tadārammaṇacittaṃ santīraṇaṃ somanassayuttaṃ santīraṇaṃ dassanaṃ",
  "tika-abh08t0:485_11": "sampaṭicchanaṃ ettha etasmiṃ vīthicitte gaṇanūpagacittāni gaṇanaṃ upagatāni cittāni",
  "tika-abh08t0:485_12": "cattāri eva bhavanti.",
  "tika-abh08t0:486_0": "393-4. Yadā hi dutiyaṃ cittaṃ, kusalaṃ javanaṃ yadā yasmiṃ kāle tasseva somanassatihetuno",
  "tika-abh08t0:486_1": "puggalassa dutiyaṃ kusalaṃ cittaṃ javanaṃ hoti, tadā tasmiṃ kāle tena javanena tulyavipākaṃ",
  "tika-abh08t0:486_2": "tadārammaṇaṃ. Tassa sandhiyā asamānattā tassa tadārammaṇacittassa sandhiyā asamānattā",
  "tika-abh08t0:486_3": "dve nāmāni assa vipākacittassa anena vipākacittena labbhare labbhanti, “āgantukabhavaṅga”nti",
  "tika-abh08t0:486_4": "nāmaṃ “tadārammaṇaka”nti ca nāmaṃ iti dve nāmāni labbhanti.",
  "tika-abh08t0:487_0": "395-6. Yadā tasseva puggalassa tatiyaṃ puññaṃ javanaṃ hoti, tadā tena javanena sadisaṃ",
  "tika-abh08t0:487_1": "tatiyaṃ pākaṃ tadārammaṇikaṃ siyā. Idaṃ vipākacittaṃ āgantukabhavaṅganti āgantubhavaṅgaṃ",
  "tika-abh08t0:487_2": "nāma bhagavatā vuccate, purimāni ca pañca vipākacittāni iminā pana tatiyavipākena",
  "tika-abh08t0:487_3": "pana saddhiṃ cha cittāni honti.",
  "tika-abh08t0:488_0": "397-8. Yadā catutthaṃ kusalaṃ javanaṃ hoti, tadā tena javanena tulyaṃ catutthavipākaṃ",
  "tika-abh08t0:488_1": "tadārammaṇabhāvaṃ vaje gaccheyya. Catutthavipākaṃ āgantukabhavaṅgaṃ tadārammaṇanāmakaṃ",
  "tika-abh08t0:488_2": "hoti, purimāni cha pākāni iminā saha catutthapākena satta cittāni honti.",
  "tika-abh08t0:489_0": "399-403. Yadā yasmiṃ kāle tasmiṃ cakkhudvāre iṭṭhamajjhattārammaṇaṃ pana tathā āpāthaṃ",
  "tika-abh08t0:489_1": "āgacchati ca, tadā vuttanayena āvajjanadassanasampaṭicchanacittesu jātesu idha imasmiṃ",
  "tika-abh08t0:489_2": "majjhattārammaṇe ārammaṇavasena vedanā parivattati, tasmā upekkhāsahagataṃ santīraṇaṃ",
  "tika-abh08t0:489_3": "mano hoti. Upekkhāsahagatesu eva catūsupi javanesu javitesu tehi javanehi tulyāni",
  "tika-abh08t0:489_4": "cattāri vipākacittāni jāyare. Accantaṃ ekantena vedanāya upekkhāvedanāya purimehi",
  "tika-abh08t0:489_5": "somanassasahagatehi cittehi asamānattā cattāri cittāni nāmato piṭṭhibhavaṅgāni nāma",
  "tika-abh08t0:489_6": "honti, piṭṭhibhavaṅgāni somanassavipākānaṃ pacchābhāge bhavaṅgānīti attho. Imāni",
  "tika-abh08t0:489_7": "upekkhāsahagatāni pañca vipākāni purimehi sattahi vipākehi saddhiṃ dvādasa vipākāni",
  "tika-abh08t0:489_8": "bhavanti. Iti vacanaṃ dhīro viniddise.",
  "tika-abh08t0:490_0": "404-6. Yathā cakkhudvāre dvādasa vipākāni honti, tathā evaṃ sotādīsu dvāresupi dvādasa",
  "tika-abh08t0:490_1": "pākāni honti. Iti vacanaṃ dhīro niddise, ime mayā vuttā vipākā samasaṭṭhi bhavanti.",
  "tika-abh08t0:490_2": "Evaṃ iminā mayā vuttappakārena ekāya cetanāya kamme āyūhite pavattite samasaṭṭhi",
  "tika-abh08t0:490_3": "vipākāni uppajjanti, imasmiṃ vacane saṃsayo natthi. Gahitāggahaṇenettha ettha etesu",
  "tika-abh08t0:490_4": "vipākesu gahitānaṃ vipākānaṃ aggahaṇena cakkhudvāre dvādasa pākā, sotaviññāṇakādīni",
  "tika-abh08t0:490_5": "cattāri cāti soḷasa pākāni honti.",
  "tika-abh08t0:491_0": "407-11. Ekena tihetukakusalena asaṅkhārikena kammena āyūhite yathā, evameva sasaṅkhāratihetukakusalenāpi",
  "tika-abh08t0:491_1": "asaṅkhārasasaṅkhāraupekkhāsahagatehipi kusalehi kamme āyūhite pavattite tesaṃ tiṇṇaṃ",
  "tika-abh08t0:491_2": "kusalānaṃ vipākehi tīhipi dinnāya paṭisandhiyā eseva nayo paṇḍitena jānitabbo. Idha",
  "tika-abh08t0:491_3": "imasmiṃ upekkhāsahagatadvaye iṭṭhamajjhattagocarassa vasena vipākacittappavattiṃ",
  "tika-abh08t0:491_4": "paṭhamaṃ dassetvā dassetabbātha pacchā tu, iṭṭhasmiṃ gocare idha atha pacchā mayā",
  "tika-abh08t0:491_5": "vuttacittappavattito pacchākāle pana idha imasmiṃ iṭṭhagocare ekekasmiṃ pana dvādasa",
  "tika-abh08t0:491_6": "dvādasa pākā paṇḍitena dassetabbā. Gahitāggahaṇenettha ettha etesu vipākesu gahitānaṃ",
  "tika-abh08t0:491_7": "vipākānaṃ aggahaṇena soḷasa pākacittāni honti. Pubbe kāle mayā vuttanayeneva sabbaṃ",
  "tika-abh08t0:491_8": "vacanaṃ asesato asesabhāvena paṇḍitena ñeyyaṃ.",
  "tika-abh08t0:492_0": "412-4. Tihetukena kammena, paṭisandhi tihetukā bhavati, iti ayaṃ vāro ettāvatā ettakena",
  "tika-abh08t0:492_1": "vacanena mayā vutto. Ekaṃ kammaṃ ekasmiṃ bhave ekaṃ paṭisandhiṃ janeti, tato paṭisandhito",
  "tika-abh08t0:492_2": "aparaṃ aññaṃ dutiyaṃ paṭisandhiṃ na janeti, pavattiyaṃ anekāni vipākāni sañjaneti.",
  "tika-abh08t0:492_3": "Hi saccaṃ “ekaṃ kamma”ntiādikaṃ vacanaṃ. Ekasmā bījā ekato bījato ekaṃ aṅkuraṃ jāyati,",
  "tika-abh08t0:492_4": "assa bījassa bahūni phalāni hetuppavattito salilādihetuppattiyā honti.",
  "tika-abh08t0:493_0": "415-21. Duhetukena kammena, paṭisandhi duhetukā hoti, iti vacanaṃ ayaṃ vāro anupubbena",
  "tika-abh08t0:493_1": "anupaṭipāṭiyā āgato. Idha imasmiṃ adhikāre duhetukena puññena somanassayuttena asaṅkhārikena",
  "tika-abh08t0:493_2": "cittena kamme āyūhite pana duhetukena somanassayuttakusalena tulyena pākena yena",
  "tika-abh08t0:493_3": "sattena gahitā paṭisandhi ce, iṭṭhe ārammaṇe tassa sattassa cakkhudvāre āpāthaṃ āgate",
  "tika-abh08t0:493_4": "somanassayutte ñāṇahīne kusalamānase tasmiṃ duhetuke sattakkhattuṃ javitvāna gate",
  "tika-abh08t0:493_5": "taṃ eva ārammaṇaṃ katvā tadanantaraṃ tassa javanassa anantaraṃ taṃsarikkhakaṃ tena",
  "tika-abh08t0:493_6": "javanena sadisaṃ ekantaṃ asaṅkhārikamānasaṃ jāyati. Tanti taṃ cittaṃ mūlabhavaṅganti",
  "tika-abh08t0:493_7": "mūlabhavaṅgaṃ nāma tadārammaṇamiccapi tadārammaṇaṃ nāma ubhayampi nāmaṃ tasseva nāmaṃ",
  "tika-abh08t0:493_8": "tassa cittassa eva nāmaṃ. Iti evaṃ iminā pakārena bhagavatā paridīpitaṃ. Duhetuke",
  "tika-abh08t0:493_9": "sasaṅkhāre kusale javane javitepi ca taṃsamaṃ tena cittena sadisaṃ āgantukasaṅkhātaṃ",
  "tika-abh08t0:493_10": "tadārammaṇamānasaṃ hoti.",
  "tika-abh08t0:494_0": "422-9. Tatheva ca tathā eva ca iṭṭhamajjhattagocare duhetūnaṃ dvinnaṃ upekkhāyuttānaṃ",
  "tika-abh08t0:494_1": "javanānaṃ anantaraṃ tādisāni tehi javanehi sadisāni dve tadārammaṇamānasāni jāyante,",
  "tika-abh08t0:494_2": "tesaṃ tadārammaṇamānasānaṃ “piṭṭhibhavaṅga”nti nāmaṃ, “āgantukabhavaṅga”nti ca nāmaṃ",
  "tika-abh08t0:494_3": "hoti. Santīraṇadvayañceva dassanaṃ sampaṭicchanaṃ imāni dve bhavaṅgāni cāti aṭṭha",
  "tika-abh08t0:494_4": "vipākā cakkhudvāre honti. Evaṃ iminā mayā vuttappakārena pañcasu dvāresupi ca aṭṭha",
  "tika-abh08t0:494_5": "aṭṭha vipāke katvā pavattiyaṃ cattālīsa vipākāni bhavanti. Gahitāggahaṇenettha, cakkhudvāre",
  "tika-abh08t0:494_6": "panaṭṭha ca ettha etesu vipākesu gahitānaṃ vipākānaṃ aggahaṇena cakkhudvāre aṭṭha",
  "tika-abh08t0:494_7": "ca vipākā sotaghānādinā vipākena saddhiṃ dvādasa eva vipākāni bhavanti. Ekāya cetanāyevaṃ",
  "tika-abh08t0:494_8": "evaṃ iminā mayā vuttappakārena ekāya cetanāya kamme āyūhite pavattite pana sati dvādaseva",
  "tika-abh08t0:494_9": "vipākāni bhavanti. Iti vacanaṃ vijitakusalayuddhasaṅgāmena pakāsitaṃ desitaṃ. Duhetukattayenāpi,",
  "tika-abh08t0:494_10": "sesena sadisena tu mayā vuttato duhetuto sesena duhetukattayenāpi sadisena pākena",
  "tika-abh08t0:494_11": "ādinnasandhino gahitapaṭisandhikassa sattassa evaṃ nayo mato kathito niraṅgaṇena.",
  "tika-abh08t0:494_12": "Duhetukena kammena duhetukā paṭisandhi hoti. Iti ayaṃ vāro ca ettāvatā ettakena vacanena mayā vutto.",
  "tika-abh08t0:495_0": "430-8. Duhetukena kammena ahetukā paṭisandhi hoti, iti ayaṃ vāro anupubbena paṭipāṭiyā",
  "tika-abh08t0:495_1": "āgato. Tesu catūsupi duhetukesu kusalesu cittesu aññatareneva hetukena kamme āyūhite",
  "tika-abh08t0:495_2": "pavattite sati tasseva duhetukassa kusalajavanassa pākabhūtāya upekkhāsahagatāhetukāya",
  "tika-abh08t0:495_3": "manoviññāṇadhātuyā ādinnapaṭisandhino sattassa sā paṭisandhi kammasadisā nāma na",
  "tika-abh08t0:495_4": "vattabbā paṇḍitehi. Hi saccaṃ “paṭisandhi na vattabbā”tiādikaṃ vacanaṃ. Kammaṃ duhetukaṃ",
  "tika-abh08t0:495_5": "hoti, paṭisandhi ahetukā hoti. Tassa dehino sattassa vuḍḍhimupetassa vuḍḍhiṃ upagatassa",
  "tika-abh08t0:495_6": "cakkhudvāre pana iṭṭhamajjhattagocare āpāthamāgate sati duhetukānaṃ catunnaṃ puññānaṃ",
  "tika-abh08t0:495_7": "yassa kassaci javanassa avasānamhi idaṃ ahetukaṃ mano tadārammaṇabhāvena jāyati.",
  "tika-abh08t0:495_8": "Ettha etasmiṃ vacane saṃsayo sandeho natthi, taṃ ahetukacittaṃ mūlabhavaṅgañca tadārammaṇameva",
  "tika-abh08t0:495_9": "ca hoti. Cakkhuviññāṇakādīsupi vīthicittesu jātesu upekkhāsahagataṃyeva santīraṇampi",
  "tika-abh08t0:495_10": "ca hoti. Tesu ekaṃ ṭhapetvāna, gahitāggahaṇenidha tesu dvīsu santīraṇatadārammaṇakiccesu",
  "tika-abh08t0:495_11": "vipākesu ekaṃ santīraṇakiccaṃ tadārammaṇakiccaṃ taṃ cittaṃ ṭhapetvā gahitānaṃ vipākānaṃ",
  "tika-abh08t0:495_12": "aggahaṇena idha iṭṭhamajjhattārammaṇe gaṇanūpagacittāni tīṇiyeva bhavanti.",
  "tika-abh08t0:496_0": "439-41. Iṭṭhe ārammaṇe cakkhu-dvāre āpāthamāgate tadā santīraṇañceva somanassayuttaṃyeva",
  "tika-abh08t0:496_1": "hoti, tadārammaṇamānasañca somanassayuttaṃyeva hoti, tesu santīraṇatadārammaṇakiccesu",
  "tika-abh08t0:496_2": "vipākesu ekekaṃ santīraṇakiccaṃ, tadārammaṇakiccaṃ vā cittaṃ gahetvā purimāni ca",
  "tika-abh08t0:496_3": "tīṇi cattāri eva vipākāni bhavanti. Evaṃ iminā mayā vuttappakārena pañcasu dvāresupi",
  "tika-abh08t0:496_4": "cattāri cattāri vipākacittānīti pavattiyaṃ vipākāni vīsati cittāni honti.",
  "tika-abh08t0:497_0": "442-8. Cakkhudvāre tu cattāri, gahitāggahaṇenidha gahitānaṃ vipākānaṃ aggahaṇena",
  "tika-abh08t0:497_1": "cakkhudvāre pana cattāri vipākāni idha imasmiṃ iṭṭhārammaṇe sotaghānādinā vipākena",
  "tika-abh08t0:497_2": "saddhiṃ ahetukaṃ aṭṭhakaṃ hoti eva. Ahetukapaṭisandhissa sattassa duhetukaṃ, tihetukaṃ",
  "tika-abh08t0:497_3": "vā tadārammaṇaṃ na bhave na bhaveyya, duhetupaṭisandhino sattassa tihetukaṃ tadārammaṇaṃ",
  "tika-abh08t0:497_4": "na bhave. Jātā sugatiyaṃ yena, pākena paṭisandhi tu sugatiyaṃ yena pākena paṭisandhi",
  "tika-abh08t0:497_5": "jātā, tena vipākena tulyampi, hīnaṃ vā tesaṃ tadārammaṇaṃ bhaveyya. Manussalokaṃ",
  "tika-abh08t0:497_6": "sandhāya, vuttañcāhetukaṭṭhakaṃ sugatiyaṃ ahetukaṭṭhakañca manussalokañca sandhāya",
  "tika-abh08t0:497_7": "paṭicca kāraṇaṃ katvā mayā vuttaṃ. Catūsupi apāyesu pana apeto ayo patiṭṭhā etehīti",
  "tika-abh08t0:497_8": "apāyo, tesu. Pavatte ahetukaṃ aṭṭhakaṃ āpāyikehi labbhati. Thero nerayikānaṃ tu,",
  "tika-abh08t0:497_9": "dhammaṃ deseti vassati thiro thirakāradhammo yasmiṃ atthīti thero, dutiyaaggasāvakabhūto",
  "tika-abh08t0:497_10": "iddhimā moggallānatthero nerayikānaṃ niraye jātānaṃ sattānaṃ dhammaṃ deseti vassati,",
  "tika-abh08t0:497_11": "“ucchaṅge maṃ nisīditvā”tiādīsu viya devaṃ vassāpetīti attho. Gandhaṃ vāyuñca māpeti",
  "tika-abh08t0:497_12": "yadā, tadā pana tesaṃ nerayikānaṃ sattānaṃ tehi nerayikasattehi theraṃ disvā, dhammañca",
  "tika-abh08t0:497_13": "sutvā, gandhañca ghāyitvā jalaṃ udakañca pivataṃ pivantānaṃ muduṃ vāyuñca tehi phusataṃ",
  "tika-abh08t0:497_14": "phusantānaṃ tesaṃ nerayikasattānaṃ cakkhuviññāṇakādīni pañcapi puññajāni eva kusalavipākāni",
  "tika-abh08t0:497_15": "eva santīraṇadvayaṃ puññajaṃ eva kusalavipākaṃ eva puññajā eva ekā manodhātu iti aṭṭhakaṃ hoti.",
  "tika-abh08t0:498_0": "449-50. Ayaṃ tāva kathā “cakkhuviññāṇakādīni puññajānevā”tiādikā ayaṃ kathā iṭṭhaiṭṭhamajjhattagocare",
  "tika-abh08t0:498_1": "kāmāvacare puññānaṃ javanānaṃ vasena mayā vuttā. Tadārammaṇacetaso tadārammaṇacittassa",
  "tika-abh08t0:498_2": "yaṃ niyamattaṃ “tadārammaṇamānasaṃ javanena niyāmita”ntiādivacanena mayā vuttaṃ,",
  "tika-abh08t0:498_3": "taṃ niyamattaṃ kusalaṃ sandhāya vuttaṃ. Somanassayutte kāmāvacarakusale javite tadārammaṇampi",
  "tika-abh08t0:498_4": "somanassayuttameva hoti, upekkhāyutte kāmāvacarakusale javite tadārammaṇampi upekkhāyuttameva",
  "tika-abh08t0:498_5": "hoti, netaṃ akusale upekkhāyutte vicikicchādike akusale javane pana javite somanassayuttampi",
  "tika-abh08t0:498_6": "tadārammaṇaṃ hotīti adhippāyo. Itipi vacanaṃ ācariyena dīpitaṃ.",
  "tika-abh08t0:499_0": "451-7. Idha imasmiṃ adhippāye akusalacittesu somanassayuttesu catūsupi iṭṭhe ārammaṇe",
  "tika-abh08t0:499_1": "tesu cittesu javitesu somanassayuttā ahetumanoviññāṇadhātu tadanantaraṃ tesaṃ akusalajavanānaṃ",
  "tika-abh08t0:499_2": "anantaraṃ tadārammaṇabhāvena jāyati. Upekkhāyuttesu chasu akusalacittesu iṭṭhamajjhatte",
  "tika-abh08t0:499_3": "gocare javitesu puññajā upekkhāsahagatā ahetumanoviññāṇadhātu eva tadanantaraṃ vā",
  "tika-abh08t0:499_4": "tesaṃ upekkhāsahagatānaṃ channaṃ akusalajavanānaṃ anantaraṃ tadārammaṇabhāvena jāyati.",
  "tika-abh08t0:499_5": "Iṭṭhārammaṇayogasmiṃ buddharūpādiiṭṭhārammaṇayogasmiṃ kaṅkhato “buddho nu kho, no",
  "tika-abh08t0:499_6": "buddho”ti kaṅkhantassa sattassa uddhatassa vā sattassa tadārammaṇamānasaṃ somanassayuttaṃ",
  "tika-abh08t0:499_7": "ahetukaṃ vipākaṃ hoti piṭṭhibhavaṅgaṃ. Somanassayute citte, javane javite pana somanassayuttā",
  "tika-abh08t0:499_8": "eva pañca tadārammaṇamānasā paṇḍitena gavesitabbā. Upekkhāsahagate citte javane pana",
  "tika-abh08t0:499_9": "javite sati upekkhāsahagatā cha ca tadārammaṇamānasā paṇḍitena gavesitabbā.",
  "tika-abh08t0:500_0": "458-63. Tihetusomanassena, ādinnapaṭisandhino sattassa jhānato parihīnassa vippaṭisārino",
  "tika-abh08t0:500_1": "taṃ jhānaṃ paccavekkhato paccavekkhantassa domanassayuttaṃ cittaṃ hoti. Tassa domanassassa",
  "tika-abh08t0:500_2": "anantaraṃ kiṃ mānasaṃ jāyate, tvaṃ domanassayuttajavanassa anantaramānasaṃ brūhi",
  "tika-abh08t0:500_3": "kathehi. Paṭṭhāne paṭisiddhā hi domanassassānantaraṃ somanassassa uppatti paṭṭhāne",
  "tika-abh08t0:500_4": "paṭisiddhā paṭṭhānappakaraṇe bhagavatā nivāritā, assa somanassassa vā anantaraṃ domanassassa",
  "tika-abh08t0:500_5": "uppatti paṭṭhāne paṭṭhānappakaraṇe paṭisiddhā bhagavatā nivāritā. Mahaggataṃ panārabbha",
  "tika-abh08t0:500_6": "mahaggataṃ paṭicca javane javitepi ca tadārammaṇamānasaṃ tattheva tasmiṃ paṭṭhāne",
  "tika-abh08t0:500_7": "eva paṭisiddhaṃ bhagavatā nivāritaṃ. Tasmā kāraṇā bhavaṅgapāto vā tadārammaṇameva",
  "tika-abh08t0:500_8": "vā na hoti. Kiṃ nu kātabbaṃ tesaṃ bhavaṅgatadārammaṇānaṃ abhāve kāraṇaṃ yaṃ kātabbaṃ,",
  "tika-abh08t0:500_9": "amhehi taṃ kāraṇaṃ kiṃ nu pucchāma, taṃ tadatthaṃ ābhidhammikabhāvena ābhidhammika",
  "tika-abh08t0:500_10": "taṃ kāraṇaṃ vada vadāhi. Upekkhāsahagatāhetumanoviññāṇadhātu puññāpuññavipākā tadārammaṇikā siyā bhaveyya.",
  "tika-abh08t0:501_0": "464-7. Imassa tadārammaṇassa āvajjanaṃ kiṃ natthi? Taṃ tadārammaṇamānasaṃ kathaṃ",
  "tika-abh08t0:501_1": "kena pakārena jāyate? Bhavaṅgaāvajjanānaṃ cittānaṃ kiṃ āvajjanamattaṃ? Maggassa anantarassa",
  "tika-abh08t0:501_2": "ca phalassāpi kiṃ āvajjanaṃ natthi? Nirodhā ca nirodhato vuṭṭhahantassa bhikkhuno",
  "tika-abh08t0:501_3": "phalacittassa vāti mayā sutaṃ, evaṃ iminā mayā vuttappakārena āvajjanaṃ natthi. Vinā",
  "tika-abh08t0:501_4": "āvajjanenāpi, hotu jāyatu mānasaṃ cittaṃ āvajjanena vinā āvajjanaṃ vajjetvā hotu",
  "tika-abh08t0:501_5": "jāyatu, kimassārammaṇaṃ assa tadārammaṇamānasassa kiṃ ārammaṇaṃ, paṇḍita, tvaṃ ārammaṇaṃ",
  "tika-abh08t0:501_6": "yadi jānāsi, taṃ ārammaṇaṃ brūhi mayhaṃ kathehi. Vinā ārammaṇenetaṃ etaṃ mānasaṃ",
  "tika-abh08t0:501_7": "ārammaṇena vinā ārammaṇaṃ vajjetvā na jāyati. Hi saccaṃ “vinā ārammaṇeneta”ntiādikaṃ",
  "tika-abh08t0:501_8": "vacanaṃ, tadārammaṇamānasaṃ yadā domanassayuttaṃ javanaṃ mahaggatārammaṇaṃ javati,",
  "tika-abh08t0:501_9": "tadā tasmiṃyeva javanacittakkhaṇe parittesu kāmāvacarārammaṇesu yaṃ kiñci parittārammaṇaṃ",
  "tika-abh08t0:501_10": "ārabbha paṭicca jāyati.",
  "tika-abh08t0:502_0": "468-73. Utubījaniyāmo ca utuniyāmo bījaniyāmo ca kammadhammaniyāmatā ca kammaniyāmatā",
  "tika-abh08t0:502_1": "ca sīlādipāramīdhammaniyāmatā ca cittassa niyāmo cāti pañca niyāmatā paṇḍitena ñeyyā.",
  "tika-abh08t0:502_2": "Tattha tesu pañcasu niyāmesu sabbesaṃ pana rukkhānaṃ ekappahārena phalapupphādidhāraṇaṃ",
  "tika-abh08t0:502_3": "utu, ayaṃ utuniyāmatā. Tesaṃ tesaṃ tu bījānaṃ, taṃtaṃtulyaphalubbhavo tesaṃ tesaṃ",
  "tika-abh08t0:502_4": "bījānaṃ pana tehi tehi bījehi tulyānampi sassānaṃ phalānaṃ uppatti, ayaṃ bījaniyāmatā.",
  "tika-abh08t0:502_5": "Matthake nāḷikerassa nāḷikeraphalassa matthake chiddattaṃ chiddabhāvo, ayaṃ bījajo",
  "tika-abh08t0:502_6": "bījato jāto niyāmo. Tihetukakammaṃ tihetukañca vipākaṃ duhetukañca vipākaṃ ahetukañca",
  "tika-abh08t0:502_7": "vipākaṃ yato yaṃ kammaṃ deti, ayaṃ kammaniyāmatā. Bodhisattassa jātiyaṃ jinaṅkurassa",
  "tika-abh08t0:502_8": "jātikkhaṇe medanīkampanādikaṃ anekavisesattaṃ, ayaṃ sīlādipāramīdhammaniyāmatā. Tena",
  "tika-abh08t0:502_9": "gocarena pasādasmiṃ ghaṭṭite sati idha imasmiṃ cittavīthiyaṃ āvajjanādīnaṃ cittānaṃ",
  "tika-abh08t0:502_10": "uppatti, ayaṃ cittaniyāmatā.",
  "tika-abh08t0:503_0": "474. Yo puggalo dhīro dhīrasampanno guṇasampanno vikkhittapāpo mohandhakārāpagamaṃ",
  "tika-abh08t0:503_1": "andhakāramanissāya avijjānissaraṇaṃ yadicche sace iccheyya, so dhīro imaṃ abhidhammāvatārappakaraṇaṃ",
  "tika-abh08t0:503_2": "andhajjanānaṃ andhasadisabālajanānaṃ hadayandhakāraṃ viddhaṃsanaṃ andhakārasannissitassa",
  "tika-abh08t0:503_3": "yassa hadayassa viddhaṃsanakaraṃ jalantaṃ dīpaṃ jalamānaṃ dīpaṃ. Payattoti pakārena",
  "tika-abh08t0:503_4": "yatati vīriyaṃ karotīti payatto, satataṃ sabbadā sikkhetha sajjhāyanadhāraṇacintanavasena sikkheyya.",
  "tika-abh08t0:504": "Iti abhidhammāvatāraṭīkāya",
  "tika-abh08t0:505": "Vipākacittappavattiniddesavaṇṇanā niṭṭhitā.",
  "tika-abh08t0:506": "Sattamo paricchedo.",
  "tika-abh08t0:507": "8. Aṭṭhamo paricchedo",
  "tika-abh08t0:508": "Pakiṇṇakaniddesavaṇṇanā",
  "tika-abh08t0:509": "475.",
  "tika-abh08t0:510": "Idāni pana sabbesaṃ, etesaṃ mānasaṃ mayā;",
  "tika-abh08t0:511": "Pāṭavatthāya bhikkhūnaṃ, kathīyati pakiṇṇakaṃ.",
  "tika-abh08t0:512": "Idāni pana kāle etesaṃ tihetukadvihetukaahetukānaṃ sabbesaṃ puggalānaṃ pakiṇṇakaṃ mānasaṃ bhikkhūnaṃ pāṭavatthāya bhikkhūnaṃ chekabhāvatthāya mayā kathīyate uccate.",
  "tika-abh08t0:513_0": "476-85. Panthamakkaṭako uṇṇanābhi panthamakkaṭako nāma pañcasu disāsu tassa suttaṃ",
  "tika-abh08t0:513_1": "pasāretvā jālamajjhe nipajjati. Paṭhamāya disāyettha ettha etāsu disāsu paṭhamāya",
  "tika-abh08t0:513_2": "disāya pasārite sutte pāṇakena paṭaṅgena vā makkhikāya vā ghaṭṭite sati sā uṇṇanābhi",
  "tika-abh08t0:513_3": "kiñci calitvā phandanaṃ katvā nipannaṭṭhānato suttānusārena suttaṃ anusāretvā tassa",
  "tika-abh08t0:513_4": "pāṇakassa yūsaṃ yūsasaṅkhātaṃ soṇitaṃ pivati. Punāgantvā tattheva tasmiṃ jālamajjheyeva",
  "tika-abh08t0:513_5": "yathāsukhaṃ nipajjati, yathā paṭhamāya disāya calanādikaṃ kiriyaṃ karoti, evameva",
  "tika-abh08t0:513_6": "dutiyādīsu catūsu disāsu calanādikaṃ kiriyaṃ karoti, evaṃ pañcasu disāsu suttaṃ viya",
  "tika-abh08t0:513_7": "pañca pasādā paṇḍitena daṭṭhabbā, majjhe makkaṭako viya ca cittaṃ pana paṇḍitena",
  "tika-abh08t0:513_8": "daṭṭhabbaṃ. Pāṇakādīhi khuddakatiracchānehi tassa saṅghaṭṭanā viya ārammaṇe pana",
  "tika-abh08t0:513_9": "pasādānaṃ saṅghaṭṭanā paṇḍitena daṭṭhabbā. Jālamajjhe nipannāya uṇṇanābhiyā taṃ calanaṃ",
  "tika-abh08t0:513_10": "viya pasāde ghaṭṭetīti pasādaghaṭṭanaṃ, kiṃ taṃ? Ārammaṇaṃ. Tattha tissaṃ vīthiyaṃ",
  "tika-abh08t0:513_11": "pasādaghaṭṭanaṃ ārammaṇaṃ gahetvā manodhātukiriyācittaṃ bhavaṅgaṃ āvaṭṭetīti bhavaṅgāvaṭṭanaṃ",
  "tika-abh08t0:513_12": "mataṃ bhagavatā. Tassa panthamakkaṭakassa suttānusāraṃva suttaṃ anugamanaṃ viya vīthicittappavattanaṃ",
  "tika-abh08t0:513_13": "paṇḍitena daṭṭhabbaṃ. Sīse pana vijjhitvā assa makkaṭassa yūsapānaṃ viya javanassa",
  "tika-abh08t0:513_14": "cittassa ārammaṇesu pavattanaṃ paṇḍitena daṭṭhabbaṃ. Puna āgantvā suttajālamajjhe",
  "tika-abh08t0:513_15": "nipajjanaṃ yathā vatthuṃyeva hadayavatthuṃ eva nissāya cittassa parivattanaṃ paṇḍitena daṭṭhabbaṃ.",
  "tika-abh08t0:514_0": "486-93. Idaṃ tu pana opammaṃ, atthaṃ dīpeti kiṃ tu hi idaṃ opammaṃ kaṃ atthaṃ dīpeti",
  "tika-abh08t0:514_1": "pakāseti? Paṭhamaṃ pasāde ārammaṇena ghaṭṭite sati pasādavatthuto pasādo vatthu nissayo",
  "tika-abh08t0:514_2": "etassāti pasādavatthu, cittaṃ, tato pasādavatthuto, paṭhamaṃ eva vatthusannissitaṃ",
  "tika-abh08t0:514_3": "bhavaṅgasaṅkhātaṃ mano jāyati, itipi attho tena opammena dīpito. Ekekārammaṇaṃ dvīsu",
  "tika-abh08t0:514_4": "dvīsu dvāresu sabbaso sabbappakārena pana āpāthaṃ āgacchati, ayamatthopi tena opammena",
  "tika-abh08t0:514_5": "dīpito “dvīsu dvīsu dvāresū”ti, ekaṃ rūpārammaṇaṃ ekasmiṃyeva khaṇe cakkhudvāre,",
  "tika-abh08t0:514_6": "manodvāre cāti dvīsu dvāresu āpāthaṃ āgacchatīti attho. Sotadvārādīsupi eseva nayo",
  "tika-abh08t0:514_7": "ñeyyo. Rūpaṃ cakkhupasādamhi ghaṭṭetvā taṅkhaṇe pana tassa khaṇe pana tathā manodvāre",
  "tika-abh08t0:514_8": "pana āpāthaṃ āgacchati, bhavaṅgacalanassa paccayo hotīti attho. Na saṃsayo etasmiṃ",
  "tika-abh08t0:514_9": "vacane saṃsayo natthi. Yathā khago yathā sakuṇo. Hi saccaṃ mayā vuttaṃ vacanaṃ. Rukkhagge",
  "tika-abh08t0:514_10": "rukkhakoṭiyaṃ nilīyantova sākhino sākhaṃ ghaṭṭeti, tassa chāyā bhūmiyaṃ pathaviyaṃ",
  "tika-abh08t0:514_11": "pharati paṭihaññati. Idhāti nipāto. Sākhāya sakuṇena ghaṭṭanaṃ bhūmiyaṃ chāyāpharaṇāpi",
  "tika-abh08t0:514_12": "ca apubbaṃ acarimaṃ ekakkhaṇasmiṃyeva jāyare jāyanti. Evameva pana rūpassa, pasādassa",
  "tika-abh08t0:514_13": "ca ghaṭṭanaṃ, tatheva atthato atthavasena bhavaṅgacalanassāpi paccayattena paccayabhāvena",
  "tika-abh08t0:514_14": "manodvāre āpāthaṃ āgamanaṃ apubbaṃ acarimaṃ ekakkhaṇeyeva hoti.",
  "tika-abh08t0:515_0": "494-7. Tato paraṃ bhavaṅgasotaṃ chinditvā cakkhudvāre cakkhupasāde yathākkamaṃ āvajjane",
  "tika-abh08t0:515_1": "samuppanne, dassane samuppanne, sampaṭicchane samuppanne, santīraṇe samuppanne, tathā",
  "tika-abh08t0:515_2": "voṭṭhabbane ca samuppanne kusalaṃ javanacittaṃ javati, tathā akusalameva cittaṃ javati.",
  "tika-abh08t0:515_3": "Sotadvārādīsupi saddādīnaṃ ārammaṇānaṃ ghaṭṭane eseva nayo avisesena viññunā viññeyyo.",
  "tika-abh08t0:515_4": "Etassa atthassa dīpane dovārikopamādīni vacanāni uddharitvā tato pakaraṇato nīharitvā",
  "tika-abh08t0:515_5": "ettha etasmiṃ vīthiyādhikāre viññunā dassetabbāni.",
  "tika-abh08t0:516_0": "498-9. Asambhedena cakkhussāti tassāpi cakkhu asambhinnaṃ hoti. Jīvitā niruddhampi",
  "tika-abh08t0:516_1": "pittena vā semhena vā ruhirena vā palibuddhaṃ cakkhuviññāṇassa paccayo bhavituṃ asakkontaṃ",
  "tika-abh08t0:516_2": "sambhinnaṃ nāma, sakkontaṃ asambhinnaṃ nāma hoti. Tena cakkhupasādassa asambhinnena",
  "tika-abh08t0:516_3": "rūpāpāthagamanena ālokasannissayenāpi. Tena tividhena paccayena samanakkārahetunā",
  "tika-abh08t0:516_4": "pañcadvārāvajjanapaccayena saha pavattanena. Etehi pana catūhi paccayehi saṃ ekato",
  "tika-abh08t0:516_5": "inti pavattantīti sametā, sametehi sahagatehi samāgamaṃ ekībhāvaṃ āgatehi, taṃ cakkhuviññāṇaṃ",
  "tika-abh08t0:516_6": "cakkhupasādanissitaṃ viññāṇaṃ sampayuttehi cetasikehi saha jāyate.",
  "tika-abh08t0:517_0": "500-1. Asambhedena sotassa sotapasādassa asambhinnena saddāpāthagamena ca saddassa",
  "tika-abh08t0:517_1": "āpāthagamanena ca. Ākāsanissayenāpi pihitakaṇṇacchiddassa sotaviññāṇaṃ nuppajjati.",
  "tika-abh08t0:517_2": "Tena tividhena paccayena. Samanakkārahetunā pañcadvārāvajjanapaccayena saha pavattena.",
  "tika-abh08t0:517_3": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ sotaviññāṇaṃ",
  "tika-abh08t0:517_4": "sampayuttehi saha jāyati.",
  "tika-abh08t0:518_0": "502-3. Asambhedena ghānassa ghānapasādassa asambhinnena gandhāpāthagamena ca gandhassa",
  "tika-abh08t0:518_1": "āpāthagamanena ca. Vāyosannissayenāpīti ghānabilamhi pavisantena vāyunāti attho.",
  "tika-abh08t0:518_2": "Tena tividhena paccayena. Samanakkārahetunā pañcadvārāvajjanapaccayena saha pavattena.",
  "tika-abh08t0:518_3": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ ghānaviññāṇaṃ",
  "tika-abh08t0:518_4": "sampayuttehi saha jāyati.",
  "tika-abh08t0:519_0": "504-5. Asambhedena jivhāya jivhāya asambhinnena rasāpāthagamena ca rasassa āpāthagamanena",
  "tika-abh08t0:519_1": "ca. Āposannissayenāpīti jivhātemanaṃ āpaṃ laddhā ca uppajjati, tena vinā sukkhakhādanīye",
  "tika-abh08t0:519_2": "jivhāya sāyitepi jivhāviññāṇaṃ nuppajjatīti attho. Tena tividhena paccayena. Samanakkārahetunā",
  "tika-abh08t0:519_3": "pañcadvārāvajjanapaccayena saha pavattena. Etehi pana catūhi paccayehi sametehi sahagatehi",
  "tika-abh08t0:519_4": "samāgamaṃ ekībhāvaṃ āgatehi taṃ jivhāviññāṇaṃ sampayuttehi saha jāyati.",
  "tika-abh08t0:520_0": "506-7. Kāyapasādassa asambhedena phoṭṭhabbassa āpāthagamanena ca. Pathavīnissayenāpīti",
  "tika-abh08t0:520_1": "tena vinā kāyadvārampīti bahiddhā mahābhūtārammaṇaṃ ajjhattikaṃ kāyapasādaṃ ghaṭṭetvā",
  "tika-abh08t0:520_2": "pasādapaccayesu mahābhūtesu paṭihaññati. Tena tividhena paccayena. Samanakkārahetunā",
  "tika-abh08t0:520_3": "pañcadvārāvajjanapaccayena saha pavattena. Etehi pana catūhi paccayehi sametehi sahagatehi",
  "tika-abh08t0:520_4": "samāgamaṃ ekībhāvaṃ āgatehi taṃ kāyaviññāṇaṃ sampayuttehi saha jāyati.",
  "tika-abh08t0:521_0": "508-9. Asambhedā manassāpīti mananti bhavaṅgacittaṃ. Taṃ niruddhampi āvajjanacittassa",
  "tika-abh08t0:521_1": "paccayo bhavituṃ asamatthaṃ mandatamagatameva vattamānampi sambhinnaṃ nāma hoti.",
  "tika-abh08t0:521_2": "Āvajjanassa paccayo bhavituṃ samatthaṃ asambhinnaṃ nāma. Manassa asambhedena dhammassa",
  "tika-abh08t0:521_3": "āpāthagamanena ca vatthusannissayena hadayavatthusannissayena. Tena tividhena paccayena.",
  "tika-abh08t0:521_4": "Samanakkārahetunā manodvārāvajjanena saha pavattena. Etehi pana catūhi paccayehi",
  "tika-abh08t0:521_5": "sametehi sahagatehi samāgamaṃ ekībhāvaṃ āgatehi taṃ manoviññāṇaṃ taṃ manoviññāṇasaṅkhātaṃ",
  "tika-abh08t0:521_6": "javanacittaṃ sampayuttehi saha jāyate.",
  "tika-abh08t0:522_0": "510-11. Mano bhavaṅgacittaṃ nāma vibhāvinā veditabbaṃ. Āvajjanakriyācittaṃ āvajjanakiriyācittadvayaṃ",
  "tika-abh08t0:522_1": "samanakkāro nāma vibhāvinā saññitaṃ. Vatthusannissayena iti ayaṃ pāṭho sabbattha",
  "tika-abh08t0:522_2": "sabbesu bhavesu na gacchati. Pañcahi khandhehi vokāro vokiṇṇoti pañcavokāro, pañcavokārabhavaṃ",
  "tika-abh08t0:522_3": "sandhāya kāraṇaṃ katvā “vatthusannissayenā”ti ayaṃ pāṭho pana kathito mayā, pañcavokārabhavo",
  "tika-abh08t0:522_4": "nāma kāmarūpabhavo, arūpabhavo catuvokārabhavo nāma, asaññībhavo ekavokārabhavo nāma.",
  "tika-abh08t0:522_5": "Ayaṃ pāṭho catuvokāraarūpabhavaṃ sandhāya na kathitoti attho. Vatthussa rūpattā arūpabhave",
  "tika-abh08t0:522_6": "kathaṃ vatthusannissayo bhaveyyāti attho.",
  "tika-abh08t0:523_0": "512-4. Paṭisandhādicittāni, sabbānekūnavīsati honti, kāmāvacaresu dasa, rūpesu pañca,",
  "tika-abh08t0:523_1": "arūpīsu cattāri, sabbāni paṭisandhicittāni ekūnavīsati honti. Kammaṃ nāma kusalākusalacetanā.",
  "tika-abh08t0:523_2": "Kammanimittaṃ nāma rūpāni pañcārammaṇāni paññatti ca mahaggatacittañca. Tathā gatinimittakaṃ",
  "tika-abh08t0:523_3": "nāma kapparukkhādayo, akusalapakkhe rūpādiārammaṇabhūtā lohakumbhādayo ca. Iti evaṃ",
  "tika-abh08t0:523_4": "iminā mayā vuttappakārena tesaṃ paṭisandhādicittānaṃ ārammaṇaṃ tividhaṃ bhagavatā",
  "tika-abh08t0:523_5": "udīritaṃ. Kāmāvacarasandhīnaṃ parittārammaṇaṃ kāmāvacarārammaṇaṃ bhagavatā mataṃ.",
  "tika-abh08t0:523_6": "Paccuppannaṃ rūpādipañcārammaṇaṃ, gatinimittaṃ pañcārammaṇañca paccuppannañca hoti.",
  "tika-abh08t0:523_7": "Atītaṃ vā kammaṃ kusalākusalacetanā atītāyeva, na paccuppannā. Anāgataṃ ārammaṇaṃ natthi.",
  "tika-abh08t0:524_0": "515-26. Aṭṭheva ca mahāvipākā, tīṇi santīraṇāni cāti ekādasavidhaṃ cittaṃ tadārammaṇasaññitaṃ.",
  "tika-abh08t0:524_1": "Ekādasavidhe citte tadārammaṇasaññite puññavipākāni kusalavipākā dasa honti, apuññajaṃ",
  "tika-abh08t0:524_2": "akusalavipākaṃ pana ekaṃ hoti. Mahāvipākā rūpārūpabhavadvaye na jāyanti, kāmarūpabhave",
  "tika-abh08t0:524_3": "santīraṇattayaṃ hoti. Yāni tadārammaṇacittāni satthunā jinena vuttāni, tesu tadārammaṇacittesu",
  "tika-abh08t0:524_4": "ekampi tadārammaṇacittaṃ rūpārūpabhavadvaye tadārammaṇaṃ hutvā kadācipi nappavattati.",
  "tika-abh08t0:524_5": "Kasmā kāraṇā? Tattha tasmiṃ rūpārūpabhavadvaye “tadārammaṇaṃ na hotī”ti vacanaṃ codako",
  "tika-abh08t0:524_6": "bhaveyya, bījassābhāvato pana na hotīti parihāro. Akāmāvacarārammaṇe akāmāvacaradhamme",
  "tika-abh08t0:524_7": "idaṃ tadārammaṇamānasaṃ neva anubandhati. Hi kasmā kāraṇā? Parittārammaṇattā ca ekantena",
  "tika-abh08t0:524_8": "avassaṃ tadārammaṇamānasassa kāmāvacarārammaṇattā ca tathā aparicitattā ca sabbadā",
  "tika-abh08t0:524_9": "nānubandhati. Tañhi yathā pitaraṃ vā pitusadisaṃ vā ñātiṃ anubandhantopi taruṇadārako",
  "tika-abh08t0:524_10": "gharadvārantaravīthicatukkādimhi pariciteyeva dese anubandhati, na araññaṃ vā yuddhabhūmiṃ",
  "tika-abh08t0:524_11": "vā gacchati, evaṃ kāmāvacare dhamme anubandhantampi mahaggatalokuttaradhammamārabbha",
  "tika-abh08t0:524_12": "pavattamāne dhamme nānubandhati. Yasmā cassa sabbo kāmāvacarapāko ca kiriyāmanodhātu",
  "tika-abh08t0:524_13": "kiriyāahetukamanoviññāṇadhātu somanassasahagatā ime dhammā parittārammaṇāti evaṃ",
  "tika-abh08t0:524_14": "accantaṃ parittameva ārammaṇaṃ vuttaṃ, tasmā cetaṃ mahaggatalokuttarārammaṇe kāmāvacaradhammepi",
  "tika-abh08t0:524_15": "nānubandhatīti veditabbaṃ.",
  "tika-abh08t0:525_0": "527-32. Kiṃ tena yuttivādena, vuttaṃ aṭṭhakathāsu hi “janakaṃ tena tulya”ntiādikena",
  "tika-abh08t0:525_1": "tena, yuttiyā vādo yuttivādo, “janakaṃ tena tulya”ntiādikāya yuttikathāya kiṃ payojanaṃ",
  "tika-abh08t0:525_2": "vuttaṃ? Aṭṭhakathāsu hi saccaṃ “kiṃ tena yuttivādenā”ti vacanaṃ, “atthakathāsū”ti",
  "tika-abh08t0:525_3": "vattabbe samāse hi ttha-ssa ṭṭha-kāraṃ katvā “aṭṭhakathāsū”ti vuttaṃ. Kāmāvacare",
  "tika-abh08t0:525_4": "dhamme paṭicca tadārammaṇabhāvadīpakaṃ vacanaṃ ācariyena vuttaṃ. Tadārammaṇacittāni,",
  "tika-abh08t0:525_5": "ekādasapi sabbaso sabbappakārenapi tadārammaṇacittāni nāmagottaṃ panārabbha tissādikaṃ",
  "tika-abh08t0:525_6": "nāmapaññattiṃ paṭicca kaccāyanagottakassapagottādikaṃ gottapaññattiṃ paṭicca javane",
  "tika-abh08t0:525_7": "javitepi ca tadārammaṇaṃ na gaṇhanti, rūpārūpabhavesu vā tadārammaṇaṃ na gaṇhanti.",
  "tika-abh08t0:525_8": "Yadā paññattimārabbha, javane javitepi vā yadā mayā vuttāya paññattiyā sesapaññattiṃ",
  "tika-abh08t0:525_9": "paṭicca javane javitepi vā tadārammaṇaṃ na labbhate ācariyena, tathā dukkhaaniccaanattalakkhaṇārammaṇikāya",
  "tika-abh08t0:525_10": "vipassanāya tadārammaṇaṃ na labbhate ācariyena. Tadārammaṇā na labbhanti, micchattaniyatesupi",
  "tika-abh08t0:525_11": "micchatte micchāsabhāve “natthi dinna”ntyādivasena niyatāni cattāri diṭṭhiyuttajavanāni",
  "tika-abh08t0:525_12": "micchattaniyatāni, micchattaniyatesupi tadārammaṇaṃ na labbhate ācariyena, lokuttaradhamme",
  "tika-abh08t0:525_13": "ārabbha javane gatepi tadārammaṇaṃ na labbhate ācariyena. Tathā mahaggate dhamme",
  "tika-abh08t0:525_14": "ārabbha javane javitepi tadārammaṇaṃ na labbhate ācariyena, paṭisambhidāñāṇaṃ ārabbha",
  "tika-abh08t0:525_15": "javane javitepi tadārammaṇaṃ na labbhate ācariyena. Manodvārepi sabbesaṃ javanānaṃ",
  "tika-abh08t0:525_16": "anantaraṃ anupubbato tadārammaṇacittāni bhavanti.",
  "tika-abh08t0:526_0": "533-4. Manodvāre ārammaṇaghaṭṭanā na vijjati. Bhavaṅgato cetaso vīthicittassa vuṭṭhānaṃ",
  "tika-abh08t0:526_1": "kathaṃ kena pakārena hoti? Manodvārepi ghaṭṭanāya vinā ghaṭṭanaṃ vajjetvā āpāthaṃ",
  "tika-abh08t0:526_2": "āgacchanteva yasmā kāraṇā, tasmā vīthicittānaṃ sambhavo hoti.",
  "tika-abh08t0:527_0": "535-6. Dvādasāpuññacittānaṃ dvādasaakusalacittānaṃ vipākā sattasattati pāpapākā dvādasapāpacittānaṃ",
  "tika-abh08t0:527_1": "vipākā caturāsīti pavattiyaṃ honti. Ekassa somanassayuttadiṭṭhisampayuttākusalassa",
  "tika-abh08t0:527_2": "cakkhusotaghānajivhākāyaviññāṇāni, sampaṭicchanaṃ, upekkhāyuttasantīraṇāni cāti satta",
  "tika-abh08t0:527_3": "akusalapākā honti. Tathā sesānaṃ ekādasannaṃ akusalānampi satta vipākā honti. Ekādasavidhānaṃ",
  "tika-abh08t0:527_4": "tu, hitvā uddhaccamānasaṃ uddhaccamānasaṃ hitvā ekādasavidhānaṃ paṭisandhiyo ekādasavidhā ceva bhavanti.",
  "tika-abh08t0:528_0": "537-8. Kriyacittesu sabbesu yaṃ āvajjanadvayaṃ javanaṃ na ca hoti, taṃ āvajjanadvayaṃ",
  "tika-abh08t0:528_1": "karaṇamattattā kiriyāmattattā vātapupphasamaṃ vātapupphena sadisaṃ mataṃ bhagavatā.",
  "tika-abh08t0:528_2": "Ayametthādhippāyo – khīṇāsave uppannakāle vā taṃ āvajjanadvayaṃ kiriyacittaṃ bhavituṃ",
  "tika-abh08t0:528_3": "yuttaṃ. Sabbesu puthujjanesu uppannakāle kathaṃ kiriyā hotīti ce? Karaṇamattattā",
  "tika-abh08t0:528_4": "aphaladāyakaṃ vātapupphaṃ viya aphaladāyakaṃ kiriyacittaṃ bhavituṃ yuttihāro kiriyā",
  "tika-abh08t0:528_5": "pana hoti. Yaṃ sabbaṃ kiriyacittaṃ kiccasādhanato javanakiccasādhanavasena javanattaṃ",
  "tika-abh08t0:528_6": "javanabhāvaṃ pattaṃ chinnamūlassa rukkhassa pupphaṃ aphalaṃ hoti yathā, evaṃ chinnāvijjātaṇhāmūlassa",
  "tika-abh08t0:528_7": "vītarāgassa taṃ sabbaṃ kiriyacittaṃ aphalaṃ vipākavirahitaṃ siyā bhaveyya.",
  "tika-abh08t0:529_0": "539-40. Paṭicca pana etasmā, phalametīti paccayo ekaṃ dhammaṃ paṭicca etasmā dhammato",
  "tika-abh08t0:529_1": "phalaṃ eti pavattati tasmā paccayo, yo dhammo yassa dhammassa ṭhitiyā uppattiyāpi",
  "tika-abh08t0:529_2": "upakāro nāma hoti, so dhammo tassa dhammassa paccayoti paccayo nāma paṇḍitena pavuccate.",
  "tika-abh08t0:529_3": "Sambhavo pabhavo hetu kāraṇaṃ paccayo mato bhagavatā. Idaṃ vacanaṃ aññattha dīpanavacanaṃ.",
  "tika-abh08t0:530": "541. Lobhādi pana yo dhammo, mūlaṭṭhenupakārako yo lobhādi pana dhammo mūlabhāvena phaladhammassa upakārako, so lobhādidhammo phaladhammassa hetūti hetu nāma vibhāvinā viññātabbo.",
  "tika-abh08t0:531": "542. Lobho doso ca moho ca tathā alobhādayo tayo hetū, te cha eva hetuyo honti, jātito jātivasena kusalajātiakusalajātiabyākatajātivasena navadhā navahi koṭṭhāsehi siyuṃ.",
  "tika-abh08t0:532_0": "543-4. Dhammānaṃ kusalādīnaṃ, kusalādittasādhako yo dhammo kusalādīnaṃ dhammānaṃ",
  "tika-abh08t0:532_1": "kusalādittasādhako kusalādibhāvasādhako, so dhammo mūlaṭṭho nāma. Evaṃ vacanaṃ eke",
  "tika-abh08t0:532_2": "ekacce ācariyā vadanti. Evaṃ sante kusalākusalādīnaṃ dhammānaṃ kusalādittasādhakavasena",
  "tika-abh08t0:532_3": "mūlaṭṭhe sante taṃsamuṭṭhānarūpīsu tehi cittehi samuṭṭhānarūpesu tehi cittehi samuṭṭhitesu",
  "tika-abh08t0:532_4": "cittajarūpesu hetūnaṃ lobhādihetūnaṃ hetupaccayatā kadācipi neva sampajjati. Ayametthādhippāyo",
  "tika-abh08t0:532_5": "– yadi cittesu rūpāni samuṭṭhāpentesu te lobhādayopi cittānaṃ sampayuttacittānaṃ",
  "tika-abh08t0:532_6": "ekuppādattā ca rūpāni samuṭṭhāpentiyeva. Tadā tesaṃ mate tesaṃ cittajarūpānaṃ kusalādittaṃ",
  "tika-abh08t0:532_7": "siyā. Na ca kadāci rūpāni kusalādināmakāni dissanti yasmā, tasmā cittajarūpānaṃ kusalādibhāvañāpanatthaṃ",
  "tika-abh08t0:532_8": "tesaṃ cittajarūpānaṃ te lobhādayo hetupaccayā na honti, iti vacanaṃ vattabbaṃ siyā.",
  "tika-abh08t0:532_9": "Evañca sati cittajarūpāni nāma kadācipi viyuttāni caranti, tasmā kusalādittasādhako mūlaṭṭho na hoti.",
  "tika-abh08t0:533_0": "545-6. Hi saccaṃ “evaṃ sante tu hetūna”ntiādikaṃ vacanaṃ. Te lobhādayo hetū tesaṃ",
  "tika-abh08t0:533_1": "rūpānaṃ kusalāditaṃ kusalādibhāvaṃ na sādhenti na nipphādenti. Te hetū tesaṃ pana",
  "tika-abh08t0:533_2": "rūpānaṃ paccayā na ca na hontiyeva, tasmā kāraṇā kusalādīnaṃ dhammānaṃ kusalādittasādhako",
  "tika-abh08t0:533_3": "yo dhammo, so dhammo mūlaṭṭhoti mūlasabhāvo nāma samayaññunā samayavijānanasīlena",
  "tika-abh08t0:533_4": "viññunā gantabbo jānitabbo.",
  "tika-abh08t0:534_0": "547. Suppatiṭṭhitabhāvassa, sādhanenupakārako suppatiṭṭhitabhāvaṃ sādhanena upakārako",
  "tika-abh08t0:534_1": "yo attho, so attho hetūnaṃ lobhādīnaṃ mūlaṭṭho mūlasabhāvo iti ca gahaṇaṃ vibhāvinā viññātabbaṃ.",
  "tika-abh08t0:535_0": "548-9. Kusalākusalā hetū kusalā hetū, akusalā hetū, kriyāhetū sabbaso sabbappakārena",
  "tika-abh08t0:535_1": "sabbe kiriyāhetuyo ca sampayuttānaṃ pañcavokārabhūmiyaṃ sampayuttānaṃ dhammānaṃ aññamaññapaccayabhāvena",
  "tika-abh08t0:535_2": "hetupaccayataṃ yātā gatā. Taṃsamuṭṭhānānaṃ cittajarūpānañca hetupaccayataṃ yātā gatā,",
  "tika-abh08t0:535_3": "ete hetū catuvokārabhūmiyaṃ sampayuttānaṃ eva dhammānaṃ hetupaccayataṃ yātā gatā.",
  "tika-abh08t0:536_0": "550-1. Kāme vipākahetūpi attanā sampayuttānaṃ hetupaccayataṃ yātā, paṭisandhikkhaṇepi",
  "tika-abh08t0:536_1": "kaṭattārūpajātānaṃ kammajarūpānaṃ hetupaccayataṃ yātā, tasmā paṭisandhicittuppādakkhaṇeyeva",
  "tika-abh08t0:536_2": "kammajarūpānaṃ uppādo hoti, yasmā kāraṇā pavattiyaṃ cittajānañca rūpānaṃ hetupaccayataṃ gatā.",
  "tika-abh08t0:537_0": "552-5. Rūpe vipākahetū kāmāvacarabhūmiyaṃ hetuyo viya hetupaccayā honti, pañcavokāre",
  "tika-abh08t0:537_1": "lokuttaravipākahetavo cittajānaṃ rūpānañca sampayuttānañca pañcavokārabhūmiyaṃ hetupaccayā",
  "tika-abh08t0:537_2": "honti. Catuvokāre lokuttaravipākajā hetavo sampayuttānaṃ eva catuvokārabhūmiyaṃ hetupaccayā",
  "tika-abh08t0:537_3": "bhavanti. Itare catuvokāre arūpabhave vipākajā hetavo sampayuttānaṃ eva sabhūmiyaṃ",
  "tika-abh08t0:537_4": "attano bhūmiyaṃ arūpabhūmiyaṃ hetupaccayā honti. Hetuttho hetūnaṃ attho hetuyo ceva",
  "tika-abh08t0:537_5": "hetupaccayo ceva hetupaccayasambhavo hetupaccayuppatti, evameva evaṃ iminā pakārena.",
  "tika-abh08t0:537_6": "Sañjāto sukhahetu yassāti sañjātasukhahetu, tena viññeyyo.",
  "tika-abh08t0:538_0": "556-8. Chando cittañca vīriyaṃ vīmaṃsā cāti catudhādhipatī lokādhipatinā satthunā",
  "tika-abh08t0:538_1": "vuttā. Chandaṃ jeṭṭhakaṃ katvā cittassa uppattikālasmiṃ yo chando, so chandādhipati",
  "tika-abh08t0:538_2": "nāma, chandaṃ dhuraṃ katvā samādhikaraṇacittassa eseva nayo sesesupi ca tīsu mayā",
  "tika-abh08t0:538_3": "vuttato chandādhipatito sesesupi ca adhipatīsu. Yo dhammo jeṭṭhaṭṭhena upakārako,",
  "tika-abh08t0:538_4": "so dhammo adhipatīti adhipati nāma bhagavatā niddiṭṭho.",
  "tika-abh08t0:539": "559.",
  "tika-abh08t0:540": "Sumatimativibodhanaṃ vicittaṃ,",
  "tika-abh08t0:541": "Kumatimatindhanapāvakaṃ padhānaṃ;",
  "tika-abh08t0:542": "Imamatimadhuraṃ avedi yo yo,",
  "tika-abh08t0:543": "Jinavacanaṃ sakalaṃ avedi so so.",
  "tika-abh08t0:544_0": "Yo yo jano imaṃ abhidhammāvatāraṃ sumatimativibodhanaṃ sumatīnaṃ sundaramatīnaṃ paṇḍitānaṃ",
  "tika-abh08t0:544_1": "matiyā vibodhanakaraṃ vicittaṃ kumatīnaṃ kucchitamatīnaṃ bālānaṃ matiindhane padhānaṃ",
  "tika-abh08t0:544_2": "pāvakaṃ atimadhurakaraṃ avedi jāni, so so jano sakalaṃ jinavacanaṃ avedi jāni.",
  "tika-abh08t0:545": "Iti abhidhammāvatāraṭīkāya",
  "tika-abh08t0:546": "Pakiṇṇakaniddesavaṇṇanā niṭṭhitā.",
  "tika-abh08t0:547": "Aṭṭhamo paricchedo.",
  "tika-abh08t0:548": "9. Navamo paricchedo",
  "tika-abh08t0:549": "Puññavipākapaccayaniddesavaṇṇanā",
  "tika-abh08t0:550": "560-2.",
  "tika-abh08t0:551": "Bāttiṃsapākacittāni, lokikāneva yāni hi;",
  "tika-abh08t0:552": "Etesaṃ pākacittānaṃ, paṭisandhipavattisu.",
  "tika-abh08t0:553_0": "Yāni lokikāni eva bāttiṃsa pākacittāni honti, etesaṃ pākacittānaṃ puññāpuññādisaṅkhārā",
  "tika-abh08t0:553_1": "bhavādīsu yonigativiññāṇaṭṭhitisattāvāsesu paṭisandhipavattīsu yathā yena pakārena",
  "tika-abh08t0:553_2": "paccayā honti eva, imesaṃ vipākacittānaṃ tepi saṅkhārā bhavādīsu yonigativiññāṇaṭṭhitisattāvāsesu",
  "tika-abh08t0:553_3": "paṭisandhipavattīsu tathā tena pakārena vibhāvinā paṇḍitena viññātabbā. Tayo bhavā",
  "tika-abh08t0:553_4": "catasso ca yoniyo kāmabhavarūpabhavaarūpabhavavasena tayo bhavā, aṇḍajajalābujasaṃsedajaopapātikayonivasena",
  "tika-abh08t0:553_5": "catasso ca yoniyo, nirayagatitiracchānagatipetagatimanussagatidevagativasena gatipañcakaṃ,",
  "tika-abh08t0:553_6": "sandhisaññāya paṭisandhisaññāya nānattā nānābhāvato, kāyassāpi ca rūpakāyassāpi ca",
  "tika-abh08t0:553_7": "nānattā nānābhāvato kāmasugatiyo, nānā attā sabhāvo etassāti nānattā, nānatto rūpakāyo",
  "tika-abh08t0:553_8": "etesanti nānattakāyā, nānā sabhāvo etassāti nānattā, nānattāyeva saññā nānattasaññā,",
  "tika-abh08t0:553_9": "sā etesaṃ atthīti nānattasaññī nāma, paṭhamajjhānabhūmi ca caturāpāyabhūmiyo ca nānattakāyaekattasaññī",
  "tika-abh08t0:553_10": "nāma, dutiyajjhānabhūmi ekattakāyanānattasaññī nāma, tatiyajjhānabhūmivehapphalabhūmisuddhāvāsabhūmiyo",
  "tika-abh08t0:553_11": "ekattakāyaekattasaññī nāma, heṭṭhā ṭhitā rūpehi saddhiṃ sattaviññāṇaṭṭhitiyo, tiṭṭhanti",
  "tika-abh08t0:553_12": "viññāṇāni etthāti ṭhitiyo, viññāṇānaṃ ṭhitiyo viññāṇaṭṭhitiyo, viññāṇassa abhāvato",
  "tika-abh08t0:553_13": "asaññībhūmi na gayhate, catutthāruppabhūmi ca paṭuviññāṇābhāvato na gayhate. Sattāvāsavasena",
  "tika-abh08t0:553_14": "asaññībhūmiṃ, catutthāruppabhūmiñca pana gahetvā te sattāvāsā nava eva honti.",
  "tika-abh08t0:554_0": "563-8. Kāme puññābhisaṅkhārasaññitā aṭṭha cetanā pūrenti attano kārakaṃ pūrenti ca,",
  "tika-abh08t0:554_1": "ajjhāsayaṃ pujjañca bhavaṃ nibbattentīti puññāni, abhisaṅkharonti vipākaṃ, kammajarūpañcāti",
  "tika-abh08t0:554_2": "abhisaṅkhārā, puññāni eva abhisaṅkhārā puññābhisaṅkhārā, teyeva saññitā puññābhisaṅkhārasaññitā,",
  "tika-abh08t0:554_3": "kāme puññābhisaṅkhārasaññitā aṭṭha cetanā. Navannaṃ pākacittānaṃ upekkhāyuttāhetukamahāvipākavasena",
  "tika-abh08t0:554_4": "navannaṃ pākacittānaṃ kāmasugatiyaṃ pana nānā vattamānacetanākhaṇato paraṃ khaṇaṃ",
  "tika-abh08t0:554_5": "etassāti nānākhaṇaṃ, taṃ eva nānakkhaṇikaṃ, tameva kammaṃ nānakkhaṇikakammaṃ, vattamānacetanāto",
  "tika-abh08t0:554_6": "parā atītacetanāti attho. Balavā nissayapaccayo upanissayapaccayo, balavattho cettha",
  "tika-abh08t0:554_7": "upa-saddo, balavapaccayoti attho, nānakkhaṇikakammapaccayavasena balavapaccayavasena",
  "tika-abh08t0:554_8": "cāti attho. Dvedhā dvīhi pakārehi tesaṃ paṭisandhiyaṃ paccayā bhavanti, tā aṭṭha",
  "tika-abh08t0:554_9": "kāmāvacaramahākusalacetanā upekkhāsahitāhetumanoviññāṇadhātuyā vinā upekkhāsahagatāhetumanoviññāṇadhātuṃ",
  "tika-abh08t0:554_10": "vajjetvā parittapākānaṃ cakkhusotaghānajivhākāyasampaṭicchanasomanassayuttāhetukakusalavipākānaṃ",
  "tika-abh08t0:554_11": "dvedhā nānakkhaṇikakammūpanissayapaccayehi pavattiyaṃ paccayā honti. Tāyeva cetanā",
  "tika-abh08t0:554_12": "tā eva aṭṭha kāmāvacaramahākusalacetanā rūpabhave pañcannaṃ pākacittānaṃ kusalavipākacittānaṃ",
  "tika-abh08t0:554_13": "cakkhusotasampaṭicchanasomanassayuttaupekkhāyuttasantīraṇānaṃ dvedhā nānakkhaṇikakammūpanissayapaccayehi",
  "tika-abh08t0:554_14": "pavattiyaṃ paccayā honti. Aṭṭhannaṃ tu parittānaṃ, kāme duggatiyaṃ tathā aṭṭhannaṃ",
  "tika-abh08t0:554_15": "parittānaṃ kusalavipākānaṃ cakkhusotaghānajivhākāyasampaṭicchanānaṃ, dvinnaṃ santīraṇānañca",
  "tika-abh08t0:554_16": "pavatte pavattikkhaṇe paccayā honti, paṭisandhiyaṃ paṭisandhikkhaṇe pana paccayā",
  "tika-abh08t0:554_17": "na honti. Vuttappakārāva kāme sugatiyaṃ yathāvuttappakārāva aṭṭha kāmāvacaramahākusalacetanā",
  "tika-abh08t0:554_18": "kāmasugatiyaṃ tathā soḷasannaṃ kusalavipākānaṃ pavatte pavattikkhaṇe dvedhā nānakkhaṇikakammūpanissayapaccayehi",
  "tika-abh08t0:554_19": "paccayā honti, pavatte pavattikkhaṇe sattannaṃ kusalavipākānaṃ paccayā honti. Paṭisandhiyaṃ",
  "tika-abh08t0:554_20": "paṭisandhikkhaṇe navannaṃ kusalavipākacittānaṃ paccayā honti.",
  "tika-abh08t0:555_0": "569-74. Rūpe puññābhisaṅkhārā, rūpāvacarabhūmiyaṃ pañcannaṃ pākacittānaṃ paṭisandhiyaṃ",
  "tika-abh08t0:555_1": "paṭisandhikkhaṇe paccayā hontimāpuññasaṅkhārā, kāme duggatiyaṃ dvidhā ime apuññābhisaṅkhārā,",
  "tika-abh08t0:555_2": "imā kusalapaṭipakkhā uddhaccavajjā ekādasa cetanā kāmaduggatiyaṃ ekassa paṭisandhiviññāṇassa",
  "tika-abh08t0:555_3": "paṭisandhiyaṃ paṭisandhikkhaṇe dvidhā nānakkhaṇikakammūpanissayapaccayehi paccayā",
  "tika-abh08t0:555_4": "honti. Dvādasa akusalacetanā pavatte pavattikkhaṇe eva channaṃ cakkhusotaghānajivhākāyasampaṭicchanānaṃ",
  "tika-abh08t0:555_5": "akusalavipākānaṃ paccayā honti, paṭisandhiyaṃ paṭisandhikkhaṇe paccayā no honti.",
  "tika-abh08t0:555_6": "Sattannampi bhavanteva pavatte pavattikkhaṇe paṭisandhiyaṃ paṭisandhikkhaṇe akusalavipākāni",
  "tika-abh08t0:555_7": "sattannaṃ cakkhusotaghānajivhākāyasampaṭicchanasantīraṇānaṃ paccayā bhavanti. Kāme",
  "tika-abh08t0:555_8": "sugatiyaṃ tesaṃ, sattannampi tatheva ca dvādasākusalacetanā kāme sugatiyaṃ tatheva",
  "tika-abh08t0:555_9": "ca tesaṃ sattannaṃ akusalavipākānaṃ pavatte pavattikkhaṇe paccayā honti, paṭisandhiyaṃ",
  "tika-abh08t0:555_10": "paṭisandhikkhaṇe paccayā na honti. Viññāṇānaṃ catunnampi, tesaṃ rūpabhave tathā tāyeva",
  "tika-abh08t0:555_11": "dvādasākusalacetanā rūpabhave tesaṃ catunnaṃ akusalavipākānaṃ cakkhusotasampaṭicchanasantīraṇasaṅkhātānaṃ",
  "tika-abh08t0:555_12": "viññāṇānaṃ tathā pavatte pavattikkhaṇe paccayā honti, paṭisandhiyaṃ paṭisandhikkhaṇe",
  "tika-abh08t0:555_13": "paccayā na honti. So ca kāmabhaveniṭṭharūpādiupaladdhiyaṃ so ca apuññābhisaṅkhāro",
  "tika-abh08t0:555_14": "kāmabhave aniṭṭharūpādiupaladdhiyaṃ amanāparūpādīni ārammaṇāni upaladdhiyaṃ tesaṃ",
  "tika-abh08t0:555_15": "catunnaṃ apuññajānaṃ viññāṇānaṃ paccayo hoti. Hi saccaṃ “so ca kāmabhaveniṭṭha-rūpādiupaladdhiya”ntiādikaṃ",
  "tika-abh08t0:555_16": "vacanaṃ. Aniṭṭharūpādayo nāma visayā brahmaloke na vijjare na vijjanti.",
  "tika-abh08t0:556_0": "575-6. Tathevāneñjasaṅkhāro na iñjati na phandati na calatīti āneñjaṃ, āneñjañca",
  "tika-abh08t0:556_1": "taṃ saṅkhāro cāti āneñjasaṅkhāro, tathā eva āneñjasaṅkhāro arūpāvacarabhūmiyaṃ catunnaṃ",
  "tika-abh08t0:556_2": "pākacittānaṃ pavatte pavattikkhaṇe paṭisandhiyaṃ paṭisandhikkhaṇe paccayo hoti. Bhavesvete",
  "tika-abh08t0:556_3": "bhavesu ete vuttappakārā paccayā vuttappakārena paṭisandhipavattīsu yathā ca yena",
  "tika-abh08t0:556_4": "yena ca pakārena nānakkhaṇikakammūpanissayapaccayehi paccayā honti, tena paccayā",
  "tika-abh08t0:556_5": "tathā tena tena pakārena vibhāvinā vijānantena paṇḍitena ñeyyā.",
  "tika-abh08t0:557_0": "577. Eseva ca nayo ñeyyo, yoniādīsu yonigativiññāṇaṭṭhitisattāvāsesu eseva ca nayo",
  "tika-abh08t0:557_1": "bhavesu mayā vutto eva nayo paṇḍitena ñeyyo. Tatridaṃ tatra bhavesu ādito paṭṭhāya",
  "tika-abh08t0:557_2": "vuttaṃ idaṃ vacanaṃ mukhamattanidassanaṃ upāyamattadīpanaṃ hoti.",
  "tika-abh08t0:558_0": "578-81. Avisesena puññābhi-saṅkhāro dvibhavesupi kāmapuññābhisaṅkhāravasena, rūpapuññābhisaṅkhāravasena",
  "tika-abh08t0:558_1": "ca puññābhisaṅkhāro avisesena samānabhāvena dvīsu bhavesu kāmarūpabhavesu paṭisandhiṃ",
  "tika-abh08t0:558_2": "datvā so saṅkhāro sabbapākaṃ janeti nibbatteti. Tathā catūsu viññeyyo, aṇḍajādīsu",
  "tika-abh08t0:558_3": "yonisu dvibhavesu puññābhisaṅkhāro viya tathā catūsu aṇḍajādīsu so puññābhisaṅkhāro",
  "tika-abh08t0:558_4": "paṇḍitena ñeyyo. “Aṇḍajādīsū”ti vacanaṃ padumapaccekabuddhānaṃ manussattaṃ sandhāya",
  "tika-abh08t0:558_5": "vuttaṃ. Bahudevamanussānaṃ vasena dvīsu gatīsu eva ca tathā so puññābhisaṅkhāro paṇḍitena",
  "tika-abh08t0:558_6": "ñeyyo. Tathā nānattakāyādi-viññāṇānaṃ ṭhitīsupi nānattakāyanānattasaññīnānattakaāyaekattasaññī",
  "tika-abh08t0:558_7": "ekattakāyanānattasaññī ekattakāyaekattasaññīnaṃ vasena catūsu viññāṇaṭṭhitīsu so",
  "tika-abh08t0:558_8": "puññābhisaṅkhāro paṇḍitena ñeyyo. Nānattakāyanānattasaññīnānattakāyaekattasaññīekattakāyanānattasaññīekattakāyaekattasaññīnaṃ",
  "tika-abh08t0:558_9": "vasena vuttappakārasmiṃ catubbidhe sattāvāse tathā so puññābhisaṅkhāro paṇḍitena",
  "tika-abh08t0:558_10": "ñeyyo. Evaṃ iminā mayā vuttappakārena puññābhisaṅkhāro bhavādīsu bhavayonigativiññāṇaṭṭhitisattāvāsesu",
  "tika-abh08t0:558_11": "yathārahaṃ soḷasannaṃ kāmakusalapākānaṃ, pañcannaṃ rūpapākānañcāti ekavīsatipākānaṃ",
  "tika-abh08t0:558_12": "dvidhā nānakkhaṇikakammūpanissayapaccayena paccayo hoti.",
  "tika-abh08t0:559_0": "582-3. Kāme apuññasaṅkhāro kāmabhave aṇḍajajalābujasaṃsedajaopapātikayonivasena aṇḍajādīsu",
  "tika-abh08t0:559_1": "yonīsu nirayagatipetagatitiracchānagativasena tīsu gatīsu nānattakāyaekattasaññīvasena",
  "tika-abh08t0:559_2": "ekissā viññāṇaṭṭhitiyā nānattakāyaekattasaññīvasena ca ekasmiṃ pana sattāvāse dvidhā",
  "tika-abh08t0:559_3": "nānakkhaṇikakammūpanissayapaccayehi pavatte pavattikkhaṇe paṭisandhiyaṃ paṭisandhikkhaṇe",
  "tika-abh08t0:559_4": "so apuññābhisaṅkhāro paccayo hoti.",
  "tika-abh08t0:560_0": "584-6. Tathevāneñjasaṅkhāro tathā eva āneñjasaṅkhāro, ekārūpabhave ekasmiṃ arūpabhave",
  "tika-abh08t0:560_1": "ekissā opapātikayoniyā ceva ekissā devagatiyāpi ca ākāsānañcāyatanabhūmi viññāṇañcāyatanabhūmi",
  "tika-abh08t0:560_2": "ākiñcaññāyatanabhūmivasena tīsu eva cittaṭṭhitīsu catunnaṃ arūpabhūmīnaṃ vasena catubbidhe",
  "tika-abh08t0:560_3": "sattāvāse catunnaṃ arūpapākacittānaṃ dvedhā nānakkhaṇikakammopanissayapaccayehi so",
  "tika-abh08t0:560_4": "āneñjābhisaṅkhāro paccayo hoti. Paṭisandhipavattīnaṃ, vasenevaṃ bhavādīsu evaṃ iminā",
  "tika-abh08t0:560_5": "mayā vuttappakārena paṭisandhipavattīnaṃ vasena bhavādīsu yathā ye saṅkhārā esaṃ",
  "tika-abh08t0:560_6": "pākacittānaṃ paccayā honti, tathā te saṅkhārā evaṃ iminā mayā vuttappakārena paṇḍitena vijānitabbā.",
  "tika-abh08t0:561_0": "587-90. Na rūpārūpadhammānaṃ, saṅkanti pana vijjati rūpadhammānaṃ, cittacetasikasaṅkhātānaṃ",
  "tika-abh08t0:561_1": "nāmadhammānañca saṅkanti pana saṅkamanaṃ pana na vijjati. Saṅkantibhāve asati atītabhavato",
  "tika-abh08t0:561_2": "idha imasmiṃ bhave rūpadhammānaṃ saṅkamanabhāve asati paṭisandhicittaṃ kathaṃ kena",
  "tika-abh08t0:561_3": "pakārena siyā bhaveyya? Natthi cittassa saṅkanti, atītabhavato idha imasmiṃ bhave",
  "tika-abh08t0:561_4": "cittassa saṅkanti saṅkamanaṃ natthi, tato atītabhavato atītaṃ hetuṃ vinā vajjetvā",
  "tika-abh08t0:561_5": "idha imasmiṃ bhave cittassa pātubhāvo na vijjati. Suladdhapaccayaṃ rūpārūpamattaṃ",
  "tika-abh08t0:561_6": "suṭṭhu laddhapaccayaṃ rūpanāmamattaṃ jāyati. Evaṃ iminā mayā vuttappakārena paccayaṃ",
  "tika-abh08t0:561_7": "labhitvā uppajjamānaṃ rūpārūpamattaṃ rūpanāmamattaṃ jāyati. Evaṃ iminā mayā vuttappakārena",
  "tika-abh08t0:561_8": "paccayaṃ labhitvā uppajjamānaṃ rūpārūpamattaṃ bhavantaraṃ aññabhavaṃ paṭisandhiṃ",
  "tika-abh08t0:561_9": "upeti upagacchati. Iti vacanaṃ samaññāya lokiyavohārena pavuccate, satto vā natthi,",
  "tika-abh08t0:561_10": "satto jīvoti vevacanaṃ, attā vāpi na vijjati.",
  "tika-abh08t0:562_0": "591-9. Tassidaṃ pākaṭaṃ katvā, paṭisandhikkamaṃ pana tassa sattassa idaṃ paṭisandhikkamaṃ",
  "tika-abh08t0:562_1": "sudubbudhaṃ atidubbijānaṃ pākaṭaṃ katvā ahaṃ dassayissāmi, tametaṃ paṭisandhikkamaṃ",
  "tika-abh08t0:562_2": "sādhu sādhukaṃ nibodhatha, sādhu sādhukaṃ manasi karotha, vividhesu ārammaṇesu lobhavasena",
  "tika-abh08t0:562_3": "cittaṃ anāmetvā vajiramañjūsāya anagghamaṇiratanaṃ pakkhipanto viya citte ṭhapetvāti",
  "tika-abh08t0:562_4": "attho. Atītasmiṃ bhave tassa, āsannamaraṇassa hiito bhavato atītasmiṃ bhave āsannamaraṇassa",
  "tika-abh08t0:562_5": "tassa sarīrasmiṃ ātape pakkhittaṃ haritaṃ tālapaṇṇaṃ viya sussamāne sati cakkhundriyādike",
  "tika-abh08t0:562_6": "indriye naṭṭhe hadayavatthumattasmiṃ ṭhite kāyappasādike viññāṇe tasmiṃ khaṇe vatthusannissitaṃ",
  "tika-abh08t0:562_7": "hadayavatthunissitaṃ. “Citta”nti vacanaṃ bhavaṅgamanodvārāvajjanajavanaṃ sandhāya",
  "tika-abh08t0:562_8": "vuttanti veditabbaṃ. Pubbānusevitanti ito kālā pubbakāle tena pana anusevitaṃ anuciṇṇaṃ",
  "tika-abh08t0:562_9": "puññaṃ kammaṃ vā apuññaṃ eva vā kammaṃ kammanimittaṃ gatinimittaṃ vā kammaphalena",
  "tika-abh08t0:562_10": "dvāresu paccupaṭṭhitaṃ ālambitvā manodvārāvajjanajavanavasena sevitacittaṃ pavattati.",
  "tika-abh08t0:562_11": "Evaṃ iminā mayā vuttappakārena pavattamānaṃ taṃ viññāṇaṃ taṃ javanacittaṃ laddhapaccayaṃ",
  "tika-abh08t0:562_12": "laddhārammaṇapaccayaṃ. Avijjāya paṭicchannādīnave visayeti akusalajavane javite tassa",
  "tika-abh08t0:562_13": "javanassa avijjāya appaṭicchannadose tasmiṃ kammādike ārammaṇe kusalajavane javite",
  "tika-abh08t0:562_14": "tato cittavīthito pubbabhāge pavattāya avijjāya paṭicchannadose tasmiṃ kammādike",
  "tika-abh08t0:562_15": "ārammaṇe. Taṇhāti akusalajavanena sahajo lobho, akusalajavane vā javite tato vīthicittato",
  "tika-abh08t0:562_16": "pubbabhāge pavatto lobho taṇhā. Nametīti aññaṃ ārammaṇaṃ aggāhāpetvā daḷhaggāhavasena",
  "tika-abh08t0:562_17": "taṃ eva kammanimittagatinimittasaṅkhātaṃ ārammaṇaṃ gaṇhāpetīti attho. Sahajā saṅkhārā",
  "tika-abh08t0:562_18": "pana tassa cittassa sahajā ekato jātā cetanā pana tasmiṃ yevārammaṇe khipanti pavattanti.",
  "tika-abh08t0:562_19": "Imasmiṃ paccuppannabhave ekasantativasā pavattāya taṇhāya namīyamānaṃ taṃ viññāṇaṃ",
  "tika-abh08t0:562_20": "orimā tīramhā rajjukaṃ ālambitvā mātikātikkamo puriso viya etaṃ purimaṃ nissayabhūtaṃ",
  "tika-abh08t0:562_21": "hadayavatthuṃ jahati chaḍḍeti, cuticittaṃ uppajjitvā nirujjhatīti attho. Aparaṃ kammasambhūtaṃ",
  "tika-abh08t0:562_22": "nissayaṃ aparaṃ aññakammato sambhūtaṃ nissayabhūtaṃ hadayavatthuṃ labhitvā vā alabhitvāpi",
  "tika-abh08t0:562_23": "vā ārammaṇādīhi paccayehi taṃ paṭisandhisaṅkhātaṃ mānasaṃ pavattati. “Labhitvā”ti",
  "tika-abh08t0:562_24": "vacanaṃ kāmarūpabhavaṃ sandhāya vuttaṃ. “Alabhitvā”ti vacanaṃ arūpabhavaṃ sandhāya",
  "tika-abh08t0:562_25": "vuttaṃ. Ettha etesu cittesu purimaṃ “jahatī”ti vacanena vuttañceva cittaṃ, cuticittaṃ",
  "tika-abh08t0:562_26": "pacchimaṃ “ārammaṇādīhi paccayehi pavattatī”ti vacanena vuttañceva cittaṃ paṭisandhicittaṃ",
  "tika-abh08t0:562_27": "paṇḍitena veditabbaṃ.",
  "tika-abh08t0:563_0": "600-6. Tadetaṃ taṃ etaṃ paṭisandhicittaṃ purimā bhavato idha imasmiṃ pacchimabhave",
  "tika-abh08t0:563_1": "nāpi āgataṃ, kammādiñca hetuṃ vinā vajjetvā paṭisandhicittaṃ pātubhūtaṃ na ceva taṃ",
  "tika-abh08t0:563_2": "ettha etasmiṃ vacane etassa paṭisandhicittassa purimā bhavato idha imasmiṃ paccuppannabhave",
  "tika-abh08t0:563_3": "anāgamane atītabhavahetūhi atītabhave kammādipaccayehi etassa paṭisandhicittassa",
  "tika-abh08t0:563_4": "sambhave. Paṭighosadīpamuddādī, bhavantettha nidassanā ettha etasmiṃ tassa paṭisandhicittassa",
  "tika-abh08t0:563_5": "atītabhavato anāgamane atītabhave hetūhi sambhave paṭighosadīpamuddādiatthanidassanā",
  "tika-abh08t0:563_6": "upamā bhavanti. Aññatra aññasmiṃ paṭighosādīnaṃ atthānaṃ pavattiṭṭhāne āgantvā saddādihetukā",
  "tika-abh08t0:563_7": "saddādayo paccayā honti yathā. Idaṃ vuttaṃ hoti – imasmiṃ ṭhāne janehi pavattāpitā",
  "tika-abh08t0:563_8": "saddadīpamuddādayo atthā pabbatantarādīsu aññesu ṭhānesu pavattānaṃ paṭighosadīpamuddādīnaṃ",
  "tika-abh08t0:563_9": "atthānaṃ hetukā honti. Tesu saddādīsu paccayesu santesu ye te paṭighosādayo honti,",
  "tika-abh08t0:563_10": "asantesu na honti yathā, evameva ca viññāṇaṃ atītabhavato paccuppannabhavaviññāṇavasena",
  "tika-abh08t0:563_11": "pavattaṃ viññāṇaṃ vibhāvinā veditabbaṃ. Santānabandhato santānabandhavasena ekatā",
  "tika-abh08t0:563_12": "atītabhavapaccuppannabhavaviññāṇavasena pavattassa viññāṇassa ekībhāvo natthi, nānatāpi",
  "tika-abh08t0:563_13": "tassa viññāṇassa nānābhāvopi paccekabhāvo api. Sati santānabandhe tu, ekantenekatā",
  "tika-abh08t0:563_14": "siyā santānabandhe sati ekantena tassa viññāṇassa ekatā ekībhāvo siyā bhaveyya, khīrasabhāvato",
  "tika-abh08t0:563_15": "paggharaṇasabhāvato khīrato sambhūtaṃ ghanasabhāvaṃ kadācipi kismiñcipi kāle na bhaveyya,",
  "tika-abh08t0:563_16": "sabbadā paggharaṇasabhāvakhīrameva bhaveyyāti attho. Athāpi aparo nayopi sā ekantanānatā",
  "tika-abh08t0:563_17": "tassa viññāṇassa so ekantanānābhāvo yadi bhaveyya, khīrasāmiko so puggalo dadhisāmi",
  "tika-abh08t0:563_18": "na bhaveyya. Khīrakāle khīrassa issarabhūto sāmiko paggharaṇasabhāvaṃ jahitvā dadhissa",
  "tika-abh08t0:563_19": "uppajjamānakāle tassa dadhissa issaro na bhaveyya, tato khīrasāmiko añño puggalo",
  "tika-abh08t0:563_20": "tassa dadhissa anissaro asāmiko bhaveyyāti attho. Yasmā kāraṇā ettha etasmiṃ paṭisandhikkamavinicchaye",
  "tika-abh08t0:563_21": "ekantaekatāpi vā ekantanānatāpi vā samayaññunā viññunā na ceva upagantabbā.",
  "tika-abh08t0:564_0": "607-10. Evaṃ iminā mayā vuttappakārena asaṅkantipātubhāve saṅkantipātubhāvarahite",
  "tika-abh08t0:564_1": "bhave sati imasmiṃ manussattabhāve khandhādisamatā abhisambhūtā ye khandhā honti,",
  "tika-abh08t0:564_2": "etesaṃ idha imasmiṃ manussattabhāve niruddhattā idha imasmiṃ manussattabhāve janehi",
  "tika-abh08t0:564_3": "katassa tassa kammassa phalahetuno phalassa paccayabhūtassa parattha parasmiṃ loke",
  "tika-abh08t0:564_4": "āgamato ceva evaṃ aññassa sattassa aññato kammato hi tato sattato aññena sattena",
  "tika-abh08t0:564_5": "katato aññato ceva kammato taṃ phalaṃ siyā bhaveyya, “aññassa sattassā”ti vacanena",
  "tika-abh08t0:564_6": "titthiyasattassapi kammaṃ aññassa ca phalaṃ dadeyyāti attho, tasmā kāraṇā etaṃ sabbaṃ",
  "tika-abh08t0:564_7": "eva ca tumhehi vuttavidhānaṃ na sundaraṃ. Etthāhāti etasmiṃ ṭhāne ṭhatvā codako āha",
  "tika-abh08t0:564_8": "– nanu evaṃ “asaṅkantipātubhāve bhave satī”tiādikaṃ vacanaṃ niyatīti? Vuccate – santāne",
  "tika-abh08t0:564_9": "yaṃ phalaṃ etaṃ ekasmiṃ santāne pavattamānaṃ yaṃ etaṃ phalaṃ aññassa sattassa na",
  "tika-abh08t0:564_10": "hoti, aññato kammato na ca hoti, bījānaṃ abhisaṅkhāro etassatthassa “ekasmiṃ santāne”tiādikassa",
  "tika-abh08t0:564_11": "etassa atthassa sādhako nipphādako hoti.",
  "tika-abh08t0:565_0": "611-5. Ekasmiṃ pana santāne, vattamānaṃ phalaṃ pana aññassa sattassāpi vā na hoti,",
  "tika-abh08t0:565_1": "taṃ phalaṃ aññato kammato na hoti. Bījānaṃ abhisaṅkhāro etassatthassa “ekasmiṃ pana",
  "tika-abh08t0:565_2": "santāne”tiādikassa etassa atthassa sādhako nipphādako hoti, bījānaṃ abhisaṅkhāre",
  "tika-abh08t0:565_3": "madhuādinā vatthunā janehi kate tassa bījassa santāne paṭhamaṃ laddhapaccayo paṭhamaṃ",
  "tika-abh08t0:565_4": "laddhamadhuādipaccayo tassa bījassa phalaṃ kālantare madhuādinā bījābhisaṅkharaṇato",
  "tika-abh08t0:565_5": "aññasmiṃ kāle madhuro hoti. Hi saccaṃ “bījānaṃ abhisaṅkhāre”tiādikaṃ vacanaṃ. Tāni",
  "tika-abh08t0:565_6": "hi tāni eva paṭhamaṃ madhuādinā janehi ropitāni bījāni abhisaṅkharaṇato kālantare",
  "tika-abh08t0:565_7": "madhurabhāvaṃ phalampi vā phalaṭṭhaṃ vā na pāpuṇanti. Evaṃ iminā pakārena idaṃ mayā",
  "tika-abh08t0:565_8": "vuttaṃ “ekasmiṃ pana santāne”tiādikaṃ vacanaṃ paṇḍitena ñeyyaṃ. Api ca aparo nayo.",
  "tika-abh08t0:565_9": "Bālakāle taruṇakāle tena taruṇena payuttena vijjāsipposadhādinā kammenāpi tassa vuddhakālasmiṃ",
  "tika-abh08t0:565_10": "phaladānasīlena ayaṃ “ekasmiṃ pana santāne”tiādiko attho paṇḍitena dīpetabbo.",
  "tika-abh08t0:566_0": "616-20. Codako punāha – evaṃ santepi taṃ kammaṃ evaṃ iminā mayā vuttappakārena kamme",
  "tika-abh08t0:566_1": "santepi saṃvijjamānepi taṃ kammaṃ etasmiṃyeva khaṇe vijjamānampi vā phalassa paccayo",
  "tika-abh08t0:566_2": "hoti. Atha vāvijjamānakaṃ paccayo na bhaveyya. Etasmiṃyeva khaṇe avijjamānakaṃ kammaṃ",
  "tika-abh08t0:566_3": "vā phalassa paccayo hoti. Sace yadi vijjamānaṃ phalassa paccayo hoti, tappavattikkhaṇe",
  "tika-abh08t0:566_4": "pana tassa kammassa pavattikkhaṇe tassa kammassa vijjamānakāle pana hetunā kammeneva",
  "tika-abh08t0:566_5": "saddhiṃ pākena bhavitabbaṃ. Atha vā aparo nayo. Vijjamānaṃ niruddhaṃ kammaṃ vipākassa",
  "tika-abh08t0:566_6": "paccayo yadi bhaveyya, pavattikkhaṇato tassa kammassa pavattikkhaṇato pubbe vā kāle,",
  "tika-abh08t0:566_7": "tassa kammassa pavattikkhaṇato pacchā vā avijjamānakāleti attho. Niccaphalaṃ siyāti",
  "tika-abh08t0:566_8": "sabbadā kammapaccayavirahitaṃ phalaṃ siyāti attho. Ācariyena vuccate – “lobhaṃ, bhikkhave,",
  "tika-abh08t0:566_9": "pajahatha, sotāpattipaṭilābhāya ahameva pāṭibhogo”tiādīsu pāṭhesu pāṭibhogo viya",
  "tika-abh08t0:566_10": "kammaṃ daṭṭhabbaṃ. Sotāpattiphalaṃ viya kammato sambhūtaṃ phalaṃ daṭṭhabbaṃ. Kaṭattāyeva",
  "tika-abh08t0:566_11": "janehi kaṭattāyeva taṃ kammaṃ phalassa paccayo hoti, assa vijjamānattaṃ na ca hoti,",
  "tika-abh08t0:566_12": "tassa avijjamānassa kammassa vijjamānatā vā na ca neva hoti.",
  "tika-abh08t0:567_0": "621. Abhidhammāvatāroyaṃ abhidhammāvatāro ayaṃ paramatthappakāsano bhūtatthadīpano",
  "tika-abh08t0:567_1": "sotūnaṃ puggalānaṃ pītibuddhivivaḍḍhano paṇḍitehi vividhesu ārammaṇesu cittaṃ anāmetvā",
  "tika-abh08t0:567_2": "sakkaccena manasikārena sotabbo.",
  "tika-abh08t0:568": "Iti abhidhammāvatāraṭīkāya",
  "tika-abh08t0:569": "Puññavipākapaccayaniddesavaṇṇanā niṭṭhitā.",
  "tika-abh08t0:570": "Navamo paricchedo.",
  "tika-abh08t0:571": "10. Dasamo paricchedo",
  "tika-abh08t0:572": "Rūpavibhāgavaṇṇanā",
  "tika-abh08t0:573_0": "622. Vuttamādimhi yaṃ rūpaṃ, cittajānamanantaraṃ yaṃ rūpaṃ cittacetasikānaṃ anantaraṃ",
  "tika-abh08t0:573_1": "ādimhi pakaraṇādimhi “cittaṃ cetasikaṃ rūpa”ntiādinā vacanena ācariyena vuttaṃ, ito",
  "tika-abh08t0:573_2": "paraṃ idāni tassa rūpassa vibhāvanaṃ samāsena saṅkhepena karissaṃ.",
  "tika-abh08t0:574_0": "623. Yaṃ ruppatīti rūpanti yaṃ dhammajātaṃ ruppati sītādinā viruddhapaccayena vikāramāpajjati.",
  "tika-abh08t0:574_1": "Tathā rūpayatīti rūpaṃ yaṃ dhammajātaṃ vaṇṇavikāramāpajjamānaṃ hadayaṅgatabhāvaṃ",
  "tika-abh08t0:574_2": "ajjhāsayaṃ pakāseti, iti tasmā rūpaṃ, kiṃ taṃ? Vaṇṇāyatanaṃ. Rūpārūpabhavātīto, surūpo",
  "tika-abh08t0:574_3": "rūpamabrvi bhagavā rūpārūpabhavaatīto surūpo rūpaṃ abrvi kathesi.",
  "tika-abh08t0:575": "625-6. Mahābhūtenāti mahanto bhūto uppatti etassāti mahābhūto, tena. Vañcakattā mahābhūtasamāti vā.",
  "tika-abh08t0:576": "630. Nirupādānamānasoti upādānavirahitacitto.",
  "tika-abh08t0:577": "633. Tassa sampattīti tassa kiccassa sampatti.",
  "tika-abh08t0:578": "634. Upabrūhanarasāti vaḍḍhanakiccā.",
  "tika-abh08t0:579": "637. Āsayānusaye ñāṇanti ettha āsayo nāma",
  "tika-abh08t0:580": "Sassatucchedadiṭṭhī ca, khantī saccānulomikaṃ;",
  "tika-abh08t0:581": "Yathābhūtañca yaṃ ñāṇaṃ, etaṃ āsayasadditaṃ.",
  "tika-abh08t0:582_0": "Atthīti kho, kaccāna, ayameko anto, anto kho, kaccāna, atthi iti ayaṃ eko anto koṭṭhāso,",
  "tika-abh08t0:582_1": "ayaṃ sassatadiṭṭhi. Natthīti kho, kaccāna, ayaṃ dutiyo anto, ayaṃ ucchedadiṭṭhi.",
  "tika-abh08t0:582_2": "Khantī saccānulomikanti catunnaṃ saccānaṃ anulomikañāṇaṃ, saṅkhārupekkhāñāṇanti attho.",
  "tika-abh08t0:582_3": "Yathābhūtañca yaṃ ñāṇanti sappaccayanāmarūpadassanaṃ ñāṇaṃ. Etaṃ āsayasadditanti",
  "tika-abh08t0:582_4": "etaṃ āsayaṃ iti kathitaṃ. Evaṃ vuttappakārena āsaye ñāṇaṃ nāma. Anusayo nāma diṭṭhānusayādayo",
  "tika-abh08t0:582_5": "anusayā satta. Indriyānaṃ paropareti pare adhikabhāvena opare ca tikkhānubhāvena",
  "tika-abh08t0:582_6": "ayaṃ satto tikkhasaddhindriyo mudusaddhindriyo hīnasaddhindriyoti attho. Samādhindriyādīsupi",
  "tika-abh08t0:582_7": "eseva nayo. Iti sattānaṃ indriyānaṃ paraopare ñāṇaṃ.",
  "tika-abh08t0:583": "638. Sabbaññutā ñāṇanti tihetukakāmāvacarakriyācatukkaṃ gahetabbaṃ.",
  "tika-abh08t0:584": "641. Akkhikūṭehi matthaluṅgena paricchinno antato.",
  "tika-abh08t0:585": "645. Bhāvasambhavasaṇṭhānāti itthipumasambhavabhūtavaṇṇāyatanaṃ.",
  "tika-abh08t0:586": "647. Ete dasa catusamuṭṭhānā sambhārā catūhi paccayehi cattālīsa bhavanti.",
  "tika-abh08t0:587": "652. Niviṭṭheti patiṭṭhite.",
  "tika-abh08t0:588": "658. Ubbiadhikānaṃ pathavīadhikānaṃ.",
  "tika-abh08t0:589": "660-2. Visese satīti nissayabhūtānaṃ catunnaṃ visese sati, sabbaso sabbesaṃ visesaparikappanaṃ pahāya eva kammavisesena pasādānaṃ visesatā ñeyyā.",
  "tika-abh08t0:590": "663. Saddīyatīti uccārīyate. Rasantīti assādenti.",
  "tika-abh08t0:591": "668. Paratoti paṭhamakappato aparabhāge paṭisandhiyaṃ bhāvadvayaṃ samuṭṭhātīti viññeyyaṃ. “Pavattepi samuṭṭhāyā”tiādikaṃ soṇakumārādayo sandhāya vuttaṃ.",
  "tika-abh08t0:592": "672. Na taṃ byañjanakāraṇanti taṃ indriyadvayaṃ byañjanassa kāraṇaṃ na siyā. Tassāti byañjanassa.",
  "tika-abh08t0:593": "674. Ubbāhananti nīharaṇaṃ.",
  "tika-abh08t0:594": "676-7. Annapānādikaṃ vatthu yaṃ kammajaṃ aggiṃ harati, kevalaṃ ekaṃ hutvā taṃ annapānādikaṃ vatthu jīvitaṃ pana pāletuṃ na ca sakkoti. Ekato jīvitaṃ pāletuñca sakkonti.",
  "tika-abh08t0:595_0": "Kāyena rūpakāyena attano bhāvaṃ viññāpentānaṃ bhāvo kāyaggahaṇānusārena kāyaggahaṇassa",
  "tika-abh08t0:595_1": "anucintanena gahitāya vāyodhātuvikārasaṅkhātāya etāya dhammajātiyā paṇḍitehi viññāyate.",
  "tika-abh08t0:595_2": "Itipi tasmā kāyaviññatti.",
  "tika-abh08t0:596": "681. Ekāvajjanavīthiyaṃ heṭṭhā chahi cittehi vāyodhātusamuṭṭhitaṃ upatthambhaṃ labhitvā.",
  "tika-abh08t0:597": "684. Saha saddena vāti saddena saheva.",
  "tika-abh08t0:598_0": "690-1. Etāsaṃ pana lahutādīnaṃ tissannaṃ pavattiyaṃ nidassanaṃ kamato ārogyaṃ lahutā,",
  "tika-abh08t0:598_1": "madditaṃ dhammaṃ mudutā, dhantahemaṃ kammaññatā hoti. Lahutādittayaṃ pana kammaṃ",
  "tika-abh08t0:598_2": "kātuṃ na sakkoti, āhārādittayaṃyeva lahutādittayaṃ karoti yasmā, tato taṃ tijaṃ nāma.",
  "tika-abh08t0:599_0": "693. Vuttamākāranānattāti ettha ākāranānattā nāma ācayākāraanubandhatākāravasena",
  "tika-abh08t0:599_1": "vuttaṃ. Veneyyānaṃ vasena vāti eke veneyyā ācayavasena jātirūpaṃ jānanti, eke anubandhatāvasena",
  "tika-abh08t0:599_2": "jānanti. Iti veneyyānaṃ jānanavasena jātirūpaṃ dvidhā vuttaṃ.",
  "tika-abh08t0:600": "694. Sabhāvānapagame attano sabhāvassa anapagame sati.",
  "tika-abh08t0:601_0": "Te middharūpavādācariyā paṭikkhipitabbā. Kathaṃ? Addhā munisi sambuddho, natthi nīvaraṇā",
  "tika-abh08t0:601_1": "tavāti yo tvaṃ addhā ekantena muni asi sambuddho asi nīvaraṇā dhammā tava tuyhaṃ",
  "tika-abh08t0:601_2": "natthi, iti vacane sace middhaṃ nīvaraṇaṃ rūpe paviṭṭhaṃ siyā. Bhagavatā rūpakāyassa",
  "tika-abh08t0:601_3": "vijjamānattā “natthi nīvaraṇā tavā”ti vacanaṃ vattabbaṃ siyā. Thinamiddhanīvaraṇaṃ",
  "tika-abh08t0:601_4": "avijjānīvaraṇena saha nīvaraṇañceva hoti, nīvaraṇasampayuttañca hoti. Iti sampayuttavacanato",
  "tika-abh08t0:601_5": "sampayuttassa rūpassa abhāvato tampi na vattabbaṃ siyā. Na purejātapaccayāti aññamaññapaccayāti",
  "tika-abh08t0:601_6": "attho. Sace thinamiddhaṃ rūpaṃ siyā, kathaṃ arūpepi aññamaññaṃ siyā, na siyāti attho.",
  "tika-abh08t0:601_7": "Arūpepi kāmacchandanīvaraṇaṃ paṭicca thinamiddhanīvaraṇaṃ uppajjati. Iti vacanena",
  "tika-abh08t0:601_8": "ca na middharūpaṃ siyā, arūpe kathaṃ siyāti attho. Arūpameva middhaṃ iti paṭikkhipitabbā.",
  "tika-abh08t0:601_9": "Arūpepi etassa middhassa uppattiyā sādhakavacanato niṭṭhaṃ ettha ca avagantabbaṃ “arūpa”nti viññunā.",
  "tika-abh08t0:602_0": "705-6. Kammena vīsati rūpāti aṭṭhindriyavatthuaṭṭhāvinibbhogasantatūpacayākāsā kammajā.",
  "tika-abh08t0:602_1": "Cetasā viññattidvayasaddalahutādittayaavinibbhogasantatūpacayākāsā cittajā. Utunā",
  "tika-abh08t0:602_2": "saddalahutādittayaavinibbhogasantatūpacayākāsā utujā. Āhārato lahutādittayaavinibbhogasantatūpacayākāsā āhārajā.",
  "tika-abh08t0:603_0": "707-17. Jāyeyyuṃ yadi tānipīti tāni jaratāaniccatārūpā yadi jāyeyyuṃ, evaṃ sante",
  "tika-abh08t0:603_1": "tu tesaṃ jaratāaniccatā bhedā siyuṃ. Hi saccaṃ vacanaṃ pāko na paccati, bhedo vā",
  "tika-abh08t0:603_2": "na ca bhijjati yasmā, tasmā tesaṃ pākabhedā siyunti, taṃ vacanaṃ natthi. Etaṃ jaratāaniccatādvayaṃ",
  "tika-abh08t0:603_3": "jātassa nipphannarūpassa pākabhedattā na jāyati. Siyā kassaci buddhetthāti ettha",
  "tika-abh08t0:603_4": "jaratāaniccatāvinicchayādhikāre kassaci janassa buddhi ñāṇaṃ yadi siyā, “rūpassūpacayo”ti",
  "tika-abh08t0:603_5": "vacanena “jāti jāyatī”ti vacanaṃ dīpitaṃ yathā, evaṃ tathā pākopi paccatu, bhedopi",
  "tika-abh08t0:603_6": "paribhijjatu, evaṃ buddhi siyā. Jāti na ceva jāyate. Iti iminā pakārena vibhāvinā",
  "tika-abh08t0:603_7": "ñeyyā. Jāti jāyamānassa nipphannarūpassa nibbatti nāma pakāsitā. Tattha yassa siyā",
  "tika-abh08t0:603_8": "tattha vacane yassa janassa buddhi siyā. Yesaṃ nipphannarūpadhammānaṃ jāti atthi,",
  "tika-abh08t0:603_9": "sā jāti abhinibbattisammutiṃ tappaccayattavohāraṃ tesaṃ nipphannarūpadhammānaṃ paccayaṭṭhena",
  "tika-abh08t0:603_10": "laddhavohāraṃ kammajādikaṃ vohāraṃ labhateva yathā, tathā tesaṃ nipphannarūpadhammānaṃ",
  "tika-abh08t0:603_11": "te pākabhedā abhinibbattisammutiṃ nāma tappaccayattavohāraṃ labhanti, iti buddhi",
  "tika-abh08t0:603_12": "siyā. Tassa janassa evaṃ vattabbaṃ – idaṃ santatūpacayadvayaṃ kammādisambhavaṃ hoti",
  "tika-abh08t0:603_13": "yathā, evaṃ pākabhedā taṃ kammādisambhavavohāraṃ kadācipi na labhanti. Hi saccaṃ",
  "tika-abh08t0:603_14": "vacanaṃ kasmā kāraṇā janakānaṃ kammādipaccayānaṃ ānubhāvasaṅkhāte khaṇuppāde tesaṃ",
  "tika-abh08t0:603_15": "pākabhedānaṃ abhāvato na labhanti. Vuttappakārena khaṇuppāde jātiparamparābhāvato",
  "tika-abh08t0:603_16": "sā jāti labbhate, tasmā kāraṇā jāti eva abhinibbattisammutiṃ paccayattavohāraṃ labhati,",
  "tika-abh08t0:603_17": "itaraṃ jaratāaniccatādvayaṃ pana na labhati. Taṃ jaratāaniccatādvayaṃ jiyyati iti",
  "tika-abh08t0:603_18": "bhijjati iti vā na vattabbaṃ hoti. Kasmā? Kammādipaccayānaṃ ānubhāvakkhaṇe tassa",
  "tika-abh08t0:603_19": "jaratāaniccatādvayassa paccayānaṃ abhāvato.",
  "tika-abh08t0:604_0": "718-23. Aniccaṃ saṅkhatañcetaṃ jarāmaraṇaṃ aniccasaṅkhātaṃ itipi vacanassa bhagavatā",
  "tika-abh08t0:604_1": "vuttattā jaratāaniccatādvayaṃ jāyati, evaṃ iti tvaṃ ce maññasi, evaṃ “jāyati evā”ti",
  "tika-abh08t0:604_2": "vacanaṃ bhagavatā na vattabbaṃ. Hi kasmā kāraṇā? “Aniccaṃ saṅkhatañcetaṃ, jarāmaraṇamiccapī”tivuttabhāvādinā",
  "tika-abh08t0:604_3": "ākāradesanāpariyāyena lesena bhagavatā aniccānaṃ nipphannarūpadhammānaṃ jarāmaraṇasaṅkhātaṃ",
  "tika-abh08t0:604_4": "sabhāvato jarāmaraṇaṃ aniccaṃ saṅkhatañcāpi cittajānaṃ vikārattā viññattiyo “cittajā”ti",
  "tika-abh08t0:604_5": "vuttā viya, tathā evaṃ bhagavatā vuttaṃ. Yadi evaṃ atthe sati etaṃ ruppanalakkhaṇattayaṃ",
  "tika-abh08t0:604_6": "ajātattā ca sabbathā sabbākārena khaṃpupphaṃva natthi, asaṅkhataṃ nibbānaṃ viya niccaṃvāti",
  "tika-abh08t0:604_7": "ca codako vadeyya, natthi niccanti idaṃ ubhayavacanaṃ no bhagavatā vattabbaṃ. Kasmā?",
  "tika-abh08t0:604_8": "Nissayadhammānaṃ āyattabhāvena pavattito pathaviyādīnaṃ nissayānaṃ bhāve sati tassa",
  "tika-abh08t0:604_9": "lakkhaṇattayassa bhāvato, tasmā khaṃpupphaṃva taṃ lakkhaṇattayaṃ na natthi, atthīti",
  "tika-abh08t0:604_10": "attho. Pathavīādīnaṃ abhāve taṃ lakkhaṇattayaṃ na ca labbhati yasmā, tasmā nibbānaṃ",
  "tika-abh08t0:604_11": "viya, tathā niccaṃ na.",
  "tika-abh08t0:605_0": "724-5. Paricchedādayo anipphannā. Tesameva ca rūpānaṃ tesameva nipphannarūpadhammānaṃ",
  "tika-abh08t0:605_1": "vikārattā nipphannā ceva saṅkhatā sesavasena vuttānaṃ pabhedakatoti dassanato. Sesaṃ uttānatthameva.",
  "tika-abh08t0:606": "767.",
  "tika-abh08t0:607": "Gantuṃ panicche piṭakebhidhamme,",
  "tika-abh08t0:608": "Yo dhammasenāpatinā samattaṃ;",
  "tika-abh08t0:609": "Hitatthinā tena ca bhikkhunāyaṃ,",
  "tika-abh08t0:610": "Sakkacca sammā pana sikkhitabbo.",
  "tika-abh08t0:611_0": "Yo bhikkhu abhidhamme piṭake dhammasenāpatinā samattaṃ sabhāvaṃ gantuṃ pāpuṇituṃ",
  "tika-abh08t0:611_1": "iccheyya, tena ca bhikkhunā hitatthinā sakkaccaṃ ādarena sammā tīraṇacintanasajjhāyanehi",
  "tika-abh08t0:611_2": "ayaṃ abhidhammāvatāro sikkhitabbo.",
  "tika-abh08t0:612": "Iti abhidhammāvatāraṭīkāya",
  "tika-abh08t0:613": "Rūpavibhāgavaṇṇanā niṭṭhitā.",
  "tika-abh08t0:614": "Dasamo paricchedo.",
  "tika-abh08t0:615": "11. Ekādasamo paricchedo",
  "tika-abh08t0:616": "Nibbānaniddesavaṇṇanā",
  "tika-abh08t0:617_0": "769. Bhavābhavaṃ vinanatoti khuddakaṃ, mahantaṃ bhavaṃ sibbanato. Sabbūpadhipaṭinissaggoti",
  "tika-abh08t0:617_1": "sabbehi saṅkhārūpadhikilesūpadhikhandhūpadhīhi paṭinissajjanaṃ. Accutirasaṃ acutisampattikaṃ.",
  "tika-abh08t0:617_2": "Nibbānaṃ puṭṭhenāti sugatena nibbānaṃ puṭṭhena sāriputtattherena. Ubhinnaṃ suttānanti",
  "tika-abh08t0:617_3": "dhammasenāpativuttānaṃ dvinnaṃ suttānanti attho. Khayassa upanissayattāti khayassa",
  "tika-abh08t0:617_4": "balavakāraṇattā. Puthūnaṃ dhammānaṃ appamattakkhaṇe rāgādikkhayamattaṃ nibbānaṃ bhaveyya.",
  "tika-abh08t0:617_5": "Sabbe bālaputhujjanā samadhigatanibbānā sacchikatanirodhā bhaveyyuṃ. Kiñca bhiyyo",
  "tika-abh08t0:617_6": "kiṃ uttari kāraṇañca atthīti attho. Rāgādīnaṃ saṅkhatattā tesaṃ saṅkhatānaṃ nibbānaṃ",
  "tika-abh08t0:617_7": "saṅkhatalakkhaṇaṃ bhaveyya. Kiṃ panetthāti etesu khaṇesu kiṃ pana khaṇe tvaṃ vadesi.",
  "tika-abh08t0:617_8": "Khīṇesvevāti bhavādīsu khīṇesu eva. Niruttaroti nipphannahāro.",
  "tika-abh08t0:618": "771. Assaddhoti bāhirasaddhāya virahito. Vantāsoti vantā vamitā āsā taṇhā yenāti vantāso.",
  "tika-abh08t0:619_0": "Nissaraṇiyāti nissaraṇe niyuttā. Yadidaṃ nekkhammaṃ yaṃ idaṃ kāmānaṃ etaṃ nissaraṇaṃ",
  "tika-abh08t0:619_1": "nirodho, tassa kiñcibhūtassa saṅkhatassa paṭiccasamuppannadhammajātassa nirodho nissaraṇanti,",
  "tika-abh08t0:619_2": "evaṃ iminā pakārena vuttassa tassa nissaraṇanāmakassa abhāvappattidosato nissaraṇanāmakānaṃ",
  "tika-abh08t0:619_3": "paṭhamajjhānaākāsānañcāyatanānampi abhāvo bhaveyya. Atthi nissaraṇanti atthi nibbānaṃ.",
  "tika-abh08t0:619_4": "Uppādādīnanti uppādaṭṭhitibhaṅgānaṃ. Papañcābhāvatoti taṇhāmānadiṭṭhīnaṃ abhāvato.",
  "tika-abh08t0:620": "772. Apalokitanti adassanadhammaṃ.",
  "tika-abh08t0:621": "774. Abyāpajjhanti nidukkhaṃ. Akkharanti akharaṃ.",
  "tika-abh08t0:622_0": "777. Saddhābuddhikaraṃ tathāgatamate jinavacane sammohaviddhaṃsanaṃ paññāsambhavaṃ",
  "tika-abh08t0:622_1": "paññākāraṇaṃ sampasādanakaraṃ. Atthabyañjanasālinanti atthabyañjanasāravantaṃ sumadhuraṃ",
  "tika-abh08t0:622_2": "sāraññu jinasāsanasāraññū vimhāpanaṃ accherakaraṃ imaṃ evaṃ vuttappakāraṃ abhidhammāvatāraṃ",
  "tika-abh08t0:622_3": "yo jānāti, so jano gambhīre nipuṇe nipuṇañāṇagocare abhidhammapiṭake padaṃ niṭṭhaṃ",
  "tika-abh08t0:622_4": "uttamasanniṭṭhānaṃ yāti pāpuṇāti.",
  "tika-abh08t0:623": "Iti abhidhammāvatāraṭīkāya",
  "tika-abh08t0:624": "Nibbānaniddesavaṇṇanā niṭṭhitā.",
  "tika-abh08t0:625": "Ekādasamo paricchedo.",
  "tika-abh08t0:626": "12. Dvādasamo paricchedo",
  "tika-abh08t0:627": "Paññattiniddesavaṇṇanā",
  "tika-abh08t0:628": "Saṅkhāyatīti saṅkhā, kathīyatīti attho. Kinti kiṃ iti kathīyati. “Aha”nti “mama”nti kathīyati.",
  "tika-abh08t0:629": "Tajjāpaññattīti tassa cakkhusotādikassa anurūpavasena jātā paññattīti attho.",
  "tika-abh08t0:630": "Ekassavāti ekassa nāmadhammassa “accho”ti nāmaṃ gahetvā bahūnaṃ nāmadhammānaṃ “accho”ti nāmaṃ gahetvā. Samūhamevāti nāmadhammānaṃ samūhaṃ eva.",
  "tika-abh08t0:631": "Gahito pubbe saṅketo etenāti gahitapubbasaṅketaṃ. Kiṃ taṃ? Manodvārāvajjanajavanaviññāṇaṃ. Tena gahitāya paññattiyā viññāyati “sattā”ti “kammajā”ti kathīyati.",
  "tika-abh08t0:632": "Itthī ca puriso ca itthipurisā, te ādayo yesaṃ te itthipurisādayo, tesaṃ.",
  "tika-abh08t0:633": "778. Tatiyā koṭīti tatiyo koṭṭhāso.",
  "tika-abh08t0:634": "Iti abhidhammāvatāraṭīkāya",
  "tika-abh08t0:635": "Paññattiniddesavaṇṇanā niṭṭhitā.",
  "tika-abh08t0:636": "Dvādasamo paricchedo.",
  "tika-abh08t0:637": "13. Terasamo paricchedo",
  "tika-abh08t0:638": "Kārakapaṭivedhavaṇṇanā",
  "tika-abh08t0:639_0": "Vedakassāti sukhadukkhavedakassa. Tadāyattavuttīnanti tesaṃ āyattā paṭibaddhā yesaṃ",
  "tika-abh08t0:639_1": "vipākānaṃ te tadāyattavuttino, tesaṃ. Atra imasmiṃ ṭhāne ācariyena parihāro vuccate.",
  "tika-abh08t0:639_2": "Kutoyaṃ tava tatthānurodhoti tattha tasmiṃ aññassa attakārakassa abhāvepi sattusaṅkhātassa",
  "tika-abh08t0:639_3": "attano bhāvepi ayaṃ tava anurodho anunayo kuto kena kāraṇena idha imasmiṃ asati kattari",
  "tika-abh08t0:639_4": "kusalādīnaṃ atthibhāve kammavirodho kuto kena kāraṇena. Athāpīti aparo nayopi. Kiñcetthāti",
  "tika-abh08t0:639_5": "ettha etissaṃ codanāyaṃ kiñci vattabbaṃ atthi, avasiṭṭhaṃ tāva brūhi, aparisamattā",
  "tika-abh08t0:639_6": "te codanā. Tassāti attano. Kārakavedakattābhāvoti kārakavedakattassa abhāvo siyā.",
  "tika-abh08t0:640_0": "Atha na bhavatīti attano anāse cetanāpi anāso yadi na bhavati. Paṭiññā hīnāti “cetanāya",
  "tika-abh08t0:640_1": "anañño attā”ti paṭiññā hīnā. Vuttappakāratoti “attano anāse cetanāya nāso na bhavati”iti",
  "tika-abh08t0:640_2": "vuttappakārato. Viparītanti “attano anāse cetanāya anāso”iti viparītaggahaṇaṃ siyā.",
  "tika-abh08t0:640_3": "Attā nassatu, cetanā tiṭṭhatu, atha pana evaṃ na bhavatīti attā nassatu, cetanā tiṭṭhatu,",
  "tika-abh08t0:640_4": "evaṃ gahaṇaṃ pana na bhavati. Anaññattapakkhaṃ pariccaja pariccajāhi “cetanāya anañño",
  "tika-abh08t0:640_5": "attā”ti. Paṭiññā hīnā yassa so paṭiññāhīno.",
  "tika-abh08t0:641_0": "Ubhinnaṃ cetanattānaṃ ekadesatā ekadesabhāvo natthi. Evañca satīti evaṃ ubhinnaṃ",
  "tika-abh08t0:641_1": "ekadesassa abhāve sati ko doso iti tvaṃ ce vadeyyāsi. Yaṃ pana tayā vuttaṃ yathā",
  "tika-abh08t0:641_2": "rūparasagandhādīnaṃ ekadese vattamānānampi lakkhaṇato aññattanti yaṃ vacanaṃ pana",
  "tika-abh08t0:641_3": "tayā vuttaṃ, taṃ vacanaṃ ayuttaṃ, nānurūpanti attho. Tava paṭiññā hīnāti “ekadese",
  "tika-abh08t0:641_4": "vattamānānaṃ cetanattānaṃ lakkhaṇato aññatta”nti paṭiññā hīnā.",
  "tika-abh08t0:642": "Evañca satīti etaṃ cetanāya aññabhāve sati ko doso iti ce bhavaṃ vadeyya. “Acetano attā”ti vacanaṃ, pubbe vuttadosatoti “pākāratarupāsāṇatiṇasadiso siyā”ti pubbe vuttadosato.",
  "tika-abh08t0:643": "780. Atthi sattopapātikoti opapātikā sattā atthi.",
  "tika-abh08t0:644": "781. Bhārādānanti bhāraggahaṇaṃ. Bhāranikkhepananti bhāroropanaṃ.",
  "tika-abh08t0:645": "783. Ekassa puggalassa aṭṭhisañcayo aṭṭhisamūho ekena kappena pabbatasamo rāsi siyā.",
  "tika-abh08t0:646": "785. Bho māra, tvaṃ satto iti paccesi, kaṃ saddahasi, “satto”ti gahaṇaṃ te tava diṭṭhigataṃ, suddhasaṅkhārapuñjo ayaṃ, idha loke satto na upalabbhati.",
  "tika-abh08t0:647": "787. Yo bhikkhu imaṃ ganthaṃ accantaṃ satatampi cinteti, tassa bhikkhuno paramā paññā vepulaṃ vipulabhāvaṃ gacchati.",
  "tika-abh08t0:648_0": "788. Yo bhikkhu imaṃ abhidhammāvatāraṃ atimatikaraṃ uttamaṃ abhiññāṇakaraṃ vimativināsakaraṃ",
  "tika-abh08t0:648_1": "kaṅkhacchedakaraṃ piyakkaraṃ pemakaraṃ sadā paṭhati, suṇāti, tassa bhikkhuno mati",
  "tika-abh08t0:648_2": "idha sāsane ṭhite vikasati paṭiphullati.",
  "tika-abh08t0:649": "Iti abhidhammāvatāraṭīkāya",
  "tika-abh08t0:650": "Kārakapaṭivedhavaṇṇanā niṭṭhitā.",
  "tika-abh08t0:651": "Terasamo paricchedo.",
  "tika-abh08t0:652": "14. Cuddasamo paricchedo",
  "tika-abh08t0:653": "Rūpāvacarasamādhibhāvanāniddesavaṇṇanā",
  "tika-abh08t0:654_0": "789-93. Hitānayanti hitāvahaṃ. Mānasañca sugatanti suṭṭhu pavattamānasañca. Madhurā",
  "tika-abh08t0:654_1": "atthavaṇṇanā etassāti madhuratthavaṇṇanaṃ. Uttaraṃ tu manussānaṃ, dhammato ñāṇadassananti",
  "tika-abh08t0:654_2": "manussānaṃ lokiyadhammato uttaribhūtañāṇadassanalokuttaraṃ. Saṅkassarasamācāreti",
  "tika-abh08t0:654_3": "saṅkāya kaṅkhāya saritabbasamācāre. Acchiddaṃ akkhaṇḍaṃ akammāsaṃ. Atthakāmenāti attano hitakāmena.",
  "tika-abh08t0:655": "797. Duvidhalakkhaṇaṃ cārittavārittalakkhaṇaṃ.",
  "tika-abh08t0:656": "805. Tesaṃ caritānaṃ vomissakanayā.",
  "tika-abh08t0:657": "807. Savaṇṇakasiṇāti nīlapītaodātalohitavaṇṇakasiṇā.",
  "tika-abh08t0:658": "808. Taṃ ekakaṃ ānāpānaṃ assāsapassāso.",
  "tika-abh08t0:659": "809-10. Maraṇūpasamāyuttā satīti maraṇānussati upasamānussati. Āhāranissitasaññāti āhāre paṭikūlasaññā. Dhātuvavatthānanti catudhātuvavatthānaṃ.",
  "tika-abh08t0:660_0": "811-2. Anukūlā ime sabba-caritānanti vaṇṇitāti yaṃ kammaṭṭhānaṃ saddhācaritassa anukūlaṃ,",
  "tika-abh08t0:660_1": "tameva paññācaritassa anukūlanti adhippāyo. Idaṃ sabbaṃ pana vacanaṃ ekantavipaccanīkabhāvato",
  "tika-abh08t0:660_2": "ekantapaṭipakkhabhāvato atisappāyato vuttaṃ, iti vibhāvinā ñeyyaṃ.",
  "tika-abh08t0:661": "835. Vipassanābhavasampatti-sukhānaṃ paccayā siyuṃ vipassanāsampattisukhānaṃ bhavasampattisukhānaṃ paccayā siyuṃ.",
  "tika-abh08t0:662": "838. Sammaṭṭhānaṃ manobhunoti manobhuhadayo tassa hadayassa sammaṭṭhānaṃ.",
  "tika-abh08t0:663": "844. Pattukāmena dhīmatā kasiṇaṃ kattabbaṃ.",
  "tika-abh08t0:664": "845. Saṃhārimanti ito cito ca haritabbakasiṇaṃ. Tatraṭṭhakanti tasmiṃ ṭhāne ṭhitaṃ ito cito ca anāharitabbaṃ kasiṇaṃ.",
  "tika-abh08t0:665": "849. Vivaṭṭaṃ pana micchatāti nibbānaṃ icchantena vidatthicaturaṅgulaṃ vaṭṭaṃ kātuṃ taṃ kasiṇaṃ vaṭṭati.",
  "tika-abh08t0:666": "851-2. Hatthapāsappamāṇasmiṃ, tamhā kasiṇamaṇḍalāti tato kasiṇamaṇḍalato hatthapāsappamāṇasmiṃ padese vidatthicaturaṅgule ucce. Parimukhaṃ satinti kammaṭṭhānābhimukhaṃ satiṃ.",
  "tika-abh08t0:667": "853-4. Nekkhammanti jhānaṃ. Khemato daṭṭhuṃ disvā ahaṃ imāya paṭipattiyā addhā ekantena pavivekasukhassa nibbānasukhassa bhāgī assaṃ bhaveyyaṃ.",
  "tika-abh08t0:668": "856. So kasiṇassa vaṇṇo tena yoginā na pekkhitabbo, kasiṇassa lakkhaṇaṃ na pekkhitabbaṃ ussadassa vasena vaṇṇaṃ amuñcitvā.",
  "tika-abh08t0:669_0": "860. Evaṃ iminā vuttappakārena ekaggacetaso ekaggacittassa yogino nimīletvā āvajjantassa",
  "tika-abh08t0:669_1": "yathā yena pakārena kammaṭṭhānaṃ hoti ummīlite kālepi, tathā tena pakārena taṃ kammaṭṭhānaṃ",
  "tika-abh08t0:669_2": "āpāthaṃ yāti ce yadi āgacchati, uggahameva uggahanimittaṃ.",
  "tika-abh08t0:670": "864. Pādānaṃ dhovane papañcaparihāratthaṃ. Ekatalikāti ekatalamattā.",
  "tika-abh08t0:671": "865. Taṃ saṃhārimaṃ kasiṇamādāya.",
  "tika-abh08t0:672": "866. Samannāharitabbanti kammaṭṭhānaṃ sumanena āharitabbaṃ, manasikātabbanti attho. Takkāhaṭanti vitakkena āhaṭaṃ phusitaṃ kare kareyya.",
  "tika-abh08t0:673": "868. Tanti taṃ nimittaṃ.",
  "tika-abh08t0:674_0": "871-4. Imassāti paṭibhāganimittassa. Purimassāti uggahanimittassa. Ko pana ayaṃ viseso?",
  "tika-abh08t0:674_1": "Thavikā nīharitaṃ ādāsamaṇḍalaṃ majjitaṃ viya. Toyade kāḷameghe setabalākā viya.",
  "tika-abh08t0:674_2": "Tadā taṃ uggahanimittaṃ padāletvāva niggataṃ paṭibhāganimittaṃ. Tato uggahanimittato.",
  "tika-abh08t0:674_3": "Tanti taṃ paṭibhāganimittaṃ. Saṇṭhānavantañca vaṇṇavantañca na ca upaṭṭhākāramattaṃ.",
  "tika-abh08t0:674_4": "Paññajanti paññāya jātaṃ.",
  "tika-abh08t0:675": "877-8. Upacārakkhaṇe tassāti tassa samādhino upacārakkhaṇe. Nīvaraṇappahānena samādhino paṭilābhakkhaṇe pana aṅgānaṃ vitakkādīnaṃ pātubhāvena iti dvīhi ākārehi.",
  "tika-abh08t0:676": "879. Dvinnaṃ samādhīnanti upacārappanāsamādhīnaṃ.",
  "tika-abh08t0:677": "882. Cakkavattiyagabbhova ratanaṃ viya assa anena sudullabhaṃ.",
  "tika-abh08t0:678": "884. Ayanti paṭisandhisanthāro.",
  "tika-abh08t0:679": "891-2. Samataṃ vīriyassevāti vīriyasamabhāvaṃ. Layaṃ līnabhāvaṃ īsakampi yantaṃ gacchantaṃ mānasaṃ āvajjanacittaṃ.",
  "tika-abh08t0:680_0": "895-9. Bhavaṅgaṃ pana pacchijja ucchinditvā tadeva pathavīkasiṇaṃ ārammaṇaṃ katvā",
  "tika-abh08t0:680_1": "yogino manodvāramhi jāyati. Tatoti āvajjanato tatrevārammaṇe tasmiṃ pathavīkasiṇasaṅkhāte",
  "tika-abh08t0:680_2": "ārammaṇe tassa yogino javanāni cattāri vā pañca vā jāyante. Avasāne ekaṃ javanamānasaṃ",
  "tika-abh08t0:680_3": "rūpāvacarikaṃ hoti, tasmiṃ rūpāvacarike vitakkādayo aṅgā. Aññehi aññesaṃ cittānaṃ",
  "tika-abh08t0:680_4": "aññehi vitakkādīhi balavatarā honti. Tāni appanābhāvaṃ appattāni appanācetaso parikammopacārato",
  "tika-abh08t0:680_5": "parikammabhāvato parikammānīti vuccante, upacārabhāvato upacārānīti ca vuccante.",
  "tika-abh08t0:680_6": "Tāni javanāni appanāyānulomattā anulomāni eva ca vuccanti. Ettha anulomakesu yaṃ",
  "tika-abh08t0:680_7": "sabbantimaṃ javanaṃ, taṃ gotrabhūti pavuccati.",
  "tika-abh08t0:681": "901. Gotrabhu diṭṭhanti gotrabhu nāma uddiṭṭhaṃ.",
  "tika-abh08t0:682_0": "904-5. Purimehi javanehi yaṃ āsevanaṃ, taṃ balavapaccayaṃ laddhā labhitvā chaṭṭhaṃ",
  "tika-abh08t0:682_1": "javanaṃ, sattamaṃ vā javanaṃ appeti. Iti vacanaṃ pavuccati, ettha vāde godatto nāma",
  "tika-abh08t0:682_2": "ābhidhammiko ācariyo āha. Chinnataṭe mukhaṃ yassa chinnataṭamukho.",
  "tika-abh08t0:683": "908. Paccavekkhaṇā hetu yassa āvajjanassāti paccavekkhaṇahetukaṃ.",
  "tika-abh08t0:684": "911-2. Kāmacchandassa nānāvisaye paluddhassa. Cetaso ekasmiṃ visaye samādhānena samādhi.",
  "tika-abh08t0:685": "915. Sayañca atisantato sukhaṃ avūpasantasabhāvassa uddhaccakukkuccadvayassa paṭipakkhato vuttaṃ.",
  "tika-abh08t0:686": "917. Pañcaṅgavippayuttanti pañcanīvaraṇavippayuttaṃ. Pañcaṅgasaṃyutanti vitakkādīhi yuttaṃ.",
  "tika-abh08t0:687": "920-1. Vepullanti kammaṭṭhānassa vipulabhāvaṃ. Tañca paṭibhāganimittaṃ upacāraṃ vicāretvā vaḍḍhetuṃ vaṭṭati.",
  "tika-abh08t0:688_0": "928-31. Pamādayoginoti pamādavasena yogisampannassa kāmasahagatā saññāmanakkārā manasikārā",
  "tika-abh08t0:688_1": "ce caranti, tassa yogino taṃ jhānaṃ hānabhāgiyaṃ hoti. Sati santiṭṭhate tasmiṃ, santā",
  "tika-abh08t0:688_2": "tadanudhammatā tasmiṃ paṭhamajjhāne tadanudhammatā tassa paṭhamajjhānassa anurūpā",
  "tika-abh08t0:688_3": "sati nikanti santā saṃvijjamānā santiṭṭhate santiṭṭhati, taṃ jhānaṃ mandassa yogino",
  "tika-abh08t0:688_4": "ṭhitibhāgiyaṃ hoti, ṭhitiṃ bhajati. Visesabhāgiyaṃ hoti, visesaṃ dutiyādibhāvanaṃ",
  "tika-abh08t0:688_5": "pāpuṇātīti attho. Nibbidāsaṃyutā saññā, manakkārāti nibbidāvipassanāsaṃyuttā saññāmanakkārā.",
  "tika-abh08t0:688_6": "Nibbedhabhāgiyanti lokuttarabhāgiyaṃ, lokuttaramaggabhāgiyanti attho.",
  "tika-abh08t0:689": "933. Ayaṃ samāpatti āsannākusalārayo āsannākusalārikā yasmā takkacārānaṃ thūlattā ca, tasmā kāraṇā ayaṃ samāpatti aṅgadubbalā.",
  "tika-abh08t0:690": "935. Nikantinti taṇhaṃ. Pariyādāyāti sosāpetvā.",
  "tika-abh08t0:691": "936. Vidhināti pubbe vuttavidhinā. Satassāti satisampannassa.",
  "tika-abh08t0:692": "938. Nimittaṃ tu tadeva cāti tameva paṭhamanimittaṃ “pathavī pathavī”iti evaṃ manasā karontassa.",
  "tika-abh08t0:693": "943. Sampasādananti saddhā. Majjhattanti tatramajjhattatā.",
  "tika-abh08t0:694": "944. Duvaṅgahīnanti vitakkavicārahīnaṃ.",
  "tika-abh08t0:695": "948. Pīti nāma cetaso cittassa uppilāpanaṃ uppilāpitattaṃ yato yasmā kāraṇā.",
  "tika-abh08t0:696_0": "961-2. Āsannapītidosāti pītiyeva dosā. Ettha etasmiṃ tatiyajjhāne yadeva yaṃ eva",
  "tika-abh08t0:696_1": "sukhaṃ iti evaṃ sukhaṃ cetaso ābhogo manasikāro. Evaṃ iminā pakārena sukhassa thūlattā",
  "tika-abh08t0:696_2": "ayaṃ samāpatti aṅgadubbalā hoti.",
  "tika-abh08t0:697": "974-5. Sukhaṃ upekkhāya āsevanaṃ pana na hoti yasmā upekkhāya āsevanaṃ pana na hoti, yasmā upekkhāsahagatāni javanāni javanti, tasmā catutthajjhānaṃ upekkhāsahagataṃ samudīritaṃ.",
  "tika-abh08t0:698": "976. Dutiyajjhānaṃ dvidhā dvīhi koṭṭhāsehi ṭhitaṃ.",
  "tika-abh08t0:699_0": "979. Ayaṃ abhidhammāvatāro sumadhuravarataravacano kaṃ nu janaṃ neva rañjayati, atinisitavisado",
  "tika-abh08t0:699_1": "buddhippacāro yassa so atinisitavisadabuddhippacāro, so tena janena vedanīyo jānitabbo.",
  "tika-abh08t0:700": "Iti abhidhammāvatāraṭīkāya",
  "tika-abh08t0:701": "Rūpāvacarasamādhibhāvanāniddesavaṇṇanā niṭṭhitā.",
  "tika-abh08t0:702": "Cuddasamo paricchedo.",
  "tika-abh08t0:703": "15. Pannarasamo paricchedo",
  "tika-abh08t0:704": "Arūpāvacarasamādhibhāvanāniddesavaṇṇanā",
  "tika-abh08t0:705": "982-3. Rūpe kho vijjamānasminti rūpakāye vijjamāne daṇḍādānādayo daṇḍaggahaṇādayo. Iti rūpe rūpakāye ādīnavaṃ disvā.",
  "tika-abh08t0:706": "984. Sūkarābhihatova sāti sūkaraṃ anubandhito sā sunakho viya.",
  "tika-abh08t0:707": "985. Vasīti yogī.",
  "tika-abh08t0:708_0": "988-990. Phuṭṭhokāsañca tena tanti tena cittena phuṭṭhaṃ tamokāsaṃ “ananto ākāso”iti",
  "tika-abh08t0:708_1": "ca manasā karonto eva ugghāṭeti. Iti vacanaṃ vuccate, ayamañño nayo, “ākāso” iti",
  "tika-abh08t0:708_2": "manasā karonto taṃ kasiṇaṃ na saṃvelleti.",
  "tika-abh08t0:709": "998. Rūpāvacarajjhānameva paccatthikaṃ rūpāvacarajjhānapaccatthikaṃ.",
  "tika-abh08t0:710": "1004. Ākāsaphuṭaviññāṇeti phuṭameva viññāṇaṃ phuṭaviññāṇaṃ, tasmiṃ ākāsārammaṇe phuṭaviññāṇe.",
  "tika-abh08t0:711_0": "1005-6. Ayaṃ ākāso ananto iti evaṃ taṃ ākāsameva pharitvā pavattaṃ viññāṇaṃ viññāṇañca",
  "tika-abh08t0:711_1": "iti vacanaṃ vuccate. Viññāṇaṃ anantaṃ nāma na hoti, anantārammaṇattā “viññāṇaṃ ananta”nti",
  "tika-abh08t0:711_2": "vuccate, taṃ viññāṇaṃ manakkāravasena api anantaṃ paridīpitaṃ.",
  "tika-abh08t0:712": "1010. Paṭhamāruppaviññāṇassa abhāvo tassa eva paṭhamāruppassa suññato suññabhāvato.",
  "tika-abh08t0:713": "1013. Sati tiṭṭhati bhiyyo balavā sati tiṭṭhati.",
  "tika-abh08t0:714": "1015. Abhāvake natthibhāve.",
  "tika-abh08t0:715": "1017-8. Dutiyāruppacakkhunāti cakkhunā dutiyāruppaṃ “natthi natthī”tiādinā ākārena parikammavasena manakkāre. Tassāpagamamattañca tassa paṭhamāruppassa apagamamattañca.",
  "tika-abh08t0:716": "1029. Yā nāma ayaṃ samāpatti abhāvamattampi gocaraṃ katvā ṭhassati, ayaṃ samāpatti vata ekantena aho santāti padissati.",
  "tika-abh08t0:717": "1033. Yāya saññāya nevasaññī, nāsaññī ca hoti, kevalaṃ ekantena atha kho sā saññā edisī na hoti.",
  "tika-abh08t0:718_0": "1035-7. Paṭusaññāya kiccassa neva karaṇato ayaṃ samāpatti “nevasaññā”ti niddiṭṭhāti",
  "tika-abh08t0:718_1": "catutthaāruppato sambhavā pavattā tejodhātu sukhodake dahanakiccaṃ kātuṃ na sakkoti",
  "tika-abh08t0:718_2": "yathā, sā saṅkhāradhammānaṃ avasesattā.",
  "tika-abh08t0:719": "1040. Pāsādatalañca sāṭikā ca.",
  "tika-abh08t0:720_0": "1041. Yo pana bhikkhu imaṃ rūpārūpajjhānasamāpattividhānaṃ sārataraṃ jānāti, so rūpārūpajjhānasamāpattipurekkho",
  "tika-abh08t0:720_1": "sekkho bhavaṃ kāmabhavaṃ abhibhuyya abhibhavitvā rūpārūpaṃ yāti pāpuṇāti.",
  "tika-abh08t0:721": "Iti abhidhammāvatāraṭīkāya",
  "tika-abh08t0:722": "Arūpāvacarasamādhibhāvanāniddesavaṇṇanā niṭṭhitā.",
  "tika-abh08t0:723": "Pannarasamo paricchedo.",
  "tika-abh08t0:724": "16. Soḷasamo paricchedo",
  "tika-abh08t0:725": "Abhiññāniddesavaṇṇanā",
  "tika-abh08t0:726": "1045. Satāti satisampannena. Anuyoganti vīriyaṃ.",
  "tika-abh08t0:727": "1047. Yogāvacarabhikkhunā nibbattitāsu abhiññāsu assa yogāvacarassa bhikkhuno samādhibhāvanā niṭṭhaṃ pariyosānaṃ gatā siyā.",
  "tika-abh08t0:728": "1050. Danteti dante ṭhite. Acaleti acale ṭhite.",
  "tika-abh08t0:729_0": "1052-4. Abhiññāya pādakaṃ kāraṇaṃ abhiññāpādakaṃ yogī sataṃ vāpi sahassaṃ vāpi yadi",
  "tika-abh08t0:729_1": "sace icchati, abhiññāpādakaṃ jhānaṃ samāpajjitvā tato abhiññāpādakajhānato vuṭṭhāya",
  "tika-abh08t0:729_2": "vuṭṭhahitvā “sataṃ homi, sataṃ homi” iti evaṃ kāmāvacaraparikammamānasaṃ katvā abhiññāya",
  "tika-abh08t0:729_3": "pādakaṃ kāraṇabhūtaṃ jhānaṃ punādhiṭṭhāti puna āpajjitvā tato jhānato vuṭṭhāya puna",
  "tika-abh08t0:729_4": "adhiṭṭhāti, sahādhiṭṭhānena cetasā adhiṭṭhānasaṅkhātena catutthajjhānacittena saha",
  "tika-abh08t0:729_5": "so yogī sataṃ hoti. Iddhividhañāṇaṃ.",
  "tika-abh08t0:730": "1067-8. Eso adhigatābhiñño yogī pādakārammaṇena catutthajjhānassa paṭibhāganimittasaṅkhātena ārammaṇena phuṭṭhe okāse gate pavatte pana sadde suṇāti. Dibbasotañāṇaṃ.",
  "tika-abh08t0:731": "1069. Parassa cittaṃ pariyati paricchijjatīti cetopariyaṃ, tameva mānasaṃ cetopariyamānasaṃ.",
  "tika-abh08t0:732": "1070. Hadayaṃ pana nissāyāti hadayavatthuṃ nissāya pavattamānalohitaṃ, hadayakose pavattaṃ ruhiranti attho.",
  "tika-abh08t0:733_0": "1075. Kāmāvacaracittañcāti kāmāvacarasattānaṃ kāmāvacaracittañca. Rūpārūpesu rūpabhavārūpabhavesu",
  "tika-abh08t0:733_1": "sattānaṃ mānasañca. Kiṃ bhūtaṃ? Sarāgādippabhedakaṃ mānasaṃ sabbaṃ cetopariyañāṇaṃ",
  "tika-abh08t0:733_2": "jānāti. Cetopariyañāṇaṃ.",
  "tika-abh08t0:734_0": "1077-82. Nisajjā sabbapacchimāti sabbesaṃ iriyāpathānaṃ pacchā jātā nisajjā bhikkhunā",
  "tika-abh08t0:734_1": "āvajjitabbā. Tato pabhuti tato sabbapacchimato nisajjāto pabhuti taṃ sabbaṃ pacchimanisajjaṃ",
  "tika-abh08t0:734_2": "ādiṃ katvā paṭilomakkamā paṭilomakkamena sabbaṃ attanā kataṃ āvajjitabbaṃ. Asmiṃ",
  "tika-abh08t0:734_3": "bhave yāva yattakaṃ kālaṃ sandhi paṭisandhi hoti, tāva tattakaṃ kālaṃ kataṃ kiriyaṃ",
  "tika-abh08t0:734_4": "tena bhikkhunā āvajjitabbaṃ. Purimasmiṃ bhavepi cutikkhaṇepi nibbattaṃ nāmarūpañca",
  "tika-abh08t0:734_5": "sādhukaṃ āvajjitabbaṃ. Cutikkhaṇe nibbatte tasmiṃ nāmarūpe evaṃ bhikkhunā āvajjitabbe",
  "tika-abh08t0:734_6": "yadā tadeva tameva nāmarūpaṃ ārammaṇaṃ katvā cutikkhaṇe manodvāre manakkāro manodvārāvajjanacittaṃ",
  "tika-abh08t0:734_7": "uppajjati. Pubbenivāsānussatiñāṇaṃ.",
  "tika-abh08t0:735_0": "1086-96. Abhiññāpādakaṃ kasiṇārammaṇaṃ jhānaṃ abhinīhārakkhamaṃ katvā imesu tīsu",
  "tika-abh08t0:735_1": "kasiṇesu katapuññehi. Tasmā tamitaraṃ vāpīti ālokakasiṇaṃ vā itaraṃ vāpi kasiṇadvayaṃ",
  "tika-abh08t0:735_2": "yathākkamaṃ uppādetvā upacārabhūmiyaṃyeva ṭhatvā taṃ ālokakasiṇaṃ ṭhapetabbaṃ. Appanaṃ",
  "tika-abh08t0:735_3": "paṇḍito na uppādeyya, sace uppādeti, taṃ ālokakasiṇaṃ pādakajjhānanissitaṃ pādakajjhānassa",
  "tika-abh08t0:735_4": "ārammaṇaṃ hoti. Vaḍḍhitassa jhānassa antogadhaṃ rūpaṃ tena yoginā passitabbaṃ bhave",
  "tika-abh08t0:735_5": "bhaveyya. Taṃ rūpaṃ passato passantassa tassa yogino parikammassa vāro atikkamati,",
  "tika-abh08t0:735_6": "tāvade tasmiṃyeva khaṇe ālokopi tassa yogino ālokopi khippaṃ antaradhāyati. Tasmiṃ",
  "tika-abh08t0:735_7": "āloke antarahite rūpagataṃ rūpaṃ na dissati. Divasampi nisīditvā passato rūpadassanaṃ hoti.",
  "tika-abh08t0:736": "1100-1. Taṃcittasaṃyutanti tena catutthajjhānena yuttaṃ cittaṃ. Anāgataṃsañāṇassa parikammaṃ, yathākammūpagassa ñāṇassa ca parikammaṃ. Dibbacakkhuñāṇaṃ.",
  "tika-abh08t0:737_0": "1103. Yo bhikkhu idha imasmiṃ sāsane imaṃ pana ganthaṃ suṇāti, citte karoti ca, so",
  "tika-abh08t0:737_1": "bhikkhu anena tarena iminā ganthena taritvā abhidhammamahaṇṇavapāraṃ yāti pāpuṇāti, jānātīti attho.",
  "tika-abh08t0:738": "Iti abhidhammāvatāraṭīkāya",
  "tika-abh08t0:739": "Abhiññāniddesavaṇṇanā niṭṭhitā.",
  "tika-abh08t0:740": "Soḷasamo paricchedo.",
  "tika-abh08t0:741": "17. Sattarasamo paricchedo",
  "tika-abh08t0:742": "Abhiññārammaṇaniddesavaṇṇanā",
  "tika-abh08t0:743_0": "1104. Anāgataṃsañāṇañcāti na āgato anāgato, na tāva sampattoti attho, anāgate aṃsā",
  "tika-abh08t0:743_1": "koṭṭhāsā tesaṃ ñāṇaṃ anāgataṃsañāṇaṃ. Yaṃ yaṃ kammaṃ yathākammaṃ, taṃ upagacchati",
  "tika-abh08t0:743_2": "jānātīti yathākammupagaṃ, vipākacetanājānanakañāṇaṃ.",
  "tika-abh08t0:744_0": "1107-9. Tattha tesu ārammaṇattikesu. Cittasannissitaṃ katvāti taṃ kāyaṃ cittaṃ sannissitaṃ",
  "tika-abh08t0:744_1": "karitvā tameva kāyacittacetasikavasena mahaggate cittasmiṃ samāropeti ñāṇaṃ iddhividhañāṇaṃ,",
  "tika-abh08t0:744_2": "tato kāyārammaṇato kāyassa parittattā kāmāvacarattā parittārammaṇaṃ ñāṇaṃ siyā.",
  "tika-abh08t0:745_0": "1110-3. Dissamānena kāyena, gantukāmo yadā bhave yo yogī dissamānena kāyena gantukāmo",
  "tika-abh08t0:745_1": "yadā bhaveyya, so yogī tadā cittaṃ kāyasannissitaṃ katvā rūpakāye sannissitaṃ katvā",
  "tika-abh08t0:745_2": "taṃ pādakajjhānacittaṃ kāyavasena kāye āropeti, tadā jhānārammaṇato taṃ ñāṇaṃ mahaggatagocaraṃ",
  "tika-abh08t0:745_3": "hoti, yaṃ ñāṇaṃ yadā anāgatañca dhammajātaṃ, atītañca dhammajātaṃ visayaṃ ārammaṇaṃ",
  "tika-abh08t0:745_4": "karoti, tadā taṃ ñāṇaṃ atītārammaṇaṃ hoti, tadā anāgatārammaṇaṃ ārammaṇakaraṇakāle",
  "tika-abh08t0:745_5": "anāgatagocaraṃ hoti. Dissamānena kāyena tassa bhikkhuno gamane pana sati tassa yogino",
  "tika-abh08t0:745_6": "ñāṇassa gocaro paccuppanno nāma hoti, iti viniddise.",
  "tika-abh08t0:746_0": "1114. Kāyaṃ cittassa vasena citte āropeti, cittaṃ kāyassa vasena kāye āropeti, iti",
  "tika-abh08t0:746_1": "pariṇāmanakālasmiṃ tassa yogino ñāṇaṃ ajjhattārammaṇaṃ siyā. Sampavattati sattasūti",
  "tika-abh08t0:746_2": "parittamahaggataatītaanāgatapaccuppannaajjhattabahiddhārammaṇasaṅkhātesu sattasu",
  "tika-abh08t0:746_3": "ārammaṇesu sampavattati.",
  "tika-abh08t0:747": "1120. Jānane majjhimānanti mahaggatānaṃ jānane.",
  "tika-abh08t0:748": "1122. Etassa cetopariyañāṇassa maggārammaṇatā pariyāyena eva matā ñātā.",
  "tika-abh08t0:749": "1126-7. Tattha tikkhaṇasampattaṃ, paccuppannaṃ khaṇādikaṃ.",
  "tika-abh08t0:750_0": "Tattha tesu paccuppannesu yaṃ paccuppannaṃ khaṇādikaṃ tikkhaṇasampattaṃ uppādaṭṭhitibhaṅgakkhaṇasampattaṃ",
  "tika-abh08t0:750_1": "khaṇādikaṃ khaṇāyeva taṃ khaṇāvayavaṃ paccuppannaṃ nāma. Ekadvesantativārapariyāpannanti",
  "tika-abh08t0:750_2": "ekacittadvicittavīthivārapariyāpannaṃ santatipaccuppannaṃ nāma. Paccuppannanti pacchimanti",
  "tika-abh08t0:750_3": "addhāpaccuppannanti attho.",
  "tika-abh08t0:751_0": "1131-2. Yena āvajjanacittena dhamme āvajjati, yena cetasā jānāti, tesaṃ dvinnaṃ āvajjanajavanacittānaṃ",
  "tika-abh08t0:751_1": "sahaṭṭhānassa abhāvā taṃ “khaṇādikattayaṃ paccuppanna”ntiādikaṃ “ekassa cittamekena,",
  "tika-abh08t0:751_2": "avassaṃ pana vijjhati”iti pariyosānaṃ vacanaṃ na yujjati. Āvajjanajavanānaṃ nānārammaṇabhāvaṃ",
  "tika-abh08t0:751_3": "pattito āpajjanato ca na yujjati. Aniṭṭhe pana ṭhāne tesaṃ āvajjanajavanānaṃ ekārammaṇabhāve",
  "tika-abh08t0:751_4": "anicchite tasmiṃ ṭhāne na yujjati, aññasmiṃ pana ṭhāne maggavīthiyaṃ āvajjanaparikammajavanānaṃ",
  "tika-abh08t0:751_5": "kasiṇādikaṃ ārammaṇaṃ hoti, gotrabhulokuttaracittānañca nibbānaṃ ārammaṇaṃ hoti,",
  "tika-abh08t0:751_6": "ettha ārammaṇajavanānaṃ ekārammaṇatā anicchatā.",
  "tika-abh08t0:752_0": "1134-41. “Ekabbhavaparicchinnaṃ, paccuppannanti pacchima”nti vatvā puna aññena pariyāyena",
  "tika-abh08t0:752_1": "taṃ paccuppannaṃ dassetuṃ idaṃ addhākhyaṃ addhānāma paccuppannaṃ javanavārato dīpetabbaṃ.",
  "tika-abh08t0:752_2": "Iti vacanaṃ niddiṭṭhaṃ. Yadā iddhimā yogī parassa cittaṃ ñātuṃ āvajjati, tassa āvajjanamano",
  "tika-abh08t0:752_3": "paccuppannakhaṇavhayaṃ paccuppannaṃ manodvārāvajjanacittaṃ ārammaṇaṃ katvā tena cittena",
  "tika-abh08t0:752_4": "saddhiṃ nirujjhati, tesu niruddhesu tassa yogino cattāri, pañca vā javanāni jāyanti.",
  "tika-abh08t0:752_5": "Etesaṃ catunnaṃ, pañcannaṃ javanānaṃ yaṃ pacchimaṃ cittaṃ iddhicittamudīritaṃ. Iddhicittato",
  "tika-abh08t0:752_6": "sesāni kāmāvacaracittāni. Etesaṃ kāmāvacare iddhijavanānaṃ tadeva ca paracittaṃ ārammaṇaṃ",
  "tika-abh08t0:752_7": "hoti yasmā, tasmā sabbāni tāni javanāni ekārammaṇataṃ yanti, tesaṃ javanānaṃ nānārammaṇatā",
  "tika-abh08t0:752_8": "addhāvasā na bhaveyya, paccuppannārammaṇato tesaṃ javanānaṃ ekārammaṇabhāvepi iddhimānasameva",
  "tika-abh08t0:752_9": "ca parassa cittaṃ jānāti. Itarāni kāmāvacarāni pana cittāni parassa cittaṃ na jānanti.",
  "tika-abh08t0:752_10": "Yathā cakkhudvāre tu viññāṇanti cakkhuviññāṇaṃ rūpaṃ passati, tathā itaraṃ cittaṃ na passati.",
  "tika-abh08t0:753": "1161. Anāgataṃsañāṇassāti anāgataṃsañāṇassa anāgataṃ dhammaṃ agocaraṃ, gocaraṃ na hotiyevāti attho.",
  "tika-abh08t0:754": "1169. Vividhatthāni vaṇṇapadāni yasmiṃ so vividhatthavaṇṇapado, taṃ madhuratthamatinīharaṃ uttamaṃ sotujanassa hadayaṃ pītikaraṃ sacetano ko nāma manujo na suṇeyya.",
  "tika-abh08t0:755": "Iti abhidhammāvatāraṭīkāya",
  "tika-abh08t0:756": "Abhiññārammaṇaniddesavaṇṇanā niṭṭhitā.",
  "tika-abh08t0:757": "Sattarasamo paricchedo.",
  "tika-abh08t0:758": "18. Aṭṭhārasamo paricchedo",
  "tika-abh08t0:759": "Diṭṭhivisuddhiniddesavaṇṇanā",
  "tika-abh08t0:760": "1175. Yā sañjānanamattaṃva, saññā nīlādito panāti sā saññā nīlādivasena sañjānanamattaṃva karoti. Lakkhaṇappaṭivedhanti aniccādilakkhaṇapaṭibujjhanaṃ.",
  "tika-abh08t0:761": "1177. Taṃ viññāṇaṃ ussakkitvā uddhaṃ sakkaṃ katvā satte maggaṃ pāpetuṃ na sakkoti.",
  "tika-abh08t0:762": "1178-9. Sabbesaṃ pana dhammānaṃ sabhāvapaṭivedhanaṃ aviparītavasena paṭibujjhanaṃ paññāya lakkhaṇaṃ.",
  "tika-abh08t0:763": "1180. Samādhi āsannakāraṇaṃ etāyāti samādhāsannakāraṇā.",
  "tika-abh08t0:764": "1181. Lakkhaṇenekadhāti sabbadhammaṃ paṭibujjhanalakkhaṇena paññāva ekadhā vuttā.",
  "tika-abh08t0:765": "1183. Bhūripaññenāti bhūte atthe aviparīte atthe ramatīti bhūri, bhūri paññā etassāti bhūripañño, tena.",
  "tika-abh08t0:766_0": "1186-91. Tīsu atthadhammaniruttīsu ca ñāṇesu atthadhammaniruttīsu jātesu ñāṇesu ca",
  "tika-abh08t0:766_1": "ñāṇaṃ. Yaṃ kiñci paccayuppannaṃ phalaṃ dhammajātaṃ. Bhāsitatthoti pāḷiyā attho. Ete",
  "tika-abh08t0:766_2": "pañca dhammā atthasaññitā atthanāmakā. Phalanibbattako hetūti jananako paccayo. Bhāsitanti",
  "tika-abh08t0:766_3": "pāḷi. Dhammasaññitāti dhammanāmakā. Sabhāvaniruttīti aviparītavohāro. Pariyattīti",
  "tika-abh08t0:766_4": "sikkhanaṃ. Savanādhigamehi pubbayogena pubbe pavattanāya.",
  "tika-abh08t0:767": "1192. Bhūmibhūtesūti vipassanāya bhūmibhūtesu.",
  "tika-abh08t0:768": "1194. Jananāditoti jātiādito bhītena paññā bhāvetabbā.",
  "tika-abh08t0:769": "1203. Ekāsītiyā cittenāti lokuttaracittavajjitena vipassanābhūmibhūtena ekāsītiyā cittena.",
  "tika-abh08t0:770": "1208. Sattasammohaghātatthanti sattoti sammohassa vināsitatthaṃ.",
  "tika-abh08t0:771": "1211. Nirīhakanti īhavirahitaṃ byāpāravirahitaṃ, dārurajjusamāyoge.",
  "tika-abh08t0:772": "1215. Ubho bhijjanti paccayāti aññamaññapaccayakāraṇā.",
  "tika-abh08t0:773": "1225. Antadvayanti kāmasukhallikānuyogaattakilamathānuyogadvayaṃ. Bhāvayeti diṭṭhivisuddhiṃ vaḍḍheyya.",
  "tika-abh08t0:774": "Iti abhidhammāvatāraṭīkāya",
  "tika-abh08t0:775": "Diṭṭhivisuddhiniddesavaṇṇanā niṭṭhitā.",
  "tika-abh08t0:776": "Aṭṭhārasamo paricchedo.",
  "tika-abh08t0:777": "19. Ekūnavīsatimo paricchedo",
  "tika-abh08t0:778": "Kaṅkhāvitaraṇavisuddhiniddesavaṇṇanā",
  "tika-abh08t0:779": "1231. Iccevamādibāttiṃsakoṭṭhāsānaṃ paccayassa hetupaccaye tāva yogī manasā pariggaṇhāti.",
  "tika-abh08t0:780": "1233. Hetvaṅkurassa bījaṃ tu bījaṃ aṅkurassa hetujanakaṃ, pathavādayo aṅkurassa paccayā.",
  "tika-abh08t0:781": "1234. Pañca dhammāti avijjātaṇhupādānakammāhārā hetupaccayā dhammā.",
  "tika-abh08t0:782": "1235. Kammaṃ puttassa janako pitā viya nāmarūpassa janakaṃ.",
  "tika-abh08t0:783": "1238. Paccayāti paccayena.",
  "tika-abh08t0:784": "1240. Yā sāti yā sā kaṅkhā. Pubbante pubbakoṭṭhāse.",
  "tika-abh08t0:785": "1241. Sabbathā sabbakoṭṭhāsato anavasesāva tassa yogino sā kaṅkhā pahiyyati nāsīyate.",
  "tika-abh08t0:786": "1243. Atthasādhikāti kusalapakkhe dānādiatthasādhikā, akusalapakkhe pāṇātipātādiatthasādhikā.",
  "tika-abh08t0:787": "Taṃ vipākanti upaghātakakammassa taṃ vipākaṃ uppannaṃ nāma hoti. Evaṃ eko yogī kammavipākavasena nāmarūpassa paccayapariggahaṃ karoti.",
  "tika-abh08t0:788": "1246. Hetuphalassa sambandhavasenāti hetuphalasambandhavasena idaṃ nāmarūpaṃ kevalaṃ ekantena pavattati, iti sammā aviparītākārena saṃ anupassati.",
  "tika-abh08t0:789": "1247. Pākappavattito uddhaṃ pākapaṭivedakaṃ na passati na jāniyate.",
  "tika-abh08t0:790_0": "1250-1. Appavatti nāma na dissati, upapannaṃ dissati. Titthiyā etamatthaṃ anaññāya",
  "tika-abh08t0:790_1": "ajānitvā asayaṃvasī sattasaññanti “satto”ti saññaṃ gahetvāna sassataucchedadassino",
  "tika-abh08t0:790_2": "aññamaññaṃ virodhino hutvā dvāsaṭṭhidiṭṭhiṃ gaṇhanti.",
  "tika-abh08t0:791": "1254. Ubhoti ubho kammavipākā aññamaññato suññā. Na ca kammaṃ vinā phalanti kammaṃ vinā phalaṃ na ca hoti.",
  "tika-abh08t0:792": "1255. Sambhārehīti sūriyādisambhārehi.",
  "tika-abh08t0:793": "1257. Suññaṃ taṃ nāmarūpadhammaṃ.",
  "tika-abh08t0:794": "1258. Hetusambhārapaccayāti hetunā ca sambhārapaccayehi ca.",
  "tika-abh08t0:795": "Iti abhidhammāvatāraṭīkāya",
  "tika-abh08t0:796": "Kaṅkhāvitaraṇavisuddhiniddesavaṇṇanā niṭṭhitā.",
  "tika-abh08t0:797": "Ekūnavīsatimo paricchedo.",
  "tika-abh08t0:798": "20. Vīsatimo paricchedo",
  "tika-abh08t0:799": "Maggāmaggañāṇadassanavisuddhiniddesavaṇṇanā",
  "tika-abh08t0:800": "1264. Paccuppannassa dhammassāti paccuppannassa nāmarūpadhammassa.",
  "tika-abh08t0:801": "1266-8. Uppajjato uppajjantassa nāmarūpadhammassa rāsito nicayato āgamanañca natthi. Disāgamananti disāya gamanaṃ. Niruddhassāpi nāmarūpadhammassa ekasmiṃ ṭhāne nicayoti ca natthi.",
  "tika-abh08t0:802_0": "1270-1. Avijjāsamudayā rūpasamudayo, avijjānirodhā rūpanirodho. Taṇhāsamudayā rūpasamudayo,",
  "tika-abh08t0:802_1": "taṇhānirodhā rūpanirodho. Kammasamudayā rūpasamudayo, kammanirodhā rūpanirodho. Āhāranirodhā",
  "tika-abh08t0:802_2": "rūpanirodho. Dhammeti saṅkhāradhamme.",
  "tika-abh08t0:803": "1280. Sampattapaṭivedhassāti sampattalokuttarasaṅkhātamaggaphalassa sotāpannādipuggalassa. Vippaṭipannassāti paṭipattiyaṃ appaṭipannassa, viruddhavasena paṭipannassa vā.",
  "tika-abh08t0:804": "1286. Kāyacittānīti kāyāti vedanāsaññāsaṅkhārā. Cittanti viññāṇaṃ.",
  "tika-abh08t0:805": "1290. Yato yato paccayādito. Yaṃ amataṃ nibbānaṃ vijānataṃ vijānantānaṃ pītipāmojjaṃ, tehi labhitabbaṃ amataṃ, amataṃ viya pītipāmojjaṃ vā.",
  "tika-abh08t0:806": "1293. Appatteti attani maggaphalasmiṃ appatte. Pattasaññīti maggaphale ahaṃ patto asmi iti saññito hoti.",
  "tika-abh08t0:807": "1297. Sāravedinoti sārajānanasīlā. Tanti taṃ maggāmaggañāṇadassanaṃ. Idaṃ ñāṇaṃ maggāmaggañāṇadassananti maggāmaggañāṇadassanaṃ nāma.",
  "tika-abh08t0:808": "Iti abhidhammāvatāraṭīkāya",
  "tika-abh08t0:809": "Maggāmaggañāṇadassanavisuddhiniddesavaṇṇanā niṭṭhitā.",
  "tika-abh08t0:810": "Vīsatimo paricchedo.",
  "tika-abh08t0:811": "21. Ekavīsatimo paricchedo",
  "tika-abh08t0:812": "Paṭipadāñāṇadassanavisuddhiniddesavaṇṇanā",
  "tika-abh08t0:813": "1299. Upallesavimuttaṃ suvisadaṃ ñāṇanti aṭṭhavidhañāṇaṃ sandhāyāha.",
  "tika-abh08t0:814": "1302. Saccānulomañāṇanti ayameva pavuccati.",
  "tika-abh08t0:815": "1306. Ayaṃ sikhāpattā vipassanā eva saccānulomañāṇaṃ nāma pavuccati.",
  "tika-abh08t0:816": "1309. Bhavaṅgānantaraṃ saṅkhāru-pekkhāgatanayenāti bhavaṅgānantaraṃ saṅkhārupekkhāsaṅkhātena ñāṇena katanayena.",
  "tika-abh08t0:817_0": "1314-6. Bodhipakkhiyadhammānaṃ, uddhañca anulomatoti uddhaṃ vattamānānaṃ bodhipakkhiyadhammānaṃ",
  "tika-abh08t0:817_1": "anulomato, idaṃ anulomañāṇaṃ vuṭṭhānagāminiyā pariyosānaṃ nāma bhāsitaṃ mahesinā",
  "tika-abh08t0:817_2": "kathitaṃ. Saccānulomañāṇaṃ āhacca uppannā, sabbappakārena gotrabhupariyosānaṃ.",
  "tika-abh08t0:818": "1318. Tatthāti vipassanāya.",
  "tika-abh08t0:819": "Iti abhidhammāvatāraṭīkāya",
  "tika-abh08t0:820": "Paṭipadāñāṇadassanavisuddhiniddesavaṇṇanā niṭṭhitā.",
  "tika-abh08t0:821": "Ekavīsatimo paricchedo.",
  "tika-abh08t0:822": "22. Dvāvīsatimo paricchedo",
  "tika-abh08t0:823": "Ñāṇadassanavisuddhiniddesavaṇṇanā",
  "tika-abh08t0:824_0": "1319-22. Āvajjanassa hitaṃ āvajjaniyaṃ, taṃ ṭhānaṃ etassāti āvajjaniyaṭhānaṃ, gotrabhūti",
  "tika-abh08t0:824_1": "attho. Taṃ gotrabhucittaṃ maggacittassa āvajjaniyaṭhānattā. Paṭipadāñāṇadassanaṃ",
  "tika-abh08t0:824_2": "kudācanaṃ na ca bhajati, tatheva ñāṇadassanavisuddhiṃ kudācanaṃ na bhajateva. Ubhinnaṃ",
  "tika-abh08t0:824_3": "ñāṇānaṃ antarā ekaṃ abbohārikaṃ vohāre niyuttanti vohārikaṃ, na vohārikaṃ abbohārikaṃ.",
  "tika-abh08t0:824_4": "Vipassanāya sotasmiṃ vipassanāya sote patitattā vipassanā nāma voharitabbā. Tato nibbānato.",
  "tika-abh08t0:825": "1325. Sūraṃ tikkhaṃ vipassananti gotrabhucittaṃ sandhāyāha.",
  "tika-abh08t0:826_0": "1326-9. Visaṅkhāranti saṅkhārehi vigataṃ. Paṭhamāvajjanañcevāti paṭhamāvajjanaṃ viya.",
  "tika-abh08t0:826_1": "Paṭhamābhogatāpi cāti paṭhamamanasikārā viya. Maggassa anantarādīhi paccayehi. Tassāti",
  "tika-abh08t0:826_2": "maggassa. Sikhāpattāya tāya vipassanāya muddhamhi matthake. Anāvattanti anivattaṃ.",
  "tika-abh08t0:827_0": "1330-3. Ekena āvajjanena ekissāyeva vīthiyā. Anulomagotrabhucetasanti anulomagotrabhucittānaṃ",
  "tika-abh08t0:827_1": "nānārammaṇatā vuttā. Taṃ gotrabhucittaṃ anāvajjanampi maggassa āvajjanaṭṭhāne ṭhatvā.",
  "tika-abh08t0:827_2": "Saññaṃ datvā viyāti “ahaṃ nibbānaṃ ārammaṇaṃ karomi, tvampi tamevārammaṇaṃ karohi”",
  "tika-abh08t0:827_3": "iti saññaṃ datvā viyāti adhippāyo. Saññitanti saññaṃ. Kadācipi anibbiddhapubbaṃ maggo",
  "tika-abh08t0:827_4": "esa eso maggo pubbe anibbiddhapubbo.",
  "tika-abh08t0:828": "1336. Ujjhatīti chindati.",
  "tika-abh08t0:829": "1338. Anekesaṃ ānisaṃsānaṃ dāyakena ādimaggena saṃyuttaṃ. Paṭhamamaggañāṇaṃ.",
  "tika-abh08t0:830_0": "1341. Ekassāsevanaṃ natthi ekassa cittuppādassa āsevanapaccayo natthi, tasmā kāraṇā",
  "tika-abh08t0:830_1": "dve cittuppādā anulomakā. Tehīti cittuppādehi āsevanapaccayaṃ laddhā labhitvā tatiyaṃ",
  "tika-abh08t0:830_2": "cittaṃ gotrabhu hoti.",
  "tika-abh08t0:831_0": "1345-7. Maggapekkhanahetu yassa āvajjanamanaso, taṃ maggapekkhanahetukaṃ. Tasmiṃ",
  "tika-abh08t0:831_1": "niruddheti tasmiṃ āvajjanacitte niruddhe maggassa paccavekkhaṇasaññitāni satta javanāni",
  "tika-abh08t0:831_2": "paṭipāṭiyā jāyante. Paccavekkhaṇañāṇāni ekūnavīsati honti.",
  "tika-abh08t0:832": "1351. Tato tadā vipassanāvīthiṃ otarati. Dutiyamaggañāṇaṃ.",
  "tika-abh08t0:833": "1361. Mūlaghātanti mūlaghātanaṃ. Tatiyamaggañāṇaṃ.",
  "tika-abh08t0:834": "1363. Anāvattisabhāvatoti anivattato. Catutthamaggañāṇaṃ.",
  "tika-abh08t0:835": "Iti abhidhammāvatāraṭīkāya",
  "tika-abh08t0:836": "Ñāṇadassanavisuddhiniddesavaṇṇanā niṭṭhitā.",
  "tika-abh08t0:837": "Dvāvīsatimo paricchedo.",
  "tika-abh08t0:838": "23. Tevīsatimo paricchedo",
  "tika-abh08t0:839": "Kilesapahānaniddesavaṇṇanā",
  "tika-abh08t0:840": "1375. Idha pana imasmiṃ panādhikāre kāraṇūpacārena lābhādikāraṇassa vohārena, lābho ādi vatthu yassa anunayassāti lābhādivatthuko, tassa.",
  "tika-abh08t0:841": "Sukhumāti kāmarāgapaṭighā sukhumā.",
  "tika-abh08t0:842": "1376. Yena yena paṭhamamaggādiñāṇena yo yo saṃyojanādiko pahātabbo dhammo ghātaṃ vināsaṃ yāti, so so dhammo tena tena asesena ñāṇena evaṃ sādhu mayā sandassito.",
  "tika-abh08t0:843": "1383. Pariññābhisamayenāti paricchinditvā jānanena. Dukkhaṃ abhisametīti dukkhaṃ paṭivijjhati.",
  "tika-abh08t0:844_0": "1394. Yo yogī imaṃ viditvā hitabhāvanaṃ vanaṃ vanetabbaṃ viditvā jānitvā ve ekantena",
  "tika-abh08t0:844_1": "sukhasaṃhitaṃ hitaṃ upeti, cittassa tamaṃ anuttamaṃ hīnaṃ vidhūya vināsetvā aviggahakampadaṃ",
  "tika-abh08t0:844_2": "padaṃ aviggahakaṃ sarīrarahitaṃ padaṃ paṭipajjitabbaṃ ñātabbaṃ padaṃ nibbānaṃ upeti pāpuṇāti ca.",
  "tika-abh08t0:845": "Iti abhidhammāvatāraṭīkāya",
  "tika-abh08t0:846": "Kilesapahānaniddesavaṇṇanā niṭṭhitā.",
  "tika-abh08t0:847": "Tevīsatimo paricchedo.",
  "tika-abh08t0:848": "24. Catuvīsatimo paricchedo",
  "tika-abh08t0:849": "Paccayaniddesavaṇṇanā",
  "tika-abh08t0:850": "1395. Rūpaṃ rūpassāti rūpaṃ rūpassa. Arūpassa nāmassa.",
  "tika-abh08t0:851": "1396. Missakassāti nāmarūpamissakassāti attho.",
  "tika-abh08t0:852": "1397. Tipañca cāti pannarasa ca.",
  "tika-abh08t0:853": "1399. Ekoti kammapaccayo. Dvekālikoti atītapaccuppannakālavasena dvīsu kālesu niyutto. Dassitoti bhagavatā desito.",
  "tika-abh08t0:854": "Iti abhidhammāvatāraṭīkāya",
  "tika-abh08t0:855": "Paccayaniddesavaṇṇanā niṭṭhitā.",
  "tika-abh08t0:856": "Catuvīsatimo paricchedo.",
  "tika-abh08t0:857": "Nigamanakathāvaṇṇanā",
  "tika-abh08t0:858_0": "1401. Sumatimativicārabodhanoti sumatīnaṃ sundarapaññānaṃ kavīnaṃ matiyā vicārassa",
  "tika-abh08t0:858_1": "bodhano. Vimativimohavināsanoti vimatīnaṃ bālānaṃ vimohassa vināsano. Kumatimatimahātamonāsoti",
  "tika-abh08t0:858_2": "kumatīnaṃ bālānaṃ mahātamasannibhāya matiyā nāsako. Paṭumatibhāsakaroti paṭūnaṃ paṇḍitānaṃ",
  "tika-abh08t0:858_3": "tikkhapaññāya obhāsakaro.",
  "tika-abh08t0:859_0": "1402. Sumatināmako bhikkhu asamānato asadisāya pūjāya mama āyācito yato yasmā kāraṇā,",
  "tika-abh08t0:859_1": "tato tasmā kāraṇā ayaṃ abhidhammāvatāro. Padāto padāti koṭṭhāsato koṭṭhāsato. Hitavibhāvanā",
  "tika-abh08t0:859_2": "bhāvanāti hitappakāsanāya bhāvanāya mayā racito. Atha vā ahaṃ sumatinā bhikkhunā",
  "tika-abh08t0:859_3": "asamānato mānato āyācito yato yasmā, tato tasmā.",
  "tika-abh08t0:860": "1405. Tividhā byappathānañhi gatiyoti byappathānaṃ vacanānaṃ atthaganthayuttivasena tividhā gatiyo.",
  "tika-abh08t0:861": "1406. Nikāyantaraladdhīhīti aññasmiṃ nikāye laddhīhi. Vācanāmagganissitoti vacanappabandhanissito.",
  "tika-abh08t0:862": "1410. Asaṃkiṇṇakulākuleti asammissakulehi ākiṇṇe. Supasannasitodaketi madhurasītodake.",
  "tika-abh08t0:863": "1411. Saṅkaṭeti sambādhe.",
  "tika-abh08t0:864": "1412. Kelāsasikharākārapāsādapaṭimaṇḍiteti rajatapabbatamatthakanibhehi pāsādehi alaṅkate.",
  "tika-abh08t0:865": "1413. Vividhākāracārupākāragopureti vividhasaṇṭhānamanuññapākāradvārakoṭṭhake.",
  "tika-abh08t0:866": "1414. Sallekhāti sallekhavutti. Sākhalyeti sakhilabhāve. Satāti satisampannena.",
  "tika-abh08t0:867": "1415. Vassavalāhakā devāti vassavalāhakabhūtā devā amarā.",
  "tika-abh08t0:868": "Nigamanakathāvaṇṇanā niṭṭhitā.",
  "tika-abh08t0:869": "Abhidhammāvatārapurāṇaṭīkā niṭṭhitā.",
  "tika-abh08t0:870": "Namo tassa bhagavato arahato sammāsambuddhassa",
  "tika-abh08t0:871": "Abhidhammāvatāra-abhinavaṭīkā",
  "tika-abh08t0:872": "(Paṭhamo bhāgo)",
  "tika-abh08t0:873": "Ganthārambhakathā",
  "tika-abh08t0:874": "(Ka) visuddhakaruṇāñāṇaṃ, buddhaṃ sambuddhapūjitaṃ;",
  "tika-abh08t0:875": "Dhammaṃ saddhammasambhūtaṃ, vande saṃghaṃ niraṅgaṇaṃ.",
  "tika-abh08t0:876": "(Kha) sāriputtaṃ mahātheraṃ, pariyattivisāradaṃ;",
  "tika-abh08t0:877": "Namāmi santavuttiṃ me, guruṃ gāravabhājanaṃ.",
  "tika-abh08t0:878": "(Ga) vandantena mayā evaṃ,",
  "tika-abh08t0:879": "Yā laddhā puññasampadā;",
  "tika-abh08t0:880": "Hitvā tassānubhāvena,",
  "tika-abh08t0:881": "Antarāye asesato.",
  "tika-abh08t0:882": "(Gha) mahāvihāravāsīnaṃ, therānaṃ thirasīlinaṃ;",
  "tika-abh08t0:883": "Vaṃsālaṅkārabhūtena, bhūtānuggahakārinā.",
  "tika-abh08t0:884": "(Ṅa) therena buddhadattena, racitaṃ yaṃ manoramaṃ;",
  "tika-abh08t0:885": "Piṭake abhidhammasmiṃ, otārupāyabhāvato.",
  "tika-abh08t0:886": "(Ca) abhidhammāvatāroti, laddhanāmena vissutaṃ;",
  "tika-abh08t0:887": "Nānānipuṇagambhīranayaṃ pakaraṇuttamaṃ.",
  "tika-abh08t0:888": "(Cha) atthasaṃvaṇṇanaṃ tassa, ārabhissaṃ yathābalaṃ;",
  "tika-abh08t0:889": "Pāmojjajananatthāya, ābhidhammikabhikkhunanti.",
  "tika-abh08t0:890": "Ganthārambhakathāvaṇṇanā",
  "tika-abh08t0:891_0": "1. Paramanipuṇavicittanayasamannāgataṃ sakasamayasamayantaragahanaviggāhaṇasamatthaṃ",
  "tika-abh08t0:891_1": "suvimalavipulapaññāveyyattiyajananaṃ pakaraṇamidamārabhantoyamācariyo paṭhamaṃ tāva",
  "tika-abh08t0:891_2": "ratanattayappaṇāmakaraṇena antarāyanivāraṇañceva paññāpāṭavañca pattheti. Ratanattayappaṇāmo",
  "tika-abh08t0:891_3": "hi atthato paṇāmakiriyābhinipphādikā kusalacetanā. Sā ca vandaneyyavandakānaṃ khettajjhāsayasampadāhi",
  "tika-abh08t0:891_4": "diṭṭhadhammavedanīyabhūtā yathāladdhasampattinimittakassa kammassa anubalappadānavasena",
  "tika-abh08t0:891_5": "tannibbattitavipākasantatiyā antarāyakarāni upapīḷakaupacchedakakammāni paṭibāhitvā",
  "tika-abh08t0:891_6": "tannidānānaṃ yathādhippetasiddhivibandhakānaṃ rogādiantarāyānamappavattiṃ sādheti,",
  "tika-abh08t0:891_7": "rāgādimalavikkhālanena ca cittasantānaṃ parisodhetvā tannissitāya paññāya yathādhippetasiddhisampādakaṃ",
  "tika-abh08t0:891_8": "tikkhavisadabhāvamāvahati. Kiñci āciṇṇametaṃ paṇḍitānaṃ, yadidaṃ ganthasamārambhe",
  "tika-abh08t0:891_9": "ratanattayappaṇāmakaraṇaṃ, tasmā sappurisācārānurakkhaṇatthañca ādimhi ratanattayavandanā",
  "tika-abh08t0:891_10": "āraddhāti evamādinā aññānipi bahūni payojanāni niddhāretabbāni. Tāni pana tattha",
  "tika-abh08t0:891_11": "tattha bahudhā vitthāritānīti taṃ papañcaparissamaṃ ṭhapetvā yathānuppattameva tāva vaṇṇayissāma.",
  "tika-abh08t0:892_0": "Ettha ca ratanattayappaṇāmaṃ kattukāmo tathāgatamūlakattā sesaratanānaṃ paṭhamaṃ",
  "tika-abh08t0:892_1": "tāva tathāgatassa thomanāpubbaṅgamaṃ paṇāmamārabhanto āha “anantakaruṇāpañña”ntiādi.",
  "tika-abh08t0:892_2": "Thomanāpubbaṅgamena hi paṇāmena satthu guṇātisayayogo, tato cassa anuttaravandanīyabhāvo,",
  "tika-abh08t0:892_3": "tena ca attano vandanāya khettaṅgatabhāvo, khettaṅgatāya ca vandanāya yathādhippetanipphattiyā",
  "tika-abh08t0:892_4": "hetubhāvo ca dassito hoti.",
  "tika-abh08t0:893_0": "Tattha vanditvāti pubbakālakiriyāniddeso. Tassa pana osānagāthāyaṃ “pavakkhāmī”ti",
  "tika-abh08t0:893_1": "iminā aparakālakiriyāvacanena saha sambandho. Buddhanti vandanakiriyāya kammaniddeso.",
  "tika-abh08t0:893_2": "“Anantakaruṇāpañña”ntiādikaṃ pana tabbisesanaṃ. Tattha kiratīti karuṇā, paradukkhaṃ",
  "tika-abh08t0:893_3": "vikkhipati apanetīti attho. Kirīyati dukkhitesu pasārīyatīti vā karuṇā. Atha vā karotīti",
  "tika-abh08t0:893_4": "karuṇā, paradukkhe sati sādhūnaṃ kampanaṃ hadayakhedaṃ janayatīti attho. Kiṇātīti",
  "tika-abh08t0:893_5": "vā karuṇā, parassa dukkhaṃ paccayavekallakaraṇato hiṃsatīti attho. Pajānātīti paññā,",
  "tika-abh08t0:893_6": "yathāsabhāvaṃ pakārehi paṭivijjhatīti attho. Karuṇā ca paññā ca karuṇāpaññā, natthi",
  "tika-abh08t0:893_7": "etāsaṃ antoti anantā, anantā karuṇāpaññā etassāti anantakaruṇāpañño, taṃ anantakaruṇāpaññaṃ.",
  "tika-abh08t0:894_0": "Ettha ca uppādavayantatāvasena ceva santatipariyosānavasena ca satipi bhagavato karuṇāpaññānaṃ",
  "tika-abh08t0:894_1": "sapariyantabhāve anantārammaṇesu pavattanato anantatā veditabbā. Sammāsambuddhassa",
  "tika-abh08t0:894_2": "hi sabbasattānaṃ dukkhāpanayanākārappavattā anaññasādhāraṇā mahākaruṇā kañci sattaṃ",
  "tika-abh08t0:894_3": "avajjetvā sabbesu sattesu niravasesena pavattati, tathā sabbadhammasabhāvabodhanasamatthā",
  "tika-abh08t0:894_4": "sabbaññutaññāṇasaṅkhātā paññāpi sakalañeyyadhammesu anavasesato pavattati, tasmā",
  "tika-abh08t0:894_5": "anantārammaṇappavattakaruṇāñāṇavantatāya anantakaruṇāpañño bhagavā. Karuṇāpaññāggahaṇena",
  "tika-abh08t0:894_6": "cettha bhagavato sabbalokiyalokuttaraguṇasampatti dassitā hoti. Tathā hi karuṇāggahaṇena",
  "tika-abh08t0:894_7": "lokiyesu mahaggatabhāvappattāsādhāraṇaguṇadīpanato sakalalokiyaguṇasampatti dassitā,",
  "tika-abh08t0:894_8": "paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti dassitāti.",
  "tika-abh08t0:895_0": "Apica sabbabuddhaguṇānaṃ karuṇā ādi, paññā pariyosānaṃ. Mahākaruṇāsañcoditamānaso",
  "tika-abh08t0:895_1": "hi bhagavā saṃsārapaṅkato sattānaṃ samuddharaṇatthāya katābhinīhāro anupubbena pāramiyo",
  "tika-abh08t0:895_2": "pūretvā anuttarasammāsambodhiyā adhigamena sakalabuddhaguṇe paṭilabhi. Iti sakalabuddhaguṇānaṃ",
  "tika-abh08t0:895_3": "tannidānabhāvato karuṇā sabbabuddhaguṇānamādi, sabbaññutaññāṇapadaṭṭhānassa pana",
  "tika-abh08t0:895_4": "maggañāṇassa paṭilabhanato uttarikaraṇīyābhāvato paññā pariyosānaṃ. Ādipariyosānadassanena",
  "tika-abh08t0:895_5": "ca sakalabuddhaguṇā nayato dassitā honti. Nayaggāho eva hi sabbabuddhaguṇānaṃ dassanupāyo,",
  "tika-abh08t0:895_6": "itarathā tādisassa sabbaññubuddhassapi vacanapathātītaṃ tathāgataguṇaṃ anupadaṃ vaṇṇento",
  "tika-abh08t0:895_7": "ko nāma pariyosānamāharituṃ sakkuṇeyyāti.",
  "tika-abh08t0:896_0": "Evaṃ karuṇāpaññāmukhena saṅkhepato sakalabuddhaguṇehi bhagavantaṃ thometvāpi puna",
  "tika-abh08t0:896_1": "attano buddhaguṇasaṃkittane atittābhāvena ceva paresañca pasādabāhullajananatthaṃ",
  "tika-abh08t0:896_2": "tadantogadhepi visiṭṭhaguṇe padhānabhāvena nīharitvā dassento āha “tathāgata”ntiādi.",
  "tika-abh08t0:896_3": "Tattha “tathāgata”nti tathā āgatatādīhi aṭṭhahi kāraṇehi tathāgataṃ. Vuttañhetaṃ –",
  "tika-abh08t0:897_0": "“Aṭṭhahi kāraṇehi bhagavā tathāgato, tathā āgatoti tathāgato, tathā gatoti tathāgato,",
  "tika-abh08t0:897_1": "tathalakkhaṇaṃ āgatoti tathāgato, tathadhamme yāthāvato abhisambuddhoti tathāgato,",
  "tika-abh08t0:897_2": "tathadassitāya tathāgato, tathavāditāya tathāgato, tathākāritāya tathāgato, abhibhavanaṭṭhena tathāgato”ti.",
  "tika-abh08t0:898_0": "“Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "tika-abh08t0:898_1": "sammāsambuddhā āgatā, kiṃ vuttaṃ hoti? Manussattādiaṭṭhaṅgasamannāgatena yena abhinīhārena",
  "tika-abh08t0:898_2": "te bhagavanto āgatā, teneva ca abhinīhārena ayampi bhagavā āgato, yathā ca te bhagavanto",
  "tika-abh08t0:898_3": "samatiṃsa pāramiyo pūretvā pañcamahāpariccāgādīni sampādetvā āgatā, yathā ca te sattatiṃsa",
  "tika-abh08t0:898_4": "bodhipakkhiyadhamme bhāvetvā brūhetvā āgatā, tathā ayampi bhagavā āgatoti evaṃ tāva",
  "tika-abh08t0:898_5": "tathā āgato”ti tathāgato. (1)",
  "tika-abh08t0:899_0": "“Kathaṃ tathā gatoti tathāgato? Yathā sampatijātā te bhagavanto sattapadavītihārena",
  "tika-abh08t0:899_1": "gatā, yathā vā te samathavipassanāmaggehi taṃ taṃ akusalapakkhaṃ vidhamitvā gatā,",
  "tika-abh08t0:899_2": "tathā ayampi bhagavā gato, evaṃ tathā gatoti tathāgato. (2)",
  "tika-abh08t0:900_0": "“Kathaṃ tathalakkhaṇaṃ āgatoti tathāgato? Yasmā tesaṃ tesaṃ dhammānaṃ yaṃ sabhāvasarasalakkhaṇaṃ",
  "tika-abh08t0:900_1": "tathaṃ avitathaṃ, tañcesa tathalakkhaṇaṃ āgato yāthāvato adhigato, tasmā tathalakkhaṇaṃ",
  "tika-abh08t0:900_2": "āgatoti tathāgato gamanatthānaṃ bujjhanatthasambhavato. Tathā hi vadanti ‘ye gatiatthā,",
  "tika-abh08t0:900_3": "te bujjhanatthā. Ye bujjhanatthā, te gatiatthā’ti. (3)",
  "tika-abh08t0:901_0": "“Kathaṃ tathadhamme yāthāvato abhisambuddhoti tathāgato? Yasmā ‘idaṃ dukkhanti, bhikkhave,",
  "tika-abh08t0:901_1": "tathametaṃ avitathameta’ntiādivacanato ‘avijjāya saṅkhārānaṃ paccayaṭṭho saṅkhārānaṃ",
  "tika-abh08t0:901_2": "avijjāpaccayasambhūtasamudāgataṭṭho tatho avitatho anaññatho’tiādivacanato ca tathadhammasaṅkhāte",
  "tika-abh08t0:901_3": "saccapaṭiccasamuppāde yāthāvato āgato abhisambuddho, tasmā tathadhamme yāthāvato",
  "tika-abh08t0:901_4": "abhisambuddhoti tathāgato. (4)",
  "tika-abh08t0:902_0": "“Kathaṃ tathadassitāya tathāgato? Yasmā aparimāṇāsu lokadhātūsu aparimāṇānaṃ sattānaṃ",
  "tika-abh08t0:902_1": "chadvāraggahite ārammaṇe aviparītameva passati jānāti, ñatvā ca panevaṃ ‘katamaṃ",
  "tika-abh08t0:902_2": "taṃ rūpāyatanaṃ, yaṃ catunnaṃ mahābhūtānaṃ upādāyā’tiādinā tathamesa aviparītaṃ vibhajati",
  "tika-abh08t0:902_3": "dasseti, tasmā tathaṃ āgacchati passati jānāti, taṃ vā āgamayati dassetīti tathāgatoti",
  "tika-abh08t0:902_4": "evaṃ tathadassitāya tathāgato. (5)",
  "tika-abh08t0:903_0": "“Kathaṃ tathavāditāya tathāgato? Yasmā esa abhisambodhito yāva parinibbānā rāgamadādinimmathanavasena",
  "tika-abh08t0:903_1": "ekasadisameva dhammaṃ tathaṃ avitathaṃ bhāsati, tasmā tathaṃ gadati, tatho aviparīto",
  "tika-abh08t0:903_2": "āgadovacanametassāti vā da-kārassa ta-kāraṃ katvā tathāgatoti vuttoti evaṃ tathavāditāya tathāgato. (6)",
  "tika-abh08t0:904_0": "“Kathaṃ tathākāritāya tathāgato? Bhagavā hi ‘yathā vādī tathā kārī’ti vacanato attano",
  "tika-abh08t0:904_1": "vācāya anurūpameva karoti, tasmā yathā vācā, tathā kāyopi gato pavatto imassāti tathāgatoti",
  "tika-abh08t0:904_2": "evaṃ tathākāritāya tathāgato. (7)",
  "tika-abh08t0:905_0": "“Kathaṃ abhibhavanaṭṭhena tathāgato? Yasmā panesa anupamāya sakalalokiyalokuttaraguṇasampadāya",
  "tika-abh08t0:905_1": "samannāgatattā sadevakaṃ lokaṃ abhibhuyya pavattati, tasmā abhibhavanaṭṭhena tathāgatoti vuccatī”ti.",
  "tika-abh08t0:906_0": "Tatrevaṃ padasiddhi veditabbā – agado viyāti agado, desanāvilāso ceva puññussayo",
  "tika-abh08t0:906_1": "ca. Tena hesa mahānubhāvo bhisakko viya dibbāgadena sappe sabbaparappavādino, sadevakañca",
  "tika-abh08t0:906_2": "lokaṃ abhibhavati. Iti sabbalokābhibhavane tatho aviparīto yathāvutto agado etassāti",
  "tika-abh08t0:906_3": "da-kārassa ta-kāraṃ katvā tathāgatoti vuccatīti ayamettha saṅkhepo. Vitthāro pana",
  "tika-abh08t0:906_4": "dīghāgamasaṃvaṇṇanādīsu gahetabbo. Āha cettha –",
  "tika-abh08t0:907": "“Yatheva lokamhi vipassiādayo,",
  "tika-abh08t0:908": "Sabbaññubhāvaṃ munayo idhāgatā;",
  "tika-abh08t0:909": "Tathā ayaṃ sakyamunīpi āgato,",
  "tika-abh08t0:910": "Tathāgato vuccati tena cakkhumā. ;",
  "tika-abh08t0:911": "“Pahāya kāmādimale yathā gatā,",
  "tika-abh08t0:912": "Samādhiñāṇehi vipassiādayo;",
  "tika-abh08t0:913": "Mahesino sakyamunī jutindharo,",
  "tika-abh08t0:914": "Tathā gato tena tathāgato mato.",
  "tika-abh08t0:915": "“Tathañca dhātvāyatanādilakkhaṇaṃ,",
  "tika-abh08t0:916": "Sabhāvasāmaññavibhāgabhedato;",
  "tika-abh08t0:917": "Sayambhuñāṇena jinoyamāgato,",
  "tika-abh08t0:918": "Tathāgato vuccati sakyapuṅgavo.",
  "tika-abh08t0:919": "“Tathāni saccāni samantacakkhunā,",
  "tika-abh08t0:920": "Tathā idappaccayatā ca sabbaso;",
  "tika-abh08t0:921": "Anaññañeyyena yato vibhāvitā,",
  "tika-abh08t0:922": "Yāthāvato tena jino tathāgato.",
  "tika-abh08t0:923": "“Anantabhedāsupi lokadhātusu,",
  "tika-abh08t0:924": "Jinassa rūpāyatanādigocare;",
  "tika-abh08t0:925": "Vicittabhede tathameva dassanaṃ,",
  "tika-abh08t0:926": "Tathāgato tena samantalocano.",
  "tika-abh08t0:927": "“Yato ca dhammaṃ tathameva bhāsati,",
  "tika-abh08t0:928": "Karoti vācāyanulomamattano;",
  "tika-abh08t0:929": "Guṇehi lokaṃ abhibhuyyirīyati,",
  "tika-abh08t0:930": "Tathāgato tenapi lokanāyako”ti. ;",
  "tika-abh08t0:931_0": "Kenaci guṇena attano visiṭṭhassa kassaci abhāvato natthi etassa uttaroti anuttaro.",
  "tika-abh08t0:931_1": "Bhagavato hi avīcito paṭṭhāya yāva bhavaggaṃ tiriyaṃ aparimāṇāsu lokadhātūsu na koci",
  "tika-abh08t0:931_2": "kenaci guṇena samasamopi atthi, kuto pana uttaritaro. Yathāha –",
  "tika-abh08t0:932": "“Rūpe sīle samādhimhi, paññāya ca asādiso;",
  "tika-abh08t0:933": "Vimuttiyā samasamo, dhammacakkappavattane”ti.",
  "tika-abh08t0:934_0": "Vinditvāti tīhi vandanāhi tanninnatādivasena namassitvā. Kāyavacīmanodvāravasena",
  "tika-abh08t0:934_1": "hi tisso vandanā. Yathāha “tisso imā, bhikkhave, vandanā kāyena vandati, vacasā vandati,",
  "tika-abh08t0:934_2": "manasā vandatī”ti. Tattha buddhādiguṇārammaṇā kāmāvacarakusalakiriyānamaññatarā cetanā",
  "tika-abh08t0:934_3": "kāyaviññattiṃ samuṭṭhāpetvā kāyadvārappavattivasena uppannā kāyavandanāti vuccati,",
  "tika-abh08t0:934_4": "sāyeva vacīviññattiṃ samuṭṭhāpetvā vacīdvārappavattivasena uppannā vacīvandanāti,",
  "tika-abh08t0:934_5": "ubhayaviññattiyo pana asamuṭṭhāpetvā kevalaṃ manodvārappavattivasena uppannā manovandanāti.",
  "tika-abh08t0:934_6": "Sirasāti uttamaṅgena karaṇabhūtena. Abujjhi, bodhetīti vā buddho. Ayañhi catusaccadhamme",
  "tika-abh08t0:934_7": "sayampi abujjhi, parepi bodheti, tasmā bujjhanabodhanaṭṭhena “buddho”ti vuccati.",
  "tika-abh08t0:934_8": "Yathāha “bujjhitā saccānīti buddho, bodhetā pajāyāti buddho”ti. Atha vā budha-saddassa",
  "tika-abh08t0:934_9": "jāgaraṇavikasanatthesupi pavattanato abujjhi savāsanasammohaniddāya accantaṃ vigato,",
  "tika-abh08t0:934_10": "buddhiyā vikasitavāti vā buddho. Bhagavā hi vatthusabhāvadassanavibandhikāya avijjāsaṅkhātāya",
  "tika-abh08t0:934_11": "niddāya ariyamaggañāṇena saha vāsanāya samucchinnattā tato accantaṃ vigato. Paramarucirasirisobhaggasamāgamena",
  "tika-abh08t0:934_12": "vikasitamiva padumaṃ aparimitaguṇagaṇālaṅkatasabbaññutaññāṇasamāgamena vikasito vikāsamanuppatto,",
  "tika-abh08t0:934_13": "tasmā jāgaraṇavikasanatthavasenapi “buddho”ti vuccati.",
  "tika-abh08t0:935_0": "Ettāvatā ca dvīhi ākārehi bhagavato thomanā katā hoti attahitasampattito, parahitapaṭipattito",
  "tika-abh08t0:935_1": "ca. Tāsu attahitasampatti anāvaraṇañāṇādhigamo savāsanasakalasaṃkilesānamaccantappahānaṃ",
  "tika-abh08t0:935_2": "anupādisesanibbānādhigamo ca, parahitapaṭipatti pana āsayappayogavasena duvidhaṃ",
  "tika-abh08t0:935_3": "parahitasamīhanaṃ. Tattha dhammadesanāya abhājanesu devadattādīsu virodhisattesupi",
  "tika-abh08t0:935_4": "niccaṃ hitajjhāsayatā aparipākagatindriyānaṃ indriyaparipākakālāgamanañca āsayo nāma.",
  "tika-abh08t0:935_5": "Tadaññasattānaṃ pana lābhasakkārādinirapekkhacittassa yānattayamukhena sabbadukkhaniyyānikadhammadesanā",
  "tika-abh08t0:935_6": "payogo nāma. Duvidhāsu panetāsu parahitapaṭipattīsu, tividhāsu ca attahitasampattīsu",
  "tika-abh08t0:935_7": "anantakaruṇā-vacanena, tathā āgataṭṭhena ca tathāgata-saddena āsayavasena parahitapaṭipatti",
  "tika-abh08t0:935_8": "dassitā, bodhanaṭṭhena buddha-saddena, tathadassanaṭṭhena ca tathāgataṭṭhena ca tathāgatasaddena",
  "tika-abh08t0:935_9": "payogavasena, anantapaññā-vacanena, ñāṇagatidīpakena tathāgata-saddena, bujjhanajāgaraṇavikasanaṭṭhena",
  "tika-abh08t0:935_10": "ca buddha-saddena tividhāpi attahitasampatti, anuttaravacanena ca attahitaparahitasampatti",
  "tika-abh08t0:935_11": "pakāsitāti veditabbā.",
  "tika-abh08t0:936_0": "Apica hetuphalasattūpakārasampadāvasena tīhākārehipi bhagavato thomanā pavattatīti",
  "tika-abh08t0:936_1": "taṃvasenapettha thomanā daṭṭhabbā. Tattha hetusampadā nāma mahākaruṇāsamāyogo, bodhisambhārasambharaṇañca",
  "tika-abh08t0:936_2": "tammūlakattā sakalabuddhaguṇānaṃ. Phalasampadā pana catubbidhā ñāṇasampadā, pahānasampadā,",
  "tika-abh08t0:936_3": "ānubhāvasampadā, rūpakāyasampadā cāti. Tāsu sabbaññutaññāṇapadaṭṭhānaṃ maggañāṇaṃ,",
  "tika-abh08t0:936_4": "maggañāṇapadaṭṭhānaṃ sabbaññutaññāṇaṃ, tammūlakāni ca dasabalādiñāṇāni ñāṇasampadā",
  "tika-abh08t0:936_5": "nāma. Aggamaggabhāvanāya sabbakilesānaṃ saha vāsanāhi anuppattidhammatāpādanaṃ pahānasampadā.",
  "tika-abh08t0:936_6": "Acinteyyāparimitānaṃ sabbalokahitānaṃ nipphādane, sadevakalokābhibhavane ca ādhipaccaṃ",
  "tika-abh08t0:936_7": "ānubhāvasampadā. Sakalalokanayanābhisekabhūtā pana lakkhaṇānubyañjanapaṭimaṇḍitā",
  "tika-abh08t0:936_8": "attabhāvasampatti rūpakāyasampadā nāma. Sattūpakāro heṭṭhā vuttaparahitapaṭipattivaseneva",
  "tika-abh08t0:936_9": "veditabbo. Imāsu pana anantakaruṇā-vacanena, tathā āgataṭṭhena ca tathāgata-saddena",
  "tika-abh08t0:936_10": "hetusampadā dassitā. Phalasampadāsu ñāṇasampadā ceva pahānasampadā ca anantapaññā-vacanena,",
  "tika-abh08t0:936_11": "abhisamayaparidīpakena tathāgatasaddena, bujjhanajāgaraṇavikasanaṭṭhena, ca buddha-saddena",
  "tika-abh08t0:936_12": "dassitā, ānubhāvasampadāpi abhibhavanaṭṭhena tathāgata-saddena, anuttara-vacanena",
  "tika-abh08t0:936_13": "ca vibhāvitā, rūpakāyasampadā pana rūpaggappattidīpakena anuttara-saddena dassitāti daṭṭhabbaṃ.",
  "tika-abh08t0:937_0": "Evaṃ buddharatanassa thomanāpubbaṅgamaṃ paṇāmaṃ katvā idāni sesaratanānampi paṇāmamārabhanto",
  "tika-abh08t0:937_1": "āha “dhammaṃ sādhugaṇampi cā”ti. Bhagavato thomanena ca svākkhātatādayo dhammaguṇā,",
  "tika-abh08t0:937_2": "suppaṭipannatādayo saṅghaguṇā ca dassitā honti tappabhavassa anaññathābhāvatoti na",
  "tika-abh08t0:937_3": "tesaṃ visuṃ thomanā katā. Adhigatamagge sacchikatanirodhe puggale yathānusiṭṭhaṃ",
  "tika-abh08t0:937_4": "paṭipajjamāne ca apāyadukkhesu ceva vaṭṭadukkhesu ca apatamāne katvā dhāretīti dhammo,",
  "tika-abh08t0:937_5": "so catunnaṃ ariyamaggānaṃ, catunnañca sāmaññaphalānaṃ, nibbānassa, pariyattidhammassa",
  "tika-abh08t0:937_6": "ca vasena dasavidho. Vuttañhetaṃ chattavimāne –",
  "tika-abh08t0:938": "“Rāgavirāgamanejamasokaṃ,",
  "tika-abh08t0:939": "Dhammamasaṅkhatamappaṭikūlaṃ;",
  "tika-abh08t0:940": "Madhuramimaṃ paguṇaṃ suvibhattaṃ,",
  "tika-abh08t0:941": "Dhammamimaṃ saraṇatthamupehī”ti. ;",
  "tika-abh08t0:942_0": "Ettha hi kāmarāgādibhedo sabbopi rāgo virajjati etenāti “rāgavirāgo”ti maggo kathito.",
  "tika-abh08t0:942_1": "Ejāsaṅkhātāya taṇhāya, antonijjhānalakkhaṇassa ca sokassa taduppattiyaṃ sabbaso parikkhīṇattā",
  "tika-abh08t0:942_2": "“anejamasoka”nti phalaṃ kathitaṃ. Kenaci paccayena asaṅkhatattā “dhammamasaṅkhata”nti",
  "tika-abh08t0:942_3": "nibbānaṃ vuttaṃ. Avirodhadīpanato pana atthabyañjanassa sampannatāya, pakaṭṭhaguṇavibhāvanato",
  "tika-abh08t0:942_4": "suṭṭhu vibhajitattā ca “appaṭikūla”ntiādinā sabbopi pariyattidhammo kathito. Tattha",
  "tika-abh08t0:942_5": "ariyamagganibbānāni nippariyāyeneva apāyādito dhāraṇato dhammo, phalapariyattiyo",
  "tika-abh08t0:942_6": "pana pariyāyena. Tathā hettha dhāraṇaṃ nāma apāyādinibbattakakilesaviddhaṃsanaṃ.",
  "tika-abh08t0:942_7": "Iti ariyamaggassa kilesasamucchedakatāya, nibbānassa ca ālambaṇabhāvena tassa tadatthasiddhihetutāyapi",
  "tika-abh08t0:942_8": "ubhinnampi nippariyāyato labbhati. Itaresu pana ariyaphalassa maggena samucchinnakilesānaṃ",
  "tika-abh08t0:942_9": "paṭipassaddhakiccatāya, maggānukūlappavattito pariyattidhammassa ca tadadhigamahetutāyāti",
  "tika-abh08t0:942_10": "ubhinnampi pariyāyatova labbhatīti.",
  "tika-abh08t0:943_0": "Attahitaparahitaṃ sādhentīti sādhū, tesaṃ gaṇo samudāyoti sādhugaṇo, sādhu cāyaṃ",
  "tika-abh08t0:943_1": "gaṇo cāti vā sādhugaṇo, sādhuno vā sammāsambuddhassa āyatto gaṇo tassa orasaputtabhāvatoti",
  "tika-abh08t0:943_2": "sādhugaṇo. So pana catunnaṃ ariyamaggasamaṅgīnaṃ, catunnañca phalasamaṅgīnaṃ vasena",
  "tika-abh08t0:943_3": "aṭṭhavidho ariyasaṅgho, taṃ sādhugaṇaṃ. Picāti nipātasamudāyo, eko vā nipāto, tiṇṇaṃ",
  "tika-abh08t0:943_4": "ratanānaṃ vandanakiriyāya sampiṇḍanattho. Keci “gaṇo”ti idha pakaraṇatova ariyagaṇapuggalova",
  "tika-abh08t0:943_5": "labbhatīti sādhūti bhāvanapuṃsakavasena “vanditvā”ti iminā saha yojenti, tadā pana",
  "tika-abh08t0:943_6": "sādhūti bhayalābhādivirahena sakkaccaṃ ādaranti attho.",
  "tika-abh08t0:944_0": "2. Evaṃ pakaraṇārambhe yathādhippetaṃ ratanattayappaṇāmaṃ katvā idāni yattha pāṭavatthāya",
  "tika-abh08t0:944_1": "idaṃ pakaraṇaṃ paṭṭhapīyati, taṃ saddhiṃ desakadesapaṭiggāhakasampattīhi vibhāvetvā",
  "tika-abh08t0:944_2": "dassento āha “paṇḍukambalanāmāyā”tiādi. Tattha devarājassa paṇḍukambalanāmāya silāya",
  "tika-abh08t0:944_3": "vimale sītale tale nisinno atulavikkamo devadevehi pūjito devadevo devapurakkhato",
  "tika-abh08t0:944_4": "devānaṃ devalokasmiṃ yaṃ dhammaṃ desesīti sambandho.",
  "tika-abh08t0:945_0": "Ayaṃ panettha attho – paṇḍukambalasarikkhavaṇṇatāya “paṇḍukambala”nti nāmaṃ samaññā",
  "tika-abh08t0:945_1": "etissāti paṇḍukambalanāmā. Sā hi sakkassa tādisapuññānubhāvena nibbattā paṇḍukambalajayasumanapupphasamānena",
  "tika-abh08t0:945_2": "vaṇṇena sabbakālaṃ virocati, pamāṇato pana saṭṭhiyojanāyāmā, paññāsayojanavitthārā,",
  "tika-abh08t0:945_3": "pannarasayojanubbedhā ca hoti. Silāyāti avayavasambandhe sāmivacanaṃ. Tulāya sammito",
  "tika-abh08t0:945_4": "tulyo, na tulyo atulyo, atulyo vikkamo balaṃ etassāti atulyavikkamo. Sammāsambuddhassa",
  "tika-abh08t0:945_5": "hi paramapāramitānubhāvasaṃsiddhena hatthigaṇanāya koṭisahassahatthīnaṃ, purisagaṇanāya",
  "tika-abh08t0:945_6": "dasakoṭisahassapurisānaṃ balehi samappamāṇena kāyabalena, appamāṇena ca ñāṇabalena",
  "tika-abh08t0:945_7": "na kassaci devabrahmādīsu aññatarassa balatulanāya upanetabbaṃ atthi. Atha vā anaññasādhāraṇattā",
  "tika-abh08t0:945_8": "atulyo parakkamasaṅkhāto aparimāṇaguṇavisesāvahena anaññasādhāraṇena sammappadhānena",
  "tika-abh08t0:945_9": "samannāgatattā vā atulyo sammappadhānasaṅkhāto vikkamo imassāti atulyavikkamo. “Atulyavikkamo”ti",
  "tika-abh08t0:945_10": "ca vattabbe gāthābandhavasena ya-kāralopaṃ katvā “atulavikkamo”ti vuttaṃ. Atha vā",
  "tika-abh08t0:945_11": "sammitatthe a-kārapaccayassāpi sambhavato atulo vikkamo assāti “atulavikkamo”ti vuttaṃ.",
  "tika-abh08t0:946_0": "Dibbantīti devā, pañcakāmaguṇādīhi kīḷanti, tesu vā viharanti, vijayasamatthatāyogena",
  "tika-abh08t0:946_1": "bāhirabbhantarike paccatthike vijetuṃ icchanti, issariyadhanādisakkāradānaggahaṇaṃ,",
  "tika-abh08t0:946_2": "taṃtaṃatthānusāsanañca karontā voharanti, puññañāṇānubhāvappattāya jutiyā jotenti,",
  "tika-abh08t0:946_3": "yathādhippetañca visayaṃ appaṭighātena gacchanti, yathicchitanipphādane ca sakkontīti",
  "tika-abh08t0:946_4": "attho. Atha vā devanīyā taṃtaṃbyasananittharaṇatthikehi “saraṇaṃ parāyaṇa”nti gamanīyā,",
  "tika-abh08t0:946_5": "abhitthavanīyā sobhāvisesayogena kamanīyāti vā devā, te tividhā – sammutidevā upapattidevā",
  "tika-abh08t0:946_6": "visuddhidevāti. Tattha sammutidevā nāma mahāsammatādayo khattiyā. Upapattidevā nāma",
  "tika-abh08t0:946_7": "cātumahārājike upādāya taduttaridevā. Visuddhidevā nāma khīṇāsavā. Idha pana upapattidevā",
  "tika-abh08t0:946_8": "daṭṭhabbā. No ca kho tepi avisesena, ṭhapetvā pana yāmādike cātumahārājikatāvatiṃsavāsinova",
  "tika-abh08t0:946_9": "adhippetā. Tesaṃ catūhi saṅgahavatthūhi rañjanato rājā, devānaṃ rājā issaro devarājā,",
  "tika-abh08t0:946_10": "tassa devarājassa, “sakkassa devarañño”ti adhippāyo. Na hi aññesaṃ devalokesu nisinno",
  "tika-abh08t0:946_11": "bhagavā abhidhammapiṭakaṃ desesīti.",
  "tika-abh08t0:947_0": "3. Yanti aniyamaniddeso, tassa pana “tatthā”ti iminā niyamanaṃ veditabbaṃ. Yathāvuttānaṃ",
  "tika-abh08t0:947_1": "tiṇṇampi devānaṃ uttamo devo tehi sabbehi adhikataraṃ kīḷanādiyogatoti devadevo,",
  "tika-abh08t0:947_2": "bhagavā. So hi niratisayāya abhiññākīḷāya uttamehi dibbabrahmaariyavihārehi saparasantānasiddhāya",
  "tika-abh08t0:947_3": "pañcavidhamāravijayicchānibbattiyā cittissariyasattadhanādisammāpaṭipattiaveccappasādasakkāradānaggahaṇasaṅkhātena,",
  "tika-abh08t0:947_4": "yathāparādhayathānulomayathādhammānusāsanasaṅkhātena ca vohārātisayena paramāya paññāya",
  "tika-abh08t0:947_5": "ca sarīrappabhāsaṅkhātāya jutiyā anupamāya ñāṇasarīragatiyā māravijayasabbaññutaññāṇaparahitanipphādanesu",
  "tika-abh08t0:947_6": "appaṭihatāya sattiyā ca samannāgatattā sadevakena vā lokena “saraṇa”nti gamanīyato,",
  "tika-abh08t0:947_7": "abhitthavanīyato, bhattivasena kamanīyato ca sabbe te deve tehi tehi guṇehi abhibhuyya",
  "tika-abh08t0:947_8": "ṭhitoti sabbadevehi pūjanīyataro devo, visuddhidevabhāvasaṅkhātassa vā sabbaññuguṇālaṅkārassa",
  "tika-abh08t0:947_9": "adhigatattā aññesañca devānaṃ atisayena devoti devadevo. Devānanti tadā dhammapaṭiggāhakānaṃ",
  "tika-abh08t0:947_10": "dasasahassacakkavāḷādhivāsīnaṃ mātudevaputtappamukhānaṃ upapattidevānaṃ. Visuddhidevānampettha",
  "tika-abh08t0:947_11": "gahaṇanti vadanti. Te pana upapattidevesveva saṅgahitā manussaarahantānaṃ tattha",
  "tika-abh08t0:947_12": "abhāvato. Devadevehīti visuddhidevehi. Visuddhidevā hi vuttanayena itaradevehi sātisayaṃ",
  "tika-abh08t0:947_13": "kīḷanādiyogato idha “devadevā”ti adhippetā, tehi. Pūjitoti pūjitabbo, pūjituṃ arahoti",
  "tika-abh08t0:947_14": "attho. Etena visuddhidevesupi bhagavato aggapuggalataṃ dīpeti. Desesīti madhurakaravīkasaddasadisaṃ",
  "tika-abh08t0:947_15": "brahmassaraṃ nicchārento pakāsesi. Devalokasminti tāvatiṃsadevaloke. Sabhāvasāmaññalakkhaṇaṃ",
  "tika-abh08t0:947_16": "dhāretīti dhammo, kusalādibhedo abhidhammo, idha pana tappakāsakaṃ abhidhammapiṭakaṃ",
  "tika-abh08t0:947_17": "“dhamma”nti vuttaṃ. Tathā hi vakkhati “piṭakuttame”ti. Devapurakkhatoti dasasahassacakkavāḷavāsidibbabrahmehi",
  "tika-abh08t0:947_18": "purakkhato, parivāritoti attho.",
  "tika-abh08t0:948_0": "Nanu ca “devāna”nti vacaneneva devapurakkhatabhāvo siddhoti kiṃ “devapurakkhato”ti",
  "tika-abh08t0:948_1": "vacanena? Nāyaṃ doso. Bhagavā hi kadāci cūḷapanthakattherādīnaṃ viya parammukhepi",
  "tika-abh08t0:948_2": "nisīditvā obhāsaṃ vissajjetvā sattānaṃ sammukhe nisinnaṃ viya dassento dhammaṃ deseti,",
  "tika-abh08t0:948_3": "kadācipi pārāyanikabrāhmaṇādīnaṃ viya sammukhepi nisīditvā aññehi ca parivuto aññesampi",
  "tika-abh08t0:948_4": "dhammaṃ deseti, idha pana na tathā, devehiyeva parivuto devānaṃ desetīti dassanatthaṃ",
  "tika-abh08t0:948_5": "“devapurakkhato”tipi vattabbamevāti.",
  "tika-abh08t0:949_0": "4. Evametasmiṃ pakaraṇe gāravajananatthaṃ tena sampādetabbapāṭavavisayaṃ abhidhammapiṭakaṃ",
  "tika-abh08t0:949_1": "desakādisampattīhi saha vibhāvetvā idāni yathādhippetapakaraṇārambhapayojanābhidhānābhidheyyasotujanasamussāhanakaraṇappakārāni",
  "tika-abh08t0:949_2": "ca vibhāvetuṃ “tatthāha”ntiādi vuttaṃ. Tattha “pāṭavatthāyā”ti iminā pakaraṇārambhapayojanaṃ",
  "tika-abh08t0:949_3": "vuttaṃ. “Abhidhammāvatāra”nti iminā abhidhānābhidheyyāni. “Madhura”ntiādīhi pakaraṇaṃ",
  "tika-abh08t0:949_4": "viseseti. “Samāsenā”ti ca iminā sotujanasamussāhanakaraṇappakārānīti daṭṭhabbaṃ.",
  "tika-abh08t0:949_5": "“Aha”nti kattubhūtaṃ attānaṃ niddisati. Tathā hi yo paro na hoti, so niyakajjhattasaṅkhāto",
  "tika-abh08t0:949_6": "attā “aha”nti vuccati.",
  "tika-abh08t0:950_0": "Paṭuno bhāvo pāṭavaṃ, taṃyeva attho payojanaṭṭhenāti pāṭavattho, tadatthāya. Taṃ",
  "tika-abh08t0:950_1": "sandhāya vividhanayaggahaṇasamatthassa sutamayañāṇassa uppādanatthanti vuttaṃ hoti.",
  "tika-abh08t0:950_2": "Saṃsāre bhayaṃ ikkhanti, bhindanti vā pāpake akusale dhammeti bhikkhū, tesaṃ. Piṭakañca",
  "tika-abh08t0:950_3": "taṃ uttamañcāti piṭakuttamaṃ, tasmiṃ piṭakuttame, abhidhammapiṭaketi adhippāyo. Tañhi",
  "tika-abh08t0:950_4": "pariyattibhājanatthato piṭakaṃ, tīsu piṭakesu visiṭṭhabhāvato uttamañcāti piṭakuttamaṃ.",
  "tika-abh08t0:950_5": "Tattha pariyattibhājanatthatoti pariyattiatthena ceva bhājanatthena ca. Tathā hi",
  "tika-abh08t0:950_6": "“mā piṭakasampadānenā”tiādīsu pariyatti piṭakanti vuccati. “Atha puriso āgaccheyya",
  "tika-abh08t0:950_7": "kudālapiṭaka”ntiādīsu yaṃ kiñci bhājanampi. Tasmā idampi pariyāpuṇitabbaṭṭhena pariyatti,",
  "tika-abh08t0:950_8": "abhidhammatthānamādhāraṇatthena bhājanañcāti pariyattibhājanatthato piṭakanti vuccati. Tenevāhu –",
  "tika-abh08t0:951": "“Piṭakaṃ piṭakatthavidū,",
  "tika-abh08t0:952": "Pariyattibbhājanatthato āhu;",
  "tika-abh08t0:953": "Tena samodhānetvā,",
  "tika-abh08t0:954": "Tayopi vinayādayo ñeyyā”ti. ;",
  "tika-abh08t0:955_0": "Visiṭṭhabhāvo panassa lokavohāramatikkamma yathāsabhāvavasena desanato, visiṭṭhadhammakkhandhavibhāvanato",
  "tika-abh08t0:955_1": "ca veditabbo. Ettha hi “satto puggalo bhikkhū”tiādikaṃ lokavohāramatikkamma “khandhadhātuāyatana”ntiādinā",
  "tika-abh08t0:955_2": "yathādhammavaseneva bāhulladesanā pavattā, na itaresu viya yathāvuttavohāravasena,",
  "tika-abh08t0:955_3": "yato idaṃ yathādhammasāsananti vuccati. Sabbasaṅkhatadhammavisiṭṭho cettha paññākkhandho",
  "tika-abh08t0:955_4": "visesato vibhāvito, tasmā tiṇṇampi piṭakānaṃ buddhavacanabhāvepi yathāsabhāvānatikkamadesanādito",
  "tika-abh08t0:955_5": "idameva tīsu piṭakesu visiṭṭhanti yuttaṃ. Apica dhammātirekadhammavisesabhāvato cassa",
  "tika-abh08t0:955_6": "visiṭṭhabhāvo veditabbo. Abhidhamme hi nippadesato khandhāyatanādidhammānaṃ vibhattattā",
  "tika-abh08t0:955_7": "itaradvayato atirekatarā, visiṭṭhā ca pāḷi hoti, tasmā atirekassa, visiṭṭhassa ca",
  "tika-abh08t0:955_8": "pāḷidhammassa vasena idameva tīsu piṭakesu uttamanti vattuṃ vaṭṭati. Yathāvuttavisiṭṭhabhāvayogatoyeva",
  "tika-abh08t0:955_9": "cetaṃ “abhidhammapiṭaka”nti vuccati abhi-saddassa visiṭṭhabhāvajotanato. Apica vuḍḍhimantādidhammānaṃ",
  "tika-abh08t0:955_10": "ettha vuttattā cetaṃ abhidhammapiṭakaṃ. Yathāhu porāṇā –",
  "tika-abh08t0:956": "“Yaṃ ettha vuḍḍhimanto, salakkhaṇā pūjitā paricchinnā;",
  "tika-abh08t0:957": "Vuttādhikā ca dhammā, abhidhammo tena akkhāto”ti. ;",
  "tika-abh08t0:958_0": "Tathā hettha “rūpūpapattiyā maggaṃ bhāveti, mettāsahagatena cetasā ekaṃ disaṃ pharitvā",
  "tika-abh08t0:958_1": "viharatī”tiādinā vuḍḍhimantopi dhammā vuttā, “rūpārammaṇaṃ vā saddārammaṇaṃ vā”tiādinā",
  "tika-abh08t0:958_2": "nayena ārammaṇādīhi lakkhitabbattā salakkhaṇāpi “sekkhā dhammā asekkhā dhammā, lokuttarā",
  "tika-abh08t0:958_3": "dhammā”tiādinā nayena pūjitā pūjārahāpi “phasso hoti, vedanā hotī”tiādinā nayena",
  "tika-abh08t0:958_4": "sabhāvaparicchinnattā paricchinnāpi “mahaggatā dhammā appamāṇā dhammā, anuttarā dhammā”tiādinā",
  "tika-abh08t0:958_5": "nayena adhikā visiṭṭhāpi dhammā vuttā, tasmā abhi-saddassa vuḍḍhiādiatthesupi pavattanato",
  "tika-abh08t0:958_6": "“vuḍḍhimanto dhammā etthā”tiādinā nibbacanena idaṃ piṭakaṃ “abhidhamma”nti vuccati.",
  "tika-abh08t0:958_7": "Abhidhammaṃ otaranti anenāti abhidhammāvatāraṃ nāma pakaraṇaṃ. Iminā panassa atthānugatamabhidhānaṃ",
  "tika-abh08t0:958_8": "dasseti. Tu-saddo padapūraṇe. Ācariyena hi gāthāpadapūraṇatthaṃ yebhuyyena tattha",
  "tika-abh08t0:958_9": "tattha nipātā vuccanti. Yattha pana nesaṃ payojanaviseso dissati, tattheva tamatthaṃ",
  "tika-abh08t0:958_10": "vakkhāma. Madhuranti nippariyāyato madhura-saddoyaṃ jivhāviññeyye rasavisese vattati,",
  "tika-abh08t0:958_11": "idha pana iṭṭhabhāvasāmaññena atthabyañjanasampatti madhurasaddena vuttā. Bhavati",
  "tika-abh08t0:958_12": "hi taṃsadisassa taṃ-saddenābhidhānaṃ yathā “aggimāṇavo”ti. Tena pana madhurena yogato",
  "tika-abh08t0:958_13": "idampi madhuraṃ yathā nīlaguṇayogato nīluppalanti. Nipuṇagambhīrāya byañjanasampattiyā",
  "tika-abh08t0:958_14": "ceva atthasampattiyā ca abhidhammavisayaṃ matiṃ vaḍḍhetīti mativaḍḍhanaṃ. Atha vā",
  "tika-abh08t0:958_15": "byañjanasampattiyā “madhura”nti vuttaṃ, atthasampattiyā “mativaḍḍhana”nti.",
  "tika-abh08t0:959_0": "5. Tāḷanti kuñcikaṃ, kuñcikāsadisanti attho. Muyhanti tenāti moho, avijjāyetaṃ adhivacanaṃ,",
  "tika-abh08t0:959_1": "mohoyeva abhidhammamahāpuraṃ pavisantānaṃ pavesananivāraṇattā kavāṭabhūtoti mohakavāṭaṃ,",
  "tika-abh08t0:959_2": "tassa. Vighāṭeti, vighāṭīyati anenāti vā vighāṭanaṃ. Nanu ca avijjākavāṭaṃ paññāya",
  "tika-abh08t0:959_3": "ugghāṭīyati. Sā hi tassā ujuvipaccanīkabhūtāti? Saccaṃ, idampi tassā kāraṇabhāvena",
  "tika-abh08t0:959_4": "“mohakavāṭavighāṭanakara”nti vuttaṃ. Kāraṇakāraṇampi hi kāraṇavasena vuccati yathā",
  "tika-abh08t0:959_5": "“corehi gāmo daḍḍho, tiṇehi bhattaṃ siddha”nti.",
  "tika-abh08t0:960_0": "6. Suduttaranti dhammatthadesanāpaṭivedhasaṅkhātacatugambhīrabhāvapaṭisaṃyuttatāya",
  "tika-abh08t0:960_1": "mandabuddhīhi tarituṃ asakkuṇeyyattā atiduttaraṃ, teneva cedaṃ mahodadhisamānattā",
  "tika-abh08t0:960_2": "“mahodadhī”ti vuttaṃ. Mahaṇṇavopi hi caturāsītiyojanasahassagambhīro na sakkā aññatra",
  "tika-abh08t0:960_3": "sinerupabbatarājato kenaci patiṭṭhaṃ laddhuṃ, evamidampi catugambhīratāpaṭisaṃyuttaṃ",
  "tika-abh08t0:960_4": "aññatra tathāgatā na kenaci patiṭṭhaṃ laddhuṃ sakkāti. Tarantānanti atthaggahaṇavasena",
  "tika-abh08t0:960_5": "uttaritukāmānaṃ. Ettha ca “taraṃvā”ti adhikāravasena vattabbaṃ, vakkhamānaṃ vā ānetvā",
  "tika-abh08t0:960_6": "sambandhitabbaṃ. Tarantānanti paratīrasampāpuṇanatthaṃ uttarantānaṃ. Taraṃvāti uḷumpaṃ",
  "tika-abh08t0:960_7": "viya, taṃsamānanti attho. Makarā nāma macchajātikā, tesaṃ ākaro nivāsabhūmīti makarākaro, taṃ.",
  "tika-abh08t0:961_0": "7. Abhidhamme niyuttā ābhidhammikā, tesaṃ. Hatthasāraṃ viyāti hatthasāraṃ. Yathā",
  "tika-abh08t0:961_1": "hi manussānaṃ bahūsu ratanādīsu vijjamānesupi āpadāsu ca sukhaparibhogatthaṃ hatthe",
  "tika-abh08t0:961_2": "kayiramānaṃ sāraratanādikaṃ “hatthasāra”nti vuccati, evamidampi satipi mahante abhidhammapiṭake",
  "tika-abh08t0:961_3": "tassa sabbaso vittiṇṇatāya pariharituṃ asakkuṇeyyattā tadatthasārasampiṇḍanavasena",
  "tika-abh08t0:961_4": "kayiramānaṃ ābhidhammikabhikkhūnaṃ sukhapariharaṇatthāya sampajjatīti hatthasārasadisattā",
  "tika-abh08t0:961_5": "“hatthasāra”nti vuttaṃ. Pavakkhāmīti pakārena kathessāmi, anāgatavacanañcetaṃ, vattamānasamīpattā",
  "tika-abh08t0:961_6": "vā anāgate vattamānūpacārato vattamānavacanaṃ, paṭiññānantarameva vakkhatīti. Atthavasena",
  "tika-abh08t0:961_7": "pakārena kathentopi saddavasena saṅkhipitvā kathessāmīti dassento āha “samāsenā”ti.",
  "tika-abh08t0:961_8": "Samasanaṃ saṃkhipanaṃ samāso, tena samāsena, na byāsavasenāti vuttaṃ hoti. Ettāvatā",
  "tika-abh08t0:961_9": "ca payojanābhidhānābhidheyyasotujanasamussāhanakaraṇappakārāni dassetvā idāni yasmā",
  "tika-abh08t0:961_10": "sotujanasamussāhanaṃ nāma tesaṃ sakkaccasavane niyuñjanaṃ, tasmā te tattha niyojento",
  "tika-abh08t0:961_11": "āha “taṃ suṇātha samāhitā”ti. Sakkaccasavanapaṭibaddhā hi sammāpaṭipattīti. Tattha",
  "tika-abh08t0:961_12": "tanti taṃ mayā vakkhamānaṃ abhidhammāvatāraṃ suṇātha nisāmayatha. Samāhitā sammā",
  "tika-abh08t0:961_13": "āhitā, avikkhittacittāti attho.",
  "tika-abh08t0:962": "Ganthārambhakathāvaṇṇanā niṭṭhitā.",
  "tika-abh08t0:963": "1. Paṭhamo paricchedo",
  "tika-abh08t0:964": "Cittaniddeso",
  "tika-abh08t0:965": "Kāmāvacarakusalavaṇṇanā",
  "tika-abh08t0:966_0": "8. Evaṃ tāva ratanattayappaṇāmādikaṃ dassetvā idāni yathāraddhappakaraṇassa atthasarīrabhūtamabhidhammaṃ",
  "tika-abh08t0:966_1": "saṅkhepato uddisanto āha “cittaṃ cetasika”ntiādi. Tattha cittasaddassa tāva vacanatthaṃ",
  "tika-abh08t0:966_2": "sayameva anantaraṃ vipañceti. “Cetasika”ntiādīsu pana avippayogībhāvena cetasi citte",
  "tika-abh08t0:966_3": "niyuttaṃ, tattha vā bhavaṃ tadāyattavuttitāyāti cetasikaṃ, vedanādikkhandhattayassetaṃ",
  "tika-abh08t0:966_4": "adhivacanaṃ. Ruppati, rūpīyatīti vā rūpaṃ, sītuṇhādīhi vikāramāpajjati, āpādīyatīti",
  "tika-abh08t0:966_5": "attho, catunnaṃ mahābhūtānaṃ, catuvīsatiupādārūpānañca vasena aṭṭhavīsatividhassa",
  "tika-abh08t0:966_6": "rūpakkhandhassetaṃ adhivacanaṃ. Bhavābhavaṃ vinanato saṃsibbanato vānaṃ vuccati taṇhā,",
  "tika-abh08t0:966_7": "na vijjati sā ettha, tato vā nikkhantaṃ etanti nibbānaṃ, amataṃ asaṅkhataṃ vatthu.",
  "tika-abh08t0:966_8": "Iti-saddo nidassane. Natthi etassa uttaritaroti niruttaro. Atha vā catuvesārajjavihārattā",
  "tika-abh08t0:966_9": "natthi etassa uttaraṃ paccanīkavacananti niruttaro. Ñāṇappahānaantarāyaniyyānikesu",
  "tika-abh08t0:966_10": "hi sadevake loke na koci satthu sahadhammikaṃ uttaraṃ vacanaṃ kathetuṃ samattho atthīti.",
  "tika-abh08t0:966_11": "Tatra bhagavā utrāsābhāvato visāradova hoti. Vuttañhetaṃ bhagavatā –",
  "tika-abh08t0:967_0": "“‘Sammāsambuddhassa te paṭijānato ime dhammā anabhisambuddhāti tatra vata maṃ samaṇo",
  "tika-abh08t0:967_1": "vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti",
  "tika-abh08t0:967_2": "nimittametaṃ, sāriputta, na samanupassāmi, etamahaṃ, sāriputta, nimittaṃ asamanupassanto",
  "tika-abh08t0:967_3": "khemappatto abhayappatto vesārajjappatto viharāmi.",
  "tika-abh08t0:968": "“Khīṇāsavassa te paṭijānato ime āsavā aparikkhīṇāti tatra vata maṃ…pe… viharāmi.",
  "tika-abh08t0:969": "“Ye ca kho pana te antarāyikā dhammā vuttā, te paṭisevato nālaṃ antarāyāyāti tatra vata maṃ…pe… viharāmi.",
  "tika-abh08t0:970": "“Yassa kho pana te atthāya dhammo desito, so na niyyāti takkarassa sammā dukkhakkhayāyāti tatra vata maṃ…pe… viharāmī”ti.",
  "tika-abh08t0:971_0": "Cattāri ariyasaccāni pakāsetīti catusaccappakāsano. Dukkhasamudayanirodhamaggavasena",
  "tika-abh08t0:971_1": "hi cattāri ariyasaccāni. Yathāha, “cattārimāni, bhikkhave, ariyasaccāni. Katamāni",
  "tika-abh08t0:971_2": "cattāri? Dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ,",
  "tika-abh08t0:971_3": "dukkhanirodhagāminī paṭipadā ariyasacca”nti. Tattha tebhūmakā dhammā anekupaddavādhiṭṭhānatāya",
  "tika-abh08t0:971_4": "dhuvasubhādivirahena, kucchitatucchaṭṭhena ca dukkhaṃ nāma. Kammādivisesapaccayasamavāye",
  "tika-abh08t0:971_5": "dukkhuppattikāraṇabhāvena taṇhā samudayo nāma “samecca udeti dukkhaṃ imasmā”ti katvā.",
  "tika-abh08t0:971_6": "Dukkhassa anuppādanirodhapaccayattā dukkhanirodho nibbānaṃ. Taṃ pana dukkhanirodhaṃ",
  "tika-abh08t0:971_7": "ālambaṇakaraṇavasena gamanato pāpuṇanato, tadadhigamāya paṭipadābhāvato cāti “dukkhanirodhagāminī",
  "tika-abh08t0:971_8": "paṭipadā”ti lokuttaramaggo vuccati. Saccaṭṭho pana tesaṃ tacchāviparītabhūtabhāvato",
  "tika-abh08t0:971_9": "veditabbo. Vuttañhi “‘idaṃ dukkhanti, bhikkhave, tathametaṃ avitathametaṃ anaññathameta”nti",
  "tika-abh08t0:971_10": "vitthāro. Ettha pana catunnaṃ ariyaphalānaṃ, ariyamaggasampayuttānañca saccavinissaṭabhāvepi",
  "tika-abh08t0:971_11": "idha magganibbānappakāsanatāvacaneneva tappakāsanatthampi vuttaṃ hoti, anāsavabhāvena",
  "tika-abh08t0:971_12": "ekalakkhaṇattā taṃtaṃhetukavisayabhāvato cāti daṭṭhabbaṃ.",
  "tika-abh08t0:972_0": "Ettha ca “niruttaro catusaccappakāsano”ti imehi bhagavato cittādicatubbidhadhammadesanānukūlaguṇavisesaṃ",
  "tika-abh08t0:972_1": "dasseti atathāvidhassa taṃdesanāsāmatthiyāyogato. Atha vā “niruttaro”ti vacanena",
  "tika-abh08t0:972_2": "catubbidhadhammassa anaññathattaṃ dīpeti. “Catusaccappakāsano”ti pana iminā ye te",
  "tika-abh08t0:972_3": "dhammā bhagavatā vineyyaparipācanatthaṃ desitā, na te idha adhippetā. Ye pana paripācitehi",
  "tika-abh08t0:972_4": "tehi abhisametabbavasena dukkhādayo catubbidhā vuttā, teyeva uddisitabbatthena adhippetāti dasseti.",
  "tika-abh08t0:973_0": "Evaṃ saṅkhepato cattāro dhamme uddisitvā idāni uddeso nāma niddesatthāya hotīti yathāuddiṭṭhadhamme",
  "tika-abh08t0:973_1": "niddisituṃ “tattha citta”ntiādi āraddhaṃ. Tattha tatthāti tesu cittādīsu dhammesu.",
  "tika-abh08t0:973_2": "Visayavijānanaṃ cittanti yaṃ visayasaṅkhātassa ārammaṇassa vijānanaṃ upaladdhi, taṃ",
  "tika-abh08t0:973_3": "cittanti attho. Iminā pana cittassa ārammaṇapaṭibaddhavuttitaṃ, aniccataṃ, akārakatañca",
  "tika-abh08t0:973_4": "dīpeti. “Visayavijānana”nti hi ārammaṇena cittaṃ upalakkhento tassa tadāyattavuttitaṃ,",
  "tika-abh08t0:973_5": "taṃdīpanena ca tadabhimukhakāleyeva uppattidīpanato aniccabhāvañca dīpeti. Bhāvaniddesena",
  "tika-abh08t0:973_6": "pana vijānanamattadīpanato akārakabhāvaṃ. Yathāpaccayañhi pavattimattamevetaṃ, yadidaṃ",
  "tika-abh08t0:973_7": "sabhāvadhammo nāmāti. Evañca katvā sabbesampi cittacetasikadhammānaṃ bhāvasādhanameva",
  "tika-abh08t0:973_8": "nippariyāyato labbhati. Yaṃ pana “cintetīti cittaṃ, tena cittaṃ vicaratīti vicāro”tiādinā",
  "tika-abh08t0:973_9": "kattukaraṇavasena nibbacanaṃ vuccati, taṃ pariyāyakathananti veditabbaṃ. Sakasakakiccesu",
  "tika-abh08t0:973_10": "hi dhammānaṃ attappadhānatāsamāropanena kattubhāvo, tadanukūlabhāvena taṃsampayuttadhammasamūhe",
  "tika-abh08t0:973_11": "kattubhāvasamāropanena karaṇattañca pariyāyatova labbhatīti. Tathā nidassanaṃ pana",
  "tika-abh08t0:973_12": "dhammasabhāvato aññassa kattādino abhāvaparidīpanatthanti veditabbaṃ.",
  "tika-abh08t0:974_0": "“Visayavijānana”nti ca etena cittassa ārammaṇūpaladdhilakkhaṇatā vuttāti idānissa",
  "tika-abh08t0:974_1": "rasādīni vuccanti. Pubbaṅgamarasañhi cittaṃ sandhānapaccupaṭṭhānaṃ nāmarūpapadaṭṭhānaṃ.",
  "tika-abh08t0:974_2": "Dvāraṃ patvā tadārammaṇañhi vibhāvanaṭṭhena cittaṃ pubbaṅgamaṃ purecārikaṃ. Tathā",
  "tika-abh08t0:974_3": "hi cakkhudvārena daṭṭhabbaṃ rūpārammaṇaṃ citteneva jānāti…pe… manodvārena viññātabbaṃ",
  "tika-abh08t0:974_4": "dhammārammaṇaṃ citteneva jānāti. Yathā hi nagaraguttiko nagaramajjhe siṅghāṭake nisīditvā",
  "tika-abh08t0:974_5": "“ayaṃ nevāsiko, ayaṃ āgantuko”ti āgatāgataṃ janaṃ upadhāreti, evaṃ sampadamidaṃ daṭṭhabbaṃ,",
  "tika-abh08t0:974_6": "tasmā dvāraṃ patvā tadārammaṇaṃ vibhāvanaṭṭhena purecārikanti pubbaṅgamarasaṃ. Pacchimaṃ",
  "tika-abh08t0:974_7": "pacchimaṃ uppajjamānaṃ purimaṃ purimaṃ nirantaraṃ katvā sandahamānamiva upaṭṭhāti,",
  "tika-abh08t0:974_8": "gahaṇabhāvaṃ gacchatīti sandhānapaccupaṭṭhānaṃ. Pañcavokāre panassa niyamato nāmarūpaṃ,",
  "tika-abh08t0:974_9": "catuvokārabhave nāmameva padaṭṭhānanti nāmarūpapadaṭṭhānañca hoti. Nānattaṃ pana",
  "tika-abh08t0:974_10": "lakkhaṇādīnaṃ upari vakkhamānanayena veditabbaṃ. Vakkhati hi rūpaparicchede –",
  "tika-abh08t0:975": "“Sāmaññaṃ vā sabhāvo vā, dhammānaṃ lakkhaṇaṃ mataṃ;",
  "tika-abh08t0:976": "Kiccaṃ vā tassa sampatti, rasoti paridīpito.",
  "tika-abh08t0:977": "“Phalaṃ vā paccupaṭṭhānaṃ, upaṭṭhānanayopi vā;",
  "tika-abh08t0:978": "Āsannakāraṇaṃ yaṃ tu, taṃ padaṭṭhānasaññita”nti. ;",
  "tika-abh08t0:979": "Yattha yattha pana lakkhaṇādīni vuccanti, tattha tattha imināva nayena tesaṃ nānattaṃ veditabbaṃ.",
  "tika-abh08t0:980_0": "Vacanatthavijānanena viditacittasāmaññassa uttari cittavibhāgo vuccamāno sobheyyāti",
  "tika-abh08t0:980_1": "vacanatthavijānanameva tāva ādimhi yuttataranti taṃ tāva kathetukamyatāya pucchati",
  "tika-abh08t0:980_2": "“tassa pana ko vacanattho”ti. Pañcavidhā hi pucchā – adiṭṭhajotanāpucchā diṭṭhasaṃsandanāpucchā",
  "tika-abh08t0:980_3": "vimaticchedanāpucchā anumatipucchā kathetukamyatāpucchāti. Tattha yaṃ aññātaṃ adiṭṭhaṃ,",
  "tika-abh08t0:980_4": "tassa ñāṇāya dassanāya pañhākaraṇaṃ adiṭṭhajotanāpucchā nāma. Yaṃ pana ñātaṃ diṭṭhaṃ,",
  "tika-abh08t0:980_5": "tassa aññehi paṇḍitehi saṃsandanatthāya pañhākaraṇaṃ diṭṭhasaṃsandanāpucchā nāma.",
  "tika-abh08t0:980_6": "Pakatiyā pana saṃsayapakkhandanassa attano saṃsayasamugghāṭanatthaṃ pañhākaraṇaṃ",
  "tika-abh08t0:980_7": "vimaticchedanāpucchā nāma. “Taṃ kiṃ maññatha, bhikkhave, rūpaṃ niccaṃ vā aniccaṃ",
  "tika-abh08t0:980_8": "vāti? Aniccaṃ, bhante. Yaṃ panāniccaṃ, dukkhaṃ vā taṃ sukhaṃ vā”tiādinā anumatiggahaṇatthaṃ",
  "tika-abh08t0:980_9": "pañhākaraṇaṃ anumatipucchā nāma. “Cattārome, bhikkhave, satipaṭṭhānā. Katame cattāro”tiādinā",
  "tika-abh08t0:980_10": "pana taṃtaṃdhammānaṃ desanādhippāyena pañhākaraṇaṃ kathetukamyatāpucchā nāma.",
  "tika-abh08t0:981_0": "Tāsu purimā tisso ācariyānaṃ na sambhavanti. Na hi te ganthakaraṇatthāya ārabhitvā",
  "tika-abh08t0:981_1": "idāni adiṭṭhaṃ jotenti, diṭṭhaṃ saṃsandenti, saṃsayaṃ vā pakkhandanti tabbisodhanapubbakameva",
  "tika-abh08t0:981_2": "ganthakaraṇe abhinivesanato. Itarā pana dve sambhavanti. Tāsu ayaṃ kathetukamyatāpucchā.",
  "tika-abh08t0:981_3": "Apica codanaṃ samuṭṭhāpentā ācariyā aññaṃ codakaṃ parikappetvā tassa vacanavasena",
  "tika-abh08t0:981_4": "samuṭṭhāpentīti taṃvasenettha adiṭṭhajotanāvimaticchedanāpucchāpi labbhantevāti daṭṭhabbaṃ.",
  "tika-abh08t0:981_5": "Tassāti tassa citta-saddassa. Citte hi adhigate tassa vācako saddopi sahacariyato",
  "tika-abh08t0:981_6": "adhigatova hotīti tassa idha ta-saddena pariggaho. Keci pana “tassa cittassā”ti atthaṃ",
  "tika-abh08t0:981_7": "vadanti, taṃ “tassa ko vacanattho”ti iminā na sameti. Na hi cittassa “ko vacanattho”ti",
  "tika-abh08t0:981_8": "pucchā sambhavatīti.",
  "tika-abh08t0:982_0": "Idāni yathāpucchitamatthaṃ vissajjetuṃ “vuccate”ti tāva paṭiññaṃ katvā “sabbasaṅgāhakavasenā”tiādinā",
  "tika-abh08t0:982_1": "vissajjanamāraddhaṃ. Tattha sabbasaṅgāhakavasenāti heṭṭhimantato cakkhuviññāṇādayo",
  "tika-abh08t0:982_2": "upādāya sabbesaṃ ārammaṇavijānanasabhāvattā tesaṃ sabbesameva saṅgāhakavasena, na",
  "tika-abh08t0:982_3": "pana vakkhamānanibbacanesu viya yathālābhavasenāti attho. Cintetīti vijānāti. Cintenti",
  "tika-abh08t0:982_4": "tena gocaranti vā cittaṃ. Sampayuttadhammānaṃ kattutāsamāropanena hissa karaṇabhāvo",
  "tika-abh08t0:982_5": "labbhati. Sabbasaṅgāhakavasena tāva atthaṃ dassetvā idāni yathālābhavasenapi dassetuṃ",
  "tika-abh08t0:982_6": "“attasantānaṃ vā cinotītipī”tiādi vuttaṃ. Sabbacittasādhāraṇattā hi citta-saddassa",
  "tika-abh08t0:982_7": "yattha yattha yathā yathā attho labbhati, tattha tattha tathā tathā gahetabbo. Yassa",
  "tika-abh08t0:982_8": "pana cittassa yathāvuttaatthaviseso na labbhati, taṃ ruḷhīvasena cittanti veditabbaṃ.",
  "tika-abh08t0:982_9": "Yathā kilañjādīhi katampi tālapaṇṇehi katasarikkhakatāya ruḷhīsaddena “tālavaṇṭa”ntveva",
  "tika-abh08t0:982_10": "vuccatīti. Attasantānanti sakasantānaṃ, javanasantānanti attho. Atta-saddassa hi",
  "tika-abh08t0:982_11": "parapaccanīkavacanattā attano santānoti sadisavasena uppajjamāno javanasantāno vuccati.",
  "tika-abh08t0:982_12": "Taṃ cinoti rāsiṃ karotīti ayamattho sāsevanakānaṃ javanacittānaṃ vasena daṭṭhabbo.",
  "tika-abh08t0:982_13": "Tāni hi purejātāni pacchājātānaṃ āsevanapaccayā hutvā attano javanasantānassa paguṇabalavabhāvakaraṇena",
  "tika-abh08t0:982_14": "taṃ cinanti nāma. Vā-saddo asabbasaṅgāhakatthavikappane. Pi-saddo kiriyāsampiṇḍanatthe.",
  "tika-abh08t0:982_15": "Atha vā “sabbasaṅgāhakavasenā”ti imassa idhāpi sambandho hotīti idampi sabbasaṅgāhakavasena",
  "tika-abh08t0:982_16": "vuttanti gayhamāne attasantānanti viññāṇavacanassa atta-saddassa sakatthavuttittāyeva",
  "tika-abh08t0:982_17": "taṃvasena cittasantānanti attho. Anantarādipaccayavasena hi cittasantānassa abbocchinnappavattikaraṇato",
  "tika-abh08t0:982_18": "sabbameva cittajātaṃ cittasantānaṃ cinoti nāma. Imasmiṃ panatthe vā-saddo kiriyāvikappanattho.",
  "tika-abh08t0:982_19": "Pi-saddo “citta”nti imassa ākaḍḍhanatthoti daṭṭhabbaṃ. Purimapakkhe pana cittanti",
  "tika-abh08t0:982_20": "adhikāratova gahetabbaṃ.",
  "tika-abh08t0:983_0": "9. Vicittaṃ karoti, vicittassa vā karaṇanti vicittakaraṇaṃ, tato vicittakaraṇā, vicittacittakammādīnaṃ",
  "tika-abh08t0:983_1": "karaṇatoti attho. Lokasmiñhi yaṃ kiñci cittakammādibhedaṃ vicittaṃ sippajātaṃ, sabbaṃ",
  "tika-abh08t0:983_2": "taṃ citteneva cintetvā karīyatīti. Tenāha bhagavā – “diṭṭhaṃ vo, bhikkhave, caraṇaṃ",
  "tika-abh08t0:983_3": "nāma cittanti? Evaṃ, bhante. Tampi kho, bhikkhave, caraṇaṃ nāma cittaṃ citteneva",
  "tika-abh08t0:983_4": "cintita”nti. Svāyamattho saviññattikānaṃ bāttiṃsacittānamupalabbhati. Sāsavakusalākusalaṃ",
  "tika-abh08t0:983_5": "vā vicittagatiādikaraṇato vā vicittakaraṇaṭṭhena cittaṃ. Nanu ca vicittagatiādayo",
  "tika-abh08t0:983_6": "kammavasena nipphajjanti. Yathāha –",
  "tika-abh08t0:984_0": "“Kammanānākaraṇaṃ paṭicca sattānaṃ gatiyā nānākaraṇaṃ paññāyati apadā dvipadā catuppadā",
  "tika-abh08t0:984_1": "bahuppadā rūpino arūpino saññino asaññino nevasaññīnāsaññino, kammanānākaraṇaṃ paṭicca",
  "tika-abh08t0:984_2": "sattānaṃ upapattiyā nānākaraṇaṃ paññāyati uccanīcatā hīnapaṇītatā sugataduggatatā,",
  "tika-abh08t0:984_3": "kammanānākaraṇaṃ paṭicca sattānaṃ attabhāve nānākaraṇaṃ paññāyati suvaṇṇadubbaṇṇatā",
  "tika-abh08t0:984_4": "sujātadujjātatā susaṇṭhitadussaṇṭhitatā, kammanānākaraṇaṃ paṭicca sattānaṃ lokadhamme",
  "tika-abh08t0:984_5": "nānākaraṇaṃ paññāyati lābhālābhe yasāyase nindāpasaṃsāyaṃ sukhadukkhe”ti.",
  "tika-abh08t0:985_0": "Tasmā kammabhedanibbattattā gatiādīnaṃ cittatā. Kammanti ca cetasikadhammabhūtā cetanā,",
  "tika-abh08t0:985_1": "abhijjhādayo ca vuccanti, na cittanti. Kathaṃ cittassa vicittagatiādikaraṇanti? Vuccate",
  "tika-abh08t0:985_2": "– kammassa cittasannissitattā tannipphāditampi citteneva kataṃ hoti, yathā rājayodhena",
  "tika-abh08t0:985_3": "parājito satturaññā jitoti vuccati. Vicittaṃ karaṇamassāti vā vicittakaraṇaṃ. Tato",
  "tika-abh08t0:985_4": "ekaṭṭhānikavajjitañhi cittaṃ paccekaṃ paṭisandhādivicittakiriyavantatāya, sabbameva",
  "tika-abh08t0:985_5": "vā cittaṃ āvajjanādiaññamaññavisadisakiriyavantatāya vicittakaraṇaṃ yuttanti. Sabbavikappesupi",
  "tika-abh08t0:985_6": "“rūpabhavo rūpa”ntiādīsu viya uttarapadalopo cittapariyāyena ca vicitta-saddena vā",
  "tika-abh08t0:985_7": "viggaho vi-saddalopo vā daṭṭhabbo. Atha vā “vicittakaraṇā”ti idaṃ cittavicittabhāvassa",
  "tika-abh08t0:985_8": "ñāpakahetunidassanaṃ. Tena yasmā idaṃ vicittakaraṇaṃ, tasmā tassa vicittassa nipphādakaṃ",
  "tika-abh08t0:985_9": "sayampi tatheva vicittanti viññātabbanti evaṃ karaṇavicittatāya vicittattā cittanti",
  "tika-abh08t0:985_10": "attho. Ṭhapetvā taṃ karaṇavicittatāya vicittabhāvaṃ attano eva jātibhūmisampayogādivasena",
  "tika-abh08t0:985_11": "vicittatāya cittanti dassento āha “attano cittatāya vā”ti. Tattha yasmā aññadeva",
  "tika-abh08t0:985_12": "kusalaṃ, aññaṃ akusalaṃ, aññaṃ abyākataṃ, aññaṃ kāmāvacaraṃ, aññaṃ rūpāvacarādibhedaṃ,",
  "tika-abh08t0:985_13": "aññaṃ sarāgaṃ, aññaṃ vītarāgaṃ, aññaṃ sadosaṃ, aññaṃ vītadosaṃ, aññaṃ samohaṃ, aññaṃ",
  "tika-abh08t0:985_14": "vītamohaṃ, aññaṃ rūpārammaṇaṃ, aññaṃ saddādiārammaṇaṃ, rūpārammaṇesu ca aññaṃ nīlārammaṇaṃ,",
  "tika-abh08t0:985_15": "aññaṃ pītādiārammaṇaṃ. Evaṃ saddārammaṇādīsupi yathāsambhavaṃ. Sabbesu ceva tesu",
  "tika-abh08t0:985_16": "aññaṃ hīnaṃ, aññaṃ majjhimaṃ, aññaṃ paṇītaṃ, hīnādīsu ca aññaṃ chandādhipateyyaṃ,",
  "tika-abh08t0:985_17": "aññaṃ cittādhipateyyaṃ, aññaṃ vīriyādhipateyyaṃ, aññaṃ vīmaṃsādhipateyyanti evamādinā",
  "tika-abh08t0:985_18": "jātibhūmisampayuttaārammaṇahīnamajjhimapaṇītaadhipatiādīnaṃ vasena vicittamanekappakāraṃ,",
  "tika-abh08t0:985_19": "tasmā imāya attavicittatāya vā cittanti vuccatīti.",
  "tika-abh08t0:986_0": "Kāmañcettha ekameva cittaṃ evaṃ vicittaṃ nāma na hoti, vicittānaṃ pana antogadhattā",
  "tika-abh08t0:986_1": "etesu yaṃ kiñci ekampi vicittatāya cittanti vattuṃ vaṭṭati samudāyavohārena avayavassāpi",
  "tika-abh08t0:986_2": "vohariyamānattā yathā pabbatanadīsamuddādīnamekadesā diṭṭhā pabbatādayo diṭṭhāti,",
  "tika-abh08t0:986_3": "yathā ca ekekacittasampayuttāpi vedanādayo rāsaṭṭhena khandhavohārena “vedanākkhandho",
  "tika-abh08t0:986_4": "saññākkhandho”tiādinā vuccanti. Apicettha vipākaviññāṇaṃ kammakilesehi citanti cittaṃ,",
  "tika-abh08t0:986_5": "taṃ kilesasahāyena kammunā phalabhāvena nibbattitaṃ tehi citaṃ nāma hoti. Hotu tāvidaṃ",
  "tika-abh08t0:986_6": "lokiyavipākaṃ sandhāya, lokuttaraṃ pana patvā kathanti? Vuccate – “katame dhammā",
  "tika-abh08t0:986_7": "kusalā, yasmiṃ samaye lokuttaraṃ kusalaṃ cittaṃ uppannaṃ hoti…pe… tasmiṃ samaye avijjāpaccayā",
  "tika-abh08t0:986_8": "saṅkhārā”tiādinā ariyamaggacetanāyapi avijjūpanissayabhāvassa pakāsitattā lokuttarakusalassāpi",
  "tika-abh08t0:986_9": "anusayā upanissayā hontīti tannibbattitassa vipākassa kammakilesasañcitatāpariyāyo",
  "tika-abh08t0:986_10": "labbhatīti. Citaṃ tāyatīti vā cittaṃ. Kammādisañcitopi hi attabhāvo viññāṇūparame",
  "tika-abh08t0:986_11": "matoti vuccati. Yathāha –",
  "tika-abh08t0:987": "“Āyu usmā ca viññāṇaṃ, yadā kāyaṃ jahantimaṃ;",
  "tika-abh08t0:988": "Appaviddho tadā seti, niratthaṃva kaliṅgara”nti. ;",
  "tika-abh08t0:989_0": "So panāyaṃ citta-saddo kiñcāpi anekatthesu dissati. Tathā hesa “citto ca gahapatī”tiādīsu",
  "tika-abh08t0:989_1": "paññattiyaṃ āgato. “Sabbo loko paracittena acitto”tiādīsu viññāṇe. “Nāhaṃ, bhikkhave,",
  "tika-abh08t0:989_2": "aññaṃ ekanikāyampi samanupassāmi, evaṃ citta”ntiādīsu vicitte, nānappakāreti attho.",
  "tika-abh08t0:989_3": "“Caraṇaṃ nāma citta”ntiādīsu cittakammake. Idha pana catubbidhadhamme niddesato pakaraṇavasena",
  "tika-abh08t0:989_4": "yathāvuttavacanatthayutto viññāṇavacanova daṭṭhabboti imamatthaṃ dassento āha “paññattiyampī”tiādi.",
  "tika-abh08t0:989_5": "Paññāpīyati etāyāti paññatti, tassaṃ nāmapaññattiyanti attho. Cittoti hi ekassa gahapatino",
  "tika-abh08t0:989_6": "nāmaṃ. Pi-saddo vakkhamānasampiṇḍanattho. Viññāṇeti savipākāvipākabhede citte. Tañhi",
  "tika-abh08t0:989_7": "vijānanaṭṭhena “viññāṇa”nti vuccati. Yathāha – “vijānātīti kho, bhikkhave, viññāṇaṃ,",
  "tika-abh08t0:989_8": "tasmā viññāṇanti vuccatī”ti. Cittasammutīti cittavohāro. Daṭṭhabbāti viññātabbā.",
  "tika-abh08t0:989_9": "Idhāti imasmiṃ catubbidhadhammaniddesaṭṭhāne. Viññunāti vijānatā, ābhidhammikenāti attho.",
  "tika-abh08t0:990_0": "Vibhāgavantānaṃ dhammānaṃ sabhāvavibhāvanaṃ vibhāgena vinā na hotīti cittassa vibhāgaṃ",
  "tika-abh08t0:990_1": "dassetuṃ “sārammaṇato”tiādi āraddhaṃ. Tattha ālambanti taṃ nissāya pavattantīti ārammaṇaṃ,",
  "tika-abh08t0:990_2": "paccayo, gocaro ca. Tathā hi “labhati māro ārammaṇaṃ, labhati māro otāra”ntiādīsu",
  "tika-abh08t0:990_3": "paccayo “ārammaṇa”nti vuccati. “Nimittaṃ assāsapassāsā, anārammaṇamekacittassā”tiādīsu",
  "tika-abh08t0:990_4": "gocaro. Idha pana ubhayampi vaṭṭati sabbasseva cittassa sappaccayasagocarattā. Saha",
  "tika-abh08t0:990_5": "ārammaṇena vattati tadavinābhāvatoti sārammaṇaṃ. Bhāvappadhānaniddesavasena cettha",
  "tika-abh08t0:990_6": "sārammaṇabhāvo sārammaṇa-saddena vutto yathā “idampi buddhe ratanaṃ paṇītaṃ. Cakkhu",
  "tika-abh08t0:990_7": "suññaṃ attena vā attaniyena vā”tiādīsu ratanaattattaniyādibhāvo ratanādīhi saddehīti,",
  "tika-abh08t0:990_8": "tato sārammaṇabhāvatoti attho. Evamaññatthāpi yathānurūpaṃ daṭṭhabbaṃ. Ekavidhanti",
  "tika-abh08t0:990_9": "ekappakāraṃ, ekakoṭṭhāsanti attho.",
  "tika-abh08t0:991_0": "Savipākāvipākatoti vipākuppādanasabhāvassa vijjamānāvijjamānabhāvato. Vipāka-saddo",
  "tika-abh08t0:991_1": "hi dvīsu atthesu pavattati. Katthaci vipakkabhāvamāpannesu arūpadhammesu, katthaci",
  "tika-abh08t0:991_2": "vipākuppādanasabhāve. Tathā hesa “vipākā dhammā”tiādīsu vipakkabhāvamāpannesu arūpadhammesu",
  "tika-abh08t0:991_3": "pavattati. “Vipākadhammadhammā”tiādīsu vipākuppādanasabhāve. Idha pana vipākuppādanasabhāvo",
  "tika-abh08t0:991_4": "daṭṭhabbo. Itarathā hi abhiññākusalādīnaṃ savipāka-pade asaṅgahitabhāvāpatti siyā.",
  "tika-abh08t0:991_5": "Tathā hi yadi vipakkabhāvamāpannā eva dhammā idha gahitā siyuṃ, te yassa santi, taṃ",
  "tika-abh08t0:991_6": "savipākamitaramavipākanti abhiññākusalassa ceva kadāci avipākassa diṭṭhadhammavedanīyādikammassa",
  "tika-abh08t0:991_7": "bhāvanāyapahātabbākusalassa ca vipākuppattiyā abhāvato avipāka-padasaṅgaho siyā,",
  "tika-abh08t0:991_8": "evañca sati “avipākaṃ abyākata”nti vakkhamānattā nesaṃ abyākatabhāvo āpajjati, na",
  "tika-abh08t0:991_9": "cetamiṭṭhaṃ kusalākusalaniddeseyeva tesaṃ niddesato. Vipākuppādanasabhāve pana gahite",
  "tika-abh08t0:991_10": "taṃsabhāvo nāma anupacchinnāvijjamānataṇhānusayasmiṃ santāne sabyāpārappavatti evāti",
  "tika-abh08t0:991_11": "tassā tesupi atthitāya asatipi vipākuppādane savipāka-padasaṅgaho siddhoti na koci",
  "tika-abh08t0:991_12": "iṭṭhavighāto āpajjati. Yena pana kāraṇena abhiññākusalādikamavipākaṃ, yo cettha vattabbo",
  "tika-abh08t0:991_13": "vinicchayo, taṃ sabbaṃ tassa tassa āgataṭṭhāneyeva dassayissāma.",
  "tika-abh08t0:992_0": "Katamaṃ panettha savipākaṃ, katamamavipākanti codanaṃ sandhāyāha “tattha savipāka”ntiādi.",
  "tika-abh08t0:992_1": "Abyākatanti vipākakiriyāvasena duvidhamabyākataṃ. Tesu vipākacittaṃ tāva ādāsatale",
  "tika-abh08t0:992_2": "mukhanimittaṃ viya nirussāhattā vipākuppādane asamatthaṃ. Kiriyacittesu ca yadetaṃ",
  "tika-abh08t0:992_3": "khīṇāsavasantāneyeva niyatamaṭṭhārasavidhaṃ viññāṇaṃ, taṃ upacchinnabhavamūlāya santatiyaṃ",
  "tika-abh08t0:992_4": "pavattatīti samucchinnamūlāya latāya pupphaṃ viya phaladāyī na hoti. Āvajjanadvayaṃ",
  "tika-abh08t0:992_5": "pana anupacchinnabhavamūlepi santāne pavattamānaṃ anāsevanabhāvena dubbalattā moghapupphamiva",
  "tika-abh08t0:992_6": "bījabhāve asamatthaṃ aphalameva. Iti sabbametaṃ abyākataṃ vipākārahatābhāvato avipākanti",
  "tika-abh08t0:992_7": "vuttaṃ “avipākaṃ abyākata”nti. Jāyanti ettha asadisāpi sadisākārāti jāti, samānākāro,",
  "tika-abh08t0:992_8": "kusalākusalābyākatānaṃ jāti kusalākusalābyākatajāti, tassā bhedato tividhaṃ kusalaṃ",
  "tika-abh08t0:992_9": "akusalaṃ abyākatanti. Vacanatthapucchāya payojanaṃ vuttameva.",
  "tika-abh08t0:993_0": "10. “Kucchitāna”ntiādi vissajjanaṃ. Tattha kucchitānanti ninditānaṃ, asuci viya nāgarikehi",
  "tika-abh08t0:993_1": "viññūhi garahitabbānaṃ pāpadhammānanti attho. Salanatoti hiṃsanato, apanayanato vā.",
  "tika-abh08t0:993_2": "Kusalañhi yathānurūpaṃ tadaṅgādivasena akusaladhamme pajahantaṃ te hiṃsati, apanayatīti",
  "tika-abh08t0:993_3": "vā vuccati. Atha vā salanato saṃvaraṇato, pidahanatoti attho. Kusaladhammavasena",
  "tika-abh08t0:993_4": "hi akusalappavattinivāraṇena, appavattidhammatāpādanena ca manacchaṭṭhesu dvāresu",
  "tika-abh08t0:993_5": "appavattiyā saṃvutā pihitā honti. Kusānanti rāgādiasucisampayogena nānāvidhadukkhahetutāya",
  "tika-abh08t0:993_6": "ca kucchitenākārena appahīnabhāvena santāne sayanti pavattantīti kusā, pāpadhammā.",
  "tika-abh08t0:993_7": "Atha vā kucchitānaṃ pāṇātipātādīnaṃ sāvajjadhammānaṃ sānato nisānato tejanato kusā,",
  "tika-abh08t0:993_8": "dosalobhādayo. Dosādīnañhi vasena cetanāya tikkhabhāvappattiyā pāṇātipātādīnaṃ mahāsāvajjatāti.",
  "tika-abh08t0:993_9": "Tesaṃ lavanena chindanena yathānurūpaṃ pajahanenāti attho. Kusenāti kucchitānaṃ sānato",
  "tika-abh08t0:993_10": "tanukaraṇato, osānakaraṇato vā “kusā”ti laddhanāmena ñāṇena. Lātabbattāti ādātabbattā,",
  "tika-abh08t0:993_11": "sahajātaupanissayabhāvena santāne pavattetabbattā. Ñāṇañhi tihetukakusalaṃ sahajātabhāvena",
  "tika-abh08t0:993_12": "ceva upanissayabhāvena ca, duhetukakusalaṃ upanissayabhāveneva santāne pavatteti.",
  "tika-abh08t0:993_13": "Evañca katvā kosallasambhūtaṭṭho kusalaṭṭhoti sabbakusalānaṃ sādhāraṇavasena attho",
  "tika-abh08t0:993_14": "vuccati. Atha vā kusenāti jātisaddatāya ekavacananiddeso, kusehīti pana attho. Puññakiriyāvasena",
  "tika-abh08t0:993_15": "hi pavattāni saddhādīni indriyāni yathāvuttanayena “kusānī”ti vuccanti, tehi lātabbattā",
  "tika-abh08t0:993_16": "vuttanayena pavattetabbattā. Apicettha –",
  "tika-abh08t0:994": "“Kuso viya lunātīti, kusā viya lunāti vā;",
  "tika-abh08t0:995": "Kusalaṃ kuṃ saletīti, lunāti kusamiccapī”ti.",
  "tika-abh08t0:996_0": "Tattha yathā kuso gahito ubhayabhāgagataṃ hatthapadesaṃ lunāti, evamidampi uppannānuppannavasena",
  "tika-abh08t0:996_1": "ubhayabhāgagataṃ kilesapakkhaṃ lunāti chindati, seyyathāpi – “anuppannānaṃ pāpakānaṃ",
  "tika-abh08t0:996_2": "akusalānaṃ dhammānaṃ anuppādāya chandaṃ janeti, vāyamati, uppannānaṃ…pe… pahānāyā”ti",
  "tika-abh08t0:996_3": "āgataṃ sammappadhānaṃ. Tasmā kuso viya lunātīti kusalaṃ. Kusā viya lunātīti ettha",
  "tika-abh08t0:996_4": "“ku”iti bhūmi vuccati, dhammānaṃ adhiṭṭhānabhāvena taṃsadisatāya idha rūpārūpakkhandho",
  "tika-abh08t0:996_5": "vutto. Attano nissayabhūtassa tassa etarahi, āyatiñca anudahanato vināsanato kuṃ",
  "tika-abh08t0:996_6": "sāyantīti kusā, rāgādayo, te viya attano nissayaṃ lunāti chindatīti kusalaṃ. Payogasampāditā",
  "tika-abh08t0:996_7": "hi kusaladhammā accantameva rūpārūpadhamme appavattikaraṇena samucchindanti anupādisesanibbānadhātupāpanatoti.",
  "tika-abh08t0:996_8": "Vuttanayena pana “ku”nti laddhanāmassa rūpārūpakkhandhassa salanato apanayanato kuṃ",
  "tika-abh08t0:996_9": "saletīti kusalaṃ. Kusaṃ lunātīti pana kucchitā ettha sayantīti kuso, kāyo, taṃ lunāti",
  "tika-abh08t0:996_10": "yathāvuttavasenevāti kusalaṃ.",
  "tika-abh08t0:997_0": "11. Idāni kusala-saddassa atthuddhāradassanatthamāha “cheke kusala-saddoya”ntiādi.",
  "tika-abh08t0:997_1": "Tattha “kusalo tvaṃ rathassa aṅgapaccaṅgānaṃ, kusalānaccagītassa, sikkhitā cāturitthiyo”tiādīsu",
  "tika-abh08t0:997_2": "cheke diṭṭho, chekapariyāyo pavīṇatthoti attho. “Kacci nu bhoto kusalaṃ, kacci bhoto",
  "tika-abh08t0:997_3": "anāmaya”ntiādīsu ārogye. “Katamo pana, bhante, kāyasamācāro kusalo? Yo kho, mahārāja,",
  "tika-abh08t0:997_4": "kāyasamācāro anavajjo”ti ca “aparaṃ pana, bhante, etadānuttariyaṃ, yathā bhagavā",
  "tika-abh08t0:997_5": "dhammaṃ deseti kusalesu dhammesū”ti ca evamādīsu anavajje. “Kusalānaṃ dhammānaṃ samādānahetu",
  "tika-abh08t0:997_6": "evamidaṃ puññaṃ vaḍḍhati, kusalassa kammassa katattā upacitattā”ti ca ādīsu iṭṭhavipāke.",
  "tika-abh08t0:997_7": "Anavajjādiketi anavajjaiṭṭhavipāke, “anavajjādike”ti ca attanā vakkhamānalakkhaṇassa",
  "tika-abh08t0:997_8": "anurūpattā vuttaṃ, na pana ārogyatthassa asambhavato. Kilesarogassa hi abhāvato kusalaṃ ārogyaṃ hoti.",
  "tika-abh08t0:998_0": "Vajjā rāgādayo, te yassa na santi, taṃ anavajjaṃ, iṭṭho vipāko catukkhandhasaṅkhāto",
  "tika-abh08t0:998_1": "yassa, taṃ iṭṭhavipākaṃ, iṭṭhavipākatā cassa taṃsabhāvavantatāya daṭṭhabbā, na tassa",
  "tika-abh08t0:998_2": "avassaṃ iṭṭhavipākasambhavatoyeva, lakkhīyati anenāti lakkhaṇaṃ, anavajjañca taṃ",
  "tika-abh08t0:998_3": "iṭṭhavipākañcāti anavajjaiṭṭhavipākaṃ. Taṃ lakkhaṇamassāti anavajjaiṭṭhavipākalakkhaṇaṃ.",
  "tika-abh08t0:999_0": "Nanu ca kusalameva anavajjaiṭṭhavipākaṃ, vuttaniyāmena pana anavajjaiṭṭhavipākato",
  "tika-abh08t0:999_1": "aññaṃ kusalaṃ siyā. Na hi sayameva attano lakkhaṇanti sakkā vattunti? Nāyaṃ doso",
  "tika-abh08t0:999_2": "pariññātāpariññātavacanatthabhāvabhede ekassāpi lakkhitabbalakkhaṇabhāvaparikappanato.",
  "tika-abh08t0:999_3": "“Anavajjaiṭṭhavipāka”nti hi pariññātavacanatthaṃ. “Kusala”nti apariññātavacanatthaṃ.",
  "tika-abh08t0:999_4": "Evañca yena sabhāvena pariññātavacanatthassa saddassa attho hoti, yena ca apariññātavacanatthassa,",
  "tika-abh08t0:999_5": "tesaṃ pariññātāpariññātavacanatthasabhāvānaṃ bhedena taṃsamaṅgissa kusalassa ekassāpi",
  "tika-abh08t0:999_6": "bhedo parikappīyati yathā “pure bhavaṃ paṭu āsi, paṭutaro etarahī”ti guṇabhedena,",
  "tika-abh08t0:999_7": "vatthubhedena ca parikappīyati, tasmā pariññātavacanatthabhāvena lakkhaṇaṃ, apariññātavacanatthabhāvena",
  "tika-abh08t0:999_8": "lakkhitabbanti evaṃ parikappitabhede pariggayhamāne na koci doso āpajjati.",
  "tika-abh08t0:1000_0": "Atha vā lakkhīyatīti lakkhaṇaṃ, anavajjaiṭṭhavipākañca taṃ lakkhaṇañcāti anavajjaiṭṭhavipākalakkhaṇaṃ,",
  "tika-abh08t0:1000_1": "yaṃ anavajjaiṭṭhavipākaṃ hutvā lakkhīyati, taṃ kusalanti attho. Atha vā anavajja-saddena",
  "tika-abh08t0:1000_2": "anavajjabhāvo vutto, iṭṭhavipākasaddena iṭṭhavipākabhāvo, tasmā anavajjo ca iṭṭhavipāko",
  "tika-abh08t0:1000_3": "ca anavajjaiṭṭhavipākaṃ, taṃ lakkhaṇametassāti karaṇatthe, kammatthe vā lakkhaṇa-saddena",
  "tika-abh08t0:1000_4": "anavajjaiṭṭhavipākalakkhaṇanti anavajjaiṭṭhavipākasabhāvavantaṃ, anavajjaiṭṭhavipākabhāvena",
  "tika-abh08t0:1000_5": "lakkhitabbaṃ vāti attho. Kiṃ panettha kāraṇaṃ padadvayapariggahena, nanu ekeneva",
  "tika-abh08t0:1000_6": "padena adhippetatthasiddhi siyā. Kiñcāpi hi “anavajjalakkhaṇa”nti vutte “aparaṃ pana,",
  "tika-abh08t0:1000_7": "bhante, etadānuttariyaṃ, yathā bhagavā dhammaṃ deseti kusalesu dhammesū”tiādīsu viya",
  "tika-abh08t0:1000_8": "vajjarahitattā abyākatassāpi pasaṅgo siyāti iṭṭhavipāka-padaṃ vattabbameva, “iṭṭhavipākalakkhaṇa”nti",
  "tika-abh08t0:1000_9": "pana vutte itaraṃ na vattabbaṃ abyākatassa vipākārahabhāvena iṭṭhavipākatāpasaṅgabhāvato?",
  "tika-abh08t0:1000_10": "Saccametaṃ, anavajja-padena kusalassa pavattisukhataṃ, iṭṭhavipāka-padena ca vipākasukhataṃ",
  "tika-abh08t0:1000_11": "dassetuṃ padadvayaṃ vuttaṃ. Anavajjapadañhi attano pavattisabhāvavasena lakkhaṇavacanaṃ,",
  "tika-abh08t0:1000_12": "itaraṃ kālantare vipākuppādanasamatthatāvasenāti. Atha vā kusalassa atthavisuddhiṃ",
  "tika-abh08t0:1000_13": "dassetuṃ purimapadaṃ vuttaṃ, parisuddhavipākataṃ dassetuṃ pacchimaṃ. Purimaṃ vā kusalassa",
  "tika-abh08t0:1000_14": "akusalasabhāvato nivattanaṃ, pacchimaṃ abyākatasabhāvatoti alamatipapañcena. Ettha",
  "tika-abh08t0:1000_15": "ca “anavajja…pe… lakkhaṇa”nti vacanena kusalassa sāmaññalakkhaṇaṃ vuttaṃ anavajjaiṭṭhavipākasabhāvassa",
  "tika-abh08t0:1000_16": "kusalajātiyā sādhāraṇattā. Akusalādīnamasādhāraṇabhāvena sabhāvalakkhaṇaṃ vāti daṭṭhabbaṃ.",
  "tika-abh08t0:1001_0": "Akusalaviddhaṃsanarasanti yathānurūpaṃ akusalappajahanakiccaṃ. Kusalañhi parittamahaggatalokuttarabhedabhinnaṃ",
  "tika-abh08t0:1001_1": "yathākkamaṃ tadaṅgavikkhambhanasamucchedappahānavasena akusalapakkhaṃ pajahati. Atha",
  "tika-abh08t0:1001_2": "tadaṅgādippahānānaṃ kiṃ nānākaraṇanti? Vuccate – dānādipuññakiriyavatthugatena tena",
  "tika-abh08t0:1001_3": "tena kusalaṅgena tassa tassa maccherādiakusalaṅgassa pahānaṃ tadaṅgappahānaṃ, taṃ",
  "tika-abh08t0:1001_4": "dīpālokena andhakāraviddhaṃsanaṃ viya daṭṭhabbaṃ, kāmāvacarakusalānaṃ parittānubhāvatāya",
  "tika-abh08t0:1001_5": "tehi attano ṭhitikkhaṇe viddhaṃsitānamakusalānaṃ tadapagame sati puna āgamena vottharaṇato.",
  "tika-abh08t0:1001_6": "Tesaṃ tesaṃ nīvaraṇadhammānaṃ vikkhambhanasaṅkhātaṃ pavattinivāraṇavasena pahānaṃ",
  "tika-abh08t0:1001_7": "vikkhambhanappahānaṃ, taṃ ghaṭappahārena jalatale sevālaviyūhanaṃ viya daṭṭhabbaṃ.",
  "tika-abh08t0:1001_8": "Yathā hi balavatā ghaṭappahārena dūrīkataṃ sevālaṃ tasmiṃ apanītepi taṃpahāravegena",
  "tika-abh08t0:1001_9": "sahasā na ottharati, evameva upacārappanābhedena jhānena vikkhambhitā kāmacchandādayo",
  "tika-abh08t0:1001_10": "tadappavattikālepi tassa balena sahasā na ottharantīti. Anuppattidhammatāpādanasaṅkhātaṃ",
  "tika-abh08t0:1001_11": "sammā ucchedavasena pahānaṃ samucchedappahānaṃ, taṃ pana asanisampātena rukkhādīnaṃ",
  "tika-abh08t0:1001_12": "samūlaviddhaṃsanaṃ viya daṭṭhabbaṃ. Na hi ariyamaggena samucchinnakilesā anusayamattakenāpi",
  "tika-abh08t0:1001_13": "santāne pavattanti. Yathā pana ekavārappavattenapi indagginā saha mūlehi viddhaṃsitā",
  "tika-abh08t0:1001_14": "rukkhādayo na puna viruhanti, evamevaṃ ekacittakkhaṇikenapi tena attano uppādamatteneva",
  "tika-abh08t0:1001_15": "anusayamattaṭṭhāyinopi kilesā sabbena sabbaṃ viddhaṃsitāyeva honti.",
  "tika-abh08t0:1002": "Vodānaṃ visuddhi, saṃkilesamalavimuttīti attho, tathā hutvā paccupaṭṭhānamassāti vodānapaccupaṭṭhānaṃ, parisuddhākārena yogino ñāṇassa upaṭṭhātīti vuttaṃ hoti.",
  "tika-abh08t0:1003_0": "Evaṃ kusalassa vajjarahitaiṭṭhavipākasabhāvehi lakkhaṇaṃ, kiccaupaṭṭhānākāravasena",
  "tika-abh08t0:1003_1": "ca rasapaccupaṭṭhānāni vatvā puna vajjapaṭipakkhabhāvavasena ca lakkhaṇaṃ, sampattiphalavasena",
  "tika-abh08t0:1003_2": "ca rasādikaṃ dassetuṃ “vajjapaṭipakkhattā”tiādi vuttaṃ. Tattha vajjānaṃ paṭipakkhabhāvo",
  "tika-abh08t0:1003_3": "vajjapaṭipakkhattaṃ, tato. Etena “anavajjalakkhaṇa”nti ettha a-kāro paṭipakkhatthoti",
  "tika-abh08t0:1003_4": "dasseti, tena panassa abyākatato nivattanaṃ kataṃ. Itarathā hi nāssa vajjaṃ, vajjato",
  "tika-abh08t0:1003_5": "aññaṃ vā anavajjanti abyākatassāpi taṃlakkhaṇatāpasaṅgo siyā. “Vajjapaṭipakkhattā”ti",
  "tika-abh08t0:1003_6": "pana vutte yasmā kusalākusalānameva pahāyakappahātabbabhāvena ālokandhakārānaṃ viya",
  "tika-abh08t0:1003_7": "aññamaññaṃ ujuvipaccanīkabhāvo, tasmā kusalameva vajjapaṭipakkhattā anavajjalakkhaṇaṃ,",
  "tika-abh08t0:1003_8": "na aññanti ayamattho siddho hoti. Vodānabhāvarasanti vodānabhāvasampattikaṃ, kilesamalehi",
  "tika-abh08t0:1003_9": "asaṃkiliṭṭhabhāvena sampajjanakanti attho. Paccupaṭṭhāpīyati upanīyati kāraṇena,",
  "tika-abh08t0:1003_10": "attano vā kāraṇaṃ paṭicca, tappaṭibaddhabhāvena paṭimukhaṃ vā upaṭṭhātīti paccupaṭṭhānaṃ,",
  "tika-abh08t0:1003_11": "iṭṭho vipāko paccupaṭṭhānamassāti iṭṭhavipākapaccupaṭṭhānaṃ.",
  "tika-abh08t0:1004_0": "Asati yonisomanasikāre kusalassa anuppajjanato, sati ca tasmiṃ uppajjanato tassa",
  "tika-abh08t0:1004_1": "so āsannakāraṇanti āha “yonisomanasikārapadaṭṭhāna”nti. Tattha yoniso pathena upāyena",
  "tika-abh08t0:1004_2": "manasikāro yonisomanasikāro, atthato pana sānusayasantānavato channaṃ dvārānamāpāthagatesvārammaṇesu",
  "tika-abh08t0:1004_3": "patirūpadesavāsādisampattiyā kusaladhammānaṃ paccayabhāvena bhavaṅgaṃ āvaṭṭetvā uppannamāvajjanaṃ",
  "tika-abh08t0:1004_4": "yonisomanasikāro nāma. Vuttapaṭipakkhavasena ayonisomanasikāropi daṭṭhabbo. Yaṃ pana",
  "tika-abh08t0:1004_5": "niranusayasantānasamaṅgissa kiriyacittānaṃ paccayabhāvena uppannaṃ, taṃ ṭhapetvā",
  "tika-abh08t0:1004_6": "niravajjadhammaṃ sāvajjadhammassa kassaci paccayabhāvānupagamanato yonisomanasikārapakkhaṃ",
  "tika-abh08t0:1004_7": "vā bhajeyya. Khīṇāsavasantānagatattā yonisoayonisobhāvamanapekkhitvā āpāthagatārammaṇesu",
  "tika-abh08t0:1004_8": "uppattimattaṃ vinā na kassaci kusalākusalabhāvassa paccayo hotīti tadubhayavasena",
  "tika-abh08t0:1004_9": "navattabbattā abyākatamanasikāroti vā saṅkhaṃ gaccheyyāti.",
  "tika-abh08t0:1005_0": "Sāvajjāniṭṭhavipākalakkhaṇamakusalanti etthāpi “vajjā rāgādayo, te yassa santi, taṃ",
  "tika-abh08t0:1005_1": "sāvajjaṃ, aniṭṭho vipāko yassa, taṃ aniṭṭhavipāka”ntiādinā vuttanayānusārena paṭipakkhayojanā",
  "tika-abh08t0:1005_2": "daṭṭhabbā. Rasādito panetaṃ anatthajananarasaṃ, saṃkilesapaccupaṭṭhānaṃ. Atha vā",
  "tika-abh08t0:1005_3": "gārayhabhāvato sāvajjalakkhaṇameva, saṃkilesabhāvarasaṃ, aniṭṭhavipākapaccupaṭṭhānaṃ,",
  "tika-abh08t0:1005_4": "ayonisomanasikārapadaṭṭhānaṃ. Vacanatthato pana na kusalanti akusalaṃ, kusalapaṭipakkhanti",
  "tika-abh08t0:1005_5": "attho. Paṭipakkhatthe hi ayaṃ akāro, na pana aññatthe, nāpi abhāve. Itarathā hi tikaṃ",
  "tika-abh08t0:1005_6": "na siyā, dukaṃ, catukkaṃ vā āpajjeyya. Tathā hi yadi kusalato aññamakusalaṃ siyā,",
  "tika-abh08t0:1005_7": "tadā abyākatassāpi tato aññabhāvena akusala-saddasaṅgahoti kusalākusalajātibhedato",
  "tika-abh08t0:1005_8": "duvidhanti dukaṃ vattabbaṃ. Yadi ca kusalābhāvo akusalaṃ, tena na kāci jāti gayhatīti",
  "tika-abh08t0:1005_9": "kusalābyākatajātibhedato dukameva vattabbaṃ. Atha siyā “abhāvopi visuṃ gahetabbo”ti,",
  "tika-abh08t0:1005_10": "evaṃ sati tassa jātiyā abhāvato jāti-saddena saha sambandho na siyā. Vijjamānassa",
  "tika-abh08t0:1005_11": "hi jāti nāma hoti. Yatheva vā kusalassa abhāvo, evaṃ abyākatassāpi abhāvo atthīti",
  "tika-abh08t0:1005_12": "anabyākatajātipi vattabbāti catukkaṃ āpajjeyya. Na cetamiṭṭhaṃ kusalādivasena tividhajātiyā",
  "tika-abh08t0:1005_13": "eva icchitattā, pāḷiyañca “kusalā dhammā akusalā dhammā abyākatā dhammā”ti tikavaseneva",
  "tika-abh08t0:1005_14": "vuttattā “kusalapaṭipakkha”nti pana vuccamāne mittapaṭipakkho amitto viya, lobhapaṭipakkho",
  "tika-abh08t0:1005_15": "alobho viya ca yaṃ dhammajātaṃ kusalassa ujuvipaccanīkabhūtaṃ, taṃ akusalanti tassa",
  "tika-abh08t0:1005_16": "vasena tikaṃ upapannaṃ hoti, ujuvipaccanīkatā cassa sāvajjāniṭṭhavipākattā, tena",
  "tika-abh08t0:1005_17": "pahātabbabhāvato ca veditabbā, na pana kusalavināsanato. Na hi akusalena kusalaṃ",
  "tika-abh08t0:1005_18": "pahīyati, mahābalattā pana kusalameva taṃ pajahati. Kusalañhi mahābalaṃ, akusalaṃ",
  "tika-abh08t0:1005_19": "dubbalaṃ. Tenevāha “abalā naṃ balīyanti, maddantenaṃ parissayā”ti, tasmā kusalameva",
  "tika-abh08t0:1005_20": "yathāvuttanayena akusalassa pahāyakaṃ, nākusalaṃ itarassāti veditabbaṃ.",
  "tika-abh08t0:1006_0": "Tadubhaya…pe… abyākatanti yaṃ dhammajātaṃ kusalaṃ viya na anavajjaiṭṭhavipākalakkhaṇaṃ,",
  "tika-abh08t0:1006_1": "nāpi akusalaṃ viya sāvajjāniṭṭhavipākalakkhaṇaṃ, atha kho avipākattā tadubhayaviparītalakkhaṇaṃ,",
  "tika-abh08t0:1006_2": "taṃ abyākatanti attho. Nanu ca “tadubhayaviparītalakkhaṇa”nti vutte sukhadukkhavedanānaṃ",
  "tika-abh08t0:1006_3": "viparītā upekkhāvedanā viya iṭṭhāniṭṭhavipākānaṃ viparīto añño koci vipāko yassa",
  "tika-abh08t0:1006_4": "atthi, taṃ abyākatanti āpajjatīti? Nāpajjati tathā asambhavato. Yathā hi ālokandhakārānaṃ",
  "tika-abh08t0:1006_5": "viparīto añño koci natthi, evamiṭṭhāniṭṭhavipākānaṃ viparīto na koci vipāko atthīti.",
  "tika-abh08t0:1006_6": "Atha vā taṃ-saddo idha iṭṭhāniṭṭhavipākanirapekkhaṃ kusalākusalamattameva paccāmasatīti",
  "tika-abh08t0:1006_7": "kusalākusalānaṃ savipākattā tadubhayaviparītalakkhaṇaṃ, taṃ avipākalakkhaṇanti atthoti",
  "tika-abh08t0:1006_8": "alamettha anuyogena. Kusalākusalabhāvena na byākatanti abyākataṃ. Kusalākusalañhi",
  "tika-abh08t0:1006_9": "vatvā abyākatassa vuttattā kusalākusalabhāveneva avuttattāti viññāyati, na pakārantarena.",
  "tika-abh08t0:1006_10": "Tathā avacanañca tassa tadubhayaviparītalakkhaṇattāyeva, na pana avattabbattāmattenāti",
  "tika-abh08t0:1006_11": "daṭṭhabbaṃ. Atha vā vi-saddo virodhivacano. Ā-saddo abhimukhabhāvappakāsano, tasmā",
  "tika-abh08t0:1006_12": "attano paccayehi aññamaññaṃ virodhābhimukhataṃ kataṃ lakkhaṇavirodhato pahāyakappahātabbabhāvato",
  "tika-abh08t0:1006_13": "vāti byākataṃ, kusalākusalaṃ. Tato aññaṃ abyākataṃ. Tañhi lakkhaṇato aññamaññaṃ kusalākusalaṃ",
  "tika-abh08t0:1006_14": "viya na tassa viruddhaṃ. Na hi avipākataṃ aniṭṭhavipākatā viya, iṭṭhavipākatāya iṭṭhavipākatā",
  "tika-abh08t0:1006_15": "viya ca aniṭṭhavipākatāya iṭṭhāniṭṭhavipākatāhi virujjhati, na cāpi abyākataṃ kusalākusalesu",
  "tika-abh08t0:1006_16": "kiñci pajahati, na ca kenaci pahātabbanti. “Tadubhayaviparītalakkhaṇamabyākata”nti",
  "tika-abh08t0:1006_17": "viññāyamāne ahosi kammaṃ, nāhosi kammavipāko, natthi kammavipāko, na bhavissati kammavipākoti",
  "tika-abh08t0:1006_18": "iminā tikena saṅgahitassa gatiupadhikālappayogavipattīhi avipākassa diṭṭhadhammavedanīyādikammassa",
  "tika-abh08t0:1006_19": "bhāvanāyapahātabbassa akusalassa ca abhiññākusalassa ca vipākuppādanābhāvato “siyā",
  "tika-abh08t0:1006_20": "nu kho abyākatabhāvo vā”ti kadāci koci cinteyyāti tannivāraṇatthamāha “avipākārahaṃ",
  "tika-abh08t0:1006_21": "vā”ti, vipākaṃ dātuṃ nārahati tattha sāmatthiyābhāvatoti avipākārahaṃ. Idaṃ vuttaṃ",
  "tika-abh08t0:1006_22": "hoti – diṭṭhadhammavedanīyādayo tāva paccayavekallādīhi kāraṇehi avipākā, sace panete",
  "tika-abh08t0:1006_23": "tabbidūrā assu, tadā vipākadāne samatthatāya vipākārahāyeva, taṃ pana na tathā, atha",
  "tika-abh08t0:1006_24": "kho yena kenaci ākārena vipākadāne asamatthatāyeva vipākārahaṃ na hoti, taṃ abyākataṃ nāmāti.",
  "tika-abh08t0:1007_0": "Idāni evaṃ tikavasena niddiṭṭhesu kusalādīsu paṭhamaṃ tāva kusalacittaṃ vibhajanto",
  "tika-abh08t0:1007_1": "“tattha kusalacitta”ntiādinā tassa gaṇanaparicchedaṃ dasseti. Ekavīsatividhanti aṭṭha",
  "tika-abh08t0:1007_2": "kāmāvacarāni, pañca rūpāvacarāni, cattāri arūpāvacarāni, cattāri lokuttarānīti evaṃ",
  "tika-abh08t0:1007_3": "saṅkhepato ekavīsatividhaṃ. Bhūmito catubbidhanti kāmarūpārūpalokuttarabhūmisaṅkhātānaṃ",
  "tika-abh08t0:1007_4": "catunnaṃ bhūmīnaṃ vasena tattha pavattamānaṃ cittampi catubbidhaṃ hoti. Tattha bhavanti",
  "tika-abh08t0:1007_5": "etthāti bhūmi, ṭhānaṃ, avatthā ca. Avatthāpi hi avatthavantānaṃ pavattiṭṭhānaṃ viya",
  "tika-abh08t0:1007_6": "gayhati. Evañhi nesaṃ sukhaggahaṇaṃ hoti. Avatthāti cettha dhammānaṃ kāmataṇhādīhi",
  "tika-abh08t0:1007_7": "paricchinnāparicchinnabhāvo. Tattha purimā tisso bhūmiyo ubhayavasena veditabbā,",
  "tika-abh08t0:1007_8": "itarā avatthāvaseneva. Na hi lokuttaradhammānaṃ kāmabhavādito aññaṃ ṭhānamupalabbhatīti.",
  "tika-abh08t0:1008_0": "Aññattha pavattamānassāpi vakkhamānanayena kāmabhūmipariyāpannattā bhūmito ekavidhanti.",
  "tika-abh08t0:1008_1": "Savatthukāvatthukabhedatoti cakkhādīni pañca, hadayañcāti cha vatthūni. Kusalassa",
  "tika-abh08t0:1008_2": "pana cakkhādinissitattābhāvato hadayavatthu idha vatthūti adhippetaṃ. Tena sahitaṃ",
  "tika-abh08t0:1008_3": "ekantena tannissitappavattitoti savatthukaṃ, kāmarūpadhātuyaṃ pavattamānaviññāṇaṃ.",
  "tika-abh08t0:1008_4": "Tattha hi arūpassa rūpapaṭibandhappavatti, arūpadhātuyaṃ pana rūpābhāvato vatthuvirahitameva",
  "tika-abh08t0:1008_5": "pavattatīti tattha pavattamānaṃ avatthukaṃ. Hīna…pe… tividhanti ettha paccayato,",
  "tika-abh08t0:1008_6": "phalato ca majjhimapaṇītehi nihīnaṃ, tesaṃ vā guṇehi parihīnanti hīnaṃ, attano paccayehi",
  "tika-abh08t0:1008_7": "padhānabhāvaṃ nītanti paṇītaṃ, ubhinnaṃ vemajjhe bhavaṃ majjhimaṃ. Tattha hīnena",
  "tika-abh08t0:1008_8": "chandena cittena vīriyena vīmaṃsāya vā pavattitaṃ hīnaṃ, majjhimehi chandādīhi pavattitaṃ",
  "tika-abh08t0:1008_9": "majjhimaṃ, paṇītehi paṇītaṃ. Chandādīnaṃ pana hīnādibhāvo adhimuttivasena daṭṭhabbo.",
  "tika-abh08t0:1008_10": "Hīnādhimuttivasena hi nesaṃ hīnatā, paṇītādhimuttivasena paṇītatā, tadubhayavemajjhavasena",
  "tika-abh08t0:1008_11": "majjhimatā. Yasakāmatāya vā kataṃ kusalaṃ hīnaṃ, puññaphalakāmatāya majjhimaṃ, “puññaṃ",
  "tika-abh08t0:1008_12": "nāmetaṃ sādhūhi kattabbamevā”ti evaṃ ariyabhāvaṃ nissāya kataṃ paṇītaṃ. “Ahamasmi",
  "tika-abh08t0:1008_13": "dānapati, ime panaññe dānadāsādayo”tiādinā attukkaṃsanaparavambhanāhi upakkiliṭṭhaṃ",
  "tika-abh08t0:1008_14": "pavattitaṃ vā hīnaṃ, tathā anupakkiliṭṭhaṃ majjhimaṃ, maggaphalapadaṭṭhānaṃ paṇītaṃ.",
  "tika-abh08t0:1008_15": "Bhavabhogasampattinimittaṃ vā kataṃ hīnaṃ, sāvakapaccekabodhipāramitāvasena attano",
  "tika-abh08t0:1008_16": "vimokkhatthāya kataṃ majjhimaṃ, sammāsambodhipāramitāvasena sabbesaṃ vimokkhatthāya kataṃ paṇītanti.",
  "tika-abh08t0:1009_0": "Somanassu…pe… bhedatoti bheda-saddo paccekaṃ sambandhitabbo “somanassupekkhābhedato",
  "tika-abh08t0:1009_1": "ñāṇabhedato payogabhedato”ti. Tattha payogabhedatoti saṅkhārabhedatoti attho. Nanu",
  "tika-abh08t0:1009_2": "ca somanassupekkhābhedo tāva yutto tesaṃ bhinnasabhāvattā. Ñāṇappayogabhedo pana",
  "tika-abh08t0:1009_3": "kathanti? Vuccate – ñāṇappayogakato bhedo ñāṇappayogabhedo tesaṃ bhāvābhāvamupādāya",
  "tika-abh08t0:1009_4": "pavattattā. Idāni tameva somanassupekkhādibhedaṃ vibhāgena dassetuṃ “seyyathida”nti",
  "tika-abh08t0:1009_5": "pucchitvā “somanassasahagata”ntiādinā vissajjeti. Tattha seyyathidanti taṃ katamaṃ,",
  "tika-abh08t0:1009_6": "taṃ kathanti vā attho.",
  "tika-abh08t0:1010_0": "Sobhanaṃ mano, sobhanaṃ vā mano etassāti sumano, tassa bhāvo somanassaṃ, mānasikasukhavedanāyetaṃ",
  "tika-abh08t0:1010_1": "adhivacanaṃ, somanassena uppādato yāva nirodhā sahagataṃ pavattaṃ saṃsaṭṭhaṃ sampayuttanti",
  "tika-abh08t0:1010_2": "attho. Atha vā somanassena saha ekuppādādibhāvaṃ gatanti somanassasahagataṃ. Jānāti",
  "tika-abh08t0:1010_3": "yathāsabhāvaṃ paṭivijjhatīti ñāṇaṃ, tena samaṃ ekuppādādīhi pakārehi yuttanti ñāṇasampayuttaṃ.",
  "tika-abh08t0:1010_4": "Nāssa saṅkhāro atthīti asaṅkhāraṃ, asaṅkhārameva asaṅkhārikaṃ. Saha saṅkhārena pavattamānaṃ",
  "tika-abh08t0:1010_5": "sasaṅkhāraṃ, tadeva sasaṅkhārikaṃ. Saṅkhāroti cettha attano, parassa vā pubbappayogo",
  "tika-abh08t0:1010_6": "“saṅkharoti tikkhabhāvasaṅkhātena maṇḍanavisesena sajjeti, saṅkharīyati vā sajjīyati",
  "tika-abh08t0:1010_7": "cittaṃ etenā”ti katvā. Tattha dānādipuññakaraṇakāle maccheramalathinamiddhādīhi upakkilesehi",
  "tika-abh08t0:1010_8": "saṃsīdamāne citte upakkilesavūpasamavasena, cittassa ca ussāhajananavasena tīsu dvāresu",
  "tika-abh08t0:1010_9": "pavatto sammāvāyāmo attano payogo nāma. Kusalakaraṇe nirussāhassa pana “ambho, sappurisa,",
  "tika-abh08t0:1010_10": "kusalakaraṇaṃ nāma paṇḍitehi āsevitamaggo, tattha tayāpi paṭipajjituṃ vaṭṭati, tasmā",
  "tika-abh08t0:1010_11": "dānaṃ dehi, sīlaṃ rakkha, tañhi te atthāya hitāya sukhāya bhavissatī”tiādinā kusalakaraṇatthāya",
  "tika-abh08t0:1010_12": "ussāhajananavasena paresaṃ kāyavacīdvāresu pavattā āṇatti parappayogo nāma. Tesu",
  "tika-abh08t0:1010_13": "pana purimo pubbabhāgappavattacittasantāne, pacchimo paresaṃ cittasantāneyeva sambhavatīti",
  "tika-abh08t0:1010_14": "tannibbattito cittassa tikkhabhāvasaṅkhāto viseso idha upacārato saṅkhāroti veditabbo. Tenāhu ācariyā –",
  "tika-abh08t0:1011": "“Pubbappayogasambhūto, viseso cittasambhavī;",
  "tika-abh08t0:1012": "Saṅkhāro iti saṅkhāra-sabhāvaññūhi kittito”ti.",
  "tika-abh08t0:1013_0": "Atha vā “sasaṅkhārikamasaṅkhārika”nti ca etaṃ kevalaṃ saṅkhārassa bhāvābhāvamattāpekkhāya",
  "tika-abh08t0:1013_1": "vuttaṃ, na tassa sahappavattisabbhāvābhāvatoti bhinnasantānappavattinopi saṅkhārassa",
  "tika-abh08t0:1013_2": "idamatthitāya taṃvasena nibbattaṃ cittaṃ saṅkhāro assa atthīti sasaṅkhārikaṃ saha-saddassa",
  "tika-abh08t0:1013_3": "vijjamānatthaparidīpanato “salomako sapakkhako”tiādīsu viya. Tabbiparītaṃ pana tadabhāvato",
  "tika-abh08t0:1013_4": "yathāvuttavaseneva asaṅkhārikaṃ. Atha vā saṅkharaṇaṃ, saṅkharīyati vā etena āgantukasambhūtena",
  "tika-abh08t0:1013_5": "cittasaṃsīdanasabhāvāpanayanavaseneva sajjīyati, saṅkharoti vā taṃ yathāvuttavasenevāti",
  "tika-abh08t0:1013_6": "saṅkhāroti ujukameva pubbappayogajanito tikkhabhāvo vuccati, tadabhāvato asaṅkhārikaṃ,",
  "tika-abh08t0:1013_7": "sabhāvatikkhanti attho. Taṃsahagatāya sasaṅkhārikaṃ, atha vā maccheramalādīhi saṅkharīyatīti",
  "tika-abh08t0:1013_8": "saṅkhāro, cittassa saṃsīdanasabhāvo, so yassa natthīti asaṅkhārikaṃ, itaraṃ sasaṅkhārikaṃ.",
  "tika-abh08t0:1013_9": "Paṇītautubhojanādiko vā balavapaccayo saṅkhāro “saṅkharoti cittaṃ tikkhabhāvena,",
  "tika-abh08t0:1013_10": "saṅkharīyati vā taṃ etenā”ti katvā. A-kārassa vuḍḍhatthavuttitāya vuḍḍhippatto saṅkhāro",
  "tika-abh08t0:1013_11": "assāti asaṅkhārikaṃ, balavapaccayavantanti attho. Vuḍḍhiparidīpakena pana a-kārena",
  "tika-abh08t0:1013_12": "avisesitattā sasaṅkhārikaṃ sappaccayaṃ dubbalapaccayanti adhippāyo. Ñāṇena vippayuttaṃ",
  "tika-abh08t0:1013_13": "virahitanti ñāṇavippayuttaṃ.",
  "tika-abh08t0:1014_0": "Upekkhatīti upekkhā, vediyamānāpi ārammaṇaṃ ajjhupekkhati, majjhattākārasaṇṭhitiyāti",
  "tika-abh08t0:1014_1": "attho. Atha vā iṭṭhe, aniṭṭhe ca ārammaṇe pakkhapātābhāvena upapattito yuttito ikkhati",
  "tika-abh08t0:1014_2": "anubhavatīti upekkhā. Atha vā upetā sukhadukkhānaṃ aviruddhā ikkhā anubhavananti",
  "tika-abh08t0:1014_3": "upekkhā. Aviruddhattāyeva hesā tesaṃ anantarampi pavattati. Sukhadukkhavedanā pana",
  "tika-abh08t0:1014_4": "visuṃ visuṃ viruddhasabhāvattā nāññamaññaṃ anantaraṃ pavattanti. Teneva hi paṭṭhāne",
  "tika-abh08t0:1014_5": "somanassassa anantaraṃ domanassassa, domanassassa anantaraṃ somanassassa ca uppatti",
  "tika-abh08t0:1014_6": "paṭisiddhā. Ayañca attho lobhasahagatacittasampayuttavedanāyapi labbhati, purimā",
  "tika-abh08t0:1014_7": "pana dve na tathā. Na hi lobhasahagatādīnaṃ majjhattākārena ajjhupekkhanaṃ, upapattito",
  "tika-abh08t0:1014_8": "ikkhanaṃ vā atthīti. Upekkhāsahagatanti sabbaṃ heṭṭhā vuttanayameva.",
  "tika-abh08t0:1015_0": "Nanu ca aññepi phassādayo sampayuttadhammā atthīti somanassādīnaṃ vaseneva pana aṭṭhavidhatā",
  "tika-abh08t0:1015_1": "kasmā gahitāti? Bhedakarabhāvato. Phassādīnañhi sabbacittasādhāraṇattā, saddhādīnañca",
  "tika-abh08t0:1015_2": "sabbakusalasādhāraṇattā na tehi cittassa vibhāgo, somanassādayo pana katthaci citte",
  "tika-abh08t0:1015_3": "honti, katthaci na hontīti pākaṭova tehi cittassa vibhāgoti. Kasmā panete katthaci",
  "tika-abh08t0:1015_4": "citte honti, katthaci na hontīti? Kāraṇassa sannihitāsannihitabhāvato. Kiṃ pana nesaṃ",
  "tika-abh08t0:1015_5": "kāraṇanti? Vuccate – tattha somanassasahagatabhāvo tāva ārammaṇavasena hoti. Iṭṭhārammaṇasmiñhi",
  "tika-abh08t0:1015_6": "somanassasahagatacittamuppajjati. Nanu ca iṭṭhārammaṇaṃ lobhassa vatthu rajjanīyattāti",
  "tika-abh08t0:1015_7": "kathaṃ tattha kusalaṃ uppajjatīti? Nayidamekantikaṃ iṭṭhepi ārammaṇe niyamitādivasena",
  "tika-abh08t0:1015_8": "kusalassa uppajjanato. Yassa hi “kusalameva mayā kattabba”nti kusalakaraṇeyeva cittaṃ",
  "tika-abh08t0:1015_9": "niyamitaṃ hoti, akusalappavattitova nivattetvā kusalakaraṇeyeva pariṇāmitaṃ, abhiṇhakaraṇena",
  "tika-abh08t0:1015_10": "ca kusalaṃ samudāciṇṇaṃ, paṭirūpadesavāsasaddhammassavanasappurisūpanissayapubbekatapuññatāsaṅkhātacatucakkūpanissayavasena,",
  "tika-abh08t0:1015_11": "yoniso ca ābhogo pavattati, tassa iṭṭhepi ārammaṇe alobhasampayuttameva cittamuppajjati,",
  "tika-abh08t0:1015_12": "na lobhasampayuttaṃ. Hoti cettha –",
  "tika-abh08t0:1016": "“Niyāmapariṇāmehi, samudāciṇṇatāya ca;",
  "tika-abh08t0:1017": "Ñāṇapubbaṅgamābhogā, iṭṭhepi kusalaṃ siyā”ti.",
  "tika-abh08t0:1018_0": "Apica saddhābahulatādīhi ca kāraṇehi cittassa somanassasahagatatā veditabbā. Assaddhānaṃ,",
  "tika-abh08t0:1018_1": "hi micchādiṭṭhikānañca ekantamiṭṭhārammaṇabhūtaṃ tathāgatarūpampi disvā somanassaṃ",
  "tika-abh08t0:1018_2": "na uppajjati. Ye ca kusalappavattiyaṃ ānisaṃsaṃ na passanti, tesaṃ parehi ussāhitānaṃ",
  "tika-abh08t0:1018_3": "kusalaṃ karontānampi somanassaṃ na uppajjati, tasmā saddhābahulatā visuddhidiṭṭhitā",
  "tika-abh08t0:1018_4": "ānisaṃsadassāvitāti imehipi kāraṇehi cittassa somanassasahagatatā hoti.",
  "tika-abh08t0:1019_0": "Apica ye te ekādasa dhammā pītisambojjhaṅgassa uppādāya saṃvattanti. Seyyathidaṃ",
  "tika-abh08t0:1019_1": "– buddhānussati dhammānussati saṃghānussati sīlānussati cāgānussati devatānussati",
  "tika-abh08t0:1019_2": "upasamānussati lūkhapuggalaparivajjanaṃ siniddhapuggalasevanā pasādanīyasuttantapaccavekkhaṇā",
  "tika-abh08t0:1019_3": "tadadhimuttatāti imehipi kāraṇehi cittassa somanassasahagatabhāvo veditabbo. Buddhādiguṇe",
  "tika-abh08t0:1019_4": "anussarantassa hi yāva upacāruppādā sakalasarīraṃ pharamānā pīti uppajjati. Tathā",
  "tika-abh08t0:1019_5": "dīgharattaṃ akkhaṇḍatādivasena attanā rakkhitaṃ catupārisuddhisīlaṃ paccavekkhantassa,",
  "tika-abh08t0:1019_6": "gihino dasasīlaṃ pañcasīlaṃ paccavekkhantassa, dubbhikkhabhayādīsu paṇītaṃ bhojanaṃ",
  "tika-abh08t0:1019_7": "sabrahmacārīnaṃ datvā “evaṃnāma dānaṃ adāsi”nti attanocāgaṃ paccavekkhantassa, gihinopi",
  "tika-abh08t0:1019_8": "tathārūpe kāle sīlavantānaṃ dinnadānaṃ paccavekkhantassa, yehi guṇehi samannāgatā",
  "tika-abh08t0:1019_9": "devā devattaṃ gatā, tathārūpānaṃ guṇānaṃ attani atthitaṃ paccavekkhantassa, samathavipassanāhi",
  "tika-abh08t0:1019_10": "vikkhambhitakilese saṭṭhipi sattatipi vassāni asamudācarante disvā “aho mayhaṃ kilesā",
  "tika-abh08t0:1019_11": "na samudācarantī”ti cintentassa, cetiyadassanatheradassanesu asakkaccakiriyāya saṃsucitalūkhabhāvena",
  "tika-abh08t0:1019_12": "buddhādīsu pasādasinehābhāvena gadrabhapiṭṭhe rajasadise lūkhapuggale parivajjantassa,",
  "tika-abh08t0:1019_13": "buddhādīsu pasādabahule muducitte siniddhapuggale paṭisevantassa, ratanattayaguṇaparidīpake",
  "tika-abh08t0:1019_14": "pasādanīyasuttante paccavekkhantassa, ṭhānanisajjādīsupi pītiuppādanatthaṃ tanninnatādivasena",
  "tika-abh08t0:1019_15": "pavattentassa yebhuyyena pīti uppajjati. Pītiyā ca somanassena saha avinābhāvato",
  "tika-abh08t0:1019_16": "taduppattiyā tassāpi uppatti niyatāti evaṃ pītikāraṇānipi somanassakāraṇānīti daṭṭhabbāni.",
  "tika-abh08t0:1019_17": "Kiñca – agambhīrapakatitā, somanassapaṭisandhikatāti imehi dvīhi kāraṇehi somanassasahagatatā",
  "tika-abh08t0:1019_18": "hoti. Yo hi agambhīrapakatiko hoti, appamattakepi hitopakaraṇe tussati, yo ca somanassapaṭisandhiko",
  "tika-abh08t0:1019_19": "appasannesu ārammaṇesupi appaṭikkūladassāvī, tassa yebhuyyena somanassasahagatacittaṃ",
  "tika-abh08t0:1019_20": "uppajjati. Yathāvuttānaṃ pana somanassakāraṇānamabhāvena majjhattārammaṇatāya ca",
  "tika-abh08t0:1019_21": "upekkhāsahagatatā veditabbā.",
  "tika-abh08t0:1020_0": "Ñāṇasampayuttassa pana kammato upapattito indriyaparipākato kilesadūrībhāvatoti imehi",
  "tika-abh08t0:1020_1": "kāraṇehi hoti. Yo hi paresaṃ hitajjhāsayena dhammaṃ deseti hīnukkaṭṭhādīni ca naḷakāramuddāgaṇanādīni",
  "tika-abh08t0:1020_2": "sippāyatanāni, vaḍḍhakīkasivāṇijjādīni ca kammāyatanāni, visaharaṇādīni ca vijjāyatanānīti",
  "tika-abh08t0:1020_3": "evaṃ niravajjasippāyatanādīni sikkhāpeti, sayaṃ vā sikkhati, dhammakathikassa sakkāraṃ",
  "tika-abh08t0:1020_4": "katvā dhammaṃ kathāpeti, “āyatiṃ paññavā bhavissāmī”ti patthanaṃ paṭṭhapetvā nānappakāraṃ",
  "tika-abh08t0:1020_5": "puññakammaṃ karoti, tassevaṃ nānappakāraṃ paññāsaṃvattanikakammaṃ sampādentassa taṃ",
  "tika-abh08t0:1020_6": "kammaṃ upanissāya uppajjamānaṃ kusalaṃ ñāṇasampayuttaṃ uppajjati. Tathā abyāpajje",
  "tika-abh08t0:1020_7": "loke uppannassa uppajjamānaṃ kusalaṃ ñāṇasampayuttaṃ hoti. Vuttañhetaṃ –",
  "tika-abh08t0:1021": "“Tassa tattha sukhino dhammapadāni pilavanti, dandho, bhikkhave, satuppādo, atha so satto khippameva visesabhāgī hotī”ti.",
  "tika-abh08t0:1022_0": "Tathā paññādasakaṃ sampattassa indriyaparipākaṃ nissāya uppajjamānaṃ kusalaṃ ñāṇasampayuttaṃ",
  "tika-abh08t0:1022_1": "hoti. Yena pana samathavipassanābhāvanāhi kilesā vikkhambhitā, tassa kilesadūrībhāvaṃ",
  "tika-abh08t0:1022_2": "nissāya uppajjamānaṃ cittaṃ ñāṇasampayuttaṃ uppajjati. Yathāha –",
  "tika-abh08t0:1023": "“Yogā ve jāyate bhūri, ayogā bhūrisaṅkhayo”ti..",
  "tika-abh08t0:1024_0": "Apica ye te dhammā dhammavicayasambojjhaṅgassa uppādāya saṃvattanti. Seyyathidaṃ",
  "tika-abh08t0:1024_1": "– paripucchakatā vatthuvisadakiriyā indriyasamattapaṭipādanā duppaññapuggalaparivajjanā",
  "tika-abh08t0:1024_2": "paññavantapuggalasevanā gambhīrañāṇacariyapaccavekkhaṇā tadadhimuttatāti imehi kāraṇehi",
  "tika-abh08t0:1024_3": "ñāṇasampayuttabhāvo hoti. Tathā hi yo paññavante upasaṅkamma khandhadhātuāyatanaindriyabalabojjhaṅgamaggaṅgajhānaṅgasamathavipassanādīnaṃ",
  "tika-abh08t0:1024_4": "paripucchābahulo hoti, tassa taṃvasena uppannaṃ sutamayañāṇaṃ ādiṃ katvā uppajjamānaṃ",
  "tika-abh08t0:1024_5": "cittaṃ ñāṇasahagataṃ hoti. Yena pana nakhakesacīvarasenāsanādīni ajjhattikabāhiravatthūni",
  "tika-abh08t0:1024_6": "pubbe avisadāni chedanamalaharaṇādinā visadāni katāni, tassevaṃ visadavatthukassa",
  "tika-abh08t0:1024_7": "uppannesu cittacetasikesu visadaṃ ñāṇaṃ hoti parisuddhāni dīpakapallakādīni nissāya",
  "tika-abh08t0:1024_8": "uppannadīpasikhāya obhāso viya. Yassa ca saddhindriyādīsu aññataraṃ balavaṃ hoti,",
  "tika-abh08t0:1024_9": "itarāni mandāni, tato tāni sakasakakiccaṃ kātuṃ na sakkonti, tasmā so tassa bojjhaṅgavibhaṅge",
  "tika-abh08t0:1024_10": "āgatanayena tena tena ākārena samattaṃ paṭipādeti, tassevaṃ indriyānaṃ samattaṃ paṭipādentassa",
  "tika-abh08t0:1024_11": "vipassanāñāṇādīnaṃ vasena cittaṃ ñāṇasahagataṃ hoti. Yo pana duppaññapuggale parivajjeti,",
  "tika-abh08t0:1024_12": "paññavantapuggale vā payirupāsati, khandhādīsu ogāḷhaṃ bhagavato gambhīrañāṇacariyaṃ",
  "tika-abh08t0:1024_13": "vā paccavekkhati, ṭhānanisajjādīsu tadadhimuttacitto vā viharati, imesampi uppajjamānaṃ",
  "tika-abh08t0:1024_14": "kusalaṃ ñāṇasampayuttaṃ hoti. Apica buddhādiguṇānussaraṇenapi cittaṃ ñāṇasahagataṃ hoti. Yathāha –",
  "tika-abh08t0:1025_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-abh08t0:1025_1": "rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hoti, ujugatamevassa",
  "tika-abh08t0:1025_2": "tasmiṃ samaye cittaṃ hoti tathāgataṃ ārabbha. Ujugatacitto kho pana, mahānāma, ariyasāvako",
  "tika-abh08t0:1025_3": "labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa",
  "tika-abh08t0:1025_4": "pīti jāyati, pītimanassa kāyo passambhati, passaddhakāyo sukhaṃ vedeti, sukhino cittaṃ",
  "tika-abh08t0:1025_5": "samādhiyati, samāhito yathābhūtaṃ pajānātī”tiādi.",
  "tika-abh08t0:1026_0": "Evaṃ buddhānussatiādayopi rāgādimalavisodhanena ñāṇuppattihetukāyevāti daṭṭhabbaṃ.",
  "tika-abh08t0:1026_1": "Kiñca – tihetukapaṭisandhikatā ñāṇuppattikāraṇaṃ. Paṭisandhipaññā hi ādito paṭṭhāya",
  "tika-abh08t0:1026_2": "bhavaṅgasantativasena bahulaṃ pavattamānā santānaparibhāvanena ñāṇuppattiyā savisesaupanissayo",
  "tika-abh08t0:1026_3": "hoti. Asaṅkhārikattaṃ pana sappāyautubhojanaāvāsādipaccayehi hotīti. Honti cettha –",
  "tika-abh08t0:1027": "“Iṭṭhārammaṇatā saddhābāhulyaṃ diṭṭhisuddhi ca;",
  "tika-abh08t0:1028": "Phaladassāvitā ceva, pītibojjhaṅgahetuyo.",
  "tika-abh08t0:1029": "“Ekādasa tathā dhammā, agambhīrasabhāvatā;",
  "tika-abh08t0:1030": "Somanassayuttā sandhi, iccete sukhahetuyo.",
  "tika-abh08t0:1031": "“Abhāvo sukhahetūnaṃ, majjhattārammaṇanti ca;",
  "tika-abh08t0:1032": "Upekkhuppattihetu ca, evaṃ ñeyyā vibhāvinā.",
  "tika-abh08t0:1033": "“Kammūpapattito ceva, tathā indriyapākato;",
  "tika-abh08t0:1034": "Kilesūpasamā dhamma-vicayassa ca hetuhi.",
  "tika-abh08t0:1035": "“Sattadhammehi buddhādi-guṇānussaraṇena ca;",
  "tika-abh08t0:1036": "Sappaññasandhito ceva, cittaṃ ñāṇayutaṃ siyā.",
  "tika-abh08t0:1037": "“Utubhojanaāvāsa-sappāyādīhi hetuhi;",
  "tika-abh08t0:1038": "Asaṅkhārikabhāvopi, viññātabbo vibhāvinā”ti.",
  "tika-abh08t0:1039": "Evaṃ vedanāñāṇappayogabhedato aṭṭhavidhaṃ kāmāvacaracittaṃ niddisitvā idāni taṃ nigamento āha “idaṃ…pe… nāmā”ti.",
  "tika-abh08t0:1040_0": "12. Yena panatthena idaṃ “kāmāvacara”nti vuccati, taṃ dāni dassetuṃ “uddānato”tiādi",
  "tika-abh08t0:1040_1": "āraddhaṃ. Tattha uddānatoti uddesato, saṅkhepatoti attho. Kiñcāpi avasiṭṭhakilesādayo",
  "tika-abh08t0:1040_2": "viya kilesakāmopi assādetabbatāya vatthukāme saṅgahito ñāṇaṃ viya ñeyyeti saṅkhepato",
  "tika-abh08t0:1040_3": "ekoyeva kāmo siyā, tathāpi kilesakāmo vatthukāmabhāvaṃ gacchanto kāmanīyaṭṭhena gacchati,",
  "tika-abh08t0:1040_4": "na kāmanavasena. Kāmanavasena ca pana kilesakāmova hoti, na pana vatthukāmoti āha",
  "tika-abh08t0:1040_5": "“klesavatthuvasā”tiādi. Ko panettha vatthukāmo, ko kilesakāmoti codanaṃ manasi nidhāya",
  "tika-abh08t0:1040_6": "“chando kāmo, rāgo kāmo, chandarāgo kāmo, saṅkappo kāmo, rāgo kāmo, saṅkapparāgo",
  "tika-abh08t0:1040_7": "kāmo”ti evaṃ niddesapāḷiyaṃ āgatā niddiṭṭhā kāmataṇhāva idha kilesakāmo. Vatthukāmoti",
  "tika-abh08t0:1040_8": "ca “manāpikā rūpā…pe… manāpikā phoṭṭhabbā…pe… sabbepi kāmāvacarā dhammā…pe… sabbepi",
  "tika-abh08t0:1040_9": "rūpāvacarā…pe… sabbepi arūpāvacarā…pe… kāmā”ti tattheva niddiṭṭhā saviññāṇāviññāṇappabhedā",
  "tika-abh08t0:1040_10": "tebhūmakadhammāti dassento āha “kileso…pe… vaṭṭaka”nti. “Chandarāgovā”ti avadhāraṇena",
  "tika-abh08t0:1040_11": "kilesabhāvena niruḷhesu lobhadosamohādīsu dasasu dosamohādayo nava kilese paṭikkhipati.",
  "tika-abh08t0:1040_12": "Kāmarūpārūpataṇhāya vatthu patiṭṭhānaṃ, kāraṇabhūtanti vā vatthu.",
  "tika-abh08t0:1041_0": "13. Kathaṃ pana kilesakāmo nāma, kathañca vatthukāmoti āha “kilesakāmo”tiādi. Kāmetīti",
  "tika-abh08t0:1041_1": "vatthukāmaṃ pattheti. Kāmīyatīti kilesakāmena patthīyati. Iti-saddo “tasmā”ti imassa",
  "tika-abh08t0:1041_2": "atthe. Ca-saddo eva-kāratthe, tena yasmā kilesakāmo kāmetīti kāmo, vatthukāmo ca",
  "tika-abh08t0:1041_3": "kāmīyatīti, tasmā eva kilesakāmo, vatthukāmo cāti duvidhopi esa kāmo kārakadvaye",
  "tika-abh08t0:1041_4": "kattari, kammani ca sijjhati, kattubhāvaṃ, kammabhāvañca paccanubhotīti attho. Atha",
  "tika-abh08t0:1041_5": "vā duvidhoti dvinnaṃ kāmānaṃ vācakato duvidho. “Kāmo”ti ayaṃ saddo kārakadvaye sijjhati",
  "tika-abh08t0:1041_6": "yathāvuttakārakayugaḷe nipphajjati, kattari, kammani ca “kāmo”ti padasambhavo hotīti",
  "tika-abh08t0:1041_7": "attho. Vo-kāro pana nipātamattaṃ “evaṃ vo kālāmā”tiādīsu viya. Atha vā vokārakadvayeti",
  "tika-abh08t0:1041_8": "khandhadvayeti attho. Kilesakāmo hi saṅkhārasabhāvattā saṅkhārakkhandhe, vatthukāmo",
  "tika-abh08t0:1041_9": "ca vakkhamānanayena pañcakāmaguṇabhūto rūpasabhāvattā rūpakkhandheti evaṃ duvidhopesa",
  "tika-abh08t0:1041_10": "kāmo khandhadvaye sijjhati nipphajjati, antobhāvaṃ gacchatīti.",
  "tika-abh08t0:1042_0": "14. Sampajjanāni sampattiyo, tāsaṃ vasena visayavisayībhāvena aññamaññaṃ samosaraṇavasena,",
  "tika-abh08t0:1042_1": "sampāpuṇanavasenāti attho. Iminā pana idaṃ dīpeti – yattha duvidhopi kāmo visayavisayībhāvena",
  "tika-abh08t0:1042_2": "sahito pavattati, soyeva ekādasavidho padeso kāmāvacarasaññito. Yattha pana rūpārūpadhātuyaṃ",
  "tika-abh08t0:1042_3": "kevalaṃ vatthukāmova pavattati, na so padeso kāmāvacaro nāmāti. Nanu ca duvidhopi",
  "tika-abh08t0:1042_4": "sahito rūpārūpadhātūsu pavattati, rūpārūpāvacaradhammānaṃ vatthukāmattā, tadārammaṇabhūtānañca",
  "tika-abh08t0:1042_5": "rūpārūpataṇhānaṃ taṃyogena kilesakāmabhāvasiddhitoti? Nayidamevaṃ orambhāgiyabhūtassa",
  "tika-abh08t0:1042_6": "bahalakilesasseva kāmarāgassa idha kilesakāmabhāvena adhippetattā. “Uddānato duve",
  "tika-abh08t0:1042_7": "kāmā”ti sabbe kāme uddisitvāpi hi “padeso catupāyāna”ntiādinā visayaniyamanena “duvidhopi",
  "tika-abh08t0:1042_8": "aya”nti ettha kāmekadesabhūto nīvaraṇāvatthāya kathito kāmarāgo kilesakāmabhāvena,",
  "tika-abh08t0:1042_9": "tabbatthukāyeva dhammā vatthukāmabhāvena gahitā, na rūpārūpataṇhā, tabbatthukadhammā",
  "tika-abh08t0:1042_10": "cāti ñāpīyati. Evañca katvā upari vakkhamānā sasatthāvacarūpamā upapannā hoti, yathāvuttānameva",
  "tika-abh08t0:1042_11": "kāmānaṃ idha adhippetattā rūpārūpadhātūsu vimānakapparukkhavatthālaṅkāraparittakusalādibhedesu",
  "tika-abh08t0:1042_12": "kāmāvacaradhammesu pavatto chandarāgo kilesakāmo nāma na hoti, na ca tabbatthubhūtaṃ",
  "tika-abh08t0:1042_13": "vimānakapparukkhādiparittadhammajātaṃ vatthukāmo nāmāti siddhaṃ. Tenevāha “kāmo vā",
  "tika-abh08t0:1042_14": "kāmasaññā vā brahmaloke na vijjatī”ti. Kāmāvacarasattasantānagatataṇhāya visayabhāve",
  "tika-abh08t0:1042_15": "sati pana taṃyogena rūpārūpadhātūsupi pavattamāno parittadhammo vatthukāmoyevāti",
  "tika-abh08t0:1042_16": "veditabbaṃ. Atha vā niddese āgatanayena niravaseso kilesakāmo kāmataṇhābhavataṇhāvibhavataṇhānirodhataṇhāpabhedo",
  "tika-abh08t0:1042_17": "idha pavattati. Vatthukāmesupi appakaṃ rūpārūpavipākamattaṃ ṭhapetvā sabboyeva idha",
  "tika-abh08t0:1042_18": "pavattatīti anavasesappavattiṃ sandhāya “kāmoyaṃ duvidhopi cā”ti vuttaṃ. Kiñcāpi",
  "tika-abh08t0:1042_19": "evaṃ vuttaṃ, tesu pana bahalakilesakāmabhūto bahalakāmarāgo ca tabbatthukā pañca",
  "tika-abh08t0:1042_20": "kāmaguṇā ca idha gahitāti dassanatthaṃ “sampattīnaṃ vasenā”ti vuttaṃ. Sampajjanavasena,",
  "tika-abh08t0:1042_21": "samijjhanavasenāti attho. Avacaratīti pavattati. Iti-saddo hetumhi, yasmā duvidhopi",
  "tika-abh08t0:1042_22": "ayaṃ kāmo avacarati, tasmā kāmo ettha avacaratīti kāmāvacarasaññitoti attho.",
  "tika-abh08t0:1043_0": "15. Saggamokkhahetubhūtā puññasammatā ayā yebhuyyena apetāti apāyā. Nirayādivasena",
  "tika-abh08t0:1043_1": "cattāro apāyā catupāyā. Channanti cātumahārājikatāvatiṃsayāmātusitānimmānaratiparanimmitavasavattisaṅkhātānaṃ",
  "tika-abh08t0:1043_2": "channaṃ devalokānaṃ. Merupādavāsino pana asurā tāvatiṃsesuyeva saṅgayhantīti na tehi",
  "tika-abh08t0:1043_3": "saddhiṃ sattannanti vuttaṃ. Manaso ussannatāya manussā, satisūrabhāvabrahmacariyayogyatādiguṇavasena",
  "tika-abh08t0:1043_4": "upacitamānasatāya ukkaṭṭhaguṇacittatāyāti attho, te pana nippariyāyato jambudīpavāsino",
  "tika-abh08t0:1043_5": "veditabbā. Yathāha –",
  "tika-abh08t0:1044": "“Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso”ti.",
  "tika-abh08t0:1045_0": "Tehi pana samānarūpāditāya saddhiṃ parittadīpavāsīhi itaramahādīpavāsinopi “manussā”icceva",
  "tika-abh08t0:1045_1": "paññāyiṃsu. Lokiyā pana manuno apaccabhāveneva “manussā”ti vadanti. Ekādasavidhoti",
  "tika-abh08t0:1045_2": "caturāpāyesu tiracchānapettivisayānaṃ visuṃ paricchinnassa okāsassa abhāvepi yattha",
  "tika-abh08t0:1045_3": "te araññasamuddapabbatapādādike nibaddhavāsaṃ vasanti, tādisassa ṭhānassa gahitattā ekādasavidho.",
  "tika-abh08t0:1046_0": "16. Nanu cettha aññesampi dhammānaṃ pavattisambhavato kāmasseva avacaraṇavasena kathaṃ",
  "tika-abh08t0:1046_1": "nāmalābhoti āha “assābhilakkhitattā”tiādi. Tattha assāti imassa duvidhassa kāmassa.",
  "tika-abh08t0:1046_2": "Abhilakkhitattāti ekādasavidhe padese pākaṭattā. Atha vā assāti karaṇatthe sāmivacanaṃ,",
  "tika-abh08t0:1046_3": "tasmā anena duvidhena kāmena ekādasavidhassa padesassa abhilakkhitattā, paññāpitattāti",
  "tika-abh08t0:1046_4": "attho. Atha vā upayogatthe sāmivacanavasena assa ekādasavidhassa padesassa tena duvidhena",
  "tika-abh08t0:1046_5": "abhilakkhitattāti attho. Saha satthehīti sasatthā, yattha te avacaranti, so sasatthāvacaro,",
  "tika-abh08t0:1046_6": "padeso. So viya. Yathā hi yasmiṃ padese sasatthā purisā avacaranti, so vijjamānesupi",
  "tika-abh08t0:1046_7": "aññesu dvipadacatuppadādīsu avacarantesu tesaṃ tattha pākaṭattā, tehi vā abhilakkhitattā",
  "tika-abh08t0:1046_8": "“sasatthāvacaro”tveva paññāyati, evaṃ vijjamānesupi aññesu rūpāvacarādīsu avacarantesu",
  "tika-abh08t0:1046_9": "abhilakkhaṇavasena ayaṃ padeso “kāmāvacaro”tveva saññitoti. Esa nayo rūpārūpāvacaresu.",
  "tika-abh08t0:1047_0": "17-8. Nanu ca cittaṃ kāmāvacaranti vuttaṃ, yathāvuttanayena pana padesassa gahitattā",
  "tika-abh08t0:1047_1": "kathaṃ tattha avacarantaṃ kāmāvacaraṃ nāmāti āha “svāya”ntiādi. So ayaṃ kāmāvacaro",
  "tika-abh08t0:1047_2": "“kāmo”ti saññitoti sambandho. Rūpabhavo rūpanti yathā rūpabhavo rūpaṃ. Avuttopi hi",
  "tika-abh08t0:1047_3": "yathāsaddo evaṃ-saddasanniṭṭhānato labbhati. Yathā “rūpūpapattiyā maggaṃ bhāvetī”ti",
  "tika-abh08t0:1047_4": "ettha “rūpabhavūpapattiyā”ti vattabbe rūpabhavo “rūpa”nti saññitoti ayamettha attho.",
  "tika-abh08t0:1047_5": "Kathaṃ panesa evaṃ saññitoti āha “uttarassā”tiādi. Atha vā yathā uttarassa padassa",
  "tika-abh08t0:1047_6": "lopaṃ katvā udīrito esa rūpabhavo “rūpa”nti saññito, evaṃ svāyaṃ kāmāvacaro kāmoti",
  "tika-abh08t0:1047_7": "sambandho. Tasmiṃ kāmeti tasmiṃ uttarapadalopavasena kāmasaññite padese. Idanti idaṃ",
  "tika-abh08t0:1047_8": "aṭṭhavidhaṃ cittaṃ. Adhikāravasena pana tassa gahaṇepi sabbesameva parittacittānamayamattho",
  "tika-abh08t0:1047_9": "labbhati sabbesampi kāme avacaraṇato. Sadāti sabbakālaṃ, bāhulyenāti adhippāyo. Iminā",
  "tika-abh08t0:1047_10": "pana idaṃ dīpeti – yathā saṅgāme yebhuyyena avacaranto “saṅgāmāvacaro”ti laddhanāmo",
  "tika-abh08t0:1047_11": "hatthī aññattha avacarantopi bāhullappavattivasena “saṅgāmāvacaro”tveva paññāyati,",
  "tika-abh08t0:1047_12": "evamidaṃ aññattha avacarantampi kāmaloke bāhullavuttito “kāmāvacara”micceva vuttanti.",
  "tika-abh08t0:1047_13": "Tena pana nanu cetaṃ rūpārūpabhavesupi avacaraṇato rūpāvacarādināmampi labheyyāti",
  "tika-abh08t0:1047_14": "idaṃ codanaṃ pariharati. Hoti cettha –",
  "tika-abh08t0:1048": "“Kāmevacaratītyetaṃ, kāmāvacarasaññitaṃ;",
  "tika-abh08t0:1049": "Sese avacarantampi, saṅgāmāvacaro yathā”ti.",
  "tika-abh08t0:1050_0": "Iti-saddo hetumhi. Ca-saddo vattabbantarasamuccaye. Tena yasmā uttarapadalopena kāmāvacaro",
  "tika-abh08t0:1050_1": "“kāmo”ti saññito, yasmā ca tasmiṃ kāme idaṃ cittaṃ sadā avacarati, tasmā “kāmāvacara”micceva",
  "tika-abh08t0:1050_2": "kathitaṃ, na pana kāmāvacarāvacaraṃ, nāpi rūpārūpāvacaranti vāti adhippāyo. Kāmaghātināti",
  "tika-abh08t0:1050_3": "desanāñāṇena vineyyasantānagatassa kilesakāmassa hananasīlena sammāsambuddhena.",
  "tika-abh08t0:1051_0": "19. Paṭisandhiṃ …pe… avacārayatīti vāti atha vā yasmā yattha katthaci uppannampi",
  "tika-abh08t0:1051_1": "kāme bhaveyeva paṭisandhiṃ avacārayati, tasmā idaṃ kāme avacārayatīti “kāmāvacara”nti",
  "tika-abh08t0:1051_2": "kathitaṃ cā-saddassa rassattaṃ katvāti attho. Evaṃ uttarapadalopavasena padasambhavaṃ",
  "tika-abh08t0:1051_3": "dassetvā idāni vināpi uttarapadalopaṃ kāmāvacara-saddassa sambhavaṃ dassetuṃ “pariyāpannanti",
  "tika-abh08t0:1051_4": "tatra vā”ti vuttaṃ. Tatrāti tasmiṃ kāmabhave. Pariyāpannanti antogadhaṃ. Ayaṃ panettha adhippāyo –",
  "tika-abh08t0:1052_0": "“Katame dhammā kāmāvacarā? Heṭṭhato avīcinirayaṃ pariyantaṃ katvā uparito paranimmitavasavattī",
  "tika-abh08t0:1052_1": "deve antokaritvā yaṃ etasmiṃ antare etthāvacarā ettha pariyāpannā khandhadhātuāyatanā",
  "tika-abh08t0:1052_2": "rūpaṃ vedanā saññā saṅkhārā viññāṇaṃ. Ime dhammā kāmāvacarā”ti –",
  "tika-abh08t0:1053_0": "Vuttattā yathā manussitthiyā kucchismiṃ nibbattopi tiracchānagatiko tiracchānayoniyameva",
  "tika-abh08t0:1053_1": "pariyāpannattā “tiracchāno”tveva vuccati, evamidaṃ rūpārūpabhavesu uppannampi kāmabhavapariyāpannattā",
  "tika-abh08t0:1053_2": "“kāmāvacara”micceva kathitanti. Tappariyāpannatā cassa avīciparanimmitaparicchinnokāsaninnāya",
  "tika-abh08t0:1053_3": "kāmataṇhāya visayabhāvatoti veditabbā. Tathā hi vuttaṃ ācariyadhammapālattherena",
  "tika-abh08t0:1053_4": "nikkhepakaṇḍepi “‘etthāvacarā’ti vacanaṃ avīciparanimmitaparicchinnokāsāya kāmataṇhāya",
  "tika-abh08t0:1053_5": "visayabhāvaṃ sandhāya vutta”nti. Padasambhavo panettha evaṃ veditabbo – kāmataṇhā",
  "tika-abh08t0:1053_6": "kāmo, so ettha ārammaṇakaraṇavasena avacaratīti kāmāvacaranti. Nanu cettha katamā",
  "tika-abh08t0:1053_7": "kāmataṇhā, yā kāmāvacaradhammārammaṇā taṇhā. Katame kāmāvacaradhammā, ye kāmataṇhāvisayāti",
  "tika-abh08t0:1053_8": "evaṃ itarītaranissayatādoso āpajjatīti? Nāpajjati, avīciādiekādasokāsaninnatāya yaṃkiñci",
  "tika-abh08t0:1053_9": "taṇhaṃ kāmataṇhābhāvena gahetvā taṃsabhāvāya taṇhāya visayabhāvena kāmāvacaradhammānaṃ",
  "tika-abh08t0:1053_10": "upalakkhetabbabhāvato. Atha vā kilesavatthuvasena duvidhopi kāmo yathārahaṃ sahajātavasena",
  "tika-abh08t0:1053_11": "ettha avacaratīti kāmāvacaraṃ, ārammaṇakaraṇavasena vā duvidhepi kāme etaṃ avacaratīti",
  "tika-abh08t0:1053_12": "kāmāvacaraṃ. Atha vā mañcanissitakesu ukkuṭṭhiṃ karontesu nissayanissitānaṃ abhedassa",
  "tika-abh08t0:1053_13": "buddhiyā gahitattā nissitakesu nissayūpacāravasena “mañcā ukkuṭṭhiṃ karontī”ti vuccati,",
  "tika-abh08t0:1053_14": "evametampi kāmāvacarabhave pavattanavasena tannissitattā nissayavohārena “kāmāvacara”nti",
  "tika-abh08t0:1053_15": "vuccati. Hoti cettha –",
  "tika-abh08t0:1054": "“Kāmovacaratītyettha, kāmevacaratīti vā;",
  "tika-abh08t0:1055": "Ṭhānūpacārato vāpi, taṃ kāmāvacaraṃ bhave”ti.",
  "tika-abh08t0:1056_0": "20. Pujjaphalanibbattanato, attasantānaṃ punanato ca puññāni, kattabbatāya kiriyā,",
  "tika-abh08t0:1056_1": "tesaṃ tesaṃ ānisaṃsānaṃ vatthutāya vatthūni cāti puññakiriyavatthūni. Gaṇanato dasaparimāṇattā",
  "tika-abh08t0:1056_2": "dasa ca tāni puññakiriyavatthūni cāti dasa puññakiriyavatthūni, tesaṃ vasenāti dasapuññakriyavatthuvasena,",
  "tika-abh08t0:1056_3": "dasapuññakiriyavatthubhāvena taṃmayaṃ hutvāti attho. Eva-kārena pana rūpārūpalokuttaraṃ",
  "tika-abh08t0:1056_4": "viya na kevalaṃ bhāvanāvasenevāti dasseti. Atha vā dasapuññakiriyavatthuvaseneva",
  "tika-abh08t0:1056_5": "pavattati, na pana parehi parikappitaparapasaṃsādipuññakiriyavatthuvasenāti eva-saddena",
  "tika-abh08t0:1056_6": "avadhāraṇaṃ. Yato vakkhati “sabbānussatipuññañcā”tiādi.",
  "tika-abh08t0:1057_0": "21. Kāni pana tāni dasapuññakiriyavatthūni, yesaṃ vasena idaṃ aṭṭhavidhaṃ cittaṃ",
  "tika-abh08t0:1057_1": "pavattatīti vuttanti imaṃ anuyogaṃ sandhāya tāni sarūpato dassetuṃ “dānaṃ sīla”ntiādi",
  "tika-abh08t0:1057_2": "vuttaṃ. Tattha diyyati etenāti dānaṃ, pariccāgacetanā. Idha pana cittādhikāravasena",
  "tika-abh08t0:1057_3": "taṃsampayuttaṃ gahetabbaṃ. Tathā “sīlā”dīsupi. Sīlatīti sīlaṃ, kāyavacīkammāni samādahatīti",
  "tika-abh08t0:1057_4": "attho. Susilyavasena hi kāyakammādīni avippakiṇṇāni sampati, āyatiñca hitasukhāvahāni",
  "tika-abh08t0:1057_5": "sammā ṭhapitāni samāhitāni honti, sīlayati upadhāretīti vā sīlaṃ. Upadhāraṇaṃ panettha",
  "tika-abh08t0:1057_6": "kusalānaṃ adhiṭṭhānabhāvo. Bhāveti kusaladhamme āsevati vaḍḍheti etāyāti bhāvanā.",
  "tika-abh08t0:1057_7": "Attano santāne nipphannā patti diyyati etenāti pattidānaṃ. Taṃtaṃkiccakaraṇe byāvaṭassa",
  "tika-abh08t0:1057_8": "bhāvo veyyāvaccaṃ. Deseti etāyāti desanā. Pattiṃ anumodati etenāti pattānumodo. Pubbapadalopena",
  "tika-abh08t0:1057_9": "pana “anumodo”ti vuttaṃ. Diṭṭhiyā ujubhāvo diṭṭhijuttaṃ, sammādiṭṭhiyā ujukaraṇanti",
  "tika-abh08t0:1057_10": "attho. Attano, parassa vā hitajjhāsayavasena sammā suṇanti etāyāti saṃsuti. Pūjāvasena",
  "tika-abh08t0:1057_11": "apacāyati sāmīciṃ karoti etenāti apacāyo. Puññakiriyavatthūnaṃ pabhedo puññakiriyavatthuppabhedo.",
  "tika-abh08t0:1057_12": "Majjhapadalopavasena pana “puññavatthuppabhedo”ti vuttaṃ yathā ājaññayutto ratho",
  "tika-abh08t0:1057_13": "“ājaññaratho”ti. Ayaṃ tāvettha padavicāro.",
  "tika-abh08t0:1058_0": "Ayaṃ pana vinicchayo – tattha sekhaputhujjanānaṃ paraṃ uddissa pūjānuggahakāmatāya",
  "tika-abh08t0:1058_1": "attano vijjamānavatthupariccajanavasena pavattā cetanā dānamayapuññakiriyavatthu",
  "tika-abh08t0:1058_2": "nāma. Khīṇāsavānampi tathā pavattā dānameva, sā pana puññakiriyā nāma na hotīti na",
  "tika-abh08t0:1058_3": "idha adhippetā. Pujjaphalanibbattanato, hi attasantānaṃ punanato ca puññaṃ, na ca",
  "tika-abh08t0:1058_4": "khīṇāsavasantāne pavattā phalanibbattikā hoti, na ca taṃ punāti visuddhasantānappavattattāti. Evaṃ sesesupi.",
  "tika-abh08t0:1059_0": "Yā pana niccasīlauposathasīlādivasena pañcasīlaṃ aṭṭhasīlaṃ dasasīlaṃ samādiyantassa,",
  "tika-abh08t0:1059_1": "asamādiyantassapi kulacārittavasena sampattakāyaduccaritādīhi viramantassa, upasampadamāḷake",
  "tika-abh08t0:1059_2": "saṃvaraṃ samādiyantassa, pātimokkhaṃ paripūrentassa, āpāthagatavisayesu cakkhādīni",
  "tika-abh08t0:1059_3": "indriyāni thakentassa, cīvarādike ca paccaye paccavekkhantassa, kuhanādivatthuto",
  "tika-abh08t0:1059_4": "ājīvaṃ parisodhentassa pavattā cetanā, ayaṃ sīlamayapuññakiriyavatthunāma. Etthāha",
  "tika-abh08t0:1059_5": "– “dānaṃ nāmetaṃ mayhaṃ kulavaṃso kulacāritta”nti evaṃ cārittasīle ṭhatvā dentassa",
  "tika-abh08t0:1059_6": "pavattā dānamayapuññakiriyavatthu kiṃ, udāhu sīlamayanti? Sīlamayameva cārittasīlabhāvato.",
  "tika-abh08t0:1059_7": "Deyyadhammapariccāgavasena pavattāpi hesā pubbābhisaṅkhārassa aparabhāge cetanāya",
  "tika-abh08t0:1059_8": "ca tathā pavattattā sīlamayameva puññakiriyavatthu, na dānamayaṃ. Pūjānuggahakāmatāya",
  "tika-abh08t0:1059_9": "hi dinnaṃ dānamayanti.",
  "tika-abh08t0:1060_0": "“Cakkhu anicca”ntiādinā pana cakkhādike tilakkhaṇaṃ āropetvā sammasantassa pavattā",
  "tika-abh08t0:1060_1": "gotrabhuvodānapariyosānā vipassanācetanā, kasiṇādīsu ārammaṇesu appanaṃ appattā gotrabhupariyosānā",
  "tika-abh08t0:1060_2": "parikammacetanā cāti ayaṃ bhāvanāmayapuññakiriyavatthu nāma. Appanāppattāpi bhāvanāyeva,",
  "tika-abh08t0:1060_3": "sā pana na kāmāvacarāti idha na gahitā. Niravajjavijjāyatanakammāyatanasippāyatanānaṃ",
  "tika-abh08t0:1060_4": "sikkhanacetanāpi bhāvanāmayeyeva samodhānaṃ gacchatīti ācariyā. Yā cettha deyyadhammaṃ",
  "tika-abh08t0:1060_5": "khayato vayato sammasitvā dadato pavattā, sāpi pubbe viya ubhayabhāge cetanānaṃ tathā",
  "tika-abh08t0:1060_6": "pavattattā bhāvanāmayapuññakiriyavatthuyevāti veditabbaṃ.",
  "tika-abh08t0:1061_0": "Dānādikaṃ yaṃ kiñci sucaritakammaṃ katvā “asukassa ca nāma patti hotu, sabbasattānaṃ",
  "tika-abh08t0:1061_1": "vā hotū”ti evaṃ attanā katassa parehi sādhāraṇabhāvaṃ paccāsīsanavasena pavattā pattidānamayapuññakiriyavatthu",
  "tika-abh08t0:1061_2": "nāma. Kiṃ panevaṃ pattiṃ dadato puññakkhayo hotīti? Na hoti, yathā pana ekaṃ dīpaṃ",
  "tika-abh08t0:1061_3": "jāletvā tato dīpasahassaṃ jālentassa paṭhamadīpo khīṇoti na vattabbo, purimālokena",
  "tika-abh08t0:1061_4": "pana saddhiṃ pacchimālokassa ekībhāve atimahāva hoti, evameva pattiṃ dadato parihāni",
  "tika-abh08t0:1061_5": "nāma na hoti, vuḍḍhiyeva pana hotīti daṭṭhabbā. Kathaṃ panesā dinnā nāma hotīti?",
  "tika-abh08t0:1061_6": "“Idaṃ me puññakammaṃ sabbasattānaṃ, asukassa vā pariṇamatū”ti evaṃ pubbabhāge, pacchāpi",
  "tika-abh08t0:1061_7": "vā vacībhedaṃ karontena manasā eva vā cintentena dinnā nāma hoti. Keci pana “yaṃ",
  "tika-abh08t0:1061_8": "mayā kataṃ sucaritaṃ, tassa phalaṃ ‘dammī’ti vuttepi patti dinnāva hotī”ti vadanti.",
  "tika-abh08t0:1061_9": "Kusalakammādhikārattā pana parehi ca kammasseva anumoditabbattā kammameva dātabbaṃ,",
  "tika-abh08t0:1061_10": "anumodentenapi kammameva anumoditabbanti idamettha ācariyānaṃ sanniṭṭhānaṃ.",
  "tika-abh08t0:1062": "Cīvarādīsu paccāsārahitassa asaṃkiliṭṭhena ajjhāsayena samaṇabrāhmaṇānaṃ vattapaṭivattakaraṇavasena, gilānupaṭṭhānavasena ca pavattā veyyāvaccamayapuññakiriyavatthu nāma.",
  "tika-abh08t0:1063_0": "Āmisakiñcakkhādinirapekkhacittassa attano paguṇaṃ dhammaṃ vimuttāyatanasīse ṭhatvā",
  "tika-abh08t0:1063_1": "desentassa, tatheva niravajjavijjāyatanādikaṃ upadisantassa ca pavattā desanāmayapuññakiriyavatthu",
  "tika-abh08t0:1063_2": "nāma. Parehi kataṃ yaṃ kiñci sucaritakammaṃ dinnamadinnampi vā issāmaccheramalaṃ",
  "tika-abh08t0:1063_3": "pahāya “sādhu suṭṭhū”ti anumodantassa pavattā anumodanapuññakiriyavatthu nāma, “atthi",
  "tika-abh08t0:1063_4": "dinna”ntiādinā kammassakatāñāṇavasena diṭṭhiṃ ujuṃ karontassa pavattā diṭṭhijukammapuññakiriyavatthu",
  "tika-abh08t0:1063_5": "nāma. Yadi evaṃ ñāṇavippayuttacittassa diṭṭhijukammapuññakiriyatā na labbhatīti?",
  "tika-abh08t0:1063_6": "No na labbhati purimapacchimacetanānampi taṃtaṃpuññakiriyāsveva saṅgaṇhanato. Tathā hi vakkhati –",
  "tika-abh08t0:1064": "“Purimā muñcanā ceva, parā tissopi cetanā;",
  "tika-abh08t0:1065": "Hoti dānamayaṃ puññaṃ, evaṃ sesesu dīpaye”ti.",
  "tika-abh08t0:1066": "Tasmā kiñcāpi ujukaraṇavelāyaṃ ñāṇasampayuttameva cittaṃ hoti, purimapacchābhāge pana ñāṇavippayuttampi hotīti tassāpi diṭṭhijukammapuññakiriyabhāvo uppajjati.",
  "tika-abh08t0:1067_0": "Apare panāhu – viññāṇapaññāṇavasena dassanaṃ diṭṭhi, cittaṃ paññā ca. Diṭṭhiyā ujubhāvo",
  "tika-abh08t0:1067_1": "diṭṭhijuttaṃ. Kiṃ taṃ? Kusalañca viññāṇaṃ kammassakatāñāṇādi ca sammādassanaṃ. Tattha",
  "tika-abh08t0:1067_2": "kusalaviññāṇena ñāṇuppādepi attano sucaritānussaraṇaparaguṇapasaṃsāsaraṇagamanānaṃ",
  "tika-abh08t0:1067_3": "saṅgaho, kammassakatāñāṇena kammapathasammādiṭṭhiyāti. Dānādisampayuttaṃ pana ñāṇaṃ",
  "tika-abh08t0:1067_4": "dānādīsveva antogadhanti veditabbaṃ. “Evamimaṃ dhammaṃ sutvā tattha vuttanayena paṭipajjanto",
  "tika-abh08t0:1067_5": "lokiyalokuttaraguṇavisesaṃ adhigamissāmi, bahussuto vā hutvā pare dhammadesanāya",
  "tika-abh08t0:1067_6": "anuggaṇhissāmī”ti evaṃ attano, paresaṃ vā vimuttāyatanasīsena saddhammaṃ suṇantassa",
  "tika-abh08t0:1067_7": "pavattā savanamayapuññakiriyavatthu nāma. Niravajjavijjāyatanādisavanacetanāpi ettheva",
  "tika-abh08t0:1067_8": "saṅgayhati. Pūjārahe, garuṭṭhāniye, mahallake ca disvā āsanā vuṭṭhahantassa pattacīvarapaṭiggahaṇamaggadānaabhivādanaañjalikammakaraṇaāsanapupphagandhādiabhihāraṃ",
  "tika-abh08t0:1067_9": "karontassa ca pavattā bahumānacetanā apacitisahagatapuññakiriyavatthu nāma. Veyyāvaccāpacāyanānañhi",
  "tika-abh08t0:1067_10": "ayaṃ viseso – vayasā, guṇena ca jeṭṭhānaṃ, gilānānañca taṃtaṃkiccakaraṇaṃ veyyāvaccaṃ,",
  "tika-abh08t0:1067_11": "sāmīcikiriyā apacāyananti.",
  "tika-abh08t0:1068_0": "22-3. Evaṃ aṭṭhakathāya āgatanayena dasapuññakiriyavatthūni dassetvā idāni sutte",
  "tika-abh08t0:1068_1": "āgatanayena dānaṃ sīlaṃ bhāvanāti tīṇiyeva dassetuṃ tesu itaresampi saṅgahaṃ dīpento",
  "tika-abh08t0:1068_2": "āha “gacchanti saṅgaha”ntiādi. Tattha pattidānānumodanā dāne saṅgahaṃ gacchanti taṃsabhāvattā.",
  "tika-abh08t0:1068_3": "Dānampi hi issāmaccherānaṃ paṭipakkhaṃ, etepi, tasmā samānapaṭipakkhatāya dānena",
  "tika-abh08t0:1068_4": "saha ekalakkhaṇattā ete dānamayapuññakiriyavatthumhi saṅgahaṃ gacchanti. Veyyāvaccāpacāyanā",
  "tika-abh08t0:1068_5": "sīlamaye puññe saṅgahaṃ gacchanti cārittasīlasabhāvattā. Desanāsavanadiṭṭhiujukā",
  "tika-abh08t0:1068_6": "pana kusaladhammāsevanato bhāvanato bhāvanāmaye saṅgahaṃ gacchanti. Keci pana “desento,",
  "tika-abh08t0:1068_7": "suṇanto ca desanānusārena ñāṇaṃ pesetvā lakkhaṇaṃ paṭivijjha deseti, suṇāti ca, tāni",
  "tika-abh08t0:1068_8": "ca desanāsavanāni paṭivedhameva āharantīti desanāsavanaṃ bhāvanāmaye saṅgahaṃ gacchatī”ti",
  "tika-abh08t0:1068_9": "vadanti. Dhammadānabhāvato “desanā dānamaye saṅgahaṃ gacchatī”tipi sakkā vattuṃ.",
  "tika-abh08t0:1068_10": "Tathā diṭṭhijukammaṃ sabbatthāpi sabbesaṃ niyamanalakkhaṇattāti. Dānādīsu hi yaṃ",
  "tika-abh08t0:1068_11": "kiñci “atthi dinna”ntiādinayappavattāya sammādiṭṭhiyāva visodhitaṃ mahapphalaṃ hoti",
  "tika-abh08t0:1068_12": "mahānisaṃsanti. Evañca katvā dīghanikāyaṭṭhakathāyaṃ “diṭṭhijukammaṃ pana sabbesaṃ",
  "tika-abh08t0:1068_13": "niyamanalakkhaṇa”nti vuttaṃ. Mahāsaṃghiyā pana abhayagirivāsino ca diṭṭhijukammaṃ",
  "tika-abh08t0:1068_14": "visuṃ puññakiriyabhāvena na gaṇhanti. Tathā hi te dānaṃ sīlaṃ bhāvanā saṃsuti desanānussatimodanaṃ",
  "tika-abh08t0:1068_15": "veyyāvaccapūjāsaraṇappattipasaṃsā cāti attanā katapuññānussaraṇaṃ buddhādīsu saraṇagamanaṃ",
  "tika-abh08t0:1068_16": "paraguṇapasaṃsāti imāni tīṇi pakkhipitvā diṭṭhijukammaṃ aggahetvā dvādasa puññakiriyavatthūni",
  "tika-abh08t0:1068_17": "paññāpenti. Puna tīṇevāti paṭhamaṃ dasāpi samānā puna saṅkhepato tīṇeva sambhonti.",
  "tika-abh08t0:1069_0": "24. Idāni parehi niddisiyamānānaṃ puññānussaraṇādīnaṃ attanā niddiṭṭhesveva samodhānaṃ",
  "tika-abh08t0:1069_1": "dassetuṃ “sabbānussatipuññañcā”tiādi vuttaṃ. Tattha sabbasseva attanā katasucaritassa",
  "tika-abh08t0:1069_2": "anussaraṇaṃ sabbānussatipuññaṃ nāma. Pasaṃsāti parehi katāya puññakiriyāya, sammāpaṭipattiyā",
  "tika-abh08t0:1069_3": "ca vippasannacittena pasaṃsanaṃ, santussananti attho. Saraṇattayanti ettha saranti",
  "tika-abh08t0:1069_4": "hiṃsantīti saraṇāni, buddhādīni tīṇi ratanāni. Tāni hi saraṇagatānaṃ teneva saraṇagamanena",
  "tika-abh08t0:1069_5": "bhayaṃ santāsaṃ duggatiparikkilesaṃ hiṃsanti vināsenti. Tayo avayavā assāti tayaṃ,",
  "tika-abh08t0:1069_6": "tīhi avayavehi yuttasamudāyassetaṃ adhivacanaṃ, saraṇānaṃ tayaṃ saraṇattayaṃ, tīṇi",
  "tika-abh08t0:1069_7": "saraṇānīti vuttaṃ hoti. Na hi avayavavinimutto samudāyo nāma koci atthīti. Idha pana",
  "tika-abh08t0:1069_8": "saraṇattayaggahaṇena upacārato, uttarapadalopato vā saraṇagamanaṃ adhippetaṃ. Na",
  "tika-abh08t0:1069_9": "hi saraṇattayaṃ puññakiriyavatthu nāma hoti. Atthato panetaṃ “sammāsambuddho vata",
  "tika-abh08t0:1069_10": "so bhagavā, svākkhāto dhammo, suppaṭipanno saṃgho”tiādinā buddhādīsu pasādapaṭilābhavasena",
  "tika-abh08t0:1069_11": "pavattā cetanā diṭṭhijukammasmiṃ saṅgahaṃ yanti taṃvaseneva tesaṃ ijjhato. Na hi",
  "tika-abh08t0:1069_12": "viparītadiṭṭhikassa imāni tīṇi sambhavanti, tasmā te ekantena diṭṭhijukammapuññakiriyavatthusmiṃ",
  "tika-abh08t0:1069_13": "saṅgahaṃ gacchanti, na visuṃ puññakiriyabhāvena gahetabbāti adhippāyo. Tenāha “natthi",
  "tika-abh08t0:1069_14": "saṃsayo”ti. Diṭṭhijukammassa bhāvanāmayasaṅgahepi saṅkhepanayena bhāvanāmaye saṅgayhanti,",
  "tika-abh08t0:1069_15": "vitthāranayena pana “kattha nu kho”ti saṃsayo siyāti imesaṃ bhāvanāmayasaṅgaho na",
  "tika-abh08t0:1069_16": "vutto. Diṭṭhijukammassa vā sabbesaṃ mahapphalabhāvaniyāmakattena mūlabhūtattā tassa",
  "tika-abh08t0:1069_17": "padhānabhāvaṃ dassetuṃ visuṃ tattha saṅgayhantīti vuttaṃ. Apare pana “saṅgaṇhanto",
  "tika-abh08t0:1069_18": "saṅgaṇhāti, gaṇhanto ‘muñcatī’ti vacanato saraṇagamanassa sīlasamādāne viya gahaṇaṃ",
  "tika-abh08t0:1069_19": "sambhavatīti sīlamaye saṅgayhatī”ti vadanti. “Saraṇagamanaṃ paṇipātabhāvato apacitisahagate saṅgayhatī”ti keci.",
  "tika-abh08t0:1070_0": "25. Idāni yathāvuttapuññakiriyavatthūnaṃ purimapacchimabhāgavasena pavattamānāpi",
  "tika-abh08t0:1070_1": "cetanā tattha tattheva saṅgahaṃ gacchantīti dassetuṃ “purimā muñcanā”tiādi vuttaṃ.",
  "tika-abh08t0:1070_2": "Tattha purimāti dānatthāya deyyadhammaṃ dhammena samena uppādentassa, uppannaṃ “pariccajissāmī”ti",
  "tika-abh08t0:1070_3": "cintentassa, dakkhiṇeyyaṃ pariyesantassa ca yāva vatthuno paṭiggāhakassa hatthe vissajjanaṃ,",
  "tika-abh08t0:1070_4": "pariṇāmanaṃ vā, tāva pavattā pubbabhāgacetanā. Paṭiggāhakassa pana hatthe vissajjanacetanā,",
  "tika-abh08t0:1070_5": "pariṇāmanacetanā vā muñcanacetanā nāma. Sāyeva niggahītalopena “mucanā”ti vuttā.",
  "tika-abh08t0:1070_6": "“Muñcanā”itiyeva vā pāṭho. Parāti attanā vissaṭṭhavatthumhi ālayaṃ akatvā “sādhu",
  "tika-abh08t0:1070_7": "suṭṭhu aggaṃ dānaṃ me dinna”nti somanassacittena paccavekkhantassa uppannā aparabhāgacetanā.",
  "tika-abh08t0:1070_8": "Tissopi cetanāti iti ayañca purimā cetanā, ayañca muñcanacetanā, ayañca aparacetanāti",
  "tika-abh08t0:1070_9": "tissopi cetanā ekato hutvā dānamayaṃ puññaṃ hoti, dānamayapuññakiriyavatthu nāma",
  "tika-abh08t0:1070_10": "hotīti attho. “Puñña”nti padaṃ apekkhitvā “hotī”ti ekavacananiddeso. Idāni yathāvuttamatthaṃ",
  "tika-abh08t0:1070_11": "sesesupi atidisanto āha “evaṃ sesesu dīpaye”ti. Sesesūti sīlādīsu puññakiriyavatthūsu",
  "tika-abh08t0:1070_12": "evaṃ yathāvuttanayena “sīlaṃ ‘rakkhissāmī’ti cintentassa, ‘pabbajissāmī’ti vihāraṃ",
  "tika-abh08t0:1070_13": "gacchantassa pavattā purimacetanā, sīlaṃ samādiyantassa, pabbajantassa, sīlaṃ paripūrentassa",
  "tika-abh08t0:1070_14": "uppannā majjhimacetanā, ‘pūritaṃ me’ti paccavekkhantassa uppannā aparacetanāti evaṃ",
  "tika-abh08t0:1070_15": "tissopi cetanā ekato hutvā sīlamayapuññakiriyavatthu nāmā”tiādinā dīpaye, pakāseyyāti",
  "tika-abh08t0:1070_16": "attho. Nanu ca attanā katapuññānussaraṇacetanā diṭṭhijukammasaṅgahitā, ayañca aparacetanā",
  "tika-abh08t0:1070_17": "sāyevāti kathamassā tattha saṅgahoti? Nāyaṃ doso, visayabhedena ubhinnampi visesasabbhāvato.",
  "tika-abh08t0:1070_18": "Puññānussaraṇañhi attanā katapuññavisayameva. Ayaṃ pana tabbatthuvisayāti pākaṭoyeva dvinnaṃ visesoti.",
  "tika-abh08t0:1071_0": "Ettāvatā ca yaṃ vuttaṃ “dasapuññakiriyavatthuvaseneva pavattatī”ti, tattha dasapuññakiriyavatthūni",
  "tika-abh08t0:1071_1": "sarūpato, saṅgahato ca niddisitvā idāni tathāpavattamānassa cassa pāṭekkaṃ pavattākāravisayaṃ",
  "tika-abh08t0:1071_2": "dassetuṃ “idānī”tiādi āraddhaṃ. Tattha ayanti vakkhamānanidassanaṃ. Dātabbo dhammo",
  "tika-abh08t0:1071_3": "deyyadhammo, annādidasavidhaṃ vatthu. Vuttañhi –",
  "tika-abh08t0:1072": "“Annaṃ pānaṃ vatthaṃ yānaṃ, mālāgandhavilepanaṃ;",
  "tika-abh08t0:1073": "Seyyāvasathapadīpeyyaṃ, dānavatthū dasāvime”ti.",
  "tika-abh08t0:1074_0": "Paṭiggāhako ādi yesaṃ desakālamittādīnaṃ te paṭiggāhakādayo, deyyadhammassa, paṭiggāhakādīnañca",
  "tika-abh08t0:1074_1": "sampatti sampannatā deyyadhammapaṭiggāhakādisampatti. Tattha deyyadhammassa paṇītamanāpabhāvo",
  "tika-abh08t0:1074_2": "dhammena samena uppannabhāvo deyyadhammasampatti. Paṭiggāhakānaṃ aggadakkhiṇeyyabhāvo",
  "tika-abh08t0:1074_3": "paṭiggāhakasampatti. Dullabhaannapānādiko deso desasampatti. Tādisova kālo kālasampatti.",
  "tika-abh08t0:1074_4": "Dullabhaannapānādike hi dese, kāle vā dinnaṃ ajjhāsayassa balavatāya mahapphalaṃ,",
  "tika-abh08t0:1074_5": "somanassahetukañca hoti, tasmā te dānassa sampattivasena vuttā. Mittasampatti pana",
  "tika-abh08t0:1074_6": "kalyāṇamittabhāvo. Kalyāṇamittañhi nissāya dānādīsu cittaṃ odagyappattaṃ hoti. Paricārikasampatti",
  "tika-abh08t0:1074_7": "pana anāṇattiyāpi taṃtaṃkiccasampādane appamattassa paricārikajanassa paṭilābho.",
  "tika-abh08t0:1074_8": "Aññaṃ vā somanassahetunti saddhābahulatāvisuddhidiṭṭhitādibhedaṃ aññaṃ somanassakāraṇaṃ",
  "tika-abh08t0:1074_9": "vā. Āgammāti upāgamma, paṭiccāti attho. Haṭṭhapahaṭṭhoti somanassavasena haṭṭho ceva",
  "tika-abh08t0:1074_10": "pahaṭṭho ca. Ubhayenapi adhikasomanassaṃ vuttaṃ. Atthi…pe… pavattanti “atthi dinnaṃ,",
  "tika-abh08t0:1074_11": "atthi yiṭṭhaṃ, atthi hutaṃ, atthi sukatadukkaṭānaṃ kammānaṃ phalaṃ vipāko, atthi",
  "tika-abh08t0:1074_12": "ayaṃ loko, atthi paro loko, atthi mātā, atthi pitā, atthi sattā opapātikā, atthi",
  "tika-abh08t0:1074_13": "loke samaṇabrāhmaṇā sammaggatā sammāpaṭipannā, ye imañca lokaṃ parañca lokaṃ sayaṃ",
  "tika-abh08t0:1074_14": "abhiññā sacchikatvā upasampajja viharantī”ti evaṃ pavattaṃ dasavidhaṃ sammādiṭṭhivatthuvasena",
  "tika-abh08t0:1074_15": "ceva dhammavicayasambojjhaṅgaṭṭhāniyādīnaṃ vasena ca pavattaṃ. Ādi-saddena hi na",
  "tika-abh08t0:1074_16": "kevalaṃ navannaṃyeva sammādiṭṭhivatthūnaṃ gahaṇaṃ, atha kho dhammavicayasambojjhaṅgaṭṭhāniyānampi",
  "tika-abh08t0:1074_17": "saṅgaho. Sammā ñāyena pavattā diṭṭhi, pasatthā vā diṭṭhīti sammādiṭṭhi, taṃ. Purakkhatvāti",
  "tika-abh08t0:1074_18": "pubbaṅgamaṃ katvā. Tañca kho sahajātapubbaṅgamavasena “manopubbaṅgamā dhammā”tiādīsu",
  "tika-abh08t0:1074_19": "viya sampayogassa adhippetattā.",
  "tika-abh08t0:1075_0": "Anussāhitoti lobhamacchariyādivasena puññakiriyāya saṅkocaṃ anāpajjanato attanā,",
  "tika-abh08t0:1075_1": "parena vā kenaci anussāhito hutvā. Sabhāvato hi puññappavattidassanamidaṃ. Parehīti",
  "tika-abh08t0:1075_2": "pana parapākaṭussāhadassanavasena vuttaṃ. Paṭhamanti desanākkamena, idha niddiṭṭhakkamena",
  "tika-abh08t0:1075_3": "vā paṭhamaṃ. Mahākusalacittanti somanassasahagatatādiaṅgapāripūriyā mahantaṃ kusalacittaṃ.",
  "tika-abh08t0:1075_4": "Atha vā pacchimabhavikabodhisattānaṃ paṭisandhiākaḍḍhanato mahantaṃ pūjitaṃ kusalacittanti",
  "tika-abh08t0:1075_5": "mahākusalacittaṃ. Sabbesampi hi sabbaññubodhisattānaṃ paṭisandhi mettāpubbaṅgamassa",
  "tika-abh08t0:1075_6": "tihetukasomanassamayassa asaṅkhārikacittassa vipākoti vuttaṃ. Ettha “deyyadhamma…pe…",
  "tika-abh08t0:1075_7": "haṭṭhapahaṭṭho”ti ettāvatā imassa somanassasahagatabhāvamāha, “sammādiṭṭhiṃ purakkhatvā”ti",
  "tika-abh08t0:1075_8": "ñāṇasampayuttabhāvaṃ, “anussāhito”ti pana iminā asaṅkhārikabhāvanti daṭṭhabbaṃ.",
  "tika-abh08t0:1076_0": "Vuttanayenevāti “deyyadhammapaṭiggāhakādisampattiṃ, aññaṃ vā somanassakāraṇaṃ āgammā”ti",
  "tika-abh08t0:1076_1": "evaṃ vuttanayena. Ussāhitoti deyyadhamme sāpekkhāditāya, sīlasampadādīsu anadhimuttatādīhi",
  "tika-abh08t0:1076_2": "ca puññakiriyāya saṅkocāpajjanato attanā, parena vā kenaci ussāhito. Parehīti pana",
  "tika-abh08t0:1076_3": "vuttanayameva. Karoti dānādīni puññānīti sambandho. Tamevāti somanassasahagatādinā",
  "tika-abh08t0:1076_4": "taṃsadisatāya vuttaṃ. Hoti hi taṃsadisepi taṃvohāro yathā ca “sāyeva tittirī, tāniyeva",
  "tika-abh08t0:1076_5": "osadhānī”ti. Ettha pana “ussāhito”ti iminā sasaṅkhārikataṃ dasseti. Sesaṃ vuttanayameva.",
  "tika-abh08t0:1076_6": "Imasmiṃ panattheti imasmiṃ sasaṅkhārikasaddābhidheyye, ussāhitabbacittasaṅkhāte atthe",
  "tika-abh08t0:1076_7": "taṃvisayeti attho. Pubbappayogassāti puññakiriyāya saṅkoce jāyamāne tato vivecetvā",
  "tika-abh08t0:1076_8": "samussāhanavasena pavattassa cittappayogassa. Pubba-ggahaṇaṃ panettha tathāpavattapubbābhisaṅkhāravasena",
  "tika-abh08t0:1076_9": "so payogo hotīti katvā vuttaṃ, na tassa pubbakālikatāyāti vuttovāyamattho.",
  "tika-abh08t0:1077_0": "Paṭipattidassanenāti bhikkhū disvā deyyadhammapariccajanavandanādipaṭipattidassanena.",
  "tika-abh08t0:1077_1": "Balanti anantīti bālā, assāsitapassāsitamatteneva jīvanti, na paññājīvitenāti adhippāyo.",
  "tika-abh08t0:1077_2": "Bālāyeva bālakā. Te pana idha “atthi dinna”ntiādinayappavattāya sammādiṭṭhiyā abhāvena",
  "tika-abh08t0:1077_3": "asañjātabuddhino dārakā. Pākaṭavasena cettha bālaka-ggahaṇaṃ. Sahasā karaṇādikāle",
  "tika-abh08t0:1077_4": "pana itaresampi ñāṇavippayuttaṃ hotīti. Somanassaṃ jātaṃ etesanti somanassajātā,",
  "tika-abh08t0:1077_5": "jātasomanassāti attho. Sahasāti sīghaṃ sīghaṃ dātukāmatāya uppattisamakālameva.",
  "tika-abh08t0:1078_0": "Ettha ca “paṭipattidassanenā”ti iminā paresaṃ payogābhāvamāha, “jātaparicayā”ti attano",
  "tika-abh08t0:1078_1": "payogābhāvaṃ. Ubhayenāpi imassa asaṅkhārikabhāvaṃ dīpeti. “Bālakā, sahasā”ti ca imehi",
  "tika-abh08t0:1078_2": "ñāṇavippayuttabhāvamāha, “bhikkhū…pe… jātā”ti somanassasahagatabhāvaṃ. Atha vā “paṭipatti…pe…",
  "tika-abh08t0:1078_3": "paricayā”ti iminā asaṅkhārikabhāvassa “bālakā bhikkhū…pe… jātā”ti ca imehi ñāṇavippayuttasomanassasahagatabhāvassa",
  "tika-abh08t0:1078_4": "ca dīpitattā “sahasā”ti vacanena yathāvuttameva ñāṇavippayuttaasaṅkhārikabhāvaṃ pakāseti.",
  "tika-abh08t0:1078_5": "Evaṃ sati paṭilomato somanassasahagatādibhāvo dassito hoti. Anulomato pana “somanassajātā”ti",
  "tika-abh08t0:1078_6": "iminā somanassasahagatabhāvaṃ, sahasā-ggahaṇena ñāṇavippayuttāsaṅkhārikabhāvaṃ dīpeti.",
  "tika-abh08t0:1078_7": "“Paṭipatti…pe… disvā”ti ettāvatā pana somanassasahagatādibhāvassa kāraṇaṃ vuttanti.",
  "tika-abh08t0:1078_8": "Teti te ñātakā, te bālakāti vā attho. “Somanassahetūnaṃ abhāvaṃ āgammā”ti idaṃ nidassanamattaṃ",
  "tika-abh08t0:1078_9": "daṭṭhabbaṃ. Majjhattārammaṇaṃ tathārūpe cetobhisaṅkhārādayopi hi upekkhāsahagatatāya",
  "tika-abh08t0:1078_10": "kāraṇamevāti. Cittassa somanassābhāve puggalassapi somanassarahitatā hotīti “catūsupi…pe…",
  "tika-abh08t0:1078_11": "hontī”ti puggalādhiṭṭhānaṃ katvā vuttaṃ, somanassarahitā honti puññaṃ karontāti adhippāyo.",
  "tika-abh08t0:1078_12": "“Eva”ntiādi nigamanaṃ.",
  "tika-abh08t0:1079_0": "Imesu pana aṭṭhasu viññāṇesu somanassasahagatato upekkhāsahagataṃ balavataraṃ, ñāṇavippayuttato",
  "tika-abh08t0:1079_1": "ñāṇasampayuttaṃ, sasaṅkhārikato asaṅkhārikaṃ sadisaṃ balavataraṃ. Visadisaṃ pana",
  "tika-abh08t0:1079_2": "vedanāñāṇappayogavasena balavaṃ, dubbalañca hoti. Somanassasahagatatihetukaasaṅkhārikato",
  "tika-abh08t0:1079_3": "hi upekkhāsahagatatihetukasasaṅkhārikaṃ balavataraṃ, upekkhāsahagataduhetukaasaṅkhārikato",
  "tika-abh08t0:1079_4": "somanassasahagatatihetukaasaṅkhārikaṃ balavataraṃ. Iti catutthacittato tatiyacittaṃ",
  "tika-abh08t0:1079_5": "balavataraṃ, tato aṭṭhamacittaṃ, tato sattamacittaṃ, tato dutiyacittaṃ, tato paṭhamacittaṃ,",
  "tika-abh08t0:1079_6": "tato chaṭṭhacittaṃ, tato pañcamacittanti evamimesaṃ balavabalavatarabhāvo veditabbo.",
  "tika-abh08t0:1080_0": "26. Evaṃ pāḷiyaṃ āgatanayena vedanāñāṇappayogabhedato aṭṭhavidhataṃ niddisitvā idāni",
  "tika-abh08t0:1080_1": "aṭṭhakathāyaṃ āgatapuññakiriyādīnaṃ vasenapi pabhedaṃ dassetuṃ “dasa puññakriyādīna”ntiādi",
  "tika-abh08t0:1080_2": "vuttaṃ. Ādi-saddena channaṃ ārammaṇānaṃ, catunnaṃ adhipatīnaṃ, tiṇṇaṃ kammānaṃ, hīnādibhedassa",
  "tika-abh08t0:1080_3": "ca saṅgaho daṭṭhabbo. Tenevāhu –",
  "tika-abh08t0:1081": "“Kamena puññavatthūhi, gocarādhipatīhi ca;",
  "tika-abh08t0:1082": "Kammahīnādito cāpi, gaṇeyya nayakovido”ti.",
  "tika-abh08t0:1083_0": "27. Idāni tathāpavattamānassa tassa yo yo tesaṃ tesaṃ vasena labbhamāno gaṇanaparicchedo,",
  "tika-abh08t0:1083_1": "taṃ sampiṇḍitvā dassetuṃ “sattarasa sahassānī”tiādi vuttaṃ. Tatthevaṃ gaṇanā veditabbā",
  "tika-abh08t0:1083_2": "– imāni tāva aṭṭha viññāṇāni dasannaṃ puññakiriyavatthūnaṃ vasena pavattanato paccekaṃ",
  "tika-abh08t0:1083_3": "dasa dasāti katvā asīti cittāni honti, tāni ca chasu ārammaṇesu pavattanato chagguṇitāni",
  "tika-abh08t0:1083_4": "sāsītikāni cattāri satāni honti, tāni catunnaṃ adhipatīnaṃ sahayogavasena catugguṇitāni",
  "tika-abh08t0:1083_5": "sahassaṃ, vīsādhikāni ca nava satāni honti, tāni ca kāyavacīmanosaṅkhātānaṃ tiṇṇaṃ",
  "tika-abh08t0:1083_6": "kammānaṃ vasena tiguṇitāni sasaṭṭhisattasatādhikāni pañca sahassāni honti, tāni ca",
  "tika-abh08t0:1083_7": "hīnamajjhimapaṇītabhedato tiguṇitāni sāsītikadvisatādhikāni sattarasa sahassāni hontīti.",
  "tika-abh08t0:1083_8": "Nanu ca ñāṇavippayuttacittānaṃ vīmaṃsādhipatisahayogābhāvato adhipativasena sahassaṃ,",
  "tika-abh08t0:1083_9": "sāsītikāni ca cha satāni hontīti tāni kammādīnaṃ vasena sampiṇḍitāni vīsasatādhikāni",
  "tika-abh08t0:1083_10": "pannarasa sahassāni bhavantīti? Saccametaṃ, sotapatitavasena pana taṃ anādiyitvā",
  "tika-abh08t0:1083_11": "adhipatigaṇanā gahitāti na tassa vasena gaṇanahāni katāti daṭṭhabbaṃ.",
  "tika-abh08t0:1084_0": "Nanu ca “savipākaṃ kusala”nti vuttaṃ, taṃ pana kathaṃ, kuhiṃ, kiṃ phalatīti codanaṃ",
  "tika-abh08t0:1084_1": "sandhāyāha “taṃ panā”tiādi. Yasmā tihetukaṃ kusalaṃ tihetukaṃ vā duhetukaṃ vā paṭisandhiṃ",
  "tika-abh08t0:1084_2": "deti, nāhetukaṃ paṭisandhiṃ deti. Yadā ca tihetukaṃ paṭisandhiṃ janeti, tadā pavatte",
  "tika-abh08t0:1084_3": "soḷasa vipākāni abhinipphādeti. Yadā dvihetukaṃ, tadā dvādasa. Duhetukaṃ pana duhetukamahetukañca",
  "tika-abh08t0:1084_4": "paṭisandhiṃ janeti, na tihetukaṃ. Yadā ca duhetukaṃ janeti, tadā pavattiyaṃ dvādasa.",
  "tika-abh08t0:1084_5": "Yadā ahetukaṃ, tadā aṭṭha. Ye pana āgamanato vipākassa saṅkhārabhedamicchanti, tesaṃ",
  "tika-abh08t0:1084_6": "matena tihetukaṃ dvādasa, dasa vā vipaccati, duhetukaṃ dasa, aṭṭha vā, tasmā vuttaṃ",
  "tika-abh08t0:1084_7": "“yathānurūpa”nti. Nānāvidhasampattiṭṭhānabhāvato sobhanā, gantabbato gati cāti sugati,",
  "tika-abh08t0:1084_8": "kāmāvacarabhavova sugati kāmāvacarasugati. Tassaṃ kāmāvacarasugatiyaṃ. Bhavabhogasampattinti",
  "tika-abh08t0:1084_9": "ettha ca bhavatīti bhavo, upapattibhavasaṅkhātānaṃ vipākakkhandhakaṭattārūpānametaṃ",
  "tika-abh08t0:1084_10": "gahaṇaṃ, bhuñjitabbato bhogo, pavattiyaṃ paṭilabhitabbasampatti, bhavoti vā paṭisandhi,",
  "tika-abh08t0:1084_11": "bhogo sesavipākakaṭattārūpehi saha pavattiyaṃ paṭilabhitabbā sampatti, bhavo ca bhogo",
  "tika-abh08t0:1084_12": "ca bhavabhogo, teyeva sampannabhāvato sampatti, tesaṃ vā sampatti bhavabhogasampatti,",
  "tika-abh08t0:1084_13": "taṃ abhinipphādeti, janakavasena ca upanissayavasena ca sādhetīti attho. Ettha ca",
  "tika-abh08t0:1084_14": "bhavabhogasampattīnaṃ niravasesato labbhamānaṭṭhānaṃ sandhāya “kāmāvacarasugatiya”nti",
  "tika-abh08t0:1084_15": "vuttaṃ. Sahetukavipākavajjaṃ pana pavattivipākakaṭattārūpasabhāvaṃ bhavasampattiṃ,",
  "tika-abh08t0:1084_16": "ekaccabhogasampattiñca, bhogasampadameva vā avisesena sugatiyaṃ duggatiyampi abhinipphādetiyeva.",
  "tika-abh08t0:1084_17": "Nāgasupaṇṇādīnampi hissa devasampattisadisaṃ manuññaṃ bhogajātaṃ, tabbisayāni ca",
  "tika-abh08t0:1084_18": "vipākacittāni, suvaṇṇatāsussaratādi ca taṃ sabbaṃ kāmāvacarakusalasseva phalaṃ. Na",
  "tika-abh08t0:1084_19": "hi akusalassa iṭṭhaphalaṃ atthi. Vuttañhetaṃ – “aṭṭhānametaṃ anavakāso, yaṃ akusalassa",
  "tika-abh08t0:1084_20": "iṭṭho kanto vipāko saṃvijjatī”ti.",
  "tika-abh08t0:1085": "Kāmāvacarakusalavaṇṇanā niṭṭhitā.",
  "tika-abh08t0:1086": "Rūpāvacarakusalavaṇṇanā",
  "tika-abh08t0:1087_0": "Idāni yasmā kāmāvacarakusalānantaraṃ uddiṭṭhassa rūpāvacarakusalassa niddesāvakāso",
  "tika-abh08t0:1087_1": "anuppatto, tasmā taṃ dassanatthaṃ “itaresū”tiādi āraddhaṃ. Tattha itaresūti yathāvuttakāmāvacarakusalato",
  "tika-abh08t0:1087_2": "itaresu, rūpāvacarādīsūti attho. Savatthukato ekavidhaṃ ekantena vatthusannissitattā.",
  "tika-abh08t0:1087_3": "Na hi arūpadhātuyaṃ rūpāvacaradhammā labbhanti rūpavirāgabhāvanāya nibbattattā puna",
  "tika-abh08t0:1087_4": "rūpāvacarajjhānasamāpattiyā abhāvato.",
  "tika-abh08t0:1088_0": "Hīnamajjhimapaṇītabhedatoti ettha pubbe viya adhipatīnaṃ hīnādibhāvehi jhānassa hīnādibhāvo",
  "tika-abh08t0:1088_1": "yojetabbo. Atha vā paṭiladdhamattamanāsevitaṃ hīnaṃ paridubbalabhāvato, nātisubhāvitaṃ",
  "tika-abh08t0:1088_2": "aparipuṇṇavasibhāvaṃ majjhimaṃ, ativiya subhāvitaṃ pana sabbaso paripuṇṇavasibhāvaṃ",
  "tika-abh08t0:1088_3": "paṇītaṃ. Tathā uḷārapuññaphalakāmatāvasena pavattitaṃ hīnaṃ, lokiyābhiññatthāya pavattitaṃ",
  "tika-abh08t0:1088_4": "majjhimaṃ, vivekakāmatāya ariyabhāve ṭhitena pavattitaṃ paṇītaṃ. Attahitāya vā pavattitaṃ",
  "tika-abh08t0:1088_5": "hīnaṃ, kevalaṃ alobhajjhāsayena pavattitaṃ majjhimaṃ, parahitāya pavattitaṃ paṇītaṃ.",
  "tika-abh08t0:1088_6": "Vaṭṭajjhāsayena vā pavattitaṃ hīnaṃ, vivekajjhāsayena pavattitaṃ majjhimaṃ, vivaṭṭajjhāsayena",
  "tika-abh08t0:1088_7": "lokuttarapādakatthaṃ pavattitaṃ paṇītaṃ.",
  "tika-abh08t0:1089_0": "Paṭipadādibhedatoti dukkhapaṭipadādandhābhiññādīnaṃ paṭipadābhiññānaṃ bhedena. Paṭipadāvacaneneva",
  "tika-abh08t0:1089_1": "vā tadavinābhāvato abhiññāpi labbhati. Tathā hettha paṭipadācatukkanti voharantīti",
  "tika-abh08t0:1089_2": "ādi-saddena adhipatiādīnaṃ saṅgaho daṭṭhabbo, tasmā paṭipadādibhedatoti paṭipadābhedato,",
  "tika-abh08t0:1089_3": "adhipatibhedato, ārammaṇabhedato, hānabhāgiyādibhedatoti attho. Tattha paṭipadābhedato",
  "tika-abh08t0:1089_4": "tāva dukkhapaṭipadaṃ dandhābhiññaṃ, dukkhapaṭipadaṃ khippābhiññaṃ, sukhapaṭipadaṃ",
  "tika-abh08t0:1089_5": "dandhābhiññaṃ, sukhapaṭipadaṃ khippābhiññanti evaṃ catubbidhaṃ hoti. Tattha dukkhā",
  "tika-abh08t0:1089_6": "paṭipadā assāti dukkhapaṭipadaṃ. Dandhā abhiññā assāti dandhābhiññaṃ. Esa nayo “dukkhapaṭipadaṃ",
  "tika-abh08t0:1089_7": "khippābhiñña”ntiādīsupi.",
  "tika-abh08t0:1090_0": "Tattha appahīnanīvaraṇassa, avikkhambhitajhānanikantikassa ca ñāṇakiccassa aparibyattatāya",
  "tika-abh08t0:1090_1": "pariniṭṭhitasakalapubbakiccassa “pathavī pathavī”ti vā “āpo āpo”ti vā evaṃ pavattapaṭhamasamannāhārato",
  "tika-abh08t0:1090_2": "paṭṭhāya yāva tassa tassa jhānassa upacāruppattiyā nīvaraṇappahānaṃ, nikantivikkhambhanañca",
  "tika-abh08t0:1090_3": "hoti, tāva pavattā pubbabhāgabhāvanā paṭipadā nāma “paṭipajjati jhānaṃ etāyā”ti katvā.",
  "tika-abh08t0:1090_4": "Pahīnanīvaraṇassa, pana vikkhambhitajhānanikantikassa ca ñāṇakiccassa paribyattabhāvato",
  "tika-abh08t0:1090_5": "upacārajjhānaṃ ādiṃ katvā yāva appanāya uppatti, tāva pavattā paññā pubbabhāgapaññāya",
  "tika-abh08t0:1090_6": "visiṭṭhabhāvato abhiññā nāma, tasmā yo ādito kilese jhānanikantiñca vikkhambhento",
  "tika-abh08t0:1090_7": "dukkhena sasaṅkhārena sappayogena kilamanto vikkhambheti, vikkhambhitakilesajhānanikanti",
  "tika-abh08t0:1090_8": "ca appanāparivāsaṃ vasanto cirena aṅgapātubhāvaṃ pāpuṇāti, tassa dukkhapaṭipadaṃ,",
  "tika-abh08t0:1090_9": "dandhābhiññañca jhānaṃ hoti. Yo pana sasaṅkhārena kilesādike vikkhambhetvā na cirena",
  "tika-abh08t0:1090_10": "aṅgapātubhāvaṃ pāpuṇāti, tassa dukkhapaṭipadaṃ, khippābhiññañca. Yo kilesādike vikkhambhento",
  "tika-abh08t0:1090_11": "sukhena akilamanto vikkhambheti, appanāparivāsaṃ pana cirāyati, tassa sukhapaṭipadaṃ,",
  "tika-abh08t0:1090_12": "dandhābhiññaṃ. Yo pana sukheneva kilesādike vikkhambhetvā sīghameva appanaṃ pāpuṇāti,",
  "tika-abh08t0:1090_13": "tassa sukhapaṭipadaṃ, khippābhiññanti veditabbaṃ.",
  "tika-abh08t0:1091_0": "So panāyaṃ paṭipadābhiññānaṃ bhedo kilesindriyādhikāravasena veditabbo. Yassa hi",
  "tika-abh08t0:1091_1": "rāgādayo kilesā tibbā honti, saddhāpañcamakāni ca indriyāni mudūni. Yo ca samathavipassanāsu",
  "tika-abh08t0:1091_2": "akatādhikāro, tassa pavattajhānaṃ dukkhapaṭipadaṃ, dandhābhiññañca hoti. Tassa hi",
  "tika-abh08t0:1091_3": "kilesasamudācāratibbatāya nīvaraṇavikkhambhanassa kicchena kasirena samijjhanato",
  "tika-abh08t0:1091_4": "paṭipadā dukkhā asukhā, tasseva saddhādīnaṃ indriyānaṃ mudutāya abhiññāpi dandhā",
  "tika-abh08t0:1091_5": "mandā asīghappavattinī hoti. Bhavantare vā samathe akatādhikārattā paṭipadā dukkhā,",
  "tika-abh08t0:1091_6": "vipassanāya akatādhikārattā abhiññāpi dandhā. Yo pana vuttaviparīto hoti, tassa kilesānaṃ",
  "tika-abh08t0:1091_7": "atibbasamudācāratāya, indriyānañca tikhīṇatāya samathavipassanāsu katādhikāratāya",
  "tika-abh08t0:1091_8": "yathākkamaṃ sukhapaṭipadā, khippābhiññā ca hoti. Bhavantare kataparicayassa hi yathā",
  "tika-abh08t0:1091_9": "paguṇaṃ katvā vissaṭṭhagantho appamattakena payogena suppavatti vācuggato ca hoti,",
  "tika-abh08t0:1091_10": "evaṃ bhāvanā appakasireneva ijjhatīti. Svāyaṃ akato, kato ca adhikāro samathanissito",
  "tika-abh08t0:1091_11": "paṭipadāyaṃ vutto samādhippadhānattā paṭipadāya. Vipassanānissito abhiññāya ñāṇappadhānattā",
  "tika-abh08t0:1091_12": "appanāyāti daṭṭhabbaṃ.",
  "tika-abh08t0:1092_0": "Yo pana tibbakileso tikkhindriyo vipassanāyameva vā katādhikāro hoti, tassa vuttanayena",
  "tika-abh08t0:1092_1": "dukkhā paṭipadā, khippā pana abhiññā hoti, tabbiparītassa sukhapaṭipadā dandhābhiññāti.",
  "tika-abh08t0:1092_2": "Tasmā kilesānaṃ tibbamandabhāvato, indriyānaṃ tikhiṇamudubhāvato, pubbaparicayassa",
  "tika-abh08t0:1092_3": "ca sambhavāsambhavavasenāti evaṃ kilesindriyādhikāravasena imāsaṃ bhedo veditabbo.",
  "tika-abh08t0:1093_0": "Apica yāni parato sappāyāsappāyāni, palibodhupacchedādīni pubbakiccāni, appanākosallāni",
  "tika-abh08t0:1093_1": "ca āgamissanti, tesu yo upacārādhigamato pubbe, pacchā ca asappāyasevī hoti, tassa",
  "tika-abh08t0:1093_2": "dukkhā paṭipadā, dandhā ca abhiññā hoti. Ubhayattha sappāyasevino sukhā paṭipadā,",
  "tika-abh08t0:1093_3": "khippā ca abhiññā. Yo pana tato pubbabhāge asappāyaṃ sevitvā aparabhāge sappāyasevī",
  "tika-abh08t0:1093_4": "hoti, tassa dukkhā paṭipadā, khippā abhiññā. Tabbiparītassa sukhā paṭipadā, dandhā",
  "tika-abh08t0:1093_5": "abhiññā ca veditabbā.",
  "tika-abh08t0:1094_0": "Tathā palibodhupacchedādipubbakiccaṃ asampādetvā bhāvanamanuyuñjantassa saparipanthatāya",
  "tika-abh08t0:1094_1": "dukkhā paṭipadā, vipariyāyena aparipanthatāya sukhā. Appanākosallāni asampādentassa",
  "tika-abh08t0:1094_2": "ñāṇassa avisadatāya dandhā abhiññā hoti, sampādentassa vipariyāyato khippā abhiññāti.",
  "tika-abh08t0:1094_3": "Kiñca – taṇhāvijjātibhavanavasena etāsaṃ bhedo veditabbo. Taṇhābhibhūtassa hi dukkhā",
  "tika-abh08t0:1094_4": "paṭipadā hoti tassā samādhissa ujupaṭipakkhattā samathapaṭipadāya paripanthakabhāvato,",
  "tika-abh08t0:1094_5": "anabhibhūtassa tadabhāvato sukhā. Avijjābhibhūtassa ca tassā paññāya ujupaṭipakkhabhāvato",
  "tika-abh08t0:1094_6": "dandhā abhiññā, itarassa khippā abhiññāti. So panāyaṃ paṭipadābhedo kevalaṃ samathabhāvanāvasena",
  "tika-abh08t0:1094_7": "paṭiladdhajjhānassa, maggādhigamavasena paṭiladdhajjhānassa pana natthi dukkhapaṭipadādibhedo.",
  "tika-abh08t0:1094_8": "Keci pana maggavaseneva tassa paṭipadādibhedaṃ vaṇṇenti “maggassa hi dukkhapaṭipadādibhāve",
  "tika-abh08t0:1094_9": "tasmiṃ dukkhapaṭipadādika”nti.",
  "tika-abh08t0:1095_0": "Adhipatibhedādīsu pana chandādhipateyyaṃ cittādhipateyyaṃ vīriyādhipateyyaṃ vīmaṃsādhipateyyanti",
  "tika-abh08t0:1095_1": "evaṃ adhipatibhedato, parittaṃ parittārammaṇaṃ, parittaṃ appamāṇārammaṇaṃ, appamāṇaṃ",
  "tika-abh08t0:1095_2": "parittārammaṇaṃ, appamāṇaṃ appamāṇārammaṇanti evaṃ ārammaṇabhedato, hānabhāgiyaṃ",
  "tika-abh08t0:1095_3": "ṭhitibhāgiyaṃ visesabhāgiyaṃ nibbedhabhāgiyanti evaṃ hānabhāgiyādibhedato ca catubbidhatā",
  "tika-abh08t0:1095_4": "veditabbā. Tattha “chandavato ce jhānaṃ nibbattissati, mayhampi nibbattissatī”ti",
  "tika-abh08t0:1095_5": "evaṃ chandaṃ dhuraṃ katvā uppannaṃ chandādhipateyyaṃ. Esa nayo “cittādhipateyyā”dīsupi.",
  "tika-abh08t0:1095_6": "Appaguṇaṃ pana uparijhānassa paccayo bhavituṃ asakkontaṃ parittaṃ, suppasarāvamattesu",
  "tika-abh08t0:1095_7": "avaḍḍhitārammaṇesu nibbattaṃ parittārammaṇaṃ. Vuttapaṭipakkhato pana yathākkamaṃ",
  "tika-abh08t0:1095_8": "appamāṇārammaṇādīni veditabbāni. Hānabhāgiyādivisesaṃ sayameva vakkhati.",
  "tika-abh08t0:1096_0": "Jhānaṅgayogabhedatoti katthaci pañca jhānaṅgāni, katthaci cattāri, katthaci tīṇi,",
  "tika-abh08t0:1096_1": "katthaci dve, katthaci aparāni dveti evaṃ jhānaṅgānaṃ sampayogabhedato. Nanu cettha",
  "tika-abh08t0:1096_2": "kāmāvacarakusale viya saṅkhārabhedo kasmā na gahito. Idampi hi kevalaṃ samathānuyogavasena",
  "tika-abh08t0:1096_3": "paṭiladdhaṃ sasaṅkhāraṃ, maggādhigamavasena paṭiladdhamasaṅkhāraṃ, tasmā “jhānaṅgasaṅkhārayogabhedato",
  "tika-abh08t0:1096_4": "dasavidha”nti vattabbanti? Nayidamevaṃ, maggādhigamavasena sattito paṭiladdhassāpi",
  "tika-abh08t0:1096_5": "aparabhāge parikammavaseneva uppajjanato, tasmā sabbassapi jhānassa parikammasaṅkhātapubbābhisaṅkhārena",
  "tika-abh08t0:1096_6": "vinā kevalaṃ adhikāravasena anuppajjanato “asaṅkhāra”ntipi vattuṃ na sakkā, adhikārena",
  "tika-abh08t0:1096_7": "ca vinā kevalaṃ parikammābhisaṅkhāreneva anuppajjanato “sasaṅkhāra”ntipi vattuṃ na",
  "tika-abh08t0:1096_8": "sakkāti jhānaṅgayogabhedato pañcavidhatā ca vuttāti.",
  "tika-abh08t0:1097_0": "Kāmacchando byāpādo thinamiddhaṃ uddhaccakukkuccaṃ vicikicchāti imāni pañca nīvaraṇāni",
  "tika-abh08t0:1097_1": "vippahīnāni etassāti kāmacchanda…pe… vippahīnaṃ. “Agyāhito”ti ettha āhita-saddassa",
  "tika-abh08t0:1097_2": "viya vippahīna-saddassettha paravacanaṃ daṭṭhabbaṃ. Kāmacchandādīhi vā vippahīnaṃ",
  "tika-abh08t0:1097_3": "visaṃyuttaṃ tesaṃ pahāyakabhāvenāti kāmacchanda…pe… vippahīnaṃ. Tattha kāmetīti kāmo,",
  "tika-abh08t0:1097_4": "chandanaṭṭhena chando cāti kāmacchando, bahalakāmarāgassetaṃ adhivacanaṃ. Byāpādādīnamatthaṃ",
  "tika-abh08t0:1097_5": "vakkhati. Yasmā kāmacchandādīsu appahīnesu jhānaṃ nuppajjati, tasmā tānissa pahānaṅgānīti",
  "tika-abh08t0:1097_6": "veditabbāni. Nanu aññepi akusalā dhammā iminā jhānena pahīyanti, atha kasmā pañceva",
  "tika-abh08t0:1097_7": "pahānaṅgavasena vuttānīti? Visesena jhānantarāyakarattā. Kāmacchandavasena hi nānāvisayapalobhitaṃ",
  "tika-abh08t0:1097_8": "cittaṃ na ekattārammaṇe samādhiyati. Kāmacchandābhibhūtaṃ vā nānāvisayasamupabyūḷhāya",
  "tika-abh08t0:1097_9": "kāmadhātuyā pahānapaṭipadaṃ na paṭipajjati, byāpādena ca ārammaṇe paṭihaññamānaṃ",
  "tika-abh08t0:1097_10": "na samāhitaṃ pavattati, thinamiddhābhibhūtaṃ akammaññaṃ hoti, uddhaccakukkuccaparetaṃ",
  "tika-abh08t0:1097_11": "avūpasantameva hutvā paribbhamati, vicikicchāupahataṃ jhānādhigamapaṭipadaṃ nārohati",
  "tika-abh08t0:1097_12": "“sammāsambuddho nu kho, na nu kho, pathavī pathavī”tiādinā pavattamanasikārena “jhānaṃ",
  "tika-abh08t0:1097_13": "siyā nu kho, na nu kho”tiādinā vicikicchantassa jhānādhigamapaṭipadāya asaṃsijjhanato. Yato vakkhati –",
  "tika-abh08t0:1098": "“Bhāgī assamahaṃ addhā, imāya paṭipattiyā;",
  "tika-abh08t0:1099": "Pavivekasukhassāti, katvā ussāhamuttama”nti.",
  "tika-abh08t0:1100": "Tasmā samādhiādīnaṃ ujuvipaccanīkabhāvena visesena jhānādhigamassa antarāyakaraṇato etāneva pahānaṅgānīti vuttāni. Hoti cettha –",
  "tika-abh08t0:1101": "“Paccanīkā yato pañca, samādhādīnamettha hi;",
  "tika-abh08t0:1102": "Jhānantarāyikā tasmā, pahānaṅge niyāmitā”ti.",
  "tika-abh08t0:1103_0": "Evamidaṃ pahānaṅgavasena dassetvā idāni sampayogaṅgavasena dassetuṃ “vitakka…pe…",
  "tika-abh08t0:1103_1": "sampayutta”nti vuttaṃ. Tattha vitakkādayo vacanatthalakkhaṇādivasena upari āgamissanti.",
  "tika-abh08t0:1103_2": "Yasmā pana imesu uppannesu jhānaṃ uppannaṃ nāma hoti, tenassa imāni sampayogaṅgānīti",
  "tika-abh08t0:1103_3": "veditabbāni, tasmā na etehi samannāgataṃ aññadeva jhānaṃ nāma atthīti gahetabbaṃ.",
  "tika-abh08t0:1103_4": "Yathā pana nemiādiaṅgasamudāye rathādivohāro hoti, evaṃ jhānaṅgasamudāye jhānavohāro.",
  "tika-abh08t0:1103_5": "Vuttampi hetaṃ vibhaṅge “jhānanti vitakko vicāro pīti sukhaṃ cittassekaggatā”ti.",
  "tika-abh08t0:1103_6": "Kasmā pana aññesupi phassādīsu sampayuttadhammesu vijjamānesu imāniyeva pañca jhānaṅgavasena",
  "tika-abh08t0:1103_7": "vuttānīti? Vuccate – upanijjhānakiccavantatāya, kāmacchandādīnaṃ ujupaṭipakkhabhāvato",
  "tika-abh08t0:1103_8": "ca. Vitakko hi ārammaṇe cittaṃ abhiniropeti, vicāro anubandhati. Evaṃ jhānādhigamassa",
  "tika-abh08t0:1103_9": "visesapaccayabhūtehi tehi avikkhepāya samādahitapayogassa cetaso payogasampattisamuṭṭhānā",
  "tika-abh08t0:1103_10": "pīti pīṇanaṃ, sukhañca upabrūhanaṃ karoti. Atha naṃ sasampayuttadhammaṃ etehi abhiniropanānubandhanapīṇanaupabrūhanehi",
  "tika-abh08t0:1103_11": "anuggahitā ekaggatā samādhānakiccena attānaṃ anuvattāpentī ekattārammaṇe samaṃ, sammā",
  "tika-abh08t0:1103_12": "ca ādhiyati, indriyasamatāvasena samaṃ, paṭipakkhadhammānaṃ dūrībhāvena līnuddhaccābhāvena",
  "tika-abh08t0:1103_13": "sammā ca ṭhapetīti evametesameva upanijjhānakiccaṃ āveṇikaṃ. Kāmacchandādipaṭipakkhabhāvena",
  "tika-abh08t0:1103_14": "pana sayameva vakkhati. Evaṃ upanijjhānakiccavantatāya, kāmacchandādīnaṃ ujupaṭipakkhabhāvato",
  "tika-abh08t0:1103_15": "ca imeyeva pañca jhānaṅgabhāvena vavatthitāti. Yathāhu –",
  "tika-abh08t0:1104": "“Upanijjhānakiccattā, kāmādipaṭipakkhato;",
  "tika-abh08t0:1105": "Santesupi ca aññesu, pañceva jhānasaññitā”ti.",
  "tika-abh08t0:1106_0": "Desanākkamato, mahaggatadhammesu paṭhamaṃ adhigantabbato ca paṭhamaṃ, paṭhamaṃ samāpajjitabbantipi",
  "tika-abh08t0:1106_1": "paṭhamanti vadanti. Taṃ pana na ekantalakkhaṇaṃ jhānapaṭilomādivasena samāpajjane asambhavato.",
  "tika-abh08t0:1107_0": "Purimapacchimacittesu uppajjamānassāpi appanākkhaṇe anuppajjanato vitakko vippahīno",
  "tika-abh08t0:1107_1": "etassa, tato vā etaṃ vippahīnanti vitakkavippahīnaṃ. Bhāvanāya hi pahīnattā vitakko",
  "tika-abh08t0:1107_2": "jhānakkhaṇe nuppajjati. Asaṃkiliṭṭhasabhāvattā pana upacārabhāvanāya ca taṃ pahātuṃ",
  "tika-abh08t0:1107_3": "asamatthabhāvato purimabhāge, pacchābhāge ca apaccanīkacittappavattito uppajjatiyevāti.",
  "tika-abh08t0:1108_0": "Nanu ca “asaṃkiliṭṭhasabhāvattā”ti vuttaṃ, atha kathaṃ jhānena esa pahīyati? Na hi",
  "tika-abh08t0:1108_1": "kusalehi asaṃkiliṭṭhadhammassa pahānaṃ atthi rāgādisaṃkiliṭṭhānaṃ pāpadhammānametassa",
  "tika-abh08t0:1108_2": "ujupaṭipakkhabhāvatoti? Vuccate – asaṃkiliṭṭhasabhāvassāpi etassa oḷārikatāya dubbalabhāvato",
  "tika-abh08t0:1108_3": "jhānakkhaṇe anuppattisabhāvāpādanatthaṃ tattha nikantivikkhambhanavasena dutiyajjhānabhāvanā",
  "tika-abh08t0:1108_4": "hotīti tassā balena taṃ jhānakkhaṇe anuppajjantaṃ nikantivikkhambhanavasena vā vikkhambhitaṃ",
  "tika-abh08t0:1108_5": "pahīnaṃ nāma hoti. Yadi evaṃ upacārenapi nikanti vikkhambhīyatīti tatthapissa pahānaṃ",
  "tika-abh08t0:1108_6": "siyā, yathā paṭhamajjhānassa upacāre nīvaraṇānīti? Nayidamevaṃ, nīvaraṇappahānassa",
  "tika-abh08t0:1108_7": "viya vitakkārammaṇikanikanti vikkhambhanassa upacārena sātisayaṃ anipphajjanato.",
  "tika-abh08t0:1108_8": "Sātisayañhi tattha nikantippahānaṃ appanāya eva hoti, tasmā yadavocumhā “upacārabhāvanāya",
  "tika-abh08t0:1108_9": "ca taṃ pahātuṃ asamatthabhāvato”ti, taṃ suṭṭhu upaparikkhitvā vuttanti daṭṭhabbaṃ.",
  "tika-abh08t0:1108_10": "“Vicāravippahīna”ntiādīsupi vuttanayānusārena attho daṭṭhabbo. Dutiyajjhāneyeva pahīnassa",
  "tika-abh08t0:1108_11": "vitakkassa idha appavattimattadassanatthaṃ “vitakkavicāravippahīna”nti vitakka-ggahaṇaṃ",
  "tika-abh08t0:1108_12": "kataṃ. Evaṃ “vitakkavicārapītivippahīna”ntiādīsupi.",
  "tika-abh08t0:1109_0": "Yathāsambhavanti pathavīkasiṇādīsu yaṃ yaṃ ārammaṇaṃ yassa yassa sambhavati, tadanatikkamato.",
  "tika-abh08t0:1109_1": "Kasiṇānāpānesu hi pañceva jhānāni pavattanti, asubhakāyagatāsatīsu paṭhamajjhānaṃ,",
  "tika-abh08t0:1109_2": "anupekkhābrahmavihāresu pañcamajjhānavajjāni, upekkhābrahmavihāre pañcamajjhānanti.",
  "tika-abh08t0:1110_0": "Pathavīkasiṇādīsūti ettha ādi-ggahaṇena kevalaṃ āpokasiṇādīnameva, atha kho asubhādīnampi",
  "tika-abh08t0:1110_1": "appanāvahakammaṭṭhānānaṃ saṅgahoti daṭṭhabbaṃ. Ettha ca abhibhāyatanavimokkhajhānāni",
  "tika-abh08t0:1110_2": "pavattākāramattato bhinnāni, ārammaṇato pana kasiṇāyatanāneva hontīti kasiṇāyatanajhāneheva",
  "tika-abh08t0:1110_3": "tāni saṅgahitāni. “Yathāsambhavaṃ…pe… anekavidha”nti vā vacanena rūpāvacarajjhāne",
  "tika-abh08t0:1110_4": "sabbopi labbhamānakabhedo saṅgahitoti abhibhāyatanavimokkhajhānāni visuṃ na vuttāni,",
  "tika-abh08t0:1110_5": "tāni pana sarūpato evaṃ veditabbāni.",
  "tika-abh08t0:1111_0": "Tattha ñāṇuttarassa yogāvacarassa pathavīkasiṇādiārammaṇaṃ abhibhavitvā “na mettha",
  "tika-abh08t0:1111_1": "appanānibbattane bhāro”ti paṭipannassa nimittuppattito uddhaṃ dutiyatatiyavīthiyaṃ,",
  "tika-abh08t0:1111_2": "catutthapañcamavīthiyaṃ vā paṭiladdhaṃ jhānaṃ abhibhāyatanaṃ nāma. Tañhi ārammaṇaṃ",
  "tika-abh08t0:1111_3": "abhibhavatīti abhibhū, yogino sukhavisesānaṃ adhiṭṭhānatāya, manāyatanadhammāyatanapariyāpannatāya",
  "tika-abh08t0:1111_4": "vā āyatananti abhibhāyatanaṃ, abhibhavitabbaṃ vā abhibhū, ālambaṇaṃ, taṃ āyatanamassāti",
  "tika-abh08t0:1111_5": "abhibhāyatanaṃ. Atha vā ālambaṇābhibhavanatoyeva abhibhū, parikammaṃ, ñāṇaṃ vā, taṃ",
  "tika-abh08t0:1111_6": "āyatanaṃ kāraṇamassāti abhibhāyatanaṃ. Parikammaṃ, ñāṇaṃ vā ālambaṇaṃ abhibhavitvā",
  "tika-abh08t0:1111_7": "pavattamānaṃ upacāruppattito pañcamavīthimanatikkamitvā appanaṃ nibbatteti. Pañcamavīthito",
  "tika-abh08t0:1111_8": "paraṃ nibbattaṃ pana abhibhavitukāmatāya nibbattitampi abhibhāyatanaṃ nāma na hoti.",
  "tika-abh08t0:1111_9": "Sāmaññagatiyā pana kasiṇāyatanameva hoti. Imameva hi sīghatarappavattiṃ sandhāya",
  "tika-abh08t0:1111_10": "aṭṭhakathāyaṃ “tāni abhibhavitvā samāpajjati, saha nimittuppādenevettha appanaṃ nibbattetī”ti",
  "tika-abh08t0:1111_11": "vuttaṃ. Nanu ca aṭṭhakathāyaṃ yathārutavaseneva attho kasmā na gayhati. “Saha nimittuppādenevā”ti",
  "tika-abh08t0:1111_12": "hi vuttattā nimittuppattiyā sahuppannaṃ jhānamabhibhāyatananti viññāyatīti? Nayidamevaṃ,",
  "tika-abh08t0:1111_13": "nimittuppādena saha appanāya asambhavato. Nimittuppādoti hi idha paṭibhāganimittassa",
  "tika-abh08t0:1111_14": "uppatti tadārammaṇassa vā upacārajjhānassa, kiṃ tāva paṭibhāganimittuppattiyā saha",
  "tika-abh08t0:1111_15": "appanāya nibbatti upacārajjhāne asati tassā asambhavato, nāpi upacārajjhānena saha",
  "tika-abh08t0:1111_16": "ekavīthiyaṃ nibbatti tassā upacārabhāvanāpabandhasevitabbabhāvena tadā asambhavato,",
  "tika-abh08t0:1111_17": "tasmā nāticirāyanappavattidassanatthaṃ samīpimhi samīpakārīyūpacārena aṭṭhakathāyaṃ",
  "tika-abh08t0:1111_18": "tathā vuttanti veditabbaṃ. Yadi nimittuppattito nāticirappavattamabhibhāyatanaṃ,",
  "tika-abh08t0:1111_19": "kathaṃ tassa dandhābhiññākhippābhiññābhedo pāḷiyaṃ vuttoti? Vuccate – catutthapañcamajavanavīthiyaṃ",
  "tika-abh08t0:1111_20": "uppannaṃ cirakālanibbattitāya dandhābhiññaṃ, dutiyatatiyavīthiyaṃ uppannaṃ tabbiparītalakkhaṇatāya",
  "tika-abh08t0:1111_21": "khippābhiññanti. Keci pana “abhibhāyatanaṃ nāma vasibhāvappattameva, netara”nti vadanti,",
  "tika-abh08t0:1111_22": "taṃ tesaṃ matimattaṃ, vasibhāvappattiyā nimittuppattito dūratarabhāvena “saha nimittuppādenevettha",
  "tika-abh08t0:1111_23": "appanaṃ nibbattetī”ti aṭṭhakathāvacanena saha virujjhanato.",
  "tika-abh08t0:1112_0": "Apica vasibhāvappattaṃ jhānaṃ abhibhavanakāraṇanirapekkhaṃ vasibhāvabaleneva sakkaccaṃ",
  "tika-abh08t0:1112_1": "samāpajjituṃ na sakkāti na taṃ abhibhāyatanaṃ nāma hoti, tasmā appattavasibhāvā paṭhamuppannāyeva",
  "tika-abh08t0:1112_2": "abhibhāyatananti niṭṭhamettha gantabbaṃ. Yadi evaṃ kathaṃ “appamāṇaṃ parittārammaṇaṃ,",
  "tika-abh08t0:1112_3": "appamāṇaṃ appamāṇārammaṇa”nti abhibhāyatanadesanāyaṃ vuttaṃ. Vasibhāvappattañhi jhānaṃ",
  "tika-abh08t0:1112_4": "appamāṇanti vuccati. Idañca uppannamattattā parittamevāti? Nāyaṃ doso. Paṭhamaṃ abhibhāyatanavasena",
  "tika-abh08t0:1112_5": "paṭiladdhajjhānaṃ pacchā vasibhāvappattampi abhibhāyatananāmameva labhatīti vasibhāvappattamabhibhāyatanaṃ",
  "tika-abh08t0:1112_6": "appamāṇaṃ, itaraṃ parittaṃ.",
  "tika-abh08t0:1113_0": "Atha vā vasibhāvappattaṃ appamāṇanti ukkaṃsagatipariggahavasena vuccati. Taṃ pana",
  "tika-abh08t0:1113_1": "yaṃ balavataraṃ, taṃ appamāṇanti imassa atthassa upalakkhaṇaṃ katvā vadanti. Balavabhāvanibandhanaṃ",
  "tika-abh08t0:1113_2": "appamāṇattaṃ. Balavabhāvo ca paṭhamaappanāvārato pacchimapacchimaappanāvārānaṃ balavatāya",
  "tika-abh08t0:1113_3": "avasitāpattepi jhāne sambhavatīti balavantaṃ appamāṇaṃ, itaraṃ parittanti evaṃ avasitāpattepi",
  "tika-abh08t0:1113_4": "jhāne appamāṇādibhāvo veditabbo. Atha vā appanāya balavabhāvo nāma upacārassa balavatāya",
  "tika-abh08t0:1113_5": "sati hoti. Upacārañca taṃ balavaṃ, yaṃ sahasā appanaṃ uppādetuṃ sakkuṇeyya, tasmā",
  "tika-abh08t0:1113_6": "khippābhiññānaṃ dvinnaṃ abhibhāyatanajhānānaṃ upacāravīthiyā anantaraṃ dutiyavīthiyaṃ",
  "tika-abh08t0:1113_7": "uppannaṃ upacārajjhānassa balavatāya sayampi balavataranti appamāṇaṃ nāma hoti. Dutiyavīthimatikkamitvā",
  "tika-abh08t0:1113_8": "tatiyavīthiyaṃ uppannaṃ taditarasabhāvatāya parittaṃ. Tathā dandhābhiññānaṃ catutthavīthiyaṃ",
  "tika-abh08t0:1113_9": "uppannaṃ appamāṇaṃ. Pañcamavīthiyaṃ uppannaṃ parittanti. Atha vā yattha katthaci",
  "tika-abh08t0:1113_10": "appanāvīthiyaṃ pañcamaṃ uppajjanakaappanāto catutthaṃ uppajjamānāya balavabhāvoti",
  "tika-abh08t0:1113_11": "taṃvasenāpettha parittaappamāṇatā veditabbā.",
  "tika-abh08t0:1114": "Taṃ panetaṃ gaṇanato aṭṭhavidhaṃ hoti. Yathāha –",
  "tika-abh08t0:1115_0": "“Ajjhattaṃ arūpasaññī bahiddhā rūpāni passati parittāni, ‘tāni abhibhuyya jānāmi",
  "tika-abh08t0:1115_1": "passāmī’ti evaṃsaññī hoti. Ajjhattaṃ arūpasaññī bahiddhā rūpāni passati parittāni",
  "tika-abh08t0:1115_2": "suvaṇṇadubbaṇṇāni. Ajjhattaṃ arūpasaññī bahiddhā rūpāni passati appamāṇāni. Ajjhattaṃ",
  "tika-abh08t0:1115_3": "arūpasaññī bahiddhā rūpāni passati appamāṇāni suvaṇṇadubbaṇṇāni, tāni abhibhuyya",
  "tika-abh08t0:1115_4": "jānāmi passāmi. Nīlāni nīlavaṇṇāni nīlanidassanāni nīlanibhāsāni, tāni abhibhuyya",
  "tika-abh08t0:1115_5": "jānāmi passāmi. Pītāni pītavaṇṇāni pītanidassanāni pītanibhāsāni. Lohitāni lohitavaṇṇāni",
  "tika-abh08t0:1115_6": "lohitanidassanāni lohitanibhāsāni. Odātāni odātavaṇṇāni odātanidassanāni odātanibhāsāni,",
  "tika-abh08t0:1115_7": "‘tāni abhibhuyya jānāmi passāmī’ti evaṃsaññī hotī”ti.",
  "tika-abh08t0:1116_0": "Tattha ajjhattaṃ arūpasaññīti alābhitāya vā anatthikatāya vā ajjhattesu kesādīsu",
  "tika-abh08t0:1116_1": "parikammaappanāsaññāvirahito. Bahiddhā rūpāni passatīti bahiddhā aṭṭhasu kasiṇesu,",
  "tika-abh08t0:1116_2": "catūsu bhūtakasiṇesu eva vā kataparikammakatāya parikammavasena ceva appanāvasena",
  "tika-abh08t0:1116_3": "ca tāni bahiddhā aṭṭha, cattāri vā kasiṇarūpāni passati. Parittānīti amahantāni.",
  "tika-abh08t0:1116_4": "Abhibhuyyāti yathā mahagghaso sampannagahaṇiko puriso kaṭacchumattaṃ bhattaṃ labhitvā",
  "tika-abh08t0:1116_5": "“kiṃ ettha bhuñjitabbaṃ bhattaṃ atthī”ti saṅkaḍḍhitvā sabbaṃ ekakabaḷameva karoti,",
  "tika-abh08t0:1116_6": "evameva ñāṇuttariko puggalo visadañāṇo “kiṃ ettha parittake ārammaṇe samāpajjitabbaṃ",
  "tika-abh08t0:1116_7": "atthi, nāyaṃ mama bhāro”ti tāni rūpāni parikammena, ñāṇena vā abhibhavitvā samāpajjati.",
  "tika-abh08t0:1116_8": "Heṭṭhā vuttanayena sīghaṃ appanaṃ nibbatteti. “Jānāmi passāmī”ti iminā panassa pubbābhogo",
  "tika-abh08t0:1116_9": "kathito, tadāgamanato ca antosamāpattiyaṃ cittābhisaṅkhāro. Itarathā anena ābhogamatte",
  "tika-abh08t0:1116_10": "kathite tena sādhitabbaṃ jhānaṃ na vuttaṃ hoti, abhibhāyatanadesanāvāyaṃ jhānavisayāti.",
  "tika-abh08t0:1116_11": "Āgamaṭṭhakathāsu pana samāpattito vuṭṭhitassa pubbabhāgabhāvanāvasena jhānakkhaṇe",
  "tika-abh08t0:1116_12": "pavattamabhibhavanākāraṃ gahetvā pavattamābhogaṃ sandhāya –",
  "tika-abh08t0:1117": "“Iminā panassa ābhogo kathito. So ca kho samāpattito vuṭṭhitassa, na antosamāpattiya”nti vuttaṃ.",
  "tika-abh08t0:1118": "Dutiye suvaṇṇadubbaṇṇānīti parisuddhāparisuddhavaṇṇāni. Parisuddhāni hi nīlādīni suvaṇṇāni, aparisuddhāni dubbaṇṇānīti idha adhippetāni.",
  "tika-abh08t0:1119_0": "Tatiye appamāṇānīti vuddhippamāṇāni vipulāni khalamaṇḍalādīni. Vaḍḍhanavasena panettha",
  "tika-abh08t0:1119_1": "appamāṇatā na gahitā kasiṇavaḍḍhanassa idha asambhavato. Kasiṇassa hi dve vaḍḍhanabhūmiyo",
  "tika-abh08t0:1119_2": "upacārabhūmi, appanābhūmi vā. Tattha na tāva idha upacārabhūmiyaṃ vaḍḍhanaṃ sambhavati.",
  "tika-abh08t0:1119_3": "Nimittuppattiyā samakālaṃ viya uppajjamāne jhāne kuto tassa okāsoti, nāpi appanābhūmiyaṃ.",
  "tika-abh08t0:1119_4": "Vaḍḍhitassa paṭhamuppannajhānārammaṇatā na yujjati, tasmā sabhāvamahantāneva ālambaṇāni",
  "tika-abh08t0:1119_5": "idha appamāṇānīti adhippetāni. Keci pana “vaḍḍhitavaseneva appamāṇānīti gahetvā paṭhamaṃ",
  "tika-abh08t0:1119_6": "abhibhavanicchāya abhāvena vaḍḍhetvā pacchā abhibhavanicchāya sati abhibhavanākārena",
  "tika-abh08t0:1119_7": "pavatto tasmiṃ appanaṃ nibbattetīti appanaṃ paṭilabhitvā vaḍḍhitanimittesu idaṃ abhibhāyatanaṃ vutta”nti vadanti.",
  "tika-abh08t0:1120_0": "Catutthe abhibhuyyāti abhibhavitvā. Yathā nāma sampannagahaṇiko mahagghaso puriso",
  "tika-abh08t0:1120_1": "ekaṃ bhattavaḍḍhitakaṃ labhitvā “‘aññopi hotu, aññopi hotū’ti kiṃ esa mayhaṃ karissatī”ti",
  "tika-abh08t0:1120_2": "na taṃ mahantato passati, evameva ñāṇuttaro visadañāṇo puggalo “‘kiṃ ettha samāpajjitabbaṃ,",
  "tika-abh08t0:1120_3": "nayidaṃ appamāṇa’nti mayhaṃ cittekaggatākaraṇe bhāro”ti abhibhavitvā samāpajjati.",
  "tika-abh08t0:1120_4": "Vuttanayeneva appanaṃ nibbatteti.",
  "tika-abh08t0:1121_0": "Pañcame nīlāni…pe… nīlanibhāsānīti etāni pariyāyanāmānīti tattha “nīlānī”ti sabbasaṅgāhakavasena",
  "tika-abh08t0:1121_1": "vuttaṃ. Ettakeyeva pana vutte taṃyogato tabbohārena guṇayuttepi pasaṅgo siyāti tannivāraṇatthaṃ",
  "tika-abh08t0:1121_2": "“nīlavaṇṇānī”ti vaṇṇavasena vuttaṃ. Evampi hi bahubbīhivasena guṇopi pasaṅgo hotīti",
  "tika-abh08t0:1121_3": "“nīlanidassanānī”ti nidassanavasena vuttaṃ. Nidassitabbañhi nidassanaṃ, cakkhunā",
  "tika-abh08t0:1121_4": "daṭṭhabbaṃ rūpaṃ. Tato setādinivāraṇatthaṃ nīla-saddena saha samāso katoti apaññāyamānacīvarāni",
  "tika-abh08t0:1121_5": "asambhinnavaṇṇāni ekanīlāneva hutvā dissamānānīti vuttaṃ hoti. “Nīlanibhāsānī”ti",
  "tika-abh08t0:1121_6": "idaṃ pana obhāsavasena vuttaṃ, nīlobhāsāni nīlappabhāyuttānīti attho. Etena tesaṃ",
  "tika-abh08t0:1121_7": "suvisuddhattaṃ dasseti. ‘Pītānī”tiādīsupi imināva nayena attho veditabbo. Aṭṭhasu",
  "tika-abh08t0:1121_8": "cetesu purimaṃ abhibhavanākārena vaṇṇābhogarahitāni aṭṭhapi kasiṇāni parittāni ārammaṇaṃ",
  "tika-abh08t0:1121_9": "katvā uppannaṃ sandhāya vuttaṃ. Tatiyaṃ tathā appamāṇāni. Dutiyacatutthāniyeva dve",
  "tika-abh08t0:1121_10": "vaṇṇābhogasahitāni ārabbha uppannaṃ, na pana vaṇṇakasiṇavasena uppannaṃ tassa visuṃ vakkhamānattā.",
  "tika-abh08t0:1122_0": "Pañcamādīni pana tesu katādhikāre sandhāya suvisuddhavaṇṇavaseneva desitāni. Na hi",
  "tika-abh08t0:1122_1": "tesaṃ abhibhavanassa parittatā, appamāṇatā vā kāraṇaṃ, atha kho suvisuddhanīlādibhāvo.",
  "tika-abh08t0:1122_2": "Tattha hi te katādhikārāti. Nanu ca āgamaṭṭhakathāsu “suvaṇṇāni vā hontu dubbaṇṇāni",
  "tika-abh08t0:1122_3": "vā, parittaappamāṇavaseneva imāni abhibhāyatanāni desitānī”ti vuttanti? Saccaṃ, taṃ",
  "tika-abh08t0:1122_4": "pana āgame abhibhāyatanānaṃ aññathā āgatattā vuttaṃ. Tattha hi –",
  "tika-abh08t0:1123_0": "“Ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni, appamāṇāni",
  "tika-abh08t0:1123_1": "suvaṇṇadubbaṇṇāni, ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni,",
  "tika-abh08t0:1123_2": "appamāṇāni suvaṇṇadubbaṇṇānī”ti –",
  "tika-abh08t0:1124_0": "Evaṃ cattāriyeva abhibhāyatanāni āgatāni, tasmā tadaṭṭhakathāsu vaṇṇābhoge vijjamāne",
  "tika-abh08t0:1124_1": "avijjamānepi parittaappamāṇatāvaseneva imesaṃ desitabhāvo vutto. Parittaappamāṇatā",
  "tika-abh08t0:1124_2": "hi imesu catūsu abhibhavanassa kāraṇaṃ vaṇṇābhoge vijjamāne avijjamānepīti. Nanu",
  "tika-abh08t0:1124_3": "ca sabbattha “suvaṇṇadubbaṇṇānī”ti vacanato vaṇṇābhogasahitāniyeva tattha gahitānīti?",
  "tika-abh08t0:1124_4": "Taṃ na, vaṇṇābhogarahitāni, sahitāni ca sabbāni parittāni ekato katvā “parittāni",
  "tika-abh08t0:1124_5": "suvaṇṇadubbaṇṇānī”ti vuttāni, tathā “appamāṇāni suvaṇṇadubbaṇṇānī”ti. Yadi evaṃ kathaṃ",
  "tika-abh08t0:1124_6": "visiṭṭhānaṃ vaṇṇābhogarahitānaṃ, sahitānañca ekajjhaṃ manasikāro, na ekajjhaṃ, visuṃyeva",
  "tika-abh08t0:1124_7": "tesaṃ manasikāro. Yadi evaṃ visuṃ kathamekattanti? Parittabhāvasāmaññato. Yadi evaṃ",
  "tika-abh08t0:1124_8": "suvaṇṇadubbaṇṇa-ggahaṇamatiriccati avasiṭṭhoti? Nātiriccati pariyāyadesanābhāvato.",
  "tika-abh08t0:1124_9": "Atthi hi esa pariyāyo, yadidaṃ vaṇṇābhogajanitājanitaṃ visesaṃ aggahetvā parittabhāvasāmaññena",
  "tika-abh08t0:1124_10": "ekattaṃ netvā “parittāni abhibhuyyā”ti vatvā puna tadantogadhameva pabhedaṃ vineyyavasena",
  "tika-abh08t0:1124_11": "dassetuṃ tāni ca kadāci vaṇṇavasena āvajjitāni honti, “suvaṇṇadubbaṇṇāni abhibhuyyā”ti",
  "tika-abh08t0:1124_12": "vattabbatāya vaṇṇābhogarahitāni, sahitāni ca visuṃ manasi katvā ubhayatthāpi vaṇṇābhogarahitaparittābhibhavane,",
  "tika-abh08t0:1124_13": "taṃsahitaparittābhibhavane ca parittābhibhavanasāmaññaṃ gahetvā ekattaṃ katanti.",
  "tika-abh08t0:1124_14": "Abhidhamme pana nippariyāyadesanattā vaṇṇābhogarahitāni, sahitāni ca visuṃ vuttāni.",
  "tika-abh08t0:1124_15": "Atthi hi ubhayatthābhibhavanavisesoti. Hotu tāva, evaṃ suttābhidhammapāṭhavisesato",
  "tika-abh08t0:1124_16": "aṭṭhakathāya pāṭhabhede pana ko adhippāyoti? Vuccate – suttante hi paṭhamavimokkhaṃ",
  "tika-abh08t0:1124_17": "dvedhā bhinditvā paṭhamadutiyaabhibhāyatanāni vuttāni, pariyāyadesanattā vimokkhānampi",
  "tika-abh08t0:1124_18": "abhibhavanapariyāyo vijjatīti “ajjhattaṃ rūpasaññī”ti abhibhāyatanadvayaṃ vuttaṃ.",
  "tika-abh08t0:1125_0": "Tatiyacatutthaabhibhāyatanesu dutiyavimokkho, vaṇṇābhibhāyatanesu tatiyavimokkho",
  "tika-abh08t0:1125_1": "ca abhibhavanappavattito saṅgahito, idha pana nippariyāyadesanattā vimokkhābhibhāyatanāni",
  "tika-abh08t0:1125_2": "asaṅkarato dassetuṃ vimokkhe vajjetvā abhibhāyatanāni kathitāni. Sabbāni ca vimokkhakiccāni",
  "tika-abh08t0:1125_3": "vimokkhadesanāya vuttāni, tadetaṃ “ajjhattaṃ rūpasaññī”ti sutte āgatassa abhibhāyatanadvayassa",
  "tika-abh08t0:1125_4": "abhidhamme avacanato “rūpī rūpāni passatī”tiādīnañca sabbavimokkhakiccasādhāraṇavacanabhāvato",
  "tika-abh08t0:1125_5": "vavatthānaṃ katanti viññāyati. Avassañcetaṃ eva sampaṭicchitabbaṃ, na sampaṭicchantehi",
  "tika-abh08t0:1125_6": "suttābhidhammapāṭhabhede aññaṃ kāraṇaṃ vattabbaṃ. Atha kimettha vattabbaṃ, nanu aṭṭhakathāyameva",
  "tika-abh08t0:1125_7": "“kasmā pana yathā suttante ‘ajjhattaṃ rūpasaññī eko bahiddhā rūpāni passati parittānī’tiādi",
  "tika-abh08t0:1125_8": "vuttaṃ, evaṃ avatvā idha catūsupi abhibhāyatanesu ajjhattaṃ arūpasaññitāva vuttā”ti",
  "tika-abh08t0:1125_9": "vatvā “ajjhattarūpānaṃ anabhibhavanīyato”ti kāraṇaṃ vuttanti? Na taṃ tassa kāraṇavacanaṃ,",
  "tika-abh08t0:1125_10": "atha kho katthaci “ajjhattaṃ rūpāni passatī”ti avatvā sabbattha yaṃ vuttaṃ “bahiddhā",
  "tika-abh08t0:1125_11": "rūpāni passatī”ti, tassa ca kāraṇavacanaṃ. Teneva hi tattha vā idha vā “bahiddhā",
  "tika-abh08t0:1125_12": "rūpāniyeva abhibhavitabbānī”ti tattheva vuttaṃ, anabhibhavanīyatā ca ajjhattarūpānaṃ",
  "tika-abh08t0:1125_13": "bahiddhā rūpāni viya avibhūtattā. Na hi suṭṭhu vibhūtabhāvamantarena ñāṇuttarānaṃ",
  "tika-abh08t0:1125_14": "ārammaṇābhibhavanaṃ sambhavatīti. Nanu ca aṭṭhakathāyaṃ pāṭhadvayavisesassa desanāvilāso",
  "tika-abh08t0:1125_15": "kāraṇabhāvena vuttoti? Saccaṃ vutto, so ca yathāvuttavavatthānavaseneva veditabbo.",
  "tika-abh08t0:1125_16": "Desanāvilāso hi nāma vineyyajjhāsayānurūpaṃ vijjamānasseva pariyāyassa vibhāvanaṃ,",
  "tika-abh08t0:1125_17": "na yassa kassacīti. Evaṃ tāva abhibhāyatanaṃ veditabbaṃ.",
  "tika-abh08t0:1126_0": "Tattha vimokkhoti paṭiladdhajjhānassa jhānaṃ samāpajjitukāmatāvasappavattajavanavīthisamanantarameva",
  "tika-abh08t0:1126_1": "pituaṅke vissaṭṭhaaṅgapaccaṅgassa viya dārakassa ārammaṇe nirāsaṅkameva hutvā paṭhamakappanā",
  "tika-abh08t0:1126_2": "viya ca lahuṃ avuṭṭhahitvā antamaso catupañcacittakkhaṇato anosakkitvā ārammaṇe abhirativasena",
  "tika-abh08t0:1126_3": "pavattassa vasibhāvappattassa jhānassetaṃ adhivacanaṃ. Tañhi kasiṇāyatanavasena vā",
  "tika-abh08t0:1126_4": "abhibhāyatanavasena vā uppannaṃ paccanīkadhammehi suṭṭhu vimuttattā, ārammaṇe adhimuttatāya",
  "tika-abh08t0:1126_5": "ca “vimokkho”ti vuccati. Vuttampi cetaṃ aṭṭhakathāyaṃ –",
  "tika-abh08t0:1127_0": "“Kenaṭṭhena pana vimokkho veditabboti? Adhimuccanaṭṭhena. Ko ayaṃ adhimuccanaṭṭho",
  "tika-abh08t0:1127_1": "nāma? Paccanīkadhammehi ca suṭṭhu vimuccanaṭṭho, ārammaṇe ca abhirativasena suṭṭhu adhimuccanaṭṭho”ti.",
  "tika-abh08t0:1128_0": "Yadi vasibhāvappattameva vimokkho, kathamassa ārammaṇacatukke parittatā pāḷiyaṃ vuttā.",
  "tika-abh08t0:1128_1": "Avasitāpattañhi jhānaṃ parittanti vuccatīti? Nāyaṃ doso, paripuṇṇavasibhāvappattaṃ",
  "tika-abh08t0:1128_2": "sandhāya aparipuṇṇavasibhāvappattassa parittabhāvena tattha adhippetattā, tasmā vasibhāvappattameva",
  "tika-abh08t0:1128_3": "jhānaṃ vimokkho nāma, na itaraṃ. Itaraṃ pana yadi kasiṇāyatanavasena uppannaṃ, kasiṇāyatanaṃ.",
  "tika-abh08t0:1128_4": "Atha abhibhāyatanavasena, abhibhāyatanamevāti. Keci pana “paṭhamaappanāto pacchimapacchimāya",
  "tika-abh08t0:1128_5": "paṭipakkhato suṭṭhu vimuttattā kasiṇāyatanavasena, abhibhāyatanavasena ca uppannaṃ",
  "tika-abh08t0:1128_6": "paṭhamakappanaṃ ṭhapetvā sesaṃ vimokkhoyevā”ti vadanti.",
  "tika-abh08t0:1129": "Taṃ panetaṃ gaṇanato tividhaṃ. Yathāha –",
  "tika-abh08t0:1130": "“Rūpī rūpāni passati, ajjhattaṃ arūpasaññī bahiddhā rūpāni passati, subhanteva adhimutto hotī”ti.",
  "tika-abh08t0:1131_0": "Tattha rūpīti ajjhattaṃ kesādīsu uppāditaṃ rūpajjhānaṃ rūpaṃ, tadassa atthīti rūpī.",
  "tika-abh08t0:1131_1": "Rūpāni passatīti bahiddhāpi nīlakasiṇādirūpāni jhānacakkhunā passati. Iminā ajjhattabahiddhavatthukesu",
  "tika-abh08t0:1131_2": "kasiṇesu jhānapaṭilābho dassito. Ajjhattaṃ arūpasaññīti ajjhattaṃ narūpasaññī, attano",
  "tika-abh08t0:1131_3": "kesādīsu anuppāditarūpāvacarajjhānoti attho. Iminā bahiddhā parikammaṃ katvā bahiddhāva",
  "tika-abh08t0:1131_4": "paṭiladdhajjhānatā dassitā. “Subha”nti iminā suvisuddhesu nīlādīsu vaṇṇakasiṇesu",
  "tika-abh08t0:1131_5": "jhānāni dassitāni. Tattha kiñcāpi antoappanāyaṃ “subha”nti ābhogo natthi, yo pana",
  "tika-abh08t0:1131_6": "suvisuddhaṃ subhakasiṇaṃ ārammaṇaṃ katvā viharati, so yasmā “subha”nti adhimuccanavasena",
  "tika-abh08t0:1131_7": "paṭhamajjhānaṃ upasampajjitvā viharati, tathā dutiyādīni, tasmā evaṃ desanā katāti.",
  "tika-abh08t0:1131_8": "Paṭisambhidāmagge pana “idha bhikkhu mettāsahagatena cetasā ekaṃ disaṃ pharitvā viharatī”tiādinā",
  "tika-abh08t0:1131_9": "brahmavihāravasena subhavimokkho vutto. Dhammasaṅgaṇiyaṃ pana brahmavihārānaṃ visuṃyeva",
  "tika-abh08t0:1131_10": "āgatattā taṃ nayaṃ paṭikkhipitvā sunīlakādivaseneva subhavimokkho aṭṭhakathāyaṃ anuññātoti",
  "tika-abh08t0:1131_11": "idhāpi tattha vuttanayeneva vavatthānaṃ katanti evaṃ tāva vimokkhajhānaṃ veditabbaṃ.",
  "tika-abh08t0:1132_0": "Yathānurūpanti hīnādianurūpaṃ. Paṭhamajjhānañhi hīnaṃ kappassa tatiyabhāgāyuke brahmapārisajje",
  "tika-abh08t0:1132_1": "upapattiṃ nipphādeti, majjhimaṃ upaḍḍhakappāyuke brahmapurohite, paṇītaṃ ekakappāyuke",
  "tika-abh08t0:1132_2": "mahābrahme. Tathā dutiyajjhānaṃ, tatiyajjhānañca hīnaṃ dvikappāyuke parittābhe, majjhimaṃ",
  "tika-abh08t0:1132_3": "catukappāyuke appamāṇābhe, paṇītaṃ aṭṭhakappāyuke ābhassare. Catutthajjhānaṃ hīnaṃ",
  "tika-abh08t0:1132_4": "soḷasakappāyuke parittāsubhe, majjhimaṃ dvattiṃsakappāyuke appamāṇasubhe, paṇītaṃ",
  "tika-abh08t0:1132_5": "catusaṭṭhikappāyuke subhakiṇhe. Pañcamajjhānaṃ pana tividhampi pañcakappasatāyuke",
  "tika-abh08t0:1132_6": "vehapphale upapattiṃ nipphādeti, tadeva titthiyehi saññāvirāgavasena bhāvitaṃ pañcakappasatāyukeyeva",
  "tika-abh08t0:1132_7": "asaññasatte. Anāgāmīhi pana puthujjanādikāle pacchāpi bhāvitaṃ saddhādiindriyādhimuttatānukkamena",
  "tika-abh08t0:1132_8": "yathākkamaṃ sahassadvisahassacatusahassaaṭṭhasahassasoḷasasahassakappāyukesu avihāatappāsudassāsudassīakaniṭṭhanāmakesu",
  "tika-abh08t0:1132_9": "pañcasuddhāvāsesu upapattiṃ nipphādetīti evametaṃ yathānurūpaṃ soḷasarūpāvacarabrahmalokūpapattinipphādakanti",
  "tika-abh08t0:1132_10": "āha “yathānurūpaṃ…pe… hotī”ti.",
  "tika-abh08t0:1133_0": "Yasmā pana rūpabhavepi pavattiyaṃ labhitabbā upabhogasampatti kāmāvacarasseva phalaṃ,",
  "tika-abh08t0:1133_1": "tasmā idha “bhavabhogasampattiṃ nipphādetī”ti avatvā upapattinipphādanameva vuttanti",
  "tika-abh08t0:1133_2": "daṭṭhabbaṃ. Ettha ca dutiyajjhānabhūmiṃ upādāya sabbattha paripuṇṇassa mahākappassa",
  "tika-abh08t0:1133_3": "vasena paricchedo daṭṭhabbo, paṭhamajjhānabhūmiyaṃ pana asaṅkhyeyyakappavasena. Na",
  "tika-abh08t0:1133_4": "hi tattha itaravasena paricchedo sambhavati ekakappepi avināsābhāvena mahākappassa",
  "tika-abh08t0:1133_5": "catutthabhāgeyeva tassa saṇṭhahanato.",
  "tika-abh08t0:1134": "Rūpāvacarakusalavaṇṇanā niṭṭhitā.",
  "tika-abh08t0:1135": "Arūpāvacarakusalavaṇṇanā",
  "tika-abh08t0:1136_0": "Idāni arūpāvacarakusalassa niddesāvakāso anuppattoti tanniddesatthamāha “sesesu panā”tiādi.",
  "tika-abh08t0:1136_1": "Ākāsakasiṇavajjitassa yassa kassaci kasiṇassa ugghāṭanato laddhamākāsaṃ kasiṇugghāṭimākāsaṃ.",
  "tika-abh08t0:1136_2": "Tattha pavattaṃ viññāṇanti ākāsānañcāyatanamāha. Tañhi dutiyāruppassa ārammaṇaṃ hoti.",
  "tika-abh08t0:1136_3": "Sabbasoti sabbākārena, rūpanimittadaṇḍādānasambhavadassanādinā sabbena rūpadhammesu,",
  "tika-abh08t0:1136_4": "pathavīkasiṇādirūpanimittesu tadārammaṇajjhānesu ca dosadassanākārena, tesu eva vā",
  "tika-abh08t0:1136_5": "rūpanimittesu nikantippahānaasamāpajjitukāmatādinā ākārenāti attho. Atha vā sabbasoti",
  "tika-abh08t0:1136_6": "sabbāsaṃ, kusalādibhedena anavasesānanti attho. Rūpasaññānanti saññāsīsena vuttarūpāvacarajjhānānañceva",
  "tika-abh08t0:1136_7": "tadārammaṇānañca. Rūpāvacarajjhānampi hi “rūpa”nti vuccati uttarapadalopena “rūpī",
  "tika-abh08t0:1136_8": "rūpāni passatī”tiādīsu viya. Tadārammaṇampi kasiṇarūpaṃ purimapadalopena “devena",
  "tika-abh08t0:1136_9": "dattoti, bahiddhā rūpāni passatī”tiādīsu viya, tasmā idha rūpe rūpajjhāne taṃsahagatasaññā",
  "tika-abh08t0:1136_10": "rūpasaññāti gahitā, saññāsīsena vuttarūpāvacarajjhānānametaṃ adhivacanaṃ. “Rūpa”nti",
  "tika-abh08t0:1136_11": "saññā assāti rūpasaññaṃ, rūpanāmavantanti attho. Taṃgahitena pathavīkasiṇādibhedassa",
  "tika-abh08t0:1136_12": "tadārammaṇassa cetaṃ nāmanti daṭṭhabbaṃ. “Rūpasaññāna”nti hi sarūpekasesavasena niddeso",
  "tika-abh08t0:1136_13": "kato. Samatikkamāti virāgā, nirodhā ca. Kiṃ vuttaṃ hoti? Etāsaṃ kusalavipākakiriyāvasena",
  "tika-abh08t0:1136_14": "pañcadasannaṃ jhānasaṅkhātānaṃ rūpasaññānaṃ, etesañca pathavīkasiṇādivasena navannaṃ",
  "tika-abh08t0:1136_15": "ārammaṇasaṅkhātānaṃ rūpasaññānaṃ anavasesānaṃ sabbākārena ca, tesu eva vā nikantippahānaasamāpajjitukāmatādinā",
  "tika-abh08t0:1136_16": "ākārena virāgā, nirodhā ca jigucchanato ceva tappaṭibandhachandarāgavikkhambhanato",
  "tika-abh08t0:1136_17": "ca nibbattaṃ ākāsānañcāyatanasaññāya sahagataṃ arūpāvacarakusalacittaṃ. Na hi sakkā",
  "tika-abh08t0:1136_18": "sabbaso anatikkantarūpasaññena taṃ nibbattetunti.",
  "tika-abh08t0:1137_0": "Na kevalaṃ etāsaṃyeva samatikkamanato idaṃ nibbattaṃ, atha kho paṭighasaññādīnamatthaṅgamāditopīti",
  "tika-abh08t0:1137_1": "āha “paṭighasaññāna”ntiādi. Tattha cakkhādīnaṃ vatthūnaṃ, rūpādīnañca ārammaṇānaṃ",
  "tika-abh08t0:1137_2": "paṭighātena aññamaññasamodhānasaṅkhātena paṭihananena uppannā saññā paṭighasaññā,",
  "tika-abh08t0:1137_3": "rūpasaññādidvipañcasaññānametaṃ adhivacanaṃ. Yathāha –",
  "tika-abh08t0:1138": "“Tattha katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā, imā vuccanti paṭighasaññāyo”ti.",
  "tika-abh08t0:1139_0": "Tāsaṃ kusalākusalavipākabhūtānaṃ atthaṅgamā pahānā asamuppādā appavattikaraṇenāti",
  "tika-abh08t0:1139_1": "vuttaṃ hoti. Nanu ca etā rūpāvacarajjhānasamāpannassāpi na santi. Na hi paṭhamajjhānādisamāpannakāle",
  "tika-abh08t0:1139_2": "pañcadvāravasena cittaṃ pavattatīti? Saccametaṃ, yathā pana “sukhassa ca pahānā dukkhassa",
  "tika-abh08t0:1139_3": "ca pahānā adukkhamasukhaṃ upekkhāsatipārisuddhiṃ catutthajjhānaṃ upasampajja viharatī”ti",
  "tika-abh08t0:1139_4": "ettha pasaṃsāvasena aññattha pahīnānampi sukhadukkhānaṃ catutthajjhāne, “sakkāyadiṭṭhivicikicchānaṃ",
  "tika-abh08t0:1139_5": "pahānā rāgadosamohānaṃ tanuttā sakadāgāmimaggaṃ upasampajja viharatī”ti ettha paṭhamamaggeyeva",
  "tika-abh08t0:1139_6": "pahīnānaṃ sakkāyadiṭṭhādīnaṃ dutiyamagge ca vacanaṃ, evameva imasmiṃ jhāne paṭipajjanakānaṃ",
  "tika-abh08t0:1139_7": "ussāhajananatthaṃ imassa jhānassa pasaṃsāvasena etāsaṃ ettha vacananti veditabbaṃ.",
  "tika-abh08t0:1139_8": "Atha vā kiñcāpi tā rūpāvacarasamāpannassāpi na santi, na pana pahīnattā na santi.",
  "tika-abh08t0:1139_9": "Kiñcarahi paccayābhāvena. Na hi rūpāvacarabhāvanā rūpavirāgāya saṃvattati, rūpāyattā",
  "tika-abh08t0:1139_10": "eva tāsaṃ pavattīti. Arūpabhāvanā pana rūpavirāgāya saṃvattati, tasmā “tā ettha pahīnā”ti",
  "tika-abh08t0:1139_11": "vattuṃ vaṭṭati. Tathā hi etāsaṃ ito pubbe appahīnattāyeva “paṭhamajjhānaṃ samāpannassa",
  "tika-abh08t0:1139_12": "saddo kaṇṭako”ti vutto bhagavatā. Idha ca pahīnattā eva arūpasamāpattīnaṃ āneñjābhisaṅkhāravacanādīhi,",
  "tika-abh08t0:1139_13": "“ye te santā vimokkhā atikkamma rūpe arūpā”tiādinā ca āneñjatā, santavimokkhatā ca vuttā.",
  "tika-abh08t0:1140": "Nānattasaññānanti nānatte gocare pavattānaṃ, nānattānaṃ vā saññānaṃ, vuttāvasesānaṃ catucattālīsakāmāvacarasaññānanti attho. Etā eva hi –",
  "tika-abh08t0:1141": "“Tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ, imā vuccanti nānattasaññāyo”ti –",
  "tika-abh08t0:1142_0": "Evaṃ vibhaṅge vibhajitvā vuttā. Tā pana yasmā rūpasaddādibhede nānatte nānāsabhāve",
  "tika-abh08t0:1142_1": "ārammaṇe pavattanti, yasmā ca aṭṭha kāmāvacarakusalasaññā, dvādasa akusalasaññā,",
  "tika-abh08t0:1142_2": "ekādasa kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti",
  "tika-abh08t0:1142_3": "evaṃ catucattālīsappabhedā nānāsabhāvā, aññamaññaṃ asadisā, tasmā “nānattasaññā”ti",
  "tika-abh08t0:1142_4": "vuccanti. Amanasikārāti sabbaso anāvajjanā asamannāhārā apaccavekkhaṇahetu javanapaṭipādakena",
  "tika-abh08t0:1142_5": "vā bhavaṅgacittassa anto akaraṇā ṭhapetvā kasiṇugghāṭimākāsaṃ nānārammaṇe cittassa",
  "tika-abh08t0:1142_6": "asaṅkharaṇatoti vuttaṃ hoti. Iminā hi nānattasaññāmanasikārahetūnaṃ rūpadhammānaṃ",
  "tika-abh08t0:1142_7": "samatikkamopi vutto, rūpajjhāne pana tadabhāvato “nānattasaññānaṃ amanasikārā”ti",
  "tika-abh08t0:1142_8": "na vuttaṃ. Atha samatikkamādīnaṃ kiṃ nānākaraṇanti? Vuccate – yasmā rūpasaññā, paṭighasaññā",
  "tika-abh08t0:1142_9": "ca iminā jhānena nibbattitabhavepi na vijjanti, arūpasaññāya bhāvanāya abhāve cutito",
  "tika-abh08t0:1142_10": "uddhaṃ uppattirahānaṃ rūpasaññāpaṭighasaññānaṃ yāva attano vipākuppatti, tāva anuppattidhammataṃ",
  "tika-abh08t0:1142_11": "āpādiyamānattā, pageva pana imaṃ jhānaṃ samāpannakāle, tasmā “samatikkamā, atthaṅgamā”ti",
  "tika-abh08t0:1142_12": "ubhayathāpi tāsaṃ abhāvoyeva dassito. Nānattasaññāsu pana yā tasmiṃ bhave na uppajjanti",
  "tika-abh08t0:1142_13": "ekantarūpanissitattā, tā anokāsatāya na uppajjanti, na arūpabhāvanāya nivāritattā,",
  "tika-abh08t0:1142_14": "anivāritattā ca kāci uppajjanti, tasmā tāsaṃ amanasikāro anāvajjanaṃ apaccavekkhaṇaṃ",
  "tika-abh08t0:1142_15": "javanapaṭipādakena vā bhavaṅgamanassa anto akaraṇaṃ appavesanaṃ vuttaṃ. Tatra pavattamānānampi",
  "tika-abh08t0:1142_16": "hi jhānaṃ samāpannassa tāsaṃ amanasikāroyeva itarathā jhānasamāpattiyā abhāvato.",
  "tika-abh08t0:1142_17": "Iti saṅkhepato “rūpasaññānaṃ samatikkamā”ti iminā sabbarūpāvacaradhammānaṃ pahānaṃ",
  "tika-abh08t0:1142_18": "vuttaṃ, “paṭighasaññānaṃ atthaṅgamā nānattasaññānaṃ amanasikārā”ti sabbesaṃ kāmāvacaracittacetasikānaṃ",
  "tika-abh08t0:1142_19": "pahānaṃ, amanasikāro ca vutto, tīhi panetehi samādhissa thirabhāvo kathitoti.",
  "tika-abh08t0:1143_0": "Ākāsānañcāyatanasaññāsahagatanti ettha pana nāssa antoti anantaṃ, anantaṃ ākāsaṃ",
  "tika-abh08t0:1143_1": "ākāsānantaṃ, kasiṇugghāṭimākāsaṃ, anantatā pana uppādavayantābhāvato anantamanasikāravasena",
  "tika-abh08t0:1143_2": "vā veditabbā. Na hi etassa uppādanto, vayanto vā paññāyati asabhāvadhammattā. Sabhāvadhammo",
  "tika-abh08t0:1143_3": "hi ahutvā sambhavanato, hutvā ca vinassanato uppādavayantaparicchinno, netaro. Na",
  "tika-abh08t0:1143_4": "ca panetaṃ manasi karonto yogāvacaro tassa paricchedasaṅkhātamantaṃ gaṇhāti, atha",
  "tika-abh08t0:1143_5": "kho rūpavivekamattasseva gahaṇena anantapharaṇākāreneva manasikāraṃ pavatteti, tasmā",
  "tika-abh08t0:1143_6": "uppādavayantavirahato manasikāravasena vā etamanantanti veditabbaṃ. “Anantākāsa”nti",
  "tika-abh08t0:1143_7": "ca vattabbe ananta-saddassa paranipātavasena “ākāsānanta”nti vuccati. Ākāsānantameva",
  "tika-abh08t0:1143_8": "ākāsānañcaṃ saṃyogaparassa ta-kārassa ca-kāraṃ katvā, tadeva āyatanaṃ sasampayuttadhammassa",
  "tika-abh08t0:1143_9": "jhānassa ārammaṇabhāvato adhiṭṭhānaṭṭhena devāyatanaṃ viyāti ākāsānañcāyatanaṃ, tasmiṃ",
  "tika-abh08t0:1143_10": "appanāpattā saññā ākāsānañcāyatanasaññā, tāya sahagataṃ viññāṇaṃ ākāsānañcāyatanasaññāsahagataṃ.",
  "tika-abh08t0:1143_11": "Atha vā ākāsānañcaṃ āyatanamassā sasampayuttadhammāya saññāyāti ākāsānañcāyatanā,",
  "tika-abh08t0:1143_12": "sāyeva saññā, tāya jhānaṃ sahagatanti ākāsānañcāyatanasaññāsahagataṃ.",
  "tika-abh08t0:1144_0": "Viññāṇa…pe… sahagatanti yadetaṃ paṭhamāruppaviññāṇaṃ, taṃsabhāvadhammattā uppādādiantavantampi",
  "tika-abh08t0:1144_1": "ārammaṇakaraṇavasena anantākāse pharaṇato attānaṃ ārabbha antassa aggahaṇavasena",
  "tika-abh08t0:1144_2": "pavattamanasikārato vā anantaṃ viññāṇanti viññāṇānantaṃ, “viññāṇānañca”nti vattabbe",
  "tika-abh08t0:1144_3": "viññāṇañca-saddo tadatthe nirūḷho ā-kāra na-kāralopoti vā katvā “viññāṇañca”micceva",
  "tika-abh08t0:1144_4": "vuttaṃ. Evañca katvā vakkhati –",
  "tika-abh08t0:1145": "“Viññāṇānantamiccevaṃ, vattabbaṃ panidaṃ siyā”ti.",
  "tika-abh08t0:1146": "Atha vā dutiyāruppaviññāṇena añcitabbaṃ ārammaṇavasena pāpuṇitabbanti viññāṇañcaṃ. Sesaṃ purimasadisameva.",
  "tika-abh08t0:1147_0": "Ākiñcaññā…pe… sahagatanti nāssa paṭhamāruppaviññāṇassa kiñcananti akiñcanaṃ, antamaso",
  "tika-abh08t0:1147_1": "bhaṅgamattampi avasiṭṭhaṃ natthīti vuttaṃ hoti. Sati hi bhaṅgamattepi tassa sakiñcanatā",
  "tika-abh08t0:1147_2": "siyā. Akiñcanassa bhāvo ākiñcaññaṃ, ākāsānañcāyatanaviññāṇābhāvassetaṃ adhivacanaṃ.",
  "tika-abh08t0:1147_3": "Sesaṃ vuttanayameva.",
  "tika-abh08t0:1148_0": "Nevasaññā…pe… sahagatanti heṭṭhimajhānesu viya oḷārikāya saññāya abhāvato nevassa",
  "tika-abh08t0:1148_1": "saññā atthīti nevasaññaṃ, sukhumāya ca saññāya atthitāya nāssa saññā natthīti nāsaññaṃ,",
  "tika-abh08t0:1148_2": "nevasaññañca taṃ nāsaññañceti nevasaññānāsaññaṃ, catutthāruppajjhānaṃ. Yadi evaṃ",
  "tika-abh08t0:1148_3": "“nevasaññanāsañña”nti vattabbaṃ? Saccametaṃ. Vacanasobhanatthaṃ pana dīghaṃ katvā",
  "tika-abh08t0:1148_4": "vuttaṃ. Atha vā nevassa saññā nāsaññāti evaṃ ekajjhaṃ bahubbīhisamāsavasena “nevasaññānāsañña”nti",
  "tika-abh08t0:1148_5": "vuttaṃ. Nevasaññānāsaññañca taṃ āyatanañca manāyatanadhammāyatanapariyāpannattāti",
  "tika-abh08t0:1148_6": "nevasaññānāsaññāyatanaṃ, tena sampayuttaṃ saññāsahagataṃ nevasaññānāsaññāyatanasaññāsahagataṃ.",
  "tika-abh08t0:1148_7": "Atha vā saññāyeva paṭusaññākiccakaraṇe asamatthatāya nevasaññā, uṇhodake tejodhātu",
  "tika-abh08t0:1148_8": "viya saṅkhārāvasesasukhumabhāvappattiyā nāsaññāti nevasaññānāsaññā, sā eva sesadhammānaṃ",
  "tika-abh08t0:1148_9": "nissayapaccayatāya, adhiṭṭhānaṭṭhena dhammāyatanapariyāpannatāya eva vā āyatananti",
  "tika-abh08t0:1148_10": "nevasaññānāsaññāyatanaṃ, nevasaññānāsaññāyatanabhūtāya saññāya sahagatanti nevasaññānāsaññāyatanasaññāsahagataṃ.",
  "tika-abh08t0:1149_0": "Yathānurūpaṃ…pe… nipphādakanti “paṭhamāruppabhūmiyā paṭhamaṃ, dutiyāruppabhūmiyā",
  "tika-abh08t0:1149_1": "dutiya”ntiādinā attano anurūpavasena catūsu arūpabhūmīsu upapattisādhakaṃ. Tāsu pana",
  "tika-abh08t0:1149_2": "paṭhamā vīsatisahassakappāyukā hoti, dutiyā cattālīsasahassakappāyukā, tatiyā saṭṭhisahassakappāyukā,",
  "tika-abh08t0:1149_3": "catutthā pana caturāsītisahassakappāyukāti veditabbaṃ.",
  "tika-abh08t0:1150": "Arūpāvacarakusalavaṇṇanā niṭṭhitā.",
  "tika-abh08t0:1151": "Lokuttarakusalavaṇṇanā",
  "tika-abh08t0:1152_0": "Evaṃ tividhampi lokiyakusalaṃ niddisitvā idāni lokuttarakusalaṃ niddisanto āha “itaraṃ",
  "tika-abh08t0:1152_1": "panā”tiādi. Lujjanapalujjanaṭṭhena loko, so tividho – saṅkhāraloko sattaloko bhājanalokoti.",
  "tika-abh08t0:1152_2": "Tato idaṃ uttaratīti lokuttaraṃ. Cattāropi hi maggā upādānakkhandhasaṅkhātasaṅkhāralokato",
  "tika-abh08t0:1152_3": "uttaranti anāsavabhāvena. Sattalokesu ca sotāpattimaggo anariyalokato uttarati, sakadāgāmimaggo",
  "tika-abh08t0:1152_4": "sotāpannalokato, anāgāmimaggo sakadāgāmilokato, arahattamaggo anāgāmilokato uttarati.",
  "tika-abh08t0:1152_5": "Bhājanalokesu pana paṭhamamaggo apāyalokato uttarati, sakadāgāmimaggo kāmalokekadesato,",
  "tika-abh08t0:1152_6": "anāgāmimaggo sakalakāmalokato, arahattamaggo rūpārūpalokato uttarati. Iti catubbidhampi",
  "tika-abh08t0:1152_7": "maggacittaṃ tividhalokato uttaratīti lokuttaraṃ, kucchitasalanādito pana kusalaṃ,",
  "tika-abh08t0:1152_8": "cintanādito cittañcāti lokuttarakusalacittaṃ. Phalaṃ pana lokato uttiṇṇattā lokuttaraṃ,",
  "tika-abh08t0:1152_9": "ubhayampi vā saha nibbānena upādānakkhandhasaṅkhātalokato uttaraṃ visiṭṭhataranti",
  "tika-abh08t0:1152_10": "lokuttaraṃ. Yathāha “yāvatā, bhikkhave, dhammā saṅkhatā vā asaṅkhatā vā, virāgo tesaṃ",
  "tika-abh08t0:1152_11": "dhammānaṃ aggamakkhāyatī”ti.",
  "tika-abh08t0:1153_0": "Niyatāniyatavatthukabhedatoti sotāpattimaggassa paratoghosapaccayena vinā anuppajjanato",
  "tika-abh08t0:1153_1": "arūpabhave sambhavo natthīti taṃ niyatavatthukaṃ, itaraṃ pana sattavidhampi paratoghosaṃ",
  "tika-abh08t0:1153_2": "vināpi vipassanābaleneva nipphajjanato tatthāpi sambhavatīti aniyatavatthukaṃ.",
  "tika-abh08t0:1154_0": "Tīhi…pe… tividhanti lokuttaravimokkhānaṃ dvārabhāvato vimokkhamukhasaṅkhātāhi suññatānupassanādīhi",
  "tika-abh08t0:1154_1": "tīhi vuṭṭhānagāminivipassanāhi pattabbato idaṃ lokuttarakusalaṃ tividhaṃ suññataṃ",
  "tika-abh08t0:1154_2": "animittaṃ appaṇihitanti. Katame pana te lokuttaravimokkhāti? Nava lokuttaradhammā.",
  "tika-abh08t0:1154_3": "Yathāha “cattāro ca ariyamaggā cattāri ca sāmaññaphalāni nibbānañca, ayaṃ anāsavo",
  "tika-abh08t0:1154_4": "vimokkho”ti. Imāni hi saṃkilesadhammehi suṭṭhu vimuttattā vimokkhā nāma. Tāni pana",
  "tika-abh08t0:1154_5": "paccekaṃ suññato vimokkho, animitto vimokkho, appaṇihito vimokkhoti tividhāni. Yathāha",
  "tika-abh08t0:1154_6": "“tayome, bhikkhave, vimokkhā – suññato vimokkho, animitto vimokkho, appaṇihito vimokkho”ti.",
  "tika-abh08t0:1154_7": "Idha pana kusalādhikārattā catumaggasaṅkhātāyeva lokuttaradhammā adhippetā.",
  "tika-abh08t0:1155_0": "Suññatādināmalābho ca nesaṃ āgamanato, saguṇato, ārammaṇato ca veditabbo. Tathā hi",
  "tika-abh08t0:1155_1": "āgacchati maggo, phalañca etenāti āgamanaṃ. Tañhi duvidhaṃ maggāgamanaṃ, phalāgamanañca.",
  "tika-abh08t0:1155_2": "Tesu vuṭṭhānagāminivipassanā maggāgamanaṃ, ariyamaggo phalāgamanaṃ. Tattha maggassa",
  "tika-abh08t0:1155_3": "āgataṭṭhāne maggāgamanaṃ gahetabbaṃ, phalassa āgataṭṭhāne phalāgamanaṃ. Idha pana",
  "tika-abh08t0:1155_4": "maggassa āgatattā maggāgamanaṃ gahitanti. Tato āgamanato. Saguṇatoti sabhāvato. Ārammaṇatoti ārammaṇadhammato.",
  "tika-abh08t0:1156_0": "Yo hi sabbasaṅkhārānaṃ anattalakkhaṇapaṭivedhavasappavattāya anattānupassanāya vasena",
  "tika-abh08t0:1156_1": "maggaṃ paṭilabhati, tassa sā anupassanā asuññattakarānaṃ attābhinivesapaccayānaṃ",
  "tika-abh08t0:1156_2": "diṭṭhekaṭṭhakilesānaṃ vikkhambhitabhāvena tebhūmakadhammānaṃ attasuññatāya yāthāvato",
  "tika-abh08t0:1156_3": "gahaṇato suññatānupassanā nāma hoti. Tāya pana paṭiladdhamaggo suññatāya āgatattā",
  "tika-abh08t0:1156_4": "suññato nāma. Tenāha “anattato manasikaronto suññatavimokkhena vimuccatī”ti.",
  "tika-abh08t0:1157_0": "Yo pana sabbasaṅkhārānaṃ aniccalakkhaṇapaṭivedhavasappavattāya aniccānupassanāya",
  "tika-abh08t0:1157_1": "maggaṃ paṭilabhati, tassa sā anupassanā niccanimittādigāhakarānaṃ kilesānaṃ vikkhambhitattā",
  "tika-abh08t0:1157_2": "dhuvabhāvūpaṭṭhānasaṅkhātaniccanimittādino aggahaṇato animittānupassanā nāma. Tāya",
  "tika-abh08t0:1157_3": "pana laddhamaggo animittāya āgatattā animitto nāma. Tenāha “aniccato manasikaronto",
  "tika-abh08t0:1157_4": "animittavimokkhena vimuccatī”ti.",
  "tika-abh08t0:1158_0": "Yo pana sabbasaṅkhārānaṃ dukkhalakkhaṇapaṭivedhavasappavattāya dukkhānupassanāya",
  "tika-abh08t0:1158_1": "vasena maggaṃ paṭilabhati, tassa sā anupassanā taṇhāpaṇidhānassa vikkhambhanena paṇidhivirahitattā",
  "tika-abh08t0:1158_2": "appaṇihitānupassanā nāma. Tāya pana laddhamaggo appaṇihitāya āgatattā appaṇihito",
  "tika-abh08t0:1158_3": "nāma. Tenāha “dukkhato manasikaronto appaṇihitavimokkhena vimuccatī”ti. Ayaṃ tāvassa",
  "tika-abh08t0:1158_4": "āgamanavasena nāmalābho.",
  "tika-abh08t0:1159_0": "Attano pana rāgādīhi suññatattā, niccanimittādivirahitattā, taṇhāpaṇidhiabhāvato",
  "tika-abh08t0:1159_1": "ca saguṇato, rāgādisuññasseva, niccanimittādivirahitassa, paṇidhivippamuttassa ca",
  "tika-abh08t0:1159_2": "nibbānassa ārammaṇakaraṇato ārammaṇato ca suññatādivimokkho nāma hotīti evamassa",
  "tika-abh08t0:1159_3": "saguṇārammaṇehi nāmalābho daṭṭhabbo. So ca kho suttantapariyāyeneva, no abhidhammapariyāyena.",
  "tika-abh08t0:1159_4": "Suttantakathā hi pariyāyadesanā, itarā nippariyāyadesanā, tasmā saguṇārammaṇato nāmassa",
  "tika-abh08t0:1159_5": "sabbasādhāraṇabhāvena avavatthānakarattā pariyāyabhāvato suttantapariyāyeneva lābho,",
  "tika-abh08t0:1159_6": "āgamanato pana abhidhammapariyāyenapi vavatthānakarabhāvena nippariyāyattā. Teneva",
  "tika-abh08t0:1159_7": "hi ācariyena “tīhi vimokkhamukhehi pattabbato tividha”nti vimokkhamukhameva dhuraṃ",
  "tika-abh08t0:1159_8": "katvā vuttaṃ, na “suññatādināmato tividha”nti. Animittanāmaṃ panettha āgamanatopi",
  "tika-abh08t0:1159_9": "suttantapariyāyeneva labbhati abhidhamme maggaṃ pati animittanāmassa anuddhatattā.",
  "tika-abh08t0:1159_10": "Anuddhaṭattaṃ pana na anuddharitabbatāmattena, atha kho nippariyāyato tassa magge",
  "tika-abh08t0:1159_11": "alabbhanato. Kiñcāpi hi ayaṃ vipassanā niccanimittaṃ ugghāṭentī pavattati, saṅkhāranimittassa",
  "tika-abh08t0:1159_12": "pana anissajjanato na nippariyāyato animittanāmaṃ labhati. Yaṃ panetaṃ sutte –",
  "tika-abh08t0:1160": "“Animittañca bhāvehi, mānānusayamujjaha;",
  "tika-abh08t0:1161": "Tato mānābhisamayā, upasanto carissasī”ti. –",
  "tika-abh08t0:1162_0": "Maggassa animittabhāvavacanaṃ, taṃ yathāvuttapariyāyavasena labbhamānaṃ gahetvā vuttaṃ.",
  "tika-abh08t0:1162_1": "Abhidhamme pana yā sayampi nippariyāyato animittanāmaṃ na labhati, sā kathaṃ maggassa",
  "tika-abh08t0:1162_2": "taṃ dadeyyāti maggassa animittanāmaṃ na uddhaṭaṃ. Yadi evaṃ suññatanāmenapi idaṃ",
  "tika-abh08t0:1162_3": "samānaṃ. Anattānupassanāpi hi kiñcāpi puggalasuññataṃ gaṇhāti, dhammasuññataṃ pana",
  "tika-abh08t0:1162_4": "na gaṇhātīti sayaṃ nippariyāyena suññatānupassanā nāma na hotīti suññatanāmampi maggassa",
  "tika-abh08t0:1162_5": "na dadeyya. Atha puggalasuññatāggahaṇamattena sayaṃ suññatānupassanā hutvā maggassa",
  "tika-abh08t0:1162_6": "taṃ dadeyya, aniccānupassanāpi saṅkhāranimittassa gahaṇepi niccanimittādiugghāṭanato",
  "tika-abh08t0:1162_7": "sayaṃ animittānupassanā hutvā maggassa animittanāmaṃ dadeyyāti? Na idamevaṃ, niccādinimittugghāṭanena",
  "tika-abh08t0:1162_8": "animittabhāvassa nippariyāyena magge alabbhanato niccādinimittugghāṭanassapi pariyāyabhāvato.",
  "tika-abh08t0:1162_9": "Nanu idampi sabbattha samānaṃ. Suññataappaṇihitabhāvopi hi nippariyāyena amagge na",
  "tika-abh08t0:1162_10": "labbhati puggalasuññataggahaṇassa, paṇidhisosanassa ca ujukaṃ maggeneva nipphajjanato,",
  "tika-abh08t0:1162_11": "tasmā suññatānupassanāpi appaṇihitānupassanāpi pariyāyeneva taṃ taṃ nāmaṃ labhantīti",
  "tika-abh08t0:1162_12": "maggassa nippariyāyato nāmaṃ na dentīti? Na, tato laddhaariyamaggassa nippariyāyato",
  "tika-abh08t0:1162_13": "sampayuttadhammavaseneva suññataappaṇihitanāmasambhavato. Kathaṃ? Ṭhapetvā buddhuppādaṃ",
  "tika-abh08t0:1162_14": "sarabhaṅgasatthārādikālepi dubbijānīyabhāvena sukhumassa anattalakkhaṇassa paññāya",
  "tika-abh08t0:1162_15": "eva gocarabhāvato anattānupassanāya anupassanato maggakkhaṇe paññindriyaṃ adhimattaṃ",
  "tika-abh08t0:1162_16": "hoti. Yathāha – “anattato manasikaroto paññindriyaṃ adhimattaṃ hotī”ti.",
  "tika-abh08t0:1163_0": "Tañca pana sayaṃ attābhinivesasamugghāṭanato, ariyamaggapariyāpannattā ca nippariyāyatova",
  "tika-abh08t0:1163_1": "suññatanāmaṃ labhati. Dukkhānupassanāya samādhivipaccanīkassa paṇidhisaṅkhātarāgassa",
  "tika-abh08t0:1163_2": "sosanato tassā vasena anupassantassa maggakkhaṇe samādhindriyaṃ adhimattaṃ hoti.",
  "tika-abh08t0:1163_3": "Yathāha – “dukkhato manasikaroto samādhindriyaṃ adhimattaṃ hotī”ti. Tañca pana sayaṃ",
  "tika-abh08t0:1163_4": "paṇidhisosanato, ariyamaggapariyāpannattā ca nippariyāyatova appaṇihitanāmaṃ labhati.",
  "tika-abh08t0:1163_5": "Sabbasaṅkhārānaṃ pana aniccabhāvaṃ āgamanato sutvā pacchā sayaṃ paccakkhato passato",
  "tika-abh08t0:1163_6": "“aniccameva vata so bhagavā ‘anicca’nti āhā”ti bhagavati saddhābāhullapaṭilābhato",
  "tika-abh08t0:1163_7": "aniccānupassanāya manasikaroto maggakkhaṇe saddhindriyaṃ adhimattaṃ hoti. Yathāha",
  "tika-abh08t0:1163_8": "– “aniccato manasikaroto saddhindriyaṃ adhimattaṃ hotī”ti. Taṃ pana sayaṃ saṅkhāranimittato",
  "tika-abh08t0:1163_9": "vuṭṭhahantampi ariyamaggapariyāpannaṃ na hotīti nippariyāyato animittanāmaṃ na labhati,",
  "tika-abh08t0:1163_10": "tasmā yathā kāyakammādhikaṃ cittaṃ “kāyakamma”nti vuccati, evaṃ suññatasaṅkhātapaññindriyādhimatto",
  "tika-abh08t0:1163_11": "maggo suññatanāmaṃ labhati, appaṇihitasaṅkhātasamādhindriyādhimatto appaṇihitanāmaṃ,",
  "tika-abh08t0:1163_12": "saddhindriyādhimatto pana saddhāya animittanāmālābhato sayampi taṃ na labhati. Yadi",
  "tika-abh08t0:1163_13": "sampayuttadhammavasena suññatādināmālābho, atha kathaṃ “āgamanato”ti vuttaṃ? Saccaṃ,",
  "tika-abh08t0:1163_14": "āgamanato adhimattassa pana indriyassa vasena laddhanāmampi āgamanatova laddhaṃ hoti.",
  "tika-abh08t0:1164_0": "Atha vā abhidhammapariyāyenapi suññatabhāvo nāma puggalasuññatāyevāti puggalasuññataggāhitāya",
  "tika-abh08t0:1164_1": "anattānupassanāya suññatanāmaṃ nippariyāyatova labbhati. Paṇidhi nāma rāgādikā evāti",
  "tika-abh08t0:1164_2": "rāgādisositāya dukkhānupassanāya appaṇihitanāmampi nippariyāyatova labbhati.",
  "tika-abh08t0:1165_0": "Nimittanti pana ṭhapetvā suttantapariyāyaṃ abhidhammapariyāyena saṅkhāranimittaṃ",
  "tika-abh08t0:1165_1": "hotīti saṅkhāranimittaggāhitāya aniccānupassanāya animittanāmaṃ nippariyāyato na",
  "tika-abh08t0:1165_2": "labbhati, tasmā nippariyāyato suññataappaṇihitanāmikānaṃ anattadukkhānupassanānaṃ",
  "tika-abh08t0:1165_3": "vasena paṭiladdhamaggo āgamanato suññataappaṇihitanāmaṃ labhati, animittanāmaṃ pana",
  "tika-abh08t0:1165_4": "pariyāyatova labhati. Tena vuttaṃ – “animittanāmaṃ panettha āgamanatopi suttantapariyāyeneva",
  "tika-abh08t0:1165_5": "labbhati abhidhamme maggaṃ pati animittanāmassa anuddhaṭattā”ti. Iti imesaṃ tiṇṇaṃ",
  "tika-abh08t0:1165_6": "vimokkhānaṃ pavesanadvārabhāvato suññatānupassanādināmikā anattānupassanādikā tisso",
  "tika-abh08t0:1165_7": "anukkamena balavabhāvaṃ patvā vuṭṭhānagāminivipassanābhūtā tīṇi vimokkhamukhānīti",
  "tika-abh08t0:1165_8": "veditabbāni. Vuttañhetaṃ –",
  "tika-abh08t0:1166_0": "“Tīṇi kho panimāni vimokkhamukhāni lokaniyyānāya saṃvattanti, sabbasaṅkhāre paricchedaparivaṭumato",
  "tika-abh08t0:1166_1": "samanupassanatāya animittāya ca dhātuyā cittasampakkhandanatāya, sabbasaṅkhāresu",
  "tika-abh08t0:1166_2": "manosamuttejanatāya appaṇihitāya ca dhātuyā cittasampakkhandanatāya, sabbadhamme",
  "tika-abh08t0:1166_3": "parato samanupassanatāya suññatāya ca dhātuyā cittasampakkhandanatāya, imāni tīṇi",
  "tika-abh08t0:1166_4": "vimokkhamukhāni lokaniyyānāya saṃvattantī”ti.",
  "tika-abh08t0:1167_0": "Ettha hi paricchedaparivaṭumatoti udayabbayavasena paricchedato ceva parivaṭumato",
  "tika-abh08t0:1167_1": "ca. Aniccānupassanā hi “udayato pubbe saṅkhārā natthī”ti paricchinditvā tesaṃ gatiṃ",
  "tika-abh08t0:1167_2": "samannesamānā vayato paraṃ na gacchanti, ettheva antaradhāyantīti parivaṭumato pariyantato",
  "tika-abh08t0:1167_3": "samanupassati. Samanupassanatāyāti sammadeva anupassanatāya saṃvattantīti sambandho.",
  "tika-abh08t0:1167_4": "Manosamuttejanatāyāti cittasaṃvejanatāya. Dukkhānupassanena hi saṅkhāresu cittaṃ",
  "tika-abh08t0:1167_5": "saṃvijjati. Parato samanupassanatāyāti “nāhaṃ, na mama”nti evaṃ anattato samanupassanatāya.",
  "tika-abh08t0:1167_6": "Iti imāni tīṇi padāni aniccānupassanādīnaṃ tiṇṇaṃ vasena vuttānīti veditabbāni. Teneva",
  "tika-abh08t0:1167_7": "ca tadanantare pañhāvissajjane –",
  "tika-abh08t0:1168": "“Aniccato manasikaroto khayato saṅkhārā upaṭṭhahanti, dukkhato manasikaroto bhayato saṅkhārā upaṭṭhahanti, anattato manasikaroto suññato saṅkhārā upaṭṭhahantī”ti –",
  "tika-abh08t0:1169_0": "Vuttaṃ. Nanu cettha abhidhammāvatārassa bhāsamānattā abhidhammapariyāyeneva vimokkhamukhāni",
  "tika-abh08t0:1169_1": "ca vavatthapetuṃ yuttanti? Saccaṃ, aniccānupassanāyapi pana maggavuṭṭhānaṃ hotīti",
  "tika-abh08t0:1169_2": "pakāsanatthaṃ suttantapariyāyenapi ekaṃ vavatthānaṃ kataṃ, tathā vuṭṭhito pana maggo",
  "tika-abh08t0:1169_3": "abhidhammapariyāyena suddhikapaṭipadāyameva saṅgayhatīti daṭṭhabbaṃ.",
  "tika-abh08t0:1170_0": "Catumaggayogabhedatoti sotāpattiādīhi catūhi ariyamaggehi sampayogappabhedato. Ariyamaggānaṃ",
  "tika-abh08t0:1170_1": "pana sammādiṭṭhādiaṭṭhaṅgasabhāvattā, tesañca sabbalokuttare atthitāya bhaṅgavasena",
  "tika-abh08t0:1170_2": "abhedepi indriyānaṃ apāṭavapāṭavataratamabhāvena sacchikiriyāvisesato kilesānaṃ pahānabhedo",
  "tika-abh08t0:1170_3": "hotīti taṃvasena catubbidhatā daṭṭhabbā. Tenevāha “sakkāyadiṭṭhivicikicchā”tiādi.",
  "tika-abh08t0:1170_4": "Sati vijjamāne pañcakkhandhasaṅkhāte kāye diṭṭhi sakkāyadiṭṭhi, sayaṃ vā tattha sati",
  "tika-abh08t0:1170_5": "diṭṭhi sakkāyadiṭṭhi, pañcasu khandhesu attattaniyābhinivesavasena pavattāya micchādiṭṭhiyā",
  "tika-abh08t0:1170_6": "etaṃ adhivacanaṃ. Sā pana ekekasmiṃ khandhe catudhā abhinivesanavasena vīsatividhā",
  "tika-abh08t0:1170_7": "hoti. Tathā hi koci rūpaṃ attato samanupassati “yaṃ rūpaṃ, so attā, yo attā, taṃ",
  "tika-abh08t0:1170_8": "rūpaṃ, yathā dīpassa vaṇṇoyeva acci, acciyeva vaṇṇo”ti. Rūpavantaṃ vā attānaṃ samanupassati,",
  "tika-abh08t0:1170_9": "chāyāvantaṃ viya rukkhaṃ. Attani vā rūpaṃ, pupphe viya gandhaṃ. Rūpasmiṃ vā attānaṃ,",
  "tika-abh08t0:1170_10": "samugge viya maṇi. Evaṃ vedanādīsupi “vedanaṃ attato samanupassatī”tiādinā yojetabbaṃ.",
  "tika-abh08t0:1170_11": "Tattha yo pañcavidho abyatirittaattābhiniveso, sā ucchedadiṭṭhi. Yo pana pannarasavidho",
  "tika-abh08t0:1170_12": "byatirittaattābhiniveso, sā sassatadiṭṭhīti veditabbaṃ.",
  "tika-abh08t0:1171": "Sabhāvaṃ vicinanto tāya kicchati kilamatīti vicikicchā, tikicchituṃ dukkaratāya vā vigatā cikicchā ñāṇapatikāro imissāti vicikicchā. Sā pana –",
  "tika-abh08t0:1172": "“Satthari kaṅkhati vicikicchati, dhamme, saṅghe, sikkhāya, pubbante, aparante, pubbantāparante, idappaccayatāpaṭiccasamuppannesu dhammesu kaṅkhati vicikicchatī”ti –",
  "tika-abh08t0:1173": "Evaṃ buddhādīsu kaṅkhāvasena aṭṭhavatthukā,",
  "tika-abh08t0:1174_0": "“Ahosiṃ nu kho ahamatītamaddhānaṃ, na nu kho ahosiṃ, kiṃ nu kho ahosiṃ, kathaṃ nu",
  "tika-abh08t0:1174_1": "kho ahosiṃ, kiṃ hutvā kiṃ ahosiṃ nu kho ahamatītamaddhānaṃ, bhavissāmi nu kho ahamanāgatamaddhānaṃ,",
  "tika-abh08t0:1174_2": "na nu kho bhavissāmi, kiṃ nu kho bhavissāmi, kathaṃ nu kho bhavissāmi, kiṃ hutvā",
  "tika-abh08t0:1174_3": "kiṃ bhavissāmi nu kho ahamanāgatamaddhānaṃ, etarahi vā pana paccuppannamaddhānaṃ",
  "tika-abh08t0:1174_4": "ajjhattaṃ kathaṃkathī hoti, ahaṃ nu khosmi, no nu khosmi, kiṃ nu khosmi, kathaṃ nu",
  "tika-abh08t0:1174_5": "khosmi, ayaṃ nu kho satto kuto āgato, so kuhiṃ gāmī bhavissatī”ti –",
  "tika-abh08t0:1175": "Evaṃ pubbantādayo ārabbha pavattivasena soḷasavatthukā ca niddiṭṭhā.",
  "tika-abh08t0:1176_0": "Tattha satthari kaṅkhanto tassa rūpakāyadhammakāyānaṃ vijjamānataṃ, avijjamānatañca",
  "tika-abh08t0:1176_1": "kaṅkhati, dhamme kaṅkhanto tassa svākkhātadvākkhātabhāve kaṅkhati, saṅghe kaṅkhanto",
  "tika-abh08t0:1176_2": "tassa suppaṭipannavippaṭipannatādibhāve kaṅkhati, sikkhāya kaṅkhanto tassā supaññattaduppaññattabhāvaṃ",
  "tika-abh08t0:1176_3": "kaṅkhati, pubbante kaṅkhanto sassatākāraṃ, adhiccasamuppattiākārañca nissāya atīte",
  "tika-abh08t0:1176_4": "attano vijjamānataṃ, avijjamānatañca kaṅkhati, aparante kaṅkhanto sassatākāraṃ, ucchedākārañca",
  "tika-abh08t0:1176_5": "nissāya anāgate attano uppattiṃ, anuppattiñca kaṅkhati, pubbantāparante kaṅkhanto",
  "tika-abh08t0:1176_6": "paccuppanne attano atthibhāvaṃ, natthibhāvañca kaṅkhati. Paccuppanno hi addhā pubbabhāgāparabhāgakoṭṭhāsavantatāya",
  "tika-abh08t0:1176_7": "“pubbantāparanto”ti vuccati, yuttaṃ pana taṃ ārabbha kaṅkhājanananti? Yuttaṃ, ayuttanti",
  "tika-abh08t0:1176_8": "kā ettha cintā. Ummattako viya hi bālaputhujjano. Tasmā so yaṃ kiñci kaṅkhatiyeva.",
  "tika-abh08t0:1176_9": "Teneva ca soḷasavatthukavicikicchāniddese “etarahi vā panā”tiādi vuttaṃ. Ācariyā",
  "tika-abh08t0:1176_10": "pana “pubbantāparantoti atītānāgate ekajjhaṃ gahetvā tadubhayamārabbha kaṅkhanto",
  "tika-abh08t0:1176_11": "pubbantāparante kaṅkhatī”tipi vadanti. Idappaccayatāpaṭiccasamuppannesu dhammesu",
  "tika-abh08t0:1176_12": "kaṅkhanto pana avijjādīnaṃ paccayānaṃ, saṅkhārādīnañca paccayuppannānaṃ hetuhetusamuppannabhāvassa",
  "tika-abh08t0:1176_13": "sabbhāvāsabbhāvaṃ kaṅkhatīti evaṃ tāva aṭṭhavatthukakaṅkhāya pavatti veditabbā.",
  "tika-abh08t0:1177_0": "Soḷasavatthukā pana “ahosiṃ nu kho…pe… na nu kho ahosi”nti kaṅkhanto vuttanayeneva",
  "tika-abh08t0:1177_1": "atīte attano vijjamānāvijjamānataṃ kaṅkhati. Kiṃ nu kho ahosinti jātiliṅgupapattiyo",
  "tika-abh08t0:1177_2": "nissāya “khattiyo nu kho ahosiṃ, brāhmaṇādīsu gahaṭṭhādīsu devādīsu aññataro nu kho”ti",
  "tika-abh08t0:1177_3": "kaṅkhati. Kathaṃ nu khoti saṇṭhānākāraṃ nissāya “dīgho nu kho ahosiṃ, rassaodātakāḷādīnañca",
  "tika-abh08t0:1177_4": "aññataro”ti kaṅkhati. Issaranimmānādīni nissāya “kena nu kho pakārena ahosi”nti nibbattanākārato",
  "tika-abh08t0:1177_5": "kaṅkhatīti vadanti. Kiṃ hutvā kiṃ ahosinti jātiādīni nissāya “khattiyo hutvā nu kho",
  "tika-abh08t0:1177_6": "brāhmaṇo ahosiṃ…pe… devo hutvā nu kho manusso ahosi”nti attano aparāparaṃ pavattiṃ",
  "tika-abh08t0:1177_7": "kaṅkhati. Bhavissāmi nu kho, na nu khoti heṭṭhā vuttanayeneva anāgate attano vijjamānāvijjamānataṃ",
  "tika-abh08t0:1177_8": "kaṅkhati. “Kiṃ nu kho bhavissāmī”tiādi vuttanayameva. Ahaṃ nu khosmi, na nu khosmīti",
  "tika-abh08t0:1177_9": "idāni attano atthibhāvaṃ, natthibhāvañca kaṅkhati. Tattha kāraṇaṃ vuttameva. Kiṃ",
  "tika-abh08t0:1177_10": "nu khosmīti khattiyādikova samāno attano khattiyādibhāvaṃ kaṅkhati. Eseva nayo sesesupi.",
  "tika-abh08t0:1177_11": "Kathaṃ nu khosmīti “abbhantare jīvo nāma atthī”ti gahetvā tassa dīghādibhāvaṃ kaṅkhati.",
  "tika-abh08t0:1177_12": "Paccuppannaṃ pana attano sarīrasaṇṭhānaṃ ajānanto nāma natthi. Kuto āgato, kuhiṃ",
  "tika-abh08t0:1177_13": "gāmī bhavissatīti attabhāvassa āgatagataṭṭhānāni kaṅkhatīti veditabbaṃ.",
  "tika-abh08t0:1178_0": "Sīlañca vatañca sīlabbataṃ, tattha gosīlādiasuddhimaggo samādānavasena sīlaṃ, avītikkamavasena",
  "tika-abh08t0:1178_1": "vataṃ. Ubhayathāpi vā sīlaṃ, tapokammabhāvena gahitattā vataṃ. Gavādipakatibhāvato",
  "tika-abh08t0:1178_2": "attano vā gavādibhāvādhiṭṭhānaṃ sīlaṃ, “gacchanto bhakkheti, tiṭṭhanto muttetī”tiādinā",
  "tika-abh08t0:1178_3": "gavādikiriyāya karaṇaṃ vataṃ. Taṃtaṃakiccasammasato vā nivatti sīlaṃ, taṃsamādānavato",
  "tika-abh08t0:1178_4": "vesabhojanakiccacaraṇādivisesapaṭipatti vataṃ. Sabhāvaṃ atikkamma parato āmasanaṃ",
  "tika-abh08t0:1178_5": "gahaṇanti parāmāso, sīlabbatassa parāmāso sīlabbataparāmāso. Ito bahiddhā samaṇabrāhmaṇānaṃ",
  "tika-abh08t0:1178_6": "sīlena suddhi, vatena suddhi, sīlabbatena suddhīti evaṃ asuddhimagge “suddhimaggo”ti",
  "tika-abh08t0:1178_7": "pavattassa micchābhinivesassetaṃ adhivacanaṃ. Sakkāyadiṭṭhi ca vicikicchā ca sīlabbataparāmāso",
  "tika-abh08t0:1178_8": "cāti sakkāya…pe… parāmāso, teyeva kammavipākesu, vaṭṭasmiṃ vā satte saṃyojenti bandhantīti",
  "tika-abh08t0:1178_9": "saṃyojanāni, tesaṃ diṭṭhivisuddhiādīhi tadaṅgavasena pahīnānaṃ anuppattidhammatāpādanena",
  "tika-abh08t0:1178_10": "accantasamucchedappahānaṃ karotīti sakkā…pe…ppahānakaraṃ.",
  "tika-abh08t0:1179_0": "Nibbānaṃ pati savanato sandanato soto vuccati ariyo aṭṭhaṅgikamaggo, tassa ādito",
  "tika-abh08t0:1179_1": "pajjanaṃ sotāpatti, nibbānaṃ maggati, nibbānatthikehi maggīyati, kilese mārento gacchatīti",
  "tika-abh08t0:1179_2": "vā maggo, sotāpatti eva maggo sotāpattimaggo. Atha vā sotaṃ ādito pajjati adhigacchatīti",
  "tika-abh08t0:1179_3": "sotāpatti, paṭhamo ariyapuggalo, tassa maggo sotāpattimaggo, sammādiṭṭhiādīni aṭṭhaṅgāni,",
  "tika-abh08t0:1179_4": "tena sampayuttaṃ cittaṃ sotāpattimaggacittaṃ.",
  "tika-abh08t0:1180_0": "Rajjati abhisajjatīti rāgo, so idha pañcakāmavisayā, kāmabhavavisayā ca taṇhā. Dussatīti",
  "tika-abh08t0:1180_1": "doso, dasavidhaāghātavatthupadaṭṭhāno byāpādo. Muyhatīti moho, dukkhādīsu aṭṭhasu",
  "tika-abh08t0:1180_2": "aññāṇaṃ. Etesaṃ kilesānaṃ tanuttaṃ tanubhāvaṃ karotīti rāga…pe… tanuttakaraṃ. Tattha",
  "tika-abh08t0:1180_3": "dvīhi kāraṇehi tanuttaṃ abhiṇhānuppattito, pariyuṭṭhānamandatāya cāti. Sakadāgāmissa",
  "tika-abh08t0:1180_4": "hi vaṭṭānusārimahājanassa viya kilesā abhiṇhaṃ na uppajjanti, kadāci viraḷākārā hutvā",
  "tika-abh08t0:1180_5": "uppajjanti, tathā uppajjantāpi maddantā chādentā andhakāraṃ karontā nuppajjanti.",
  "tika-abh08t0:1180_6": "Dvīhi pana maggehi pahīnattā mandamandā tanukatanukā uppajjanti. Keci pana sakadāgāmissa",
  "tika-abh08t0:1180_7": "kilesā cirena uppajjantāpi bahalāva uppajjanti. Tathā hissa puttadhītaro dissantīti",
  "tika-abh08t0:1180_8": "vadanti. Taṃ akāraṇaṃ, vatthupaṭisevanena vināpi gabbhaggahaṇasabbhāvato, tasmā vuttanayeneva",
  "tika-abh08t0:1180_9": "dvīhi kāraṇehi nesaṃ tanubhāvo veditabbo. Kasmā panettha mohassa tanubhāvo vutto,",
  "tika-abh08t0:1180_10": "nanu tatiyamaggavajjhānameva iminā tanuttakaraṇaṃ vattabbaṃ, itarathā heṭṭhā tīhipi",
  "tika-abh08t0:1180_11": "maggehi uparimaggavajjhakilesānaṃ bahalābahalāvatthāya pahīyamānattā idha sabbesameva",
  "tika-abh08t0:1180_12": "uddhambhāgiyasaṃyojanānaṃ tanubhāvo vattabbo, teneva ca pāḷiyampi “kāmarāgabyāpādānaṃ",
  "tika-abh08t0:1180_13": "tanubhāvāya dutiyāya bhūmiyā pattiyā”ti vuttanti. Saccametaṃ, sutte pana uparimaggavajjhānaṃ",
  "tika-abh08t0:1180_14": "tanubhāvapariyāyaṃ gahetvā “rāgadosamohānaṃ tanuttā sakadāgāmī hotī”ti hetuttayatanubhāvassa",
  "tika-abh08t0:1180_15": "āgatattā idhāpi tadanulomena vuttaṃ. “Kāmarāgabyāpādāna”micceva vā pāṭho. Tathā hi",
  "tika-abh08t0:1180_16": "ettheva upari dutiyamaggañāṇaniddese “byāpādakāmarāgānaṃ, tanubhāvaṃ tu sādhaya”nti",
  "tika-abh08t0:1180_17": "vuttaṃ. Paṭisandhivasena sakideva imaṃ manussalokaṃ āgacchatīti sakadāgāmī, tassa",
  "tika-abh08t0:1180_18": "maggo sakadāgāmimaggo. Kiñcāpi hi maggaṭṭhassa paṭisandhivasena āgamanāsambhavato",
  "tika-abh08t0:1180_19": "phalaṭṭhoyeva sakadāgāmī nāma hoti, tassa pana āgamanabhūto maggo maggantarāvacchedanatthaṃ",
  "tika-abh08t0:1180_20": "tadāyattabhāvūpanayanena sakadāgāmimaggoti vuccati, taṃsampayuttaṃ cittaṃ sakadāgāmimaggacittaṃ.",
  "tika-abh08t0:1181_0": "Pañcasu kāmaguṇesu, kāmabhave ca rāgo kāmarāgo. Byāpajjati tena cittanti byāpādo.",
  "tika-abh08t0:1181_1": "Paṭisandhivasena imaṃ kāmadhātuṃ na āgacchatīti anāgāmī. Rūpabhave chandarāgo rūparāgo.",
  "tika-abh08t0:1181_2": "Arūpabhave chandarāgo arūparāgo. Māno idha arahattādhigamaṃ paṭicca uṇṇatimattaṃ.",
  "tika-abh08t0:1181_3": "Uddhaccampi “ko me bhāro kilesasamucchedane”ti evamākārappavattaṃ cittassa avūpasamamattaṃ.",
  "tika-abh08t0:1181_4": "Avijjāpi asukhe sukhasaññāvipallāso. Ārakattā kilesehi, micchāpaṭipannehi vā, rāgādiarīnaṃ,",
  "tika-abh08t0:1181_5": "saṃsāracakkassa arānañca hatattā, paccayādīnaṃ arahattā, rahopi pāpākaraṇena pāpakaraṇe",
  "tika-abh08t0:1181_6": "rahassa abhāvā, rahitabbato jahitabbato “rahā”ti laddhanāmānaṃ vā pāpadhammānaṃ abhāvato,",
  "tika-abh08t0:1181_7": "sādhūhi arahitabbato apariccajitabbato, rahasaṅkhātassa vā gamanassa saṃsāre abhāvato",
  "tika-abh08t0:1181_8": "arahā, aṭṭhamo ariyapuggalo, tassa bhāvo arahattaṃ, aggaphalassetaṃ adhivacanaṃ.",
  "tika-abh08t0:1181_9": "Tañhi “arahā”ti abhidhānassa, buddhiyā ca pavattinibandhanattā arahato bhāvoti katvā",
  "tika-abh08t0:1181_10": "“arahatta”nti vuccati, tassa āgamanabhūto maggo arahattamaggo, taṃsampayuttaṃ cittaṃ",
  "tika-abh08t0:1181_11": "arahattamaggacittaṃ.",
  "tika-abh08t0:1182_0": "Jhānaṅgayogabhedatoti rūpāvacaraṃ viya pañcahi jhānaṅgehi sampayogabhedato. Kathaṃ",
  "tika-abh08t0:1182_1": "panassa bhedoti? Ettha tāva aṭṭhakathāvādo, tayo ca theravādāti cattāro vādā honti.",
  "tika-abh08t0:1182_2": "Tathā hi aṭṭhakathāyaṃ tāva “saṅkhārupekkhābhāvaṃ patvā vuṭṭhānagāminivipassanāmaggassa",
  "tika-abh08t0:1182_3": "jhānaṅgaṃ niyametī”ti vuttaṃ. Tipiṭakacūḷanāgatthero pana “maggāsannavipassanāya",
  "tika-abh08t0:1182_4": "padaṭṭhānabhūtaṃ pādakajjhānaṃ niyametī”ti āha. Moravāpivāsimahādattatthero “vipassanāya",
  "tika-abh08t0:1182_5": "ārammaṇabhūtā khandhā niyamenti. Yañhi jhānaṃ sammasitvā vuṭṭhāti, taṃsadisova hotī”ti",
  "tika-abh08t0:1182_6": "āha. Tipiṭakacūḷābhayatthero pana “puggalajjhāsayo niyameti, ‘aho vata pañcaṅgikaṃ,",
  "tika-abh08t0:1182_7": "caturaṅgikaṃ vā maggaṃ pāpuṇeyya’ntiādinā yathā yathāssa ajjhāsayo hoti, tathā tathā maggo hotī”ti āha.",
  "tika-abh08t0:1183_0": "Yasmā pana aṭṭhakathāvādo pamāṇaṃ, tayo ca therā paṇḍitā byattā, tasmā cattāropi",
  "tika-abh08t0:1183_1": "vādā aññamaññaṃ appaṭibāhanavasena evaṃ veditabbā. Kathaṃ? Kāmāvacaradhamme tāva",
  "tika-abh08t0:1183_2": "sammasitvā sukkhavipassakassa uppannamaggopi samāpattilābhino jhānaṃ pādakaṃ akatvā",
  "tika-abh08t0:1183_3": "uppāditamaggopi vipassanāniyāmena paṭhamajjhānikāva honti. Sace pana kiñci jhānaṃ",
  "tika-abh08t0:1183_4": "pādakaṃ katvā uppādito hoti, tassa vasena aṅgapariṇāmo hotīti taṃtaṃjhānasadiso hoti.",
  "tika-abh08t0:1183_5": "Yasmā panettha kāmāvacarakkhandhe ārabbha pavattā vipassanā kāmāvacaradhammesu ca",
  "tika-abh08t0:1183_6": "mahaggatadhammesu viya bhāvanāvisesato jhānaṅgaviseso natthi, tasmā “vipassanāya",
  "tika-abh08t0:1183_7": "ārammaṇabhūtā khandhā niyamentī”ti evaṃ pavatto dutiyattheravādo imaṃ vādaṃ na pavisati.",
  "tika-abh08t0:1183_8": "Jhānadhamme sammasitvā uppāditamaggo sace pādakajjhānaṃ natthi, sammasitajjhānaniyāmena",
  "tika-abh08t0:1183_9": "taṃtaṃjhāniko hoti. Sace paṭhamajjhānato vuṭṭhāya dutiyādijhāne sammasitvā uppādito,",
  "tika-abh08t0:1183_10": "puggalajjhāsayaniyāmena dvīsu aññatarajjhānasadiso hoti. Sace pana puggalassa tathāvidho",
  "tika-abh08t0:1183_11": "ajjhāsayo natthi, tadā kathanti? Ettha tāva keci “nānāvajjanavīthiyameva nivattamānapādakajjhānato",
  "tika-abh08t0:1183_12": "ekāvajjanavīthiyaṃ gotrabhubhāvaṃ patvā nivattamānāya vipassanāya ārammaṇabhūtā khandhāyeva",
  "tika-abh08t0:1183_13": "balavanto, tasmā sammasitakkhandhaniyāmena taṃsadiso maggo hotī”ti vadanti. Evañca",
  "tika-abh08t0:1183_14": "sati “pādakajjhānaniyāmena hotī”ti evaṃ pavatto paṭhamattheravādo pādakajjhānato",
  "tika-abh08t0:1183_15": "vuṭṭhāya kāmāvacarakkhandhe sammasitvā uppāditamaggameva sandhāya tiṭṭhatīti.",
  "tika-abh08t0:1184_0": "Apare pana “pādakajjhānaṃ maggassa mūlakāraṇavasena paccayo hoti āsannakāraṇavasenapi,",
  "tika-abh08t0:1184_1": "sammasitakkhandhā pana mūlakāraṇavaseneva paccayā honti, tasmā sammasitakkhandhato",
  "tika-abh08t0:1184_2": "pādakajjhānameva balavataranti pādakajjhānasadiso maggo hotī”ti vadanti. Evaṃ sante",
  "tika-abh08t0:1184_3": "pana “sammasitakkhandhaniyāmenā”ti evaṃ pavatto dutiyattheravādo samāpattiṃ pādakaṃ",
  "tika-abh08t0:1184_4": "akatvā kevalaṃ jhānadhammeyeva sammasitvā uppāditamaggameva sandhāya tiṭṭhati. Yasmā",
  "tika-abh08t0:1184_5": "pana heṭṭhimaheṭṭhimajjhānato uparūparijhānaṃ balappattaṃ hoti, tasmā heṭṭhimaheṭṭhimajjhānato",
  "tika-abh08t0:1184_6": "vuṭṭhāya uparūparijhānadhamme vipassato uppannamaggo pādakajjhānaṃ anapekkhitvā sammasitajjhānavasena",
  "tika-abh08t0:1184_7": "taṃtaṃjhāniko hoti. Uparūparijhānato pana vuṭṭhāya heṭṭhimaheṭṭhimajjhānadhamme sammasitvā",
  "tika-abh08t0:1184_8": "uppāditamaggo sammasitajjhānaṃ anapekkhitvā pādakajjhānasadiso hotīti idamettha sārataraṃ.",
  "tika-abh08t0:1184_9": "Evañhi sati dvinnampi therānaṃ vādā nippadesavisayā samaphalā honti.",
  "tika-abh08t0:1185_0": "Tatiyattheravādo cettha pādakajjhānaṃ, sammasitajjhānaṃ vā vinā ajjhāsayamatteneva",
  "tika-abh08t0:1185_1": "na ijjhati. Tīsupi vādesu ṭhapetvā sesajhānaṅgapariṇāmaṃ vedanāpariṇāmo vipassanāniyāmeneva",
  "tika-abh08t0:1185_2": "hoti. Tayopi theravādā vipassanāniyāmena vinā na hontīti daṭṭhabbaṃ. Nanu ca vedanāpi",
  "tika-abh08t0:1185_3": "jhānaṅgameva, tasmā tāyapi pādakajjhānaniyāmeneva bhavitabbanti? Taṃ na, vedanāyapi",
  "tika-abh08t0:1185_4": "pādakajjhānaniyāmena pariṇāme sati vipassanāniyāmaṃ anapekkhitvā pādakajjhānaniyāmeneva",
  "tika-abh08t0:1185_5": "maggakkhaṇe sesajhānaṅgāni pariṇāmaṭṭhāneyeva vedanāyapi pariṇāmo bhaveyya, tathā",
  "tika-abh08t0:1185_6": "pana ahutvā ekāvajjanavīthiyā āditova pariṇāmanato maggavuṭṭhānavīthiyā āsannatarappavattāya",
  "tika-abh08t0:1185_7": "vipassanāya vasena vedanāniyāmo hoti.",
  "tika-abh08t0:1186_0": "Atha vā pādakajjhānasammasitajjhānānaṃ sambhave tesu anuppannā vedanā vipassanāya",
  "tika-abh08t0:1186_1": "na hotīti pādakajjhānasammasitajjhānaniyāmena pariṇamatītipi na sakkā vattuṃ. Ettha",
  "tika-abh08t0:1186_2": "siyā – yattha tāva pādakajjhānaṃ atthi, tattha taṃ niyameti. Yattha pana tikacatukkapādakajjhānaṃ",
  "tika-abh08t0:1186_3": "natthi, tasmiṃ arūpabhave kiṃ niyametīti? Tatthāpi pādakajjhānameva niyameti. Yo",
  "tika-abh08t0:1186_4": "hi bhikkhu aṭṭhasamāpattilābhī paṭhamajjhānaṃ pādakaṃ katvā sotāpattimaggaphalāni",
  "tika-abh08t0:1186_5": "nibbattetvā aparihīnajjhāno kālaṃ katvā arūpabhave nibbatto paṭhamajjhānikāya sotāpattiphalasamāpattiyā",
  "tika-abh08t0:1186_6": "vuṭṭhāya vipassanaṃ paṭṭhapetvā upari tīṇi maggaphalāni nibbatteti, tassa tāni paṭhamajjhānikāneva",
  "tika-abh08t0:1186_7": "honti. Dutiyajjhānikādīsupi eseva nayo. Arūpepi hi lokuttaraṃ tikacatukkajjhānaṃ",
  "tika-abh08t0:1186_8": "uppajjatīti evamettha ekekassa lokuttarakusalassa jhānaṅgayogabhedo veditabboti.",
  "tika-abh08t0:1187_0": "Maggā…pe… nipphādetīti tebhūmakakusalaṃ viya paṭisandhippavattīsu avipaccavantampi",
  "tika-abh08t0:1187_1": "attano attano anurūpassa phalassa nipphādanena taṃtaṃphalappatte sotāpanno sakadāgāmī",
  "tika-abh08t0:1187_2": "anāgāmī arahāti sāmaññato cattāro ariyapuggale abhinipphādetīti. Visesato pana sattakkhattuparamatādike",
  "tika-abh08t0:1187_3": "anekepi sotāpannādayo nipphādeti.",
  "tika-abh08t0:1188": "Lokuttarakusalavaṇṇanā niṭṭhitā.",
  "tika-abh08t0:1189": "Catubhūmakakusalavaṇṇanā",
  "tika-abh08t0:1190": "28. Evaṃ catubhūmakakusalacittaṃ sarūpato niddisitvā idāni taṃ nigamento āha “kāme aṭṭhevā”tiādi. Tattha kāmeti kāmabhave. Tathā “rūpe”tiādīsu.",
  "tika-abh08t0:1191_0": "29. Kusalākusalāpagatenāti kusalākusalakammato apagatena. Aggamaggassa hi uppannakālato",
  "tika-abh08t0:1191_1": "paṭṭhāya arahato sabbāni kusalākusalakammāni pahīnāni nāma honti paccayavekallena",
  "tika-abh08t0:1191_2": "paṭisandhidāne asamatthabhāvato. Yato ca ariyamaggañāṇaṃ “kammakkhayakara”nti vuccati.",
  "tika-abh08t0:1191_3": "Atha vā ahetuapaccayavisujjhanassa abhāvato kilesasamucchedakena maggakusalena akusalehi",
  "tika-abh08t0:1191_4": "apagatena. Kusale kusalenāti kucchitānaṃ salanādīhi kusalasaṅkhātāya paṭipattiyaṃ",
  "tika-abh08t0:1191_5": "desanuppādanādīsu chekena. Munināti ubhayalokamunanakena aggaphalañāṇena, sabbaññutaññāṇena",
  "tika-abh08t0:1191_6": "vā samannāgatattā muninā. Tenāha –",
  "tika-abh08t0:1192": "“Yo munāti ubho loke, muni tena pavuccatī”ti.",
  "tika-abh08t0:1193": "Vasināti chaḷabhiññatāya paramena cittavasibhāvena samannāgatattā, jhānādīsu pañcavidhavasisabbhāvato ca vasibhūtena vasibhāvūpagatindriyena.",
  "tika-abh08t0:1194": "Catubhūmakakusalavaṇṇanā niṭṭhitā.",
  "tika-abh08t0:1195": "Akusalavaṇṇanā",
  "tika-abh08t0:1196_0": "Ettāvatā ca yaṃ “kusalākusalābyākatajātibhedato tividha”nti ettha vuttaṃ kusalaṃ,",
  "tika-abh08t0:1196_1": "taṃ sarūpato niddisitvā idāni tadanantaruddiṭṭhaṃ akusalaṃ niddisanto āha “akusalaṃ",
  "tika-abh08t0:1196_2": "panā”tiādi. “Bhūmito ekavidha”nti vuttamatthaṃ niyametvā dassento āha “kāmāvacaramevā”ti.",
  "tika-abh08t0:1196_3": "Nikāyantarikā pana rūpārūpāvacarampi akusalaṃ icchantīti tesaṃ matinisedhanatthaṃ",
  "tika-abh08t0:1196_4": "avadhāraṇaṃ kataṃ. Mahaggatabhūmiyaṃ uppajjantampi hetaṃ tattha rūpadhātuyaṃ pavattivipākaṃ",
  "tika-abh08t0:1196_5": "dentampi ekantena kāmāvacaramevāti. Kuto panesa niyamoti? Kāmataṇhāvisayabhāvato.",
  "tika-abh08t0:1196_6": "Kāmataṇhāvisayatā hi kāmāvacarabhāvassa kāraṇaṃ yathā rūpārūpataṇhāvisayatā rūpārūpabhāvassa.",
  "tika-abh08t0:1196_7": "Ekaṃsena cetaṃ evaṃ sampaṭicchitabbaṃ. Itarathā byāpitalakkhaṇaṃ na siyā. Yadi hi",
  "tika-abh08t0:1196_8": "ālambitabbadhammavasena bhūmivavatthānaṃ kareyya, evaṃ sati anārammaṇānaṃ saṅgaho",
  "tika-abh08t0:1196_9": "na siyā. Atha vipākadānavasena, evampi avipākānaṃ saṅgaho na siyā, tasmā ālambaṇadhammavaseneva",
  "tika-abh08t0:1196_10": "pariyāpannānaṃ sā kātabbā. Apariyāpannānaṃ pana lokato uttiṇṇatāya lokuttaratā, uttaritarābhāvato",
  "tika-abh08t0:1196_11": "anuttaratā ca veditabbāti.",
  "tika-abh08t0:1197_0": "Domanassassa anīvaraṇāvatthāya abhāvena taṃsahagatacittuppādo kāmabhūmiyaṃyeva pavattatīti",
  "tika-abh08t0:1197_1": "so niyatavatthuko, itare arūpabhūmiyampi pavattanato aniyatavatthukāti āha “niyatā…pe…",
  "tika-abh08t0:1197_2": "duvidha”nti. Vicikicchuddhaccasahagatānaṃ mohekahetukattā, itaresampi lobhamohadosamohavasena",
  "tika-abh08t0:1197_3": "dvihetukattā āha “ekahetukaduhetukato”ti. Ādito ekādasannaṃ akusalacittānaṃ paṭisandhijananato,",
  "tika-abh08t0:1197_4": "uddhaccasahagatassa tadabhāvato āha “paṭisandhijanakājanakato”ti. Uddhaccasahagatañhi",
  "tika-abh08t0:1197_5": "pavattivipākaṃ dentampi paṭisandhiṃ nākaḍḍhati. Yato vakkhati –",
  "tika-abh08t0:1198": "“Ekādasavidhānaṃ tu, hitvā uddhaccamānasaṃ;",
  "tika-abh08t0:1199": "Ekādasavidhā ceva, bhavanti paṭisandhiyo”ti. ;",
  "tika-abh08t0:1200_0": "Yena pana kāraṇena taṃ paṭisandhiṃ nākaḍḍhati, taṃ paṭisandhivinicchayakathāhi imissā",
  "tika-abh08t0:1200_1": "gāthāya vaṇṇanāpadeseyeva vakkhāma. Tīhi vedanāhīti sukhadukkhopekkhāsaṅkhātāhi tīhi",
  "tika-abh08t0:1200_2": "vedanāhi. Yathāha – “tisso imā, bhikkhave, vedanā. Katamā tisso? Sukhā dukkhā adukkhamasukhā”ti.",
  "tika-abh08t0:1200_3": "Yaṃ pana katthaci sutte “dvemā, bhikkhave, vedanā sukhā dukkhā”ti vacanaṃ, taṃ kusalapakkhikaṃ",
  "tika-abh08t0:1200_4": "upekkhaṃ sukhe, akusalapakkhikañca dukkhe pakkhipitvā pariyāyena vuttanti daṭṭhabbaṃ.",
  "tika-abh08t0:1200_5": "Suppatiṭṭhitabhāvakāraṇattā mūlamivāti mūlaṃ, lobho mūlaṃ etassāti lobhamūlaṃ. Kiñcāpi",
  "tika-abh08t0:1200_6": "hi mohopi lobhamūlesu atthi, so pana sabbākusalasādhāraṇattā vavatthānakaro na hotīti",
  "tika-abh08t0:1200_7": "asādhāraṇadhammavasena “lobhamūla”ntveva vuttaṃ yathā “bherisaddo yavaṅkuro”ti. Tathā",
  "tika-abh08t0:1200_8": "“dosamūla”nti etthāpi. Mūlantaravirahato moho eva mūlaṃ imassa, nāññanti mohamūlaṃ.",
  "tika-abh08t0:1201_0": "Micchāvasena dassanaṃ diṭṭhi, diṭṭhiyeva diṭṭhigataṃ yathā “ākāsagataṃ thāmagata”nti.",
  "tika-abh08t0:1201_1": "Atha vā vipariyesaggāhikāya diṭṭhiyā gatameva, na ettha gantabbavatthu tathāsabhāvanti",
  "tika-abh08t0:1201_2": "diṭṭhigataṃ, dvāsaṭṭhiyā vā diṭṭhīsu antogadhanti diṭṭhigataṃ, tena samaṃ pakārehi",
  "tika-abh08t0:1201_3": "yuttanti diṭṭhigatasampayuttaṃ.",
  "tika-abh08t0:1202_0": "“Yadā hī”tiādi lobhamūlacittānaṃ pavattiākāradassanaṃ. Micchādiṭṭhinti ucchedadiṭṭhiādiṃ",
  "tika-abh08t0:1202_1": "micchādiṭṭhiṃ. Tāya hi vipallattacittā tāva kodhavisayo, yāva indriyagocaroti paralokaṃ",
  "tika-abh08t0:1202_2": "paṭikkhipitvā “natthi kāmesu ādīnavo”ti gaṇhanti. Ādi-saddena –",
  "tika-abh08t0:1203": "“Esa panthovitatho devayāne,",
  "tika-abh08t0:1204": "Yena yanti puttavanto visokā;",
  "tika-abh08t0:1205": "Taṃ passanti pasavo pakkhino ca,",
  "tika-abh08t0:1206": "Tena te mātaripi mithunaṃ carantī”ti. –",
  "tika-abh08t0:1207_0": "Ādinā nayena puttamukhadassanaṃ saggamokkhamaggoti evamādikaṃ micchādiṭṭhiṃ saṅgaṇhāti.",
  "tika-abh08t0:1207_1": "Kāme vāti ettha vā-saddo aniyamattho. Tena “brāhmaṇānaṃ suvaṇṇaharaṇameva adinnādāne",
  "tika-abh08t0:1207_2": "sāvajjaṃ, itaraṃ anavajjaṃ, gurūnaṃ, gunnaṃ, attano jīvitassa, vivāhassa ca atthāya",
  "tika-abh08t0:1207_3": "musāvādo anavajjo, itaro sāvajjo, guruādīnaṃ atthāya pesuññakaraṇaṃ anavajjaṃ, itaraṃ",
  "tika-abh08t0:1207_4": "sāvajjaṃ, bhāratayuddhasītāharaṇādikathā pāpavūpasamāya hotī”ti evamādike micchāgāhe",
  "tika-abh08t0:1207_5": "saṅgaṇhāti. Diṭṭhamaṅgalādīnīti diṭṭhasutamutamaṅgalāni. Sārato paccetīti vuḍḍhiyā",
  "tika-abh08t0:1207_6": "pubbanimittabhāvena aggahetvā “idameva vuḍḍhikāraṇa”nti evaṃ sāravasena gaṇhāti.",
  "tika-abh08t0:1207_7": "Sabhāvatikkhenevāti lobhassa, micchābhinivesassa vā vasena saraseneva tikhiṇena kururena.",
  "tika-abh08t0:1207_8": "Mandenāti dandhena atikhiṇena. Tādisaṃ pana attano, parassa vā samussāhanena pavattatīti",
  "tika-abh08t0:1207_9": "āha “samussāhitenā”ti. Parassa bhaṇḍaṃ vā haratīti vā-saddena tathāpavattanakamusāvādādīnampi",
  "tika-abh08t0:1207_10": "saṅgaho veditabbo. Kāmānaṃ vāti anubhuyyamānānaṃ kāmaguṇānaṃ. Vā-saddena parasantakassa",
  "tika-abh08t0:1207_11": "ayathādhippetatāya yaṃ laddhaṃ, taṃ gahetabbanti gahaṇādikaṃ saṅgaṇhāti.",
  "tika-abh08t0:1208_0": "Sampayuttadhammavasena bhedābhāvato dosamūlaṃ asaṅkhārikasasaṅkhārikabhedato duvidhaṃ.",
  "tika-abh08t0:1208_1": "Yadi evaṃ kasmā “domanassasahagataṃ paṭighasampayutta”nti vuttaṃ? Asādhāraṇadhammehi",
  "tika-abh08t0:1208_2": "tassa cittassa upalakkhaṇatthaṃ. Pāṇassa atīva, atikkamitvā vā pātanaṃ pāṇātipāto.",
  "tika-abh08t0:1208_3": "Ādi-saddena adinnādānamusāvādapesuññapharusasamphappalāpabyāpāde saṅgaṇhāti. Dasaakusalakammapathesu",
  "tika-abh08t0:1208_4": "hi kāmesumicchācāraabhijjhāmicchādiṭṭhisaṅkhātā tayova kammapathā iminā na sijjhanti.",
  "tika-abh08t0:1208_5": "Sabhāvatikkhaṃ hutvā pavattamānaṃ cittaṃ asaṅkhārameva hoti, itaraṃ sasaṅkhāranti",
  "tika-abh08t0:1208_6": "adhippāyenāha “tikkhamandappavattikāle”ti. Mandaṃ pana hutvā pavattamānaṃ ekaṃsena",
  "tika-abh08t0:1208_7": "sasaṅkhāramevāti na sakkāva viññātuṃ. Yaṃ sasaṅkhārena sappayogena pavattati, taṃ",
  "tika-abh08t0:1208_8": "mandameva hotīti katvā tathā vuttanti daṭṭhabbaṃ.",
  "tika-abh08t0:1209_0": "Mohamūlaṃ cittaṃ mūlantaravirahato atimūḷhaṃ vicikicchuddhaccayogato cañcalañcāti",
  "tika-abh08t0:1209_1": "upekkhāsahagatameva hoti, na tassa kadācipi sabhāvatikkhatā atthi. Ārammaṇe hi saṃsappanavasena,",
  "tika-abh08t0:1209_2": "vikkhipanavasena ca pavattamānassa cittadvayassa kiṃ tādise kicce sabhāvatikkhatāya,",
  "tika-abh08t0:1209_3": "ussāhetabbatāya vā bhavitabbaṃ, tasmā na tattha saṅkhārabhedo atthi. Nanu ca uddhaccaṃ",
  "tika-abh08t0:1209_4": "sabbākusalasādhāraṇaṃ, kasmā pana etameva tena visesetvā vuttaṃ “uddhaccasahagata”nti.",
  "tika-abh08t0:1209_5": "Visesato balavabhāvato. Idañhi etasmiṃ citte balavaṃ, tasmā sampayuttadhammesu padhānaṃ",
  "tika-abh08t0:1209_6": "hutvā pavattatīti idameva tena visesitabbaṃ. Teneva hi pāḷiyaṃ sesākusalesu uddhaccaṃ",
  "tika-abh08t0:1209_7": "yevāpanakavasena āgataṃ, idha pana sarūpatoyeva niddiṭṭhaṃ. Evaṃ asādhāraṇappadhānadhammavasena",
  "tika-abh08t0:1209_8": "mohamūlaṃ vicikicchāsampayuttaṃ uddhaccasampayuttanti duvidhaṃ vuttanti daṭṭhabbaṃ.",
  "tika-abh08t0:1209_9": "Asanniṭṭhānaṃ saṃsayo, vikkhepo avūpasamo, bhantatāti attho. Tattha vicikicchāsahagatassa",
  "tika-abh08t0:1209_10": "asanniṭṭhānakāle, uddhaccasahagatassa vikkhepakāle ca pavatti veditabbā.",
  "tika-abh08t0:1210_0": "Yathānurūpanti paṭisandhijanakājanakassa, kammapathabhāvappattāpattassa ca anurūpato.",
  "tika-abh08t0:1210_1": "Atha vā yathānurūpanti yo yassa hetu, tadanurūpato. Yebhuyyena hi lobhamūlakena khuppipāsādinirantarapetavisaye",
  "tika-abh08t0:1210_2": "uppajjanti, dosamūlakena doso viya caṇḍajātatāya taṃsarikkhake niraye, mohamūlakena",
  "tika-abh08t0:1210_3": "niccasammūḷhāya tiracchānayoniyaṃ, tasmā lobhādihetuanurūpato tattha tattha apāye",
  "tika-abh08t0:1210_4": "upapattiṃ nipphādetīti āha “yathānurūpaṃ…pe… upapattiyā”ti. Akusalavipākānaṃ dukkhappadhānatāya",
  "tika-abh08t0:1210_5": "“dukkhavisesassā”ti vuttaṃ.",
  "tika-abh08t0:1211_0": "31. Apāpena alāmakena pāpāpāpappahīnena pāpāpāpesu mānasesu yaṃ pāpamānasaṃ vuttaṃ,",
  "tika-abh08t0:1211_1": "pāpāpāpesu puggalesu apāpena pāpāpāpappahīnena yaṃ pāpamānasaṃ vuttanti vā sambandho.",
  "tika-abh08t0:1211_2": "Atha vā pāpāpāpesu mānasesu pāpena pāpamānasena pāpavasena pāpāpāpappahīnena yaṃ",
  "tika-abh08t0:1211_3": "pāpamānasaṃ vuttanti yojanā. Ayaṃ panettha adhippāyo – asammāsambuddhena tāva dhammasabhāvassa",
  "tika-abh08t0:1211_4": "dubbijānīyattā kusalampi akusalato, akusalampi kusalato vucceyya, bhagavato pana",
  "tika-abh08t0:1211_5": "saha vāsanāhi viddhaṃsitākusalassa kammakkhayakarañāṇena paccayavekallato viddhaṃsitakusalakammassa",
  "tika-abh08t0:1211_6": "ca sammāsambuddhabhāvato ekanteneva akusaladesanā akusaladhammavasenevāti.",
  "tika-abh08t0:1212": "Akusalavaṇṇanā niṭṭhitā.",
  "tika-abh08t0:1213": "Abyākatavaṇṇanā",
  "tika-abh08t0:1214_0": "Aññamaññavisiṭṭhānaṃ kusalākusalānaṃ pākanti vipākaṃ, vipakkabhāvamāpannānamarūpadhammānametamadhivacanaṃ.",
  "tika-abh08t0:1214_1": "Yathā hi loke sālibījādīnaṃ phalāni taṃsadisāni nibbattāni vipakkāni nāma honti,",
  "tika-abh08t0:1214_2": "vipākaniruttiñca labhanti, na mūlaṅkurapattadaṇḍanaḷādīni, evaṃ kusalākusalānaṃ phalāni",
  "tika-abh08t0:1214_3": "arūpadhammabhāvena, sārammaṇabhāvena ca taṃsadisāni vipakkabhāvamāpannānīti vipākaniruttiṃ",
  "tika-abh08t0:1214_4": "labhanti, na pana kammābhinibbattāpi rūpadhammā kammavisadisattā. Vipākameva cittaṃ",
  "tika-abh08t0:1214_5": "vipākacittaṃ. Karaṇamattaṃ kiriyā phaladānāsambhavato. Yena pana kāraṇena tassa phaladānaṃ",
  "tika-abh08t0:1214_6": "na sambhavati, taṃ heṭṭhā vuttameva. Kiriyā eva cittaṃ kiriyacittaṃ. Vipākassa kāmāvacarādibhāvo",
  "tika-abh08t0:1214_7": "kusale vuttanayena yathāsambhavaṃ veditabbo. Alobhādisampayuttahetūhi saha vattanato",
  "tika-abh08t0:1214_8": "sahetukaṃ. Tadabhāvato ahetukaṃ. Nibbattakahetuvasena sijjhamānampi hetaṃ sampayuttahetuvaseneva",
  "tika-abh08t0:1214_9": "“sahetukamahetuka”nti vuccati, itarathā vavatthānābhāvato.",
  "tika-abh08t0:1215": "Sakakusalaṃ viyāti attano janakaṃ kāmāvacarakusalaṃ viya. Janakajanitabbasambandhavasena hi taṃ taṃ kusalaṃ tassa tassa vipākassa sakaṃ nāmaṃ hoti.",
  "tika-abh08t0:1216_0": "“Sakakusalaṃ viyā”ti vuttattā pavattākāraārammaṇādito cassa taṃsadisatā āpajjeyyāti",
  "tika-abh08t0:1216_1": "taṃnivāraṇatthamāha “yathā panā”tiādi. Chasu ārammaṇesūti parittādiatītādiajjhattādibhedesu",
  "tika-abh08t0:1216_2": "chasu rūpādiārammaṇesu. Bhavantarapaṭisandhānato paṭisandhi. Avicchedappavattihetubhāvena",
  "tika-abh08t0:1216_3": "bhavassa aṅganti bhavaṅgaṃ. Nibbattitabhavato parigaññatāya cutihetutāya cuti. Parittadhammapariyāpannesūti",
  "tika-abh08t0:1216_4": "kāmāvacaradhammapariyāpannesu. Kāmāvacaradhammā hi kilesavikkhambhanādīsu asamatthabhāvena",
  "tika-abh08t0:1216_5": "parittānubhāvatāya, oḷārikāhi vā kāmataṇhādīhi parito gahitattā “parittā”ti vuccanti.",
  "tika-abh08t0:1216_6": "Vipākassa saṅkappetvā ārammaṇaggahaṇābhāvato kammānurūpameva pavattatīti parittakammavipāko",
  "tika-abh08t0:1216_7": "parittārammaṇeyeva pavattitumarahati, na mahaggataappamāṇārammaṇeti vuttaṃ “parittadhammapariyāpannesū”ti.",
  "tika-abh08t0:1216_8": "Yadi evaṃ mahaggatavipākopi mahaggatārammaṇeyeva āpajjatīti? Nāpajjati, saññāyattārammaṇassa",
  "tika-abh08t0:1216_9": "samādhippadhānassa kammassa appanāpattassa tādiseneva vipākena bhavitabbattā. Vaṇṇalakkhaṇādikañhi",
  "tika-abh08t0:1216_10": "aggahetvā lokasaññānurodheneva gahite pathavādike parikammasaññāya samuppāditaṃ paṭibhāganimittasaṅkhātamārammaṇaṃ",
  "tika-abh08t0:1216_11": "saññāvasaṃ saññāyattaṃ hoti, tasmā tadārammaṇassa samādhippadhānassa appanāpattassa",
  "tika-abh08t0:1216_12": "kammassa vipākena samādhippadhānaappanāpattehi viya saññāyattārammaṇatāya nibbiseseneva",
  "tika-abh08t0:1216_13": "bhavitabbaṃ. Parittavipāko pana mahaggataappamāṇapaññattārammaṇakammanibbattopi hoti,",
  "tika-abh08t0:1216_14": "so parato āgamissati.",
  "tika-abh08t0:1217_0": "Mukhanimittaṃ viyāti mukhaṃ paṭicca uppannanimittaṃ viya. Yathā hi taṃ nirīhaṃ aparaṃ",
  "tika-abh08t0:1217_1": "mukhanimittaṃ uppādetuṃ, aññaṃ vā kiñci attano balena kātuṃ na sakkoti, evametampi",
  "tika-abh08t0:1217_2": "vipākuppādanādīsu na ussahati. Tenāha “nirussāha”nti. Ussāhoti cettha anupacchinnāvijjātaṇhāmānānusayasmiṃ",
  "tika-abh08t0:1217_3": "santāne vipākuppādanasamatthatāsaṅkhāto, āsevanapaccayabhāvasaṅkhāto, viññattijanakatāsaṅkhāto",
  "tika-abh08t0:1217_4": "ca byāpāro. So vipāke natthi kammavegukkhittattā patitaṃ viya hutvā pavattamānassa",
  "tika-abh08t0:1217_5": "tassa ekantena dubbalabhāvatoti taṃ nirussāhaṃ.",
  "tika-abh08t0:1218_0": "Vipaccanaṭṭhānanti vipaccanavasena pavattanaṭṭhānaṃ, paṭisandhibhavaṅgacutitadārammaṇavasena",
  "tika-abh08t0:1218_1": "catukiccānametesaṃ pavattiokāsoti attho. Tattha cutibhavaṅgānaṃ antarāḷaṃ paṭisandhikiccānaṃ",
  "tika-abh08t0:1218_2": "ṭhānaṃ, paṭisandhiāvajjanānaṃ, tadārammaṇāvajjanānaṃ, javanāvajjanānaṃ, voṭṭhabbanāvajjanānañca",
  "tika-abh08t0:1218_3": "antarāḷaṃ bhavaṅgakiccānaṃ ṭhānaṃ, tadārammaṇapaṭisandhīnaṃ, javanapaṭisandhīnaṃ,",
  "tika-abh08t0:1218_4": "bhavaṅgapaṭisandhīnaṃ vā antarāḷaṃ cutikiccānaṃ ṭhānaṃ, javanabhavaṅgānaṃ antarāḷaṃ",
  "tika-abh08t0:1218_5": "tadārammaṇakiccānaṃ ṭhānanti daṭṭhabbaṃ. Yasmā panetaṃ ṭhānaṃ dhammānaṃ taṃtaṃkiccavasena",
  "tika-abh08t0:1218_6": "pākaṭaṃ hoti, tasmā ṭhānaṃ veditabbanti ṭhānaṃ uddharitvā pākaṭakiccavaseneva taṃ",
  "tika-abh08t0:1218_7": "pakāsetuṃ “imāni hī”tiādi vuttaṃ. Atha vā kiccampi kiccavantānaṃ pavattiṭṭhānabhāvena",
  "tika-abh08t0:1218_8": "gayhatīti ṭhānantipi kiccameva uddhaṭanti taṃ sarūpato dassetuṃ “imāni hī”tiādi vuttaṃ.",
  "tika-abh08t0:1219_0": "32. Aṇḍajajalābujayonisambhavānaṃ manussānaṃ, vinipātikāsurānañca ahetukapaṭisandhiyāpi",
  "tika-abh08t0:1219_1": "sabbhāvato āha “duhetukatihetūna”nti. Paṭisandhiviññāṇasampayuttā dve alobhādayo",
  "tika-abh08t0:1219_2": "hetū yesaṃ te duhetukā. Esa nayo tihetukesupi. Tattha duhetukānaṃ ñāṇavippayuttāni",
  "tika-abh08t0:1219_3": "cattāri, tihetukānaṃ ñāṇasampayuttāni cattāri paṭisandhiyo honti, tathā bhavaṅgacutiyopi.",
  "tika-abh08t0:1219_4": "Yena yena hi cittena paṭisandhi hoti, taṃ tadeva bhavaṅgacutivasenapi pavattati.",
  "tika-abh08t0:1219_5": "Tadārammaṇaṃ pana avisesena daṭṭhabbaṃ duhetukānampi tihetukatadārammaṇassa icchitattā.",
  "tika-abh08t0:1219_6": "Nanu cetaṃ asamapekkhitābhidhānaṃ ācariyeneva imassa paṭisiddhattā. Tathā hi vakkhati –",
  "tika-abh08t0:1220": "“Ahetupaṭisandhissa, na tadārammaṇaṃ bhave;",
  "tika-abh08t0:1221": "Duhetukaṃ tihetuṃ vā, duhetupaṭisandhino”ti. ;",
  "tika-abh08t0:1222_0": "Nayidamasamapekkhitābhidhānaṃ paṭisandhijanakakammaṃ sandhāya tattha paṭisiddhattā.",
  "tika-abh08t0:1222_1": "Yena hi kammena yā paṭisandhi ādinnā, na taṃ tato adhikataraṃ tadārammaṇaṃ pavatte",
  "tika-abh08t0:1222_2": "abhinipphādeti. Yaṃ pana aññampi kiñci kammaṃ tadāladdhāvakāsaṃ siyā, na taṃ tattha",
  "tika-abh08t0:1222_3": "tato adhikatarampi vipākaṃ na nibbattetīti atthi. “Sahetukaṃ bhavaṅgaṃ ahetukassa",
  "tika-abh08t0:1222_4": "bhavaṅgassa anantarapaccayena paccayo”ti hi paṭṭhānavacanena ahetukassāpi nānākammena",
  "tika-abh08t0:1222_5": "sugatiyaṃ sahetukatadārammaṇamanuññātaṃ. Tenāhu ācariyā –",
  "tika-abh08t0:1223": "“Hoti aññena kammena, sahetukaṃ ahetuna”nti.",
  "tika-abh08t0:1224_0": "Yathā ca ahetukassa sahetukaṃ, evaṃ duhetukassa tihetukampi icchanti. Ācariyajotipālatthero",
  "tika-abh08t0:1224_1": "pana “sahetuka”nti avisesena vuttattā ahetukānampi tihetukatadārammaṇaṃ icchati.",
  "tika-abh08t0:1224_2": "Vuttañhi tena “sahetuka”nti avisesopadesena duhetukaṃ, tihetukañca gahetabbaṃ. Tathā",
  "tika-abh08t0:1224_3": "hi aṭṭhakathāyaṃ “ahetukassāpi tihetukatadārammaṇamabhihitaṃ, yañcarahi atthasamāse",
  "tika-abh08t0:1224_4": "ahetukānaṃ tihetukaphalāni detī”ti vuttaṃ, taṃ kathaṃ? So eva pucchitabbo, yo tassa",
  "tika-abh08t0:1224_5": "kattāti. Apare pana “mūlasandhiyā jaḷattā tassa tihetukatadālambaṇaṃ na labbhatiyevā”ti vadanti.",
  "tika-abh08t0:1225_0": "33-4. Tatoti paṭisandhito paraṃ, dutiyacittato paṭṭhāya. Satipi antarantarā vīthicittuppāde",
  "tika-abh08t0:1225_1": "tadavasāne uppajjamānassa yāvatāyukaṃ anivattanato vuttaṃ “yāvatāyuka”nti. Balavārammaṇeti",
  "tika-abh08t0:1225_2": "atimahantavibhūtārammaṇe. Pañcadvāre hi atimahantārammaṇe manodvāre vibhūtārammaṇe",
  "tika-abh08t0:1225_3": "tadārammaṇamuppajjati, na aññesu. Ekārammaṇappavattiyā paṭisandhādīnaṃ tiṇṇampi ekaṭṭhāne",
  "tika-abh08t0:1225_4": "dassanatthaṃ uddese tadārammaṇassa avasānakaraṇaṃ, idha pana pavattikkamavasena cutiyā",
  "tika-abh08t0:1225_5": "avasānakaraṇanti daṭṭhabbaṃ.",
  "tika-abh08t0:1226_0": "35-6. Kammadvāranti kāyavacīkammadvārassa janakavasena na pavattantīti vuttaṃ hoti.",
  "tika-abh08t0:1226_1": "Tattha kāyoti kāyaviññatti. Kammanti taṃsamuṭṭhāpikā cetanā, kāyena kataṃ kammaṃ",
  "tika-abh08t0:1226_2": "kāyakammaṃ. Kiñcāpi hi kāyo kammassa catuvīsatiyā paccayesu na kenaci paccayena paccayo",
  "tika-abh08t0:1226_3": "hoti, tathāpi taṃsamuṭṭhānassa tassa sabbhāveyeva kāyakammādivohāroti taṃ tena katanti",
  "tika-abh08t0:1226_4": "vuccati. Kāyakammassa pavattiṭṭhānabhūtaṃ dvāraṃ kāyakammadvāraṃ. Yadi evaṃ kammadvāravavatthānaṃ",
  "tika-abh08t0:1226_5": "na siyā. Kāyadvārena hi siddhaṃ kammaṃ “kāyakamma”nti vuccati. Taṃ pana “dvāre caranti",
  "tika-abh08t0:1226_6": "kammānī”ti vacanato vacīdvārepi sijjhatīti dvārena kammavavatthānaṃ na siyā, tathā",
  "tika-abh08t0:1226_7": "vacīkammaṃ kāyadvārepi sijjhatīti kammena dvāravavatthānampi na siyāti? Taṃ na, tabbahulavuttiyā",
  "tika-abh08t0:1226_8": "ceva yebhuyyena vuttiyā ca vavatthitattā. Kāyakammañhi kāyadvāreyeva bahulaṃ pavattati,",
  "tika-abh08t0:1226_9": "appaṃ vacīdvāre, tasmā kāyadvāre bahulappavattanato etassa kāyakammabhāvo siddho",
  "tika-abh08t0:1226_10": "vanacarakādīnaṃ vanacarakādibhāvo viya. Tathā kāyakammameva yebhuyyena kāyadvāre",
  "tika-abh08t0:1226_11": "pavattati, na itaraṃ, tasmā kāyakammassa yebhuyyena ettheva pavattito assa kāyakammadvārabhāvo",
  "tika-abh08t0:1226_12": "siddho brāhmaṇagāmādīnaṃ brāhmaṇagāmādibhāvo viyāti nettha kammadvāravavatthāne koci",
  "tika-abh08t0:1226_13": "vibandhoti. Vacīkammadvārepi esa pabandho yathāsambhavaṃ daṭṭhabbo.",
  "tika-abh08t0:1227_0": "Manokammadvāraṃ pana sayaṃ manoyeva samānaṃ attanā sahagatacetanāanabhijjhādikammānaṃ",
  "tika-abh08t0:1227_1": "pavattidvārabhāvena manodvārasaṅkhaṃ labhatīti na taṃ cittassa uppattidvāravasena",
  "tika-abh08t0:1227_2": "gaṇhāti. Na hi sayaṃ attatova pavattati. Yadi pana cittasampayuttā kammadvārabhāvena",
  "tika-abh08t0:1227_3": "adhippetā, tadā tesaṃ kammadvārabhāvo manasmiṃ na upacārīyatīti sampayuttadhammānaṃ",
  "tika-abh08t0:1227_4": "cittādhipatibhāvo citte viyāti cittaṃ “manokammadvāra”nti vuccati. Sabhāvato pana",
  "tika-abh08t0:1227_5": "kammadvāraṃ nāma sampayuttadhammāyevāti cittaṃ tato pavattanato manokammadvāravasena",
  "tika-abh08t0:1227_6": "pavattati. Anantarapaccayabhūtassa pana manokammadvārabhāve vattabbameva natthi.",
  "tika-abh08t0:1227_7": "Idha pana “aviññattijanattā”ti vacanena kāyavacīkammadvāravaseneva appavattiyā sādhitattā",
  "tika-abh08t0:1227_8": "manokammadvāraṃ na gahitameva. Na hi “aviññattijanattā”ti kāraṇaṃ manokammadvāravasenapi",
  "tika-abh08t0:1227_9": "appavattiṃ sādheti. Atha vā “avipākasabhāvato”ti vacanena manokammadvāravasenapi",
  "tika-abh08t0:1227_10": "appavatti sādhitā hoti. “Kammadvāra”nti ettha kammaggahanena nānakkhaṇikakammassa",
  "tika-abh08t0:1227_11": "adhippetattā tassāpi gahaṇaṃ daṭṭhabbaṃ. Iti imesu kāyavacīkammadvārasaṅkhātesu dvīsu",
  "tika-abh08t0:1227_12": "dvāresu, manokammadvārena saha tīsu eva vā yathā kusalaṃ pavattati, na evaṃ vipāko,",
  "tika-abh08t0:1227_13": "yathā ca kusalaṃ kāyavacīmanokammassa āyūhanavasena dānādipuññakiriyavatthuvasena",
  "tika-abh08t0:1227_14": "pavattati, na evamayaṃ. Ayaṃ pana neva kāyavacīkammadvāresu pavattati viññattisamuṭṭhāpakattābhāvato,",
  "tika-abh08t0:1227_15": "na kammavasena, manokammadvāravasenāpi ca pavattati vipākuppādanabhāvābhāvato, na",
  "tika-abh08t0:1227_16": "puññakiriyavasena pavattati dānādivasena appavattanatoti dassetuṃ “kammadvārañca…pe…",
  "tika-abh08t0:1227_17": "no samā”ti vuttaṃ. Evanti dānādivasena.",
  "tika-abh08t0:1228_0": "37. “Parittārammaṇattā”tiādi sampayuttadhammavasena visesadassanaṃ. Yasmā ete parittārammaṇā,",
  "tika-abh08t0:1228_1": "karuṇāmuditā ca paññattārammaṇā sattapaññattiyaṃ pavattanato, tasmā dvinnamālambaṇānaṃ",
  "tika-abh08t0:1228_2": "ekacittassa visayabhāvānanugamanato na tesu karuṇāmuditā kadācipi jāyantīti ayamettha",
  "tika-abh08t0:1228_3": "paṭhamagāthāya adhippāyo.",
  "tika-abh08t0:1229_0": "38. Dutiyagāthāya pana hi-saddo yasmāti imassa atthe. Yasmā “pañca sikkhāpadā kusalā”ti",
  "tika-abh08t0:1229_1": "vuttā, tasmāti attho. Idaṃ vuttaṃ hoti – bhagavatā hi sikkhāpadavibhaṅge “pañca sikkhāpadā",
  "tika-abh08t0:1229_2": "kusalā”ti evaṃ “pāṇātipātā veramaṇī”tiādīnaṃ pañcannaṃ sikkhāpadānaṃ kusalabhāvo",
  "tika-abh08t0:1229_3": "vutto, te ca viratisabhāvā eva ādito tiṇṇaṃ sikkhāpadānaṃ, pacchimassa ca sammākammante,",
  "tika-abh08t0:1229_4": "itarassa sammāvācāyaṃ, pañcannampi micchājīvahetukapañcaduccaritato viramaṇavasena",
  "tika-abh08t0:1229_5": "pavattānaṃ sammāājīve ca antobhāvato, tasmā tā ekantakusalabhūtānaṃ kadāci abyākate",
  "tika-abh08t0:1229_6": "labhanti, itarathā saddhāsatiādayo viya “siyā kusalā, siyā abyākatā”ti vucceyyunti.",
  "tika-abh08t0:1229_7": "Yadi evaṃ lokuttaraphalesu aṭṭha, satta vā maggaṅgā na labbhantīti? No na labbhanti",
  "tika-abh08t0:1229_8": "lokiyaviratīnameva tattha ekantakusalabhāvassa vuttattā, lokuttaraviratiyo pana phalassa",
  "tika-abh08t0:1229_9": "maggapaṭibimbabhūtattā maggasadisato aṭṭhaṅgikatāya, sattaṅgikatāya ca bhavitabbanti",
  "tika-abh08t0:1229_10": "na ca ekantakusalabhāvena vavatthāpetuṃ yuttā. Evañca katvā upari lokuttaraphalesupi",
  "tika-abh08t0:1229_11": "aṭṭhaṅgikatādibhedo maggo uddhaṭoti.",
  "tika-abh08t0:1230_0": "39. “Tathādhipatino”tiādi adhipativasena visesadassanaṃ. Sabbesampi hi tebhūmakakusalānaṃ",
  "tika-abh08t0:1230_1": "añño āyūhanakālo, añño vipaccanakālo, tasmā na tāni attano vipākehi adhipatiṃ gāhāpetuṃ",
  "tika-abh08t0:1230_2": "sakkontīti na te chandādīni dhuraṃ katvā pavattanti. Lokuttarakusalāni ca pana āyūhanakālassa,",
  "tika-abh08t0:1230_3": "vipaccanakālassa ca antarābhāvato attano chandādīnaṃ balassa avūpasantakāleyeva vipākaṃ",
  "tika-abh08t0:1230_4": "nibbattentīti anantarapaccayā hutvā vipākehi adhipatiṃ gāhāpetuṃ sakkontīti. Evañca",
  "tika-abh08t0:1230_5": "katvā upari lokuttaravipākānaṃ adhipatiyogaṃ vakkhati.",
  "tika-abh08t0:1231_0": "40. Yasmā moravāpivāsimahādattattherena vipākānaṃ āgamanato asaṅkhārikasasaṅkhārikabhāvo",
  "tika-abh08t0:1231_1": "icchito, tipiṭakacūḷanāgattherena paccayato, tasmā ubhinnampi matidassanatthamāha",
  "tika-abh08t0:1231_2": "“asaṅkhārasasaṅkhāravidhāna”ntiādi. Purimatthero hi yathā mukhe calite ādāsatale",
  "tika-abh08t0:1231_3": "mukhanimittaṃ calati, evaṃ asaṅkhārikassa kusalassa vipāko asaṅkhāriko, sasaṅkhārikassa",
  "tika-abh08t0:1231_4": "vipāko sasaṅkhārikoti āha, tasmā tassa matidassanatthaṃ “asaṅkhāra…pe… puññato”ti",
  "tika-abh08t0:1231_5": "vuttaṃ. Dutiyatthero pana asaṅkhārikādīsu yena kenacipi cittena kamme āyūhite āsannamaraṇassa",
  "tika-abh08t0:1231_6": "attano, paresaṃ vā payogena vinā asaṅkhārena appayogena kammakammanimittagatinimittapaccupaṭṭhāne",
  "tika-abh08t0:1231_7": "paṭisandhi uppajjamānā asaṅkhārikā. Yassa kassaci sasaṅkhārena sappayogena kammādipaccupaṭṭhāne",
  "tika-abh08t0:1231_8": "sasaṅkhārikā. Tathā bhavaṅgacutiyopi. Tadārammaṇañca paṇītāpaṇītautubhojanādipaccayavasena,",
  "tika-abh08t0:1231_9": "anantaraniruddhakusalākusalassa vasena vā asaṅkhārasasaṅkhāranti evaṃ paccayato asaṅkhārikādividhānatamāha,",
  "tika-abh08t0:1231_10": "tasmā tassa matidassanatthaṃ “ñeyyaṃ paccayato cevā”ti vuttaṃ. Idameva ca pana ācariyā pasaṃsanti.",
  "tika-abh08t0:1232_0": "41-2. Hīnādīnaṃ vipākattāti adhipatiyogābhāvepi hīnamajjhimapaṇītānaṃ kusalānaṃ vipākattā.",
  "tika-abh08t0:1232_1": "Etena āgamanato hīnādibhāvaṃ vibhāveti. Vineyyasantānagatakilesamalavidhamanena tassa",
  "tika-abh08t0:1232_2": "punanato puñño vādo vacīghoso etassa, vuttanayeneva puññaṃ vadatīti vā puññavādī,",
  "tika-abh08t0:1232_3": "tena puññavādinā. “Ekantena savatthuka”nti vuttepi rūpaloke pavatti anivāritāti āha",
  "tika-abh08t0:1232_4": "“kāmalokasmi”nti. “Na panaññattha jāyate”ti iminā pana byatirekato laddhamatthaṃ dassetīti.",
  "tika-abh08t0:1233_0": "Evaṃ tāva sahetukavipāke niddisitvā idāni ahetuke niddisituṃ “ahetukavipākacittaṃ",
  "tika-abh08t0:1233_1": "panā”tiādi vuttaṃ. Kasmā pana sahetukassa kammassa ahetukavipāko hotīti? Vuccate",
  "tika-abh08t0:1233_2": "– cakkhuviññāṇādīnaṃ tāva pañcannaṃ ārammaṇābhinipātamattattā alobhādisampayogo na",
  "tika-abh08t0:1233_3": "sambhavati, tathā mandatarakiccesu sampaṭicchanasantīraṇesūti evaṃ hetūnaṃ uppattiyā",
  "tika-abh08t0:1233_4": "asambhavato ca nesaṃ ahetukatā daṭṭhabbā. Upekkhādiyoge pana cakkhuviññāṇādīnaṃ tāva",
  "tika-abh08t0:1233_5": "catunnaṃ iṭṭhārammaṇepi pavattamānānaṃ vatthārammaṇasaṅghaṭṭanāya dubbalabhāvato",
  "tika-abh08t0:1233_6": "upekkhāsahagatatā, kāyaviññāṇassa ca tāya balavabhāvato sukhasahagatatā hoti. Sampaṭicchanaṃ",
  "tika-abh08t0:1233_7": "pana ārammaṇaghaṭṭanayogyabhāvena oḷārikattā, catucittakkhaṇātītavasena cirajātattā",
  "tika-abh08t0:1233_8": "ca dubbalamattano nissayena saha asamānajātikañca cakkhādivatthuṃ nissāya uppannehi",
  "tika-abh08t0:1233_9": "cakkhuviññāṇādīhi laddhānantarapaccayatāya, apubbanissayatāya ca ārammaṇarasassāde",
  "tika-abh08t0:1233_10": "dubbalanti iṭṭhādīsu ārammaṇesu upekkhāsahagatameva. Santīraṇaṃ pana vuttaviparītato",
  "tika-abh08t0:1233_11": "iṭṭhārammaṇe sukhasahagataṃ, iṭṭhamajjhatte ca upekkhāsahagatanti daṭṭhabbaṃ. Manoviññāṇadhātu",
  "tika-abh08t0:1233_12": "viya visiṭṭhamananakiccābhāvato manomattā nissattanijjīvādiatthehi dhātu cāti manodhātu.",
  "tika-abh08t0:1233_13": "Sā hi satipi viññāṇabhāve manoviññāṇato sambhavassa visiṭṭhamananakiccassa akaraṇato",
  "tika-abh08t0:1233_14": "mananamattāyeva hoti. Vuttalakkhaṇaviparītato pana mano ca taṃ viññāṇañcāti manoviññāṇaṃ,",
  "tika-abh08t0:1233_15": "tadeva yathāvuttaṭṭhena dhātūti manoviññāṇadhātu.",
  "tika-abh08t0:1234": "Viññāṇapañcakaṃ niyatārammaṇaṃ yathākkamaṃ rūpādiekekasseva ārammaṇakaraṇato. Sesattayamaniyatārammaṇaṃ pañcārammaṇikachaḷārammaṇikabhāvato.",
  "tika-abh08t0:1235_0": "Daṭṭhabbatāya diṭṭhaṃ, rūpāyatanaṃ. Sotabbatāya sutaṃ, saddāyatanaṃ. Munitabbatāya",
  "tika-abh08t0:1235_1": "mutaṃ, sampattasseva gahetabbatāyāti attho, gandhādittayassetaṃ nāmaṃ. Cakkhādīhi",
  "tika-abh08t0:1235_2": "vinā kevalaṃ manasā eva vijānitabbatāya viññātaṃ, dhammāyatanaṃ. Anāmaṭṭhakālavisesavacanattā",
  "tika-abh08t0:1235_3": "ca nesaṃ atītānāgatāpi rūpādayo diṭṭhādisaddehi vuccanti. Teneva hi “daṭṭhabbatāyā”tiādinā",
  "tika-abh08t0:1235_4": "kālasāmaññena nesaṃ nibbacanaṃ vuttaṃ. Diṭṭhaṃ ārammaṇaṃ yassa taṃ diṭṭhārammaṇaṃ.",
  "tika-abh08t0:1235_5": "Evaṃ sutārammaṇādīsu.",
  "tika-abh08t0:1236_0": "Cakkhuto pavattanti cakkhudvāratova pavattaṃ sabbavākyānaṃ avadhāraṇaphalattā. Tena",
  "tika-abh08t0:1236_1": "manodhātuādīnaṃ cakkhuviññāṇabhāvo nivārito hoti tesaṃ dvārantaratopi pavattisambhavato.",
  "tika-abh08t0:1236_2": "Atha vā “cakkhuto pavatta”nti idaṃ sañjātippavattiṃ sandhāya vuttaṃ, na sañcaraṇappavattiṃ,",
  "tika-abh08t0:1236_3": "tasmā yathā kuṇḍamukhato udakaṃ sañcaraṇavasena pavattati, na evaṃ pavattamidha gahitaṃ.",
  "tika-abh08t0:1236_4": "Yathā pana candakantapāsāṇato udakaṃ sañjātivasena pavattati, evaṃ pavattameva cakkhuto",
  "tika-abh08t0:1236_5": "pavattanti gahitaṃ. Yathā ca kiṃ? Yathā kucchito samuṭṭhitaṃ pittasemharuhirādi mukhato",
  "tika-abh08t0:1236_6": "sandantampi “mukhassavo”ti na vuccati, mukhatoyeva pana samuṭṭhahitvā tato savantaṃ",
  "tika-abh08t0:1236_7": "kheḷaṃ “mukhassavo”ti vuccati, evaṃ hadayavatthusannissayato samuṭṭhahitvā cakkhuto",
  "tika-abh08t0:1236_8": "pavattamānaṃ cakkhuviññāṇaṃ nāma na hoti. Cakkhutoyeva pana samuṭṭhahitvā tato pavattamānaṃ",
  "tika-abh08t0:1236_9": "cakkhuviññāṇaṃ nāmāti. Yo pana imamatthaṃ asallakkhetvā byañjanamattasseva abhinivisitvā",
  "tika-abh08t0:1236_10": "taṃdvārappavattānaṃ sesānampi cakkhuviññāṇabhāvaṃ maññeyya, taṃ nivāretuṃ pakārantarenapi",
  "tika-abh08t0:1236_11": "viggahaṃ dassento āha “cakkhumhi sannissita”nti. Yathā cakkhuto pavattaṃ, cakkhusannissitaṃ",
  "tika-abh08t0:1236_12": "vā viññāṇaṃ cakkhuviññāṇaṃ, evaṃ sotaviññāṇādīsupi “sotato pavattaṃ, sotasmiṃ sannissitaṃ",
  "tika-abh08t0:1236_13": "vā viññāṇaṃ sotaviññāṇa”ntiādinā yojanaṃ atidisanto āha “tathā sotaviññāṇādīnī”ti.",
  "tika-abh08t0:1237_0": "Cakkhusannissitaṃ hutvā rūpassa vijānanalakkhaṇametassāti cakkhusannissitarūpavijānanalakkhaṇaṃ.",
  "tika-abh08t0:1237_1": "Tattha cakkhusannissitavacanena dibbacakkhādikaṃ aññaṃ rūpārammaṇaṃ viññāṇaṃ nivatteti.",
  "tika-abh08t0:1237_2": "Vijānana-ggahaṇena cakkhusannissite phassādidhamme nivatteti. Cakkhurūpa-ggahaṇena",
  "tika-abh08t0:1237_3": "nissayato, ārammaṇato ca cittaṃ vibhāveti ubhayādhīnavuttikattā. Yadi hi cakkhu nāma",
  "tika-abh08t0:1237_4": "na siyā, andhāpi rūpaṃ passeyyuṃ, na ca passanti. Yadi ca nīlādirūpaṃ nāma na siyā,",
  "tika-abh08t0:1237_5": "desādiniyamena na bhavitabbaṃ, attheva ca niyamo. Ekantasārammaṇatā ca cittassa vuttāti",
  "tika-abh08t0:1237_6": "ārammaṇena vinā nīlādiābhāsaṃ cittaṃ pavattatīti evaṃ pavatto vādo micchāvādoti gahetabbo.",
  "tika-abh08t0:1237_7": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi. Ettha siyā",
  "tika-abh08t0:1237_8": "– kiṃ panetaṃ cakkhu, rūpañca viññāṇassa paccayo hontaṃ ekameva paccayo hoti, udāhu",
  "tika-abh08t0:1237_9": "anekanti? Cakkhu tāva ekampi, rūpaṃ pana anekameva saṅgataṃ. Kiṃ kāraṇaṃ? Paccayabhāvavisesato.",
  "tika-abh08t0:1237_10": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṃ",
  "tika-abh08t0:1237_11": "atthibhāveneva hoti tasmiṃ sati tassa bhāvato, asati abhāvato. Yato taṃ atthiavigatapaccayehissa",
  "tika-abh08t0:1237_12": "paccayoti vuttaṃ, svāyaṃ paccayabhāvo na ekasmiṃ na sambhavatīti ekampi cakkhuviññāṇassa",
  "tika-abh08t0:1237_13": "paccayo hoti. Rūpaṃ pana yadipi cakkhu viya purejātaatthiavigatapaccayehi paccayo",
  "tika-abh08t0:1237_14": "hoti puretaraṃ uppannaṃ hutvā vijjamānakkhaṇeyeva upakārakattā, tathāpi anekameva",
  "tika-abh08t0:1237_15": "saṅgataṃ hutvā paccayo hoti ārammaṇabhāvato. Yañhi taṃ ārammaṇaṃ tassa yathā tathā",
  "tika-abh08t0:1237_16": "upalabbhanīyavaseneva ārammaṇapaccayabhāvo, viññāṇassa ca indriyādhīnavuttikassa",
  "tika-abh08t0:1237_17": "ārammaṇasabhāvūpaladdhi na ekadvikalāpagatavaṇṇavasena hoti, nāpi katipayakalāpagatavaṇṇavasena,",
  "tika-abh08t0:1237_18": "atha kho ābhogānurūpaṃ āpāthagatavaṇṇavasenāti anekameva rūpaṃ saṃhaccakāritāya viññāṇassa",
  "tika-abh08t0:1237_19": "paccayo hotīti. Amumeva hi visesaṃ vibhāvetuṃ “cakkhuñca paṭicca rūpe cā”ti pāḷiyaṃ",
  "tika-abh08t0:1237_20": "vacanabhedo katoti. Evaṃ sotaviññāṇepi yathārahaṃ vattabbaṃ. Ghānaviññāṇādīnaṃ pana",
  "tika-abh08t0:1237_21": "sampattaggāhatāya attano nissayena saha allīnasseva gahaṇato ekakalāpagatampi gandhādikaṃ",
  "tika-abh08t0:1237_22": "tesaṃ uppattiyā paccayo hoti.",
  "tika-abh08t0:1238_0": "Rūpamattārammaṇarasanti rūpāyatanamattasseva ārammaṇakaraṇarasaṃ. Matta-saddena yathā",
  "tika-abh08t0:1238_1": "ārammaṇantaraṃ nivatteti, evaṃ rūpāyatanepi labbhamāne ekacce visese nivatteti. Na",
  "tika-abh08t0:1238_2": "hi cakkhuviññāṇaṃ vaṇṇamattato aññaṃ kiñci nīlādivisesaṃ tattha gahetuṃ sakkoti.",
  "tika-abh08t0:1238_3": "Tenāha bhagavā – “pañcahi viññāṇehi na kiñci dhammaṃ paṭivijānāti aññatra abhinipātamattā”ti.",
  "tika-abh08t0:1238_4": "Cakkhuviññāṇaṃ uppajjamānaṃ rūpārammaṇe eva uppajjanato tadabhimukhabhāvena gaṇhātīti",
  "tika-abh08t0:1238_5": "vuttaṃ “rūpābhimukhabhāvapaccupaṭṭhāna”nti. Attano anantaraṃ uppajjamānānaṃ arūpadhammānaṃ",
  "tika-abh08t0:1238_6": "samanantaravigatā arūpadhammā pavattiokāsadānena anantarasamanantaranatthivigatapaccayehi",
  "tika-abh08t0:1238_7": "upakārakā, nissayārammaṇā dhammā viya āsannakāraṇāti dassento āha “rūpārammaṇāya",
  "tika-abh08t0:1238_8": "kiriyāmanodhātuyā apagamapadaṭṭhāna”nti. Sotaviññāṇādīsupi vuttanayeneva attho veditabbo.",
  "tika-abh08t0:1238_9": "Kiriyāmanodhātuyā ārammaṇabhedato bhinnasabhāvattā āha “kiriyāmanodhātūna”nti. Cakkhuviññāṇādīhi",
  "tika-abh08t0:1238_10": "gahitaṃ rūpādiārammaṇaṃ tadanantarameva aparipatantaṃ katvā sampaṭicchantaṃ gaṇhantaṃ",
  "tika-abh08t0:1238_11": "viya hotīti vuttaṃ “rūpādisampaṭicchanarasa”nti. Tathābhāvena sampaṭicchanabhāvena",
  "tika-abh08t0:1238_12": "paccupaṭṭhātīti tathābhāvapaccupaṭṭhānaṃ.",
  "tika-abh08t0:1239_0": "Chasu ārammaṇesu kadāci pañcannaṃ jaccandhādivasena tatopi ūnānaṃ, brahmaloke ca",
  "tika-abh08t0:1239_1": "dvinnameva vijānanasabhāvāpi chaḷārammaṇavijānanalakkhaṇā vuttā taṃsabhāvānativattanato,",
  "tika-abh08t0:1239_2": "chasveva vā itaresaṃ ārammaṇānaṃ antogadhattā. Santīraṇādirasāti yathāsambhavaṃ santīraṇatadārammaṇādikiccā,",
  "tika-abh08t0:1239_3": "santīraṇatadārammaṇapaṭisandhibhavaṅgacutikiccāti adhippāyo. “Hadayavatthupadaṭṭhānā”ti",
  "tika-abh08t0:1239_4": "idaṃ imāsaṃ dvinnaṃ manoviññāṇadhātūnaṃ anibaddhaṭṭhānatāya nibaddhakāraṇaṃ dassetuṃ",
  "tika-abh08t0:1239_5": "vuttaṃ. Vuttanayena pana “taṃtaṃanantarātītaviññāṇāpagamapadaṭṭhāna”ntipi vattuṃ",
  "tika-abh08t0:1239_6": "vaṭṭatiyeva. Ahetukacittānaṃ visuṃ visuṃ lakkhaṇādikassa dassitattā parisesato sahetukacittānaṃ",
  "tika-abh08t0:1239_7": "ekasadisameva lakkhaṇādikanti viññāyati. Taṃ pana heṭṭhā vibhāvitameva.",
  "tika-abh08t0:1240_0": "Idāni imāsaṃ ārammaṇādito bhedaṃ dassetuṃ “tattha paṭhamā”tiādi vuttaṃ. Ekantamiṭṭhārammaṇeti",
  "tika-abh08t0:1240_1": "ekanteneva iṭṭhārammaṇe, atiiṭṭhārammaṇeti attho. Pañcasu ṭhānesūti sahetukavipākānaṃ",
  "tika-abh08t0:1240_2": "vuttesu catūsu, sampaṭicchanavoṭṭhabbanānaṃ antarāḷasaṅkhātasantīraṇaṭṭhāne cāti",
  "tika-abh08t0:1240_3": "pañcasu ṭhānesu, pañcasu kiccesūti vā attho. Kiñcāpi somanassapaṭisandhikassa domanassajavanāvasāne",
  "tika-abh08t0:1240_4": "tadārammaṇasambhave asati yaṃ kiñci paricitapubbaṃ parittārammaṇamārabbha upekkhāsahagatasantīraṇamuppajjatīti",
  "tika-abh08t0:1240_5": "icchitaṃ, tathā pana uppajjamānassa kadāciyeva sambhavato yebhuyyappavattiṃ gahetvā",
  "tika-abh08t0:1240_6": "cha ṭhānāni avatvā pañceva vuttāni. Atha vā taṃ uppajjamānaṃ tadārammaṇaṭṭhāneyeva",
  "tika-abh08t0:1240_7": "nibbattatīti taṃvaseneva tassāpi ṭhānaṃ gahitanti daṭṭhabbaṃ. Acakkhusaṃvattanikakammanibbattatāya",
  "tika-abh08t0:1240_8": "jātiyā andho jaccandho. Kiñcāpi hi jātikkhaṇe aṇḍajajalābujānaṃ sabbesampi cakkhu",
  "tika-abh08t0:1240_9": "natthi, yassa bhāvābhāvato andhānandhavicāraṇā bhaveyya, tathāpi cakkhussa uppajjamānārahakālepi",
  "tika-abh08t0:1240_10": "cakkhuvipattivibandhakena kammunā paṭihatasāmatthiyena paṭisandhidāyakena itarenāpi",
  "tika-abh08t0:1240_11": "vā kammena tassa anupādiyamānattā satto “jaccandho”ti vuccati. Atha vā jaccandhoti",
  "tika-abh08t0:1240_12": "pasūtiyaṃyeva andho, mātukucchiyaṃyeva andho hutvā nikkhantoti attho. Tena duhetukatihetukānaṃ",
  "tika-abh08t0:1240_13": "mātukucchigatakālepi cakkhussa avipajjanaṃ siddhaṃ hoti, evaṃ jātibadhirādīsupi yathārahaṃ",
  "tika-abh08t0:1240_14": "vattabbaṃ. Jaccajaḷoti jātiyā aññāṇako. Kiñcāpi duhetukapaṭisandhikopi jātiyaṃ aññāṇako,",
  "tika-abh08t0:1240_15": "tassa pana pavattiyaṃ paññā sambhavatīti vuttanayena yebhuyyato pavattiyampi paññāyāsambhavato",
  "tika-abh08t0:1240_16": "jaccajaḷo veditabbo. Jaccummattako surāmerayapānādiummattakabhāvasaṃvattanikakammaparibhāvitena",
  "tika-abh08t0:1240_17": "kammena gahitapaṭisandhiko. Paṇḍakoti paradāragamanādikammaparibhāvitena kammunā",
  "tika-abh08t0:1240_18": "gahitapaṭisandhiko. So pañcavidho āsittapaṇḍako usūyapaṇḍako pakkhapaṇḍako opakkamikapaṇḍako",
  "tika-abh08t0:1240_19": "napuṃsakapaṇḍakoti. Idha pana opakkamikapaṇḍakassa sahetukassāpi bhāvato, napuṃsakassa",
  "tika-abh08t0:1240_20": "ca visuṃ gahaṇato tayo paṇḍakā adhippetā. Ādi-saddena jātimūgajātipaṅgulamammanādīnaṃ",
  "tika-abh08t0:1240_21": "saṅgaho. Keci pana “ekacce ahetukapaṭisandhikā avikalindriyā hutvā thokaṃ vicāraṇapakatikāpi",
  "tika-abh08t0:1240_22": "honti, tasmā tādisānampi idha ādi-saddena saṅgaho”ti vadanti. Ettha ca jaccandhādīnameva",
  "tika-abh08t0:1240_23": "ayaṃ paṭisandhīti na gahetabbā. Jaccandhādayo pana iminā paṭisandhiṃ gaṇhantīti gahetabbaṃ.",
  "tika-abh08t0:1241_0": "43. Tihetukapuññassāti tihetukassapi ukkaṭṭhapuññassa. Duhetukammassa pana sabbathāpi",
  "tika-abh08t0:1241_1": "soḷasannaṃ vipākānaṃ asambhavato tappaṭikkhepaparattā cetanāya “tihetukapuññassā”ti avisesato vuttaṃ.",
  "tika-abh08t0:1242": "Kāmāvacaravipākavaṇṇanā niṭṭhitā.",
  "tika-abh08t0:1243": "Rūpāvacarārūpāvacaravipākavaṇṇanā",
  "tika-abh08t0:1244": "Mahaggatavipākānaṃ taṃtaṃkusalāgamanavaseneva jhānaṅgahāni, na pana bhāvanāvisesenāti tesaṃ pahānaṅgāni anuddhaṭāni. Upapattiyanti upapattibhave.",
  "tika-abh08t0:1245": "Arūpāvacaravipākacittāni vuccantīti sambandho.",
  "tika-abh08t0:1246_0": "44. Kusalānugataṃ katvāti kusalānurūpaṃ kusalasadisaṃ katvā. Yathā kāmāvacaravipākaṃ",
  "tika-abh08t0:1246_1": "kusalato visadisampi katvā vibhattaṃ, evamakatvā kusalasadisameva katvāti atthaṃ",
  "tika-abh08t0:1246_2": "vadanti. Aṭṭhakathāyaṃ pana kusalānantaraṃ katvā mahaggatavipākānaṃ bhājitapāḷiṃ",
  "tika-abh08t0:1246_3": "sandhāya “kusalānugataṃ katvā bhājita”nti vuttaṃ. Pāḷiyañhi –",
  "tika-abh08t0:1247": "“Katame dhammā abyākatā? Yasmiṃ samaye kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī”tiādinā –",
  "tika-abh08t0:1248": "Kāmāvacaravipākaṃ vibhajitvā mahaggatavipākaṃ vibhajantena –",
  "tika-abh08t0:1249_0": "“Katame dhammā abyākatā? Yasmiṃ samaye rūpapattiyā maggaṃ bhāveti, vivicceva kāmehi…pe…",
  "tika-abh08t0:1249_1": "paṭhamaṃ jhānaṃ upasampajja viharati pathavīkasiṇaṃ, tasmiṃ samaye phasso hoti…pe…",
  "tika-abh08t0:1249_2": "avikkhepo hoti, ime dhammā kusalā, tasseva rūpāvacarassa kusalassa kammassa katattā",
  "tika-abh08t0:1249_3": "upacitattā vipākaṃ vivicceva kāmehi…pe… paṭhamaṃ jhānaṃ upasampajja viharati pathavīkasiṇaṃ…pe…",
  "tika-abh08t0:1249_4": "ime dhammā abyākatā”ti.",
  "tika-abh08t0:1250_0": "Evaṃ kusalaṃ uddisitvā tadanantaraṃ katvā mahaggataṃ vipākaṃ vibhattaṃ, tasmā yathā",
  "tika-abh08t0:1250_1": "kāmāvacaravipākaṃ, evaṃ avibhajitvā idaṃ kusalānantaraṃ katvā vibhattanti imamatthaṃ",
  "tika-abh08t0:1250_2": "jotetuṃ aṭṭhakathāyaṃ “kusalānugataṃ katvā”ti vuttaṃ. Imināpi ca ācariyena parihāramukhena",
  "tika-abh08t0:1250_3": "vakkhamānaatthavisesavacanicchāya tattha vuttanayeneva codanā katā. Evañhi sati kusalānantaraṃyeva",
  "tika-abh08t0:1250_4": "phalaṃ uppajjatīti ñāpanaṃ suṭṭhūpapannaṃ hotīti ayamettha amhākaṃ ācariyassa maggo.",
  "tika-abh08t0:1251_0": "Mahaggatanti mahaggatavipākaṃ. Tañhi idha adhigataṃ. Kāmā…pe… yatoti yasmā kāmāvacarakusalaṃ",
  "tika-abh08t0:1251_1": "asamānaphalaṃ hoti tihetukassa duhetukāhetukavipākānaṃ, duhetukassa ca ahetukavipākānampi",
  "tika-abh08t0:1251_2": "jananato, na evamidaṃ, idaṃ pana ekanteneva sadisavipākajananato samānaphalameva,",
  "tika-abh08t0:1251_3": "tasmāti attho. Ettha ca “kusala”nti avuttepi kāmāvacarapuññaṃvāti upamitattā upameyyassapi",
  "tika-abh08t0:1251_4": "kusalabhāvo viññāyati. Kasmā panetaṃ sadisavipākaṃ, na kāmāvacaraṃ viya visadisavipākampīti?",
  "tika-abh08t0:1251_5": "Vuccate – kāmāvacarapuññañhi ācinanto rūpataṇhādinānāvatthukakāmataṇhūpanissayato",
  "tika-abh08t0:1251_6": "ācinati, tasmā tadūpanissayakusalaṃ tadanurūpato nānāvatthukaṃ vipākaṃ janeti. Mahaggataṃ",
  "tika-abh08t0:1251_7": "pana ācinanto ekavatthukāyeva bhavataṇhāya vasena ācinatīti tadanurūpato taṃ nānāvatthuṃ",
  "tika-abh08t0:1251_8": "ajanetvā ekavatthumeva janetīti.",
  "tika-abh08t0:1252_0": "45-6. Sabbathāti dhammato ārammaṇato paṭipadādito ca. Tathā hi ye phassādayo kusale",
  "tika-abh08t0:1252_1": "ca labbhanti, te vipākepi labbhanti, yasmiñca ārammaṇe kusalaṃ pavattati, tattheva",
  "tika-abh08t0:1252_2": "idaṃ vipākampi. Yāva paṭipadādayo kusalassa labbhanti, tāva imassa vipākassapīti.",
  "tika-abh08t0:1252_3": "Kāmaṃ yassa kassaci chāyā taṃtaṃvatthusadisāva, mahantassa pana kusalavipākassa mahantāhiyeva",
  "tika-abh08t0:1252_4": "upamāhi bhavitabbanti “gajādīna”ntiādi vuttaṃ. Apare apare attabhāve bhavaṃ vedanamassāti",
  "tika-abh08t0:1252_5": "aparāpariyavedanaṃ. Yadi aparāpariyavedanaṃ na hoti, kathañcarahi imassa phaluppattīti",
  "tika-abh08t0:1252_6": "āha “jhānā aparihīnassā”tiādi.",
  "tika-abh08t0:1253_0": "47. Kusalānantaranti kusalabhavānantaraṃ. Yasmiñhi bhave taṃ kusalaṃ kataṃ, so idha",
  "tika-abh08t0:1253_1": "kusala-saddena upacārato gahito kammānantaraṃyeva phalassa asambhavato. Na hi taṃ",
  "tika-abh08t0:1253_2": "lokuttarakusalaṃ viya anantaraphalanipphādakaṃ, atha kho ekaccakāmāvacarakusalaṃ",
  "tika-abh08t0:1253_3": "viya aparāpariyavedanaṃ ahutvā satipi anekeyeva kāmāvacarakamme mahogho viya parittaṃ",
  "tika-abh08t0:1253_4": "udakaṃ tamajjhottharitvā attanoyeva vipākadānena ekantena anantarabhaveyeva phalaṃ",
  "tika-abh08t0:1253_5": "nibbatteti. Nanu ca aparihīnajjhānasseva kassaci nikantivasena kāmabhave paṭisandhi",
  "tika-abh08t0:1253_6": "hoti. Tathā hi tissamahābrahmā uparibrahmalokūpapattiyā bhāvitamaggo bhikkhūhi yācito",
  "tika-abh08t0:1253_7": "tato cavitvā moggalibrāhmaṇassa gehe paṭisandhiṃ aggahesīti vuttanti taṃ kathanti?",
  "tika-abh08t0:1253_8": "Nikantibaleneva jhānaṃ parihāyatīti tato parihīnajjhāno nibbattatīti vadanti. Apare",
  "tika-abh08t0:1253_9": "pana ācariyā “anīvaraṇāvatthāya nikantiyā jhānassa parihāni vīmaṃsitvā gahetabbā”ti",
  "tika-abh08t0:1253_10": "vatvā “satipi mahaggatakammuno vipākaṃ paṭibāhanasamatthasseva parittakammassa abhāve",
  "tika-abh08t0:1253_11": "‘ijjhati, bhikkhave, sīlavato cetopaṇidhi visuddhattā’ti vacanato kāmabhave cetopaṇidhi",
  "tika-abh08t0:1253_12": "mahaggatakammassa vipākaṃ paṭibāhitvā parittakammuno vipākassa okāsaṃ karotī”ti vadanti,",
  "tika-abh08t0:1253_13": "taṃ yuttaṃ. Etassāti imassatthassa ñāpanatthanti sambandho.",
  "tika-abh08t0:1254_0": "48-9. Evaṃ avisesena kusalasadisataṃ atidisitvā idāni visesaṃ dassetuṃ “paṭipadākkamo",
  "tika-abh08t0:1254_1": "cevā”tiādi vuttaṃ. Yathā hi dukkhapaṭipadaṃ dandhābhiññaṃ jhānaṃ uppādetvā punappunaṃ",
  "tika-abh08t0:1254_2": "samāpajjantassa taṃ jhānaṃ taṃpaṭipadameva hoti, evaṃ tasmiṃ tasmiṃ aparihīne tassa",
  "tika-abh08t0:1254_3": "tassa vipāko nibbattamāno taṃtaṃpaṭipadova bhavituṃ arahati. Chandādhipateyyādibhāvo",
  "tika-abh08t0:1254_4": "pana tasmiṃ khaṇe vijjamānānaṃ chandādīnaṃ adhipatipaccayabhāvena hoti, na āgamanavasena.",
  "tika-abh08t0:1254_5": "Tathā hi ekameva jhānaṃ nānakkhaṇesu nānādhipateyyaṃ hoti, tasmā vipākassa āgamanavasena",
  "tika-abh08t0:1254_6": "chandādhipateyyāditā na gahitā. Tenāha “abhāvodhipatīna”nti. Tadabhāvatova sarasato",
  "tika-abh08t0:1254_7": "tassa hīnāditā na sambhavatīti sāpi jhānāgamanatova vuttā.",
  "tika-abh08t0:1255": "Rūpāvacarārūpāvacaravipākavaṇṇanā niṭṭhitā.",
  "tika-abh08t0:1256": "Lokuttaravipākavaṇṇanā",
  "tika-abh08t0:1257_0": "Maggacittassa viya phalacittassa maggayogato bhedābhāvena “catumaggayogato”ti avatvā",
  "tika-abh08t0:1257_1": "“catumaggasampayuttacittaphalattā”ti vuttaṃ, catūhi ariyamaggehi sampayuttakusalacittassa",
  "tika-abh08t0:1257_2": "phalattā catubbidhasāmaññaphalasampayuttacittabhāvatoti attho. Sotāpattimaggassa",
  "tika-abh08t0:1257_3": "phalaṃ cittaṃ sotāpattimaggaphalacittaṃ. Evaṃ sesesu. Maggavīthiyaṃ dvikkhattuṃ,",
  "tika-abh08t0:1257_4": "tikkhattuṃ vā phalasamāpattiyā aparicchinnaparimāṇaṃ pavattamānampi dvīsveva ṭhānesu",
  "tika-abh08t0:1257_5": "pavattiyā duvidhameva hotīti āha “maggavīthiphalasamāpattivasena pavattito duvidha”nti.",
  "tika-abh08t0:1258_0": "50-1. Maggassānantare phale labbhanti maggāgamanatoti adhippāyo. Maggo hi āgamanato",
  "tika-abh08t0:1258_1": "“suññato”ti laddhanāmo saguṇālambaṇavasena animittaappaṇihitanāmampi labhatīti phalassa",
  "tika-abh08t0:1258_2": "nāmattayampi deti, tathā āgamanato appaṇihito maggo saguṇārammaṇavasena animittasuññataappaṇihitanāmakoti",
  "tika-abh08t0:1258_3": "phalassa nāmattayampi deti. Evañca katvā abhidhamme ekekassa phalassa tīṇi tīṇi nāmāni",
  "tika-abh08t0:1258_4": "vuttāni. Nanu ca abhidhamme “saguṇārammaṇato nāmaṃ anadhippeta”nti vuttaṃ? Saccaṃ",
  "tika-abh08t0:1258_5": "vuttaṃ, taṃ pana nāmalābhaṃ sandhāya, na nāmadānaṃ. Tattha hi vavatthānakarattābhāvato",
  "tika-abh08t0:1258_6": "tathā anadhippetaṃ, na alabbhanato. Idha pana ekekassa phalaṃ nāmattayampi labhatīti",
  "tika-abh08t0:1258_7": "vavatthānappayojanābhāvato saguṇārammaṇehi laddhanāmadānassa adhippetattā tividhampi",
  "tika-abh08t0:1258_8": "nāmaṃ deti. Ekantena cetaṃ evaṃ sampaṭicchitabbaṃ, itarathā vipassanāpi vipassato",
  "tika-abh08t0:1258_9": "laddhanāmamaggassa taṃ na dadeyyāti. Parabhāgasminti aparabhāge. Vaḷañjanaphalesūti",
  "tika-abh08t0:1258_10": "samāpajjanavasena anubhavitabbaphalesu. “Vaḷañjanaphalesu nā”ti maggāgamanaṃ sandhāya",
  "tika-abh08t0:1258_11": "paṭikkhittanti āha “vipassanāvasenevā”tiādi. Vaḷañjanaphalañhi visuṃ vipassanāvaseneva",
  "tika-abh08t0:1258_12": "nibbattatīti tassa taṃvasena nāmalābho. Yadi evaṃ maggassa viya animittanāmalābho",
  "tika-abh08t0:1258_13": "na siyā? Taṃ na, yathā maggānantarassa phalassa viya vaḷañjanakaphalasamāpattiyāpi",
  "tika-abh08t0:1258_14": "maggāgamanato ca jhānapaṭipadābhedo hoti, evaṃ animittanāmampi labbhatīti.",
  "tika-abh08t0:1259_0": "52-3. Honti sādhipatīnevāti ettha kāraṇaṃ vuttameva. Maggabhāvenāti soḷasahi ākārehi",
  "tika-abh08t0:1259_1": "catusaccapaṭivedhakamaggabhāvena, kilesamāraṇavasena gamanasaṅkhātena, nibbānatthikehi",
  "tika-abh08t0:1259_2": "maggitabbabhāvasaṅkhātena vā maggabhāvena. Phalaṃ…pe… vuccatīti sayaṃ phalabhāvampi",
  "tika-abh08t0:1259_3": "maggassa phalattā, taṃsadisatāya vā tamupādāya maggoti vuccati “maggaṅgaṃ maggapariyāpanna”ntiādīsūti adhippāyo.",
  "tika-abh08t0:1260": "Lokuttaravipākavaṇṇanā niṭṭhitā.",
  "tika-abh08t0:1261": "Akusalavipākavaṇṇanā",
  "tika-abh08t0:1262_0": "Yathā atiiṭṭhe iṭṭhamajjhatte ca ārammaṇe vedanābhedasambhavato kusalavipākamanoviññāṇadhātu",
  "tika-abh08t0:1262_1": "duvidhā hoti somanassasahagatā, upekkhāsahagatāti, evaṃ atianiṭṭhe aniṭṭhamajjhatte",
  "tika-abh08t0:1262_2": "ca ārammaṇe vedanābhedo natthīti akusalavipākamanoviññāṇadhātu ekavidhāvāti “sattākusalavipākānī”ti",
  "tika-abh08t0:1262_3": "vuttaṃ. Sati hi tattha vedanābhede atianiṭṭhe domanassena bhavitabbaṃ, na ca paṭighena",
  "tika-abh08t0:1262_4": "vinā domanassaṃ uppajjatīti. Kāyaviññāṇassa dukkhasahagatā kusalavipāke vuttavipariyāyena",
  "tika-abh08t0:1262_5": "veditabbā. Ettha ca akusalavipākesu labbhamānadukkhaṃ viya nātikaṭukāpi upekkhā ekantanihīnassa",
  "tika-abh08t0:1262_6": "akusalassa vipākabhāvato dukkhasabhāvattā hīnā eva. Na hi akusalassa vipāko adukkho",
  "tika-abh08t0:1262_7": "hoti, upekkhābhāvo panassa balavatā bādhiyamānassa paṭipaharituṃ asakkontassa dubbalapurisassa",
  "tika-abh08t0:1262_8": "tena kariyamānabādhassa upekkhanā viyāti daṭṭhabbaṃ. Imāni…pe… cittānīti imāni satta",
  "tika-abh08t0:1262_9": "ekekassa akusalassa vipākacittāni, na pana kusalavipāke viya tihetukādipuññavisesena.",
  "tika-abh08t0:1262_10": "Uddhaccasahagatassapi hi pavattiyaṃ satteva vipākā labbhanti. Kasmā panettha yathā",
  "tika-abh08t0:1262_11": "kusalavipākaṃ sahetukampi uddhaṭaṃ, na evaṃ akusalavipākanti? Hetūnaṃ asambhavato.",
  "tika-abh08t0:1262_12": "Lobhādīnañhi ekantasāvajjatāya ayonisomanasikārahetukānaṃ natthi vipākabhāvo, alobhādīnampi",
  "tika-abh08t0:1262_13": "ekantamanavajjasabhāvānaṃ vā kāraṇassa tabbidūratāya nattheva akusalavipākabhāvo.",
  "tika-abh08t0:1262_14": "Na hi alobhādīnaṃ paṭipakkhalobhādayo te abhinipphādenti, tasmā idaṃ sabbathā sahetuppavattiyā",
  "tika-abh08t0:1262_15": "asambhavato ahetukamevāti.",
  "tika-abh08t0:1263_0": "Kammakammanimittagatinimittesūti ettha atītabhave āyūhitaṃ aparāpariyavedanīyaṃ,",
  "tika-abh08t0:1263_1": "upapajjavedanīyaṃ vā kammaṃ kammaṃ nāma. Kammakaraṇakāle cetanāya gahitamārammaṇaṃ",
  "tika-abh08t0:1263_2": "kammanimittaṃ nāma. Upapajjitabbabhavapariyāpanno narakādīsu aggijālādivaṇṇo gatinimittaṃ nāma.",
  "tika-abh08t0:1264_0": "54. Imeti akusalavipākā. Tesaṃ aniṭṭhāniṭṭhamajjhattavisayesu pavattivacanena tabbipariyāyena",
  "tika-abh08t0:1264_1": "kusalavipākānaṃ iṭṭhaiṭṭhamajjhattavisayesu pavatti atthato āpannāti sā visuṃ na",
  "tika-abh08t0:1264_2": "vuttā. Sukhādittayayuttāti sukhasomanassupekkhāyuttā.",
  "tika-abh08t0:1265": "“Eva”ntiādi yathāvuttavipākānaṃ nigamanaṃ.",
  "tika-abh08t0:1266": "Akusalavipākavaṇṇanā niṭṭhitā.",
  "tika-abh08t0:1267": "Vipākacittavaṇṇanā",
  "tika-abh08t0:1268_0": "55. Pākassa asurakaññānaṃ gabbhaparipākassa sāsanato vināsanato, pākasaṅkhātassa",
  "tika-abh08t0:1268_1": "vā asurassa vināsanato pākasāsano vuccati sakko devarājā, tena pūjito pākasāsanapūjito.",
  "tika-abh08t0:1268_2": "Pākaṃ vā paripakkaṃ sāsanametesūti pākasāsanā, khīṇāsavā, tehi pūjitoti pākasāsanapūjito.",
  "tika-abh08t0:1269": "Vipākacittavaṇṇanā niṭṭhitā.",
  "tika-abh08t0:1270": "Dānādivasenāti pavattākāramattato dānādivasena, na pana puññakiriyavatthuvasena khīṇāsavasantānagatassa puññakiriyabhāvābhāvatoti vuttovāyamattho.",
  "tika-abh08t0:1271_0": "Āvajjatīti āvajjanaṃ, ābhuñjati oṇojeti pariṇāmeti vāretīti vā attho. Tañhi āpāthagataṃ",
  "tika-abh08t0:1271_1": "ārammaṇaṃ paṭhamamābhuñjati, cakkhuviññāṇādīni vīthicittāni āpāthagatārammaṇābhimukhaṃ",
  "tika-abh08t0:1271_2": "oṇojeti, cittasantānaṃ vā purimākārato aññathā pariṇāmeti, anuppabandhato pavattanakaṃ",
  "tika-abh08t0:1271_3": "bhavaṅgacittasantānaṃ parato pavattituṃ adatvā āpāthagataṃ vā ārammaṇaṃ aññattha",
  "tika-abh08t0:1271_4": "gantuṃ adatvā vāreti. Hasitaṃ uppajjati, uppādīyati vā etenāti hasituppādaṃ, tadeva",
  "tika-abh08t0:1271_5": "cittanti hasituppādacittaṃ. Voṭṭhapetīti voṭṭhabbanaṃ. Kasmā panettha āvajjanavoṭṭhabbanāni",
  "tika-abh08t0:1271_6": "upekkhāsahagatāni, hasituppādañca somanassasahagatanti? Vuccate – āvajjanaṃ tāva",
  "tika-abh08t0:1271_7": "apubbārammaṇe sakideva ca pavattamānasantativicchedavasena pavattanato, dubbalabhavaṅgapaccayaṃ",
  "tika-abh08t0:1271_8": "vā sabbathā visayarasamanubhavituṃ na sakkotīti iṭṭhādīsu sabbattha upekkhāyuttameva",
  "tika-abh08t0:1271_9": "hoti. Voṭṭhabbanañca vuttavipariyāyena vedanābhedārahampi samānaṃ vipākappabandhaṃ",
  "tika-abh08t0:1271_10": "vicchinditvā visadisacittappabandhassa nibbattanato santatipariṇāmaneyeva kiccantare",
  "tika-abh08t0:1271_11": "byāvaṭattā vipākaṃ viya ārammaṇarasassāde asamatthamevāti sabbattha upekkhāsahagatameva.",
  "tika-abh08t0:1271_12": "Hasituppādaṃ pana vuttaviparītato parihīnavipallāsānaṃ khīṇāsavānaṃ santāne iṭṭhārammaṇeyeva",
  "tika-abh08t0:1271_13": "uppajjanato sabbathā somanassasahagatamevāti.",
  "tika-abh08t0:1272_0": "Lakkhaṇādito panetāsu purimaṃ cakkhuviññāṇādīnaṃ purecaraṃ rūpādivijānanalakkhaṇaṃ,",
  "tika-abh08t0:1272_1": "āvajjanarasaṃ, tathābhāvapaccupaṭṭhānaṃ, bhavaṅgavicchedapadaṭṭhānaṃ. Dutiyaṃ chaḷārammaṇavijānanalakkhaṇaṃ,",
  "tika-abh08t0:1272_2": "arahataṃ anoḷārikesu vatthūsu hasituppādarasaṃ, tathābhāvapaccupaṭṭhānaṃ, ekantato",
  "tika-abh08t0:1272_3": "hadayavatthupadaṭṭhānaṃ. Tatiyampi chaḷārammaṇavijānanalakkhaṇaṃ, pañcadvāramanodvāresu",
  "tika-abh08t0:1272_4": "voṭṭhabbanāvajjanarasaṃ, tathābhāvapaccupaṭṭhānaṃ, ahetukavipākamanoviññāṇadhātubhavaṅgānaṃ",
  "tika-abh08t0:1272_5": "aññatarāpagamapadaṭṭhānanti.",
  "tika-abh08t0:1273_0": "Bhavaṅgaṃ āvaṭṭayamānāti bhavaṅgasantānaṃ āvaṭṭayantī viya. Sādhāraṇāti sekkhāsekkhaputhujjanānaṃ",
  "tika-abh08t0:1273_1": "sādhāraṇā. Asādhāraṇāti asekkhānaṃyeva āveṇikā. Tenāha “khīṇāsavassā”ti. Chasu dvāresu…pe…",
  "tika-abh08t0:1273_2": "ārammaṇesūti cakkhādīsu chasu dvāresu, padhānasāruppaṭṭhānādigatesu chasu rūpādiārammaṇesu.",
  "tika-abh08t0:1273_3": "Padhānasāruppañhi ṭhānaṃ disvā diṭṭhadhammasukhavihāratthāya “sāruppamidaṃ ṭhānaṃ",
  "tika-abh08t0:1273_4": "mayā laddha”nti tusantassa cakkhudvāre rūpārammaṇe, bhaṇḍabhājanaṭṭhāne mahāsaddaṃ",
  "tika-abh08t0:1273_5": "sutvā “evarūpā loluppataṇhā me pahīnā”ti tusantassa sotadvāre saddārammaṇe, gandhehi",
  "tika-abh08t0:1273_6": "vā pupphehi vā cetiyapūjanakāle “evarūpena vata sugandhena bhagavantaṃ pūjemī”ti",
  "tika-abh08t0:1273_7": "tusantassa ghānadvāre gandhārammaṇe, rasasampannaṃ piṇḍapātaṃ sabrahmacārīhi saha",
  "tika-abh08t0:1273_8": "bhājetvā paribhuñjanakāle “sāraṇīyadhammo vata me pūrito”ti tusantassa jivhādvāre",
  "tika-abh08t0:1273_9": "rasārammaṇe, ābhisamācārikavattapūraṇakāle “kāyena vattapaṭivattaṃ pūremī”ti tusantassa",
  "tika-abh08t0:1273_10": "kāyadvāre phoṭṭhabbārammaṇeti evaṃ pañcadvāresu pañcārammaṇesu pavattati.",
  "tika-abh08t0:1274_0": "Manodvāre pana yathāvuttesveva pañcasu paccuppannārammaṇesu ghaṭikārasuttādīsu viya",
  "tika-abh08t0:1274_1": "bhagavato pubbenivāsañāṇena pariññāte atītārammaṇe, “aṭṭhissaro nāma paccekabuddho",
  "tika-abh08t0:1274_2": "bhavissatī”ti āgataṭṭhānādīsu viya anāgataṃsañāṇena paricchinne anāgatārammaṇe cāti",
  "tika-abh08t0:1274_3": "evaṃ chasvevārammaṇesu hasitaṃ uppādetīti veditabbaṃ. Nanu ca atītaṃsādīsu appaṭihatādīsu",
  "tika-abh08t0:1274_4": "appaṭihatañāṇaṃ vatvā “imehi tīhi dhammehi samannāgatassa buddhassa bhagavato sabbaṃ",
  "tika-abh08t0:1274_5": "kāyakammaṃ ñāṇapubbaṅgamaṃ ñāṇānuparivatta”nti vacanato vicāraṇapaññārahitāya etāya",
  "tika-abh08t0:1274_6": "kathaṃ bhagavato uppatti yujjeyyāti? Hasituppādacittena pavattiyamānampi bhagavato",
  "tika-abh08t0:1274_7": "sitakaraṇaṃ pubbenivāsaanāgataṃsasabbaññutaññāṇānaṃ anuvattakattā ñāṇānuparivattiyeva,",
  "tika-abh08t0:1274_8": "evaṃ pana ñāṇānuparivattibhāve sati na koci pāḷivirodho. Evañca katvā aṭṭhakathāyaṃ",
  "tika-abh08t0:1274_9": "“tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ. Avassañcetaṃ evaṃ",
  "tika-abh08t0:1274_10": "icchitabbaṃ, itarathā aññassāpi viññattisamuṭṭhāpakassa ahetukacittassa bhagavato",
  "tika-abh08t0:1274_11": "uppatti na yujjeyya. Na hi viññattisamuṭṭhāpakassa taṃsamuṭṭhitāya viññattiyā kāyakammādibhāvaṃ",
  "tika-abh08t0:1274_12": "āpajjanabhāvo vibandhatīti. Evañca katvā pañcadvāre iminā cittena somanassuppādanamattaṃ",
  "tika-abh08t0:1274_13": "daṭṭhabbaṃ, na hāsuppādanaṃ pañcadvārikacittānaṃ aviññattijanakattā. Manodvāre pana",
  "tika-abh08t0:1274_14": "hāsuppādanaṃ. Teneva hi aṭṭhakathāyaṃ pañcadvāre “somanassito hotī”ti ettakameva",
  "tika-abh08t0:1274_15": "vuttaṃ, manodvāre ca “hāsayamāna”nti. Idha pana “hasituppādakiccā”ti avisesavacanaṃ",
  "tika-abh08t0:1274_16": "pañcadvāre somanassakaraṇavasena pavattassapi manodvāre hāsajananassa paccayabhāvaṃ",
  "tika-abh08t0:1274_17": "sandhāya vuttanti veditabbaṃ. Hasituppādakiccāti hasitasseva uppādanakiccā. Teneva",
  "tika-abh08t0:1274_18": "hi taṃ “hasituppāda”nti vuccati, na pana aññesaṃ hasituppādacittānaṃ abhāvato. Tathā",
  "tika-abh08t0:1274_19": "hi vakkhati “kusalato catūhī”tiādi.",
  "tika-abh08t0:1275_0": "Cha asādhāraṇañāṇānīti āsayānusayañāṇaṃ, indriyaparopariyañāṇaṃ, yamakapāṭihāriyañāṇaṃ,",
  "tika-abh08t0:1275_1": "mahākaruṇāsamāpattiñāṇaṃ, sabbaññutaññāṇaṃ, anāvaraṇañāṇanti imāni cha paccekabuddhādīhi",
  "tika-abh08t0:1275_2": "asādhāraṇāni ñāṇāni. Nanu ca sabbaññutaññāṇameva anāvaraṇañāṇaṃ, itarathā sabbaññutānāvaraṇañāṇānaṃ",
  "tika-abh08t0:1275_3": "asabbaññutasāvaraṇañāṇatā ca āpajjeyya, tathā hi yadi sabbaññutaññāṇato aññamanāvaraṇañāṇaṃ",
  "tika-abh08t0:1275_4": "siyā, tassa sāvaraṇattā sāvaraṇe ca visaye sabhāvapaṭivedhābhāvato sabbaññubhāvaṃ",
  "tika-abh08t0:1275_5": "na sijjheyya, anāvaraṇañāṇassa ca asabbadhammārammaṇabhāvena yattha taṃ na pavattati,",
  "tika-abh08t0:1275_6": "tatthāvaraṇasambhavato anāvaraṇabhāvopi na siyāti? Saccametaṃ, ekameva taṃ ñāṇaṃ",
  "tika-abh08t0:1275_7": "anavasesasaṅkhatāsaṅkhatasammutidhammavisayattā sabbaññutaññāṇaṃ, tattha ca āvaraṇābhāvato",
  "tika-abh08t0:1275_8": "nissaṅgavāramupādāya anāvaraṇañāṇanti evaṃ visayapavattibhedena aññehi asādhāraṇabhāvadassanatthaṃ",
  "tika-abh08t0:1275_9": "dvedhā vuttanti. Yathāha –",
  "tika-abh08t0:1276": "“Sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ, tattha āvaraṇaṃ natthīti anāvaraṇañāṇa”ntiādi.",
  "tika-abh08t0:1277_0": "Idha ṭhatvāti hasitassa uppādanato hasitassa uppādananti vuttacittassa āgataṭṭhāne",
  "tika-abh08t0:1277_1": "ṭhatvā. Pariggaṇhitabbānīti paricchinditvā gaṇhitabbāni. Kiñcāpi rūpāvacarakiriyānaṃ",
  "tika-abh08t0:1277_2": "jhānaṅgappahānaṃ vipāke viya āgamanato ahutvā kusale viya bhāvanāvisesena pavattākāramattaṃva",
  "tika-abh08t0:1277_3": "hoti, paṭhamajjhānassa pana pahānaṅgasambhavābhāvato ekassa vaseneva niddisituṃ sesānampi",
  "tika-abh08t0:1277_4": "pahānaṅgaṃ avatvā sampayogaṅgameva tesu dassitanti.",
  "tika-abh08t0:1278_0": "57. Yasmā pana bhāvanāvasena pavattākāramattaṃ vinā bhāvanāya kātabbassa nīvaraṇappahānādikiccassa",
  "tika-abh08t0:1278_1": "abhāvato ujukaṃ bhāvanā nāma na hoti, tasmā “bhāvanākāravasappavattānī”ti ākāra-ggahaṇaṃ katanti.",
  "tika-abh08t0:1279_0": "58-9. Nanti taṃ yathāvuttarūpārūpasamāpattiṃ. Samāpannā sace kriyāti ettha kiñcāpi",
  "tika-abh08t0:1279_1": "sā eva samāpatti samāpajjituṃ na sakkā, niruddhānaṃ anuppannato, paṭiladdhasamāpattikasseva",
  "tika-abh08t0:1279_2": "samāpajjitukāmatāya saddhiṃyeva samāpajjanato, paṭhamajjhānādikameva paṭilabhitvā",
  "tika-abh08t0:1279_3": "dutiyajjhānādikaṃ samāpajjituṃ asakkuṇeyyabhāvato ca, pubbe paṭiladdhasamāpattisadisaṃ",
  "tika-abh08t0:1279_4": "puna samāpajjanato puthujjanakālasmiṃ abhinibbattitasamāpattisadisā ettha sā eva tathā vuttā.",
  "tika-abh08t0:1280_0": "61. Ekacittakkhaṇattāti ekacittakkhaṇeyeva pavattanato. Yadi hi so punappunaṃ uppajjeyya,",
  "tika-abh08t0:1280_1": "tadāssa arahato uppattiyā kiriyabhāvo icchitabbo siyā. Sakiṃyeva pana pavattati catusaccapaṭivedhakiccassa",
  "tika-abh08t0:1280_2": "ekavāreneva pariniṭṭhānato, takkiccena ca vinā tassa anupalabbhanīyattā. Tenāha –",
  "tika-abh08t0:1280_3": "“na pāraṃ diguṇaṃ yantī”ti, tasmā natthi lokuttaraṃ kiriyacittanti ayamettha adhippāyo.",
  "tika-abh08t0:1281_0": "62. Kriyā…pe… desakoti yā āpattiyo kāyavācāhi akātabbaṃ katvā āpajjati, tā kiriyā,",
  "tika-abh08t0:1281_1": "yā pana āpattiyo kāyavācāhi kātabbaṃ akaronto āpajjati, tā akiriyā, kiriyā ca akiriyā",
  "tika-abh08t0:1281_2": "cāti kiriyākiriyā, kiriyākiriyā ca tā āpajjitabbato āpattiyo cāti kiriyākiriyāpattiyo,",
  "tika-abh08t0:1281_3": "tāsaṃ vibhāgaṃ desetīti kiriyā…pe… desako. Atha vā kiriyājhānabhūtā samāpattiyo kiriyāpattiyo,",
  "tika-abh08t0:1281_4": "kusalabhūtā pana samāpattiyo akiriyāpattiyo, tāsaṃ vibhāgaṃ desetīti kriyā…pe… desako.",
  "tika-abh08t0:1281_5": "Yaṃ kiriyākiriyaṃ cittanti sambandho. Pañcannaṃ mārānaṃ jitattā jino. Hitāhitānanti",
  "tika-abh08t0:1281_6": "atthānatthānaṃ. Sāti so jino. Kriyākriyāratoti sabbasattānaṃ hitassa karaṇe, ahitassa",
  "tika-abh08t0:1281_7": "ca akaraṇe nirato. Atha vā ekantamiṭṭhavipākattā hitāti kusalānametaṃ adhivacanaṃ.",
  "tika-abh08t0:1281_8": "Tappaṭipakkhattā ahitāti akusalānametaṃ adhivacanaṃ. Yathākkamaṃ tesaṃ kiriyāyaṃ,",
  "tika-abh08t0:1281_9": "akiriyāyañca ratoti hitāhitānaṃ…pe… rato. Atha vā hitāhitāti kusalākusalā eva, tesaṃ",
  "tika-abh08t0:1281_10": "kiriyākiriyāmattamavipākabhāvaṃ kātuṃ icchatīti hitāhitānaṃ…pe… rato. Atha vā hitāhitānaṃ",
  "tika-abh08t0:1281_11": "puggalānaṃ sakiriyākiriyāya attano attano kiccassa idhalokaparalokanipphādanassa",
  "tika-abh08t0:1281_12": "karaṇe rato abhiratoti hitāhitānaṃ…pe… rato.",
  "tika-abh08t0:1282_0": "64-6. Sabbe lokuttare aṭṭha katvā ye ekūnanavuti cittuppādā vuttā, tāni cittāni mayā",
  "tika-abh08t0:1282_1": "niddiṭṭhānīti sambandho. Pāṭavaṃ atthenti patthenti, pāṭavasaṅkhāto vā attho etesanti",
  "tika-abh08t0:1282_2": "pāṭavatthino. Uggahetabboti savanapaṭipucchāvasena uggahitabbo, uggaṇhitvā pana na",
  "tika-abh08t0:1282_3": "kevalaṃ uggahaṇamatteyeva ṭhātabbanti dassento āha “cintetabbo punappuna”nti, na",
  "tika-abh08t0:1282_4": "hi sakkā uggahaṇamattenevettha sabbathā sanniṭṭhānaṃ gantunti adhippāyo. Abhidhammamahodadhinti",
  "tika-abh08t0:1282_5": "dhammasaṅgaṇīādisattappakaraṇavasena ṭhitamabhidhammapiṭakamahaṇṇavaṃ, khandhāyatanādivasena",
  "tika-abh08t0:1282_6": "ṭhitaṃ paramatthamahaṇṇavaṃ vā. Tarantīti atthaggahaṇavasena uttaranti, sutamayañāṇamūlakena",
  "tika-abh08t0:1282_7": "vā bhāvanāñāṇena otarantīti attho. Imaṃ lokanti paccuppannabhavaṃ. Paraṃ lokanti",
  "tika-abh08t0:1282_8": "anāgatabhavaṃ. Tarantīti atikkamanti. Idha lokasmiñhi chandarāgappahānavasena imaṃ",
  "tika-abh08t0:1282_9": "lokaṃ taranti, āyatiṃ bhavūpapādakassa kammassa kammakkhayakarañāṇena vināsanato",
  "tika-abh08t0:1282_10": "paralokaṃ taranti, anupādāparinibbānavasena parinibbāyantīti attho.",
  "tika-abh08t0:1283": "Iti abhidhammatthavikāsiniyā nāma",
  "tika-abh08t0:1284": "Abhidhammāvatārasaṃvaṇṇanāya",
  "tika-abh08t0:1285": "Cittaniddesavaṇṇanā niṭṭhitā.",
  "tika-abh08t0:1286": "2. Dutiyo paricchedo",
  "tika-abh08t0:1287": "Cetasikaniddesavaṇṇanā",
  "tika-abh08t0:1288_0": "67. Ettāvatā ca cittaṃ cetasikaṃ rūpaṃ nibbānanti evaṃ uddiṭṭhesu catūsu dhammesu",
  "tika-abh08t0:1288_1": "cittaṃ tāva jātibhūmisampayogappavattākārādivasena vibhāgena niddisitvā idāni tadanantaraṃ",
  "tika-abh08t0:1288_2": "uddiṭṭhe cetasikadhamme niddisituṃ “cittānantaramuddiṭṭhā”tiādi āraddhaṃ. Vibhājananti",
  "tika-abh08t0:1288_3": "jātibhūmiādivasena vibhāgaṃ, tesu tesu cittesu yathārahaṃ sampayogavasena visuṃ visuṃ bhājanañca.",
  "tika-abh08t0:1289_0": "Katame pana cetasikā, yesaṃ vibhājanaṃ vuccatīti te saha nibbacanena sarūpato dassetuṃ",
  "tika-abh08t0:1289_1": "“tattha cittasampayuttā”tiādi vuttaṃ. Tattha “cittasampayuttā”ti idaṃ cetasikalakkhaṇadassanaṃ.",
  "tika-abh08t0:1289_2": "Tena ye cittena saha sampayogalakkhaṇena yuttā, teyeva cetasikāti dasseti. Kiṃ pana",
  "tika-abh08t0:1289_3": "taṃ sampayogalakkhaṇanti? Ekuppādaekanirodhaekavatthukaekārammaṇasaṅkhātā pakārā.",
  "tika-abh08t0:1289_4": "Samaṃ pakārehi yuttāti hi sampayuttā. Tattha yadi ekuppādatāmatteneva ca sampayuttatā",
  "tika-abh08t0:1289_5": "adhippetā, sahuppattikānaṃ rūpārūpadhammānaṃ aññamaññasampayuttatā āpajjeyyāti ekanirodha-ggahaṇaṃ.",
  "tika-abh08t0:1289_6": "Evampi avinibbhogarūpānaṃ aññamaññasampayuttatā āpajjeyyāti ekavatthuka-ggahaṇaṃ.",
  "tika-abh08t0:1289_7": "Evampi “avinibbhogarūpesu ekaṃ mahābhūtaṃ sesamahābhūtopādārūpānaṃ nissayapaccayo",
  "tika-abh08t0:1289_8": "hotīti tasmā tāni ekavatthukānīti, cakkhādīnaṃ nissayabhūtāni vā bhūtāni ekaṃ vatthu",
  "tika-abh08t0:1289_9": "etesu nissitanti ekavatthukānī”ti kappentassa tesaṃ sampayuttatāpatti siyāti tannivāraṇatthaṃ",
  "tika-abh08t0:1289_10": "ekārammaṇa-ggahaṇaṃ.",
  "tika-abh08t0:1290_0": "Paṭilomato vā “ekārammaṇā”ti vutte ekavīthiyaṃ pañcaviññāṇasampaṭicchanādīnaṃ, nānāvīthiyaṃ",
  "tika-abh08t0:1290_1": "parasantāne ca ekasmiṃ ārammaṇe uppajjamānānaṃ bhinnavatthukānaṃ sampayuttatā āpajjeyyāti",
  "tika-abh08t0:1290_2": "ekavatthuka-ggahaṇaṃ. Evampi maraṇāsannavīthiyaṃ sampaṭicchanasantīraṇādīnaṃ sampayuttatā",
  "tika-abh08t0:1290_3": "āpajjeyyāti ekanirodha-ggahaṇaṃ. Kiṃ pana nānuppādāpi evaṃ tividhalakkhaṇā honti,",
  "tika-abh08t0:1290_4": "atha ekuppādā evāti vicāraṇāya ekuppādā eva evaṃ tividhalakkhaṇā hontīti dassanatthaṃ",
  "tika-abh08t0:1290_5": "“ekuppādā”ti vuttaṃ. Iti imehi catūhi sampayogalakkhaṇehi ye cittasampayuttā, te",
  "tika-abh08t0:1290_6": "cetasikā nāmāti evaṃ cetasikalakkhaṇaṃ ṭhapitaṃ hoti. Kathaṃ panete cetasikā nāmāti",
  "tika-abh08t0:1290_7": "āha “citte bhavā”ti. “Cetasi bhavā cetasikā”ti vattabbe citta-saddassapi ceto-saddena",
  "tika-abh08t0:1290_8": "saha samānatthatāya atthamattaṃ dassetuṃ “citte bhavā cetasikā”ti vuttaṃ.",
  "tika-abh08t0:1291_0": "Niyatāti niyatuppattikā, karuṇāmuditādayo viya kadāci anuppajjitvā yadā yadā taṃ",
  "tika-abh08t0:1291_1": "cittaṃ uppajjati, tadā tadāva tena avinibhuttā hutvā jāyamānāti attho. Sarūpena āgatāti",
  "tika-abh08t0:1291_2": "chandādayo viya “ye vā pana tasmiṃ samaye aññepi atthi paṭiccasamuppannā arūpino",
  "tika-abh08t0:1291_3": "dhammā”ti evaṃ yevāpanakavasena anāgantvā “phasso hoti, vedanā hotī”tiādinā sarūpeneva",
  "tika-abh08t0:1291_4": "pāḷiyaṃ āgatā. Yevāpanāti evaṃ desanā etesanti yevāpanakā. Ekūnatiṃsa dhammāti kiccabhedaṃ",
  "tika-abh08t0:1291_5": "anāmasitvā kevalaṃ asambhinnadhammavaseneva ekenūnā tiṃsa dhammā. Pāḷiyaṃ pana cittena",
  "tika-abh08t0:1291_6": "saha tiṃsa dhamme gahetvā tesaṃ kiccabhedato gahaṇena chappaññāsa dhammā vuttā. Seyyathidanti",
  "tika-abh08t0:1291_7": "sarūpapucchā. Phasso…pe… cittujukatāti yathāpucchitānaṃ sarūpadassanaṃ. Iti-saddo",
  "tika-abh08t0:1291_8": "parisamāpane, nidassane vā. Puna tettiṃsa hontīti sambandho. Tettiṃsa hontīti teyeva",
  "tika-abh08t0:1291_9": "ekūnatiṃsa dhammāti adhippāyo.",
  "tika-abh08t0:1292_0": "“Kadāci uppajjantī”ti vuttaṃ, taṃ kathaṃ daṭṭhabbanti āha “imesū”tiādi. Karuṇāmuditāvasenāti",
  "tika-abh08t0:1292_1": "paṭhamasamannāhārato paṭṭhāya gotrabhupariyosānappavattitakaruṇāmuditāparikammavasena.",
  "tika-abh08t0:1292_2": "Karuṇāpubbabhāgoti karuṇāya pubbabhāgo, parikammappanāvasena pavattakaruṇābhāvanāya",
  "tika-abh08t0:1292_3": "appanākoṭṭhāsato purimakoṭṭhāso, paṭhamasamannāhārato paṭṭhāya gotrabhupariyosānappavattaparikammakoṭṭhāso",
  "tika-abh08t0:1292_4": "hutvāti attho. Evaṃ “muditāpubbabhāgo”ti etthāpi. Bhāga-saddassa drabyavuttitāya",
  "tika-abh08t0:1292_5": "tappurisassa ca uttarapadatthappadhānatāya “karuṇāpubbabhāgo”tiādinā pulliṅgena vuttaṃ.",
  "tika-abh08t0:1292_6": "Eta-saddassa pana guṇavuttitāya guṇavisesavati vattamāno tassa liṅgavasena pariṇamatīti",
  "tika-abh08t0:1292_7": "karuṇāmuditāpekkhāya “etā”ti itthiliṅgavasena vuttanti. Na panekato uppajjanti, kiñcarahi",
  "tika-abh08t0:1292_8": "visuṃ visuṃyevāti attho. Teneva hi “karuṇāpubbabhāgo vā muditāpubbabhāgo vā”ti vikappo",
  "tika-abh08t0:1292_9": "vuttoti. Kasmā panetā dve ekato nuppajjantīti? Bhinnārammaṇattā. Karuṇā hi dukkhitasatte",
  "tika-abh08t0:1292_10": "ārabbha tesaṃ dukkhāpanayanakāmatāvasena pavattati, muditā sukhitasatte ārabbha tesaṃ",
  "tika-abh08t0:1292_11": "sukhānumodanavasena, tasmā ubhinnampi bhinnavisayattā na ekasmiṃ citte uppatti sambhavatīti.",
  "tika-abh08t0:1292_12": "Micchākammantādīhīti ādi-saddena micchāvācāmicchājīvānaṃ gahaṇaṃ. Sammākammantādīni",
  "tika-abh08t0:1292_13": "paripūrentīti sammākammantasammāvācāsammāājīvāni paripūrenti. Ko viratīti tīsu ekā",
  "tika-abh08t0:1292_14": "virati uppajjati, sammākammantaṃ pūrentī paṭhamā, sammāvācaṃ pūrentī dutiyā, sammāājīvaṃ",
  "tika-abh08t0:1292_15": "pūrentī tatiyā virati uppajjatīti attho. Karuṇāmuditāhi saha na uppajjanti tāsaṃ",
  "tika-abh08t0:1292_16": "paññattārammaṇattā, viratiyā ca ekantaparittārammaṇattā. Aññamaññena ca na uppajjanti",
  "tika-abh08t0:1292_17": "aññamaññassapi bhinnavisayattā. Micchākammantādīnañhi ārammaṇāneva yathākkamaṃ sammākammantādīnaṃ",
  "tika-abh08t0:1292_18": "ārammaṇāni tato viratibhāvato. Etesūti imesu pañcasu.",
  "tika-abh08t0:1293_0": "68. Viratīnampi saṅgahaṇatthaṃ “karuṇāmuditādīsū”ti vattabbe gāthābandhasukhatthaṃ",
  "tika-abh08t0:1293_1": "ādi-saddalopavasena “karuṇāmuditāsū”ti vuttaṃ. Evañca katvā vuttaṃ “ekenā”ti, itarathā",
  "tika-abh08t0:1293_2": "“ekāyā”ti vattabbanti.",
  "tika-abh08t0:1294_0": "69-71. Kiṃ panettha kāraṇaṃ, catūsu brahmavihāresu dve idha niddiṭṭhā, na itarāti",
  "tika-abh08t0:1294_1": "codento āha “kasmā panā”tiādi. Upekkhā ca na uddhaṭāti sambandho. Navahi lokuttaradhammehi",
  "tika-abh08t0:1294_2": "janaṃ rañjetīti dhammarājā. Diṭṭhadhammikasamparāyikatthehi sadevakaṃ lokaṃ anusāsatīti",
  "tika-abh08t0:1294_3": "satthā. Abyāpādena mettā gahitā tasseva hitākārappavattikāle mettābhāvūpagamanato.",
  "tika-abh08t0:1294_4": "Teneva hesa “mettā mettāyanā”tiādinā niddiṭṭho. Tatramajjhattatāya upekkhā gahitā",
  "tika-abh08t0:1294_5": "tāyeva sattesu majjhattākārappavattāya upekkhābrahmavihārabhāvato. Ādiccena saha",
  "tika-abh08t0:1294_6": "samānagottatāya, ariyasāvakabhāvena vā tassa bhagavato puttatāya ādicco bandhu imassa,",
  "tika-abh08t0:1294_7": "ādiccassa vā bandhūti ādiccabandhu.",
  "tika-abh08t0:1295": "72. Rāsinti phassapañcakādisattarasarāsiṃ. Paṭhamamahācittuppādavasena hi –",
  "tika-abh08t0:1296_0": "“Phasso hoti, vedanā hoti, saññā hoti, cetanā hoti, cittaṃ hoti, vitakko hoti, vicāro",
  "tika-abh08t0:1296_1": "hoti, pīti hoti, sukhaṃ hoti, cittassekaggatā hoti, saddhindriyaṃ hoti, vīriyindriyaṃ",
  "tika-abh08t0:1296_2": "hoti, satindriyaṃ hoti, samādhindriyaṃ hoti, paññindriyaṃ hoti, manindriyaṃ hoti,",
  "tika-abh08t0:1296_3": "somanassindriyaṃ hoti, jīvitindriyaṃ hoti, sammādiṭṭhi hoti, sammāsaṅkappo hoti,",
  "tika-abh08t0:1296_4": "sammāvāyāmo hoti, sammāsati hoti, sammāsamādhi hoti, saddhābalaṃ hoti, vīriyabalaṃ",
  "tika-abh08t0:1296_5": "hoti, satibalaṃ hoti, samādhibalaṃ hoti, paññābalaṃ hoti, hiribalaṃ hoti, ottappabalaṃ",
  "tika-abh08t0:1296_6": "hoti, alobho hoti, adoso hoti, amoho hoti, anabhijjhā hoti, abyāpādo hoti, sammādiṭṭhi",
  "tika-abh08t0:1296_7": "hoti, hirī hoti, ottappaṃ hoti, kāyapassaddhi hoti, cittapassaddhi hoti, kāyalahutā",
  "tika-abh08t0:1296_8": "hoti, cittalahutā hoti, kāyamudutā hoti, cittamudutā hoti, kāyakammaññatā hoti, cittakammaññatā",
  "tika-abh08t0:1296_9": "hoti, kāyapāguññatā hoti, cittapāguññatā hoti, kāyujukatā hoti, cittujukatā hoti,",
  "tika-abh08t0:1296_10": "sati hoti, sampajaññaṃ hoti, samatho hoti, vipassanā hoti, paggāho hoti, avikkhepo hotī”ti –",
  "tika-abh08t0:1297_0": "Evaṃ dhammuddhāraṃ karontena bhagavatā phassādayo tiṃsa dhamme chappaññāsa katvā",
  "tika-abh08t0:1297_1": "phassapañcakarāsi jhānapañcakarāsi indriyaṭṭhakarāsi maggapañcakarāsi balasattakarāsi",
  "tika-abh08t0:1297_2": "hetuttikarāsi kammapathatikarāsi lokapāladukarāsi chayugaḷadukarāsi upakāradukarāsi",
  "tika-abh08t0:1297_3": "yuganandhadukarāsi vīriyasamathadukarāsīti sattarasannaṃ rāsīnaṃ vasena vibhāgo kato.",
  "tika-abh08t0:1298_0": "Kathaṃ? Etesupi cittaṃ tāva phassapañcakaṃ patvā “cittaṃ hotī”ti vuttaṃ, indriyāni",
  "tika-abh08t0:1298_1": "patvā “manindriya”nti. Vitakko jhānaṅgāni patvā “vitakko hotī”ti vutto, maggaṅgāni",
  "tika-abh08t0:1298_2": "patvā “sammāsaṅkappo”ti. Saddhā indriyāni patvā “saddhindriyaṃ hotī”ti vuttā, balāni",
  "tika-abh08t0:1298_3": "patvā “saddhābala”nti. Hirī balāni patvā “hiribalaṃ hotī”ti vuttā, lokapāladukaṃ",
  "tika-abh08t0:1298_4": "patvā “hirī”ti. Ottappepi eseva nayo. Alobho mūlaṃ patvā “alobho hotī”ti vutto, kammapathaṃ",
  "tika-abh08t0:1298_5": "patvā “anabhijjhā”ti. Adoso mūlaṃ patvā “adoso hotī”ti vutto, kammapathaṃ patvā “abyāpādo”ti.",
  "tika-abh08t0:1298_6": "Ime satta dvīsu ṭhānesu vibhattā. Vedanā pana phassapañcakaṃ patvā “vedanā hotī”ti",
  "tika-abh08t0:1298_7": "vuttā, jhānaṅgāni patvā “sukha”nti, indriyāni patvā “somanassindriya”nti. Evamayaṃ",
  "tika-abh08t0:1298_8": "eko dhammo tīsu ṭhānesu vibhatto. Vīriyaṃ pana indriyāni patvā “vīriyindriyaṃ hotī”ti",
  "tika-abh08t0:1298_9": "vuttaṃ, maggaṅgāni patvā “sammāvāyāmo”ti, balāni patvā “vīriyabala”nti, vīriyasamathaṃ",
  "tika-abh08t0:1298_10": "patvā “paggāho”ti. Satipi indriyāni patvā “satindriyaṃ hotī”ti vuttā, maggaṅgāni",
  "tika-abh08t0:1298_11": "patvā “sammāsatī”ti, balāni patvā “satibala”nti, upakāradukaṃ patvā “sati hotī”ti.",
  "tika-abh08t0:1298_12": "Evaṃ ime dve dhammā catūsu ṭhānesu vibhattā. Samādhi pana jhānaṅgāni patvā “cittassekaggatā",
  "tika-abh08t0:1298_13": "hotī”ti vutto, indriyāni patvā “samādhindriya”nti, maggaṅgāni patvā “sammāsamādhī”ti,",
  "tika-abh08t0:1298_14": "balāni patvā “samādhibala”nti, yuganandhadukaṃ patvā “samatho”ti, vīriyasamathaṃ",
  "tika-abh08t0:1298_15": "patvā “avikkhepo hotī”ti. Evamayaṃ eko dhammo chasu ṭhānesu vibhatto. Paññā pana",
  "tika-abh08t0:1298_16": "indriyāni patvā “paññindriyaṃ hotī”ti vuttā, maggaṅgāni patvā “sammādiṭṭhī”ti, balāni",
  "tika-abh08t0:1298_17": "patvā “paññābala”nti, mūlāni patvā “amoho”ti, kammapathaṃ patvā “sammādiṭṭhī”ti,",
  "tika-abh08t0:1298_18": "upakāradukaṃ patvā “sampajañña”nti, yuganandhadukaṃ patvā “vipassanā”ti. Evamayaṃ",
  "tika-abh08t0:1298_19": "eko dhammo sattasu ṭhānesu vibhattoti evamete dvādasa dhammā indriyāditaṃtaṃkiccavantatāya",
  "tika-abh08t0:1298_20": "dviṭṭhānikādibhedena sattarasasu rāsīsu vibhattā. Itare aṭṭhārasa kiccavasena bhedābhāvato",
  "tika-abh08t0:1298_21": "ekaṭṭhānikāyevāti imesu sattarasasu rāsīsu yevāpanakadhammā ekarāsimpi na bhajanti",
  "tika-abh08t0:1298_22": "taṃtaṃkiccabhāvatoti katvā vuttaṃ “rāsiṃ bhajanti nā”ti.",
  "tika-abh08t0:1299_0": "Nanu cete kiñcāpi sesarāsayo na bhajanti tesaṃ sadisakiccasaṅgahavasena ṭhitattā.",
  "tika-abh08t0:1299_1": "Phassapañcakarāsi pana khandhasaṅgahavaseneva ṭhapitoti cetanāya viya nesaṃ saṅkhārakkhandhasaṅgahato",
  "tika-abh08t0:1299_2": "tattha samavarodho yuttoti? Taṃ na, khandhasaṅgahavasena ṭhapitopi hi phassapañcakarāsi",
  "tika-abh08t0:1299_3": "sabbacittasādhāraṇadhamme saṅgahetvā ṭhapitoti chandādīnaṃ tiṇṇaṃ pakiṇṇakavasena",
  "tika-abh08t0:1299_4": "uppajjamānānaṃ sabbacittasādhāraṇatāya abhāvato, manasikārassa ca satipi sabbacittasādhāraṇatte",
  "tika-abh08t0:1299_5": "nippariyāyato saṅkhārakkhandhasaṅgahābhāvato na etesaṃ phassapañcakarāsibhajanampi",
  "tika-abh08t0:1299_6": "yuttanti. Kasmā pana manasikārassa nippariyāyato saṅkhārakkhandhasaṅgahābhāvoti?",
  "tika-abh08t0:1299_7": "Vuccate – ṭhapetvā cetanaṃ sesadhammānaṃ sakasakakiccesupi parādhīnabhāvena pavattanato",
  "tika-abh08t0:1299_8": "abhisaṅkharaṇalakkhaṇaṃ nippariyāyato na labbhati. Yadi labheyya, cittekaggatājīvitindriyānaṃ",
  "tika-abh08t0:1299_9": "sabbacittasādhāraṇattā vedanāviññāṇāni viya tāni phassapañcake vattabbāni siyuṃ,",
  "tika-abh08t0:1299_10": "na panevaṃ vuttā, tasmā ṭhapetvā cetanaṃ sesadhammānaṃ abhisaṅkharaṇalakkhaṇaṃ nippariyāyato",
  "tika-abh08t0:1299_11": "na labbhatīti na tesaṃ nippariyāyato khandhasaṅgaho labbhati. Cetanāyayeva pana sakiccaparakiccasādhanavasena",
  "tika-abh08t0:1299_12": "pavattanato nippariyāyato abhisaṅkharaṇalakkhaṇassa atthitāya khandhasaṅgaho labbhatīti.",
  "tika-abh08t0:1299_13": "Yadi evaṃ kathaṃ phasso phassapañcake vuttoti? “Phassapaccayā vedanā, phuṭṭho vedeti,",
  "tika-abh08t0:1299_14": "phuṭṭho sañjānātī”tiādivacanato vedanā saññā cetanā viññāṇanti imesaṃ arūpakkhandhānaṃ",
  "tika-abh08t0:1299_15": "uddesaṭṭhāne ṭhatvā tesaṃ paccayassapi uddisitukāmatāya phasso tattha vutto. Dubbalāti",
  "tika-abh08t0:1299_16": "sakavisayepi parāyattabhāveneva pavattanato dubbalā. Adhimokkho hi samādhissa paribyattabhāve",
  "tika-abh08t0:1299_17": "paribyattabhāvato samādhāyattavutti, manasikāropi cetanāya paribyattabhāvato cetanāyattavuttīti",
  "tika-abh08t0:1299_18": "parāyattāva te honti.",
  "tika-abh08t0:1300_0": "73. Manasī ca kāroti manasikāro ca. Manasikārasaddassa hi atthamattasandassanavasena",
  "tika-abh08t0:1300_1": "gāthābandhasukhatthaṃ asamāsaniddeso, dīghakaraṇaṃ, majjhe ca ca-saddavacananti.",
  "tika-abh08t0:1300_2": "Tena munivarenāti sambandho.",
  "tika-abh08t0:1301_0": "74-80. Paṭhamābhinipātattāti ārammaṇe phusanavasena paṭhamameva abhinipatanato. Sabbepi",
  "tika-abh08t0:1301_1": "cetasikā cittāyattā cittakiriyabhāvena vuccantīti “cittassā”ti vuttaṃ. Kirāti arucisūcanaṃ.",
  "tika-abh08t0:1301_2": "Evaṃ mahāsaṃghikamataṃ dassetvā idāni tameva vitthāretuṃ “phusitvā panā”tiādi vuttaṃ.",
  "tika-abh08t0:1301_3": "Mahāsaṃghikā hi “paṭhamaṃ phasso ārammaṇaṃ phusati, atha tena phuṭṭhaṃ dutiyaṃ vedanā",
  "tika-abh08t0:1301_4": "vediyati, evaṃ etehi phuṭṭhaveditaṃ tatiyaṃ saññā sañjānāti, tehi pana phuṭṭhaveditasaññāte",
  "tika-abh08t0:1301_5": "catutthaṃ cetanāya sampayuttadhamme abhisandahatī”tiādinā vadanti. Balavapaccayattāti",
  "tika-abh08t0:1301_6": "yathā pāsādaṃ patvā thambhā sesadabbasambhārānaṃ balavapaccayā, evamesa yasmā sesasampayuttānaṃ",
  "tika-abh08t0:1301_7": "balavapaccayo, tasmāti attho. Tasmāti hetunigamanaṃ.",
  "tika-abh08t0:1302_0": "Saheva cāti ca-saddo aṭṭhānappayutto, so “cittajāna”nti imassa anantaraṃ daṭṭhabbo.",
  "tika-abh08t0:1302_1": "Kasmā? Cittānaṃ, cittajānañca ekuppādādibhāvena saheva pavattitoti evamettha padasambandho",
  "tika-abh08t0:1302_2": "veditabbo. Idanti idaṃ yathāvuttavidhānaṃ, evaṃ “paṭhamābhinipātattā”ti kāraṇaṃ pariharitvā",
  "tika-abh08t0:1302_3": "idāni “balavapaccayattā”ti idaṃ pariharanto āha “balava…pe… dissatī”ti. Ca-saddo",
  "tika-abh08t0:1302_4": "avadhāraṇe, neva dissatīti attho. Sesadhammānampi hi sahajātapaccayabhāvassa sādhāraṇattā",
  "tika-abh08t0:1302_5": "tasseva balavapaccayabhāve na kiñci kāraṇaṃ dissatīti. Yadi sabbamidamakāraṇaṃ, kathañcarahi",
  "tika-abh08t0:1302_6": "phasso paṭhamaṃ vuttoti āha “desanākkamato”tiādi. “Vedanā hoti, phasso hoti, saññā",
  "tika-abh08t0:1302_7": "hoti, phasso hoti, cetanā hoti, phasso hoti, cittaṃ hoti, phasso hoti, vedanā hoti,",
  "tika-abh08t0:1302_8": "saññā hoti, cetanā hoti, vitakko hotī”tiādīhi āharitumpi vaṭṭeyya, desanāvārena pana",
  "tika-abh08t0:1302_9": "phassova paṭhamaṃ vuttoti veditabbo. Yathā cettha, evaṃ sesadhammesupi pubbāparakkamo",
  "tika-abh08t0:1302_10": "nāma na pariyesitabbo. Vacanatthalakkhaṇādīhīti vacanatthato ca lakkhaṇādito ca.",
  "tika-abh08t0:1303_0": "Phusatīti kattuniddeso. Tattha kāraṇaṃ heṭṭhā vuttameva, phusanti etena vāti phasso.",
  "tika-abh08t0:1303_1": "Sampayuttadhammā hi ārammaṇe pavattamānā taṃ phusanalakkhaṇena phassena phusantā",
  "tika-abh08t0:1303_2": "viya honti, ārammaṇaphusanamattaṃ vā phassotipi sādhanattayampi yujjateva. Phusanaṃ",
  "tika-abh08t0:1303_3": "lakkhaṇametassāti phusanalakkhaṇo, vedanāya paccayabhāvaṭṭhena ārammaṇaphusanalakkhaṇoti",
  "tika-abh08t0:1303_4": "attho. Saṃghaṭṭanarasoti manodvāre cittārammaṇānaṃ saṃghaṭṭanato saṃghaṭṭanakicco.",
  "tika-abh08t0:1303_5": "Ayañhi ārammaṇe anallīyamānopi rūpaṃ viya cakkhuṃ, saddo viya ca sotaṃ cittamārammaṇañca",
  "tika-abh08t0:1303_6": "ghaṭṭeti. Pañcadvāresu vā vatthārammaṇasaṃghaṭṭanena sampajjatīti saṃghaṭṭanasampattiko",
  "tika-abh08t0:1303_7": "phasso “saṃghaṭṭanaraso”ti vutto. Yathā “dve pāṇī vajjeyyu”ntiādīsu pāṇimhi ghaṭṭanaṃ",
  "tika-abh08t0:1303_8": "tabbisesabhūtā rūpadhammā, evaṃ cittassa ārammaṇe saṃghaṭṭanaṃ tabbisesabhūto eko",
  "tika-abh08t0:1303_9": "cetasikadhammo daṭṭhabbo. Tiṇṇaṃ sannipātasaṅkhātassa attano kāraṇassa vasena paveditattā",
  "tika-abh08t0:1303_10": "sannipātapaccupaṭṭhāno. “Cakkhuñca paṭicca rūpe ca uppajjati cakkhuviññāṇaṃ, tiṇṇaṃ",
  "tika-abh08t0:1303_11": "saṅgati phasso”ti hi vacanato cakkhurūpaviññāṇādīnaṃ tiṇṇaṃ sannipātavasena gahetabbatāya",
  "tika-abh08t0:1303_12": "upaṭṭhānato sannipātasaṅkhātassa kāraṇassa vasena upaṭṭhānamassāti upaṭṭhānaṭṭhena",
  "tika-abh08t0:1303_13": "paccupaṭṭhānena sannipātapaccupaṭṭhānatā vuttā. “Phassapaccayā vedanā”ti vacanato",
  "tika-abh08t0:1303_14": "vedanā phalamassāti vedanāpaccupaṭṭhāno. Tajjasamannāhārena ceva indriyena ca parikkhate",
  "tika-abh08t0:1303_15": "visaye anantarāyeneva uppajjanato āpāthagatavisayapadaṭṭhāno. Ayañhi tassa phassassa",
  "tika-abh08t0:1303_16": "kāraṇabhūto tadanurūpabhūto samannāhāroti tajjasamannāhārasaṅkhātena āvajjanena ceva",
  "tika-abh08t0:1303_17": "cakkhādiindriyena ca yathākkamaṃ ārammaṇakaraṇatadabhimukhabhāvavasena parikkhate",
  "tika-abh08t0:1303_18": "abhisaṅkhāte āpāthagateyeva visaye ekantena uppajjanato āpāthagato visayo padaṭṭhānaṃ",
  "tika-abh08t0:1303_19": "āsannakāraṇaṃ imassāti āpāthagatavisayapadaṭṭhāno.",
  "tika-abh08t0:1304_0": "Nanu cāyaṃ dhammo cetasiko, svāyaṃ arūpadhammo samāno kathaṃ phusanalakkhaṇo hotīti",
  "tika-abh08t0:1304_1": "antolīnacodanaṃ manasi katvā tassā sodhanatthaṃ “arūpadhammopi samāno”tiādi vuttaṃ.",
  "tika-abh08t0:1304_2": "Tattha “phusanākāreneva pavattatī”ti iminā arūpassāpi sato tassa dhammassa ayaṃ sabhāvoti",
  "tika-abh08t0:1304_3": "dasseti. Sā ca tassa phusanākārappavatti ambilaṃ ambapakkādiṃ khādantaṃ passantassa",
  "tika-abh08t0:1304_4": "parassa kheḷuppattiparaṃ bādhiyamānaṃ disvā dayālukassa sarīrakampanaṃ, rukkhasākhagge",
  "tika-abh08t0:1304_5": "duṭṭhitaṃ purisaṃ disvā bhūmiyaṃ ṭhitassa purisassa jaṅghacalanaṃ, pisācādibhāyitabbaṃ",
  "tika-abh08t0:1304_6": "disvā ūrupatthambhoti evamādi viya daṭṭhabbā. Soti so yathāvuttalakkhaṇādiko phasso.",
  "tika-abh08t0:1305_0": "Sundaranti sukhavedanāsampayuttattā pasatthaṃ. Manoti viññāṇaṃ. Sumanassa bhāvoti",
  "tika-abh08t0:1305_1": "sumanasaṅkhātassa viññāṇassa bhāvo. Yvāyaṃ saddappavattinibandhano attho, so somanassaṃ.",
  "tika-abh08t0:1305_2": "Somanassavedanāsampayuttattā hi sumana-saddo tasmiṃ viññāṇe pavattati. Vedena anubhavanākārena",
  "tika-abh08t0:1305_3": "ayitaṃ pavattaṃ vedayitaṃ, taṃ lakkhaṇamassāti vedayitalakkhaṇā. Iṭṭhassa iṭṭhākāratova",
  "tika-abh08t0:1305_4": "anubhavanaṃ kiccamassāti iṭṭhākārānubhavanarasā. Sā hi sabhāvato iṭṭhamārammaṇaṃ",
  "tika-abh08t0:1305_5": "iṭṭhavasena, itarañca iṭṭhākāreneva anubhavati, tattha iṭṭhākārānubhavanaṃ kusalākusalacittasampayuttavedanāya",
  "tika-abh08t0:1305_6": "labbhati tassā aniṭṭhassapi kappanāvasena iṭṭhākārena gahaṇato, sabhāvato pana iṭṭhānubhavanaṃ",
  "tika-abh08t0:1305_7": "abyākatacittasampayuttāyapi labbhati tassā vipallāsaggāhābhāvato. “Rājā viya subhojanarasa”nti",
  "tika-abh08t0:1305_8": "iminā imaṃ dīpeti – phassassa phusanamattameva hoti, saññāya sañjānanamattameva,",
  "tika-abh08t0:1305_9": "cetanāya sañcetanāmattameva, viññāṇassa vijānanamattameva, ekaṃsato pana issaravatāya",
  "tika-abh08t0:1305_10": "sāmibhāvena vedanāva ārammaṇarasaṃ anubhavati, rājā viya sūdakārena sampāditasubhojanarasanti.",
  "tika-abh08t0:1305_11": "Assādīyatīti assādo, sukhavedanā. Tenāha bhagavā – “yaṃ, bhikkhave, pañcupādānakkhandhe",
  "tika-abh08t0:1305_12": "paṭicca uppajjati sukhaṃ somanassaṃ, ayaṃ vuccati, bhikkhave, pañcupādānakkhandhesu",
  "tika-abh08t0:1305_13": "assādo”ti. Cetosannissitattā cetasi bhavo assādoti cetasikaassādo, tathā paccupaṭṭhātīti",
  "tika-abh08t0:1305_14": "cetasikaassādapaccupaṭṭhānā. Passaddhakāyo sukhaṃ vediyatīti āha “passaddhipadaṭṭhānā”ti.",
  "tika-abh08t0:1305_15": "Idaṃ pana nirāmisasomanassavasena veditabbaṃ.",
  "tika-abh08t0:1306_0": "Nīlādibhedassa ārammaṇassa sañjānanaṃ tameva saññaṃ katvā jānanaṃ lakkhaṇaṃ etassāti",
  "tika-abh08t0:1306_1": "sañjānanalakkhaṇā. Paccābhiññāṇakaraṇarasāti pati abhiññāyati etenāti paccābhiññāṇaṃ,",
  "tika-abh08t0:1306_2": "tadevetanti puna paccābhiññāṇanimittaṃ saṇṭhānādiko ākāro, tassa karaṇaraso kiccamassāti",
  "tika-abh08t0:1306_3": "paccābhiññāṇakaraṇarasā. Sā hi uppajjamānā pacchā sañjānanassa kāraṇabhūtaṃ saṇṭhānādikaṃ",
  "tika-abh08t0:1306_4": "ākāraṃ gahetvā uppajjatīti. Idañca nimittakārikāya nimittena sañjānantiyā ca sabbāya",
  "tika-abh08t0:1306_5": "samānasaññāya yojetabbaṃ. Nimittena sañjānantīpi hi puna aparāya saññāya ca sañjānanassa",
  "tika-abh08t0:1306_6": "nimittaṃ karotīti. Tañca kusalākusalakiriyājavanasaññaṃ dhuraṃ katvā veditabbaṃ.",
  "tika-abh08t0:1306_7": "Taṃ panetaṃ abhiññāṇakaraṇaṃ kathaṃ daṭṭhabbanti āha “vaḍḍhakissa abhiññāṇakaraṇamivā”ti.",
  "tika-abh08t0:1306_8": "Yathā vaḍḍhakissa dārūsu “idaṃ uddhaṃ, idaṃ adho”ti evaṃ pacchā sañjānanapaccayabhūtassa",
  "tika-abh08t0:1306_9": "saññāṇassa karaṇaṃ, evamassā puna sañjānanapaccayanimittakaraṇanti vuttaṃ hoti. Hatthidassakaandho",
  "tika-abh08t0:1306_10": "viya “idameva sacca”nti saññāya yathāgahitanimittavasena abhinivesakaraṇato yathā…pe…",
  "tika-abh08t0:1306_11": "paccupaṭṭhānā. Etena saññāya ākāraggahaṇaṃ katvā ṭhitassa diṭṭhiādīnaṃ uppajjanato",
  "tika-abh08t0:1306_12": "akusalasaññāya anurūpavasena phalapaccupaṭṭhānaṃ dassitaṃ hoti. Atha vā abhinivesakaraṇanti",
  "tika-abh08t0:1306_13": "“idameva sacca”nti saññābhinivesamattameva, tasmā upaparikkhābhāvena yathāgahitanimittavasena",
  "tika-abh08t0:1306_14": "abhinivesākārena upaṭṭhānato ākārapaccupaṭṭhānaṃ vuttaṃ. Tiṇapurisakesu migapotakānaṃ",
  "tika-abh08t0:1306_15": "“purisā”ti uppannasaññā viya avikappasabhāvattā yathāupaṭṭhitavisayapadaṭṭhānā. Ettha",
  "tika-abh08t0:1306_16": "ca ñāṇavippayuttasaññāya ākāraggahaṇavasena uppajjanakāle cittaṃ abbohārikaṃ saññānugatikaṃ",
  "tika-abh08t0:1306_17": "hoti. Ñāṇasampayutte citte pana sasambhārapathaviyā anugatā sesadhātuyo viya saññācittañca",
  "tika-abh08t0:1306_18": "abbohārikaṃ ñāṇānugatikaṃ hoti.",
  "tika-abh08t0:1307_0": "Abhisandahatīti pabandhati pavatteti, “gaṇhatha gaṇhathā”ti vadantī viya sampayuttadhamme",
  "tika-abh08t0:1307_1": "ārammaṇe payojeti, sakasakakicce ca paṭṭhapetīti attho. Cetayitalakkhaṇāti niddokkantassa",
  "tika-abh08t0:1307_2": "pabuddhakkhaṇe sambhamappavatti viya cetaso ussāhatāva lakkhaṇā. Atha vā “abhisandahatī”ti",
  "tika-abh08t0:1307_3": "vuttattā payojanalakkhaṇātveva attho. Āyūhanarasāti cetasikairiyanarasā, payogarasāti",
  "tika-abh08t0:1307_4": "vuttaṃ hoti. Kusalākusalakiriyājavanasampayuttāyayeva panetaṃ labbhati. Saṃvidahanapaccupaṭṭhānāti",
  "tika-abh08t0:1307_5": "“tvaṃ idaṃ karohī”ti vicārentī viya hotīti vicāraṇapaccupaṭṭhānā. Etāya hi pavattamānāya",
  "tika-abh08t0:1307_6": "sabbepi sampayuttadhammā yathā sakiccapasutā honti, teneva hesā sakiccaparakiccasādhikā",
  "tika-abh08t0:1307_7": "vuttā. Jeṭṭhasisso pare sajjhāyane uyyojento sayampi sajjhāyati. Tasmiñhi sajjhāyituṃ",
  "tika-abh08t0:1307_8": "āraddhe sesasissāpi sajjhāyanti. Mahāvaḍḍhakismimpi vaḍḍhakikammaṃ kātuṃ āraddhe",
  "tika-abh08t0:1307_9": "itarepi karonti yevāti āha “jeṭṭhasissamahāvaḍḍhakiādayo viyā”ti. Ādi-saddena jeṭṭhantevāsikādīnaṃ gahaṇaṃ.",
  "tika-abh08t0:1308_0": "Yathāpaccayaṃ pavattamānānaṃ dhammānaṃ natthi kāci vasavattitāti vasavattibhāvanivāraṇatthaṃ",
  "tika-abh08t0:1308_1": "“vitakkanaṃ vitakko”ti vuttaṃ. Ūhanaṃ ārammaṇassa parikappanaṃ, tasmiṃ abhiniropananti",
  "tika-abh08t0:1308_2": "vā vuttaṃ hoti. Yasmā cittaṃ vitakkabalena ārammaṇaṃ abhiruḷhaṃ viya hoti, tasmā",
  "tika-abh08t0:1308_3": "vuttaṃ “ārammaṇe cittassa abhiniropanalakkhaṇo”ti. Yathā hi koci gāmavāsī puriso",
  "tika-abh08t0:1308_4": "rājavallabhaṃ, taṃsambandhinaṃ mittaṃ vā nissāya rājagehaṃ ārohati anupavisati, evaṃ",
  "tika-abh08t0:1308_5": "vitakkaṃ nissāya cittaṃ ārammaṇaṃ ārohati. Yadi evaṃ kathaṃ avitakkacittaṃ ārammaṇaṃ",
  "tika-abh08t0:1308_6": "ārohati, na hi dvipañcaviññāṇadutiyajjhānādike vitakko upalabbhati, yassa balena",
  "tika-abh08t0:1308_7": "taṃ ārammaṇaṃ ārohati, tasmā sabhāvato bhāvanābalena tattha anuppajjanako? Saccaṃ,",
  "tika-abh08t0:1308_8": "tampi vitakkabalena ārohati. Yathā hi so puriso paricayena tena vināpi nirāsaṅko",
  "tika-abh08t0:1308_9": "rājagehaṃ pavisati, evaṃ paricayena vitakkena vināpi avitakkacittaṃ ārammaṇaṃ ārohati.",
  "tika-abh08t0:1308_10": "Paricayoti cettha santāne abhiṇhaṃ pavattacittabhāvanāsaṅkhāto paricayo. Vitakkassa",
  "tika-abh08t0:1308_11": "hi santāne abhiṇhaṃ pavattassa vasena cittassa ārammaṇābhirohanaṃ ciraparicitaṃ,",
  "tika-abh08t0:1308_12": "tena taṃ cittaṃ kadāci vitakkena vināpi tattha vattateva. Yathā taṃ ñāṇasahitaṃ hutvā",
  "tika-abh08t0:1308_13": "sammasanavasena ciraparicitaṃ kadāci ñāṇarahitampi sammasanavasena pavattati, yathā",
  "tika-abh08t0:1308_14": "vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena",
  "tika-abh08t0:1308_15": "pavattati, evaṃsampadamidaṃ daṭṭhabbaṃ.",
  "tika-abh08t0:1309_0": "Atha vā dvipañcaviññāṇaṃ avitakkampi vatthārammaṇaghaṭṭanassa balavatāya, dutiyajjhānādīni",
  "tika-abh08t0:1309_1": "ca heṭṭhimaheṭṭhimabhāvanāya balavatāya ārammaṇaṃ ārohatīti. Ādito, abhimukhaṃ vā",
  "tika-abh08t0:1309_2": "hananaṃ paharaṇamattaṃ āhananaṃ, parito, parivattetvā vā hananaṃ visesena paharaṇaṃ",
  "tika-abh08t0:1309_3": "pariyāhananaṃ, taṃ kiccamassāti āhananapariyāhananaraso. Tathā hi tena yogāvacaro",
  "tika-abh08t0:1309_4": "ārammaṇaṃ vitakkāhataṃ vitakkapariyāhataṃ karotīti vuccati. Ānayanaṃ cittassa ārammaṇe",
  "tika-abh08t0:1309_5": "upanayanaṃ, ākaḍḍhanaṃ vā, tathā hutvā paccupaṭṭhānamassāti ānayanapaccupaṭṭhāno.",
  "tika-abh08t0:1310_0": "Tenāti tena vicārena karaṇabhūtena, hetubhūtena vā cittaṃ ārammaṇe vicarati anuvicarati,",
  "tika-abh08t0:1310_1": "avicāracittassa pana avitakkacitte vuttānusārena pavatti veditabbā. Vicaraṇaṃ anusañcaraṇaṃ",
  "tika-abh08t0:1310_2": "anuparigamanaṃ. Svāyaṃ viseso santānamhi labbhamāno javanasantāne pākaṭo hotīti daṭṭhabbo.",
  "tika-abh08t0:1310_3": "Esa nayo sesesupi. Ārammaṇassa anumajjanaṃ anumasanaṃ parimajjanamassa lakkhaṇanti",
  "tika-abh08t0:1310_4": "ārammaṇānumajjanalakkhaṇo. Tathā hi vicāro parimajjanahattho viya, saṃsaraṇahattho",
  "tika-abh08t0:1310_5": "viyāti vuccati. Tatthāti ārammaṇe. Sahajātānaṃ anuyojanaṃ ārammaṇe anuvicaraṇasaṅkhātaanumajjanavasena",
  "tika-abh08t0:1310_6": "veditabbaṃ. Dhammānañhi sabhāvavinimuttā kāci kiriyā nāma natthi. Tathāgahetabbākāro",
  "tika-abh08t0:1310_7": "bodhaneyyajanānurodhena paramatthato ekasabhāvopi sabhāvadhammo pariyāyavacanehi",
  "tika-abh08t0:1310_8": "visayasamāropitarūpehi bahūhi pakārehi pakāsīyati. Evañhi so suṭṭhu pakāsito hotīti.",
  "tika-abh08t0:1310_9": "Anupabandhapaccupaṭṭhānoti ārammaṇe cittassa avicchinnassa viya pavattipaccupaṭṭhāno.",
  "tika-abh08t0:1310_10": "Tathā hi so anusandhānatāti niddiṭṭho.",
  "tika-abh08t0:1311_0": "Ettha ca vicārato oḷārikaṭṭhena tasseva pubbaṅgamaṭṭhena paṭhamaghaṇṭābhiravo viya",
  "tika-abh08t0:1311_1": "cetaso paṭhamābhinipāto vitakko, anuravo viya anusañcaraṇaṃ vicāro. Yathā hi ghaṇṭābhighātajo",
  "tika-abh08t0:1311_2": "paṭhamābhiravo anuravato oḷāriko, pubbaṅgamo ca hoti, evaṃ ārammaṇābhiropanaṭṭhena",
  "tika-abh08t0:1311_3": "vitakko oḷāriko, pubbaṅgamo viya ca hoti. Tato sukhumaṭṭhena anumajjanasabhāvena",
  "tika-abh08t0:1311_4": "ca ghaṇṭānuravo viya anupabandho vicāro. Vipphāravā cettha vitakko cittassa paṭhamuppattikāle",
  "tika-abh08t0:1311_5": "cittassa paripphandanabhūto ākāse uppatitukāmassa sakuṇassa pakkhavikkhepo viya,",
  "tika-abh08t0:1311_6": "padumābhimukhapāto viya ca gandhānubandhacetaso bhamarassa. Santavutti vicāro cittassa",
  "tika-abh08t0:1311_7": "nātiparipphandanabhāvo, ākāse uppatitassa sakuṇassa pakkhappasāraṇaṃ viya, padumassa",
  "tika-abh08t0:1311_8": "uparibhāge paribbhamanaṃ viya ca padumābhimukhapatitassa bhamarassa. Āgamaṭṭhakathāyaṃ",
  "tika-abh08t0:1311_9": "pana vipariyāyena āgataṃ. Tathā ca vuttaṃ dukanipātaṭṭhakathāyaṃ –",
  "tika-abh08t0:1312_0": "“Ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā",
  "tika-abh08t0:1312_1": "gamanaṃ viya ārammaṇe cetaso abhiniropanabhāvena pavatto vitakko, vātaggahaṇatthaṃ",
  "tika-abh08t0:1312_2": "pakkhe phandāpayamānassa gamanaṃ viya anumajjanabhāvena pavatto vicāro”ti.",
  "tika-abh08t0:1313_0": "Tampi anupabandhena pavattiyaṃ yujjati. Tathā hi upacāre, appanāyaṃ vā santānena",
  "tika-abh08t0:1313_1": "pavattiyaṃ vitakko niccalo hutvā ārammaṇaṃ anupavisitvā viya pavattati, na paṭhamābhinipāte viya pākaṭo hotīti.",
  "tika-abh08t0:1314_0": "Pinayatīti kāyacittaṃ appeti, vaḍḍheti vā. Sampiyāyanalakkhaṇāti ārammaṇaṃ kallato",
  "tika-abh08t0:1314_1": "gahaṇalakkhaṇā. Pīṇanarasāti kāyacittānaṃ paribrūhanakiccā. Pharaṇarasāti paṇītarūpehi",
  "tika-abh08t0:1314_2": "kāyassa byāpanarasā, attanā sampayuttacittasamuṭṭhānehi rūpehi sakalarūpakāyabyāpanaṃ",
  "tika-abh08t0:1314_3": "karotīti vuttaṃ hoti. Na hi aññathā imissā pharaṇaṃ hoti, dhammānaṃ abyāpāratāya",
  "tika-abh08t0:1314_4": "kesaggamattampi saṅkamanābhāvato. Udaggabhāvo odagyaṃ.",
  "tika-abh08t0:1315_0": "Ekaṃ ārammaṇaṃ aggametassāti ekaggaṃ, cittaṃ, yena pana dhammena yogato taṃ ekaggaṃ",
  "tika-abh08t0:1315_1": "nāma hoti, so ekaggabhāvo. So pana cittasseva hoti, na yassa kassacīti āha “cittassa",
  "tika-abh08t0:1315_2": "ekaggabhāvo”ti, nivāte dīpasikhāya ṭhiti viya cittassa ṭhitīti vuttaṃ hoti. Visārassa",
  "tika-abh08t0:1315_3": "byaggabhāvassa paṭipakkho sabhāvo avisāro, na visārābhāvamattaṃ, taṃ imassa lakkhaṇanti",
  "tika-abh08t0:1315_4": "āha “avisāralakkhaṇo”ti. Avikkhepo sampayuttadhammānaṃ avikkhittatā, avisārāvikkhepānaṃ",
  "tika-abh08t0:1315_5": "samādhānabhāvato atthato visesābhāvepi samukhena, sampayuttamukhena ca ubhayaṃ vuttanti",
  "tika-abh08t0:1315_6": "daṭṭhabbaṃ. Avūpasamalakkhaṇassa vikkhepassa paṭipakkhatāya cittassa upasamanākārena",
  "tika-abh08t0:1315_7": "paccupaṭṭhātīti upasamapaccupaṭṭhāno. Visesatoti yebhuyyena. Sukhavirahitopi hi atthi",
  "tika-abh08t0:1315_8": "samādhīti so yebhuyyena sukhapadaṭṭhāno hoti. Atha vā visesatoti atisayena. “Sukhino",
  "tika-abh08t0:1315_9": "cittaṃ samādhiyatī”ti vacanato hi sukhaṃ samādhissa visesakāraṇaṃ sukhavirahitassapi",
  "tika-abh08t0:1315_10": "tadupanissayeneva samijjhanato.",
  "tika-abh08t0:1316_0": "Saddahanti etāyāti kammaphalādisaddahanakiriyāya pavattamānānaṃ dhammānaṃ tattha",
  "tika-abh08t0:1316_1": "ādhipaccabhāvena saddhāya paccayataṃ dasseti. Tassā hi dhammānaṃ tathā paccayabhāve",
  "tika-abh08t0:1316_2": "sati taṃsamaṅgipuggalo “saddahatī”ti voharīyati. Saddahanaṃ saddheyyavatthuno pattiyāyanaṃ,",
  "tika-abh08t0:1316_3": "taṃ lakkhaṇametissāti saddahanalakkhaṇā. Kālusiyamalaṃ vidhametvā sampayuttānaṃ,",
  "tika-abh08t0:1316_4": "puggalasseva vā pasādaṃ anāvilabhāvakāraṇaṃ kiccametissāti pasādanarasā. Yathā kathaṃ",
  "tika-abh08t0:1316_5": "viyāti āha “udakappasādakamaṇi viyā”ti. Akālusiyapaccupaṭṭhānāti anāvilabhāvapaccupaṭṭhānā.",
  "tika-abh08t0:1316_6": "Ratanattayaṃ kammaṃ kammaphalañca saddheyyavatthu, taṃ imissā āsannakāraṇanti saddheyyavatthupadaṭṭhānā.",
  "tika-abh08t0:1316_7": "Na hi saddhāya avatthubhūtesu titthiyādīsu sā uppajjati. Sā panāyaṃ kusaladhammānaṃ",
  "tika-abh08t0:1316_8": "ādāne hattho viya, sabbasampattisampadāne vittaṃ viya, amatakasiphalaphalane bījaṃ",
  "tika-abh08t0:1316_9": "viya ca daṭṭhabbā. “Saddhāhattho, mahānāma, ariyasāvako, saddhīdha vittaṃ purisassa",
  "tika-abh08t0:1316_10": "seṭṭhaṃ, saddhā bījaṃ tapo vuṭṭhī”tiādivacanañhettha sādhakaṃ.",
  "tika-abh08t0:1317_0": "Saranti 237 etāyāti saraṇakiriyāya pavattamānānaṃ dhammānaṃ tattha ādhipaccabhāvena",
  "tika-abh08t0:1317_1": "satiyā paccayataṃ dasseti. Tassā hi dhammānaṃ tathā paccayabhāve sati taṃsamaṅgipuggalo",
  "tika-abh08t0:1317_2": "“saratī”ti voharīyati. Udake alābu viya pilavitvā gantuṃ adatvā pāsāṇassa viya niccalassa",
  "tika-abh08t0:1317_3": "ārammaṇassa ṭhapanaṃ asammuṭṭhatākaraṇaṃ apilāpanaṃ, taṃ lakkhaṇamassāti apilāpanalakkhaṇā.",
  "tika-abh08t0:1317_4": "Sā hi ārammaṇe daḷhaṃ patiṭṭhitattā esikā viya vuccati. Sammosapaccanīkakiccaṃ asammosaraso,",
  "tika-abh08t0:1317_5": "na sammosābhāvamattaṃ. “Satārakkhena cetasā viharatī”ti vuttattā cetoguṇaratanahārakānaṃ",
  "tika-abh08t0:1317_6": "kilesacorānaṃ nivāraṇato āha “ārakkhapaccupaṭṭhānā”ti. Tathā hesā cakkhudvārādirakkhanato",
  "tika-abh08t0:1317_7": "dovāriko viyāti vuccati. Paṭhamaṃ saññāya thiruppannabhāve pacchā satiyā patiṭṭhānabhāvato",
  "tika-abh08t0:1317_8": "āha “thirasaññāpadaṭṭhānā”ti. Atha satisaññānaṃ kiṃ nānākaraṇanti? Saññā tāva paṭhamaṃ",
  "tika-abh08t0:1317_9": "aggahitanimittaṃ sañjānāti, gahitanimitte puna paccābhiññāṇapaccayanimittaṃ karoti,",
  "tika-abh08t0:1317_10": "paṭhamaṃ aggahite pana saññākiccaṃ appadhānaṃ hoti, sati pana paṭhamaṃ aggahitanimittampi",
  "tika-abh08t0:1317_11": "sarati gahitanimittampi, gahitanimitte pana satikiccaṃ guṇabhūtaṃ hotīti idameva tāsaṃ nānattaṃ.",
  "tika-abh08t0:1318_0": "Vīrabhāvoti yena vīriyena vīro nāma hoti, so dhammo. Vīrānaṃ vā kammanti yena kammena",
  "tika-abh08t0:1318_1": "vīro nāma hoti, taṃ vīrānaṃ kammaṃ nāma. Vīriyaṃ panassa sādhakabhāvato tathā vuttaṃ.",
  "tika-abh08t0:1318_2": "Dhammavinimuttaṃ vā kiñci kammaṃ natthīti vīriyameva kammabhāvena vuttanti daṭṭhabbaṃ.",
  "tika-abh08t0:1318_3": "Vidhinā īretabbaṃ pavattetabbanti vā vīriyaṃ. Ussāho taṃ taṃ kiccaṃ samārambho, parakkamo",
  "tika-abh08t0:1318_4": "vā. Upatthambhanaṃ pana sampayuttadhammānaṃ kosajjapakkhe patituṃ adatvā dhāraṇaṃ",
  "tika-abh08t0:1318_5": "anubalappadānaṃ. Sampayuttadhammānaṃ saṃsīdanabhāvanivārako dhammo, na saṃsīdanābhāvamattaṃ,",
  "tika-abh08t0:1318_6": "asaṃsīdanabhāvena paccupaṭṭhātīti asaṃsīdanabhāvapaccupaṭṭhānaṃ. “Saṃviggo yoniso",
  "tika-abh08t0:1318_7": "padahatī”ti vacanato saṃvegapadaṭṭhānaṃ. Saṃvegoti cettha saṃvegamayaṃ ñāṇaṃ. Asaṃvegapubbikāya",
  "tika-abh08t0:1318_8": "pana kusalakiriyāya vīriyārambhavatthupadaṭṭhānaṃ. Tattha vīriyārambhavatthūni nāma –",
  "tika-abh08t0:1319_0": "“Maggo gantabbo hoti, maggo gato. Kammaṃ kātabbaṃ hoti, kammaṃ kataṃ. Appamattako",
  "tika-abh08t0:1319_1": "ābādho uppanno hoti, gilānā vuṭṭhito hoti, aciravuṭṭhito gelaññā. Gāmaṃ vā nigamaṃ",
  "tika-abh08t0:1319_2": "vā piṇḍāya caranto na labhati, lūkhassa vā paṇītassa vā bhojanassa yāvadatthaṃ pāripūriṃ",
  "tika-abh08t0:1319_3": "labhati…pe… pāripūri”nti –",
  "tika-abh08t0:1320_0": "Evaṃ vuttāni etāni anurūpapaccavekkhaṇasahitāni aṭṭha vīriyārambhavatthūni, tammūlakāni",
  "tika-abh08t0:1320_1": "vā paccavekkhaṇāni. Ettha ca vitakko sampayuttadhamme ārammaṇaṃ āropeti. Cetanā te",
  "tika-abh08t0:1320_2": "taṃtaṃkiccesu niyojeti. Vīriyaṃ pana te saṃsīdituṃ adatvā ussāhetīti ayaṃ vitakkacetanāvīriyānaṃ viseso.",
  "tika-abh08t0:1321_0": "Vijānanalakkhaṇāti visesena jānanalakkhaṇā, yathāsabhāvapaṭivedhalakkhaṇāti attho.",
  "tika-abh08t0:1321_1": "Visayassa ārammaṇassa obhāsanaṃ pakāsanaṃ tappaṭicchādakasammohandhakārassa vidhamanatoti",
  "tika-abh08t0:1321_2": "visayobhāsanaṃ, taṃ kiccamassāti visayobhāsanarasā. Katthaci visaye asammuyhanākārena",
  "tika-abh08t0:1321_3": "sammohapaṭipakkhatāya vā paccupaṭṭhānato sammohābhāvassa paccupaṭṭhānato vā asammohapaccupaṭṭhānā.",
  "tika-abh08t0:1322_0": "Attanā anupāletabbānaṃ sahajātadhammānaṃ anupālanaṃ jīvitassa byāpāro, tañca tesaṃ",
  "tika-abh08t0:1322_1": "jīvananti taṃ tassa kāraṇabhāvaṃ purakkhatvā vuttaṃ “jīvanti tenā”ti. Rūpārūpajīvitindriyassa",
  "tika-abh08t0:1322_2": "anurūpato lakkhaṇādikaṃ dassetuṃ “attanā avinibhuttāna”nti vuttaṃ. “Sampayuttāna”nti",
  "tika-abh08t0:1322_3": "hi vuccamāne rūpadhammānaṃ sampayogābhāvato rūpajīvitindriyassa saṅgaho na siyā.",
  "tika-abh08t0:1322_4": "“Avinibhuttāna”nti pana vuttattā yāni avinibbhogarūpāni rūpajīvitindriyena saddhiṃ",
  "tika-abh08t0:1322_5": "avinibhuttāni avisaṃsaṭṭhāni. Ye ca arūpadhammā arūpajīvitindriyena sampayuttā, tesaṃ",
  "tika-abh08t0:1322_6": "sabbesaṃ saṅgaho hotīti. Pavattanarasanti uppādato yāva bhaṅgā anupālanato antarā",
  "tika-abh08t0:1322_7": "anivattanasabhāvasādhanena tesaṃ pavattanakiccaṃ. Keci pana “rūpajīvitindriyaṃ tesaṃ",
  "tika-abh08t0:1322_8": "ṭhitikkhaṇato paṭṭhāya, arūpajīvitindriyaṃ uppādato paṭṭhāya pavattiyā paccayo”ti",
  "tika-abh08t0:1322_9": "vadanti, taṃ na yuttaṃ. Paṭṭhāne hi “abyākataṃ dhammaṃ paṭicca asaññasattānaṃ ekaṃ",
  "tika-abh08t0:1322_10": "mahābhūtaṃ paṭicca indriyapaccayaṃ kammapaccayasadisa”nti asaññasattānaṃ indriyapaccayo",
  "tika-abh08t0:1322_11": "kammapaccayasadisaṃ katvā vutto, tasmā rūpajīvitindriyampi uppādato paṭṭhāya paccayo",
  "tika-abh08t0:1322_12": "hotīti daṭṭhabbaṃ. Uppādato yāva bhaṅgā ṭhapanato ṭhapanapaccupaṭṭhānaṃ. Anupālanavasena",
  "tika-abh08t0:1322_13": "yāpayitabbā pavattetabbā dhammā padaṭṭhānamassāti yāpayitabbadhammapadaṭṭhānaṃ. Yadi",
  "tika-abh08t0:1322_14": "evaṃ tesaṃ anupālanādisādhakaṃ, kathaṃ tesaṃ nirodho hoti. Evañhi sabbakālaṃ ṭhātabbanti",
  "tika-abh08t0:1322_15": "āha “santepi cā”tiādi. Anupālanalakkhaṇādimhīti ādi-saddena pavattanarasādimeva saṅgaṇhāti.",
  "tika-abh08t0:1322_16": "Atthikkhaṇeyevāti attanā anupāletabbānaṃ, attano vā atthikkhaṇeyeva. Udakanti taḷākagatajalaṃ,",
  "tika-abh08t0:1322_17": "daṇḍagatajalaṃ vā. Tattha taḷākagataudakassa gahaṇe attanā anupāletabbadhammānaṃ",
  "tika-abh08t0:1322_18": "atthikkhaṇe anupālanaṃ sādhitaṃ hoti, daṇḍagatajalassa pana gahaṇe attano atthikkhaṇe",
  "tika-abh08t0:1322_19": "anupālanaṃ. Attanā anuppāditadhamme kathaṃ pāletīti āha “dhāti viya kumāra”nti. Yadi",
  "tika-abh08t0:1322_20": "sesadhammānaṃ pavattikāraṇena kenaci bhavitabbaṃ, jīvitassa pana kiṃ pavattikāraṇanti",
  "tika-abh08t0:1322_21": "āha “sayaṃ…pe… pavattatī”ti. Yathā kathaṃ viyāti āha “niyāmako viyā”ti. Sopi attanā",
  "tika-abh08t0:1322_22": "pavattitanāvāsambandhena pavattati. Yadi dhammānaṃ pavatti jīvitindriyapaṭibaddhaṃ,",
  "tika-abh08t0:1322_23": "bhaṅgato uddhampi kiṃ pana pavattetīti āha “na bhaṅgato uddha”nti. Kasmāti āha “attano",
  "tika-abh08t0:1322_24": "ca pavattetabbānañca abhāvā”ti. Bhaṅgakkhaṇe pana kathanti āha “na bhaṅgakkhaṇe ṭhapetī”ti.",
  "tika-abh08t0:1323_0": "Yasmā pana lobhapaṭipakkho alobho hoti, ye dhammā tena sampayuttā, taṃsamaṅgino vā",
  "tika-abh08t0:1323_1": "sattā, te na lubbhanti, sayampi kadāci na lubbhateva, atthato vā alubbhanākāro eva",
  "tika-abh08t0:1323_2": "ca so hoti, tasmā vuttaṃ “na lubbhanti tenā”tiādi. Esa nayo “na dussanti tenā”tiādīsupi.",
  "tika-abh08t0:1323_3": "Alaggabhāvo ārammaṇaṃ nissāya pavattantassapi tattha anāsattatā. Tenāha “kamaladale",
  "tika-abh08t0:1323_4": "jalabindu viyā”ti. Apariggaho kassaci vatthuno mamattavasena asaṅgaho. Muttabhikkhu",
  "tika-abh08t0:1323_5": "viyāti khīṇāsavabhikkhu viya. So hi muttarāgattā katthaci mamāyanarahito hoti. Anallīno",
  "tika-abh08t0:1323_6": "bhāvo adhippāyo etassāti anallīnabhāvo. Evañhi “asucimhi patitapuriso viyā”ti upamāya",
  "tika-abh08t0:1323_7": "sameti. Yathā hi tassa purisassa satipi kāyena allīyane bhāvo anallīno, evaṃ alobhopi",
  "tika-abh08t0:1323_8": "ārammaṇakaraṇavasena gahitepi ārammaṇe alaggabhāvena anallīnabhāvo anallīnākāroyeva",
  "tika-abh08t0:1323_9": "pavattati. Evaṃsabhāvo hi so dhammoti.",
  "tika-abh08t0:1324_0": "Caṇḍikassa bhāvo caṇḍikkaṃ, pharusabhāvo, atthato pana kopoyeva, tappaṭipakkho apharusabhāvo",
  "tika-abh08t0:1324_1": "acaṇḍikkaṃ. Avirodho aviggaho appaṭipakkho sabhāvo. Āghātavinayanarasoti ettha āghāto",
  "tika-abh08t0:1324_2": "nāma parassa attānaṃ, attano paraṃ uddissa, parasseva ca paraṃ uddissa pavatto upanāho",
  "tika-abh08t0:1324_3": "balavakopo. Tassa vinayanaraso apanayanaraso. Sommabhāvo majjanavasena hilādaniyatā",
  "tika-abh08t0:1324_4": "sītalabhāvo. Tenāha “puṇṇacando viyā”ti.",
  "tika-abh08t0:1325_0": "Kāyaduccarītādīhīti hetumhi karaṇavacanaṃ. Hirīyati lajjanākārena jigucchiyati. Tehiyevāti",
  "tika-abh08t0:1325_1": "kāyaduccaritādīhiyeva. Ottappatīti ubbijjati. Hirī pāpe gūthe viya passantī jigucchatīti",
  "tika-abh08t0:1325_2": "āha “pāpato jigucchanalakkhaṇā hirī”ti. Ottappaṃ te uṇhaṃ viya passantaṃ tato uttasatīti",
  "tika-abh08t0:1325_3": "vuttaṃ “uttāsalakkhaṇaṃ ottappa”nti. Ubhopi pāpānaṃ akaraṇarasāti lajjanākārena pāpānaṃ",
  "tika-abh08t0:1325_4": "akaraṇarasā hirī, uttāsākārena ottappaṃ. Pāpato saṅkocanapaccupaṭṭhānāti vuttappakāreneva",
  "tika-abh08t0:1325_5": "pāpato saṅkocanākārena paccupaṭṭhānā. Attagāravaparagāravapadaṭṭhānāti attagāravapadaṭṭhānā",
  "tika-abh08t0:1325_6": "hirī ajjhattasamuṭṭhānatāya, attādhipatitāya ca. Paragāravapadaṭṭhānaṃ ottappaṃ bahiddhāsamuṭṭhānatāya,",
  "tika-abh08t0:1325_7": "lokādhipatitāya ca. Attānañhi garuṃ katvā hiriyā pāpaṃ pajahati kulavadhū viya. Paraṃ",
  "tika-abh08t0:1325_8": "garuṃ katvā ottappena pāpaṃ pajahati vesiyā viya. Ajjhattasamuṭṭhānāditā ca nesaṃ",
  "tika-abh08t0:1325_9": "tattha tattha pākaṭabhāvena veditabbā, na pana tesaṃ kadāci aññamaññaviyogato. Na",
  "tika-abh08t0:1325_10": "hi lajjanaṃ nibbhayaṃ vā pāpabhayaṃ vā alajjanaṃ atthīti. Hiriyā balavabhāve pana",
  "tika-abh08t0:1325_11": "ottappaṃ abbohārikaṃ hoti, ottappassa balavabhāve hirī abbohārikā. Ime ca dve dhammā",
  "tika-abh08t0:1325_12": "“lokapālā”ti vuccanti. Yathāha –",
  "tika-abh08t0:1326_0": "“Dveme, bhikkhave, sukkā dhammā lokaṃ pālenti. Katame dve? Hirī ca ottappañca, ime",
  "tika-abh08t0:1326_1": "kho, bhikkhave, dve sukkā dhammā lokaṃ na pāleyyuṃ, nayidha paññāyetha ‘mātā’ti vā",
  "tika-abh08t0:1326_2": "‘mātucchā’ti vā ‘mātulānī’ti vā”tiādi.",
  "tika-abh08t0:1327_0": "Passambhanaṃ darathavūpasamo, kāya-saddo samūhavacano. So cettha vedanādikkhandhattayaṃ.",
  "tika-abh08t0:1327_1": "Vatticchāvasena hi saddo visiṭṭhavutti hotīti āha “kāyoti cetthā”tiādi. Vedanādayoti",
  "tika-abh08t0:1327_2": "vedanākkhandho saññākkhandho saṅkhārakkhandhoti tayo khandhā. Tathā ca vuttaṃ tattha",
  "tika-abh08t0:1327_3": "“katamā tasmiṃ samaye kāyapassaddhi hoti, yā tasmiṃ samaye vedanākkhandhassā”tiādi.",
  "tika-abh08t0:1327_4": "Daratho sārambho domanassapaccayānaṃ uddhaccādīnaṃ kilesānaṃ, tathā pavattānaṃ vā",
  "tika-abh08t0:1327_5": "catunnaṃ khandhānametaṃ adhivacanaṃ. Tassa vūpasamaṃ lakkhaṇamassāti kāyacittadarathavūpasamalakkhaṇā.",
  "tika-abh08t0:1327_6": "Kāyacitta…pe… rasāti yathāvuttānameva paṭipakkhadhammānaṃ abhibhavanarasā. Darathanimmaddanena",
  "tika-abh08t0:1327_7": "pariḷāhaparipphandanavirahito sītibhāvo aparipphandanasītibhāvo. Avūpasamo paripphandanaṃ",
  "tika-abh08t0:1327_8": "asantavuttitā. Uddhaccādikilesāti uddhaccappadhānā uddhaccādhikacittuppādasampayuttā",
  "tika-abh08t0:1327_9": "kilesā. Tepi hi uddhaccavasena avūpasamakarā. Uddhaccaṃ vā ādiṃ katvā sabbeyeva kilesā",
  "tika-abh08t0:1327_10": "uddhaccādikilesā. Evaṃ sesesupi.",
  "tika-abh08t0:1328": "Garubhāvo dandhatā, thinamiddhādhikānaṃ tathā pavattānaṃ vā catunnaṃ khandhānametaṃ adhivacanaṃ. Dandhatāya paṭipakkho adandhatā agarubhāvo.",
  "tika-abh08t0:1329_0": "Thaddhabhāvo thambho. Diṭṭhimānādhikānaṃ, tappadhānānaṃ vā catunnaṃ khandhānaṃ etaṃ",
  "tika-abh08t0:1329_1": "nāmaṃ. Thaddhabhāvanimmaddanatoyeva katthaci ārammaṇe appaṭihatākārena paccupaṭṭhanti,",
  "tika-abh08t0:1329_2": "sampayuttānaṃ vā tattha appaṭighātaṃ paccupaṭṭhāpentīti appaṭighātapaccupaṭṭhānā.",
  "tika-abh08t0:1330_0": "Kammani sādhu kammaññaṃ, na kammaññaṃ akammaññaṃ, tassa bhāvo akammaññabhāvo, dānasīlādipuññakiriyāya",
  "tika-abh08t0:1330_1": "asamatthatā. Atthato kāmacchandādisaṃkilesadhammā, tappadhānā vā cattāro akusalakkhandhā.",
  "tika-abh08t0:1330_2": "Akammaññabhāvanimmaddaneneva sampannākārena ārammaṇassa gahaṇaṃ ārammaṇakaraṇasampatti.",
  "tika-abh08t0:1330_3": "Vuttāvasesā kāmacchandādayo, tadekaṭṭhā ca saṃkilesadhammā sesanīvaraṇādayo. Imā",
  "tika-abh08t0:1330_4": "pana dve vinibandhanimmaddanena pasādanīyavatthūsu pasādāvahā, hitakiriyāsu viniyogakkhamabhāvāvahā",
  "tika-abh08t0:1330_5": "suvaṇṇavisuddhi viyāti daṭṭhabbā.",
  "tika-abh08t0:1331_0": "Gelaññaṃ assaddhiyādayo, tadekaṭṭhā ca pāpadhammā, tappaṭipakkho agelaññabhāvo lakkhaṇaṃ",
  "tika-abh08t0:1331_1": "etāsanti agelaññabhāvalakkhaṇā. Gelaññanimmaddaneneva natthi etāsaṃ ādīnavo doso",
  "tika-abh08t0:1331_2": "upaddavo vā, na vā etā ādīnaṃ kapaṇaṃ vanti pavattantīti nirādīnavā, tenākārena paccupaṭṭhanti,",
  "tika-abh08t0:1331_3": "taṃ vā sampayuttesu paccupaṭṭhāpentīti nirādīnavapaccupaṭṭhānā.",
  "tika-abh08t0:1332_0": "Kāyasambandhī, cittasambandhī ca ujubhāvoti lakkhitabbatāya kāyacittānaṃ ajjavalakkhaṇā.",
  "tika-abh08t0:1332_1": "Kāyacittānaṃ naṅgalasīsacandakoṭigomuttavaṅkatāsaṅkhātānaṃ kuṭilabhāvānaṃ atthato",
  "tika-abh08t0:1332_2": "māyāsāṭheyyādibhūtānaṃ nimmaddanato kāyacittānaṃ kuṭilabhāvanimmaddanarasā. Tatoyeva",
  "tika-abh08t0:1332_3": "sabbathāpi ajimhabhāvena paccupaṭṭhanti, sampayuttānaṃ vā ajimhataṃ paccupaṭṭhāpentīti",
  "tika-abh08t0:1332_4": "ajimhatāpaccupaṭṭhānā.",
  "tika-abh08t0:1333_0": "Nanu ca kāyapassaddhiādīnaṃ dvinnaṃ dvinnaṃ dhammānaṃ ekekapaṭipakkhattā darathanimmaddanādikiccaṃ",
  "tika-abh08t0:1333_1": "ekekameva karoti. Kasmā pana dve dve dhammā vuttāti? Na kho panevaṃ cintitabbaṃ bhagavatāpi",
  "tika-abh08t0:1333_2": "tatheva desitattā. Kasmā pana bhagavatā tathā desitā? Sabhāvadhammabhāvato. Na hi",
  "tika-abh08t0:1333_3": "bhagavatā pubbe avijjamānā ete dhammā desanāvasena uppāditā, atha kho sabhāvato vijjamānāyeva",
  "tika-abh08t0:1333_4": "sayambhuñāṇena sammā sacchikatvā yathāsabhāvā desitā, tasmā kathamettha bhagavatā",
  "tika-abh08t0:1333_5": "sabhāvato vijjamānassa hāpanaṃ kātuṃ sakkā. Sabhāvato vijjamānatāya cettha bhagavato",
  "tika-abh08t0:1333_6": "vacanameva pamāṇaṃ. Na hi bhagavā yathādhammasāsanādhikāre ayathādhammaṃ katheyyāti,",
  "tika-abh08t0:1333_7": "yassa pana vijjamānassāpi akathanaṃ, taṃ aññahetukaṃ. Na cettha tādiso hetu upalabbhati,",
  "tika-abh08t0:1333_8": "yena imesu ekekadhammassa akathananti. Yathā pana dvinnaṃ purisānaṃ ekoyeva veriko",
  "tika-abh08t0:1333_9": "hoti, tassa te purisā otāraṃ disvā ekato hutvāva hananti, evameva dve dve dhammā",
  "tika-abh08t0:1333_10": "ekato hutvā ekaṃ paṭipakkhadhammaṃ hananti, yathā ca panete visuṃ disvāpi taṃ veriṃ",
  "tika-abh08t0:1333_11": "hananti, na evamete taṃ visuṃ hananti tesaṃ aññamaññaṃ avinābhāvatoti, tasmā ete",
  "tika-abh08t0:1333_12": "paṭipakkhadhammānaṃ ekekabhāvepi dve dveyeva vuttāti, apica cittapassaddhiādīhi cittameva",
  "tika-abh08t0:1333_13": "passaddhi lahu mudu kammaññaṃ paguṇaṃ ujuñca hoti. Kāyapassaddhiādīhi pana rūpakāyopīti",
  "tika-abh08t0:1333_14": "tadatthadassanatthaṃ bhagavatā ettheva duvidhatā vuttā, na samādhiādīsu.",
  "tika-abh08t0:1334_0": "Chandanaṃ chando, ārammaṇena atthikatā. “Chando kāmo”tiādīsu pana taṇhāpi chandoti",
  "tika-abh08t0:1334_1": "vuccati. “Chandaṃ janeti vāyamatī”tiādīsu vīriyampīti tato nivattanatthaṃ vuttaṃ",
  "tika-abh08t0:1334_2": "“kattukamyatāyetaṃ adhivacana”nti. Kattukamyatā vuccati karaṇicchā. Cetasikassa dhammassa",
  "tika-abh08t0:1334_3": "sārammaṇattā karaṇicchā nāma ārammaṇassa ālambitukāmatāmukheneva hotīti ārammaṇakaraṇicchālakkhaṇo",
  "tika-abh08t0:1334_4": "chando “kattukamyatālakkhaṇo”ti vutto. Tenevāha “ārammaṇapariyesanaraso, ārammaṇena",
  "tika-abh08t0:1334_5": "atthikatāpaccupaṭṭhāno”ti ca. Yadaggena panāyaṃ attano ārammaṇapariyesanaraso, tadaggena",
  "tika-abh08t0:1334_6": "sampayuttadhammānampi hotiyeva ekārammaṇatāya. Tena tesaṃ ārammaṇaggahaṇe cetaso",
  "tika-abh08t0:1334_7": "hatthappasāraṇaṃ viyāti vuccati. Kathaṃ pana dānavatthuvissajjanavasena pavattamānacetanāsampayutto",
  "tika-abh08t0:1334_8": "chando ārammaṇena atthiko hotīti? Nanu avocumhā “ārammaṇakaraṇicchālakkhaṇo”ti, tasmā",
  "tika-abh08t0:1334_9": "saṅgāmagataissāsassa khipitabbausūnaṃ gahaṇe atthikatā viya dānavatthuvissajjanavasena",
  "tika-abh08t0:1334_10": "pavattacchandopi vissajjitabbena tena atthikoyevāti. Svāyaṃ kusalesu uppanno kusalacchando",
  "tika-abh08t0:1334_11": "nāma hoti yonisomanasikārasamuṭṭhānattā. Tabbiparītato pana akusalesu uppanno akusalacchando.",
  "tika-abh08t0:1335_0": "Adhimuccanaṃ ārammaṇe sanniṭṭhānavasena veditabbaṃ, na pasādanavasena. Tenāha “sanniṭṭhānalakkhaṇo”ti.",
  "tika-abh08t0:1335_1": "Yathā tathā hi ārammaṇe nicchayanaṃ adhimuccanaṃ anadhimuccantassa pāṇātipātādīsu,",
  "tika-abh08t0:1335_2": "dānādīsu vā pavattiyā abhāvato, saddhā pana pasādanīyesu pasādādhimokkhoti ayametesaṃ",
  "tika-abh08t0:1335_3": "viseso. Voṭṭhabbanaṃ pana yathā santīrite atthe nicchayanākārena pavattitvā parato",
  "tika-abh08t0:1335_4": "pavattamānānaṃ tathā pavattiyā paccayo hoti. Yadi evaṃ vicikicchāsampayuttesu dhammesu",
  "tika-abh08t0:1335_5": "kathanti? Tesampi ekaṃseneva saṃsappanākārassa paccayatāya daṭṭhabbaṃ, dārakassa",
  "tika-abh08t0:1335_6": "viya ito cito ca saṃsappanassa “karissāmi, na karissāmī”ti anicchayassa paṭipakkhakiriyā",
  "tika-abh08t0:1335_7": "asaṃsappanaṃ. Yesu cittuppādesu ayaṃ sanniṭṭhānalakkhaṇo adhimokkho, tesaṃ ārammaṇadhammoyeva",
  "tika-abh08t0:1335_8": "sanniṭṭhātabbattā sanniṭṭheyyadhammo. So padaṭṭhānamassāti sanniṭṭheyyadhammapadaṭṭhāno.",
  "tika-abh08t0:1335_9": "Indakhiloti esikāthambho vuccati.",
  "tika-abh08t0:1336_0": "Tesu tesu dhammesūti yesu dhammesu sayaṃ uppannā, tesu attanā sampayuttesu cittacetasikadhammesu.",
  "tika-abh08t0:1336_1": "Anārammaṇattepi hi tesu samappavattesu udāsīnabhāvo “tatramajjhattatā”ti vuccati.",
  "tika-abh08t0:1336_2": "Samaṃ avisamaṃ vāhitaṃ attanā pavattitasampayuttānaṃ vā yathāsakakiccesu pavattanaṃ",
  "tika-abh08t0:1336_3": "lakkhaṇametissāti samavāhitalakkhaṇā. Tattha samaṃ hutvā pavattanalakkhaṇāti atthe",
  "tika-abh08t0:1336_4": "apakkhapatitabhāvo vutto hoti, avisamaṃ katvā pavattanalakkhaṇāti atthe ūnādhikatānivāraṇaṃ.",
  "tika-abh08t0:1336_5": "Udāsīnabhāvena pavattamānāpi hi esā sampayuttadhamme samaṃ katvā yathāsakakiccesu",
  "tika-abh08t0:1336_6": "pavatteti, yathā rājā tuṇhī nisinnopi adhikaraṇadhammaṭṭhe yathāsakakiccesu samaṃ",
  "tika-abh08t0:1336_7": "appamatte pavatteti. Alīnānuddhatappavattipaccayānaṃ dhammānaṃ ūnādhikatāya līnuddhatabhāvassa",
  "tika-abh08t0:1336_8": "nivāraṇakiccāti vuttaṃ “ūnādhikatānivāraṇarasā”ti. Yadi evaṃ kathaṃ sahajātādhipatīnaṃ",
  "tika-abh08t0:1336_9": "adhipatibhāvo. Ādhipaccañhi tesaṃ kiccato adhikabhāvoti? Nāyaṃ doso. Tampi tassa",
  "tika-abh08t0:1336_10": "kiccameva, yaṃ sahajātadhammānaṃ adhipatibhāve pavattāpanaṃ. Yathā hi raṅgamaṇḍalaṃ",
  "tika-abh08t0:1336_11": "gato naṭakācariyo te te naṭake yathāsakaṃ anurūpaṃ bhūmiyaṃ yojeti, evamesāpi attanā",
  "tika-abh08t0:1336_12": "sampayuttadhammesu adhipatibhāve ṭhite adhipatibhāve yojeti, indriyatte ṭhite indriyatte,",
  "tika-abh08t0:1336_13": "na pana sakasakakiccato ūnataṃ, adhikataṃ vā pattuṃ detīti. “Idaṃ nihīnakiccaṃ hotu,",
  "tika-abh08t0:1336_14": "idaṃ atirekakicca”nti evaṃ pakkhapātavasena viya pavatti pakkhapāto. Taṃ upacchindantī",
  "tika-abh08t0:1336_15": "viya hotīti pakkhapātupacchedanarasā. Sā cittacetasikānaṃ ajjhupekkhanena samappavattesu",
  "tika-abh08t0:1336_16": "ājānīyesu sārathi viya daṭṭhabbā.",
  "tika-abh08t0:1337_0": "Kiriyā kāroti kāra-saddassa bhāvasādhanataṃ āha. Tena kāroti nāññaṃ, kiriyāyevāti",
  "tika-abh08t0:1337_1": "dīpitaṃ hoti. Manasmiṃ kāroti manasi ārammaṇassa karaṇaṃ. Yena hi mano ārammaṇe karīyati",
  "tika-abh08t0:1337_2": "ārammaṇenassa saṃyojanato, tato eva tena ārammaṇampi manasi karīyatīti. Manasikāroti",
  "tika-abh08t0:1337_3": "cettha aluttasamāso daṭṭhabbo. Purimamanatoti bhavaṅgamanato. Visadisaṃ mananti vīthijavanamanaṃ,",
  "tika-abh08t0:1337_4": "taṃ karotīti manasikāro, manasikārasāmaññena vīthijavanapaṭipādake dasseti. Ettha",
  "tika-abh08t0:1337_5": "pana upayogatthabhummavacane samāso daṭṭhabbo. Sampayuttadhamme ārammaṇābhimukhaṃ",
  "tika-abh08t0:1337_6": "sārento payojento viya hotīti manasikāro sāraṇalakkhaṇoti vutto. Saṃyojanarasoti",
  "tika-abh08t0:1337_7": "payojanaraso. Vitakko sampayuttānaṃ ārammaṇe abhiniropanasabhāvattā ārammaṇe cittaṃ",
  "tika-abh08t0:1337_8": "pakkhipanto viya hoti. Cetanā attano ārammaṇaṃ gaṇhantī sampayuttepi sakasakakiccaṃ",
  "tika-abh08t0:1337_9": "kāretīti attanā karaṇena balaṃ niyojento balanāyako viya hoti. Manasikāro sampayutte",
  "tika-abh08t0:1337_10": "ārammaṇe payojetīti ājānīyappayojanakasārathi viyāti ayametesaṃ viseso.",
  "tika-abh08t0:1338_0": "Ārammaṇābhimukhabhāvapaccupaṭṭhānoti ārammaṇe saṃyojanavasena tadabhimukhabhāvapaccupaṭṭhāno.",
  "tika-abh08t0:1338_1": "Ettha satiyā appamussanacchandatā visayābhimukhapaccupaṭṭhānatā, manasikārassa pana",
  "tika-abh08t0:1338_2": "saṃyojanavasenāti ayametesaṃ viseso. Ārammaṇapaṭipādakassa saṅkhārakkhandhapariyāpannatāvacanaṃ",
  "tika-abh08t0:1338_3": "itaramanasikārānaṃ viññāṇakkhandhapariyāpannataṃ dasseti. Mahisāsakā pana “āvajjanassa",
  "tika-abh08t0:1338_4": "viññāṇabhāve sabbaññutaññāṇassa sabbavisayatā parihāyeyya, tasmā taṃ javanasampayuttasaṅkhārakkhandhapariyāpannamevā”ti",
  "tika-abh08t0:1338_5": "vadanti. Tesañhi ayamadhippāyo – yadi taṃ visuṃ cittasabhāvaṃ siyā, paccuppannacittaṃ",
  "tika-abh08t0:1338_6": "ārammaṇaṃ katvā pavattassa tassa anantaraṃ uppajjamānajavanānaṃ paccuppannārammaṇatā",
  "tika-abh08t0:1338_7": "na bhaveyya, aññadatthu atītārammaṇatāva siyā, evañca sati sabbaññutaññāṇassāpi paccuppannacittārammaṇatāya",
  "tika-abh08t0:1338_8": "abhāvato asabbavisayatā āpajjeyya, yadaggena ca taṃ asabbavisayaṃ, tadaggena sāvaraṇampi",
  "tika-abh08t0:1338_9": "hoti yattha na pavattati, tattha āvaraṇasambhavato, tasmāssa sakalalokasiddho sabbaññubhāvo,",
  "tika-abh08t0:1338_10": "anāvaraṇabhāvo ca parihāyetha, javanasampayuttabhāve pana sati āvajjanassa nāyaṃ",
  "tika-abh08t0:1338_11": "iṭṭhavighāto āpajjatīti. Tayidaṃ tesamabhinivesamattaṃ “āvajjanā kusalānaṃ khandhānaṃ,",
  "tika-abh08t0:1338_12": "akusalānaṃ khandhānaṃ anantarapaccayena paccayo”ti vacanena tassānantaraṃ kusalākusaluppattiyā",
  "tika-abh08t0:1338_13": "dīpitattā. Sabbaññutaññāṇassa pana paccuppannacittārammaṇabhāvo evaṃ veditabbo –",
  "tika-abh08t0:1338_14": "atītādivasena hi vibhāgamakatvā “imassa cittaṃ jānāmī”ti pavattassa āvajjanaṃ sāmaññena",
  "tika-abh08t0:1338_15": "yaṃ kiñci abhimukhībhūtaṃ cittamāvajjati, tato javanānipi attano attano abhimukhībhūtaṃ",
  "tika-abh08t0:1338_16": "cittamārammaṇaṃ katvā pavattanti, na cettha javanānaṃ bhinnārammaṇatā āsaṅkitabbā",
  "tika-abh08t0:1338_17": "cittasāmaññena ārammaṇassa abhinnattā, tasmā sabbaññutaññāṇassa paccuppannacittārammaṇataṃ",
  "tika-abh08t0:1338_18": "paṭicca na kāci vihesā anubhavitabbāti. Kiṃ vā etena yuttivādena, nanu vuttaṃ bhagavatā",
  "tika-abh08t0:1338_19": "– “acinteyyo buddhavisayo”ti, tasmā aparimitapuññasambhārekaphalassa acinteyyasabhāvattā",
  "tika-abh08t0:1338_20": "āvajjanena vināpi visayaggahaṇe vibandhanābhāvato yattha katthaci pavatti appaṭihatāyevāti.",
  "tika-abh08t0:1338_21": "Keci panettha “āvajjanaṃ anāgatacittamārammaṇaṃ katvā nirujjhati, javanameva pana",
  "tika-abh08t0:1338_22": "paccuppannamārammaṇaṃ gaṇhātī”ti vadanti. Yasmā pana “anāgatārammaṇā āvajjanā paccuppannārammaṇānaṃ",
  "tika-abh08t0:1338_23": "khandhānaṃ anantarapaccayena paccayo”ti pāḷi natthi, tasmā taṃ appamāṇaṃ.",
  "tika-abh08t0:1339_0": "Karotīti karuṇā. Kiṃ karoti, kesaṃ kiṃ nimittanti āha “paradukkhe sati sādhūnaṃ hadayakampana”nti.",
  "tika-abh08t0:1339_1": "Kampananti ca paresaṃ dukkhaṃ disvā tassa asahanākārena cittassa aññathattaṃ, tadidaṃ",
  "tika-abh08t0:1339_2": "sappurisānaṃyeva hotīti āha “sādhūna”nti. Sappurisā hi attahitaparahitasādhanena",
  "tika-abh08t0:1339_3": "“sādhū”ti vuccanti. “Kiṇātī”ti imassa atthamāha “vināsetī”ti, adassanaṃ gameti apanetīti",
  "tika-abh08t0:1339_4": "attho. Tenāha “paradukkhāpanayanākārappavattilakkhaṇā”ti. Paresaṃ dukkhassa apanayanaṃ",
  "tika-abh08t0:1339_5": "hotu vā, mā vā, so paradukkhāpanayanākāro, tathāpavattilakkhaṇāti para…pe… lakkhaṇā.",
  "tika-abh08t0:1339_6": "Apanetukāmatāya paresaṃ dukkhassa asahanaṃ anadhivāsanaṃ paradukkhāsahanaṃ. Na vihiṃsā",
  "tika-abh08t0:1339_7": "avihiṃsā, sattānaṃ aviheṭhanaṃ, taṃ paccupaṭṭhāpeti, vihiṃsāya vā paṭipakkhabhāvena",
  "tika-abh08t0:1339_8": "paccupaṭṭhātīti avihiṃsāpaccupaṭṭhānā.",
  "tika-abh08t0:1340_0": "Pamodanalakkhaṇāti parasampattiyā pamodanalakkhaṇā. Anissāyanarasāti issāyanassa",
  "tika-abh08t0:1340_1": "usūyanassa paṭipakkhabhāvakiccā. Pantasenāsanesu, adhikusaladhammesu ca aramaṇaṃ",
  "tika-abh08t0:1340_2": "arati. Sā atthato issādhikaṃ domanassasahagataṃ, thinamiddhādhikañca uddhaccaṃ. Tattha",
  "tika-abh08t0:1340_3": "purimaṃ parasampattivisayaṃ, dutiyaṃ pantasenāsanādivisayanti daṭṭhabbaṃ. Aratiyā",
  "tika-abh08t0:1340_4": "vihananākārena paccupaṭṭhāti, tassā vighātaṃ vā vūpasamaṃ paccupaṭṭhāpetīti arativighātapaccupaṭṭhānā.",
  "tika-abh08t0:1340_5": "“Aniyate icchantī”ti iminā cetasikantarabhāvena icchantīti dasseti.",
  "tika-abh08t0:1341_0": "Kāyaduccaritatoti vatthuvītikkamasaṅkhātaduccaritato. Kāyaduccaritādivatthūnanti",
  "tika-abh08t0:1341_1": "parapāṇaparadhanaparaitthiādīnaṃ kāyaduccaritādīnamālambaṇabhūtānameva vatthūnaṃ.",
  "tika-abh08t0:1341_2": "Avītikkamalakkhaṇāti amaddanalakkhaṇā. Kāyaduccaritādivatthuto saṅkocanakiriyāpadesena",
  "tika-abh08t0:1341_3": "kāyaduccaritāditoyeva saṅkocanakiriyā vuttāti daṭṭhabbaṃ. Na hi viratiyo duccaritavatthuno",
  "tika-abh08t0:1341_4": "akiriyapaccupaṭṭhānā yujjanti, atha kho duccaritasseva, viratīnañca soraccavasena",
  "tika-abh08t0:1341_5": "saṅkocanaṃ, akiriyā ca hirottappānaṃ jigucchādivasenāti ayametesaṃ viseso. Saddhā…pe…",
  "tika-abh08t0:1341_6": "padaṭṭhānāti ettha saddhādayo sabbeva dhammā kāyasucaritādīnaṃ padaṭṭhānāti eke.",
  "tika-abh08t0:1341_7": "Apare pana “kammaṃ kammaphalaṃ saddahantassa kāyaduccaritādiakaraṇato, hirottappasampannassa",
  "tika-abh08t0:1341_8": "musāvādādiakathanato, appicchasantuṭṭhīsallekhaguṇasamannāgatassa micchājīvavivajjanato",
  "tika-abh08t0:1341_9": "ca saddhādayo tiṇṇaṃ dhammānaṃ yathākkamena padaṭṭhānā”ti vadanti. Kecīti abhayagirivāsino.",
  "tika-abh08t0:1341_10": "Imāsūti imāsu tīsu viratīsu. Ekekaṃ niyataṃ viratimicchantīti aññaṃ ekaṃ catutthaniyataviratimicchanti.",
  "tika-abh08t0:1341_11": "Atha vā niddhāraṇatthe bhummavasena imāsaṃ antare ekaṃ niyataṃ viratimicchantīti",
  "tika-abh08t0:1341_12": "attho. Ubhayathāpi pana tesaṃ icchā na yujjati aparāya viratiyā dhammasenāpatināpi",
  "tika-abh08t0:1341_13": "adesitattā, visayassa ca sadā sannihitattābhāvena niyatāya eva ekissā abhāvato. Teneva",
  "tika-abh08t0:1341_14": "hi abhayagirivāsinoyeva ca keci imāsaṃ tividhattaṃ aniyatattameva ca icchanti. Vuttañhi tehi –",
  "tika-abh08t0:1342": "“Karuṇāmuditā sammāvācākammantaājivā;",
  "tika-abh08t0:1343": "Yebhuyyato aniyatā, honti gocarabhedato”ti. –",
  "tika-abh08t0:1344": "Ettha pana “yebhuyyato”ti vacanaṃ lokuttaracittesu sabbadā ekatoyeva ca labbhamānataṃ sandhāya vuttaṃ.",
  "tika-abh08t0:1345_0": "Dutiyacittena sampayogaṃ gacchantīti sambandho. Yathā cittaṃ, evaṃ taṃsampayuttadhammāpīti",
  "tika-abh08t0:1345_1": "dutiye sasaṅkhārā evāti āha “sasaṅkhārabhāvamattameva hettha viseso”ti. Tathāti yathā",
  "tika-abh08t0:1345_2": "tatiye, tathā catutthepi pītiyā sukhapadaṭṭhānattā. Sukhassa cettha abhāvato āha",
  "tika-abh08t0:1345_3": "“ṭhapetvā pīti”nti. Nanu ca “karuṇāmuditā upekkhāsahagate na sambhavantī”ti vadanti,",
  "tika-abh08t0:1345_4": "tasmā yathā pītiyā, evaṃ tāsampi paṭikkhepo kātabboti? Na kātabbo, appanāpattito",
  "tika-abh08t0:1345_5": "pubbe karuṇāmuditānaṃ upekkhāsahagatānampi sambhavato. Karuṇāmuditābhāvanākāle hi",
  "tika-abh08t0:1345_6": "appanāvīthito pubbe upekkhāsahagatacittenāpi parikammaṃ hoti, appanāvīthiyaṃ pana",
  "tika-abh08t0:1345_7": "somanassasahagatacitteneva ekāvajjanavīthiyā vedanāparivattanābhāvato, tasmā pubbabhāgavaseneva",
  "tika-abh08t0:1345_8": "karuṇāmuditānampi upekkhāsahagatesu sambhavo hotīti ācariyā. Apare pana sabbadāpi",
  "tika-abh08t0:1345_9": "tāsaṃ upekkhāsahagatesu sambhavaṃ na icchanti. “Avasesā pañcamena sampayogaṃ gacchantī”ti",
  "tika-abh08t0:1345_10": "avisesena vuttattā idāni visesadassanatthamāha “somanassaṭṭhāne cā”tiādi.",
  "tika-abh08t0:1346": "81. Karuṇāmuditādayoti karuṇāmuditā ceva viratittayañca. Tenāha “pañcā”ti.",
  "tika-abh08t0:1347_0": "Evaṃ kāmāvacarakusalacittasampayutte dassetvā idāni rūpāvacarakusalacittasampayuttadhamme",
  "tika-abh08t0:1347_1": "dassetuṃ “avasesesu panā”tiādimāha. Tattha ṭhapetvā viratittayanti viratittayaṃ vajjetvā.",
  "tika-abh08t0:1347_2": "Kasmā panettha viratittayaṃ pariccattanti? Vuccate – suvisuddhakāyakammādikassa cittasamādhānavasena",
  "tika-abh08t0:1347_3": "rūpārūpāvacarakusalappavatti, na kāyakammādīnaṃ sodhanavasena, nāpi duccaritadurājīvānaṃ",
  "tika-abh08t0:1347_4": "samucchindanavasena. Tathā hi nīvaraṇādidhammānaṃ avatthattayaṃ hoti vītikkamāvatthā",
  "tika-abh08t0:1347_5": "pariyuṭṭhānāvatthā anusayāvatthāti. Tattha vītikkamāvatthāya paṭipakkhaṃ kāmāvacarakusalaṃ",
  "tika-abh08t0:1347_6": "pariyuṭṭhānāvatthāya rūpārūpāvacaraṃ, anusayāvatthāya lokuttarakusalaṃ. Duccaritadurājīvānaṃ",
  "tika-abh08t0:1347_7": "pana ṭhapetvā vītikkamāvatthaṃ, anusayāvatthañca vītikkamāvatthāya visuṃ pariyuṭṭhānāvatthā",
  "tika-abh08t0:1347_8": "na upalabbhati. Yassā vipaccanīkaṃ rūpārūpāvacarakusalaṃ siyā, tasmā taṃ neva kāmāvacarakusalaṃ",
  "tika-abh08t0:1347_9": "viya tesaṃ vītikkamāvatthaṃ sodheti, na ca lokuttaraṃ viya anusayāvatthaṃ samucchindati,",
  "tika-abh08t0:1347_10": "paṭipassambheti vā. Sīlavisuddhiyaṃ sīlasodhanavasena kāmāvacarakusaleneva vigatavītikkamassa",
  "tika-abh08t0:1347_11": "parisuddhakāyakammādikassa yogino cittasamādhānavasena pavattatīti mahaggatacittuppāde",
  "tika-abh08t0:1347_12": "viratīnaṃ asambhavoyeva. Imameva hi atthaṃ sādhetuṃ “viratiyo panā”tiādi āraddhaṃ.",
  "tika-abh08t0:1347_13": "Tettiṃsa vā karuṇādijhānavasena pavattanakāle. Tatoti tato tatiye vuttacetasikato.",
  "tika-abh08t0:1347_14": "Karuṇāmuditānaṃ appanāpattānamekantasomanassasahagatattā āha “pañcamena…pe… karuṇāmuditāvajjā”ti.",
  "tika-abh08t0:1348_0": "Rūpāvacarapañcame vuttanayenāti tiṃsevāti adhippāyo. Yadi evaṃ rūpāvacarato ko visesoti",
  "tika-abh08t0:1348_1": "āha “arūpāvacarabhāvovettha viseso”ti, pañcame rūpasaññābhāvato rūpāvacarabhāvo,",
  "tika-abh08t0:1348_2": "idha pana rūpasaññāsamatikkamena pattabbattā arūpāvacarabhāvoti ayamevassa tato visesoti attho.",
  "tika-abh08t0:1349_0": "Paṭhamajjhāniketi paṭhamajjhānavati. Maggacitteti catubbidhepi maggañāṇe. Dutiyajjhānikādibhedeti",
  "tika-abh08t0:1349_1": "dutiyatatiyacatutthapañcamajjhānike. Vuttanayenāti “dutiyena vitakkavajjā”tiādinā",
  "tika-abh08t0:1349_2": "vuttanayena. Kiṃ avisesenāti ce, noti āha “karuṇāmuditāna”ntiādi. Maggadhammesu pādakajjhānādivasena",
  "tika-abh08t0:1349_3": "kadāci sammāsaṅkappaviraho siyā, na pana virativiraho, kāyaduccaritādīnaṃ samucchinnavaseneva",
  "tika-abh08t0:1349_4": "ariyamaggassa pavattanatoti āha “niyataviratibhāvo”ti. Lokuttarabhāvoti chabbisuddhiparamparāya",
  "tika-abh08t0:1349_5": "pattabbattā lokato uttaraṇabhāvo.",
  "tika-abh08t0:1350_0": "Evaṃ kusalacetasikānaṃ sampayogavacanatthalakkhaṇādīni dassetvā idāni akusalacetasikāni",
  "tika-abh08t0:1350_1": "dassetuṃ “akusalā panā”tiādi āraddhaṃ. Cha yevāpanakāti kiñcāpi paṭhame aniyatayevāpanakā",
  "tika-abh08t0:1350_2": "na labbhanti, akusalesu pana labbhamānakayevāpanadhamme ekattha dassetuṃ tesampi",
  "tika-abh08t0:1350_3": "idheva vacanaṃ daṭṭhabbaṃ. Evañca katvā upari dhammānaṃ uddesānantaraṃ “evaṃ yevāpanā”tiādi",
  "tika-abh08t0:1350_4": "vuttaṃ. Vicikicchāsahagate chandādhimokkhānaṃ, uddhaccasahagate chandassa ca abhāvato",
  "tika-abh08t0:1350_5": "vuttaṃ “paṭipāṭiyā dasasu cittesū”ti.",
  "tika-abh08t0:1351_0": "82. Niddiṭṭhāti nissesena dassitā. Hatā vihatā viddhastā pāpā apāyādidukkhapāpanato",
  "tika-abh08t0:1351_1": "“pāpā”ti saṅkhātā akusaladhammā yena so bhagavā hatapāpo, tena. Lābho alābho, yaso",
  "tika-abh08t0:1351_2": "ayaso, nindā pasaṃsā, sukhaṃ dukkhanti imesu aṭṭhasu lokadhammesu akampanaṭṭhena",
  "tika-abh08t0:1351_3": "tādinā sammāsambuddhena. So hi lābhādīsu yādiso, alābhādīsupi tādisoyevāti “tādī”ti vuccati.",
  "tika-abh08t0:1352_0": "Na hirīyatīti na lajjati. Ahirikoti puggalo dhammasamūho vā. “Ahirikka”nti vattabbe",
  "tika-abh08t0:1352_1": "ekassa ka-kārassa lopaṃ katvā “ahirika”nti vuttaṃ. Na ottappanti ottappassa paṭipakkhabhūtaṃ",
  "tika-abh08t0:1352_2": "dhammamāha. Ajigucchanaṃ ahīḷanaṃ. Alajjanaṃ avilā. Ajigucchanalakkhaṇanti sabhāvavasena",
  "tika-abh08t0:1352_3": "vuttaṃ, alajjanalakkhaṇanti kusalābyākatassa sādhāraṇāya hiriyā paṭipakkhavasena.",
  "tika-abh08t0:1352_4": "Tehevāti kāyaduccaritādīhi eva. Asārajjanaṃ nibbhayatā. Anuttāso asambhamo. Rasādīni",
  "tika-abh08t0:1352_5": "hiriottappesu vuttapaṭipakkhavasena gahetabbānīti na tāni idha vuttāni. Tesu hi alajjanākārena",
  "tika-abh08t0:1352_6": "pāpānaṃ karaṇarasaṃ ahirikaṃ. Anuttāsākārena anottappaṃ. Vuttappakāreneva pāpato",
  "tika-abh08t0:1352_7": "asaṅkocanapaccupaṭṭhānāni. Attani, paresu ca agāravapadaṭṭhānāni. Gāmasūkarassa viya",
  "tika-abh08t0:1352_8": "asucito kilesāsucito ajigucchanaṃ ahirikena hoti. Salabhassa viya aggito pāpato anuttāso",
  "tika-abh08t0:1352_9": "anottappena hoti. Yathāhu porāṇā –",
  "tika-abh08t0:1353": "“Jigucchati nāhiriko, pāpā gūthāva sūkaro;",
  "tika-abh08t0:1354": "Na bhāyati anottappo, salabho viya pāvakā”ti.",
  "tika-abh08t0:1355_0": "Ettha ca yathā hiriyā balavabhāve ottappaṃ abbohārikaṃ hoti, ottappassa balavabhāve",
  "tika-abh08t0:1355_1": "hirī abbohārikā, evaṃ ahirikassa balavabhāve anottappaṃ abbohārikaṃ, anottappassa",
  "tika-abh08t0:1355_2": "balavabhāve ahirikaṃ abbohārikaṃ hotīti keci, taṃ na yujjati. Yathā hi asucinā attānaṃ",
  "tika-abh08t0:1355_3": "makkhento, sappamukhe hatthaṃ pavesento bāladārako tattha paṭikkūlabhāvassa, ādīnavassa",
  "tika-abh08t0:1355_4": "ca anupaparikkhanato neva jigucchati, na ca uttasati, evamevaṃ dhammasabhāvassa aññāṇato",
  "tika-abh08t0:1355_5": "moho pāpato neva jigucchati, na uttasati, tasmā taṃsampayuttacittuppāde ubhayampi balavataraṃ hotīti.",
  "tika-abh08t0:1356_0": "Lubbhantīti abhigijjhanti, allīyantīti vuttaṃ hoti. Ārammaṇaggahaṇalakkhaṇoti ettha",
  "tika-abh08t0:1356_1": "ārammaṇaggahaṇaṃ nāma “mama ida”nti taṇhābhinivesavasena abhiniviṭṭhassa ārammaṇassa",
  "tika-abh08t0:1356_2": "avissajjanaṃ, na ārammaṇakaraṇamattaṃ. Abhisaṅgo atisayavatāya āsattiyā dummocanīyabhāvo.",
  "tika-abh08t0:1356_3": "Apariccāgo avijahanaṃ. Telañjanarāgo viyāti dhovitvāpi pariccajituṃ asakkuṇeyyo telamakkhitaañjanarāgo",
  "tika-abh08t0:1356_4": "viya. “Assādānupassino taṇhā pavaḍḍhatī”ti vacanato vuttaṃ “assādadassanapadaṭṭhāno”ti.",
  "tika-abh08t0:1356_5": "Tattha assādavasena dassanaṃ assādadassanaṃ. Nanu ca assādadassanampi atthato lobhoyevāti",
  "tika-abh08t0:1356_6": "kathaṃ sayaṃ attano padaṭṭhānaṃ hotīti? Saccaṃ, paṭhamaṃ nātibalavalobhavasena assādadassano",
  "tika-abh08t0:1356_7": "pacchā balavalobho hotīti tassa taṃpadaṭṭhānatā vuttā. Teneva ca “taṇhā pavaḍḍhatī”ti",
  "tika-abh08t0:1356_8": "vuttaṃ. Apare pana “assādo nāma sukhavedanā, assādadassananti assādadiṭṭhī”ti vadanti.",
  "tika-abh08t0:1356_9": "Sukhavedanāya vā kāraṇabhūtaṃ subhanimittaṃ assādo nāma, asubhe “subha”nti pavattā",
  "tika-abh08t0:1356_10": "tayo vipallāsā assādadassanaṃ nāmāti keci.",
  "tika-abh08t0:1357_0": "Muyhantīti na bujjhanti. Dhammasabhāvassa yāthāvato adassanaṃ cittassa andhabhāvo.",
  "tika-abh08t0:1357_1": "Aññāṇaṃ ñāṇapaṭipakkho dhammo. Tattha purimalakkhaṇaṃ sabhāvavasena vuttaṃ, itaraṃ",
  "tika-abh08t0:1357_2": "paṭipakkhavasena. Atha vā aññāṇalakkhaṇoti kiccavasena vuttaṃ. So hi asampaṭivedharasoti",
  "tika-abh08t0:1357_3": "vutto. Dhammasabhāvaṃ paṭivijjhituṃ asamatthatā asampaṭivedho. Ārammaṇasabhāvacchādanarasoti",
  "tika-abh08t0:1357_4": "yathā aññāṇaṃ, mohasamaṅgipuggalo vā ārammaṇasabhāvaṃ paṭivijjhituṃ na labhati, mohassa",
  "tika-abh08t0:1357_5": "tathā pavatti ārammaṇasabhāvacchādanaṃ. Ettha ca ñāṇaṃ ārammaṇaṃ yathāsabhāvato jānāti,",
  "tika-abh08t0:1357_6": "diṭṭhi yathāsabhāvaṃ vijahitvā ayāthāvato gaṇhāti, moho pana na kathañci vijānāti.",
  "tika-abh08t0:1357_7": "Yadi evaṃ ārammaṇaggahaṇakālo kathaṃ tadā so ārammaṇaṃ jānātevāti? Tadāpi na jānāti.",
  "tika-abh08t0:1357_8": "Yathā pana phassādayo phusanākārādimattavaseneva ārammaṇaṃ gaṇhanti, na jānanavasena,",
  "tika-abh08t0:1357_9": "evamayaṃ ārammaṇaṃ gahetvā uppajjamāno paṭicchādanākāreneva gaṇhāti, na pana jānanākārenāti.",
  "tika-abh08t0:1357_10": "Yassa uppajjati, tassa andhakaraṇaṃ andhakāro, tathā paccupaṭṭhāti, taṃ vā paccupaṭṭhāpetīti",
  "tika-abh08t0:1357_11": "andhakārapaccupaṭṭhāno.",
  "tika-abh08t0:1358_0": "Micchā passantīti dhammasabhāvassa viparītavasena aniccādiṃ niccādivasena passanti.",
  "tika-abh08t0:1358_1": "Ayoniso abhiniveso uppathābhiniveso. Dhammasabhāvaṃ atikkamitvā parato niccādito",
  "tika-abh08t0:1358_2": "vā parappaccayato vā āmasanaṃ parāmāso, viparītaggāhavasena “idameva saccaṃ, moghamañña”nti",
  "tika-abh08t0:1358_3": "abhinivesanaṃ micchābhiniveso. Ariyānaṃ adassanakāmatādīti ādi-saddena saddhammaasotukāmatādiṃ saṅgaṇhāti.",
  "tika-abh08t0:1359_0": "Yassa dhammassa vasena uddhataṃ hoti cittaṃ, taṃsampayuttadhammā vā, so dhammo uddhaccaṃ.",
  "tika-abh08t0:1359_1": "Tenāha “uddhatabhāvo”ti. Avūpasamoti asannisinnabhāvo. Vātā…pe… paṭākā viyāti yathā",
  "tika-abh08t0:1359_2": "paṭākā yottabalena dhajayaṭṭhiṃ amuñcantīpi vātābhighātena ettha avaṭṭhātuṃ na sakkoti,",
  "tika-abh08t0:1359_3": "evamidampi adhimokkhabalena ārammaṇaṃ amuñcantampi ayonisomanasikārabalena ārammaṇe",
  "tika-abh08t0:1359_4": "acalaṃ avaṭṭhātuṃ na sakkotīti vātappahāreneva caladhajapaṭākā viya anavaṭṭhānakiccaṃ.",
  "tika-abh08t0:1359_5": "Bhantattaṃ paribbhamanākāro. Uddhaccassa sabbākusalasādhāraṇattā, aññesañca akusalasādhāraṇānaṃ",
  "tika-abh08t0:1359_6": "visuṃ padaṭṭhānassa labbhamānattā vuttaṃ “ayoniso…pe… padaṭṭhāna”nti. Yenākārena",
  "tika-abh08t0:1359_7": "vā manasikaroto uddhaccaṃ uppajjati, tenākārena manasikaraṇaṃ idha ayonisomanasikāro.",
  "tika-abh08t0:1359_8": "Atha vā uddhaccanimittassa ārammaṇassa manasikaraṇaṃ idha ayonisomanasikāro.",
  "tika-abh08t0:1360_0": "Maññatīti abhimaññati, ahaṃkāraṃ karotīti attho. Seyyādivasena uccato namanaṃ uṇṇati.",
  "tika-abh08t0:1360_1": "Sampaggaharasoti uṇṇativaseneva attano, sampayuttadhammānaṃ vā sampaggaṇhanakicco,",
  "tika-abh08t0:1360_2": "na vīriyaṃ viya taṃtaṃkiccasādhanena. Abhibhussahanavasena hīnassa attānaṃ nīcaṃ",
  "tika-abh08t0:1360_3": "katvā gahaṇampi paggaṇhanavasenevāti veditabbaṃ. Ketu…pe… paccupaṭṭhānoti ettha ketu",
  "tika-abh08t0:1360_4": "vuccati accuggatadhajo, idha pana ketu viyāti ketu, uḷāratamādibhāvo, taṃ ketubhāvasaṅkhātaṃ",
  "tika-abh08t0:1360_5": "ketuṃ kamyatīti ketukamyaṃ, yassa dhammassa vasena taṃ ketukamyaṃ, so ketukamyatā.",
  "tika-abh08t0:1360_6": "“Aha”nti pavattanato mānassa diṭṭhisadisī pavattatīti diṭṭhimānā ekacittuppāde na",
  "tika-abh08t0:1360_7": "pavattanti, dve kesarasīhā viya ekaguhāyaṃ, tasmā māno diṭṭhivippayuttacitte sabbadā",
  "tika-abh08t0:1360_8": "anuppajjamānopi diṭṭhisampayuttacitte niyamena anuppajjanato diṭṭhivippayuttalobhapadaṭṭhāno.",
  "tika-abh08t0:1360_9": "Māno dhammasamūhaggahaṇe balavaṃ hutvā attukkaṃsanabhāvena pavattati, diṭṭhi ekekadhammampi",
  "tika-abh08t0:1360_10": "niccādiākārena gaṇhantī pavattati. Attasinehasannissayo vā māno, attakilamathānuyogasannissayā",
  "tika-abh08t0:1360_11": "diṭṭhīti ayametesaṃ viseso.",
  "tika-abh08t0:1361": "Issatīti usūyati. Tatthevāti parasampattīsuyeva. Issāvasena parasampattīsu atussanato vuttaṃ “anabhiratirasā”ti. Tenevetaṃ vuccati –",
  "tika-abh08t0:1362": "“Issānalasikhā yesaṃ, hadaye jalatīdha te;",
  "tika-abh08t0:1363": "Neva vindanti pāmojjaṃ, sambuddhādīhi sevita”nti.",
  "tika-abh08t0:1364_0": "Maccharayogena maccharini pavattaṃ macchara-saddaṃ gahetvā āha “maccharabhāvo macchariya”nti.",
  "tika-abh08t0:1364_1": "Niruttinayena pana “mā idaṃ acchariyaṃ aññesaṃ hotu, mayhaṃva hotū”ti macchariyanti",
  "tika-abh08t0:1364_2": "porāṇā. Niguhaṇaṃ attano sampattiyā paresaṃ adassanaṃ. Saṅkocanaṃ attasampattīnaṃ",
  "tika-abh08t0:1364_3": "parehi sādhāraṇabhāvakaraṇassa aruccanākārena paṭikuṭanaṃ. “Mā idaṃ parassa hotū”ti",
  "tika-abh08t0:1364_4": "paresu paṭihananavasena attasantakassa ārammaṇakaraṇato maccheraṃ paṭighacittesveva",
  "tika-abh08t0:1364_5": "labbhatīti vadanti, taṃ na yuttaṃ ekasseva dhammassa aññattha paṭihaññitvā aññārammaṇabhāvappasaṅgato.",
  "tika-abh08t0:1364_6": "Parehi sādhāraṇabhāve paṭihananavasena pana taṃ ārabbha pavattanato maccheraṃ paṭighacittesu",
  "tika-abh08t0:1364_7": "uppajjatīti yuttaṃ. Attasampattīti āvāsādisampatti.",
  "tika-abh08t0:1365_0": "Kucchitaṃ katanti ettha katampi akatampi garahitabbattā kucchitaṃ kataṃ nāma hoti.",
  "tika-abh08t0:1365_1": "Evañhi vattāro honti “yaṃ mayā na kataṃ, taṃ kukata”nti. Tathā hi vakkhati “katākatānusocanarasa”nti.",
  "tika-abh08t0:1365_2": "Evaṃ katākataṃ duccaritaṃ sucaritampi kucchitaṃ kataṃ nāma. Sucaritampi hi garahantassa",
  "tika-abh08t0:1365_3": "kucchitaṃ katanti hoti. Yathā pana pathavīkasiṇārammaṇaṃ jhānaṃ pathavīkasiṇaṃ, evaṃ",
  "tika-abh08t0:1365_4": "kukataṃ ārabbha vippaṭisāravasena pavattaṃ cittaṃ taṃsahacaritatāya idha kukatanti",
  "tika-abh08t0:1365_5": "gahetabbaṃ. Atha vā katākataṃ ārabbha uppajjanakavippaṭisāracittaṃyeva garahitabbato",
  "tika-abh08t0:1365_6": "“kucchitaṃ kataṃ kukata”nti vuccati. Yassa dhammassa vasena taṃ cittaṃ kukataṃ nāma",
  "tika-abh08t0:1365_7": "hoti, so dhammo kukkuccaṃ. Tenāha “kukataṃ, tassa bhāvo”ti. Pacchā anutappanaṃ viheṭhanaṃ",
  "tika-abh08t0:1365_8": "pacchānutāpo. Katākatānusocanaṃ katākatassa sucaritaduccaritassa anusocanaṃ, “akataṃ",
  "tika-abh08t0:1365_9": "vata me kalyāṇa”ntiādinā anutappanaṃ, “akataṃ mayā pubbe kalyāṇakammaṃ, ito dāni",
  "tika-abh08t0:1365_10": "paṭṭhāya karomī”ti pavattaṃ pana kusalapakkhikaṃ vīriyameva, na katākatānusocanaṃ,",
  "tika-abh08t0:1365_11": "katākatākāravisiṭṭhassa sucaritaduccaritassa anusocanavasena virūpaṃ paṭisaraṇaṃ",
  "tika-abh08t0:1365_12": "vippaṭisāro. Katākatānusocanañhi avaḍḍhisampādanato virūpaṃ paṭisaraṇaṃ, taṃ parāyattatāhetutāya",
  "tika-abh08t0:1365_13": "dāsabyaṃ viya daṭṭhabbaṃ. Yathā hi dāsabye sati dāso parāyatto hoti, evaṃ kukkucce",
  "tika-abh08t0:1365_14": "sati taṃsamaṅgīpuggalo. Na hi so attano dhammatāya kusale pavattituṃ sakkoti. Atha",
  "tika-abh08t0:1365_15": "vā katākatakusalākusalānusocanavasena āyattatāya tadubhayavasena kukkuccena taṃsamaṅgī",
  "tika-abh08t0:1365_16": "hotīti taṃ dāsabyaṃ viya hoti.",
  "tika-abh08t0:1366_0": "Anussāhanāvasīdanavasena saṃhatabhāvo thinaṃ, tena yogato cittaṃ thinaṃ, tassa bhāvo",
  "tika-abh08t0:1366_1": "thinatā. Tenāha “anussāhasaṃhananatā”ti. Asamatthatāvighātavasena akammaññatā middhaṃ.",
  "tika-abh08t0:1366_2": "Tenāha “asattivighāto”ti. Yasmā middhavaseneva tena sampayuttadhammā medhitā vihatasāmatthiyā",
  "tika-abh08t0:1366_3": "honti, tasmā “middhatā middha”nti vuttaṃ. Na vijjati ussāho assāti anussāhaṃ, tabbhāvopi",
  "tika-abh08t0:1366_4": "anussāhaṃ. Anussāhasaṅkhāto saṃhananabhāvo anussāhasaṃsīdanatā, kusītabhāvoti vuttaṃ",
  "tika-abh08t0:1366_5": "hoti. Asattivighātoti yasmā taṃ middhaṃ uppajjamānameva sattivināsavasena uppajjati,",
  "tika-abh08t0:1366_6": "tasmā natthi etassa sattīti taṃ sampayuttacittaṃ asatti, tassa bhāvopi, asattiyeva",
  "tika-abh08t0:1366_7": "vighātoti asattivighāto.",
  "tika-abh08t0:1367_0": "Anussāhanalakkhaṇanti ussāhapaṭipakkhalakkhaṇaṃ. Vīriyassa vinodanaṃ khepanaṃ vīriyavinodanaṃ.",
  "tika-abh08t0:1367_1": "Sampayuttadhammānaṃ saṃsīdanākārena paccupaṭṭhāti, tesaṃ vā saṃsīdanaṃ paccupaṭṭhāpetīti",
  "tika-abh08t0:1367_2": "saṃsīdanapaccupaṭṭhānaṃ. Akammaññatālakkhaṇanti ettha kāmaṃ thinampi akammaññatāsabhāvameva,",
  "tika-abh08t0:1367_3": "taṃ pana cittassa akammaññaṃ, middhaṃ vedanādikkhandhattayassāti ayamettha viseso.",
  "tika-abh08t0:1367_4": "Tathā hi pāḷiyaṃ “tattha katamaṃ thinaṃ? Yā cittassa akallatā akammaññatā. Katamaṃ",
  "tika-abh08t0:1367_5": "middhaṃ? Yā kāyassa akallatā akammaññatā”ti ca ādinā imesaṃ niddeso pavatto. Oṇahanaṃ",
  "tika-abh08t0:1367_6": "viññāṇadvārānaṃ pidahanaṃ, sampayuttānaṃ bandhanaṃ vā. Līnatā līnākāro, ārammaṇaggahaṇe",
  "tika-abh08t0:1367_7": "saṅkoco. Yasmā thinena cittasseva saṃhananaṃ hoti, middhena pana vedanādikkhandhattayassa",
  "tika-abh08t0:1367_8": "viya rūpakāyassapi, tasmā taṃ pacalāyikāniddaṃ paccupaṭṭhāpetīti pacalāyikāniddāpaccupaṭṭhānantipi",
  "tika-abh08t0:1367_9": "vaṭṭati. Pottharūpapaṭicchādakapaṭo viya ārammaṇasabhāvāvacchādako moho. Mukhe bandhapaṭo",
  "tika-abh08t0:1367_10": "viya sampayuttadhamme pattharituṃ adentaṃ middhanti ayametesaṃ viseso.",
  "tika-abh08t0:1368_0": "Sesāti idha lakkhaṇādivasena vuttāvasesā phassādayo. Kusalesu vuttanayenāti lakkhaṇādito",
  "tika-abh08t0:1368_1": "vuttanayena. Na koci ettha viseso atthīti ce, no natthīti āha “ettha panā”tiādi,",
  "tika-abh08t0:1368_2": "vitakkādīnaṃ tiṇṇaṃ yathākkamaṃ micchāsaṅkappādināmamattameva visesoti attho. Ekūnavīsatīti",
  "tika-abh08t0:1368_3": "ṭhapetvā mānādayo cha aniyatayevāpanake sesā sarūpenāgatā pannarasa chandādayo ca",
  "tika-abh08t0:1368_4": "cattāro niyatayevāpanakāti ime ekena ūnā vīsati cetasikā. Aniyatayevāpanakānaṃ pana",
  "tika-abh08t0:1368_5": "idha alabhantānampi ettha vacane kāraṇaṃ vuttameva.",
  "tika-abh08t0:1369_0": "Thinamiddhassa aniyatabhāvoti thinamiddhassa aniyatassa idha uppajjanakabhāvamāha,",
  "tika-abh08t0:1369_1": "na pana paṭhame niyatabhāvaṃ tattha sabbasova anuppajjanato. Na hi sabhāvatikhiṇaṃ",
  "tika-abh08t0:1369_2": "cittaṃ thinamiddhayogī hotīti. Tatiye mānassa aniyatassa sambhavepi niyatadhamme",
  "tika-abh08t0:1369_3": "sandhāya “aṭṭhārasā”ti vuttaṃ. Tenāha “māno panettha aniyato”ti. Diṭṭhiyā saha na",
  "tika-abh08t0:1369_4": "uppajjatīti ettha kāraṇaṃ vuttameva. Catutthe avasesāti aṭṭhāraseva, pañcame ṭhapetvā",
  "tika-abh08t0:1369_5": "pītiṃ diṭṭhiyā saha aṭṭhāraseva, tathā chaṭṭhepi. Sattame pītiyā, diṭṭhiyā ca abhāvato",
  "tika-abh08t0:1369_6": "sattarasa, tathā aṭṭhamepi.",
  "tika-abh08t0:1370_0": "Etepi tayoti na kevalaṃ karuṇāmuditā eva, etepi tayo ekato na uppajjanti aññamaññaṃ",
  "tika-abh08t0:1370_1": "visayabhedatoyeva. Tathā hi issā parasampattivisayā, macchariyaṃ attasampattiyā parehi",
  "tika-abh08t0:1370_2": "sādhāraṇābhāvavisayaṃ, kukkuccaṃ katākatavisayanti, tasmā yaṃ abhayagirivāsino vadanti",
  "tika-abh08t0:1370_3": "“issāmaccheraṃ yadicchāvasena ekatopi uppajjatī”ti, na taṃ gahetabbaṃ.",
  "tika-abh08t0:1371_0": "Sabhāvato, parikappanato vā aniṭṭhassa ārammaṇassa aniṭṭhākāraṃ vā ārammaṇassa anubhavanaṃ",
  "tika-abh08t0:1371_1": "sambhuñjanaṃ aniṭṭhārammaṇānubhavanaṃ, taṃ lakkhaṇamassāti aniṭṭhārammaṇānubhavanalakkhaṇaṃ.",
  "tika-abh08t0:1371_2": "Tenāha “aniṭṭhākārasambhogarasa”nti, yathābhūtena vā ayathābhūtena vā aniṭṭhākārena",
  "tika-abh08t0:1371_3": "ārammaṇassa sambhuñjanarasaṃ, paccānubhavanakiccanti attho. Titthiyādīnañhi sabhāvato",
  "tika-abh08t0:1371_4": "iṭṭhe buddhādiārammaṇepi aniṭṭhākārato gahaṇavasena domanassaṃ uppajjati. Domanassassa",
  "tika-abh08t0:1371_5": "ekantena kāmadhātuyaṃyeva pavattanato āha “hadayavatthupadaṭṭhāna”nti. Tassa hi anīvaraṇāvatthāya",
  "tika-abh08t0:1371_6": "abhāvato rūpārūpadhātuyaṃ asambhavo.",
  "tika-abh08t0:1372_0": "Attano pavattiākāravasena aniṭṭharūpasamuṭṭhāpanavasena vā virūpaṃ sappanaṃ visappanaṃ,",
  "tika-abh08t0:1372_1": "aniṭṭharūpasamuṭṭhāpanavaseneva vā visappanaṃ sarīrakampanaṃ, taṃ raso kiccaṃ, sampatti",
  "tika-abh08t0:1372_2": "vā assāti visappanaraso, nissayassa hadayavatthuno, sakalasseva vā kāyassa vijjhattabhāvāpādanato",
  "tika-abh08t0:1372_3": "āha “attano nissayadahanaraso vā”ti, vijjhattabhāvāpādanatoti ca milātabhāvāpādanatoti",
  "tika-abh08t0:1372_4": "attho. Yathā kathaṃ viyāti āha “dāvaggi viyā”ti. So hi vanaghaṭeyeva uppanno tameva",
  "tika-abh08t0:1372_5": "dahati. Dussanapaccupaṭṭhānoti attano, parassa ca dūsanākārena paccupaṭṭhāno. So",
  "tika-abh08t0:1372_6": "hi yassa santāne uppanno, taṃ ekantena antamaso virūpabhāvāpādanenapi dūseti, paraṃ",
  "tika-abh08t0:1372_7": "pana dūsetu vā, mā vā hatthena gahitaasuci viya. “Anatthaṃ me acarī”tiādīni nava",
  "tika-abh08t0:1372_8": "āghātavatthūni padaṭṭhānamassāti āghātavatthupadaṭṭhāno. So upayogaphalakālesu aniṭṭhattā",
  "tika-abh08t0:1372_9": "visasaṃsaṭṭhapūtimuttaṃ viya daṭṭhabbo. Aṭṭhārasa vāti issādīsu aniyatesu ekena saddhiṃ aṭṭhārasa vā.",
  "tika-abh08t0:1373_0": "Pavattiṭṭhitimattāti cetaso pavattisaṅkhātā ṭhitimattā, maggaṅgādibhāvaṃ na gacchati",
  "tika-abh08t0:1373_1": "adhimokkhavirahatoti attho. Atha vā pavattiṭṭhitimattāti khaṇaṭṭhitimattā. “Nivāte",
  "tika-abh08t0:1373_2": "dīpaccīnaṃ ṭhiti viyā”ti hi vuttaṃ. Cittaṭṭhiti viya santānaṭṭhitiyā paccayo bhavituṃ",
  "tika-abh08t0:1373_3": "asamatthattā nicchayābhāvena asaṇṭhahanato cetaso pavattipaccayamattatāya pavattiṭṭhitimattā",
  "tika-abh08t0:1373_4": "khaṇaṭṭhitimattā pavattipaccayamattā ṭhiti pavattiṭṭhitīti katvā. Vigatā cikicchāti",
  "tika-abh08t0:1373_5": "nissakke paccattavacanaṃ “pisuṇā vācā paṭivirato”tiādīsu viya, vigatā tikicchāyāti",
  "tika-abh08t0:1373_6": "attho. Ayameva vā pāṭho. “Vigatā cikicchā”ti cikicchituṃ dukkaratāya cetaṃ vuttaṃ,",
  "tika-abh08t0:1373_7": "na sabbathā cikicchāya abhāvato. “Evaṃ nu kho, na nu kho”tiādinā saṃsappanavasena",
  "tika-abh08t0:1373_8": "seti, samantato vā setīti saṃsayo. Kampanarasāti cittassa kampanakiccā. Uddhaccañhi",
  "tika-abh08t0:1373_9": "attanā gahitākāreyeva ṭhatvā bhamatīti ekārammaṇasmiṃ eva vipphandanavasena pavattati,",
  "tika-abh08t0:1373_10": "vicikicchā pana yadipi ekasmiṃ ārammaṇe uppajjati, tathāpi “evaṃ nu kho, na nu kho”ti",
  "tika-abh08t0:1373_11": "aññaṃ gahetabbākāraṃ apekkhatīti nānārammaṇe kampanaṃ hoti. Anicchayākārena dveḷhakākārena",
  "tika-abh08t0:1373_12": "paccupaṭṭhāti, anicchayaṃ vā paccupaṭṭhāpetīti anicchayapaccupaṭṭhānā.",
  "tika-abh08t0:1374_0": "Adhimokkhavicikicchānaṃ aññamaññaṃ viparītakiccatāya āha “vicikicchāya abhāvenā”ti.",
  "tika-abh08t0:1374_1": "Samādhīti cittekaggatā. Sā hi ārammaṇe cittassa sammā ādhānato “samādhī”ti vuccati.",
  "tika-abh08t0:1374_2": "Balavā hotīti balavamittena dinnapiṭṭhibalo puriso viya balavā hoti, balādibhāvaṃ",
  "tika-abh08t0:1374_3": "gacchatīti adhippāyo.",
  "tika-abh08t0:1375_0": "Sattārammaṇattāti sattapaññattārammaṇattā. Nanu paññattārammaṇāpi vipākā hontīti",
  "tika-abh08t0:1375_1": "codanaṃ sandhāyāha “kāmāvacaravipākānaṃ ekantaparittārammaṇattā”ti. Kuto pana viratīnaṃ",
  "tika-abh08t0:1375_2": "kusalattamevāti cāritanti āha “pañca sikkhāpadā kusalāti hi vutta”nti. Yadi evaṃ",
  "tika-abh08t0:1375_3": "lokuttaravipākesu viratiyo na labbhantīti? No na labbhanti sikkhāpadavibhaṅge lokiyaviratiyoyeva",
  "tika-abh08t0:1375_4": "sandhāya vuttattā. Tena lokiyavipākesuyeva viratiyo na sambhavantīti gahetabbaṃ.",
  "tika-abh08t0:1376": "Kāyapasādasannissitattā kāye bhavo sātabhāvo lakkhaṇamassāti kāyikasātalakkhaṇā. Cetasikasukhe vuttanayena paccupaṭṭhānādayo netabbāti āha “sesā vuttanayā evā”ti.",
  "tika-abh08t0:1377_0": "84-6. Nanu ca iṭṭhe ārammaṇe sukhavedanā uppajjati, aniṭṭhe dukkhavedanā, iṭṭhāniṭṭhamajjhatte",
  "tika-abh08t0:1377_1": "upekkhāvedanā, cakkhuviññāṇādayo ca kusalavipākā iṭṭhe, iṭṭhamajjhatte vā ārammaṇe",
  "tika-abh08t0:1377_2": "uppajjanti, tattha yutto tāva iṭṭhamajjhatte upekkhāvedanāyogo, na pana iṭṭhārammaṇe,",
  "tika-abh08t0:1377_3": "na cāpi etaṃ sakkā vattuṃ parikappanāvasena iṭṭhārammaṇampi iṭṭhamajjhattato gaṇhanti",
  "tika-abh08t0:1377_4": "yathā “kammaviññāṇa”nti vipākānaṃ avañcanīyabhāvato, tasmā kathaṃ iṭṭhe, iṭṭhamajjhatte",
  "tika-abh08t0:1377_5": "ca uppajjamānesu cakkhusotaghānajivhāviññāṇesu upekkhāvedanāyeva sambhavati, na sukhavedanā,",
  "tika-abh08t0:1377_6": "yato tesu upekkhāvedanā vuttāti imaṃ codanaṃ saṅkhepato dassetuṃ “iṭṭhārammaṇayogasmi”ntiādiṃ",
  "tika-abh08t0:1377_7": "vatvā puna tassā sodhanatthaṃ “upādāya ca rūpenā”tiādi vuttaṃ. Bhūtarūpaṃ upādāya",
  "tika-abh08t0:1377_8": "nissāya pavattaṃ rūpaṃ upādāyarūpaṃ. “Upādāya ca rūpenā”ti pana “manasī ca kāro”ti",
  "tika-abh08t0:1377_9": "ettha vuttanayameva. “Upādāyakarūpenā”ti vā pāṭho, cakkhuviññāṇassa vatthubhūtena",
  "tika-abh08t0:1377_10": "cakkhupasādena, tathā sotaviññāṇādīnaṃ vatthubhūtena sotapasādādinā ca upādāyarūpenāti",
  "tika-abh08t0:1377_11": "attho. Upādārūpake panāti ya-kāralopaṃ katvā niddeso “paṭisaṅkhā yoniso”tiādīsu viya,",
  "tika-abh08t0:1377_12": "yathākkamaṃ cakkhuviññāṇādīnaṃ ārammaṇabhūte rūpasaddādike upādāyarūpeti attho. Saṃghaṭṭanānighaṃsassāti",
  "tika-abh08t0:1377_13": "saṃghaṭṭanāsaṅkhātassa nighaṃsassa. Saṃghaṭṭanāyeva aññamaññavisayavisayībhāvassa",
  "tika-abh08t0:1377_14": "anurūpadesuppattisaṅkhātanighaṃso viyāti nighaṃsoti vuccati. Atha vā sampattāsampattaggahaṇavasena",
  "tika-abh08t0:1377_15": "saṃghaṭṭanāya nighaṃsassa cāti attho. Cakkhurūpasotasaddā hi aññamaññaṃ asampattāyeva",
  "tika-abh08t0:1377_16": "anurūpadesuppattiyā aññamaññaṃ ghaṭṭanti nāma. Tato tesaṃ vasena ghaṭṭanākārabhūto",
  "tika-abh08t0:1377_17": "aññamaññābhimukhabhāvo “saṃghaṭṭanā”ti vutto. Ghānagandhā, pana jivhārasā ca aññamaññaṃ",
  "tika-abh08t0:1377_18": "sampattāyeva āsannataradese uppannā aññamaññaṃ nighaṃsenti āhacca tiṭṭhanti. Tato",
  "tika-abh08t0:1377_19": "tesaṃ vasena nighaṃso vuttoti. Dubbalattāti adhikaraṇīmatthake picupiṇḍakaṃ ṭhapetvā",
  "tika-abh08t0:1377_20": "picupiṇḍeneva pahatakāle viya phuṭṭhamattabhāvena dubbalattā. Dīpayeti evaṃ saṃghaṭṭanānighaṃsassa",
  "tika-abh08t0:1377_21": "dubbalattā vedanā majjhattaṭṭhāne tiṭṭhatīti upekkhāyogaṃ pakāseyya. Yadi evaṃ kāyaviññāṇepi",
  "tika-abh08t0:1377_22": "idaṃ samānanti, noti āha “pasādaṃ panā”tiādi. Yathā hi adhikaraṇīmatthake kappāsapicupiṇḍaṃ",
  "tika-abh08t0:1377_23": "ṭhapetvā kūṭena paharantassa kūṭaṃ picupiṇḍamatikkamma adhikaraṇiṃ gaṇhāti, evamevaṃ",
  "tika-abh08t0:1377_24": "kāyadvāre bahiddhā mahābhūtārammaṇaṃ ajjhattikakāyapasādaṃ ghaṭṭetvā taṃ atikkamma",
  "tika-abh08t0:1377_25": "pasādapaccayesu mahābhūtesu paṭihaññati, nighaṃso balavā hoti, tasmā iṭṭhārammaṇe",
  "tika-abh08t0:1377_26": "kāyaviññāṇasampayuttā sukhavedanā hoti, aniṭṭhārammaṇe pana vuttanayena dukkhavedanāti vuttaṃ hoti.",
  "tika-abh08t0:1378_0": "Manodhātunāti ettha kiñcāpi dhātu-saddo idha itthiliṅgeyeva dissati, imināyeva pana",
  "tika-abh08t0:1378_1": "ācariyassa vacanena pulliṅgo atthīti siddhaṃ. Keci pana “sakkaṭavohārena vutta”nti",
  "tika-abh08t0:1378_2": "vadanti. Sampayuttā dasa dhammāti sambandho. Tasmāvetthāti ettha va-kāro padasandhimattakaro.",
  "tika-abh08t0:1379_0": "Kāyaviññāṇe dukkhavedanāti kiñcāpi sukhādikanti ādi-saddena akusalavipākakāyaviññāṇassa",
  "tika-abh08t0:1379_1": "dukkhavedanāsampayogo vutto, idha panassā lakkhaṇādidassanatthaṃ puna “kāyaviññāṇe",
  "tika-abh08t0:1379_2": "dukkhavedanā”ti upaññāso kato, rasādayo panassa kusalavipāke sukhavedanāya vuttavipariyāyena",
  "tika-abh08t0:1379_3": "yojetabbāti idha na vuttā. Sesāti sesacetasikā.",
  "tika-abh08t0:1380_0": "Balappattoti sesāhetukacittasampayuttasamādhito ayaṃ vīriyindriyayogena balavabhāvappatto,",
  "tika-abh08t0:1380_1": "na pana balarāsippattoti attho. Yadi evaṃ kasmā cetasikavibhāganiddese “balāni dve",
  "tika-abh08t0:1380_2": "dvicittesū”ti vuttaṃ? Tattha hi kiriyāhetukamanoviññāṇayugaḷaṃ sandhāya tathā vuttaṃ.",
  "tika-abh08t0:1380_3": "Sabbaṃ sesāhetukacittesu cittekaggatāya vibhaṅge –",
  "tika-abh08t0:1381": "“Katamā tasmiṃ samaye cittassa ekaggatā hoti? Yā tasmiṃ samaye cittassa ṭhitī”ti –",
  "tika-abh08t0:1382": "Ettakameva vatvā kiriyāhetukamanoviññāṇadhātusampayuttāya ekaggatāya vibhaṅge –",
  "tika-abh08t0:1383": "“Katamā tasmiṃ samaye cittassa ekaggatā hoti? Yā tasmiṃ samaye cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṃ samādhibala”nti –",
  "tika-abh08t0:1384": "Balapariyosānaṃ katvā vibhajitattā vīriyavibhaṅge ca –",
  "tika-abh08t0:1385_0": "“Katamaṃ tasmiṃ samaye vīriyindriyaṃ hoti? Yo tasmiṃ samaye cetasiko vīriyārambho",
  "tika-abh08t0:1385_1": "nikkamo parakkamo uyyāmo vāyāmo ussāho ussoḷhī thāmo dhiti asithilaparakkamatā anikkhittachandatā",
  "tika-abh08t0:1385_2": "anikkhittadhuratā dhurasampaggāho vīriyaṃ vīriyindriyaṃ vīriyabala”nti –",
  "tika-abh08t0:1386_0": "Balapariyosānaṃ katvā vibhajitattā vibhaṅgavāre āgataṃ samādhibalaṃ, vīriyabalañca",
  "tika-abh08t0:1386_1": "sandhāya “balāni dve dvicittesū”ti vuttaṃ, na pana dhammuddesavāre balarāsiyaṃ āgatabalaṃ",
  "tika-abh08t0:1386_2": "sandhāya sabbāhetukacittesu dhammuddesassa maggarāsito paṭṭhāya parihīnattā.",
  "tika-abh08t0:1387_0": "87. Vipākakiriyāhadayehīti vipākakiriyacittehi. Hadayaṃ mano mānasaṃ cittanti hi",
  "tika-abh08t0:1387_1": "pariyāyavacanaṃ. Sobhanaṃ gataṃ gamanamassāti sugato. Bhagavato hi vineyyajanūpasaṅkamanaṃ",
  "tika-abh08t0:1387_2": "ekantena tesaṃ hitasukhanipphādanato sobhanaṃ, tathā lakkhaṇānubyañjanapaṭimaṇḍitarūpakāyatāya",
  "tika-abh08t0:1387_3": "dhutavilambitādidosarahitaṃ avahasitarājahaṃsavasabhavāraṇamigarājagamanaṃ kāyagamanaṃ,",
  "tika-abh08t0:1387_4": "ñāṇagamanañca nimmalavipulakaruṇāsativīriyādiguṇavisesasamaṅgībhūtamabhinīhārato",
  "tika-abh08t0:1387_5": "yāva mahābodhiṃ anavajjatāya sobhanamevāti. Atha vā sakalampi lokaṃ pariññābhisamayavasena",
  "tika-abh08t0:1387_6": "sayambhuñāṇena parijānanto sammā gato avagatoti sugato, tathā lokasamudayaṃ pahānābhisamayavasena",
  "tika-abh08t0:1387_7": "pajahanto anuppattidhammataṃ āpādento sammā gato atītoti sugato, lokanirodhasaṅkhātaṃ",
  "tika-abh08t0:1387_8": "nibbānaṃ sacchikiriyābhisamayavasena sammā gato adhigatoti sugato, lokanirodhagāminipaṭipadāsaṅkhātaṃ",
  "tika-abh08t0:1387_9": "maggaṃ bhāvanābhisamayavasena sammā gato pattoti sugato. Atha vā sammā gadatīti sugato.",
  "tika-abh08t0:1387_10": "Bhagavā hi bhūtaṃ tacchaṃ atthasaṃhitaṃ vineyyānaṃ yathārahaṃ kālayuttameva dhammaṃ",
  "tika-abh08t0:1387_11": "bhāsati, tasmā sammā gadatīti da-kārassa ta-kāraṃ katvā “sugato”ti vutto. Atha vā",
  "tika-abh08t0:1387_12": "sundaraṃ ṭhānaṃ sammāsambodhiṃ, nibbānameva vā gatoti sugato, tena sugatena.",
  "tika-abh08t0:1388_0": "88. “Avagacchatī”tiādīsu yo bhikkhu anūnaṃ atthato vā byañjanato vā anūnaṃ suparipuṇṇaṃ",
  "tika-abh08t0:1388_1": "tatoyeva paramaṃ visiṭṭhaṃ imaṃ abhidhammāvatāraṃ nāma pakaraṇaṃ avagacchati avabujjhati,",
  "tika-abh08t0:1388_2": "sammāuggahaṇadhāraṇādisampādanavasena ogāhitvā jānāti. Atha vā paramanayadīpanato",
  "tika-abh08t0:1388_3": "paramaṃ imaṃ pakaraṇaṃ yo anūnaṃ katvā avagacchati jānāti, tassevaṃ avagacchato yathāsabhāvaṃ",
  "tika-abh08t0:1388_4": "mananato matisaṅkhātā paññā durāsade maṃsacakkhunā paramāṇu viya lokiyañāṇena durāsade",
  "tika-abh08t0:1388_5": "durādhigantabbe adhigantuṃ dukkaratare, atigambhīraṭṭhāne ṭhapetvā sinerupabbatarājānaṃ",
  "tika-abh08t0:1388_6": "rāhuādīhi mahākāyehipi sabbena sabbaṃ ajjhogāhituṃ asakkuṇeyyatāya mahāsamudde viya",
  "tika-abh08t0:1388_7": "ṭhapetvā sammāsambuddhaṃ sāriputtādīhipi mahāñāṇehi sāvakehi sabbena sabbaṃ ajjhogāhituṃ",
  "tika-abh08t0:1388_8": "asakkuṇeyyarūpe abhidhammanaye vijambhate hemantasālapanti viya pattharati, abhimukhābhimukheyeva",
  "tika-abh08t0:1388_9": "dhamme pavattatīti vā attho.",
  "tika-abh08t0:1389": "Iti abhidhammatthavikāsiniyā nāma",
  "tika-abh08t0:1390": "Abhidhammāvatārasaṃvaṇṇanāya",
  "tika-abh08t0:1391": "Cetasikaniddesavaṇṇanā niṭṭhitā.",
  "tika-abh08t0:1392": "3. Tatiyo paricchedo",
  "tika-abh08t0:1393": "Cetasikavibhāganiddesavaṇṇanā",
  "tika-abh08t0:1394_0": "89. Nāmasāmaññatoyeva dvepaññāsāti phassādināmasāmaññena dvīhi adhikā paṇṇāsa honti,",
  "tika-abh08t0:1394_1": "sampayuttadhammabhedato pana ekūnanavuticittasampayutto phasso ekūnanavutividhoti",
  "tika-abh08t0:1394_2": "evamādinā bahuvidhāpi hontīti attho.",
  "tika-abh08t0:1395_0": "Nanu ca phassādayo heṭṭhā pāḷikkamena dassitā, idha pana kasmā na tathā vuttāti?",
  "tika-abh08t0:1395_1": "Ekekasabhāvavantānaṃ taṃtaṃsāmaññāpekkhāya ekasmiṃ ṭhāne niddisitukāmattā. Phassādayo",
  "tika-abh08t0:1395_2": "hi manakkārāvasānā terasa kusalākusalābyākatasāmaññato ekato vuttā, majjhattādayo",
  "tika-abh08t0:1395_3": "muditāvasānā pañcavīsati kusalābyākatasāmaññato, lobhādayo pana anottappāvasānā akusalabhāvasāmaññatoti",
  "tika-abh08t0:1395_4": "evaṃ taṃtaṃsāmaññāpekkhāya samānasabhāvā dhammā ekato vuttāti.",
  "tika-abh08t0:1396_0": "90. Evaṃ phassādayo dhamme uddisitvā idāni “ettakesu ayaṃ dhammo samupalabbhatī”ti",
  "tika-abh08t0:1396_1": "cittuppādesu tesaṃ payogaṃ dassetuṃ paṭhamaṃ tāva cittagaṇanaṃ dassento āha “catupaññāsadhā”tiādi.",
  "tika-abh08t0:1396_2": "Kāmeti kāmāvacareti vuttaṃ hoti. Evaṃ “rūpe arūpe”ti etthāpi. Āsavavisayattābhāvato",
  "tika-abh08t0:1396_3": "na vijjanti etesu āsavāti anāsavā.",
  "tika-abh08t0:1397_0": "91-2. Samāsatoti vitthārāpekkhāya vuttaṃ, na itopi samāsassa abhāvato. Atisaṅkhepato",
  "tika-abh08t0:1397_1": "pana ekūnanavuti cittuppādā honti. Etesūti imesu cittuppādesu. Tesaṃ phassādīnaṃ",
  "tika-abh08t0:1397_2": "dhammānaṃ uppattiṃ ekekaṃ uddharitvā cittacetasikesu bhikkhūnaṃ pāṭavatthāya pavakkhāmīti",
  "tika-abh08t0:1397_3": "sambandho. Ekakanti ekekaṃ, gāthābandhavasena e-kāralopo.",
  "tika-abh08t0:1398_0": "93. Cetasikavibhāgaṃ vattukāmopi avinibbhogadhamme dassetuṃ cittena saha ekato katvā",
  "tika-abh08t0:1398_1": "āha “phassapañcaka”nti. Ekato uppādo etesanti ekuppādā, saha khīyantīti sahakkhayā,",
  "tika-abh08t0:1398_2": "ekato uppajjitvā ekato nirujjhanakāti attho.",
  "tika-abh08t0:1399_0": "94. Sabbesveva ekavīsasatesu cittesu samupalabbhanato sabbasādhāraṇā. Kiñcāpi anantaragāthāya",
  "tika-abh08t0:1399_1": "cittena saha ekuppādādibhāvakathaneneva imesaṃ sabbasādhāraṇatā vuttā, tattha pana",
  "tika-abh08t0:1399_2": "ekuppādādimattakathanameva icchitaṃ, na sabbasādhāraṇatā. Vuttopi vāyamattho tattha",
  "tika-abh08t0:1399_3": "apākaṭattā puna pākaṭaṃ katvā idha vuttoti.",
  "tika-abh08t0:1400_0": "95-100. Dvipañcaviññāṇavajjitacatucattālīsakāmāvacaracittesu, lokiyalokuttaravasena",
  "tika-abh08t0:1400_1": "ekādasasu paṭhamajjhānikacittesu cāti pañcapaññāsacittesu vitakkassa desitattā āha",
  "tika-abh08t0:1400_2": "“vitakko…pe… samudīrito”ti. Vicāro pañcapaññāsasavitakkacittesu ceva ekādasasu dutiyajjhānikacittesu",
  "tika-abh08t0:1400_3": "cāti chasaṭṭhicittesu uppajjatīti āha “cāro…pe… jāyate”ti.",
  "tika-abh08t0:1401_0": "Ekapaññāsacittesu pītīti kāyaviññāṇavajjitesu aṭṭhārasasu somanassasahagatakāmāvacaracittesu",
  "tika-abh08t0:1401_1": "ceva catutthapañcamajjhānavajjitatettiṃsarūpajjhānikacittesu cāti ekapaññāsacittesu",
  "tika-abh08t0:1401_2": "pīti jāyati. Tesaṭṭhiyā sukhanti ekapaṇṇāsasappītikacittesu ceva ekādasasu catutthajjhānikacittesu,",
  "tika-abh08t0:1401_3": "kusalavipākakāyaviññāṇe cāti tesaṭṭhiyā cittesu sukhaṃ jāyati. Tesaṭṭhisukhasahagatacittāni",
  "tika-abh08t0:1401_4": "ceva tīṇi ca dukkhasahagatānīti chasaṭṭhicitte vajjetvā avasesapañcapaṇṇāsacittesu",
  "tika-abh08t0:1401_5": "upekkhā uppajjatīti āha “upekkhā pañcapaññāsacittesū”ti. Dukkhaṃ tīsūti dvīsu paṭighacittesu",
  "tika-abh08t0:1401_6": "ceva akusalavipākakāyaviññāṇe cāti tīsu cittesu dukkhaṃ jāyati. Hoti…pe… somanassindriyanti",
  "tika-abh08t0:1401_7": "tesaṭṭhiyā sukhasahagatacittesu ekameva kāyaviññāṇaṃ apanetvā avasesesu somanassindriyaṃ",
  "tika-abh08t0:1401_8": "hoti. Akusalavipākakāyaviññāṇavasena ekameva dukkhindriyasahagataṃ, tathā kusalavipākakāyaviññāṇameva",
  "tika-abh08t0:1401_9": "sukhindriyasampayuttanti āha “dukkhindriyaṃ…pe… sukhindriya”nti.",
  "tika-abh08t0:1402_0": "Ahetukavipākakiriyāmanodhātuvajjitesu majjhimagaṇanāya pañcādhikasataparimitesu kusalākusalavipākakiriyācittesu",
  "tika-abh08t0:1402_1": "vīriyaṃ desitanti āha “pañcuttara…pe… āhā”ti. Diṭṭhadhammikasamparāyikatthesu satte",
  "tika-abh08t0:1402_2": "vineti, vigato vā nāyako imassa, visiṭṭho vā sabbalokassa nāyako sāmi, visesena vā",
  "tika-abh08t0:1402_3": "vineyyasatte nibbānapuraṃ netīti vināyako. Samādhindriyaṃ vicikicchāvajjitavīriyasahagatacittesu",
  "tika-abh08t0:1402_4": "vuttanti āha “catuttarasate”tiādi.",
  "tika-abh08t0:1403_0": "Aṭṭhārasa ahetukacittāni, dve ekahetukacittāni ca vajjetvā avasesaekuttarasate citte",
  "tika-abh08t0:1403_1": "chando uppajjatīti dassetuṃ “sabbāhetukacittānī”tiādi vuttaṃ. Dasa viññāṇeti kusalākusalavipākavasena",
  "tika-abh08t0:1403_2": "dviguṇite cakkhādike pañcaviññāṇe.",
  "tika-abh08t0:1404_0": "102-6. Niyatā na yevāpanakā viya kadācīti attho. Kathaṃ panete ekanavutiyā cittesveva",
  "tika-abh08t0:1404_1": "jāyantīti āha “ahetukesū”tiādi. Ekūnāsītiyāti dvādasa ñāṇasampayuttakāmāvacarāni,",
  "tika-abh08t0:1404_2": "pañcadasa rūpāvacarāni, dvādasa arūpāvacarāni, samacattālīsa lokuttaracittānīti evaṃ",
  "tika-abh08t0:1404_3": "ekūnāsītiyā tihetukacittesu. Aṭṭhavīsatiyā citteti soḷasasu kāmāvacarakusalamahākiriyāsu,",
  "tika-abh08t0:1404_4": "dvādasasu ca lokiyacatutthajjhānacittesu cāti aṭṭhavīsaticittesu. Sāṭṭhake cattālīsavidheti",
  "tika-abh08t0:1404_5": "aṭṭhasahite cattālīsavidhe, aṭṭhacattālīsavidheti vuttaṃ hoti. Cha yugaḷānīti kāyapassaddhicittapassaddhādīni",
  "tika-abh08t0:1404_6": "cha yugaḷāni. Kusalābyākatā cāti kusalacittasampayogato kusalā, abyākatacittasampayogato",
  "tika-abh08t0:1404_7": "abyākatāti kusalenapakāsanavidhānesu chekena satthunā pakāsitā desitāti attho.",
  "tika-abh08t0:1405_0": "108-111. Saṃsayoti vicikicchā. Sā hi saṃseti samantato seti, “evaṃ nu kho, no nu",
  "tika-abh08t0:1405_1": "kho”ti parisappatīti saṃsayo. Mahante sīlakkhandhādike esati gavesatīti mahesī. Tena",
  "tika-abh08t0:1405_2": "mahesinā sammāsambuddhena. Aṭṭhasūti aṭṭhalobhasahagatacittesu. Catūsūti tesveva",
  "tika-abh08t0:1405_3": "diṭṭhisahagatacittesu. Diṭṭhiviyuttesu catūsūti sambandho. Dvīsvevāti dvīsu dosamūlakacittesu.",
  "tika-abh08t0:1405_4": "Dvīsu jāyanti no sahāti dosamūlesveva dvīsu jāyanti, saha pana na uppajjanti, usūyanakāle",
  "tika-abh08t0:1405_5": "issā, maccharaṇakāle maccherantiādinā nānā hutvāva uppajjanti. Pañcasūti pañcasu",
  "tika-abh08t0:1405_6": "sasaṅkhārikacittesu.",
  "tika-abh08t0:1406": "112. Cittassa cetasikattābhāvepi kusalākusalābyākatadhammānaṃ gaṇanaṭṭhānato “mano”ti cittampi vuttaṃ.",
  "tika-abh08t0:1407_0": "114-5. Ettāvatā cetasikavibhāgaṃ dassetvā idāni ekekasmiṃ cittuppāde labbhamānarāsīsu",
  "tika-abh08t0:1407_1": "aṅgavibhāgadassanatthaṃ “ekūnatiṃsacittesū”tiādi vuttaṃ. Nanu ca phassapañcamakarāsi",
  "tika-abh08t0:1407_2": "sabbapaṭhamaṃ āgatā, sā kasmā na vuttāti? Sabbasādhāraṇabhāvato. Na hi so cittuppādo",
  "tika-abh08t0:1407_3": "atthi, yo phassapañcamakavinimuttoti. Ekādasa paṭhamajjhānikāni somanassasahagatāni,",
  "tika-abh08t0:1407_4": "dvādasa sahetukakāmāvacarāni, tathā cattāri akusalāni, sukhasantīraṇahasituppādāni",
  "tika-abh08t0:1407_5": "dveti ekūnatiṃsacittesu pañcaṅgikaṃ jhānaṃ pañcakarāsisaṅkhātaṃ mataṃ. Catu…pe… niddiseti",
  "tika-abh08t0:1407_6": "ekādasa dutiyajjhānikāni, kusalavipākakiriyāvasena dvādasa upekkhāsahagatasahetukakāmāvacarāni,",
  "tika-abh08t0:1407_7": "upekkhādomanassasahagatāni aṭṭha akusalāni, dvipañcaviññāṇavajjitaupekkhāsahagatāni",
  "tika-abh08t0:1407_8": "cha ahetukacittāni cāti imāni sattatiṃsa cittāni yathāyogaṃ catūhi jhānaṅgehi yuttāni.",
  "tika-abh08t0:1407_9": "Ettha hi ekādasa dutiyajjhānikāni vicārapītisukhasamādhīhi sahagatāni, itarāni yathāyogaṃ",
  "tika-abh08t0:1407_10": "upekkhādomanassesu ekekena vitakkavicārasamādhīhīti catūhi sampayuttāni.",
  "tika-abh08t0:1408_0": "Ekādasavidhanti ekādasavidhaṃ tatiyajjhānikacittaṃ pītisukhacittekaggatāyogato tivaṅgikamudīritaṃ.",
  "tika-abh08t0:1408_1": "Catuttiṃsa…pe… mudīritanti dvādasa arūpāvacaracittāni, dvāvīsati catutthapañcamajjhānikāni",
  "tika-abh08t0:1408_2": "sāsavānāsavānīti catuttiṃsa cittāni yathāyogaṃ upekkhekaggatāyogato, sukhekaggatāyogato",
  "tika-abh08t0:1408_3": "ca duvaṅgikamudīritaṃ. Catutthajjhānikāni hi ekādasa sukhekaggatāsahitāni, sesāni",
  "tika-abh08t0:1408_4": "tevīsati upekkhekaggatāsahitāni.",
  "tika-abh08t0:1409_0": "116. Sabhāvenāvitakkesūti dutiyajjhānādayo viya bhāvanābalena vinā sabhāveneva avitakkesu",
  "tika-abh08t0:1409_1": "dvipañcaviññāṇesu. Tesu hi vijjamānānipi sesajhānaṅgāni vitakkavirahena upanijjhānakiccesu",
  "tika-abh08t0:1409_2": "asamatthāni. Teneva hi aṭṭhakathāyampi “vitakkapacchimakañhi jhānaṅgaṃ nāmā”ti vuttaṃ.",
  "tika-abh08t0:1409_3": "Bhāvanāya avitakkabhāvappattāni pana bhāvanābaleneva upanijjhānakiccesu paṭutarā,",
  "tika-abh08t0:1409_4": "tasmā sabhāvenāvitakkesu jhānaṅgāni na uddhareyya. “Na uddhaṭā”ti vā pāṭho, na uddhaṭānīti attho.",
  "tika-abh08t0:1410_0": "Yadi evaṃ kasmā dvipañcaviññāṇesu sarūpeneva cittekaggatā vuttā, nanu tassā vitakkavirahena",
  "tika-abh08t0:1410_1": "jhānaṅgakicce asamatthatāya rāsibhajanābhāvato yevāpanakavasena vacanaṃ yuttanti?",
  "tika-abh08t0:1410_2": "Vuccate – kusalākusalesu avijjamānadhammassa vipākesupi anupalabbhanato jhānaṅgakiccassa",
  "tika-abh08t0:1410_3": "akaraṇepi kusalākusalesu desitaniyāmeneva sarūpena idhāpi vuttā. Hotu tāva etaṃ,",
  "tika-abh08t0:1410_4": "jhānarāsiyaṃ vedanā kasmā vuttā. Sā hi sabbacittasādhāraṇabhāvato phassapañcakarāsimhi",
  "tika-abh08t0:1410_5": "ceva, upekkhādiindriyabhāvato indriyarāsimhiyeva vattabbā, na itarattha tadabhāvatoti?",
  "tika-abh08t0:1410_6": "Saccaṃ, vedanā pana sabbavedanānaṃ sāmaññasabhāvena phassapañcake āgatavedanā ca",
  "tika-abh08t0:1410_7": "aparena visesavacanena tattha niddiṭṭhā, na tattha antokaraṇatthaṃ. Teneva hi dhammasaṅgaṇiyaṃ",
  "tika-abh08t0:1410_8": "dvipañcaviññāṇesu saṅgahavāre jhānaṅgarāsi na uddhaṭāti rūpadhātuyaṃ tiṇṇaṃ mahābhūtānaṃ",
  "tika-abh08t0:1410_9": "appaṭighabhāvepi kāmadhātuyaṃ sappaṭighamahābhūtehi samānabhāvato tatthāpi sappaṭighabhāvo",
  "tika-abh08t0:1410_10": "viya dvipañcaviññāṇesu vedanācittekaggatānaṃ vitakkaviyogena jhānakiccākaraṇepi savitakkacittesu",
  "tika-abh08t0:1410_11": "jhānacittasamaṅgīvedanādīhi samānattā jhānaṅgabhāvena vacanaṃ nāma yuttaṃ. Teneva",
  "tika-abh08t0:1410_12": "ca nāmarūpasamāse “phassapañcakarāsijhānadukarāsiindriyattikarāsī”ti vuttanti. Atha",
  "tika-abh08t0:1410_13": "vā kiṃ etāya yutticintāya, dhammasabhāvavedinā tathāgatena dhammasabhāvaṃ avirajjhitvā",
  "tika-abh08t0:1410_14": "desitanti na ettha anuyogo kātabboti. Ahetukacittānaṃ ārammaṇe suppatiṭṭhitatābhāvena",
  "tika-abh08t0:1410_15": "aniyyānikattā vuttaṃ “sabbā…pe… na uddhare”ti. Vuttañhetaṃ aṭṭhakathāyampi “hetupacchimako maggo”ti.",
  "tika-abh08t0:1411_0": "117. Tīṇi soḷasacittesūti pannarasasu ahetukavipākacittesu ceva kiriyāmanodhātumhi",
  "tika-abh08t0:1411_1": "cāti soḷasasu cittesu. Manindriyaṃ jīvitindriyaṃ vedanindriyesu labbhamānamekanti",
  "tika-abh08t0:1411_2": "tīṇindriyāni honti. Imesupi kusalavipākakāyaviññāṇadhātuyaṃ manindriyasukhindriyajīvitindriyavasena",
  "tika-abh08t0:1411_3": "tīṇindriyāni, akusalavipākakāyaviññāṇadhātuyaṃ dukkhindriyena saha tīṇi, sukhasantīraṇe",
  "tika-abh08t0:1411_4": "somanassindriyena saha tīṇi, avasesaterasacittesu upekkhindriyena saha tīṇīti. Ettha",
  "tika-abh08t0:1411_5": "cittanti sasampayuttadhammassa cittuppādassa adhippetattā manindriyassāpi ādhārabhāvo",
  "tika-abh08t0:1411_6": "yujjeyya. Itarathā hi manindriyanti cittasseva gahaṇe tassa attano ca ādhārabhāvo",
  "tika-abh08t0:1411_7": "na yujjatīti. Ekasmiṃ pana cattārīti ekasmiṃ vicikicchāsahagate vīriyindriyamanindriyajīvitindriyaupekkhindriyavasena",
  "tika-abh08t0:1411_8": "cattāri. Pañca terasasūti ṭhapetvā vicikicchāsahagataṃ avasesāni ekādasa akusalacittāni,",
  "tika-abh08t0:1411_9": "kiriyāhetukamanoviññāṇadhātudvayanti terasasu cittesu vīriyindriyādīni tīṇi, samādhindriyaṃ,",
  "tika-abh08t0:1411_10": "vedanindriyesu labbhamānaṃ ekanti pañcindriyāni. Ettha hi dvīsu dosamūlesu vīriyindriyasamādhindriyamanindriyajīvitindriyadomanassindriyavasena",
  "tika-abh08t0:1411_11": "pañca, pañcasu somanassasahagatesu purimāni cattāri somanassindriyena saddhiṃ pañca,",
  "tika-abh08t0:1411_12": "sesesu upekkhindriyena saddhiṃ pañca honti.",
  "tika-abh08t0:1412_0": "118. Satta dvādasacittesūti dvādasasu ñāṇavippayuttacittesu saddhāsatisamādhivīriyajīvitamanindriyāni",
  "tika-abh08t0:1412_1": "ca vedanindriyesu labbhamānamekanti satta indriyāni. Tattha hi chasu somanassasahagatesu",
  "tika-abh08t0:1412_2": "saddhindriyādīni cha somanassindriyena saddhiṃ satta, itaresu chasu upekkhindriyena",
  "tika-abh08t0:1412_3": "saddhiṃ satta honti. Ekenūnesu…pe… manesu cāti dvādasa ñāṇasampayuttāni kāmāvacarāni,",
  "tika-abh08t0:1412_4": "sattavīsati lokiyajjhānacittāni cāti ekūnacattālīsavidhesu lokiyacittesu purimāni",
  "tika-abh08t0:1412_5": "satta, paññindriyañcāti aṭṭheva indriyāni. Ettha hi somanassasahagatesu chasu kāmāvacaresu,",
  "tika-abh08t0:1412_6": "dvādasasu rūpāvacaracatukkajjhānesu cāti aṭṭhārasacittesu somanassindriyena, sesesu",
  "tika-abh08t0:1412_7": "ca upekkhindriyena saddhiṃ yojetvā aṭṭhindriyāni veditabbāni.",
  "tika-abh08t0:1413_0": "119. Cattālīsāya cittesu navakanti samacattālīsavidhesu lokuttaracittesu purimāni",
  "tika-abh08t0:1413_1": "aṭṭhaindriyāni, anaññātaññassāmītindriyaṃ aññindriyaṃ aññātāvindriyanti imesu labbhamānamekanti",
  "tika-abh08t0:1413_2": "indriyānaṃ navakā. Sotāpattimaggesu hi anaññātaññassāmītindriyaṃ labbhati. Sotāpattiphalato",
  "tika-abh08t0:1413_3": "paṭṭhāya arahattamaggapariyosānesu taṃ na labbhati. Tassa ṭhāne aññindriyaṃ. Arahattaphale",
  "tika-abh08t0:1413_4": "tampi na labbhati. Tassa ṭhāne aññātāvindriyaṃ tiṭṭhatīti. Evanti chahi indriyehi",
  "tika-abh08t0:1413_5": "sampayuttassa abhāvato katthaci tīṇi, katthaci cattāri, katthaci pañca, katthaci",
  "tika-abh08t0:1413_6": "satta, katthaci aṭṭha, katthaci navindriyānīti evaṃ chahi ākārehi indriyayogopi,",
  "tika-abh08t0:1413_7": "na kevalaṃ jhānaṅgayogova, atha kho indriyehi saha cittuppādānaṃ sampayogopi veditabboti.",
  "tika-abh08t0:1414_0": "120-3. Idāni maggaṅgasampayogaṃ dassento paṭhamaṃ tāva yesu cittesu maggaṅgāni na",
  "tika-abh08t0:1414_1": "labbhanti, tāni dassetvā pacchā maggaṅgayogacittuppāde dassetuṃ “amaggaṅgānī”tiādimāha.",
  "tika-abh08t0:1414_2": "Etthāti etasmiṃ ekavīsasatappabhede cittasmiṃ, imasmiṃ maggaṅgādhikāre vā. Viññāṇesu",
  "tika-abh08t0:1414_3": "dvipañcasūti sabhāvāvitakkesu cakkhādīsu dvipañcaviññāṇesu. Kiñcāpi heṭṭhā dvipañcaviññāṇesu",
  "tika-abh08t0:1414_4": "jhānaṅgābhāvo, ahetukesu ca maggaṅgābhāvo vuttova, ajhānaṅgāni pana tattha adhikāravasena",
  "tika-abh08t0:1414_5": "vuttāni, idha pasaṅgāgatavasena. Amaggaṅgāni tattha pasaṅgāgatavasena, idha adhikāravasenāti",
  "tika-abh08t0:1414_6": "na koci punaruttidoso.",
  "tika-abh08t0:1415_0": "Ekanti vicikicchāsampayuttaṃ cittaṃ. Tañhi micchāsaṅkappamicchāvāyāmayogato dve maggaṅgāni",
  "tika-abh08t0:1415_1": "etthāti dumaggaṅgaṃ. Timaggaṅgāni sattasūti cattāri diṭṭhivippayuttāni, dve dosamūlāni,",
  "tika-abh08t0:1415_2": "uddhaccasahagatacittanti sattasu micchāsaṅkappamicchāvāyāmamicchāsamādhiyogato timaggaṅgāni.",
  "tika-abh08t0:1415_3": "Cattālīsa…pe… caturaṅgikoti dvādasa ñāṇavippayuttāni, cattāri diṭṭhisampayuttāni,",
  "tika-abh08t0:1415_4": "paṭhamajjhānikavajjāni catuvīsati mahaggatacittānīti cattālīsacittesu yo maggo labbhati,",
  "tika-abh08t0:1415_5": "so yathāyogaṃ sammāsaṅkappasammāvāyāmasammāsatisammāsamādhiyogato, micchādiṭṭhimicchāsaṅkappamicchāvāyāmamicchāsamādhiyogato,",
  "tika-abh08t0:1415_6": "sammādiṭṭhisammāvāyāmasammāsatisammāsamādhiyogato ca caturaṅgiko mato. Tattha ñāṇavippayuttesu",
  "tika-abh08t0:1415_7": "dvādasasu paṭhamāni cattāri, diṭṭhisampayuttesu majjhimāni, sesesu pacchimāni labbhanti.",
  "tika-abh08t0:1416_0": "Pañcaddasasu…pe… pañcaṅgikoti dvādasasu ñāṇasampayuttakāmāvacaresu ceva tīsu lokiyapaṭhamajjhānikesu",
  "tika-abh08t0:1416_1": "cāti pannarasasu cittesu sammādiṭṭhisammāsaṅkappasammāvāyāmasammāsatisammāsamādhivasena",
  "tika-abh08t0:1416_2": "pañcaṅgiko maggo. Nanu ca sammāvācādayo kāmāvacaresu labbhantīti? Saccaṃ labbhanti,",
  "tika-abh08t0:1416_3": "pāṭhe pana anāgatattā idha pariccattāti. Dvattiṃsacittesūti paṭhamajjhānikavajjesu",
  "tika-abh08t0:1416_4": "dvattiṃsalokuttaracittesu. Sattaṅgikoti avitakkattā sammāsaṅkappo na labbhatīti taṃ",
  "tika-abh08t0:1416_5": "pariccajitvā avasesasattamaggaṅgavasena sattaṅgiko vutto.",
  "tika-abh08t0:1417_0": "Yattha pana sammāsaṅkappo labbhati, tattha tena saha aṭṭhaṅgikoti āha “maggo aṭṭhasū”tiādi.",
  "tika-abh08t0:1417_1": "Tattha aṭṭhasu cittesūti paṭhamajjhānikesu aṭṭhasu lokuttaracittesu. Evanti chahi",
  "tika-abh08t0:1417_2": "maggaṅgehi sampayuttassa abhāvato katthaci dve maggaṅgāni, katthaci tīṇi, katthaci",
  "tika-abh08t0:1417_3": "cattāri, katthaci pañca, katthaci satta, katthaci aṭṭhāti evaṃ chahi pakārehi.",
  "tika-abh08t0:1418_0": "124-6. Idāni balasampayogaṃ dassento āha “balāni dve”tiādi. Tattha vīriyabalasamādhibalavasena",
  "tika-abh08t0:1418_1": "dve balāni kiriyāhetukamanoviññāṇadhātudvaye vibhaṅgavāre āgatāni vīriyabalasamādhibalāni",
  "tika-abh08t0:1418_2": "paccekaṃ labbhantīti “dve dvicittesū”ti vuttaṃ. Ekasmiṃ tīṇīti ekasmiṃ vicikicchāsahagate",
  "tika-abh08t0:1418_3": "vīriyabalaahirikabalaanottappabalavasena tīṇi balāni. Ekādasasu cattārīti vicikicchāsahagatavajjesu",
  "tika-abh08t0:1418_4": "ekādasasu akusalacittesu samādhibalañceva pubbe vuttāni tīṇīti cattāribalāni. Cha",
  "tika-abh08t0:1418_5": "dvādasasūti dvādasasu ñāṇavippayuttacittesu saddhāvīriyasatisamādhihiriottappavasena cha balāni.",
  "tika-abh08t0:1419_0": "Ekūnāsītiyā sattāti dvādasasu ñāṇasampayuttakāmāvacaracittesu ceva sattavīsatimahaggatacittesu",
  "tika-abh08t0:1419_1": "ca cattālīsāya lokuttaracittesu cāti ekūnāsītividhesu cittesu saddhāvīriyasatisamādhipaññāhiriottappavasena",
  "tika-abh08t0:1419_2": "satta balāni. Soḷasevābalānīti pañcadasa ahetukavipākāni, kiriyāmanodhātuāvajjanañcāti",
  "tika-abh08t0:1419_3": "soḷasa balavippayogato abalacittāni. Evanti pañcahi balehi sampayuttassa abhāvato",
  "tika-abh08t0:1419_4": "katthaci dve, katthaci tīṇi, katthaci cattāri, katthaci cha, katthaci sattāti pañcahi",
  "tika-abh08t0:1419_5": "ākārehi sabalaṃ, imesu ekassāpi abhāvato abalampi ca viññeyyaṃ, vijānitabbanti attho.",
  "tika-abh08t0:1419_6": "Heturāsiādayo vinicchayabhāvato na vuttāti veditabbaṃ. Yesu cittesu yāni jhānaṅgamaggaṅgabalindriyāni",
  "tika-abh08t0:1419_7": "jāyantīti sambandho. Gāthābandhasukhatthaṃ indriyānaṃ osānakaraṇaṃ.",
  "tika-abh08t0:1420": "Iti abhidhammatthavikāsiniyā nāma",
  "tika-abh08t0:1421": "Abhidhammāvatārasaṃvaṇṇanāya",
  "tika-abh08t0:1422": "Cetasikavibhāganiddesavaṇṇanā niṭṭhitā.",
  "tika-abh08t0:1423": "4. Catuttho paricchedo",
  "tika-abh08t0:1424": "Ekavidhādiniddesavaṇṇanā",
  "tika-abh08t0:1425_0": "128-30. Vijānanasabhāvatoti ārammaṇavijānanasabhāvattā. Nanu ca heṭṭhā sārammaṇato",
  "tika-abh08t0:1425_1": "ekavidhabhāvo vuttoti? Saccaṃ vutto, so pana cetasikānañca sādhāraṇoti idha tabbivajjanatthaṃ",
  "tika-abh08t0:1425_2": "vijānanalakkhaṇatāva vuttā. Saṅkhepagaṇanavasena ca sahetukānaṃ ekasattatividhatā",
  "tika-abh08t0:1425_3": "vuttā. Hetuvādināti kusalākusalābyākatahetūnaṃ byākaraṇakusalena. Atha vā “ye dhammā",
  "tika-abh08t0:1425_4": "hetuppabhavā, tesaṃ hetuṃ tathāgato āhā”ti vacanato taṃtaṃpaccayuppannadhammānaṃ",
  "tika-abh08t0:1425_5": "taṃtaṃpaccayavādinā.",
  "tika-abh08t0:1426_0": "131-4. Savatthukāvatthukatoti ekantena sabbavatthunissitabhāvato ceva tadabhāvato",
  "tika-abh08t0:1426_1": "ca. Keci pana hadayavatthuvasena savatthukāvatthukataṃ vaṇṇenti, taṃ na yujjati savatthukaniddese",
  "tika-abh08t0:1426_2": "“sabbo kāmavipāko”ti pasādanissitānampi saṅgahitattā. Ubhayavasenāti savatthukāvatthukavasena.",
  "tika-abh08t0:1426_3": "Kānici hi cittāni ekantena savatthukāni, kānici avatthukāneva, kānici ubhayasabhāvāni.",
  "tika-abh08t0:1426_4": "Tathā ceva niddisati “sabbo kāmavipāko cā”tiādi.",
  "tika-abh08t0:1427_0": "Sabbo kāmavipāko cāti sahetukāhetukabhinno sabbo tevīsatividho kāmāvacaravipāko ca.",
  "tika-abh08t0:1427_1": "Ādimaggoti sotāpattimaggo. So hi sabbalokuttaresu ādito uppajjanato, aṭṭhasu ariyapuggalesu",
  "tika-abh08t0:1427_2": "ādipuggalassa sambandhīti vā “ādimaggo”ti vuccati. Vinā vatthunti sakasakavatthuṃ",
  "tika-abh08t0:1427_3": "vinā nuppajjanti. Teneva hetāni arūpabhave nuppajjanti tattha vatthūnaṃ abhāvato.",
  "tika-abh08t0:1427_4": "“Nuppajjanti vinā vatthu”nti ca idaṃ antobhāvitakāraṇatthaṃ katvā vuttaṃ. Tena yasmā",
  "tika-abh08t0:1427_5": "vatthuṃ vinā nuppajjanti, tasmā ekantena savatthukāti vuttaṃ hoti.",
  "tika-abh08t0:1428_0": "Ekantena avatthukā arūpabhaveyeva paṭisandhādivasena pavattanato. Kathaṃ pana rūpasannissayena",
  "tika-abh08t0:1428_1": "vinā tattha arūpaṃ pavattati, kasmā na pavattati pañcavokāreti? Tathā adassanato.",
  "tika-abh08t0:1428_2": "Yadi evaṃ kabaḷīkārāhārenapi vinā rūpadhātuyaṃ rūpena pavattitabbaṃ, kiṃ kāraṇā?",
  "tika-abh08t0:1428_3": "Kāmadhātuyaṃ tathā adassanato. Api tu yassa cittasantānassa pavattikāraṇaṃ rūpe avigatataṇhaṃ,",
  "tika-abh08t0:1428_4": "tassa saha rūpena pavatti. Yassa pana nibbattikāraṇaṃ rūpe vigatataṇhaṃ, tassa vinā",
  "tika-abh08t0:1428_5": "rūpena pavatti kāraṇassa taṃvimukhatāyāti rūpasannissayena vinā tattha arūpaṃ pavattati.",
  "tika-abh08t0:1428_6": "Dvecattālīsa sesānīti manodvārāvajjanaṃ kusalakiriyāvasena soḷasa kāmāvacarāni, tatheva",
  "tika-abh08t0:1428_7": "aṭṭha arūpāvacarāni, paṭhamamaggavajjāni satta lokuttarāni, paṭighadvayavajjitadasaakusalāni",
  "tika-abh08t0:1428_8": "ceti dvecattālīsa vuttāvasesacittāni.",
  "tika-abh08t0:1429_0": "135-7. Rūpādīsu ekekameva ārammaṇaṃ imassāti ekekārammaṇaṃ. Tassa tassa ārammaṇassa",
  "tika-abh08t0:1429_1": "āpāthagatakāle taṃtaṃvijānanavasena pañcapi ārammaṇāni imassāti pañcārammaṇaṃ. Evampīti",
  "tika-abh08t0:1429_2": "na kevalaṃ savatthukādivaseneva, atha kho ekekārammaṇāditopi. Abhiññāvajjitānaṃ sabbamahaggatānampi",
  "tika-abh08t0:1429_3": "dhammārammaṇabhāvena ekārammaṇattā āha “sabbaṃ mahaggata”nti. Paṇṇattārammaṇato ekārammaṇanti",
  "tika-abh08t0:1429_4": "keci. Taṃ arūpāvacaradutiyacatutthajjhānāni patvā na yujjati tesaṃ mahaggatārammaṇattā.",
  "tika-abh08t0:1429_5": "Abhiññādvayassa chaḷārammaṇikabhāvena, tassa ca rūpāvacarapañcamajjhānato abhinnattā",
  "tika-abh08t0:1429_6": "taṃ pahāya “tecattālīsā”ti vuttaṃ.",
  "tika-abh08t0:1430": "141. Puññavipākakiriyato kāme dvādasāti sambandho. Dhāti nipātamattaṃ. Puññavipākakriyatoti ñāṇavippayuttakusalavipākakiriyato.",
  "tika-abh08t0:1431_0": "143-9. Iriyāya kāyikāya kiriyāya pavattipathabhāvato iriyāpatho, gamanādi. Atthato",
  "tika-abh08t0:1431_1": "tadavatthā rūpappavatti. Kāmañcettha rūpavinimutto iriyāpatho, viññatti vā natthi,",
  "tika-abh08t0:1431_2": "tathāpi sabbaṃ rūpasamuṭṭhāpakacittaṃ iriyāpathupatthambhakaṃ, viññattivikāruppādanañca",
  "tika-abh08t0:1431_3": "hoti. Yaṃ pana cittaṃ viññattijanakaṃ, taṃ ekaṃsato itaradvayassa janakaṃ avinābhāvato,",
  "tika-abh08t0:1431_4": "tathā iriyāpathupatthambhakaṃ rūpassāti imassa visesassa dassanatthaṃ “rūpīriyāpathaviññatti-janakājanakādito”ti",
  "tika-abh08t0:1431_5": "iriyāpathaviññattīnaṃ visuṃ gahaṇaṃ. Janakājanakāditoti tiṇṇampi janakato, kassacipi",
  "tika-abh08t0:1431_6": "ajanakato, dvinnaṃ ekassa ca janakato. Kānici hi cittāni rūpaṃ samuṭṭhāpenti, iriyāpathaṃ",
  "tika-abh08t0:1431_7": "kappenti, viññattiṃ janayanti. Kānici rūpaṃ samuṭṭhāpenti, iriyāpathaṃ kappenti,",
  "tika-abh08t0:1431_8": "viññattiṃ na janayanti. Kānici rūpameva samuṭṭhāpenti, itaradvayaṃ na karonti. Kānici",
  "tika-abh08t0:1431_9": "tīṇi na karonteva. Tathā ceva dasseti “dvādasākusalā”tiādi. Evañcāpi hi taṃ cittanti",
  "tika-abh08t0:1431_10": "na kevalaṃ ahetukāditova, evaṃ rūpādijanakāditopi taṃ catubbidhaṃ. “Evañcādimhi ta”ntipi",
  "tika-abh08t0:1431_11": "likhanti. Tassa pana ādimhi nikkhittaṃ cittaṃ evañca catubbidhanti atthaṃ vadanti.",
  "tika-abh08t0:1431_12": "Tatthāti tesu rūpajanakādīsu. Dasa kiriyāti manodhātuvajjā dasa kiriyā.",
  "tika-abh08t0:1432_0": "Samuṭṭhāpenti rūpānīti attano uppādakkhaṇeyeva attanā janetabbarūpāni samuṭṭhāpenti.",
  "tika-abh08t0:1432_1": "Kappentīti sannāmenti. Yathāpavattaṃ iriyāpathaṃ upatthambhenti. Yathā hi antarantarā",
  "tika-abh08t0:1432_2": "uppajjamānehi vīthicittehi abbokiṇṇe bhavaṅge pavattamāne aṅgāni osīdanti, pavedhantā",
  "tika-abh08t0:1432_3": "viya honti, na evaṃ dvattiṃsavidhesu vakkhamānesu ca chabbīsatividhesu jāgaraṇacittesu",
  "tika-abh08t0:1432_4": "pavattamānesu. Tadā pana aṅgāni upatthaddhāni yathāpavattairiyāpathabhāveneva pavattanti.",
  "tika-abh08t0:1432_5": "Janayanti ca viññattinti manodvāre pavattā eva viññattiṃ janayanti, na pana pañcadvāre",
  "tika-abh08t0:1432_6": "pavattāti daṭṭhabbaṃ.",
  "tika-abh08t0:1433_0": "Dvipañcaviññāṇānaṃ jhānaṅgayogābhāvena rūpājanakattā āha “dvepañcaviññāṇā”ti. Jhānaṅgāni",
  "tika-abh08t0:1433_1": "hi cittena saha rūpasamuṭṭhāpakāni, tesaṃ anubalappadāyakāni maggaṅgādīni tesu vijjamānesu",
  "tika-abh08t0:1433_2": "savisesaṃ rūpappavattidassanato. Arūpavipākā pana rūpavirāgabhāvanāya nibbattattā",
  "tika-abh08t0:1433_3": "hetuno taṃvimukhatāya rūpaṃ na samuṭṭhāpentīti āha “vipākā ca arūpisū”ti.",
  "tika-abh08t0:1434_0": "150. Sabbesaṃ sandhicittanti sabbesaṃ sattānaṃ paṭisandhicittaṃ. Tañhi vatthudubbalatāya,",
  "tika-abh08t0:1434_1": "appatiṭṭhitatāya, paccayavekallato, āgantukatāya ca rūpaṃ na samuṭṭhāpeti. Tathā",
  "tika-abh08t0:1434_2": "hi paṭisandhiviññāṇena sahajātaṃ vatthu pacchājātapaccayarahitaṃ, āhārādīhi ca anupatthaddhaṃ",
  "tika-abh08t0:1434_3": "dubbalaṃ, tassa ca dubbalattā tannissitaviññāṇampi dubbalanti. Yathā ca papāte patito",
  "tika-abh08t0:1434_4": "aññassa nissayo bhavituṃ na sakkoti, evaṃ tampi bhinnasantatiyaṃ kammakkhittatāya",
  "tika-abh08t0:1434_5": "papāte patitaṃ viya appatiṭṭhitaṃ na rūpasamuṭṭhāpane ussahati ca vatthuno ca attanā",
  "tika-abh08t0:1434_6": "saha apacchā apure uppajjamānattā purejātapaccayassa alābhato. Yathā pana āgantuko",
  "tika-abh08t0:1434_7": "puriso agatapubbaṃ desaṃ gato aññesaṃ “etha bho antogāme vo annapānagandhamālādīni",
  "tika-abh08t0:1434_8": "dassāmī”ti vattuṃ na sakkoti attano avisayatāya, appahutāya ca, evamevaṃ paṭisandhicittampi",
  "tika-abh08t0:1434_9": "āgantukanti. Evaṃ vatthudubbalatādīhi kāraṇehi rūpaṃ na samuṭṭhāpeti. Apica āhārindriyādivasena",
  "tika-abh08t0:1434_10": "yehākārehi cittasamuṭṭhānarūpānaṃ cittacetasikā paccayā honti, tehi sabbehi paṭisandhiyaṃ",
  "tika-abh08t0:1434_11": "cittacetasikā samatiṃsakammajarūpānaṃ yathāyogaṃ paccayā honti. Vuttañhetaṃ paṭṭhāne –",
  "tika-abh08t0:1435": "“Paṭisandhikkhaṇe vipākābyākatā āhārā sampayuttānaṃ khandhānaṃ kaṭattā ca rūpānaṃ āhārapaccayena paccayo”tiādi.",
  "tika-abh08t0:1436": "Tasmā samatiṃsakammajarūpāni cittasamuṭṭhānarūpānaṃ ṭhānaṃ gahetvā ṭhitānīti paṭisandhicittaṃ rūpaṃ na samuṭṭhāpetīti veditabbaṃ.",
  "tika-abh08t0:1437_0": "Cuticittañcārahatoti ettha khīṇāsavassa cuticittaṃ upasantavaṭṭamūlasmiṃ santāne",
  "tika-abh08t0:1437_1": "sātisayaṃ santavuttitāya rūpaṃ na samuṭṭhāpeti, anāgāmiādīnaṃ tadabhāvatoti vadanti.",
  "tika-abh08t0:1437_2": "Ṭīkākāro pana ānandācariyo bhaṇati –",
  "tika-abh08t0:1438_0": "“Kāmāvacarānaṃ pacchimacittassa uppādakkhaṇe yassa cittassa anantarā kāmāvacarānaṃ",
  "tika-abh08t0:1438_1": "pacchimacittaṃ uppajjissati, rūpāvacare, arūpāvacare pacchimabhavikānaṃ, ye ca rūpāvacaraṃ,",
  "tika-abh08t0:1438_2": "arūpāvacaraṃ upapajjitvā parinibbāyissanti, tesaṃ cavantānaṃ, tesaṃ vacīsaṅkhāro",
  "tika-abh08t0:1438_3": "nirujjhissati, no ca tesaṃ kāyasaṅkhāro nirujjhissatīti vacanato aññesampi cuticittaṃ",
  "tika-abh08t0:1438_4": "rūpaṃ na samuṭṭhāpetī”ti.",
  "tika-abh08t0:1439_0": "Ācariyassa hi ayamadhippāyo – “kāmāvacarānaṃ pacchimacittassā”ti etena avisesena",
  "tika-abh08t0:1439_1": "kāmāvacarasattānaṃ cuticittassa, “ye ca rūpāvacaraṃ…pe… nirujjhissatī”ti iminā kāmabhavato",
  "tika-abh08t0:1439_2": "cavitvā rūpārūpabhavūpapajjanakānaṃ kāmāvacaracuticittassāpi uppādakkhaṇato uddhaṃ",
  "tika-abh08t0:1439_3": "vacīsaṅkhārassa nirodhaṃ vatvā kāyasaṅkhārassa tadabhāvavacanato cuticittassa kāyasaṅkhārāsamuṭṭhāpanaṃ",
  "tika-abh08t0:1439_4": "siddhaṃ. Yadaggena ca taṃ kāyasaṅkhāraṃ na samuṭṭhāpeti, tadaggena taṃ sesarūpampi",
  "tika-abh08t0:1439_5": "na janeti. Na hi rūpasamuṭṭhāpakassa gabbhagatatādivibandhābhāve kāyasaṅkhārāsamuṭṭhāpane",
  "tika-abh08t0:1439_6": "kāraṇaṃ atthi. Na ca yuttaṃ cutito uddhaṃ cittasamuṭṭhānañcassa rūpaṃ pavattatīti,",
  "tika-abh08t0:1439_7": "nāpi “cuticittaṃ rūpaṃ samuṭṭhāpetī”ti pāḷi atthi, na cāpi vaṭṭamūlānupasamo cuticittassa",
  "tika-abh08t0:1439_8": "rūpuppādane kāraṇaṃ cuticittena na uppannānampi tato purimatarehi uppannānaṃ viya",
  "tika-abh08t0:1439_9": "bhavantare anuppajjanato, tasmā sabbesampi cuticittaṃ rūpaṃ na samuṭṭhāpetīti. Yadi",
  "tika-abh08t0:1439_10": "kāyasaṅkhārasamuṭṭhāpanameva rūpajananārahabhāvaṃ sādheti, tadā catutthajjhāne kathanti?",
  "tika-abh08t0:1439_11": "Nāyaṃ doso, tassa bhāvanābalena sātisayaṃ santavuttitāya kāyasaṅkhārāsamuṭṭhāpanepi",
  "tika-abh08t0:1439_12": "maraṇāsannacittānaṃ viya paridubbalattābhāvato rūpasamuṭṭhāpane vibandho natthīti.",
  "tika-abh08t0:1439_13": "Kuto pana paṭṭhāya cittajarūpaṃ nuppajjatīti? Yato paṭṭhāya kāyasaṅkhāre nuppajjati.",
  "tika-abh08t0:1439_14": "Kadā ca kāyasaṅkhāro nuppajjatīti? Cutito pubbe dvattiṃsamacittakkhaṇato paṭṭhāya",
  "tika-abh08t0:1439_15": "nuppajjati, tettiṃsamacittakkhaṇe uppannaṃ pacchimasoḷasakato puretarameva nirujjhatīti",
  "tika-abh08t0:1439_16": "vadanti. “Yassa kāyasaṅkhāro na nirujjhati, tassa cittasaṅkhāro na nirujjhissatī”ti",
  "tika-abh08t0:1439_17": "pañhe “pacchimacittassa bhaṅgakkhaṇe tesaṃ kāyasaṅkhāro ca na nirujjhati, cittasaṅkhāro",
  "tika-abh08t0:1439_18": "ca na nirujjhissatī”ti pacchimacittasseva vajjitattā cutito dutiyatatiyacittenāpi",
  "tika-abh08t0:1439_19": "saha nirujjhatīti apare. Yassa cittassa anantarā kāmāvacarānaṃ pacchimacittaṃ uppajjatīti",
  "tika-abh08t0:1439_20": "ettha “yassā”ti kāmāvacaracuticittassa anantarapaccayabhūtaṃ cittaṃ sandhāya vuttanti",
  "tika-abh08t0:1439_21": "tassa uppādatopi uddhaṃ kāyasaṅkhārābhāvavacanena heṭṭhimakoṭiyā cutito tatiyacitteneva",
  "tika-abh08t0:1439_22": "saha nirujjhati. Dutiyacittaṃ na pāpuṇātīti eke.",
  "tika-abh08t0:1440_0": "151-7. Ekaṃ dve tīṇi cattāri ṭhānāni imassāti ekadviticatuṭṭhānaṃ, ekadviticatuṭṭhānattāti",
  "tika-abh08t0:1440_1": "attho. Ṭhānanti ca idha kiccamadhippetaṃ. Tañhi tiṭṭhanti ettha dhammā avaṭṭhitā",
  "tika-abh08t0:1440_2": "viya hontīti “ṭhāna”nti vuccati. Maṃsacakkhudibbacakkhuñāṇacakkhubuddhacakkhusamantacakkhuvasena",
  "tika-abh08t0:1440_3": "pañca nimmalāni locanāni imassāti pañcanimmalalocano.",
  "tika-abh08t0:1441": "Nippapañcenāti rāgādipapañcarahitena. Rāgādayo hi saṃsāre papañcanato “papañcā”ti vuccanti.",
  "tika-abh08t0:1442": "Āvajjane paṭicchane ṭhāne manodhātuttikanti sambandho, kiriyāmanodhātu āvajjanaṭṭhāne, vipākadvayaṃ sampaṭicchanaṭṭhāneti attho.",
  "tika-abh08t0:1443": "“Somanassayuttasantīraṇaṃ pañcadvāre santīraṇaṃ siyā”ti vattabbe “santīraṇa”nti adhikāratova labbhatīti gāthābandhasukhatthaṃ “somanassayuta”nti ettakameva vuttaṃ.",
  "tika-abh08t0:1444_0": "Balavārammaṇe satīti tadārammaṇakiccassa balavārammaṇeyeva labbhanato vuttaṃ, na",
  "tika-abh08t0:1444_1": "imasseva āveṇikabhāvena sabbesampi tadārammaṇānaṃ balavārammaṇeyeva uppajjanato.",
  "tika-abh08t0:1444_2": "Voṭṭhabbananti kiriyāmanoviññāṇadhātusaṅkhātaṃ voṭṭhabbanakiccaṃ cittaṃ.",
  "tika-abh08t0:1445_0": "158-9. Sabbesanti sabbesaṃ kāmarūpārūpabhavikasattānaṃ. Iminā idaṃ dasseti – pañcadvāresu",
  "tika-abh08t0:1445_1": "voṭṭhabbanakiccaṃ kesañcideva sattānaṃ arūpabhave sabbaso pañcadvārikacittappavattiyā,",
  "tika-abh08t0:1445_2": "rūpabhave ca dvārattayappavattiyā abhāvato. Manodvāre āvajjanakiccaṃ pana sabbesameva",
  "tika-abh08t0:1445_3": "sacittakasattānaṃ karotīti. Dviṭṭhānikaṃ nāma hotīti yathāvuttaṭṭhānadvayavantatāya",
  "tika-abh08t0:1445_4": "dviṭṭhānikacittaṃ nāma hoti. Keci pana “somanassasahagatasantīraṇaṃ kāmasugatiyaṃ",
  "tika-abh08t0:1445_5": "paṭisandhiṃ ākaḍḍhati, tasmā taṃ pañcaṭṭhānika”nti vadanti, taṃ tesaṃ matimattaṃ",
  "tika-abh08t0:1445_6": "paṭṭhāne tathā adīpitattā. Tattha hi –",
  "tika-abh08t0:1446_0": "“Upekkhāsahagataṃ dhammaṃ paṭicca upekkhāsahagato dhammo uppajjati nahetupaccayā”ti",
  "tika-abh08t0:1446_1": "ettha “ahetukaṃ upekkhāsahagataṃ ekaṃ khandhaṃ paṭicca tayo khandhā, tayo khandhe",
  "tika-abh08t0:1446_2": "paṭicca eko khandho, dve khandhe paṭicca dve khandhā, ahetukapaṭisandhikkhaṇe upekkhāsahagataṃ",
  "tika-abh08t0:1446_3": "ekaṃ khandhaṃ paṭicca tayo khandhā, tayo khandhe paṭicca eko khandho, dve khandhe",
  "tika-abh08t0:1446_4": "paṭicca dve khandhā”ti –",
  "tika-abh08t0:1447": "Evaṃ upekkhāsahagata-padassa pavattipaṭisandhivasena paṭiccanayo uddhaṭo. Pītisahagatasukhasahagata-padānaṃ pana –",
  "tika-abh08t0:1448_0": "“Pītisahagataṃ dhammaṃ paṭicca pītisahagato dhammo uppajjati nahetupaccayā. Ahetukaṃ",
  "tika-abh08t0:1448_1": "pītisahagataṃ ekaṃ khandhaṃ paṭicca tayo khandhā, tayo khandhe paṭicca eko khandho,",
  "tika-abh08t0:1448_2": "dve khandhe paṭicca dve khandhā. Sukhasahagataṃ dhammaṃ paṭicca sukhasahagato dhammo",
  "tika-abh08t0:1448_3": "uppajjati nahetupaccayā. Ahetukaṃ sukhasahagataṃ ekaṃ khandhaṃ paṭicca tayo khandhā,",
  "tika-abh08t0:1448_4": "tayo khandhe paṭicca eko khandho, dve khandhe paṭicca dve khandhā”ti –",
  "tika-abh08t0:1449_0": "Evaṃ pavattivaseneva uddhaṭo, na “ahetukapaṭisandhikkhaṇe”tiādinā paṭisandhivasena,",
  "tika-abh08t0:1449_1": "tasmā yathādhammasāsane avacanampi abhāvameva dīpetīti na tassa paṭisandhidānaṃ atthīti",
  "tika-abh08t0:1449_2": "dviṭṭhānikatāva vuttāti. Te mahaggatavipākā navāti sambandho.",
  "tika-abh08t0:1450": "162. Chadvārā eva chadvārikā. Atha vā chadvārikesūti chadvārikacittesūti attho.",
  "tika-abh08t0:1451_0": "164-6. “Pañcakicca”ntiādi yathāvuttānameva nigamanaṃ. Sesanti aṭṭhasaṭṭhividhaṃ cittaṃ.",
  "tika-abh08t0:1451_1": "Ekakiccayogato, ekaṃ kiccamassāti vā ekaṃ, ekameva ekakaṃ. Sabbacittānaṃ kiccavasena",
  "tika-abh08t0:1451_2": "niddesaṭṭhāneyeva kiccānaṃ paṭipāṭimpi dassetuṃ “bhavaṅgāvajjana”ntiādi vuttaṃ. Yadi",
  "tika-abh08t0:1451_3": "evaṃ paṭisandhito paṭṭhāya cutipariyosānaṃ vattabbanti? Saccaṃ, cutipaṭisandhīnaṃ",
  "tika-abh08t0:1451_4": "pana pākaṭattā tathā na vuttaṃ. Bhavassa hi paṭisandhi ādi, cuti pariyosānanti pākaṭameva,",
  "tika-abh08t0:1451_5": "tasmā pākaṭaṭṭhānaṃ pahāya apākaṭaṭṭhānato paṭṭhāya dassetuṃ bhavaṅgameva ādito vuttaṃ.",
  "tika-abh08t0:1451_6": "Tadārammaṇaṃ pana kiñcāpi apākaṭaṃ, atha kho anekantikaṃ kismiñci bhave katthaci",
  "tika-abh08t0:1451_7": "javanavīthiyaṃ alabbhanatoti ekantalabbhamānaparidīpanatthaṃ taṃ na vuttaṃ. Atha",
  "tika-abh08t0:1451_8": "vā tadārammaṇacittampi yebhuyyena bhavaṅganāmaṃ labbhatīti purimajavanavīthiyaṃ tadārammaṇaṃ",
  "tika-abh08t0:1451_9": "pacchimajavanavīthiyā āvajjanassa purecarabhūtaṃ bhavaṅga-ggahaṇeneva saṅgahitanti",
  "tika-abh08t0:1451_10": "visuṃ na vuttaṃ. Keci pana “pañcadvāresu pavattivasena pañcavidhatāya dassanatthaṃ",
  "tika-abh08t0:1451_11": "‘bhavaṅgāvajjana’ntiādi vutta”nti vadanti, tattha pana appavattamānānaṃ kesañci sabbhāvato",
  "tika-abh08t0:1451_12": "taṃ na yujjati, chadvārappavattivasena chabbidhattanayadassanatthanti vattuṃ vaṭṭati.",
  "tika-abh08t0:1451_13": "Yathā cettha “bhavaṅgāvajjana”ntiādinā cakkhudvāre vuttaṃ, evaṃ sotadvārādīsupi dassanādiṃ",
  "tika-abh08t0:1451_14": "apanetvā savanādiṃ pakkhipitvā kiccappavatti yojetabbā. Manodvāre pana –",
  "tika-abh08t0:1452": "“Bhavaṅgaṃ paṭhamaṃ hoti, tato āvajjanaṃ mataṃ;",
  "tika-abh08t0:1453": "Dutiyaṃ tamatikkamma, javanaṃ tatiyaṃ siyā”ti. –",
  "tika-abh08t0:1454_0": "Yojanā daṭṭhabbā. Channaṃ viññāṇānanti cakkhuviññāṇādīnaṃ pañcannaṃ, manoviññāṇassa",
  "tika-abh08t0:1454_1": "ca. Sattaviññāṇadhātūnanti cakkhuviññāṇadhātādīnaṃ pañcannaṃ, manodhātumanoviññāṇadhātudvayassāti",
  "tika-abh08t0:1454_2": "sattannaṃ viññāṇadhātūnaṃ.",
  "tika-abh08t0:1455": "169-71. Pañcābhiññāvivajjitanti –",
  "tika-abh08t0:1456": "“Iddhividhaṃ dibbasoto, paracittavijānanā;",
  "tika-abh08t0:1457": "Pubbenivāsānussati, dibbacakkhūti pañcadhā”ti. –",
  "tika-abh08t0:1458_0": "Evamāgatāhi pañcahi abhiññāhi yuttena rūpāvacarapañcamajjhānacittena vajjitaṃ. Dibbasotādīnaṃ",
  "tika-abh08t0:1458_1": "ekekārammaṇattepi pañcannampi abhiññānaṃ ekasseva cittassa avatthābhedabhāvato vuttaṃ",
  "tika-abh08t0:1458_2": "“pañcābhiññāvivajjita”nti. Keci pana “idha ekantena dhammārammaṇikacittānameva vacanato",
  "tika-abh08t0:1458_3": "paracittavijānanaṃ vajjetvā anāgataṃsañāṇena saha pañcābhiññānaṃ paṭikkhepo”ti vadanti.",
  "tika-abh08t0:1459_0": "Dvipañcaviññāṇānaṃ, manodhātuttayassa ca pariccāgena ekacattālīsa hontīti āha “cattālīsaṃ",
  "tika-abh08t0:1459_1": "tathekaka”nti. Abhiññāni cāti ca-saddo aṭṭhānappayutto, so “cattālīsaṃ tathekaka”nti",
  "tika-abh08t0:1459_2": "imassānantaraṃ daṭṭhabbo, tena pana abhiññācittadvayaṃ saṅgaṇhāti. Atha vā abhiññā",
  "tika-abh08t0:1459_3": "nāma heṭṭhā ekekārammaṇikesu vuttassa pañcamajjhānasseva avatthāvisesoti abhiññācittānaṃ",
  "tika-abh08t0:1459_4": "chaḷārammaṇikesu aggahaṇanti daṭṭhabbaṃ.",
  "tika-abh08t0:1460_0": "172-3. Tidhā katvāti tidhā karaṇahetu. Hetvattho hi ayaṃ tvā-saddo yathā “sīhaṃ disvā",
  "tika-abh08t0:1460_1": "bhayaṃ chambhitattaṃ uppajjati, paññāya cassa disvā āsavā parikkhīṇā hontī”ti. “Puññāpuññavasenā”tiādinā",
  "tika-abh08t0:1460_2": "jātibhūmihetuvedanādivasena yāva chasattatividho bhedo, tāva manoviññāṇadhātuṃ bhinditvā",
  "tika-abh08t0:1460_3": "taṃvasena cittavibhāgadassanatthaṃ nayadānaṃ katanti veditabbaṃ.",
  "tika-abh08t0:1461": "175. Tidhā katvāti paṭhamaṃ vipākadvayakiriyābhedato, dutiyaṃ kusalākusalāditoti evaṃ dhātudvayaṃ paccekaṃ tidhā katvā.",
  "tika-abh08t0:1462_0": "180. Bhūmi…pe… vibhāvayeti tiṃsabhūmīnaṃ nānattavasena pavattito tiṃsavidhaṃ, tattheva",
  "tika-abh08t0:1462_1": "tiṃsapuggalānaṃ nānattavasena pavattito ca tiṃsavidhantiādinā idaṃ yathāniddiṭṭhacittaṃ",
  "tika-abh08t0:1462_2": "bahudhā hotīti ca vibhāveyyāti attho.",
  "tika-abh08t0:1463_0": "181. Idhāti imasmiṃ sāsane. Hatthagatāmalakā viya hontīti yathā hatthagataṃ āmalakaṃ",
  "tika-abh08t0:1463_1": "cakkhumato supākaṭaṃ hoti, evamimassa matimato bhikkhuno abhidhammapiṭakagatā atthā",
  "tika-abh08t0:1463_2": "supākaṭā honti, āvajjitāvajjitakkhaṇe suvisadāva paññāyantīti attho.",
  "tika-abh08t0:1464": "Iti abhidhammatthavikāsiniyā nāma",
  "tika-abh08t0:1465": "Abhidhammāvatārasaṃvaṇṇanāya",
  "tika-abh08t0:1466": "Ekavidhādiniddesavaṇṇanā niṭṭhitā.",
  "tika-abh08t0:1467": "5. Pañcamo paricchedo",
  "tika-abh08t0:1468": "Bhūmipuggalacittuppattiniddesavaṇṇanā",
  "tika-abh08t0:1469_0": "182-8. Buddhiyā vuddhiṃ viruḷhiṃ karotīti buddhivuddhikaraṃ. Yassa yassa nayassa",
  "tika-abh08t0:1469_1": "kathanaṃ paṭiññātaṃ, taṃ taṃ dassento āha “cittānaṃ bhūmīsuppatti”nti. Taṃ vatvā",
  "tika-abh08t0:1469_2": "bhūmīnaṃ ādhāravasena pasaṅgāgataṃ gatibhedaṃ, bhavabhedañca dassetuṃ “devā cevā”tiādi",
  "tika-abh08t0:1469_3": "vuttaṃ. “Catassopāyabhūmiyo”ti vatvā asuragatiyā petagatiyaṃyeva saṅgahitattā “gatiyo",
  "tika-abh08t0:1469_4": "pañcā”ti vuttanti vadanti. Mayaṃ pana “tissovāpāyabhūmiyo”ti pāṭhena bhavitabbanti",
  "tika-abh08t0:1469_5": "maññāma. Na hi esa anākulavacano ācariyo īdisaṃ pubbāparaviruddhaṃ viya sammohajanakaṃ",
  "tika-abh08t0:1469_6": "vacanaṃ bhāsati. Pāḷiyampi hi –",
  "tika-abh08t0:1470": "“Pañca kho imā, sāriputta, gatiyo. Katamā pañca? Nirayo tiracchānayoni pettivisayo manussā devā”ti –",
  "tika-abh08t0:1471_0": "Evaṃ tiṇṇameva apāyānaṃ vasena vuttaṃ. Kāmarūpārūpavasena tayo bhavā. Tatthāti tesu",
  "tika-abh08t0:1471_1": "tīsu bhavesu. Tiṃsevāti catasso apāyabhūmiyo, sattavidhā kāmasugatibhūmi, soḷasa",
  "tika-abh08t0:1471_2": "rūpībrahmalokā, catasso arūpabhūmiyoti ekatiṃsabhūmīnamantare cittappavattiadhikārattā",
  "tika-abh08t0:1471_3": "asaññabhūmiṃ apanetvā avasesā tiṃseva bhūmiyoti attho. Tāsu tiṃseva puggalāti tāsu",
  "tika-abh08t0:1471_4": "bhūmīsu uppannā puggalā bhūmigaṇanavasena tiṃseva honti. Bhūmivasena tiṃsavidhāpi",
  "tika-abh08t0:1471_5": "pana paṭisandhicittagaṇanāya ekūnavīsati hontīti dassento āha “bhūmīsvetāsū”tiādi.",
  "tika-abh08t0:1472_0": "Paṭisandhikacittānanti dasa kāmāvacarapaṭisandhicittāni, pañca rūpāvacarapaṭisandhicittāni,",
  "tika-abh08t0:1472_1": "cattāri arūpāvacarapaṭisandhicittānīti imesaṃ ekūnavīsatipaṭisandhicittānaṃ vasena.",
  "tika-abh08t0:1472_2": "Asaññīnamacittakāti asaññasattānaṃ acittakā paṭisandhi. Vuttañhetaṃ –",
  "tika-abh08t0:1473": "“Asaññasattā devā ahetukā anāhārakā aphassakā avedanakā asaññakā acetanakā acittakā pātubhavantī”ti.",
  "tika-abh08t0:1474": "Yadi paṭisandhivasena vīsati puggalā, kathaṃ bhūmivasena tiṃsāti vuttā. Ekatiṃsāti hi vattabbanti āha “idhā”tiādi.",
  "tika-abh08t0:1475_0": "Na vijjati hetu imesanti ahetū, duve, tīṇi ca hetū imesanti dvitihetū, paṭisandhivasena",
  "tika-abh08t0:1475_1": "ahetukā, duhetukā, tihetukā cāti attho. Tattha ahetukā āpāyikā ca, ekacce bhūmadevā,",
  "tika-abh08t0:1475_2": "manussesu jaccandhajaccabadhirajaccummattakanapuṃsakaubhatobyañjanakādayo ca. Vuttāvasesā",
  "tika-abh08t0:1475_3": "kāmasugativāsinova duhetukā. Tihetukā pana kāmasugativāsinova. Ariyā pana aṭṭhāti",
  "tika-abh08t0:1475_4": "catunnaṃ ariyamaggasamaṅgīnaṃ, catunnañca ariyaphalasamaṅgīnaṃ vasena aṭṭha ariyapuggalā.",
  "tika-abh08t0:1475_5": "Nanu ca ariyāpi tihetukāyevāti? Saccaṃ, cittuppādaṃ pana patvā tesaṃ visesasabbhāvato",
  "tika-abh08t0:1475_6": "visuṃyeva uddhaṭāti daṭṭhabbaṃ.",
  "tika-abh08t0:1476_0": "189-92. “Bhūmīsuppattiṃ bhaṇato me nibodhathā”ti sutvā codako “tiṃsabhūmīsū”tiādinā",
  "tika-abh08t0:1476_1": "sabbesaṃ bhūmīnaṃ sādhāraṇacittāni pucchati, itaro “cuddasevā”ti vissajjeti. Tattha",
  "tika-abh08t0:1476_2": "aṭṭha parittakusalāni, cattāri diṭṭhivippayuttāni, uddhaccasahagataṃ, manodvārāvajjanañcāti",
  "tika-abh08t0:1476_3": "cuddaseva, na ūnāni nādhikāni, sabbāsu tiṃsabhūmīsu honti, sabbabhūmīnaṃ sādhāraṇānīti attho.",
  "tika-abh08t0:1477_0": "Sadā…pe… siyunti dve dosamūlāni, kusalavipākacakkhusotaviññāṇasampaṭicchanasantīraṇadvayavajjitāni",
  "tika-abh08t0:1477_1": "aṭṭhārasa kāmāvacaravipākacittānīti vīsati cittāni sadā kāmeyeva bhave siyuṃ, na",
  "tika-abh08t0:1477_2": "kadāci aññattha uppajjantīti attho. Nanu ca brahmūnampi akusalavipākāni uppajjantīti?",
  "tika-abh08t0:1477_3": "Saccaṃ uppajjanti, tāni kāmabhave aniṭṭharūpādayo ārabbha uppajjanti brahmaloke tesaṃ",
  "tika-abh08t0:1477_4": "abhāvatoti kāmabhaveyeva niyamitāni. Rūpāvacaravipākacittāni pañca rūpāvacarabhaveyeva",
  "tika-abh08t0:1477_5": "siyuṃ, cattāro ca arūpāvacaravipākā arūpīsūti āha “pañca rūpabhave”tiādi.",
  "tika-abh08t0:1478_0": "Kāma …pe… bhavantīti rūpāvacarakusalakiriyacittāni ceva kusalavipākāni ca cakkhusotaviññāṇasampaṭicchanasantīraṇāni",
  "tika-abh08t0:1478_1": "voṭṭhabbanavajjāni ca dve ahetukakiriyacittāni paṭhamamaggaviññāṇanti aṭṭhārasa cittāni",
  "tika-abh08t0:1478_2": "kāmarūpabhaveyeva bhavanti, na arūpabhave. Tattha hi sabbaso rūpasaññānaṃ samatikkantattā",
  "tika-abh08t0:1478_3": "rūpāvacarakusalakiriyā nuppajjanti. Cakkhuviññāṇādīni vatthudvāravirahato, hasituppādo",
  "tika-abh08t0:1478_4": "ekantavatthunissayattā, sotāpattimaggo paratoghosapaccayāyeva nibbattanato na uppajjati.",
  "tika-abh08t0:1478_5": "Dvecattālīsāti aṭṭha parittakusalāni, cattāri arūpakusalāni, paṭhamamaggavajjāni",
  "tika-abh08t0:1478_6": "satta lokuttaracittāni, paṭighadvayavajjitāni ca dasa akusalacittāni, pubbe vuttaahetukakiriyādvayavajjitāni",
  "tika-abh08t0:1478_7": "nava kāmāvacarakiriyacittāni, cattāri arūpāvacarakiriyacittānīti evaṃ dvecattālīsa",
  "tika-abh08t0:1478_8": "cittāni tīsu bhavesu honti.",
  "tika-abh08t0:1479_0": "193-204. Evaṃ bhavavasena cittuppattiṃ dassetvā idāni kālavasena dassento āha “ṭhapetvā",
  "tika-abh08t0:1479_1": "panā”tiādi. Sabbāsanti niddhāraṇatthe sāmivacanaṃ. Aṭṭha mahākiriyā, arahattamaggaphalacittāni,",
  "tika-abh08t0:1479_2": "anāgāmiphalaṃ, nevasaññānāsaññāyatanakusalakiriyāti teraseva cittāni apāyarahitāsu",
  "tika-abh08t0:1479_3": "chabbīsabhūmīsu honti apāyesu vipākāvaraṇasabbhāve etesaṃ anuppajjanato. Aparāni",
  "tika-abh08t0:1479_4": "cha cittānīti sambandho. Tāni pana rūpabhavasādhāraṇānaṃ pañcaparittavipākānaṃ, kiriyamanodhātuyā",
  "tika-abh08t0:1479_5": "ca vasena veditabbāni.",
  "tika-abh08t0:1480_0": "Pañca cittānīti diṭṭhisampayuttavicikicchāvasena pañca cittāni. Tāni hi pañcasu suddhāvāsabhūmīsu",
  "tika-abh08t0:1480_1": "na labbhanti. Tattha anāgāmikhīṇāsavānameva adhivutthattā, tesañca paṭhamamaggeneva",
  "tika-abh08t0:1480_2": "imesaṃ pañcannaṃ viññāṇānaṃ anuppādadhammataṃ āpāditattā.",
  "tika-abh08t0:1481_0": "Aparāni duveti tatiyāruppakusalakiriyacittāni. Tāni hi nevasaññānāsaññāyatanesu atikkantārammaṇattā,",
  "tika-abh08t0:1481_1": "apāyesu ca ahetukapaṭisandhikattā nuppajjanti. Catuvīsatībhūmisu dve cāti viññāṇañcāyatanakusalakiriyāvasena",
  "tika-abh08t0:1481_2": "dve cittāni. Tevīsabhūmisu dveyevāti ākāsānañcāyatanakusalakiriyacittāni.",
  "tika-abh08t0:1482_0": "Ekādasavidhanti rūpāvacarakusalakiriyā hasituppādoti ekādasa. Sotāpattiphalaṃ yāva",
  "tika-abh08t0:1482_1": "anāgāmimaggo cattāri ca cittāni suddhāvāsaapāyavajjāsu ekavīsatibhūmīsu bhavanti.",
  "tika-abh08t0:1482_2": "Ekaṃ sotāpattimaggacittaṃ suddhāvāsaapāyaarūpabhūmivajjesu sattarasasu bhūmīsu jāyati.",
  "tika-abh08t0:1482_3": "Dve dosamūlāni, kusalavipākaghānajivhākāyaviññāṇāni, satta akusalavipākāti dvādasa",
  "tika-abh08t0:1482_4": "cittāni mahaggatabhūmivajjāsu ekādasasu kāmabhūmīsu jāyanti. Aṭṭha mahāvipākacittāni",
  "tika-abh08t0:1482_5": "kāmāvacaradevamanussavasena sattabhūmīsu jāyanti. Chasu bhūmisūti vehapphalasuddhāvāsasaṅkhātāsu",
  "tika-abh08t0:1482_6": "chasu pañcamajjhānabhūmīsu.",
  "tika-abh08t0:1483_0": "Cattāri…pe… bhūmisūti catutthajjhānavipāko parittasubhaappamāṇasubhasubhakiṇhavasena",
  "tika-abh08t0:1483_1": "tīsu bhūmīsu jāyati, dutiyajjhānavipāko, tatiyajjhānavipāko ca parittābhāappamāṇābhāābhassaravasena",
  "tika-abh08t0:1483_2": "tīsu bhūmīsu, paṭhamajjhānavipāko brahmapārisajjabrahmapurohitamahābrahmāvasena tīsu",
  "tika-abh08t0:1483_3": "bhūmīsu hotīti evaṃ cattāri cittāni ekekavasena tīsu tīsu bhūmīsu jāyanti.",
  "tika-abh08t0:1484_0": "206-9. Evaṃ ettakāneva cittāni ettakāsu bhūmīsu uppajjantīti cittaniyamavasena uppattiṃ",
  "tika-abh08t0:1484_1": "dassetvā idāni ettakāsu eva bhūmīsu ettakāneva cittāni uppajjantīti bhūminiyamavasena",
  "tika-abh08t0:1484_2": "dassetuṃ “kusalākusalā kāme”tiādi āraddhaṃ. Tattha kāme kusalākusalā vīsati, tesaṃ",
  "tika-abh08t0:1484_3": "pannarasa ahetukā pākā, āvajjanadvayañcāti sattatiṃseva mānasā narakādīsu catūsupi",
  "tika-abh08t0:1484_4": "apāyesu jāyare. Avasesāni pana sattarasa kāmāvacaravipākakiriyacittāni, pañcatiṃsa",
  "tika-abh08t0:1484_5": "mahaggatalokuttarānīti dvepaññāsa mānasā kadācipi tesu nuppajjanti abhūmibhāvatoti attho.",
  "tika-abh08t0:1485_0": "Asīti hadayāti vuttāvasesāni asīti cittāni. Ghānādiviññāṇattayanti kusalavipākaghānādiviññāṇattayaṃ.",
  "tika-abh08t0:1485_1": "“Apuññajā pākā”ti akusalavipākānaṃ sabbesameva gahitattā ghānādiviññāṇattayaṃ aggahitavisesampi",
  "tika-abh08t0:1485_2": "pārisesañāyena kusalavipākameva viññāyati.",
  "tika-abh08t0:1486": "213. Domanassanti domanassasahagataṃ. Kriyā ca dveti voṭṭhabbanavajjitā dve ahetukakiriyā.",
  "tika-abh08t0:1487": "214. Bhūmivasenevāti puggale anāmasitvā kevalaṃ bhūmivasena. Puggalānaṃ vasena ca bhūmivasena ca cittuppattiṃ vibhāvayeti sambandho.",
  "tika-abh08t0:1488_0": "216-8. Pañcabhūmisūti caturāpāyamanussavasena pañcabhūmīsu. Ahetukānaṃ paṭisandhisadisatadārammaṇavasena",
  "tika-abh08t0:1488_1": "“sattatiṃsevā”ti vuttaṃ, aññakammena pana dvihetukatadārammaṇassāpi sambhavato ekacattālīsa",
  "tika-abh08t0:1488_2": "honti. Ācariyajotipālattherassa adhippāyena tihetukavipākehipi saddhiṃ pañcacattālīsevāti",
  "tika-abh08t0:1488_3": "daṭṭhabbaṃ. Ahetukassa vuttehīti ahetukasattassa vuttehi sattatiṃsamānasehi saha.",
  "tika-abh08t0:1488_4": "Nava kriyāti aṭṭha mahākiriyā, hasituppādo cāti imāni asādhāraṇakiriyacittāni nava.",
  "tika-abh08t0:1489": "220-1. “Catupaññāsa mānasā”ti vatvā tesaṃ sarūpato dassanatthaṃ āha “dvihetukassā”tiādi. Puna “catupaññāsā”tiādi pana nigamanaṃ.",
  "tika-abh08t0:1490_0": "223-4. Paññāsevassa cittānīti tihetukassa puthujjanassa vuttacatupaññāsacittesu diṭṭhivicikicchāsahagatavajjāni",
  "tika-abh08t0:1490_1": "ekūnapaññāsa, sotāpattiphalanti imāni paññāseva cittāni assa kāmāvacarassa sotāpannadehino",
  "tika-abh08t0:1490_2": "jāyante. Navatiṃsevāti ekūnacattālīsacittāni. Paṭhamaṃ phalanti sotāpattiphalaṃ.",
  "tika-abh08t0:1491_0": "225-8. Dutiyañca phalaṃ hitvāti sakadāgāmiphalaṃ hitvā. Ca-saddena sotāpattiphalañca",
  "tika-abh08t0:1491_1": "hitvāti attho. Attano phalena saha yāni aṭṭhacattālīsa cittāni, tāni anāgāmissa sattassa",
  "tika-abh08t0:1491_2": "jāyanti. Cattālīsañca cattārīti tevīsati kāmāvacaravipākacittāni, vīsati kiriyacittāni,",
  "tika-abh08t0:1491_3": "arahattaphalañcāti catucattālīsa cittāni. Sakaṃ sakanti “sotāpannassa sotāpattimaggacittaṃ,",
  "tika-abh08t0:1491_4": "sakadāgāmino sakadāgāmimaggacitta”ntiādinā attano attano maggacittaṃ. Kasmā pana",
  "tika-abh08t0:1491_5": "tesaṃ ekekameva cittaṃ hotīti āha “ekacittakkhaṇāhi te”ti. Pañcatiṃsevāti sattarasa",
  "tika-abh08t0:1491_6": "kāmarūpārūpakusalacittāni, paṭighadvayavajjāni dasa akusalāni, rūpabhave labbhamānakāni",
  "tika-abh08t0:1491_7": "pañca ahetukavipākāni, āvajjanadvayaṃ, paṭhamajjhānavipāko cāti pañcatiṃsa cittāni",
  "tika-abh08t0:1491_8": "tīsu paṭhamajjhānabhūmīsu puthujjanassa jāyanti.",
  "tika-abh08t0:1492_0": "232-5. Hitvā cāti ettha ca-saddena paṭhamaphalassa gahaṇaṃ dasseti. Tena apuññapañcakaṃ",
  "tika-abh08t0:1492_1": "hitvā paṭhamaṃ phalaṃ gahetvā cāti attho. Apuññapañcakanti diṭṭhisampayuttavicikicchāsahagatavasena",
  "tika-abh08t0:1492_2": "pañca akusalacittāni. Tatthāti tesu sotāpannassa vuttesu. Tatthevāti sakadāgāmissa",
  "tika-abh08t0:1492_3": "vuttesu. Puññajaṃ sampaṭicchanaṃ santīraṇadvayañcevāti sambandho.",
  "tika-abh08t0:1493_0": "237. Evaṃ paṭhamajjhānabhūmiyaṃ puthujjanasotāpannādivasena cittasambhavaṃ dassetvā",
  "tika-abh08t0:1493_1": "idāni tesameva vasena dutiyajjhānabhūmiyaṃ dassetuṃ “puthujjanassā”tiādi āraddhaṃ.",
  "tika-abh08t0:1493_2": "Dutiyajjhānatatiyajjhānavipākānaṃ ekasattasseva asambhavepi dutiyajjhānatale nibbatte",
  "tika-abh08t0:1493_3": "puthujjanādayo puthujjanādibhāvasāmaññena ekato gahetvā “dutiyajjhānatatiyajjhānapākato”ti vuttaṃ.",
  "tika-abh08t0:1494": "242. Parittasubhādito paṭṭhāya yāva akaniṭṭhā tatiyacatutthajjhānabhūmīsu paṭhamajjhānabhūmiyaṃ vuttagaṇanāya cittappavatti veditabbā. Tenāha “parittakasubhādīna”ntiādi.",
  "tika-abh08t0:1495_0": "247. Catuvīsati cittānīti aṭṭhaparittakusalāni, cattāri arūpakusalāni, paṭighadvayavajjitāni",
  "tika-abh08t0:1495_1": "dasa akusalacittāni, paṭhamāruppavipāko, manodvārāvajjanañcāti catuvīsati cittāni",
  "tika-abh08t0:1495_2": "paṭhamāruppabhūmiyaṃ puthujjanassa jāyanti.",
  "tika-abh08t0:1496": "250-3. Dasa pañcāti aṭṭha mahākiriyā, catasso arūpakiriyā, manodvārāvajjanaṃ, paṭhamāruppavipāko, arahattaphalañcāti pannarasa cittāni paṭhamāruppabhūmiyaṃ arahato honti.",
  "tika-abh08t0:1497_0": "Tevīsāti paṭhamāruppabhūmiyaṃ puthujjanassa vuttesu catuvīsaticittesu ākāsānañcāyatanakusalavipākavajjā",
  "tika-abh08t0:1497_1": "bāvīsati ca dutiyāruppavipāko cāti tevīsati dutiyāruppabhūmiyaṃ puthujjanassa honti.",
  "tika-abh08t0:1497_2": "Tattheva tiṇṇaṃ phalaṭṭhasekhānaṃ puthujjanassa vuttesu akusalapañcakavajjāni aṭṭhārasa,",
  "tika-abh08t0:1497_3": "taṃtaṃphalañcāti ekūnavīsati cittāni honti.",
  "tika-abh08t0:1498": "Kriyā dvādasāti aṭṭha mahākiriyā, ākāsānañcāyatanavajjitā tisso arūpakiriyā, manodvārāvajjananti dvādasa kiriyacittāni. Pākekoti eko arūpavipāko.",
  "tika-abh08t0:1499": "Dutiyāruppabhūmiyaṃ puthujjanassa vuttesu viññāṇañcāyatanakusalavipākavajjāni ekavīsati, ākiñcaññāyatanavipāko cāti bāvīsati cittāni tatiyāruppabhūmiyaṃ puthujjanassa uppajjanti.",
  "tika-abh08t0:1500_0": "254-60. Puthujjanassa vuttesu apuññapañcakavajjāni sattarasa, paṭhamaphalañcāti aṭṭhārasa",
  "tika-abh08t0:1500_1": "tatiyāruppabhūmiyaṃ sotāpannassa uppajjanti. Tānīti tāneva aṭṭhārasa cittāni. “Ṭhapetvā",
  "tika-abh08t0:1500_2": "paṭhamaṃ phala”nti hi vacanato dutiyaphalaṃ pakkhipitvāti ayamattho avuttasiddho.",
  "tika-abh08t0:1500_3": "Na hi sakadāgāmino sakadāgāmiphalañca nuppajjati. Evañca katvā vuttaṃ “ṭhapetvā dutiyaṃ",
  "tika-abh08t0:1500_4": "phala”nti. Etthāpi anāgāmiphalaṃ pakaraṇasiddhamevāti daṭṭhabbaṃ. Aṭṭha mahākiriyā,",
  "tika-abh08t0:1500_5": "dve tatiyacatutthāruppakiriyā, manodvārāvajjanaṃ, ākiñcaññāyatanavipāko, arahattaphalanti",
  "tika-abh08t0:1500_6": "terasa cittāni tatiyāruppabhūmiyaṃ khīṇāsavassa jāyanti. Tatiyāruppabhūmiyaṃ puthujjanassa",
  "tika-abh08t0:1500_7": "vuttesu dvāvīsaticittesu ākiñcaññāyatanakusalavipākavajjāti vīsati, nevasaññānāsaññāyatanavipākoti",
  "tika-abh08t0:1500_8": "ekavīsati cittāni catutthāruppabhūmiyaṃ puthujjanassa jāyanti. Puthujjanassa vuttesu",
  "tika-abh08t0:1500_9": "apuññapañcakavajjāni soḷasa, sotāpattiphalañcāti sattarasa tattheva sotāpannassa",
  "tika-abh08t0:1500_10": "honti. Aṭṭha mahākiriyā, dve ca nevasaññānāsaññāyatanavipākakiriyā, manodvārāvajjanaṃ,",
  "tika-abh08t0:1500_11": "arahattaphalañcāti dvādasa cittāni tattheva arahato uppajjanti.",
  "tika-abh08t0:1501_0": "261-3. Arūpakusalā ceva kiriyāpi ca uppajjanti, na pana vipākāti adhippāyo. Uddhamuddhamarūpīnanti",
  "tika-abh08t0:1501_1": "viññāṇañcāyatanādīsu arūpīnaṃ. Heṭṭhimāti viññāṇañcāyatanikānaṃ ākāsānañcāyatanakusalavipākā",
  "tika-abh08t0:1501_2": "nuppajjanti, ākiñcaññāyatanikānaṃ ākāsānañcāyatanaviññāṇañcāyatanakusalavipākāti",
  "tika-abh08t0:1501_3": "evamādinā heṭṭhimā heṭṭhimā arūpā nuppajjanti. Kasmāti āha “diṭṭhādīnavato kirā”ti.",
  "tika-abh08t0:1501_4": "Kirāti anussutiyaṃ. Diṭṭhādīnavatoti ārammaṇe, jhāne ca diṭṭhadosattā. Kusalānuttarāti lokuttarakusalā.",
  "tika-abh08t0:1502": "266. Sabbo rūpo mahaggatoti sabbo rūpāvacaramahaggatacittuppādo. Manodhātūti kiriyāmanodhātuvipākamanodhātūnaṃ kāmavipāka-ggahaṇena gahitattā.",
  "tika-abh08t0:1503_0": "269-73. Evaṃ…pe… heṭṭhimanti dutiyāruppabhūmiyaṃ vuttesu dutiyāruppattayaṃ ṭhapetvā",
  "tika-abh08t0:1503_1": "attano pākena saha tatiyāruppabhūmiyaṃ ekūnacattālīsa cittāni tatthavuttesu tatiyāruppattayaṃ",
  "tika-abh08t0:1503_2": "ṭhapetvā attano pākena saha sattatiṃsāti evaṃ sesadvayepi heṭṭhimaheṭṭhimaṃ hitvā",
  "tika-abh08t0:1503_3": "cittagaṇanā ñeyyā. Attano attanoti paṭhamāruppabhūmiyaṃ paṭhamāruppavipāko, dutiyāruppabhūmiyaṃ",
  "tika-abh08t0:1503_4": "dutiyāruppavipākoti evaṃ attano attano vipākā cattāro ca anāsavā lokuttaravipākāti",
  "tika-abh08t0:1503_5": "evaṃ catūsu arūpabhūmīsu ekekāya bhūmiyā pañca pañca vipākā jāyanti. Yā kiriyā teraseva",
  "tika-abh08t0:1503_6": "siyuṃ, tā sabbapaṭhamāruppabhūmiyaṃ khīṇāsavassa jāyanteti sambandho. Dutiyāruppabhūmiyaṃ",
  "tika-abh08t0:1503_7": "khīṇāsavassa paṭhamāruppakiriyacittaṃ vajjetvā dvādaseva kriyā honti. Tatiyāruppabhūmiyaṃ",
  "tika-abh08t0:1503_8": "dutiyāruppakiriyacittaṃ vajjetvā ekādasa. Catutthāruppabhūmiyaṃ tatiyāruppakiriyacittaṃ",
  "tika-abh08t0:1503_9": "vajjetvā daseva viññeyyā.",
  "tika-abh08t0:1504_0": "274-5. Idāni kevalaṃ puggalavasena tesameva puggalānaṃ āveṇikacittaṃ dassetuṃ “arahato",
  "tika-abh08t0:1504_1": "panā”tiādinā arahatoyeva uppajjanakacittaṃ dassetvā anāgāmiādīnaṃ pāṭipuggalikaṃ",
  "tika-abh08t0:1504_2": "sakasakaphalacittaṃ pākaṭamevāti saṃkhittaṃ. Arahatoti khīṇāsavassa. Arahato bhāvo",
  "tika-abh08t0:1504_3": "arahattaṃ, arahattaphalanti attho. Tañhi “arīnaṃ hatattā arahā”tiādinā arahanta-saddassa",
  "tika-abh08t0:1504_4": "pavattinimittabhāvena “arahatta”nti vuccati. Idāni tesaṃ tesaṃ puggalānaṃ sādhāraṇacittāni",
  "tika-abh08t0:1504_5": "dassetuṃ “catunnañca phalaṭṭhāna”ntiādi vuttaṃ.",
  "tika-abh08t0:1505_0": "290. Susāranti atthabyañjanavasena pariccajitabbassa pheggussa abhāvato suṭṭhu sāraṃ,",
  "tika-abh08t0:1505_1": "sabbaso sāranti attho. Paranti susārattā eva paraṃ. Sattānaṃ idhalokaparalokahitapaṭicchādakassa",
  "tika-abh08t0:1505_2": "avijjandhakārassa vidhamanato mohandhakārappadīpaṃ. Cintetīti atthavasena cinteti.",
  "tika-abh08t0:1505_3": "Vācetīti byañjanavasena sajjhāyati. Rāgadosānaṃ mohena saha avinābhāvato tassa anupagamanaṃ",
  "tika-abh08t0:1505_4": "atthasiddhamevāti “mohandhakārappadīpa”nti vatvāpi “naraṃ…pe… nopayantī”ti rāgadosānupagamanameva",
  "tika-abh08t0:1505_5": "vuttaṃ. “Mohandhakārappadīpa”nti vā vacaneneva mohassa anupagamo vutto hotīti rāgadosānameva",
  "tika-abh08t0:1505_6": "anupagamanaṃ vuttaṃ. Mūlabhūtānaṃ pana tiṇṇaṃ anupagamanavacanena sesakilesānampi",
  "tika-abh08t0:1505_7": "anupagamanaṃ vuttamevāti daṭṭhabbaṃ.",
  "tika-abh08t0:1506": "Iti abhidhammatthavikāsiniyā nāma",
  "tika-abh08t0:1507": "Abhidhammāvatārasaṃvaṇṇanāya",
  "tika-abh08t0:1508": "Bhūmipuggalacittuppattiniddesavaṇṇanā niṭṭhitā.",
  "tika-abh08t0:1509": "Paṭhamo bhāgo niṭṭhito.",
  "tika-abh08t0:1510": "Namo tassa bhagavato arahato sammāsambuddhassa",
  "tika-abh08t0:1511": "Abhidhammāvatāra-abhinavaṭīkā",
  "tika-abh08t0:1512": "(Dutiyo bhāgo)",
  "tika-abh08t0:1513": "6. Chaṭṭho paricchedo",
  "tika-abh08t0:1514": "Ārammaṇavibhāganiddesavaṇṇanā",
  "tika-abh08t0:1515_0": "291-3. Etesanti yathāvuttappabhedānaṃ. Nanu ca “cittaṃ cetasika”ntiādinā cittādīniyeva",
  "tika-abh08t0:1515_1": "uddiṭṭhānīti tāneva niddisitabbāni, ārammaṇaṃ pana appakataṃ, taṃ kasmā idha vuccatīti",
  "tika-abh08t0:1515_2": "codanaṃ manasi karitvā āha “tena vinā natthi hi sambhavo”ti. Yasmā ārammaṇena vinā",
  "tika-abh08t0:1515_3": "cittasambhavo natthi, na hi anārammaṇaṃ cittaṃ nāma atthi, tasmā “tayidaṃ cittaṃ",
  "tika-abh08t0:1515_4": "kaṃ ārabbha uppajjatī”ti āsaṅkānivāraṇatthaṃ ito paraṃ ārammaṇaṃ dassayissāmīti attho.",
  "tika-abh08t0:1515_5": "Katividhaṃ pana taṃ ārammaṇaṃ, kiṃ sarūpañcāti āha “rūpaṃ sadda”ntiādi. Vacanatthaṃ",
  "tika-abh08t0:1515_6": "pana nesaṃ sayameva vakkhati. Chaḷārammaṇakovidāti channaṃ ārammaṇānaṃ byākaraṇakusalā buddhādayo.",
  "tika-abh08t0:1516_0": "Bhūteti cattāro mahābhūte. Upādāyāti nissāya. Catusamuṭṭhitoti kammādīhi catūhi paccayehi",
  "tika-abh08t0:1516_1": "samuṭṭhito. Nidassitabbaṃ nidassanaṃ. Kiṃ taṃ? Daṭṭhabbabhāvo cakkhuviññāṇassa gocarabhāvo,",
  "tika-abh08t0:1516_2": "saha nidassanenāti sanidassano. Paṭihaññati, paṭihanananti vā paṭigho, yena byāpārādivikārapaccayantarasahitesu",
  "tika-abh08t0:1516_3": "cakkhādīnaṃ nissayesu vikāruppatti, so sayaṃ nissayavasena ca sampattānaṃ, asampattānañca",
  "tika-abh08t0:1516_4": "paṭimukhabhāvo aññamaññapatanaṃ paṭighoti attho. Tattha sayaṃ sampattiṃ phoṭṭhabbassa",
  "tika-abh08t0:1516_5": "nissayavasena sampatti gandharasaghānajivhākāyānaṃ. Itaresaṃ ubhayathāpi asampatti,",
  "tika-abh08t0:1516_6": "tasmā idha asampattānaṃ paṭimukhabhāvo “paṭigho”ti vuccati. Saha paṭighenāti sappaṭigho,",
  "tika-abh08t0:1516_7": "sanidassano ca so sappaṭigho cāti sanidassanasappaṭigho. Etthāha – yassa daṭṭhabbabhāvo",
  "tika-abh08t0:1516_8": "atthi, so sanidassano, cakkhuviññāṇagocarabhāvova daṭṭhabbabhāvo. Tassa ca rūpāyatanato",
  "tika-abh08t0:1516_9": "anaññattā kathaṃ saha nidassanena sanidassanoti yujjatīti? Vuccate – anaññattepi",
  "tika-abh08t0:1516_10": "tassa aññehi dhammehi rūpāyatanaṃ visesetuṃ aññaṃ viya katvā vuttaṃ “saha nidassanena",
  "tika-abh08t0:1516_11": "sanidassana”nti. Dhammasabhāvasāmaññena hi ekībhūtesu dhammesu yo nānattakaro viseso,",
  "tika-abh08t0:1516_12": "so aññaṃ viya katvā upacārituṃ yutto. Evañhi atthavisesāvabodho hoti. Rūpārammaṇasaññitoti",
  "tika-abh08t0:1516_13": "ayaṃ evarūpo vaṇṇo rūpārammaṇanti saññito. Idaṃ vuttaṃ hoti – cattāro mahābhūte upādāya",
  "tika-abh08t0:1516_14": "te amuñcitvā pavattamāno kammasamuṭṭhāno cittasamuṭṭhāno utusamuṭṭhāno āhārasamuṭṭhāno",
  "tika-abh08t0:1516_15": "ca nīlādivasena dissamāno indriyehi ghaṭṭento ca vaṇṇo rūpārammaṇaṃ nāmāti.",
  "tika-abh08t0:1517_0": "294-7. Cittañca utu ca cittotu, tehi sambhavati, te vā sambhavā paccayā imassāti",
  "tika-abh08t0:1517_1": "cittotusambhavo. Saha viññattisamuṭṭhāpakaviññāṇena pavatto saddo saviññāṇakasaddo,",
  "tika-abh08t0:1517_2": "saviññāṇakasaddo pana na kevalaṃ saviññāṇakasantānappavattova kucchisaddādivasena",
  "tika-abh08t0:1517_3": "tassa utusamuṭṭhitassāpi sambhavato.",
  "tika-abh08t0:1518_0": "Dharīyatīti kalāpaparamparāya sandhārīyati. Sūcanatoti attano vatthussa supākaṭakaraṇato.",
  "tika-abh08t0:1518_1": "Gandho hi “idaṃ sugandhaṃ, idaṃ duggandha”nti pakāseti, paṭicchannapupphaphalādīni",
  "tika-abh08t0:1518_2": "“idamettha atthī”ti pesuññaṃ karontaṃ viya hotīti.",
  "tika-abh08t0:1519_0": "Rasamānāti assādavasena tussamānā. Rasantīti asanti, anubhavantīti attho. Ettha ra-kāro",
  "tika-abh08t0:1519_1": "padasandhikaro. Evañhi “rasamānā naṃ asantīti raso”ti niruttinayo sundaro hoti. Itarathā",
  "tika-abh08t0:1519_2": "“rasanti assādentī”ti vuccamāne “rasamānā”ti idaṃ niratthakameva siyā. Atha vā “rasamānā”ti",
  "tika-abh08t0:1519_3": "ito ra-kāraṃ, “rasantī”ti ito sa-kārañca gahetvā “raso”ti niruttinayo daṭṭhabbo.",
  "tika-abh08t0:1520_0": "298. Phusīyatīti ghaṭṭīyati. Kiṃ taṃ phoṭṭhabbaṃ nāmāti āha “pathavītejavāyavo”ti.",
  "tika-abh08t0:1520_1": "Iminā dhātuttayameva kāyaviññāṇaviññeyyabhāvasaṅkhātaphoṭṭhabbaṃ nāma, na aññanti",
  "tika-abh08t0:1520_2": "dasseti. Kasmā panettha āpodhātu na gahitā, nanu sītatā phusitvā gayhati, sā ca āpodhātu",
  "tika-abh08t0:1520_3": "evāti? Saccaṃ gayhati, na pana āpodhātu, kiñcarahi tejodhātu eva. Mande hi uṇhabhāve",
  "tika-abh08t0:1520_4": "sītavuddhi, na sītatā nāma koci guṇo atthi. Kevalaṃ pana uṇhabhāvassa mandatāya sītatābhimāno.",
  "tika-abh08t0:1520_5": "Kathaṃ panetaṃ viññātabbanti ce? Sītavuddhiyā anavaṭṭhitabhāvato pārāpāre viya. Tathā",
  "tika-abh08t0:1520_6": "hi ghammakāle ātape ṭhatvā chāyaṃ paviṭṭhānaṃ sītavuddhi hoti, tattheva pathavīgabbhato",
  "tika-abh08t0:1520_7": "uṭṭhitānaṃ uṇhavuddhi ca. Kiñcarahi himapātasamayādīsu sītassa paripācakattadassanato",
  "tika-abh08t0:1520_8": "ca tejodhātu eva sītatāti daṭṭhabbaṃ. Yadi ca sītatā āpodhātu siyā, ekasmiṃ kalāpe",
  "tika-abh08t0:1520_9": "uṇhabhāvena saddhiṃ upalabbheyya dvinnaṃ dhātūnaṃ avinibbhogappavattito, na ca panevaṃ",
  "tika-abh08t0:1520_10": "upalabbhati, tasmā ñāyati “na āpodhātu sītatā”ti. Idaṃ catumahābhūtānaṃ avinibbhogavuttitaṃ",
  "tika-abh08t0:1520_11": "icchantānaṃ uttaraṃ, anicchantānampi pana catunnaṃ mahābhūtānaṃ ekasmiṃ kalāpe kiccadassanena",
  "tika-abh08t0:1520_12": "sabhāgavuttitāya sādhitāya idameva uttaraṃ. Keci pana “vāyodhātu sītatā”ti vadanti,",
  "tika-abh08t0:1520_13": "tesampi idameva uttaraṃ. Yadi vāyodhātu sītatā siyā, ekasmiṃ kalāpe uṇhabhāvena saddhiṃ",
  "tika-abh08t0:1520_14": "upalabbheyya, na ca panevaṃ upalabbhati, tasmā viññāyati “na vāyodhātu sītatā”ti.",
  "tika-abh08t0:1520_15": "Ye pana vadanti “dravatā āpodhātu, sā ca phusitvā gayhatī”ti, te vattabbā “dravabhāvopi",
  "tika-abh08t0:1520_16": "nāma phusīyatīti idaṃ āyasmantānaṃ adhimānamattaṃ saṇṭhāne viyā”ti. Vuttañhetaṃ porāṇehi –",
  "tika-abh08t0:1521": "“Dravabhāsahavuttīni, tīṇi bhūtāni samphusaṃ;",
  "tika-abh08t0:1522": "Dravataṃ samphusāmīti, lokoyamabhimaññati.",
  "tika-abh08t0:1523": "“Bhūte phusitvā saṇṭhānaṃ, manasā gayhate yathā;",
  "tika-abh08t0:1524": "Paccakkhato phusāmīti, ñātabbā dravatā tathā”ti.",
  "tika-abh08t0:1525_0": "299. Sabbaṃ nāmanti sabbaṃ cittacetasikanibbānasammataṃ nāmaṃ. Cittacetasikañhi ārammaṇaṃ",
  "tika-abh08t0:1525_1": "pati namanato nāmaṃ. Nibbānaṃ pana cittacetasikassa attānaṃ pati nāmanato nāmaṃ.",
  "tika-abh08t0:1525_2": "Rūpanti nipphannarūpaṃ. Kiṃ avisesenāti ce, noti āha “hitvā rūpādipañcaka”nti. Lakkhaṇānīti",
  "tika-abh08t0:1525_3": "aniccādilakkhaṇāni. Paññattīti nāmupādāyavasena duvidhā paññatti.",
  "tika-abh08t0:1526_0": "300. Imāni pana chabbidhāni ārammaṇāni sabbāni sabbattha labbhanti, udāhu katthaci",
  "tika-abh08t0:1526_1": "kānicīti āha “chaḷārammaṇānī”tiādi. Tīṇi rūpeti rūpāvacarabhūmiyaṃ rūpasaddadhammavasena",
  "tika-abh08t0:1526_2": "tīṇi ārammaṇāni labbhanti. Ghānādittayassa pana tattha abhāvato gandhārammaṇādīni",
  "tika-abh08t0:1526_3": "dhammārammaṇato visuṃ na labbhanti. Arūpabhave pana sabbaso rūpānaṃ abhāvato ekaṃ",
  "tika-abh08t0:1526_4": "dhammārammaṇameva labbhati, na aññanti āha “arūpe dhammārammaṇamekaka”nti. Nanu ca",
  "tika-abh08t0:1526_5": "arūpabhavato cavitvā kāmabhave nibbattantānaṃ arūpabhaveyeva gatinimittavasena rūpārammaṇaṃ",
  "tika-abh08t0:1526_6": "upaṭṭhātīti? Saccaṃ upaṭṭhāti, taṃ pana kāmabhaveyeva ārammaṇaṃ. Upapajjitabbabhavasmiñhi",
  "tika-abh08t0:1526_7": "vaṇṇo gatinimittavasena upaṭṭhāti.",
  "tika-abh08t0:1527_0": "301-2. Evaṃ cha ārammaṇāni sarūpato, pavattippabhedato ca dassetvā idāni tesu abhayagirivāsīnaṃ",
  "tika-abh08t0:1527_1": "kiñci vippaṭipattiṃ dassetvā taṃ paṭikkhipituṃ “khaṇavatthuparittattā”tiādi vuttaṃ.",
  "tika-abh08t0:1527_2": "Tattha khaṇavatthuparittattāti khaṇassa ceva vatthuno ca parittattā. Ye rūpādayoti",
  "tika-abh08t0:1527_3": "sambandho. Yesanti yesaṃ ācariyānaṃ laddhi. Yesanti vā dhammārammaṇena saha sambandhībhāvato,",
  "tika-abh08t0:1527_4": "vuttaṃ vavatthāpakattā ca. Te hi dhammārammaṇaṃ vavatthāpento attanā saha taṃ sambandhenti,",
  "tika-abh08t0:1527_5": "tasmā dhammārammaṇena saha sambandhībhāvāpekkhāya “yesa”nti sāmivacananti. Iminā",
  "tika-abh08t0:1527_6": "pana idaṃ vuttaṃ hoti – ye rūpādayo pañca ārammaṇā santattaayoguḷe patitajalabindu",
  "tika-abh08t0:1527_7": "viya parittakkhaṇikā, dibbacakkhunā asakkuṇeyyaggahaṇā paramāṇu viya parittavatthukā,",
  "tika-abh08t0:1527_8": "tato ca sakasakaviññāṇānaṃ āpāthaṃ na gacchanti, kevalaṃ pana manoviññāṇasseva gocarā,",
  "tika-abh08t0:1527_9": "te dhammārammaṇaṃ nāmāti yesaṃ laddhi, te yesaṃ vā dhammārammaṇaṃ nāmāti. Eteneva",
  "tika-abh08t0:1527_10": "ca atītānāgatabhāvena atidūraaccāsannabhāvena, kuṭṭādiantaritābhāvena ca āpāthaṃ",
  "tika-abh08t0:1527_11": "anāgacchantānampi rūpādīnaṃ saṅgaho kato hotīti. Evaṃladdhikā pana te –",
  "tika-abh08t0:1528": "“Imesaṃ kho, āvuso, pañcannaṃ indriyānaṃ nānāvisayānaṃ nānāgocarānaṃ na aññamaññassa gocaravisayaṃ paccanubhontānaṃ mano paṭissaraṇaṃ, mano ca nesaṃ gocaravisayaṃ paccanubhotī”ti –",
  "tika-abh08t0:1529_0": "Idaṃ suttaṃ āharitvā paṭikkhipitabbāti dassento āha “te paṭikkhipitabbāvā”tiādi.",
  "tika-abh08t0:1529_1": "Tattha paṭikkhipitabbāvāti na anuvattitabbā. Aññamañña…pe… bhontānanti cakkhundriyaṃ",
  "tika-abh08t0:1529_2": "sotindriyassa gocaraṃ na paccanubhoti, tathā “sotindriyaṃ cakkhundriyassā”tiādinā",
  "tika-abh08t0:1529_3": "aññamaññassa ārammaṇaṃ neva paccanubhontānaṃ nānubhavantānaṃ na gaṇhantānaṃ. Tesanti",
  "tika-abh08t0:1529_4": "tesaṃ pañcannaṃ indriyānaṃ.",
  "tika-abh08t0:1530_0": "303. Tañca gocaraṃ mano paccanubhotīti sambandho. Taṃ rūpādipañcavidhaṃ ārammaṇaṃ",
  "tika-abh08t0:1530_1": "ca-saddena dhammārammaṇañca mano paccanubhoti, cittaṃ ārammaṇaṃ karotīti attho. Ayaṃ",
  "tika-abh08t0:1530_2": "panettha adhippāyo – yadi cakkhādīnamāpāthagatāni vinā avasesā dhammārammaṇā honti,",
  "tika-abh08t0:1530_3": "tadā taṃvisayaṃ cittaṃ pañcindriyānaṃ visayaṃ paccanubhontaṃ nāma na hoti, attanoyeva",
  "tika-abh08t0:1530_4": "pana visayaṃ paccanubhontaṃ nāma hoti. Evañca sati manova tesaṃ gocaravisayaṃ paccanubhotīti",
  "tika-abh08t0:1530_5": "dupparihāriyaṃ bhaveyya, na ca taṃ suttavacanaṃ sakkā atikkametuṃ, tasmā vuttanayena",
  "tika-abh08t0:1530_6": "cakkhādīnaṃ anāpāthagatāpi manogocarā rūpādayo rūpādiārammaṇāneva honti, na dhammārammaṇāti.",
  "tika-abh08t0:1530_7": "Yadi rūpārammaṇaṃ cittaṃ attano visayaṃ nānubhoti, paravisayameva anubhoti, kathaṃ",
  "tika-abh08t0:1530_8": "dassanādikiccaṃ na karoti? Taṃtaṃkiccānaṃ nissayabhūtassa vatthuno anissitattā. Kathañcarahi",
  "tika-abh08t0:1530_9": "pañcindriyānaṃ visayaṃ paccanubhoti nāma? Dassanādikiccassa akaraṇepi cakkhuviññāṇādīhi",
  "tika-abh08t0:1530_10": "diṭṭhādiākārasseva gahaṇato pañcindriyānaṃ visayaṃ paccanubhoti nāma. Yadi hi cakkhuviññāṇādīhi",
  "tika-abh08t0:1530_11": "diṭṭhādiākāraṃ na gaṇhāti, rūpādīnaṃ nīlattādivasena jānanaṃ manoviññāṇameva karoti,",
  "tika-abh08t0:1530_12": "na pañcaviññāṇānīti tathā jānanameva na hoti. Tassa pana atthitāyevetaṃ viññātabbaṃ",
  "tika-abh08t0:1530_13": "– anāpāthagatarūpādārammaṇaṃ cittaṃ attano visayaṃ na paccanubhoti nāma. Atha kho",
  "tika-abh08t0:1530_14": "pañcindriyānaṃ visayameva paccanubhotīti. Atha siyā, na mayaṃ cittassa pañcindriyavisayānubhavanaṃ",
  "tika-abh08t0:1530_15": "paṭikkhipāma, tassa pana anubhavanaṃ dassanādikiccavirahena dhammārammaṇavasenevāti",
  "tika-abh08t0:1530_16": "ce? Tampi na, sutte tathā āgataṭṭhānassa abhāvato. Yadi hi cittaṃ dassanādikiccavirahena",
  "tika-abh08t0:1530_17": "pañcindriyavisayaṃ dhammārammaṇavaseneva paccanubhoti, pañcindriyānaṃ visayaṃ paccanubhavamānā",
  "tika-abh08t0:1530_18": "manodhātumanoviññāṇadhātupi dhammārammaṇāyeva siyā, evañca sati “dhammāyatanaṃ manodhātuyā",
  "tika-abh08t0:1530_19": "ca manoviññāṇadhātuyā ca taṃsampayuttakānañca dhammānaṃ ārammaṇapaccayena paccayo”ti",
  "tika-abh08t0:1530_20": "paṭṭhāne vattabbaṃ siyā, tathā pana avatvā –",
  "tika-abh08t0:1531": "“Rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manodhātuyā taṃsampayuttakānañca dhammānaṃ ārammaṇapaccayena paccayo”ti,",
  "tika-abh08t0:1532": "“Rūpāyatanaṃ…pe… dhammāyatanaṃ manoviññāṇadhātuyā taṃsampayuttakānañca dhammānaṃ ārammaṇapaccayena paccayo”ti ca –",
  "tika-abh08t0:1533": "Vuttattā pañcindriyānaṃ visayaṃ paccanubhontī manodhātumanoviññāṇadhātu taṃpañcindriyānaṃ visayavasena paccanubhoti, na dhammāyatanavasenāti niṭṭhamettha gantabbaṃ.",
  "tika-abh08t0:1534_0": "304-5. Evaṃ ekenākārena paṭikkhepavidhiṃ dassetvā puna aparenapi kāraṇena dassento",
  "tika-abh08t0:1534_1": "āha “dibbacakkhādī”tiādi. Ādi-ggahaṇena dibbasotañāṇaggahaṇaṃ. Itipi na yujjatīti",
  "tika-abh08t0:1534_2": "na kevalaṃ pubbe vutteneva kāraṇena, atha kho imināpi kāraṇena na yujjatīti vuttaṃ",
  "tika-abh08t0:1534_3": "hoti. Yadipi cakkhādīnaṃ anāpāthagatarūpādīni dhammārammaṇā nāma honti, tadā dibbacakkhādīni",
  "tika-abh08t0:1534_4": "rūpādiārammaṇāni na siyuṃ tesaṃ pasādavisayānaṃ rūpasaddānaṃ pariggaṇhanato, evañca",
  "tika-abh08t0:1534_5": "sati suttesu dibbacakkhudibbasotānaṃ dhammārammaṇatāva vattabbā, na rūpādiārammaṇatā,",
  "tika-abh08t0:1534_6": "vuttā ca sā, tasmā cakkhādīnaṃ avisayā rūpādayo rūpādārammaṇāneva, na dhammārammaṇāti.",
  "tika-abh08t0:1534_7": "Teneva ca dhammasaṅgahepi –",
  "tika-abh08t0:1535_0": "“Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ",
  "tika-abh08t0:1535_1": "rūpārammaṇaṃ vā saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ",
  "tika-abh08t0:1535_2": "vā dhammārammaṇaṃ vā, yaṃ yaṃ vā panārabbha, tasmiṃ samaye phasso hoti…pe… avikkhepo hotī”ti –",
  "tika-abh08t0:1536_0": "Vuttaṃ. Kiñca anāpāthagatānaṃ dhammārammaṇatte sabbaññutaññāṇaṃ rūpādiārammaṇaṃ na",
  "tika-abh08t0:1536_1": "hotīti āpajjatīti. Evaṃ satīti yadi kadāci rūpādiārammaṇaṃ hutvā kadāci dhammārammaṇaṃ",
  "tika-abh08t0:1536_2": "hoti, kadāci dhammārammaṇaṃ hutvā kadāci rūpādiārammaṇaṃ hoti, tadā tesaṃ rūpādiārammaṇānaṃ",
  "tika-abh08t0:1536_3": "niyamopi kathaṃ bhave “idaṃ rūpādiārammaṇaṃ, idaṃ dhammārammaṇa”nti niyamo na bhaveyya,",
  "tika-abh08t0:1536_4": "ārammaṇasaṅkaro bhaveyyāti attho.",
  "tika-abh08t0:1537_0": "306. Evaṃ chabbidhaṃ ārammaṇaṃ dassetvā idānissa anantarabhedaṃ parittārammaṇādittikavasena",
  "tika-abh08t0:1537_1": "dassento āha “sabbaṃ ārammaṇa”ntiādi. Chabbidhaṃ parittattikādikaṃ taṃ etaṃ sabbaṃ",
  "tika-abh08t0:1537_2": "ārammaṇanti sambandho. Parittattikādīnanti parittārammaṇattikādīnaṃ. Parittārammaṇattiko",
  "tika-abh08t0:1537_3": "hi idha “parittattiko”ti vutto majjhapadalopavasena. Ādi-ggahaṇena maggārammaṇattiko",
  "tika-abh08t0:1537_4": "atītārammaṇattiko ajjhattārammaṇattikoti imesaṃ tiṇṇaṃ tikānaṃ saṅgaho. Tattha “parittārammaṇā",
  "tika-abh08t0:1537_5": "dhammā, mahaggatārammaṇā dhammā, appamāṇārammaṇā dhammā”ti evamāgato parittārammaṇattiko.",
  "tika-abh08t0:1537_6": "Ādipadavasena “maggārammaṇā dhammā, maggahetukā dhammā, maggādhipatino dhammā”ti",
  "tika-abh08t0:1537_7": "evamāgato maggārammaṇattiko. “Atītārammaṇā dhammā, anāgatārammaṇā dhammā, paccuppannārammaṇā",
  "tika-abh08t0:1537_8": "dhammā”ti evamāgato atītārammaṇattiko. “Ajjhattārammaṇā dhammā, bahiddhārammaṇā dhammā,",
  "tika-abh08t0:1537_9": "ajjhattabahiddhārammaṇā dhammā”ti evamāgato ajjhattārammaṇattikoti veditabbaṃ.",
  "tika-abh08t0:1538_0": "307-9. Kriyāhetudvayanti ahetukakiriyadvayaṃ hasituppādamanodhātu itarassa mahaggatādiārammaṇatāvasenāpi",
  "tika-abh08t0:1538_1": "vakkhamānattā. “Iṭṭhādibhedā”tiādi parittārammaṇabhāvavibhāvanaṃ. Iṭṭhādibhedāti",
  "tika-abh08t0:1538_2": "iṭṭhaiṭṭhamajjhattaaniṭṭhaaniṭṭhamajjhattabhedā. Paṭipāṭiyāti “rūpaṃ cakkhuviññāṇassa,",
  "tika-abh08t0:1538_3": "saddo sotaviññāṇassā”tiādinā anukkamato. Rūpādi…pe… ttayassa tūti kiriyāmanodhātuyā",
  "tika-abh08t0:1538_4": "ceva kusalākusalavipākavibhāgavasena dvinnaṃ manodhātūnañca sabbaṃ rūpādipañcakagocaraṃ.",
  "tika-abh08t0:1538_5": "Tā hi hadayavatthuṃ nissāya cakkhuviññāṇādīnaṃ purimapacchimā hutvā niyatā rūpādīneva ārabbha pavattanti.",
  "tika-abh08t0:1539_0": "311. Kāmadhātuyanti kāmabhave. Tattha hi nesaṃ sabbesaṃ vatthārammaṇāni upalabbhanti.",
  "tika-abh08t0:1539_1": "Cattārīti tesveva kiriyāmanodhātu, kusalavipākacakkhusotaviññāṇāni, tathā sampaṭicchananti",
  "tika-abh08t0:1539_2": "imāni cattāri cittāni. Sesāni pana vatthārammaṇābhāvena tattha nuppajjanti. Neva",
  "tika-abh08t0:1539_3": "kiñcīti vatthārammaṇānaṃ sabbaso abhāvato etesu kiñci na jāyati.",
  "tika-abh08t0:1540": "312-3. “Mahāpākāna”ntiādi paṭhamaparicchede vuttatthameva. Paṭuppannāti paccuppannā.",
  "tika-abh08t0:1541_0": "314. Evaṃ parittārammaṇe dassetvā idāni mahaggatārammaṇe appamāṇārammaṇe ca dassetuṃ",
  "tika-abh08t0:1541_1": "“dutiyāruppacittañcā”tiādi vuttaṃ. Tattha dutiyāruppacittaṃ paṭhamāruppārammaṇato,",
  "tika-abh08t0:1541_2": "catutthāruppaṃ tatiyāruppārammaṇato mahaggatārammaṇaṃ. Chabbidhanti kusalavipākakiriyāvasena",
  "tika-abh08t0:1541_3": "paccekaṃ tividhatāya chappakāraṃ.",
  "tika-abh08t0:1542_0": "316-20. Ñāṇaṃ parihīnaṃ etesaṃ, ñāṇato parihīnāti vā ñāṇahīnā. Parittārammaṇā…pe…",
  "tika-abh08t0:1542_1": "honti teti aṭṭha ñāṇavippayuttacittuppādā sekhaputhujjanakhīṇāsavānaṃ kadāci nirussukkabhāvena",
  "tika-abh08t0:1542_2": "ādarākaraṇavasena akammaññasarīratāaññavihitatāhi vā asakkaccadānapaccavekkhaṇadhammassavanādīsu",
  "tika-abh08t0:1542_3": "atipaguṇavipassanāya ca kāmāvacaradhamme ārabbha pavattikāle parittārammaṇā. Atipaguṇānaṃ",
  "tika-abh08t0:1542_4": "paṭhamajjhānādīnaṃ paccavekkhaṇakāle mahaggatārammaṇā. Kasiṇanimittādipaññattipaccavekkhaṇakāle",
  "tika-abh08t0:1542_5": "parittārammaṇādivasena navattabbā. Akusalesu cattāro diṭṭhisampayuttacittuppādā catupaññāsakāmāvacaradhammānaṃ,",
  "tika-abh08t0:1542_6": "rūpassa ca “attā satto”ti parāmasanaassādanābhinandanakāle parittārammaṇā. Tenevākārena",
  "tika-abh08t0:1542_7": "sattavīsatimahaggatadhamme ārabbha pavattakāle mahaggatārammaṇā. Paṇṇattidhamme ārabbha",
  "tika-abh08t0:1542_8": "pavattanakāle siyā navattabbā parittārammaṇādivasena. Diṭṭhivippayuttāni teyeva dhamme",
  "tika-abh08t0:1542_9": "ārabbha vinā parāmāsena assādanābhinandanavasena pavattiyaṃ, paṭighasampayuttāni",
  "tika-abh08t0:1542_10": "domanassavasena pavattiyaṃ, vicikicchāsampayuttaṃ dveḷhakabhāvena, uddhaccasahagataṃ",
  "tika-abh08t0:1542_11": "vikkhipanavasena, avūpasamavasena ca pavattiyaṃ parittamahaggatanavattabbārammaṇāti",
  "tika-abh08t0:1542_12": "veditabbā. Kriyatopi ca tathāti kiriyacittatopi ñāṇasampayuttā cattāroti attho. Kriyāvoṭṭhabbananti",
  "tika-abh08t0:1542_13": "sarūpakathanametaṃ, na pana kusalākusalavipākavoṭṭhabbanassa vijjamānattā.",
  "tika-abh08t0:1543_0": "Tividho hoti gocaroti parittamahaggataappamāṇavasena tividhopi gocaro hoti. Kathaṃ?",
  "tika-abh08t0:1543_1": "Kusalakiriyāvasena aṭṭha ñāṇasampayuttacittuppādā sekhaputhujjanakhīṇāsavānaṃ sakkaccadānapaccavekkhaṇadhammassavanavipassanādīsu",
  "tika-abh08t0:1543_2": "kāmāvacaradhamme ārabbha pavattakāle kāmāvacarārammaṇikaabhiññāya parikammānulomakāle",
  "tika-abh08t0:1543_3": "ca parittārammaṇā. Paṭhamajjhānādipaccavekkhaṇakāle mahaggatārammaṇajhānādīnaṃ parikammakāle",
  "tika-abh08t0:1543_4": "mahaggatadhamme ārabbha sammasanakāle ca mahaggatārammaṇā honti. Yathālābhaṃ gotrabhuvodānakāle",
  "tika-abh08t0:1543_5": "pana lokuttaraṃ dhammaṃ paccavekkhaṇakāle ca nibbānārammaṇābhiññāya parikammakāle",
  "tika-abh08t0:1543_6": "ca appamāṇārammaṇā. Paṇṇattipaccavekkhaṇakāle paṇṇattārammaṇikajhānābhiññānaṃ parikammakāle",
  "tika-abh08t0:1543_7": "ca navattabbā. Abhiññādvayassa parittādiārammaṇataṃ sattarasamaparicchede vakkhati.",
  "tika-abh08t0:1543_8": "Kiriyāvoṭṭhabbanampi yathāvuttadhammānaṃ taṃtaṃārammaṇe pavattamānānaṃ purecaraṃ",
  "tika-abh08t0:1543_9": "hutvā taṃ tadeva āvajjantaṃ pavattatīti parittādiārammaṇaṃ. Pañcadvāre voṭṭhabbanavasena",
  "tika-abh08t0:1543_10": "pavattiyaṃ parittārammaṇameva.",
  "tika-abh08t0:1544_0": "Vuttāvasesānīti yathāvuttehi avasiṭṭhāni pannarasa rūpāvacarāni paṭhamatatiyāni,",
  "tika-abh08t0:1544_1": "cha arūpāvacarakusalavipākakiriyacittānīti ekavīsati cittāni. Navattabbārammaṇānīti",
  "tika-abh08t0:1544_2": "parittādivasena navattabbassa kasiṇādinimittasattapaññattiākāsaviññāṇābhāvassa ārammaṇakaraṇato",
  "tika-abh08t0:1544_3": "navattabbārammaṇāni.",
  "tika-abh08t0:1545": "Parittārammaṇattikaṃ samattaṃ.",
  "tika-abh08t0:1546_0": "321-2. Evaṃ parittārammaṇattikavasena visayīvibhāgaṃ dassetvā idāni yasmā appamāṇārammaṇaniddeseneva",
  "tika-abh08t0:1546_1": "maggārammaṇattikasaṅgahitopi visayīvibhāgo niddiṭṭho hoti, tasmā taṃ pahāya atītārammaṇattikavasena",
  "tika-abh08t0:1546_2": "dassetuṃ “dutiyāruppacittañcā”tiādi vuttaṃ. Tattha dutiyāruppacittaṃ atītassa paṭhamāruppaviññāṇassa",
  "tika-abh08t0:1546_3": "ārammaṇakaraṇato, catutthāruppaṃ tatiyāruppassa ārammaṇakaraṇato ekantaatītārammaṇaṃ.",
  "tika-abh08t0:1546_4": "Paccuppannāva gocarāti rūpādimhi dharamāneyeva pañcadvārikacittānaṃ uppajjanato.",
  "tika-abh08t0:1546_5": "Anāgatārammaṇaṃ pana niyataṃ kiñci natthi anāgataṃsañāṇassapi pañcamajjhānato abhinnattā.",
  "tika-abh08t0:1547_0": "324-6. Siyā…pe… nāgatagocarāti aṭṭha tāva mahāvipākā devamanussānaṃ paṭisandhiggahaṇakāle",
  "tika-abh08t0:1547_1": "kammaṃ vā kammanimittaṃ vā ārabbha pavattiyaṃ atītārammaṇā. Bhavaṅgacutikālepi eseva",
  "tika-abh08t0:1547_2": "nayo. Gatinimittaṃ pana kadāci kammanimittañca ārabbha paṭisandhiggahaṇakāle, tadanantaraṃ",
  "tika-abh08t0:1547_3": "bhavaṅgakāle ca paccuppannārammaṇā, tathā pañcadvāre tadārammaṇavasena pavattiyaṃ.",
  "tika-abh08t0:1547_4": "Manodvāre pana atītānāgatapaccuppannārammaṇānaṃ javanānaṃ ārammaṇaṃ gahetvā pavattiyaṃ",
  "tika-abh08t0:1547_5": "atītānāgatapaccuppannārammaṇā. Kusalākusalavipākāhetukaupekkhāsahagatamanoviññāṇadhātudvayepi",
  "tika-abh08t0:1547_6": "eseva nayo. Kevalañhi tā yathākkamaṃ manussesu jaccandhādīnaṃ, apāyesu ca sabbesaṃ",
  "tika-abh08t0:1547_7": "paṭisandhi honti. Pañcadvāre ca santīraṇakāle paccuppannārammaṇāva hontīti ayametesaṃ",
  "tika-abh08t0:1547_8": "viseso. Somanassasahagatā pana pañcadvāre santīraṇavasena, tadārammaṇavasena ca pavattikāle",
  "tika-abh08t0:1547_9": "paccuppannārammaṇā, manodvāre ca tadārammaṇakāle atītānāgatapaccuppannārammaṇāti",
  "tika-abh08t0:1547_10": "veditabbā. Hasituppādacittaṃ pana khīṇāsavānaṃ pañcadvāre haṭṭhapahaṭṭhākāraṃ kurumānānaṃ",
  "tika-abh08t0:1547_11": "paccuppannārammaṇaṃ hoti, manodvāre atītādibhede dhamme ārabbha hasituppādavasena",
  "tika-abh08t0:1547_12": "pavattiyaṃ atītānāgatapaccuppannārammaṇaṃ. “Kusalākusalā”tiādīsu kusalesu tāva cattāro",
  "tika-abh08t0:1547_13": "ñāṇasampayuttacittuppādā sekhaputhujjanānaṃ, atītādibhedāni khandhadhātuāyatanāni",
  "tika-abh08t0:1547_14": "sammasanakāle, paccavekkhaṇakāle, atītādiārammaṇikaabhiññānaṃ parikammakāle ca atītānāgatapaccuppannārammaṇā.",
  "tika-abh08t0:1547_15": "Paññattinibbānapaccavekkhaṇakāle, gotrabhuvodānakāle, paññattinibbānārammaṇikaabhiññānaṃ",
  "tika-abh08t0:1547_16": "parikammādikāle ca navattabbārammaṇā. Paññattinibbānāni hi idha atītādikālavasena",
  "tika-abh08t0:1547_17": "navattabbānīti tadārammaṇāni atītārammaṇādivasena navattabbāni. Tenāha “santapaññattikālepī”ti,",
  "tika-abh08t0:1547_18": "yathāsambhavaṃ santassa nibbānassa, paññattiyā ca ārammaṇakaraṇakāleti attho. Potthakesu",
  "tika-abh08t0:1547_19": "pana “sante paññattikālesū”ti likhanti, so apāṭho. Tassa pana apāṭhabhāvaṃ ajānantā",
  "tika-abh08t0:1547_20": "atthahānimpi asallakkhetvā vacanavipallāsavasena paññattikālasmiṃ satīti atthaṃ likhanti.",
  "tika-abh08t0:1547_21": "Ñāṇavippayuttānipi vuttanayeneva veditabbāni. Kevalañhi tesaṃ maggaphalanibbānapaccavekkhaṇāni",
  "tika-abh08t0:1547_22": "natthi. Ñāṇavirahena lokuttaradhammārammaṇe asamatthabhāvatoti ayameva viseso.",
  "tika-abh08t0:1548_0": "Akusalesu cattāro diṭṭhisampayuttacittuppādā atītādibhedānaṃ tebhūmakadhammānaṃ assādanābhinandanaparāmasanakāle",
  "tika-abh08t0:1548_1": "atītādiārammaṇā. Tatheva paññattiṃ ārabbha pavattikāle navattabbārammaṇā. Diṭṭhivippayuttesupi",
  "tika-abh08t0:1548_2": "eseva nayo. Kevalañhi tattha parāmāsaggahaṇaṃ natthi. Dve paṭighasampayuttacittuppādā",
  "tika-abh08t0:1548_3": "atītādibhede dhamme ārabbha dussanakāle atītādiārammaṇā, paṇṇattiṃ ārabbha dussanakāle",
  "tika-abh08t0:1548_4": "navattabbārammaṇā. Vicikicchuddhaccasampayuttā tesu dhammesu aniṭṭhaṅgatabhāvena",
  "tika-abh08t0:1548_5": "ca avūpasamavikkhepavasena ca pavattiyaṃ atītānāgatapaccuppannanavattabbārammaṇā.",
  "tika-abh08t0:1548_6": "Kiriyāsu aṭṭha sahetukacittuppādā kusalacittuppādagatikā eva. Tattha hi ñāṇasampayuttā",
  "tika-abh08t0:1548_7": "kusalesu ñāṇasampayuttehi, ñāṇavippayuttā ñāṇavippayuttehi samānā. Kevalaṃ pana te",
  "tika-abh08t0:1548_8": "sekhaputhujjanānaṃ uppajjanti, ime khīṇāsavānanti ayamevettha viseso. Kiriyāhetukamanoviññāṇadhātu",
  "tika-abh08t0:1548_9": "pana upekkhāsahagatā pañcadvāre voṭṭhabbanavasena pavattiyaṃ paccuppannārammaṇā,",
  "tika-abh08t0:1548_10": "manodvāre atītānāgatapaccuppannārammaṇānañceva paññattinibbānārammaṇānañca javanānaṃ",
  "tika-abh08t0:1548_11": "purecārikakāle atītānāgatapaccuppannanavattabbārammaṇā. Abhiññādvayassa atītādiārammaṇataṃ",
  "tika-abh08t0:1548_12": "vakkhati. Navattabbā…pe… ādināti kasiṇanimittādipaññattārammaṇattā atītārammaṇādinā navattabbā.",
  "tika-abh08t0:1549_0": "327. Kriyā pañcāti ñāṇasampayuttā catasso, ahetukamanoviññāṇadhātu upekkhāsahagatāti",
  "tika-abh08t0:1549_1": "imā pañca kiriyā. Rūpato pañcamī kriyāti rūpāvacarapañcamajjhānasaṅkhātā kiriyābhiññā",
  "tika-abh08t0:1549_2": "ca. Natthi kiñci agocaranti atītādibhedesu, kālavimuttesu ca agocaraṃ nāma kiñci",
  "tika-abh08t0:1549_3": "natthi, sabbameva nesaṃ gocaraṃ hotīti attho.",
  "tika-abh08t0:1550": "Atītārammaṇattikaṃ.",
  "tika-abh08t0:1551_0": "Vuttanayānusāreneva ajjhattārammaṇattikasaṅgahitopi visayīvibhāgo sakkā viññātunti",
  "tika-abh08t0:1551_1": "so visuṃ na uddhaṭo. Sarūpato panesa evaṃ veditabbo – viññāṇañcāyatanaṃ nevasaññānāsaññāyatananti",
  "tika-abh08t0:1551_2": "ime tāva kusalavipākakiriyāvasena cha cittuppādā attano santānasambandhaṃ heṭṭhimaṃ",
  "tika-abh08t0:1551_3": "samāpattiṃ ārabbha pavattanato ajjhattārammaṇā. Rūpāvacaracatukkajjhānāni, paṭhamatatiyārūppāni,",
  "tika-abh08t0:1551_4": "lokuttarakusalavipākāni ca niyakajjhattato bahibhāvena bahiddhābhūtāni pathavīkasiṇādīni",
  "tika-abh08t0:1551_5": "ārabbha pavattito bahiddhārammaṇāni. Sabbeva kāmāvacarakusalākusalābyākatā dhammā",
  "tika-abh08t0:1551_6": "rūpāvacarapañcamajjhānañca ajjhattabahiddhārammaṇāni. Tattha kāmāvacarakusalato cattāro",
  "tika-abh08t0:1551_7": "ñāṇasampayuttacittuppādā attano khandhādīni paccavekkhantassa ajjhattārammaṇā, paresaṃ",
  "tika-abh08t0:1551_8": "khandhādipaccavekkhaṇe, paṇṇattinibbānapaccavekkhaṇe ca bahiddhārammaṇā, tadubhayavasena",
  "tika-abh08t0:1551_9": "ajjhattabahiddhārammaṇā. Ñāṇavippayuttesupi eseva nayo. Kevalañhi tesaṃ nibbānapaccavekkhaṇā",
  "tika-abh08t0:1551_10": "natthi. Akusalāpi attano khandhādīnaṃ assādanābhinandanaparāmāsādikāle ajjhattārammaṇā,",
  "tika-abh08t0:1551_11": "parassa khandhādīsu ceva anindriyabaddharūpakasiṇādīsu ca tatheva pavattikāle bahiddhārammaṇā,",
  "tika-abh08t0:1551_12": "tadubhayavasena ajjhattabahiddhārammaṇā. Dvepañcaviññāṇāni, tisso ca manodhātuyoti",
  "tika-abh08t0:1551_13": "ime terasa cittuppādā attano rūpādīni ārabbha pavattiyaṃ ajjhattārammaṇā, parassa",
  "tika-abh08t0:1551_14": "rūpādīsu pavattā bahiddhārammaṇā, tadubhayavasena ajjhattabahiddhārammaṇā, somanassasahagataṃ",
  "tika-abh08t0:1551_15": "santīraṇaṃ pañcadvāre santīraṇatadārammaṇavasena attano pañcarūpādidhamme manodvāre",
  "tika-abh08t0:1551_16": "tadārammaṇavasena aññepi ajjhattike kāmāvacaradhamme ārabbha pavattiyaṃ ajjhattārammaṇā,",
  "tika-abh08t0:1551_17": "paresaṃ dhammesu pavattamānā bahiddhārammaṇā, tadubhayavasena ajjhattabahiddhārammaṇā.",
  "tika-abh08t0:1551_18": "Upekkhāsahagatasantīraṇadvayepi eseva nayo.",
  "tika-abh08t0:1552_0": "Kevalaṃ pana taṃ sugatiduggatīsu paṭisandhibhavaṅgacutivasenāpi ajjhattādibhedesu",
  "tika-abh08t0:1552_1": "kammādīsu pavattati. Aṭṭha mahāvipākāni paṭisandhibhavaṅgacutitadārammaṇavasena ajjhattādibhedesu",
  "tika-abh08t0:1552_2": "dhammesu pavattanato ajjhattādiālambaṇāni. Hasituppādampi attano rūpādīni ārabbha",
  "tika-abh08t0:1552_3": "pahaṭṭhākārakaraṇavasena pavattiyaṃ ajjhattārammaṇaṃ, parassa rūpādīsu pavattaṃ bahiddhārammaṇaṃ.",
  "tika-abh08t0:1552_4": "Manodvārepi attano katakiriyapaccavekkhaṇena hasituppādane ajjhattārammaṇaṃ, paresaṃ",
  "tika-abh08t0:1552_5": "katakiriyapaccavekkhaṇena bahiddhārammaṇaṃ, tadubhayavasena ajjhattabahiddhārammaṇaṃ.",
  "tika-abh08t0:1552_6": "Manodvārāvajjanaṃ pana manodvāre āvajjanavasena, pañcadvāre ca voṭṭhabbanavasena",
  "tika-abh08t0:1552_7": "pavattiyaṃ ajjhattādiārammaṇaṃ. Aṭṭha mahākiriyā kusalagatikāyeva. Kevalañhi tā khīṇāsavānaṃ",
  "tika-abh08t0:1552_8": "uppajjanti, kusalāni sekhaputhujjanānanti ettakameva nānattaṃ. Rūpāvacarapañcamajjhānassa",
  "tika-abh08t0:1552_9": "ajjhattādiārammaṇataṃ vakkhati.",
  "tika-abh08t0:1553": "329. “Phalaṃ, magga”nti ca sāmaññena pucchitattā āha “cattāro…pe… puññato”ti.",
  "tika-abh08t0:1554_0": "332-4. Arahattamaggaphalāni pana te jānituṃ na sakkonti, tathā kusalābhiññā ca. Tenāha",
  "tika-abh08t0:1554_1": "“sabbesu panā”tiādi. Voṭṭhabbanassa āvajjanakiccasamayaṃ sandhāya gāthābandhasukhatthaṃ",
  "tika-abh08t0:1554_2": "“voṭṭhabbanampi cā”ti vuttaṃ. “Cattāro…pe… puññato”ti idaṃ ñāṇasampayuttassāpi sekhaputhujjanasantānappavattassa",
  "tika-abh08t0:1554_3": "aggamaggaphalajānane asamatthatāya nidassanamattaṃ. Kusalābhiññācittampi pana taṃ",
  "tika-abh08t0:1554_4": "gocaraṃ kātumasamatthameva. Evañca katvā heṭṭhā “kriyābhiññā manodhātū”ti vuttaṃ.",
  "tika-abh08t0:1555_0": "335-8. Kasmāti kāraṇapucchā. “Arahato”tiādi vissajjanaṃ. Hi-saddo “yasmā”ti imassa",
  "tika-abh08t0:1555_1": "atthe. Yasmā puthujjanā vā sekhā vā arahato maggacittaṃ, phalamānasañca jānituṃ na",
  "tika-abh08t0:1555_2": "sakkonti, tasmāti attho. Ayañca nesaṃ asamatthatā anadhigatattā anadhigate ca visaye",
  "tika-abh08t0:1555_3": "sabbesampi moho atthevāti dassetuṃ “puthujjano na jānātī”tiādi vuttaṃ. Sotāpannassa",
  "tika-abh08t0:1555_4": "mānasanti sotāpannassa pāṭipuggalikaṃ maggaphalasaṅkhātalokuttaramānasaṃ. Evaṃ “sakadāgāmissa",
  "tika-abh08t0:1555_5": "mānasa”ntiādīsupi. Lokiyamānasaṃ pana arahantassāpi jānāti. Tathā hi vuttaṃ “atha",
  "tika-abh08t0:1555_6": "kho māro pāpimā bhagavato cetasā cetoparivitakkamaññāyā”ti. Vuttamevatthaṃ saṅkhipitvā",
  "tika-abh08t0:1555_7": "dassento āha “heṭṭhimo heṭṭhimo”tiādi. Yatheva heṭṭhimo heṭṭhimo puggalo uparūpari",
  "tika-abh08t0:1555_8": "cittaṃ na jānāti, evaṃ uparimo uparimopi heṭṭhimassa heṭṭhimassa cittaṃ na jānātīti",
  "tika-abh08t0:1555_9": "ce? No na jānāti, so pana attanā adhigatavisayattā jānātiyevāti dassento āha “uparūparī”tiādi.",
  "tika-abh08t0:1555_10": "Yathā “uparūparī”ti vuttaṃ, evaṃ “heṭṭhimassa heṭṭhimassā”ti vattabbe ekaṃ heṭṭhima-saddaṃ",
  "tika-abh08t0:1555_11": "ca-saddena saṅgahetvā “heṭṭhimassa ca mānasa”nti vuttaṃ.",
  "tika-abh08t0:1556_0": "339-41. Evampi visayīpadhānavasena vibhāgaṃ dassetvā idāni visayappadhānavasena dassetuṃ",
  "tika-abh08t0:1556_1": "“yo dhammo”tiādi vuttaṃ. Kusalameva ārammaṇanti kusalārammaṇaṃ. Kāmeti padaṃ ubhayattha",
  "tika-abh08t0:1556_2": "sambandhitabbaṃ “kāme kusalārammaṇaṃ kāme kusalākusalassā”ti. Kiñcāpi hi akusalassa",
  "tika-abh08t0:1556_3": "ekantakāmāvacarattā na etassa visesitabbatā atthi, kusalaṃ pana visesitabbamevāti",
  "tika-abh08t0:1556_4": "taṃ apekkhāya “kāme”ti uparipadena sambandhitabbameva. Atha vā akusalasahacariyato",
  "tika-abh08t0:1556_5": "kusalampi kāmāvacarameva gayhatīti “kāme”ti idaṃ purimapadasseva visesanaṃ daṭṭhabbaṃ.",
  "tika-abh08t0:1557_0": "Kāmāvacarapākassāti pañcaviññāṇasampaṭicchanānaṃ ekantena rūpakkhandhārammaṇattā",
  "tika-abh08t0:1557_1": "tadavasesassa ekādasavidhassa kāmāvacaravipākassa. Kāmakriyassāti vuttanayeneva manodhātuvajjitassa",
  "tika-abh08t0:1557_2": "dasavidhakāmāvacarakiriyacittassa. Etesaṃ…pe… ārammaṇaṃ siyāti ettha kusalassa tāva",
  "tika-abh08t0:1557_3": "attanā katassa dānādikāmāvacarakusalassa pasannacittena anussaraṇakāle, tatheva parehi",
  "tika-abh08t0:1557_4": "katassa anumodanakāle, tasseva duvidhassāpi aniccatādivasena paccavekkhaṇakāle, cetopariyañāṇādīnaṃ",
  "tika-abh08t0:1557_5": "parittakusalārammaṇikaabhiññānaṃ parikammādikāle ca ārammaṇaṃ hoti. Akusalesu ca",
  "tika-abh08t0:1557_6": "catunnaṃ diṭṭhigatasampayuttānaṃ kāmāvacarakusalaṃ ārabbha assādanābhinandanaparāmasanakāle,",
  "tika-abh08t0:1557_7": "diṭṭhivippayuttānaṃ kevalaṃ assādanādikāle ca dvinnaṃ paṭighasampayuttānaṃ attanā,",
  "tika-abh08t0:1557_8": "parehi ca katakusalamārabbha vippaṭisāradussanakāle, vicikicchācittassa asanniṭṭhānakāle,",
  "tika-abh08t0:1557_9": "uddhaccasahagatassa avūpasamavikkhepakāle ca ārammaṇaṃ hoti. Abhiññācittadvaye kusalassa",
  "tika-abh08t0:1557_10": "sekhaputhujjanānaṃ attanā, parehi vā katakusalassa anussaraṇakāle, paracittavijānanakāle,",
  "tika-abh08t0:1557_11": "“iminā puññakammena manussesu, kāmāvacaradevesu ca nibbattatī”ti jānanakāle, “anāgate",
  "tika-abh08t0:1557_12": "dānādīni puññāni karomi, karissatī”ti jānanakāle ca kiriyacittassāpi khīṇāsavānaṃ",
  "tika-abh08t0:1557_13": "attanā, parehi vā katakammānussaraṇakālādīsu ārammaṇaṃ hoti. Kāmāvacaravipākesu navannaṃ",
  "tika-abh08t0:1557_14": "sugatipaṭisandhīnaṃ kammakammanimittārammaṇikapaṭisandhikāle, sabbesampi tadārammaṇānaṃ",
  "tika-abh08t0:1557_15": "kāmāvacarakusalārammaṇikajavanānantaraṃ tadārammaṇakāle ca ārammaṇaṃ hotīti. Dasavidhakāmāvacarakiriyāsu",
  "tika-abh08t0:1557_16": "ca aṭṭhannaṃ mahākiriyacittānaṃ khīṇāsavānaṃ kāmāvacarakusalapaccavekkhaṇasammasanakāle,",
  "tika-abh08t0:1557_17": "parittārammaṇikakiriyābhiññānaṃ parikammādikāle, hasituppādassa dānādiṃ paccavekkhitvā",
  "tika-abh08t0:1557_18": "tussanakāle, manodvārāvajjanassa pana kāmāvacarakusalārammaṇikajavanānaṃ purecārikakāle",
  "tika-abh08t0:1557_19": "ca ārammaṇaṃ hotīti evaṃ kāmāvacarakusalaṃ channaṃ rāsīnaṃ ārammaṇaṃ hoti.",
  "tika-abh08t0:1558_0": "342. Tatoti yathāvuttarāsito. Tenāha “pañcannaṃ pana rāsīna”nti. Ettha ca kiriyacittesu",
  "tika-abh08t0:1558_1": "hasituppādo na sambhavati ekantaparittārammaṇattā. Tattha kāmāvacarakusalassa tāva",
  "tika-abh08t0:1558_2": "sekhaputhujjanānaṃ jhānapaccavekkhaṇasammasanakāle, rūpāvacarakusalārammaṇikaabhiññānaṃ",
  "tika-abh08t0:1558_3": "parikammādikāle, akusalassa vuttanayena parāmasanādikāle, abhiññāsu kusalābhiññāya",
  "tika-abh08t0:1558_4": "sekhaputhujjanānaṃ attanā, parehi vā atītabhave uppāditajhānānussaraṇakāle, paresaṃ",
  "tika-abh08t0:1558_5": "rūpāvacaracittaparicchindanakāle, “iminā kammena imasmiṃ brahmaloke nibbattissatī”ti",
  "tika-abh08t0:1558_6": "jānanakāle ca “anāgate jhānaṃ bhāvessatī”ti vā jānanakāle, kiriyābhiññāya ca khīṇāsavānaṃ",
  "tika-abh08t0:1558_7": "yathāvuttavasena pavattikāle ca navavidhassa pana kiriyacittassa khīṇāsavānaṃ heṭṭhā",
  "tika-abh08t0:1558_8": "vuttanayena rūpāvacarakusalapaccavekkhaṇakāleti evaṃ rūpāvacarakusalaṃ pañcannaṃ",
  "tika-abh08t0:1558_9": "rāsīnaṃ ārammaṇaṃ hoti.",
  "tika-abh08t0:1559_0": "343-7. Āruppakusalañcāpi ārammaṇapaccayo hotīti sambandho. Tebhūmakakusalassāti sabbassa",
  "tika-abh08t0:1559_1": "kāmāvacarakusalassa, rūpāvacarakusalesu kusalābhiññāya, arūpāvacarakusalesu dutiyacatutthakusalassa",
  "tika-abh08t0:1559_2": "cāti imassa tebhūmakakusalassa. Esa nayo “tebhūmakakriyassā”ti etthāpi. “Catutthadūna”nti",
  "tika-abh08t0:1559_3": "vā “catutthadutiyāna”nti vā vattabbe gāthābandhavasena vibhattiyā, savibhattissa",
  "tika-abh08t0:1559_4": "vā tiya-saddassa lopaṃ katvā “catutthadū”ti vuttaṃ. Imesaṃ…pe… paccayoti kāmāvacarakusalassa,",
  "tika-abh08t0:1559_5": "tāva abhiññākusalassa ca rūpāvacarārammaṇesu vuttanayena dutiyacatutthāruppassa paṭhamatatiyavasenāti",
  "tika-abh08t0:1559_6": "evaṃ tebhūmakakusalassa tathā sekhaputhujjanakāle attano santānagatassa, parasantānagatassa",
  "tika-abh08t0:1559_7": "vā āruppakusalassa pajānanakāle kāmāvacararūpāvacarakiriyacittassa sekhaputhujjanakāleyeva",
  "tika-abh08t0:1559_8": "attanā nibbattitaṃ paṭhamatatiyāruppaṃ ārabbha khīṇāsavakāle dutiyacatutthāruppanibbattane",
  "tika-abh08t0:1559_9": "arūpakiriyacittassāti evaṃ tebhūmakakiriyassa heṭṭhā vuttanayeneva akusalassa, catutthadutiyānañca",
  "tika-abh08t0:1559_10": "arūpāvacaravipākānanti evametesaṃ aṭṭhannaṃ rāsīnaṃ arūpakusalamārammaṇaṃ hoti.",
  "tika-abh08t0:1560_0": "Paricchijja gāhikāya taṇhāya āpannanti pariyāpannaṃ, tebhūmakadhammajātaṃ, na pariyāpannanti",
  "tika-abh08t0:1560_1": "apariyāpannaṃ, tadeva puññañcāti apariyāpannapuññaṃ. Kāmāvacaratopi kusalassa kiriyassāti",
  "tika-abh08t0:1560_2": "sambandho. Rūpatoti rūpāvacarato. Catunnaṃ…pe… sadāti sekhānaṃ maggapaccavekkhaṇakāle",
  "tika-abh08t0:1560_3": "maggārammaṇikakusalābhiññāya parikammādikāle ñāṇasampayuttakusalassa, khīṇāsavānaṃ",
  "tika-abh08t0:1560_4": "maggapaccavekkhaṇakāle maggārammaṇikakiriyābhiññāya ca parikammakāle ñāṇasampayuttakiriyacittassa,",
  "tika-abh08t0:1560_5": "tesaṃ tesaṃ javanānaṃ purecaravasena pavattikāle manodvārāvajjanassa, sekhānaṃ attano,",
  "tika-abh08t0:1560_6": "paresaṃ vā maggajānanakāle abhiññādvayassāti evametesaṃ catunnaṃ rāsīnaṃ apariyāpannakusalamārammaṇaṃ hoti.",
  "tika-abh08t0:1561_0": "Tathevākusalaṃ…pe… īritanti sekhānaṃ pahīnāvasiṭṭhakilesapaccavekkhaṇakāle, sekhaputhujjanānaṃ",
  "tika-abh08t0:1561_1": "attano, paresaṃ vā santānappavattākusalasammasanakāle, akusalārammaṇikakusalābhiññāya",
  "tika-abh08t0:1561_2": "parikammādikāle kāmāvacarakusalassa, attano, paresaṃ vā pavattaakusalānussaraṇādīsu",
  "tika-abh08t0:1561_3": "rūpāvacarakusalassa, khīṇāsavānaṃ pahīnakilesapaccavekkhaṇaaññasantānagataakusalasammasanādikāle,",
  "tika-abh08t0:1561_4": "pahīnakilesapaccavekkhaṇena tussanakāle, sabbesampi taṃtaṃjavanānaṃ purecarakāle",
  "tika-abh08t0:1561_5": "ca kāmāvacarakiriyacittassa, kusalābhiññāya vuttanayena rūpāvacarakiriyacittassa,",
  "tika-abh08t0:1561_6": "parāmāsaassādanābhinandanādivasena pavattiyaṃ akusalassa, uddhaccarahitakammārammaṇavasena",
  "tika-abh08t0:1561_7": "akusalavipākasantīraṇassa, kāmāvacarajavanānaṃ anussaraṇakāle sabbampi ekādasatadārammaṇavipākassāti",
  "tika-abh08t0:1561_8": "evaṃ kāmāvacaravipākānanti evametesaṃ channaṃ rāsīnaṃ akusalamārammaṇaṃ hoti.",
  "tika-abh08t0:1562_0": "348-56. Vipākārammaṇaṃ…pe… paccayoti sekhaputhujjanānaṃ vipākasammasanādikāle kāmāvacarakusalassa,",
  "tika-abh08t0:1562_1": "vipākakkhandhānussaraṇādīsu rūpāvacarakusalassa, vuttanayeneva khīṇāsavānaṃ vipākasammasanādikāle,",
  "tika-abh08t0:1562_2": "puthujjanakāle aniṭṭhavipākābhāvaṃ ārabbha tussanakāle, yathāvuttajavanānaṃ purecarakāle",
  "tika-abh08t0:1562_3": "kāmāvacarakiriyacittassa, kusalesu vuttanayeneva rūpāvacarakiriyacittassa, vipākaṃ",
  "tika-abh08t0:1562_4": "ārabbha tadārammaṇappavattiyaṃ vipākārammaṇikakammunā paṭisandhiṃ gaṇhantassa kammanimittavasena",
  "tika-abh08t0:1562_5": "pavattiyañca kāmāvacaravipākassa, assādanābhinandanaparāmāsādivasena pavattiyaṃ akusalassāti",
  "tika-abh08t0:1562_6": "evametesaṃ channaṃ rāsīnaṃ kāmāvacaravipākamārammaṇapaccayo hotīti. Rūpāvacaravipākārammaṇepi",
  "tika-abh08t0:1562_7": "imināva nayena yojanā kātabbā. Kevalañhi taṃ kāmāvacaravipākānaṃ kiriyacittesu ca",
  "tika-abh08t0:1562_8": "hasituppādassārammaṇaṃ na hotīti ayamettha viseso. Lokuttaravipākassa kāmāvacarakusalakiriyānamārammaṇakkamo",
  "tika-abh08t0:1562_9": "appamāṇārammaṇaniddese vuttanayena veditabbo.",
  "tika-abh08t0:1563_0": "Kāmāvacarakiriyacittassa kāmāvacarakusalādīnaṃ channaṃ rāsīnamārammaṇakkamo kusalārammaṇe",
  "tika-abh08t0:1563_1": "vuttasadisova. Kevalañhi ettha yadetaṃ khīṇāsavasantānasseva niyataṃ navavidhaṃ kiriyacittaṃ,",
  "tika-abh08t0:1563_2": "taṃ parasantānappavattakusalākusalassa, sasantāneva sekhaputhujjanakāle anāgatārammaṇikaabhiññāya",
  "tika-abh08t0:1563_3": "parikammādivasappavattakusalassa ārammaṇaṃ hoti. Vipākesu ca paṭisandhibhavaṅgacutisaṅkhātānaṃ",
  "tika-abh08t0:1563_4": "vipākānaṃ kammārammaṇavasena ārammaṇaṃ na hotīti ayameva viseso.",
  "tika-abh08t0:1564_0": "Rūpāvacarakiriyacittassa pañcannaṃ rāsīnaṃ ārammaṇakkamo kusalārammaṇe vuttasadisova.",
  "tika-abh08t0:1564_1": "Visesopi kāmāvacarakiriyārammaṇe vuttanayeneva veditabbo. Āruppakiriyacittassāpi",
  "tika-abh08t0:1564_2": "tesaṃ pañcannaṃ rāsīnaṃ gocarabhāvo vuttasadisova. Āruppakiriyassa pana paṭhamatatiyaṃ",
  "tika-abh08t0:1564_3": "dutiyacatutthasseva gocaro hoti.",
  "tika-abh08t0:1565_0": "357-8. Evaṃ rūpanibbānavajjitamārammaṇaṃ dassetvā idāni rūpārammaṇaṃ, nibbānārammaṇañca",
  "tika-abh08t0:1565_1": "dassetuṃ “rūpaṃ catusamuṭṭhāna”ntiādi āraddhaṃ. Rūpanti aṭṭhavīsatividho bhūtopādāyabhedabhinno",
  "tika-abh08t0:1565_2": "rūpakkhandho. Kiñcāpi na sabbameva rūpaṃ paccekaṃ catusamuṭṭhānaṃ, samudito pana",
  "tika-abh08t0:1565_3": "rūpakkhandho catūhi eva samuṭṭhānehi samuṭṭhātīti katvā vuttaṃ “catusamuṭṭhāna”nti.",
  "tika-abh08t0:1565_4": "Kāmapākakiriyassāti kāmāvacaravipākassa, kāmāvacarakiriyacittassa ca, tattha ca kāmāvacarakusalassa",
  "tika-abh08t0:1565_5": "tāva vaṇṇadānādipuññakiriyakāle, vaṇṇādīnaṃ aniccādivasena sammasanakāle, abhiññāya",
  "tika-abh08t0:1565_6": "parikammādikāle, akusalassa assādanābhinandanaparāmāsādikāle, abhiññādvayassa iddhividhabhūtassa",
  "tika-abh08t0:1565_7": "suvaṇṇadubbaṇṇādirūpanimmānakāle, pubbenivāsānussatibhūtassa “purimabhave evaṃvaṇṇo",
  "tika-abh08t0:1565_8": "ahosi”ntiādinā anussaraṇakāle, dibbacakkhubhūtassa cavamānaupapajjamānasattānaṃ vaṇṇadassanakāle,",
  "tika-abh08t0:1565_9": "dibbasotabhūtassa saddasavanakāle, anāgataṃsañāṇabhūtassa “anāgate evaṃvaṇṇo bhavissāmī”tiādinā",
  "tika-abh08t0:1565_10": "jānanakāle, kāmāvacaravipākesu dvipañcaviññāṇasampaṭicchanadvayassa yathāyogaṃ rūpādivijānanakāle,",
  "tika-abh08t0:1565_11": "sukhasantīraṇassa santīraṇatadārammaṇakāle, upekkhāsantīraṇadvayassa santīraṇatadārammaṇakammanimittagatinimittārammaṇakāle,",
  "tika-abh08t0:1565_12": "sahetukavipākassa kammanimittagatinimittārammaṇakāle, tadārammaṇakāle ca, kāmāvacarakiriyāsu",
  "tika-abh08t0:1565_13": "pana kusale vuttanayānusārena aṭṭhamahākiriyacittassa, “evarūpaṃ vaṇṇādimadāsi”nti",
  "tika-abh08t0:1565_14": "tussanakāle hasituppādassa, pañcadvāramanodvāresu voṭṭhabbanāvajjanakāle manodvārāvajjanassa,",
  "tika-abh08t0:1565_15": "pañcadvāre āvajjanakāle pañcadvārāvajjanassa ca ārammaṇaṃ hotīti evaṃ catusamuṭṭhānikaṃ",
  "tika-abh08t0:1565_16": "rūpaṃ channaṃ rāsīnamārammaṇaṃ hoti.",
  "tika-abh08t0:1566_0": "359-60. Nibbānaṃ pana gotrabhuvodānakāle, nibbānārammaṇikaabhiññāya parikammādikāle",
  "tika-abh08t0:1566_1": "ca kāmāvacaratihetukakusalassa, atītabhave sacchikatanirodhānussaraṇakaālādīsu rūpāvacarakusalassa,",
  "tika-abh08t0:1566_2": "vuttanayeneva kāmarūpāvacarakiriyacittassa, maggaṭṭhānaṃ tadanantaraphalavaḷañjanaphalakālesu",
  "tika-abh08t0:1566_3": "apariyāpannakusalavipākassa cāti evaṃ channaṃ rāsīnaṃ ārammaṇaṃ hotīti dassetuṃ “nibbānārammaṇa”ntiādi",
  "tika-abh08t0:1566_4": "vuttaṃ. Ubhayassāti kāmāvacararūpāvacaravasena duvidhassa.",
  "tika-abh08t0:1567_0": "361-2. Nānappakārakanti dvādasamaparicchede vakkhamānanayena nānāvidhappakāraṃ. Navannaṃ…pe…",
  "tika-abh08t0:1567_1": "paccayoti kāmāvacarakusalassa, akusalassa, hasituppādamanodhātuvajjitakāmāvacarakiriyacittānañceva",
  "tika-abh08t0:1567_2": "dvinnaṃ abhiññācittānañca sabbāpi paññatti, rūpāvacarakusalavipākakiriyānaṃ kasiṇanimittādikā,",
  "tika-abh08t0:1567_3": "paṭhamāruppakusalavipākakiriyānaṃ ākāsapaññatti, tatiyāruppakusalādīnaṃ tiṇṇaṃ abhāvapaññattīti",
  "tika-abh08t0:1567_4": "evaṃ paññatti navannaṃ rāsīnaṃ ārammaṇapaccayo hotīti.",
  "tika-abh08t0:1568_0": "363-5. Evaṃ yo dhammo yassa dhammassa ārammaṇaṃ hoti, taṃ ekekuddhāravasena dassetvā",
  "tika-abh08t0:1568_1": "idāni sabbe catubhūmakacittuppāde chahi ārammaṇehi yojetvā dassetuṃ “rūpārammaṇikā",
  "tika-abh08t0:1568_2": "dve”tiādi gāthāttayaṃ vuttaṃ. Taṃ heṭṭhā vuttatthameva.",
  "tika-abh08t0:1569_0": "366-9. “Paṭhamāruppakusala”ntiādi pana heṭṭhā vuttanayampi arūpāvacarārammaṇesu arūpāvacaradhammānaṃ",
  "tika-abh08t0:1569_1": "sekhāsekhavasena nānappakārato pavattiākāraṃ pakāsetuṃ vuttaṃ. Kusalassāti sekhaputhujjanānaṃ",
  "tika-abh08t0:1569_2": "dutiyāruppakusalassa. Vipākassa pana khīṇāsavānaṃ pavattamānassāpi ārammaṇaṃ hoti",
  "tika-abh08t0:1569_3": "tassa purimabhave kammanimittārammaṇattā. Arūpabhave atisantabhāvena pavattamānaṃ",
  "tika-abh08t0:1569_4": "bhavaṅgacittaṃ na bhāvanāya parisuddhaṃ upaṭṭhātīti āha “paṭhamāruppapāko”tiādi.",
  "tika-abh08t0:1569_5": "Paṭhamaṃ tu kiriyacittaṃ puññassa dutiyāruppacetaso ārammaṇaṃ na hoti, vipākassa",
  "tika-abh08t0:1569_6": "dutiyāruppacetaso ārammaṇaṃ na hotīti sambandho. Tattha khīṇāsavakāle kassaci kusalassa",
  "tika-abh08t0:1569_7": "abhāvato “na puññassā”ti vuttaṃ. Ākāsānañcāyatanakiriyāsamaṅgissa viññāṇañcāyatanavipākacittaṃ",
  "tika-abh08t0:1569_8": "na pavattatīti “na pākassā”ti vuttaṃ. Khīṇāsavassa diṭṭhadhammasukhavihāratthaṃ,",
  "tika-abh08t0:1569_9": "nirodhasamāpajjanatthañca samāpattiyo samāpajjantassa paṭhamāruppakiriyacittaṃ dutiyassa",
  "tika-abh08t0:1569_10": "ārammaṇaṃ hotīti āha “paṭhamaṃ tu kriyācitta”ntiādi.",
  "tika-abh08t0:1570_0": "370-3. “Dvidhā”ti ca vatvā tameva duvidhataṃ, tividhatañca dassetuṃ “kusalaṃ kusalassā”ti,",
  "tika-abh08t0:1570_1": "“kriyassāpi kriyā hotī”ti ca ādi vuttaṃ. Taṃ vuttanayameva. Evameva …pe… siyāti paṭhamāruppacitte",
  "tika-abh08t0:1570_2": "vuttanayena sekhaputhujjanānaṃ dvidhā, khīṇāsavānañca tidhā ārammaṇaṃ bhavatīti attho.",
  "tika-abh08t0:1571_0": "374-5. Yaṃ yaṃ gocaraṃ ārabbhāti rūpārūpanibbānapaññattīsu yaṃ yaṃ gocaraṃ ārabbha.",
  "tika-abh08t0:1571_1": "Ye yeti arūpadhammā. Yo naroti yo gahaṭṭho, pabbajito vā māṇavo. Kirāti anumatiyaṃ.",
  "tika-abh08t0:1571_2": "Tassa “uttaratevā”ti iminā sambandho. Pāranti avasānaṃ. Taṃ imassa paramanipuṇagambhīranayasamaṅgitāya",
  "tika-abh08t0:1571_3": "yāthāvato otarantehi akasirena tarituṃ asakkuṇeyyattā duppāpuṇeyyanti katvā āha “duttara”nti.",
  "tika-abh08t0:1571_4": "Uttaranti uttamaṃ. Abhidhammāvatārassa hi uttamatāya tadekadesabhūtapārampi uttamameva",
  "tika-abh08t0:1571_5": "hoti. Soti so samuttiṇṇābhidhammāvatārapāro naro. Uttarateva, na pana na sakkoti",
  "tika-abh08t0:1571_6": "taṃ uttaritunti attho.",
  "tika-abh08t0:1572": "Iti abhidhammatthavikāsiniyā nāma",
  "tika-abh08t0:1573": "Abhidhammāvatārasaṃvaṇṇanāya",
  "tika-abh08t0:1574": "Ārammaṇavibhāganiddesavaṇṇanā niṭṭhitā.",
  "tika-abh08t0:1575": "7. Sattamo paricchedo",
  "tika-abh08t0:1576": "Vipākacittappavattiniddesavaṇṇanā",
  "tika-abh08t0:1577": "376. Anantañāṇenāti anantārammaṇe pavattañāṇena. Niraṅgaṇenāti ettha rāgādayo akusalā aṅganti etehi taṃsamaṅgino puggalā nihīnabhāvaṃ gacchantīti aṅgaṇāti vuccanti. Yathāha –",
  "tika-abh08t0:1578": "“Rāgo aṅgaṇaṃ, doso aṅgaṇaṃ, moho aṅgaṇaṃ, pāpakānaṃ kho, āvuso, akusalānaṃ icchāvacarānaṃ adhivacanaṃ yadidaṃ aṅgaṇa”nti ca ādi.",
  "tika-abh08t0:1579_0": "Attano santāne sīlādiguṇe esī gavesīti guṇesī, tena guṇesinā. Karuṇāyaṃ niyutto,",
  "tika-abh08t0:1579_1": "sā assa atthīti vā kāruṇiko, tena kāruṇikena. Ettha ca “anantañāṇenā”ti iminā bhagavato",
  "tika-abh08t0:1579_2": "sabbaññubhāvamāha, “niraṅgaṇenā”ti khīṇāsavabhāvaṃ, “guṇesinā”ti pubbacariyaṃ, “kāruṇikenā”ti",
  "tika-abh08t0:1579_3": "mahākaruṇāsamaṅgibhāvaṃ. Ettakena pana thomanena bhagavato vipākadesanāya niyyānikādibhāvaṃ",
  "tika-abh08t0:1579_4": "dīpeti. Asabbaññunā hi desitaṃ aniyyānikaṃ hoti, akhīṇāsavena desitaṃ na pākaṭaṃ,",
  "tika-abh08t0:1579_5": "apuññavatā desitaṃ nappatiṭṭhāti, akāruṇikena vuttaṃ sukhadāyakaṃ na hoti. Bhagavato",
  "tika-abh08t0:1579_6": "pana sabbaññubhāvato tena desitaṃ niyyānikaṃ, khīṇāsavattā pākaṭaṃ, puññavantatāya",
  "tika-abh08t0:1579_7": "patiṭṭhāti, mahākaruṇāsamaṅgitāya sukhadāyakanti. Cittappabhavanti vipākacittānaṃ uppattiṃ.",
  "tika-abh08t0:1580_0": "377-86. Idāni vipākakathāya mātikāvasena aṭṭhakathāya ṭhapite dasappakāre dassetuṃ",
  "tika-abh08t0:1580_1": "“ekūnatiṃsa kammānī”tiādi vuttaṃ. Tattha yathāraddhāya vipākakathāya mūlakāraṇabhāvato",
  "tika-abh08t0:1580_2": "“ekūnatiṃsa kammānī”ti paṭhamaṃ kammavavatthānaṃ kataṃ. Kamme pana kathite vipākakathāya",
  "tika-abh08t0:1580_3": "adhiṭṭhānabhūtā vipākāpi kathetabbāti “pākā dvattiṃsa dassitā”ti dutiyaṃ vipākavavatthānaṃ",
  "tika-abh08t0:1580_4": "kataṃ. Kammavipākānañca advāresu adissanato “tīsu…pe… dissare”ti tatiyaṃ kammadvāravipākadvārā",
  "tika-abh08t0:1580_5": "vuttā. Kammavipākānaṃ vacanappasaṅgeyeva ekasseva kammassa taṃ taṃ paccayamāgamma",
  "tika-abh08t0:1580_6": "anekaphalanipphādanaṃ dassetuṃ “kusalaṃ…pe… vividhaṃ phala”nti catutthaṃ kāmāvacarakusalassa",
  "tika-abh08t0:1580_7": "pavattipaṭisandhīsu nānāphalanipphādanaṃ vuttaṃ. Evaṃ vutte pana pavattipaṭisandhīnaṃ",
  "tika-abh08t0:1580_8": "labbhamānavipākavasena vuttabhāvaṃ ajānantā –",
  "tika-abh08t0:1581": "“Tasseva kammassa vipākāvasesenā”ti;",
  "tika-abh08t0:1582": "“Ekaṃ pupphaṃ cajitvāna, asītikappakoṭiyo;",
  "tika-abh08t0:1583": "Duggatiṃ nābhijānāmī”ti. ca –",
  "tika-abh08t0:1584_0": "Evamādivacanassa byañjanacchāyāya atthaṃ gahetvā dinnapaṭisandhikāyapi cetanāya puna",
  "tika-abh08t0:1584_1": "paṭisandhidānaṃ maññeyyunti “ekāya…pe… pakāsitā”ti pañcamaṃ ekena kammena ekissāyeva",
  "tika-abh08t0:1584_2": "paṭisandhiyā nibbattanaṃ vuttaṃ. Ekasmiṃ bhave nānākammassa vipākappavattiṃ suṇantā",
  "tika-abh08t0:1584_3": "“disvā kumāraṃ satapuññalakkhaṇa”ntiādivacanassa atthaṃ ajānantā “nānākammena ekāva",
  "tika-abh08t0:1584_4": "paṭisandhi hotī”ti cinteyyunti “nānā…pe… paṭisandhiyo”ti chaṭṭhaṃ nānākammassa nānāpaṭisandhidānaṃ",
  "tika-abh08t0:1584_5": "vuttaṃ. Tathā vipaccantassa ca ekassa kammassa soḷasa vipākāni dvādasamaggo ahetukaṭṭhakampīti",
  "tika-abh08t0:1584_6": "ayaṃ vipākavibhāgo hetubhedavasena hotīti dassanatthaṃ “tihetukaṃ…pe… na ca hoti",
  "tika-abh08t0:1584_7": "tihetukā”ti sattamaṃ aṭṭhakathāya āgatahetukittanaṃ dassitaṃ. Taṃ pana hetukittanaṃ",
  "tika-abh08t0:1584_8": "ekekassa kammassa vipākavibhāgadassanatthanti. Idāni tipiṭakacūḷanāgattherassa, moravāpivāsimahādattattherassa,",
  "tika-abh08t0:1584_9": "tipiṭakamahādhammarakkhitattherassāti tiṇṇaṃ therānaṃ vādesu “ekāya cetanāya dvādasa",
  "tika-abh08t0:1584_10": "vipākāni ettheva dasakamaggo ahetukaṭṭhakampī”ti āgatassa dutiyattheravādassa, “ekāya",
  "tika-abh08t0:1584_11": "cetanāya dasa vipākāni ettheva ahetukaṭṭhakampī”ti āgatassa tatiyattherassa vādassa",
  "tika-abh08t0:1584_12": "ca na sammāpatiṭṭhitattā suppatiṭṭhitassa paṭhamattheravādassa vasena dassetuṃ vipākesu",
  "tika-abh08t0:1584_13": "asaṅkhārasasaṅkhāravidhānaṃ paccayabalena hoti, no kammabalenāti dīpanatthaṃ aṭṭhamaṃ,",
  "tika-abh08t0:1584_14": "“asaṅkhārasasaṅkhāra”ntiādinā kammena saha asamānampi katvā saṅkhārabhedo vutto.",
  "tika-abh08t0:1584_15": "Kammassa somanassupekkhāsahagatabhāvepi ārammaṇavaseneva vipākavedanāya parivattanaṃ",
  "tika-abh08t0:1584_16": "dassetuṃ “ārammaṇena…pe… parivattana”nti navamaṃ ārammaṇena vedanāparivattanaṃ vuttaṃ.",
  "tika-abh08t0:1584_17": "Kammavasena ceva ārammaṇavasena ca aniyatassa tadārammaṇassa javanavasena niyamadassanatthaṃ",
  "tika-abh08t0:1584_18": "“tadārammaṇa…pe… niyāmita”nti dasamaṃ javanena tadārammaṇaniyamo vuttoti.",
  "tika-abh08t0:1585_0": "Ekūnatiṃsa kammānīti kusalākusalavasena vīsati parittāni, nava mahaggatānīti ekūnatiṃsa",
  "tika-abh08t0:1585_1": "kammāni. Yasmā panesā vaṭṭavasena vipākakathā, tasmā lokuttarakusalaṃ vajjetvā ekūnatiṃseva",
  "tika-abh08t0:1585_2": "kammāni vuttāni. Evaṃ “pākā dvattiṃsā”ti etthāpi tevīsati parittā, nava mahaggatāti",
  "tika-abh08t0:1585_3": "pākā dvattiṃsa. Tīsu dvāresūti kāyavacīmanodvāravasena tīsu kammadvāresu. Kammadvāravavatthānaṃ",
  "tika-abh08t0:1585_4": "heṭṭhā saṅkhepato dassitameva. Vitthārato panetaṃ aṭṭhasāliniyā dhammasaṅgahaṭṭhakathāya,",
  "tika-abh08t0:1585_5": "taṃsaṃvaṇṇanādito ca gahetabbaṃ. Kāmaṃ kammānipi chasu dvāresu pavattanti, pañcadvārappavattāni",
  "tika-abh08t0:1585_6": "pana avipākāni, manodvāradvārattayavasena bhinnānaṃ vipākadāyakānameva saṅgaṇhanatthaṃ",
  "tika-abh08t0:1585_7": "“tīsu dvāresū”ti vuttaṃ. Chasūti cakkhudvārādīni pañca, manodvārañcāti chasu vipākadvāresu.",
  "tika-abh08t0:1586": "Taṃ taṃ paccayamāgammāti kālasampadādikaṃ taṃ taṃ paccayamāgamma. Tenāhu porāṇā –",
  "tika-abh08t0:1587": "“Kālopadhippayogānaṃ, gatiyā ca yathārahaṃ;",
  "tika-abh08t0:1588": "Sampattiñca vipattiñca, kammamāgamma paccatī”ti.",
  "tika-abh08t0:1589_0": "Atha vā taṃ taṃ paccayanti somanassādihetubhūtaṃ taṃ taṃ sahakāripaccayaṃ. Vividhaṃ",
  "tika-abh08t0:1589_1": "phalanti somanassupekkhāsahagatasahetukāhetukaasaṅkhārasasaṅkhāravasena nānappakāraphalaṃ.",
  "tika-abh08t0:1589_2": "Ekāya cetanāyāti upapajjavedanīyabhūtāya, aparāpariyavedanīyabhūtāya vā ekāya cetanāya.",
  "tika-abh08t0:1589_3": "Diṭṭhadhammavedanīyabhūtā pana pavattivipākameva nibbatteti, no paṭisandhiṃ.",
  "tika-abh08t0:1590_0": "Kiñcāpi “tihetuka”nti avisesena vuttaṃ, ukkaṭṭhameva pana tihetukakammaṃ tihetukavipākaṃ",
  "tika-abh08t0:1590_1": "deti, tathā duhetukampi ukkaṭṭhameva duhetukavipākaṃ deti. Omakaṃ pana tihetukakammaṃ",
  "tika-abh08t0:1590_2": "duhetukukkaṭṭhasadisaṃ, duhetukāhetukameva vipākaṃ deti. Tathā duhetukampi ahetukameva",
  "tika-abh08t0:1590_3": "vipākaṃ detīti. Ukkaṭṭhomakavibhāgo ca panesa kusalākusalaparivāralābhato, āsevanavippaṭisārappavattiyā",
  "tika-abh08t0:1590_4": "vā daṭṭhabbo. Yañhi kammaṃ attano pavattikāle purimapacchābhāgappavattehi kusaladhammehi",
  "tika-abh08t0:1590_5": "parivāritaṃ, pacchā vā āsevanalābhena samudāciṇṇaṃ, taṃ ukkaṭṭhaṃ. Yaṃ pana karaṇakāle",
  "tika-abh08t0:1590_6": "akusaladhammehi parivāritaṃ, pacchā vā “dukkaṭaṃ mayā”ti vippaṭisāruppādanena paribhāvitaṃ,",
  "tika-abh08t0:1590_7": "taṃ omakaṃ nāma hoti.",
  "tika-abh08t0:1591_0": "Athettha yathāvuttavidhānaṃ kiṃ paṭisandhipavattīnaṃ avisesena, udāhu pavattivasenevāti",
  "tika-abh08t0:1591_1": "ce? Pavattivaseneva, paṭisandhiyaṃ pana ayaṃ visesoti dassento āha “tihetukenā”tiādi.",
  "tika-abh08t0:1591_2": "Etthāpi tihetukukkaṭṭhakammeneva tihetukapaṭisandhi hoti, omakena pana duhetukukkaṭṭhena",
  "tika-abh08t0:1591_3": "ca duhetukā paṭisandhi, duhetukomakena pana ahetukāvāti ayaṃ viseso veditabbo. Yasmā",
  "tika-abh08t0:1591_4": "panettha ñāṇaṃ jaccandhādivipattinimittassa mohassa, sabbākusalassa vā paṭipakkhaṃ,",
  "tika-abh08t0:1591_5": "tasmā taṃsampayuttaṃ kammaṃ jaccandhādivipattipaccayaṃ na hotīti tihetukaṃ atidubbalampi",
  "tika-abh08t0:1591_6": "samānaṃ duhetukapaṭisandhimeva ākaḍḍhati, nāhetukanti āha “na ca hoti ahetukā”ti.",
  "tika-abh08t0:1591_7": "Yasmā paṭisambhidāmagge sugatiyaṃ jaccandhabadhirādivipattiyā ahetukūpapattiṃ vajjetvā",
  "tika-abh08t0:1591_8": "gatisampattiyā ahetukūpapattiṃ dassentena dhammasenāpatinā –",
  "tika-abh08t0:1592_0": "“Gatisampattiyā ñāṇasampayutte aṭṭhannaṃ hetūnaṃ paccayā upapatti hoti, gatisampattiyā",
  "tika-abh08t0:1592_1": "ñāṇasampayutte katamesaṃ aṭṭhannaṃ hetūnaṃ paccayā upapatti hoti? Kusalassa kammassa",
  "tika-abh08t0:1592_2": "javanakkhaṇe tayo hetū kusalā tasmiṃ khaṇe jātacetanāya sahajātapaccayā honti, tena",
  "tika-abh08t0:1592_3": "vuccati kusalamūlapaccayāpi saṅkhārā. Nikantikkhaṇe dve hetū akusalā tasmiṃ khaṇe",
  "tika-abh08t0:1592_4": "jātacetanāya sahajātapaccayā honti, tena vuccati akusalamūlapaccayāpi saṅkhārā. Paṭisandhikkhaṇe",
  "tika-abh08t0:1592_5": "tayo hetū abyākatā tasmiṃ khaṇe jātacetanāya sahajātapaccayā honti, tena vuccati",
  "tika-abh08t0:1592_6": "nāmarūpapaccayāpi viññāṇaṃ, viññāṇapaccayāpi nāmarūpa”nti –",
  "tika-abh08t0:1593_0": "Evaṃ javanakkhaṇe tiṇṇaṃ hetūnaṃ paccayā ñāṇasampayuttavipākuppatti vuttā, na pana",
  "tika-abh08t0:1593_1": "“javanakkhaṇe dvinnaṃ hetūnaṃ paccayā”ti, tasmā tihetukakammeneva tihetukapaṭisandhi",
  "tika-abh08t0:1593_2": "hoti, na duhetukenāti āha “duhetukena…pe… na ca hoti tihetukā”ti. Yadi hi duhetukakammena",
  "tika-abh08t0:1593_3": "tihetukapaṭisandhi siyā, yathā “aṭṭhannaṃ hetūnaṃ paccayā upapatti hotī”ti vatvā",
  "tika-abh08t0:1593_4": "tassa vibhaṅgo kato, evaṃ “gatisampattiyā ñāṇasampayutte sattannaṃ hetūnaṃ paccayā",
  "tika-abh08t0:1593_5": "upapatti hoti. Gatisampattiyā ñāṇasampayutte katamesaṃ sattannaṃ hetūnaṃ paccayā",
  "tika-abh08t0:1593_6": "upapatti hoti? Kusalassa kammassa javanakkhaṇe dve hetū kusalā tasmiṃ khaṇe…pe… saṅkhārā,",
  "tika-abh08t0:1593_7": "nikantikkhaṇe dve hetū akusalā tasmiṃ khaṇe…pe… saṅkhārā, paṭisandhikkhaṇe tayo hetū",
  "tika-abh08t0:1593_8": "abyākatā tasmiṃ khaṇe…pe… nāmarūpa”nti sattannaṃ hetūnaṃ paccayā ñāṇasampayuttūpapattiṃ",
  "tika-abh08t0:1593_9": "vatvā tassa vibhaṅgo kātabbo siyā, na ca panevaṃ atthi, tasmā viññāyati “duhetukakammena",
  "tika-abh08t0:1593_10": "tihetukapaṭisandhi na hotī”ti.",
  "tika-abh08t0:1594": "Yadi evaṃ –",
  "tika-abh08t0:1595_0": "“Gatisampattiyā ñāṇavippayutte channaṃ hetūnaṃ paccayā upapatti hoti. Gatisampattiyā",
  "tika-abh08t0:1595_1": "ñāṇavippayutte katamesaṃ…pe… hoti? Kusalassa kammassa javanakkhaṇe dve hetū kusalā",
  "tika-abh08t0:1595_2": "tasmiṃ khaṇe…pe… saṅkhārā. Nikantikkhaṇe dve hetū akusalā tasmiṃ khaṇe…pe… saṅkhārā.",
  "tika-abh08t0:1595_3": "Paṭisandhikkhaṇe dve hetū abyākatā tasmiṃ khaṇe…pe… nāmarūpa”nti –",
  "tika-abh08t0:1596_0": "Evaṃ duhetukakammena duhetukūpapattiṃ uddharitvā “gatisampattiyā ñāṇavippayutte sattannaṃ",
  "tika-abh08t0:1596_1": "hetūnaṃ paccayā upapatti hoti. Gatisampattiyā ñāṇavippayutte katamesaṃ sattannaṃ",
  "tika-abh08t0:1596_2": "hetūnaṃ paccayā upapatti hoti? Kusalassa kammassa javanakkhaṇe tayo hetū kusalā tasmiṃ",
  "tika-abh08t0:1596_3": "khaṇe…pe… saṅkhārā. Nikantikkhaṇe dve hetū akusalā tasmiṃ khaṇe…pe… saṅkhārā. Paṭisandhikkhaṇe",
  "tika-abh08t0:1596_4": "dve hetū abyākatā tasmiṃ khaṇe…pe… nāmarūpa”nti evaṃ tihetukakammena duhetukapaṭisandhiyāpi",
  "tika-abh08t0:1596_5": "anuddhaṭattā sāpi na hotīti ce? No na hoti, duhetukomakakammena ahetukapaṭisandhiyā",
  "tika-abh08t0:1596_6": "viya tihetukomakena duhetukapaṭisandhiyāva dātabbattā, kammasarikkhakavipākadassanatthaṃ",
  "tika-abh08t0:1596_7": "pana mahātherena pāṭho sāvaseso kato.",
  "tika-abh08t0:1597_0": "Yadi evaṃ purimavuttehi idaṃ samānaṃ kammasarikkhakatābhāvatoti duhetukakammena tihetukapaṭisandhi",
  "tika-abh08t0:1597_1": "na uddhaṭā, na pana alabbhanatoti? Taṃ na, akusalakammassa alobhasampayogābhāvato,",
  "tika-abh08t0:1597_2": "alobhaphaluppādane viya ñāṇavippayuttassa ñāṇaphaluppādane asamatthabhāvato. Paññābalasampayogato",
  "tika-abh08t0:1597_3": "hi taṃñāṇaphaluppādane samatthaṃ hoti.",
  "tika-abh08t0:1598_0": "Etthāha – kiṃ panetaṃ kammameva paṭisandhiṃ dentaṃ attanā sadisavedanameva deti,",
  "tika-abh08t0:1598_1": "udāhu visadisavedanampīti? Duhetukomakameva visadisavedanaṃ deti, itaraṃ pana sadisavedanameva.",
  "tika-abh08t0:1598_2": "Tathā hi papañcasūdaniyā majjhimaṭṭhakathāya mahākammavibhaṅgasutte sukhavedanīyādikammavaṇṇanāya –",
  "tika-abh08t0:1599_0": "“Kāmāvacarakusalato somanassasahagatacittasampayuttā catasso cetanā, rūpāvacarakusalato",
  "tika-abh08t0:1599_1": "catukkajjhānacetanāti evaṃ paṭisandhipavattesu sukhavedanāya jananato sukhavedanīyaṃ",
  "tika-abh08t0:1599_2": "kammaṃ nāma. Kāmāvacarañcettha paṭisandhiyaṃyeva ekantena sukhaṃ janeti, pavatte",
  "tika-abh08t0:1599_3": "pana iṭṭhamajjhattārammaṇe adukkhamasukhampi.",
  "tika-abh08t0:1600": "“Akusalacetanā pavatte kāyadvārappavattadukkhassa jananato dukkhavedanīyaṃ kammaṃ nāma.",
  "tika-abh08t0:1601_0": "“Kāmāvacarakusalato pana upekkhāsahagatacittasampayuttā catasso cetanā, rūpāvacarakusalato",
  "tika-abh08t0:1601_1": "catutthajjhānacetanāti evaṃ paṭisandhipavattesu tatiyavedanāya jananato adukkhamasukhavedanīyaṃ",
  "tika-abh08t0:1601_2": "kammaṃ nāma. Ettha ca “kāmāvacaraṃ paṭisandhiyaṃyeva ekantena adukkhamasukhaṃ janeti,",
  "tika-abh08t0:1601_3": "pavatte iṭṭhārammaṇe sukhampī”ti –",
  "tika-abh08t0:1602_0": "Vuttaṃ. Nanu ca “ārammaṇena hoteva, vedanāparivattana”nti vacanato ārammaṇavasena",
  "tika-abh08t0:1602_1": "vedanāniyamo hoti, na ca somanassasahagatakammena paṭisandhiṃ gaṇhantassa iṭṭhārammaṇameva",
  "tika-abh08t0:1602_2": "kammanimittādikamāpāthamāgacchatīti niyamo atthi, upekkhāsahagatakammena vā iṭṭhamajjhattārammaṇanti",
  "tika-abh08t0:1602_3": "na sakkā vattuṃ, tasmā kathaṃ kammavaseneva vedanāniyamoti? Vuccate – iṭṭhādiārammaṇampi",
  "tika-abh08t0:1602_4": "āpāthamāgacchantaṃ kammabaleneva āgacchatīti somanassasahagatakammena paṭisandhiggahaṇakāle",
  "tika-abh08t0:1602_5": "tassa balena iṭṭhārammaṇamāpāthamāgacchati, upekkhāsahagatakammena iṭṭhamajjhattārammaṇanti",
  "tika-abh08t0:1602_6": "na na sakkā vattuṃ, tasmā kammavasena paṭisandhiyā ārammaṇaniyamo, ārammaṇavasena",
  "tika-abh08t0:1602_7": "vedanāniyamoti. Apica “ārammaṇena hoteva, vedanāparivattana”nti idaṃ tadārammaṇaṃ",
  "tika-abh08t0:1602_8": "sandhāya vuttanti na tena paṭisandhiyā kammasarikkhakavedanābhāvo paṭikkhipituṃ sakkā,",
  "tika-abh08t0:1602_9": "duhetukomakaṃ pana somanassasahagatampi attano nihīnatāya duhetukaphaluppādane asamatthattā,",
  "tika-abh08t0:1602_10": "ahetukāya ca attanā sadisavedanāya paṭisandhiyā asambhavato upekkhāsahagatapaṭisandhiyā",
  "tika-abh08t0:1602_11": "anurūpato iṭṭhamajjhattārammaṇamupaṭṭhapetvā tadārammaṇaṃ upekkhāsahagatameva paṭisandhiṃ deti.",
  "tika-abh08t0:1603_0": "Nanu ca “pacchimabhavikamahābodhisattānaṃ mettāpubbabhāgaṃ somanassakammaṃ paṭisandhiṃ",
  "tika-abh08t0:1603_1": "detī”ti aṭṭhakathāsu vuttaṃ, mahāsivatthero ca upekkhāsahagatañāṇasampayuttaasaṅkhārikavipākacittena",
  "tika-abh08t0:1603_2": "paṭisandhiṃ icchati. Vuttañhi tena “somanassasahagatato upekkhāsahagataṃ balavataraṃ,",
  "tika-abh08t0:1603_3": "tena paṭisandhiṃ gaṇhanti, tena gahitapaṭisandhikā hi mahajjhāsayā honti tipiṭakacūḷanāgatthero",
  "tika-abh08t0:1603_4": "viyā”ti, tasmā somanassasahagatakusalato upekkhāsahagatapaṭisandhipi labbhati yathā",
  "tika-abh08t0:1603_5": "ca, evaṃ tathā upekkhāsahagatato somanassasahagatāpīti kathaṃ kammasadisavedanā paṭisandhīti?",
  "tika-abh08t0:1603_6": "Etthāpi ca kammampi upekkhāsahagatamevāti therassa adhippāyo siyāti sakkā vattuṃ.",
  "tika-abh08t0:1603_7": "Apicāyaṃ vādo mahāaṭṭhakathāyaṃ paṭikkhittova. Tathā hi vuttaṃ saṅgahakārehi “aṭṭhakathāyaṃ",
  "tika-abh08t0:1603_8": "pana ayaṃ therassa manoratho, natthi eta”nti paṭikkhipitvā sabbaññubodhisattānaṃ",
  "tika-abh08t0:1603_9": "hitūpacāro balavā hoti, tasmā mettāpubbabhāgakāmāvacarakusalavipākasomanassasahagatatihetukaasaṅkhārikacittena",
  "tika-abh08t0:1603_10": "paṭisandhiṃ gaṇhantīti vuttanti, tasmā paṭikkhittavādaṃ gahetvā na sakkā aṭṭhakathāvacanaṃ",
  "tika-abh08t0:1603_11": "cāletunti sampaṭicchitabbamevetaṃ kammasadisavedanā paṭisandhīti. Asampaṭicchantehi",
  "tika-abh08t0:1603_12": "vā aṭṭhakathāya adhippāyo sādhukaṃ kathetabboti.",
  "tika-abh08t0:1604": "Asaṅkhāranti asaṅkhārikakammaṃ. Asaṅkhāraṃ sasaṅkhārampi phalaṃ detīti sambandho.",
  "tika-abh08t0:1605_0": "Ārammaṇenāti iṭṭhādiārammaṇena. Vedanāparivattananti tassa tassa ārammaṇassa anurūpato",
  "tika-abh08t0:1605_1": "somanassādivedanāya parivattanaṃ, kusalavipākasantīraṇatadārammaṇāni sandhāya cetaṃ",
  "tika-abh08t0:1605_2": "vuttaṃ. Tāni hi iṭṭhārammaṇe somanassasahagatāni, iṭṭhamajjhatte upekkhāsahagatāni.",
  "tika-abh08t0:1605_3": "Akusalavipākaṃ pana santīraṇatadārammaṇaṃ aniṭṭhe, aniṭṭhamajjhatte ca ārammaṇe upekkhāsahagatameva.",
  "tika-abh08t0:1605_4": "Na hi tassa ārammaṇavasena vedanābhedo atthi, heṭṭhā vuttanayena dvīsupi upekkhāsahagatameva.",
  "tika-abh08t0:1605_5": "Dvipañcaviññāṇasampaṭicchanesu ca ṭhapetvā kāyaviññāṇadvayaṃ sesāni iṭṭhādīsu sabbattha",
  "tika-abh08t0:1605_6": "heṭṭhā vuttakāraṇavaseneva upekkhāsahagatāni, tathā kāyaviññāṇaṃ iṭṭhādīsu sukhasahagataṃ,",
  "tika-abh08t0:1605_7": "aniṭṭhādīsu dukkhasahagatanti. Javanena niyamitaṃ aṭṭhakathāyanti adhippāyo. Hetuniyamanameva",
  "tika-abh08t0:1605_8": "cettha javanavasena hoti vedanābhedassa ārammaṇeneva, saṅkhārabhedassa ca paccayavaseneva",
  "tika-abh08t0:1605_9": "niyamitattā. Ettha ca akusalavipākānaṃ vibhāgābhāvato kusalavipākatadārammaṇānameva",
  "tika-abh08t0:1605_10": "ārammaṇajavanapaccayavasena niyamanaṃ hoti. Taṃ pana sarūpato evaṃ veditabbaṃ – tihetukukkaṭṭhakammena",
  "tika-abh08t0:1605_11": "hi tadārammaṇaṃ pavattamānaṃ kammavasena niyamābhāvato sabbesupi kusalavipākatadārammaṇesu",
  "tika-abh08t0:1605_12": "sampattesu ārammaṇajavanapaccayavasena, ārammaṇajavanavaseneva vā niyataṃ ekameva",
  "tika-abh08t0:1605_13": "uppajjati. Kathaṃ? Tadārammaṇesu hi ārammaṇavasena vedanāniyamo hoti, javanavasena",
  "tika-abh08t0:1605_14": "hetuniyamo, paccayavasena saṅkhāraniyamo. Ahetukesu pana saṅkhārabhedābhāvato paccayavasena",
  "tika-abh08t0:1605_15": "niyamanaṃ natthi. Tattha ārammaṇena vedanāniyamanaṃ heṭṭhā vuttanayena veditabbaṃ.",
  "tika-abh08t0:1605_16": "Javanavasena hetuniyamane pana kammasarikkhakahetuvasena tihetukāni duhetukāni ahetukānīti",
  "tika-abh08t0:1605_17": "tīṇi javanāni veditabbāni. Tattha kammasarikkhakahetuvasena tihetukajavanāni nāma",
  "tika-abh08t0:1605_18": "kāmāvacarakusalakiriyāsu ñāṇasampayuttajavanāni, duhetukajavanāni nāma ñāṇavippayuttajavanāni,",
  "tika-abh08t0:1605_19": "ahetukāni nāma akusalajavanāni ceva kiriyāhetukajavanañca. Akusalajavanānipi hi kusalakammasarikkhakahetuvasena",
  "tika-abh08t0:1605_20": "ahetukāni kusalahetūnaṃ tesu abhāvato.",
  "tika-abh08t0:1606_0": "Tattha kammassa javanasadisatadārammaṇābhinipphādanasāmatthiye sati tihetukajavane",
  "tika-abh08t0:1606_1": "javite tihetukatadārammaṇaṃ hoti, duhetukajavane javite duhetukatadārammaṇaṃ, ahetukajavane",
  "tika-abh08t0:1606_2": "javite ahetukatadārammaṇaṃ hotīti. Evaṃ javanavasena hetuniyamanaṃ daṭṭhabbaṃ. Kathaṃ",
  "tika-abh08t0:1606_3": "paccayavasena saṅkhāraniyamoti? Kālasampadādīnaṃ, utusampadādīnañca paccayānaṃ balavabhāve",
  "tika-abh08t0:1606_4": "sati asaṅkhārikatadārammaṇaṃ hoti, dubbalabhāve sasaṅkhārikaṃ. Ahetukatadārammaṇassa",
  "tika-abh08t0:1606_5": "pana paccayavasena niyamo natthi, tasmā yadi iṭṭhārammaṇaṃ hoti, tadā upekkhāsahagataṃ",
  "tika-abh08t0:1606_6": "tadārammaṇaṃ paṭibāhitvā somanassasahagatatadārammaṇameva hoti. Somanassasahagatatadārammaṇesupi",
  "tika-abh08t0:1606_7": "aniyamena ārammaṇavasena sabbesu sampattesu javanassa tihetukabhāve duhetukāhetuke",
  "tika-abh08t0:1606_8": "paṭibāhitvā tihetukameva tadārammaṇaṃ hoti. Tihetukatadārammaṇesupi aniyamena javanavasena",
  "tika-abh08t0:1606_9": "sabbesu sampattesu paccayassa balavabhāve sati sasaṅkhārikatadārammaṇaṃ paṭibāhitvā",
  "tika-abh08t0:1606_10": "asaṅkhārikameva tadārammaṇaṃ hoti. Eteneva nayena sesaṃ tadārammaṇampi taṃtaṃjavanānurūpato",
  "tika-abh08t0:1606_11": "niyamanaṃ daṭṭhabbaṃ.",
  "tika-abh08t0:1607_0": "Ahetukatadārammaṇaṃ pana paccayaṃ anapekkhitvā ārammaṇavasena ceva javanavasena ca",
  "tika-abh08t0:1607_1": "niyamanaṃ hoti. Idamettha yebhuyyappavattivasena niyamanaṃ. Kadāci pana ārammaṇavasena,",
  "tika-abh08t0:1607_2": "paccayavasena, paricitavasena ca tadārammaṇaniyamo hoti. Tattha ārammaṇavasena ceva",
  "tika-abh08t0:1607_3": "paccayavasena ca niyamanaṃ heṭṭhā vuttanayameva. Paricitavasena pana niyamane yebhuyyena",
  "tika-abh08t0:1607_4": "tihetukakusalappavattiyā tesu paricitassa kadāci duhetuke, ahetuke vā javane javite",
  "tika-abh08t0:1607_5": "paricayavasena tihetukatadārammaṇameva hoti. Yebhuyyena ca duhetukajavanappavattiyā",
  "tika-abh08t0:1607_6": "tattha paricitassa kadāci tihetuke, ahetuke vā javane javite paricayavasena duhetukatadārammaṇameva",
  "tika-abh08t0:1607_7": "hoti. Tatheva akusalesu paricitassa kadāci tihetukaduhetukesupi javanesu javitesu",
  "tika-abh08t0:1607_8": "paricayavasena ahetukatadārammaṇameva hotīti. Evañca katvā paṭṭhāne –",
  "tika-abh08t0:1608_0": "“Kusalākusale niruddhe sahetuko vipāko tadārammaṇatā uppajjati, sahetuke khandhe",
  "tika-abh08t0:1608_1": "aniccato dukkhato anattato vipassati, kusalākusale niruddhe ahetuko vipāko tadārammaṇatā uppajjatī”ti –",
  "tika-abh08t0:1609_0": "Avisesena akusalajavanānantarampi sahetukatadārammaṇaṃ, tihetukajavanānantarañca",
  "tika-abh08t0:1609_1": "ahetukatadārammaṇaṃ vuttaṃ. Tihetukomakena, pana duhetukukkaṭṭhena ca kammena tadārammaṇappavattiyaṃ",
  "tika-abh08t0:1609_2": "kammassa tihetukavipākadāne asamatthatāya tihetukajavanepi javite duhetukatadārammaṇameva",
  "tika-abh08t0:1609_3": "hoti. Sesaṃ vuttanayameva. Duhetukomakena pana kammena tadārammaṇappavattiyaṃ kammassa",
  "tika-abh08t0:1609_4": "sahetukatadārammaṇanibbattane asamatthatāya sahetukajavanepi javite ahetukatadārammaṇameva",
  "tika-abh08t0:1609_5": "hoti. Sesaṃ vuttanayameva.",
  "tika-abh08t0:1610_0": "387-91. Tulyena pākacittenāti somanassasahagatañāṇasampayuttaasaṅkhārikena mahāvipākacittena.",
  "tika-abh08t0:1610_1": "Balavārammaṇeti atimahantārammaṇe. Catubbidhañhi ārammaṇaṃ atimahantaṃ mahantaṃ parittaṃ",
  "tika-abh08t0:1610_2": "atiparittanti. Vuttañca –",
  "tika-abh08t0:1611": "“Tathā hi visayaṃ āhu, catudhā ettha paṇḍitā;",
  "tika-abh08t0:1612": "Mahantātimahantato, parittātiparittato”ti.",
  "tika-abh08t0:1613_0": "Atimahantādibhāvo cassa āpāthagatakāle uppajjanakacittakkhaṇavasena veditabbo. Tathā",
  "tika-abh08t0:1613_1": "hi āpāthagatakkhaṇato paṭṭhāya yāva soḷasacittakkhaṇā, tāva vijjamānāyukaārammaṇaṃ",
  "tika-abh08t0:1613_2": "atimahantaṃ nāma. Pannarasacuddasacittakkhaṇāyukaṃ mahantaṃ nāma. Terasacittakkhaṇato",
  "tika-abh08t0:1613_3": "paṭṭhāya aṭṭhacittakkhaṇāyukaṃ parittaṃ nāma. Tato paraṃ atiparittaṃ nāma. Tattha",
  "tika-abh08t0:1613_4": "atimahantārammaṇe tadārammaṇapariyosānāni vīthicittāni uppajjanti. Mahante javanapariyosānāni,",
  "tika-abh08t0:1613_5": "natthi tadārammaṇuppādo. Paritte javanampi na uppajjati, santīraṇānantaraṃ voṭṭhabbanameva",
  "tika-abh08t0:1613_6": "dvattikkhattuṃ pavattati. Atiparitte bhavaṅgacalanamattameva. Kathaṃ? Atimahante",
  "tika-abh08t0:1613_7": "hi ārammaṇe pañcadvāresu yathānurūpaṃ aññatarasmiṃ dvāre āpāthagate pasādaghaṭṭanānubhāvena",
  "tika-abh08t0:1613_8": "hadayavatthusannissitā bhavaṅgasantati vocchijjati, vocchijjamānā ca sahasā na occhijjati.",
  "tika-abh08t0:1613_9": "Yathā pana vegena dhāvanto puriso antarā ṭhātukāmopi ekadvepadavāre atikkamitvāva",
  "tika-abh08t0:1613_10": "ṭhātuṃ sakkoti, na pana ṭhātukāmatāya saddhiṃyeva, evameva dīpasikhā viya, gaṅgāsoto",
  "tika-abh08t0:1613_11": "viya, vegena javamānā bhavaṅgasantati antarā occhijjamānāpi pasādaghaṭṭanato paraṃ",
  "tika-abh08t0:1613_12": "dvattikkhattuṃ uppajjitvāva occhijjati. Tattha paṭhamacittaṃ bhavaṅgasantatiyā calanākārena",
  "tika-abh08t0:1613_13": "uppajjanato bhavaṅgacalanaṃ nāma, dutiyaṃ upacchijjanavasena uppajjanato bhavaṅgupacchedo",
  "tika-abh08t0:1613_14": "nāma. Calanañcettha visadisacittassa upanissayabhāvagamanaṃ. Vuttañca –",
  "tika-abh08t0:1614": "“Ārammaṇantarāpāthe, dvikkhattuṃ calite mano;",
  "tika-abh08t0:1615": "Cittantarassa hetuttaṃ, yānaṃ calanamīrita”nti.",
  "tika-abh08t0:1616_0": "Yadi evaṃ dutiyassapi taṃ atthīti tampi bhavaṅgacalanamicceva vattabbanti? Saccaṃ,",
  "tika-abh08t0:1616_1": "bhavaṅgassa pana upacchijjanavasena pavattivisesaṃ gahetvā purimassa nāmato visadisanāmaṃ",
  "tika-abh08t0:1616_2": "kātuṃ “bhavaṅgupacchedo”ti vuccatīti. Nanu ca rūpādīhi pasāde ghaṭṭite pasādanissitasseva",
  "tika-abh08t0:1616_3": "calanaṃ yuttaṃ, kathaṃ pana hadayavatthusannissitāya bhavaṅgasantatiyā calananti?",
  "tika-abh08t0:1616_4": "Santativasena ekābaddhattā. Yathā hi bheriyā ekasmiṃ tale ṭhitasakkharāya makkhikāya",
  "tika-abh08t0:1616_5": "nipannāya aparasmiṃ tale daṇḍādinā pahaṭe anukkamena bhericammavarattādīnaṃ calanena",
  "tika-abh08t0:1616_6": "sakkharāya calitāya makkhikāya palāyanaṃ hoti, evameva rūpādimhi pasāde ghaṭṭite",
  "tika-abh08t0:1616_7": "tannissayesu mahābhūtesu calitesu anukkamena taṃsambandhānaṃ sesarūpānampi calanena",
  "tika-abh08t0:1616_8": "hadayavatthumhi calite tannissitassa bhavaṅgassa calanākārena pavatti hoti. Vuttañca –",
  "tika-abh08t0:1617": "“Ghaṭṭite aññavatthumhi, aññanissitakampanaṃ;",
  "tika-abh08t0:1618": "Ekābaddhena hotīti, sakkharopamayā vade”ti. ;",
  "tika-abh08t0:1619_0": "Evaṃ bhavaṅgacalanabhavaṅgupacchedesu uppajjitvā niruddhesu “kiṃ nāmeta”nti vadantī",
  "tika-abh08t0:1619_1": "viya vīthicittāni ārammaṇābhimukhaṃ paṭipādentī kiriyāmanodhātu uppajjati, tassānantaraṃ",
  "tika-abh08t0:1619_2": "yathārahaṃ dassanādikiccaṃ sādhayamānā pañcaviññāṇadhātūsu aññatarā uppajjati, tadanantaraṃ",
  "tika-abh08t0:1619_3": "tāya gahitamevārammaṇaṃ sampaṭicchamānā vipākāhetukamanodhātu uppajjati, tadanantaraṃ",
  "tika-abh08t0:1619_4": "tadevārammaṇaṃ santīrayamānā vipākāhetukamanoviññāṇadhātu uppajjati, tadanantaraṃ",
  "tika-abh08t0:1619_5": "tamevārammaṇaṃ vavatthāpayamānā kiriyāhetukamanoviññāṇadhātu uppajjati, tadanantaraṃ",
  "tika-abh08t0:1619_6": "kāmāvacarakusalākusalakiriyajavanesu yaṃ kiñci laddhapaccayaṃ tadevārammaṇaṃ ārabbha",
  "tika-abh08t0:1619_7": "javanaṃ hutvā yebhuyyena sattakkhattuṃ javati, tadanantaraṃ ekādasatadārammaṇacittesu",
  "tika-abh08t0:1619_8": "aññataraṃ kammaṃ ārammaṇaṃ javanaṃ paccayo paricitatāti imesaṃ anurūpavasena dvikkhattuṃ",
  "tika-abh08t0:1619_9": "uppajjati, tadanantaraṃ bhavaṅgapāto hoti.",
  "tika-abh08t0:1620_0": "Idha ṭhatvā imissā cittaparamparāya sukhaggahaṇatthaṃ ambopamā veditabbā. Kathaṃ?",
  "tika-abh08t0:1620_1": "Eko kira puriso phalitambarukkhassa heṭṭhā sasīsaṃ pārupitvā nipanno niddāyati, athekaṃ",
  "tika-abh08t0:1620_2": "ambapakkaṃ vaṇṭato muccitvā tassa kaṇṇasakkhaliṃ puñchamānaṃ viya “ṭha”nti bhūmiyaṃ",
  "tika-abh08t0:1620_3": "patati, so tassa saddena pabujjhitvā sīsato vatthaṃ apanetvā cakkhuṃ ummīletvā olokesi,",
  "tika-abh08t0:1620_4": "tato hatthaṃ pasāretvā phalaṃ gahetvā madditvā upasiṅghitvā pakkabhāvaṃ ñatvā paribhuñjitvā",
  "tika-abh08t0:1620_5": "mukhagataṃ saha semhena assādetvā puna tatheva niddāyati. Tattha tassa purisassa",
  "tika-abh08t0:1620_6": "ambarukkhamūle niddāyanakālo viya bhavaṅgasamaṅgikālo, ambapakkassa patitakālo viya",
  "tika-abh08t0:1620_7": "ārammaṇassa pasādaghaṭṭanakālo, patanasaddena pabuddhakālo viya manodhātuyā bhavaṅgassa",
  "tika-abh08t0:1620_8": "āvaṭṭitakālo, ummīletvā olokitakālo viya cakkhuviññāṇassa dassanakiccaṃ sādhanakālo,",
  "tika-abh08t0:1620_9": "hatthaṃ pasāretvā gahitakālo viya vipākamanodhātuyā ārammaṇasampaṭicchanakālo, gahetvā",
  "tika-abh08t0:1620_10": "madditakālo viya vipākamanoviññāṇadhātuyā ārammaṇassa santīritakālo, upasiṅghitakālo",
  "tika-abh08t0:1620_11": "viya kiriyāmanoviññāṇadhātuyā vavatthāpitakālo, paribhuttakālo viya javanassa ārammaṇarasaanubhavitakālo,",
  "tika-abh08t0:1620_12": "mukhagataṃ saha semhena assāditakālo viya tadārammaṇassa javanena anubhūtārammaṇaanubhavanakālo,",
  "tika-abh08t0:1620_13": "puna niddāyanaṃ viya puna bhavaṅgakāloti evamettha upamāsaṃsandanaṃ veditabbaṃ.",
  "tika-abh08t0:1621_0": "Ayaṃ pana upamā kiṃ dīpeti? Ārammaṇassa pasādaghaṭṭanameva kiccaṃ, kiriyāmanodhātuyā",
  "tika-abh08t0:1621_1": "bhavaṅgāvaṭṭanameva kiccaṃ, pañcaviññāṇadhātūnaṃ dassanādikameva kiccaṃ, vipākamanoviññāṇadhātuyā",
  "tika-abh08t0:1621_2": "sampaṭicchanameva kiccaṃ, vipākamanoviññāṇadhātuyā santīraṇameva kiccaṃ, kiriyāmanoviññāṇadhātuyā",
  "tika-abh08t0:1621_3": "vavatthāpanameva kiccaṃ, javanasseva pana ārammaṇarasānubhavanaṃ tadārammaṇassa etena",
  "tika-abh08t0:1621_4": "anubhūtasseva anubhavananti evaṃ kiccavasena dhammānaṃ aññamaññāsaṃkiṇṇataṃ dīpeti,",
  "tika-abh08t0:1621_5": "evaṃ pavattamānaṃ pana cittaṃ “tvaṃ āvajjanaṃ nāma hohi, tvaṃ dassanādīsu aññataraṃ,",
  "tika-abh08t0:1621_6": "tvaṃ sampaṭicchanaṃ nāmā”tiādinā niyuñjake kārake asatipi cittaniyāmavaseneva pavattatīti",
  "tika-abh08t0:1621_7": "veditabbaṃ. Taṃ pana cittaniyāmaṃ saddhiṃ utuniyāmādīhi paricchedāvasāne vakkhati.",
  "tika-abh08t0:1621_8": "Ayaṃ tāva atimahantārammaṇe cittappavattivibhāvanā.",
  "tika-abh08t0:1622_0": "Mahantārammaṇe pana tadārammaṇuppādassa abhāvato tasmiṃ āpāthagate vuttanayena javanapariyosānesu",
  "tika-abh08t0:1622_1": "vīthicittesu uppannesu bhavaṅgapātova hoti, ārammaṇassa pana parikkhīṇāyukattā ekacittakkhaṇikappamāṇepi",
  "tika-abh08t0:1622_2": "vā āyumhi sati samāsannamaraṇo viya puriso dubbalabhāvato tadārammaṇaṃ nuppajjati.",
  "tika-abh08t0:1622_3": "Apica tadārammaṇamuppajjantaṃ niyamato dvikkhattumeva uppajjati, na ekavāraṃ. Ekacittakkhaṇāvasiṭṭhe",
  "tika-abh08t0:1622_4": "ca ārammaṇe ekasmiṃ tadārammaṇe uppannesu dutiyassa uppajjanakāle tassa niruddhattā",
  "tika-abh08t0:1622_5": "nuppajjati. Na hi dvīsu tadārammaṇesu ekaṃ paccuppannārammaṇaṃ, ekaṃ atītārammaṇaṃ",
  "tika-abh08t0:1622_6": "hoti, tasmā dutiyassa anuppattiyā paṭhamampi nuppajjatīti. Majjhimaṭṭhakathāyaṃ pana",
  "tika-abh08t0:1622_7": "sakimpi tadārammaṇassa pavatti vuttā. Paramatthavinicchayepi ca tameva vādaṃ sampaṭicchitvā",
  "tika-abh08t0:1622_8": "“sakiṃ dve vā tadālamba”nti vuttaṃ. Abhidhammaṭṭhakathāyaṃ pana “cittappavattigaṇanāyaṃ",
  "tika-abh08t0:1622_9": "sabbavāresu dve eva cittavārāni āgatānī”ti vatvā taṃ na sampaṭicchitaṃ, tasmā mahantārammaṇe",
  "tika-abh08t0:1622_10": "javanāvasāne bhavaṅgapātova hoti, natthi tadārammaṇuppādo, ayañca tadārammaṇehi tucchatāya",
  "tika-abh08t0:1622_11": "“moghavāro”ti vuccati.",
  "tika-abh08t0:1623_0": "Parittārammaṇe javanuppādassapi abhāvato santīraṇāvasānesu vīthicittesu uppannesu",
  "tika-abh08t0:1623_1": "tadanantaraṃ voṭṭhabbanameva āsevanaṃ labhitvā javanaṭṭhāne ṭhatvā dvikkhattuṃ pavattati,",
  "tika-abh08t0:1623_2": "tato bhavaṅgapāto hoti. Voṭṭhabbanaṃ pana appatvā antarā cakkhuviññāṇādikaṃ patvā",
  "tika-abh08t0:1623_3": "nivattissatīti netaṃ ṭhānaṃ vijjati. Javanaṃ pana ārammaṇassa appāyukabhāvena paridubbalattā",
  "tika-abh08t0:1623_4": "nuppajjati. Tañhi uppajjamānaṃ sattacittakkhaṇāyukeyeva uppajjati, katipayacittakkhaṇāyuke",
  "tika-abh08t0:1623_5": "pana paṭhamajavanameva nuppajjati. Tadanuppattiyañhi itarānipi nuppajjanti, tasmā",
  "tika-abh08t0:1623_6": "parittārammaṇe natthi javanuppādoti ayaṃ dutiyo moghavāro aṭṭhakathāya vutto. Ṭīkākāro",
  "tika-abh08t0:1623_7": "pana tathā asampaṭicchitvā aññathā dutiyamoghavāraṃ pakappeti. Vuttañhi tena tīsu",
  "tika-abh08t0:1623_8": "moghavāresu dutiyamoghavāro upaparikkhitvā gahetabbo.",
  "tika-abh08t0:1624_0": "Yadi hi anulome vedanāttike paṭiccavārādīsu “āsevanapaccayā na magge dve, namaggapaccayā",
  "tika-abh08t0:1624_1": "āsevane dve”ti ca vuttaṃ siyā, sopi moghavāro labbheyya. Yadi ca voṭṭhabbanampi āsevanapaccayo",
  "tika-abh08t0:1624_2": "siyā, kusalākusalānampi siyā. Na hi āsevanapaccayaṃ laddhuṃ yuttassa āsevanapaccayabhāvī",
  "tika-abh08t0:1624_3": "dhammo āsevanapaccayo hotīti avutto atthi. Voṭṭhabbanassa pana kusalākusalānaṃ āsevanapaccayabhāvo",
  "tika-abh08t0:1624_4": "na vutto. “Kusalaṃ dhammaṃ paṭicca kusalo dhammo uppajjati nāsevanapaccayā. Akusalaṃ",
  "tika-abh08t0:1624_5": "dhammaṃ paṭicca akusalo dhammo uppajjati nāsevanapaccayā”ti vacanato paṭikkhittova.",
  "tika-abh08t0:1624_6": "Athāpi siyā “asamānavedanānaṃ vasenevaṃ vutta”nti, evampi yathā “āvajjanā kusalānaṃ",
  "tika-abh08t0:1624_7": "khandhānaṃ, akusalānaṃ khandhānaṃ anantarapaccayena paccayo”ti vuttaṃ, evaṃ “āsevanapaccayena",
  "tika-abh08t0:1624_8": "paccayo”tipi vattabbaṃ siyā. Jātibhedā na vuttanti ce, “bhūmibhinnassa kāmāvacarassa",
  "tika-abh08t0:1624_9": "rūpāvacarādīnaṃ āsevanapaccayabhāvo viya jātibhinnassapi bhaveyyā”ti vattabbo eva",
  "tika-abh08t0:1624_10": "siyā, abhinnajātikassa ca vasena yathā “āvajjanā sahetukānaṃ khandhānaṃ anantarapaccayena",
  "tika-abh08t0:1624_11": "paccayo”ti vuttaṃ, evaṃ “āsevanapaccayena paccayo”tipi vattabbaṃ siyā, na tu vuttaṃ,",
  "tika-abh08t0:1624_12": "tasmā vedanāttikepi saṃkhittāya gaṇanāya “āsevanapaccayā namagge ekaṃ, namaggapaccayā",
  "tika-abh08t0:1624_13": "āsevane eka”nti evaṃ gaṇanāya niddhāriyamānāya voṭṭhabbanassa āsevanapaccayattābhāvā",
  "tika-abh08t0:1624_14": "yathāvuttappakāro dutiyo moghavāro vīmaṃsitvā gahetabbo. Voṭṭhabbanaṃ pana vīthivipākasantatiyā",
  "tika-abh08t0:1624_15": "āvaṭṭanato “āvajjanā”icceva vuttaṃ. Tato visadisassa javanassa karaṇato manasikāro",
  "tika-abh08t0:1624_16": "ca. Evañca katvā paṭṭhāne “voṭṭhabbanaṃ kusalānaṃ khandhānaṃ anantarapaccayena paccayo”tiādi",
  "tika-abh08t0:1624_17": "na vuttaṃ, “āvajjanā”icceva vuttaṃ, tasmā voṭṭhabbanato catunnaṃ vā pañcannaṃ vā",
  "tika-abh08t0:1624_18": "javanānaṃ ārammaṇapurejātaṃ bhavituṃ asakkontaṃ rūpādiāvajjanādīnaṃ paccayo bhavituṃ",
  "tika-abh08t0:1624_19": "na sakkoti, ayametassa sabhāvoti javanāpāripūriyā dutiyo moghavāro dassetuṃ yutto siyāti.",
  "tika-abh08t0:1625_0": "Ayañhi ācariyassa adhippāyo – yadi voṭṭhabbanampi āsevanapaccayo siyā, yathā “sukhāya",
  "tika-abh08t0:1625_1": "vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati",
  "tika-abh08t0:1625_2": "āsevanapaccayā namaggapaccayā”ti anulomapaccaniye, paccaniyānulome ca “sukhā…pe…",
  "tika-abh08t0:1625_3": "namaggapaccayā āsevanapaccayā”ti ca vuttaṃ hasituppādacittavasena, evampi voṭṭhabbanavasena",
  "tika-abh08t0:1625_4": "“adukkhamasukhāya vedanāya sampayuttaṃ dhammaṃ paṭiccā”tiādinā pubbe vuttanayena",
  "tika-abh08t0:1625_5": "pāṭho siyā. Tathā ca sati vāradvayavasena gaṇanāya “āsevanapaccayā namagge dve, namaggapaccayā",
  "tika-abh08t0:1625_6": "āsevane dve”ti ca vattabbaṃ siyā, na pana vuttaṃ, “āsevanapaccayā namagge ekaṃ, namaggapaccayā",
  "tika-abh08t0:1625_7": "āsevane eka”nticceva vuttaṃ. Apica yadi hi voṭṭhabbanampi āsevanapaccayo siyā, dutiyamoghavāro",
  "tika-abh08t0:1625_8": "viya purimavāresupi siyā. Tathā ca sati attano viya kusalākusalānampi siyā. Na hi",
  "tika-abh08t0:1625_9": "āsevanapaccayaṃ laddhuṃ yuttassa āsevanapaccayabhāvī dhammo āsevanapaccayo hotīti",
  "tika-abh08t0:1625_10": "avutto atthi “purimā purimā kusalā khandhā”tiādinā anavasesato vuttattā, voṭṭhabbanassa",
  "tika-abh08t0:1625_11": "pana avutto “abyākato dhammo kusalassa dhammassa āsevanapaccayena paccayo”tiādivacanassa",
  "tika-abh08t0:1625_12": "abhāvato. Na kevalaṃ avuttova, atha kho “kusalaṃ dhammaṃ paṭicca kusalo dhammo uppajjati,",
  "tika-abh08t0:1625_13": "akusalaṃ dhammaṃ paṭicca akusalo dhammo uppajjatī”ti phassādikusalākusaladhamme paṭicca",
  "tika-abh08t0:1625_14": "sahajātādipaccayavasena kusalākusalassa uppattiṃ vatvā paṭhamajavanassa voṭṭhabbanato",
  "tika-abh08t0:1625_15": "āsevanapaccayālābhaṃ sandhāya “nāsevanapaccayā”ti paṭikkhittova.",
  "tika-abh08t0:1626_0": "Athāpettha samodhānaṃ siyā, samānavedanānaṃ eva āsevanapaccayabhāvassa dassanato",
  "tika-abh08t0:1626_1": "voṭṭhabbanena asamānavedanānaṃ kusalākusalānaṃ vasenāyaṃ paṭikkhepo katoti. Evampi",
  "tika-abh08t0:1626_2": "sati yathā “āvajjanā kusalānaṃ khandhānaṃ akusalānaṃ khandhānaṃ anantarapaccayena",
  "tika-abh08t0:1626_3": "paccayo”ti vuttaṃ, evaṃ samānavedanāvasena “āsevanapaccayena paccayo”tipi vattabbaṃ",
  "tika-abh08t0:1626_4": "siyā. Atha voṭṭhabbanassa kusalākusalehi bhinnajātikattā tassa tesaṃ āsevanapaccayabhāvo",
  "tika-abh08t0:1626_5": "na vuttoti ce. Yathā bhūmivasena bhinnassa gotrabhuvodānavasena ṭhitassa kāmāvacarassa",
  "tika-abh08t0:1626_6": "rūpāvacarādīnaṃ āsevanabhāvo dissati, evaṃ jātivasena bhinnassa voṭṭhabbanassa āsevanapaccayabhāve",
  "tika-abh08t0:1626_7": "na koci vibandho, apica abhinnavedanassa, abhinnajātikassa ca upekkhāsahagatamahākiriyacittassa",
  "tika-abh08t0:1626_8": "vasena yathā “āvajjanā sahetukānaṃ khandhānaṃ anantarapaccayena paccayo”ti vuttaṃ,",
  "tika-abh08t0:1626_9": "evaṃ “āsevanapaccayena paccayo”tipi vattabbaṃ siyā, na tu vuttaṃ, tasmā vedanāttikepi",
  "tika-abh08t0:1626_10": "voṭṭhabbanassa āsevanapaccayattassa abhāvā voṭṭhabbanassa āsevanabhāvadassanavasena",
  "tika-abh08t0:1626_11": "vutto dutiyo moghavāro vīmaṃsitvā gahetabbo. Voṭṭhabbanāvajjanānaṃ pana anatthantarabhāvato",
  "tika-abh08t0:1626_12": "āvajjanāya ca kusalākusalānaṃ anantarapaccayabhāvassa vuttattā sati uppattiyaṃ voṭṭhabbanaṃ",
  "tika-abh08t0:1626_13": "kāmāvacarakusalākusalakiriyājavanānaṃ ekantato anantarapaccayabhāveneva vatteyya,",
  "tika-abh08t0:1626_14": "na pana aññathāti muñchāmaraṇāsannavelādīsu javanāpāripūriyā mandībhūtavegatāya ayaṃ dassetabboti.",
  "tika-abh08t0:1627_0": "Ācariyadhammapālattherena panettha idaṃ vuttaṃ – “yaṃ javanabhāvappattaṃ, taṃ chinnamūlarukkhapupphaṃ",
  "tika-abh08t0:1627_1": "viyā”ti vakkhamānattā anupacchinnabhavamūlānaṃ pavattassa voṭṭhabbanassa kiriyabhāvo",
  "tika-abh08t0:1627_2": "na siyā, vutto ca “yasmiṃ samaye manoviññāṇadhātu uppannā kiriyā nevakusalā, nākusalā,",
  "tika-abh08t0:1627_3": "na ca kammavipākā upekkhāsahagatā”ti, tasmā aṭṭhakathāyaṃ “javanaṭṭhāne ṭhatvā”ti",
  "tika-abh08t0:1627_4": "vacanaṃ javanassa uppajjanaṭṭhāne dvikkhattuṃ pavattitvā na javanabhāvenāti adhippāyena",
  "tika-abh08t0:1627_5": "vuttaṃ, “āsevanaṃ labhitvā”ti ca “āsevanaṃ viya āsevana”nti vutte na koci virodhoti.",
  "tika-abh08t0:1627_6": "Vipphārikassa pana sato dvikkhattuṃ pavattiyevettha āsevanasadisatā. Vipphārikatāya",
  "tika-abh08t0:1627_7": "hi viññattisamuṭṭhāpakattañcassa vuccati. Vipphārikampi javanaṃ viya anekakkhattuṃ",
  "tika-abh08t0:1627_8": "appavattiyā dubbalattā na nippariyāyato āsevanapaccayabhāvena pavatteyyāti na imassa",
  "tika-abh08t0:1627_9": "pāṭhe āsevanattaṃ vuttaṃ. Aṭṭhakathāyaṃ pana pariyāyato vuttaṃ, yathā phalacittesu",
  "tika-abh08t0:1627_10": "maggaṅgaṃ maggapariyāpannanti. Yadipi “javanāpāripūriyā…pe… yutto”ti vuttaṃ, “āvajjanādīnaṃ",
  "tika-abh08t0:1627_11": "paccayo bhavituṃ na sakkotī”ti pana vuttattā cittappavattivasena paṭhamamoghavārato",
  "tika-abh08t0:1627_12": "etassa na koci visesoti.",
  "tika-abh08t0:1628_0": "Cakkhussāpāthamāgateti cakkhudvārassa yogyadesāvaṭṭhānavasena āpāthamāgate. Tāyāti",
  "tika-abh08t0:1628_1": "manodhātuyā bhavaṅgāvaṭṭane pākaṭatāya kiriyāmanodhātuṃ paccāmasati. Āvaṭṭiteti santativasena",
  "tika-abh08t0:1628_2": "pavattituṃ adatvā nivattite, pariṇāmite vā. Jātesu jāyateti sambandho. Gateti niruddhe.",
  "tika-abh08t0:1628_3": "Tadevāti javanānubhūtameva iṭṭhārammaṇaṃ. Tenevāti javanaṃ hutvā niruddhena tena",
  "tika-abh08t0:1628_4": "kāmāvacarakusalacittena. Tadārammaṇasaññitanti javanaggahiteyeva ārammaṇe pavattanato",
  "tika-abh08t0:1628_5": "“brahmassaro”tiādīsu viya tassa ārammaṇaṃ ārammaṇamassāti majjhapadalopavasena tadārammaṇanti",
  "tika-abh08t0:1628_6": "saññitaṃ. Tulyatoti ārammaṇato visadisabhāvepi somanassasahagatādinā sadisattā. Mūlasadisaṃ",
  "tika-abh08t0:1628_7": "bhavaṅgaṃ mūlabhavaṅgaṃ. Tadārammaṇampi bhavaṅgasabhāvattā “bhavaṅga”nti vuccati",
  "tika-abh08t0:1628_8": "yathā “sahetukaṃ bhavaṅgaṃ ahetukassa bhavaṅgassa anantarapaccayena paccayo”ti. Ettha",
  "tika-abh08t0:1628_9": "hi paṭisandhicitte eva pavattiyaṃ “bhavaṅga”nti vuccamāne na tassa hetuvasena bhedoti",
  "tika-abh08t0:1628_10": "“sahetukaṃ bhavaṅgaṃ ahetukassa bhavaṅgassa anantarapaccayena paccayo”ti na sakkā",
  "tika-abh08t0:1628_11": "vattuṃ. Nāpi cetaṃ “sahetukaṃ cutiṃ ahetukapaṭisandhiñca sandhāya vutta”nti sakkā",
  "tika-abh08t0:1628_12": "viññātuṃ. Bhavassa aṅgabhāvābhāvato cuticittassa bhavaṅgavohārālābhatoti “sahetukaṃ",
  "tika-abh08t0:1628_13": "bhavaṅga”nti tadārammaṇaṃ vuttanti viññāyati. “Tadārammaṇasaññita”nti vatvā “mūlabhavaṅganti",
  "tika-abh08t0:1628_14": "vuccatī”ti vuttattā nāmadvayampi imassa labbhatīti dīpitaṃ hoti.",
  "tika-abh08t0:1629": "392. Tañcāti tadārammaṇañca. Etthāti imesu vīthicittesu. Gaṇanūpagacittānīti vipākagaṇanūpagacittāni.",
  "tika-abh08t0:1630": "394. Asamānattāti asaṅkhārikabhāvena asamānattā.",
  "tika-abh08t0:1631_0": "396. Purimāni pañca vipākacittāni iminā saddhiṃ cha hontīti sambandho. Ettha ca yebhuyyato",
  "tika-abh08t0:1631_1": "iṭṭhārammaṇe somanassappavattivasena somanassasahagatajavanānantarameva somanassatadārammaṇaṃ",
  "tika-abh08t0:1631_2": "vuttaṃ. Javanassa pana pakappetvā ārammaṇaggahaṇasabbhāvato, vipākassa ca tadabhāvato",
  "tika-abh08t0:1631_3": "iṭṭhārammaṇe upekkhāsahagatajavanesupi javitesu somanassasahagatameva tadārammaṇaṃ hoti.",
  "tika-abh08t0:1632_0": "399-403. Tasmiṃ dvāreti tasmiṃyeva cakkhudvāre. Vedanā parivattatīti kammassa somanassasahagatabhāvepi",
  "tika-abh08t0:1632_1": "ārammaṇassa iṭṭhamajjhattatāya somanassavedanā parivattitvā upekkhāvedanā hoti. Atha",
  "tika-abh08t0:1632_2": "vā heṭṭhā vipākavedanāya somanassabhāvepi iṭṭhārammaṇassa majjhattabhāvena taṃvasena",
  "tika-abh08t0:1632_3": "vedanā parivattatīti attho.",
  "tika-abh08t0:1633_0": "Javanesu javitesūti sambandho. “Javitesu catūsvapī”ti vā pāṭho. Jāyareti tadārammaṇavasena",
  "tika-abh08t0:1633_1": "jāyanti. Vedanāyāti vedanāya karaṇabhūtāya. Asamānattāti paṭisandhiyā saha asamānattā.",
  "tika-abh08t0:1633_2": "Purimehīti heṭṭhā vuttatadārammaṇacatukkato. Atha vā “purimehi asamānattā” icceva",
  "tika-abh08t0:1633_3": "yojanā. Purimehi saha asamānabhāve vutte tesaṃ sandhiyā saha asamānabhāvopi vuttova",
  "tika-abh08t0:1633_4": "hotīti cattāri nāmato piṭṭhibhavaṅgāni ca hontīti yojanā. Ca-saddena āgantukabhavaṅgāni,",
  "tika-abh08t0:1633_5": "tadārammaṇāni ca hontīti dasseti. Etthāpi ca yebhuyyena iṭṭhamajjhattārammaṇe upekkhāsahagatajavanassa",
  "tika-abh08t0:1633_6": "uppajjanato upekkhāsahagatajavanānantarameva upekkhāsahagatatadārammaṇaṃ vuttaṃ,",
  "tika-abh08t0:1633_7": "heṭṭhā vuttanayena pana upekkhāsahagatatadārammaṇaṃ hoti. Ñāṇasampayuttādīsu javitesu",
  "tika-abh08t0:1633_8": "ñāṇavippayuttatadārammaṇānaṃ sambhavo heṭṭhā vuttanayena veditabbo. Kiñcāpi asaṅkhārasasaṅkhāravidhānaṃ",
  "tika-abh08t0:1633_9": "javanavasena vuttaṃ, tathāpi utubhojanādipaccayānaṃ dubbalabhāve javanasseva asaṅkhārikattābhāvato",
  "tika-abh08t0:1633_10": "asaṅkhārajavanāvasāne asaṅkhārameva tadārammaṇaṃ hoti, na sasaṅkhāranti niyamo. Paccayassa",
  "tika-abh08t0:1633_11": "pana balavabhāve satipi paresaṃ ussāhabalena sasaṅkhārassa javanassa sambhavato sasaṅkhārajavanāvasāne",
  "tika-abh08t0:1633_12": "sasaṅkhārameva tadārammaṇaṃ hoti, sasaṅkhārikattābhāvato asaṅkhārajavanāvasāne asaṅkhāramevāti",
  "tika-abh08t0:1633_13": "niyamo natthīti asaṅkhārajavanāvasāne asaṅkhārampi sasaṅkhārampi tadārammaṇaṃ hoti,",
  "tika-abh08t0:1633_14": "sasaṅkhārajavanāvasāne sasaṅkhārampi asaṅkhārampi tadārammaṇaṃ hoti.",
  "tika-abh08t0:1634_0": "Pañcimānīti iṭṭhamajjhattārammaṇe vuttāni upekkhāsahagatasantīraṇādīni pañca vipākāni.",
  "tika-abh08t0:1634_1": "Purimehi sattahīti iṭṭhārammaṇe vuttehi cakkhuviññāṇādīhi sattahi viniddise cakkhudvārasminti adhippāyo.",
  "tika-abh08t0:1635_0": "405-6. Ekāya cetanāyāti ekāya tihetukasomanassasahagataasaṅkhārikacetanāya. Evaṃ",
  "tika-abh08t0:1635_1": "samasaṭṭhi vipākāni uppajjantīti sambandho. Yasmā pana cakkhudvārādīsu anuppajjitvā",
  "tika-abh08t0:1635_2": "sotadvārādīsuyeva uppajjamānā sotaviññāṇādayo viya pañcasu dvāresu anuppajjitvā manodvāreyeva",
  "tika-abh08t0:1635_3": "uppajjamāno kāmāvacaravipāko natthi, tasmā manodvāre vipākappavatti na vuttā. Atha",
  "tika-abh08t0:1635_4": "vā cakkhudvāre gahitānameva manodhātumanoviññāṇadhātūnaṃ sotadvārādīsupi gahaṇena",
  "tika-abh08t0:1635_5": "pañcadvāresu gahitāya manoviññāṇadhātuyā manodvārepi gahaṇanayadassanaṃ kataṃ hoti,",
  "tika-abh08t0:1635_6": "evaṃ sati chasu dvāresupi samasattati vipākāni honti. Atha vā manodvāre labbhamānāyapi",
  "tika-abh08t0:1635_7": "pañcadvārappavattāya manoviññāṇadhātuyā manodvāre aggahaṇena sotadvārādīsu labbhamānānampi",
  "tika-abh08t0:1635_8": "cakkhudvāre gahitamanodhātumanoviññāṇadhātūnaṃ sotadvārādīsu aggahaṇassa nayadassanaṃ",
  "tika-abh08t0:1635_9": "kataṃ hoti, evaṃ sati pañcadvāresu soḷasa vipākāni honti. Evañca katvā vuttaṃ “gahitāggahaṇenā”tiādi.",
  "tika-abh08t0:1636_0": "408-9. Tīhi vipākehīti tehi tīhi kusalacittehi samānehi tīhi vipākehi dinnāya paṭisandhiyāti",
  "tika-abh08t0:1636_1": "sambandho. Upekkhāsahitadvayeti upekkhāsahagatapaṭisandhiyugaḷe. Idha ṭhatvā nāḷiyantūpamā",
  "tika-abh08t0:1636_2": "veditabbā. Kathaṃ? Ucchupīḷanasamaye kira ekasmā gāmā ekādasa yantavāhā nikkhamitvā",
  "tika-abh08t0:1636_3": "ekaṃ ucchuvāṭaṃ disvā tassa paripakkabhāvaṃ ñatvā ucchusāmikaṃ upasaṅkamitvā “yantavāhā",
  "tika-abh08t0:1636_4": "maya”nti ārocesuṃ. So “ahaṃ tumheyeva pariyesissāmī”ti ucchusālaṃ gahetvā agamāsi.",
  "tika-abh08t0:1636_5": "Te tattha nāḷiyantaṃ yojetvā “mayaṃ ekādasa janā aparampi ekaṃ laddhuṃ vaṭṭati, vattanena",
  "tika-abh08t0:1636_6": "gaṇhathā”ti āhaṃsu. Ucchusāmiko “ahameva sahāyo bhavissāmī”ti ucchusālaṃ pūrāpetvā",
  "tika-abh08t0:1636_7": "tesaṃ sahāyo ahosi. Te attano attano kiccāni katvā phāṇitapācakena ucchurase pakke",
  "tika-abh08t0:1636_8": "guḷe baddhe ucchusāmikena tulayitvā bhāgesu dinnesu attano attano bhāgaṃ ādāya sālaṃ",
  "tika-abh08t0:1636_9": "sālasāmikaṃ paṭicchāpetvā eteneva upāyena aparāsupi catūsu sālāsu kammaṃ katvā pakkamiṃsu.",
  "tika-abh08t0:1636_10": "Tattha pañca yantasālā viya pañca pasādā daṭṭhabbā, pañca ucchuvāṭā viya pañca ārammaṇāni,",
  "tika-abh08t0:1636_11": "ekādasa vicaraṇakayantavāhā viya ekādasa vipākacittāni, pañca ucchusālasāmino viya",
  "tika-abh08t0:1636_12": "pañca viññāṇāni, paṭhamakasālāya sālasāmikena saddhiṃ dvādasannaṃ janānaṃ ekato hutvā",
  "tika-abh08t0:1636_13": "katakammānaṃ bhāgaggahaṇakālo viya ekādasannaṃ vipākacittānaṃ cakkhuviññāṇena saddhiṃ",
  "tika-abh08t0:1636_14": "ekato hutvā cakkhudvāre rūpārammaṇe sakasakakiccakaraṇakālo, sālasāmikassa sālāya",
  "tika-abh08t0:1636_15": "sampaṭicchitakālo viya cakkhuviññāṇassa dvārasaṅkantiakaraṇaṃ, dutiyatatiyacatutthapañcamasālāya",
  "tika-abh08t0:1636_16": "dvādasannaṃ ekato hutvā katakammānaṃ bhāgaggahaṇakālo viya ekādasannaṃ vipākacittānaṃ",
  "tika-abh08t0:1636_17": "kāyaviññāṇena saddhiṃ ekato hutvā kāyadvāre phoṭṭhabbārammaṇe sakasakakiccakaraṇakālo,",
  "tika-abh08t0:1636_18": "sāmikassa sampaṭicchitakālo viya kāyaviññāṇassa dvārasaṅkantiakaraṇaṃ veditabbaṃ.",
  "tika-abh08t0:1637": "414. Assāti imassa bījassa. Hetupavattitoti paccayappavattito.",
  "tika-abh08t0:1638_0": "415. Idāni tihetukomakakammena gahitaduhetukapaṭisandhikassa vipākappavatti duhetukukkaṭṭhena",
  "tika-abh08t0:1638_1": "gahitaduhetukapaṭisandhikassa vipākappavattiyā samānāti taṃ ṭhapetvā duhetukakammena",
  "tika-abh08t0:1638_2": "gahitaduhetukapaṭisandhikasseva vipākappavattiṃ dassetuṃ “duhetukena kammenā”tiādi vuttaṃ.",
  "tika-abh08t0:1639_0": "418-9. Duhetukapaṭisandhikassa kāmāvacaratihetukajavanānaṃ sambhavepi kammasarikkhakāneva",
  "tika-abh08t0:1639_1": "javanāni dassetuṃ “somanassa…pe… duhetuke”ti vuttaṃ. Tihetukajavanāvasānepi panassa",
  "tika-abh08t0:1639_2": "paṭisandhidāyakakammaṃ tihetukavipākadāne asamatthanti tihetukatadārammaṇābhāvato,",
  "tika-abh08t0:1639_3": "javanassa ca kammasarikkhakahetuvasena duhetukabhāvato duhetukatadārammaṇameva hoti.",
  "tika-abh08t0:1640": "424. Imāni ca bhavaṅgānīti imāni cattāri mūlāgantukapiṭṭhibhavaṅgāni. Aṭṭha hīti aṭṭheva.",
  "tika-abh08t0:1641_0": "426. Sotaghānādināti sotaghānādiviññāṇehi. Etthāpi ambopamā pākaṭikāva. Yantavāhopamāya",
  "tika-abh08t0:1641_1": "panettha satta yantavāhā tehi hatthayante nāma sajjite sālasāmikaṃ aṭṭhamaṃ katvā",
  "tika-abh08t0:1641_2": "vuttanayānusāreneva yojanā veditabbā.",
  "tika-abh08t0:1642_0": "434-6. Vuddhimupetassāti mātukucchito nikkhamitvā saṃvarāsaṃvare paṭṭhapetuṃ samatthabhāvena",
  "tika-abh08t0:1642_1": "vuḍḍhippattassa. Kiñcāpi ahetukapaṭisandhikassa kammasarikkhakajavanameva dassetuṃ",
  "tika-abh08t0:1642_2": "“duhetūnaṃ…pe… vasānasmi”nti vuttaṃ. Tihetukajavanampi pana tesaṃ javati, javanassa",
  "tika-abh08t0:1642_3": "duhetukabhāvepi kammassa duhetukavipākadāne asamatthatāya “ahetuka…pe… jāyate”ti vuttaṃ.",
  "tika-abh08t0:1643_0": "443-8. “Ahetupaṭisandhissā”tiādīsu adhippāyo heṭṭhā āgatova. Apāyesu paṭisandhidāyakakammena",
  "tika-abh08t0:1643_1": "paṭisandhito hīnatadārammaṇassa anipphannato tassa labbhamānaṭṭhānameva dassetuṃ",
  "tika-abh08t0:1643_2": "“sugatiya”nti vuttaṃ, kāmāvacarasugatiyanti attho. Tenāti tena jātapaṭisandhivipākena.",
  "tika-abh08t0:1643_3": "“Catūsu apāyesu labbhatī”ti vatvā tassa visayadassanatthaṃ “thero nerayikāna”ntiādi",
  "tika-abh08t0:1643_4": "vuttaṃ. Theroti nirayacārikāya pākaṭattā mahāmoggallānattheramāha. Niraye bhavā nerayikā.",
  "tika-abh08t0:1643_5": "Dhammaṃ desetīti niraye padumaṃ māpetvā padumakaṇṇikāya nisinno dhammaṃ deseti. Vassatīti",
  "tika-abh08t0:1643_6": "antohetvatthaṃ katvā vuttaṃ, vassāpetīti attho. Theraṃ disvāti therassa dassanahetu.",
  "tika-abh08t0:1643_7": "Iminā indanīlapaṭimāvaṇṇassa therassa iṭṭhārammaṇabhāvena kusalavipākacakkhuviññāṇuppattiyā",
  "tika-abh08t0:1643_8": "kāraṇaṃ dasseti. Esa nayo “dhammaṃ sutvā”tiādīsupi. Gandhanti tena māpitagandhaṃ.",
  "tika-abh08t0:1643_9": "Aṭṭhakathāyaṃ pana “candanavane divāvihāraṃ nisinnassa cīvaragandha”nti vuttaṃ. Ghāyatanti",
  "tika-abh08t0:1643_10": "ghāyantānaṃ. Santīraṇadvayanti atiiṭṭhamajjhattassa gandhādino vasena santīraṇadvayaṃ.",
  "tika-abh08t0:1643_11": "Kusalavipākānaṃ, iṭṭhārammaṇassa ca niraye sambhavadīpanena sesāpāyattayepi sambhavo dassitova hoti.",
  "tika-abh08t0:1644_0": "450. Niyamoyeva niyamattaṃ, tadārammaṇacittampi javanena niyāmitanti vuttaniyamoti",
  "tika-abh08t0:1644_1": "attho. Kusalaṃ pana sandhāyāti kusalajavanaṃ sandhāya dīpitaṃ aṭṭhakathāyaṃ, kusalassa",
  "tika-abh08t0:1644_2": "viya akusalassa sadisavipākābhāvatoti adhippāyo. Ettha ca kusalajavanānantaraṃ sahetukatadārammaṇasseva",
  "tika-abh08t0:1644_3": "vacanaṃ. Javanassa kammasarikkhakahetuvasena sahetukattā javanānurūpato vuttaṃ. Paricitavasena",
  "tika-abh08t0:1644_4": "pana aññakammenāpi taṃ ahetukatadārammaṇaṃ na hotīti na vattabbaṃ. Na hi paṭisandhijanakameva",
  "tika-abh08t0:1644_5": "kammaṃ tadārammaṇaṃ janeti, atha kho aññakammampi paṭisandhidāyakakammena nibbattetabbatadārammaṇato",
  "tika-abh08t0:1644_6": "visadisampi nibbattetīti. Akusalajavanānantarañca ahetukatadārammaṇampi javanassa",
  "tika-abh08t0:1644_7": "kammasarikkhakahetukattā tadanurūpato vuttaṃ. Yathāvuttanayena pana sahetukatadārammaṇampi na hotīti natthi.",
  "tika-abh08t0:1645_0": "456-7. Ettāvatā tipiṭakacūḷanāgattheravāde soḷasa vipākacittāni saddhiṃ dvādasakamaggena",
  "tika-abh08t0:1645_1": "ceva ahetukaṭṭhakena ca vibhāvetvā moravāpivāsimahādattattheravāde visesābhāvato",
  "tika-abh08t0:1645_2": "taṃ anāmasitvā mahādhammarakkhitattheravāde kusalākusalakiriyavasena piṇḍitvā dassitānaṃ",
  "tika-abh08t0:1645_3": "piṇḍajavanānaṃ vasena tadārammaṇaṃ dassetuṃ “somanassayute citte”tiādi vuttaṃ. Somanassa…pe…",
  "tika-abh08t0:1645_4": "javiteti iṭṭhārammaṇe kusalākusalakiriyābyākatavasena somanassayutesu terasasu javanacittesu",
  "tika-abh08t0:1645_5": "javitesu. Gavesitabbā…pe… mānasāti heṭṭhā vuttanayena somanassasahagatāni pañceva",
  "tika-abh08t0:1645_6": "tadārammaṇacittāni gavesitabbāni. Upekkhā…pe… javitesūti kusalākusalakiriyavasena",
  "tika-abh08t0:1645_7": "cuddasasu upekkhāsahagatajavanacittesu javitesu. Cha gavesitabbānīti upekkhāsahagatāni",
  "tika-abh08t0:1645_8": "cha eva gavesitabbāni. Khīṇāsavānaṃ pahīnavipallāsatāya kiriyājavanaṃ iṭṭhārammaṇe",
  "tika-abh08t0:1645_9": "upekkhāsahagataṃ na hotīti somanassasahagatakiriyājavanesu javitesu somanassasahagatatadārammaṇameva",
  "tika-abh08t0:1645_10": "hoti. Iṭṭhamajjhatte, aniṭṭhādīsu ca somanassabhāvato upekkhāsahagatakiriyājavanesu",
  "tika-abh08t0:1645_11": "javitesu upekkhāsahagatatadārammaṇamevāti idamettha sanniṭṭhānaṃ. Sekhaputhujjanānaṃ",
  "tika-abh08t0:1645_12": "pana appahīnavipallāsatāya iṭṭhamajjhatte, aniṭṭhaaniṭṭhamajjhattārammaṇe ca somanassasahagatajavanaṃ",
  "tika-abh08t0:1645_13": "uppajjatīti somanassasahagatajavanāvasāne somanassasahagatatadārammaṇameva hoti,",
  "tika-abh08t0:1645_14": "natthi upekkhāsahagatanti nāyaṃ niyamo. Iṭṭhārammaṇepi vuttanayānusārena yojetabbaṃ. Tenetaṃ vuccati –",
  "tika-abh08t0:1646": "“Parittakusalādosa-pāpasātakriyājavā;",
  "tika-abh08t0:1647": "Pañcasvekaṃ tadālambaṃ, sukhitesu yathārahaṃ.",
  "tika-abh08t0:1648": "“Pāpā kāmasubhā ceva, sopekkhā ca kriyājavā;",
  "tika-abh08t0:1649": "Sopekkhesu tadālambaṃ, chasvekamanurūpato”ti.",
  "tika-abh08t0:1650_0": "458-62. Duhetukāhetukānaṃ vipākāvaraṇehi samannāgatattā jhānuppādoyeva natthīti āha",
  "tika-abh08t0:1650_1": "“tihetusomanassenā”ti. Jhānato parihīnassāti uppāditalokiyajjhānato parihīnassa.",
  "tika-abh08t0:1650_2": "Vippaṭisārinoti “mahantena vāyāmena uppādito me paṇītadhammo naṭṭho”ti uppannavippaṭisāravantassa.",
  "tika-abh08t0:1650_3": "Kiṃ…pe… mānasanti ayaṃ anumatipucchā, tadārammaṇamānasaṃ jāyate kiṃ, na vāti ayañhettha",
  "tika-abh08t0:1650_4": "attho. Bhavaṅgapāto vā hotu tadārammaṇaṃ vā, ko ettha vibandhoti āha “paṭṭhāne paṭisiddhā”tiādi.",
  "tika-abh08t0:1650_5": "Avacanameva paṭisedhoti katvā āha “paṭisiddhā”ti. Yadi somanassānantaraṃ domanassaṃ,",
  "tika-abh08t0:1650_6": "domanassānantaraṃ somanassaṃ vā uppajjeyya, tadā “sukhāya vedanāya sampayutto dhammo",
  "tika-abh08t0:1650_7": "adukkhamasukhāya vedanāya sampayuttassa dhammassa anantarapaccayena paccayo”tiādi",
  "tika-abh08t0:1650_8": "viya “sukhāya vedanāya sampayutto dhammo dukkhāya vedanāya sampayuttassa dhammassa",
  "tika-abh08t0:1650_9": "anantarapaccayena paccayo, dukkhāya vedanāya…pe… sukhāya vedanāya…pe… paccayo”ti",
  "tika-abh08t0:1650_10": "vattabbaṃ siyā, tathā gaṇanavāre ekekavedanāsampayuttassa attanā samānavedanāsampayuttassa,",
  "tika-abh08t0:1650_11": "itaravedanādvayasamaṅgissa ca paccayabhāvaṃ sandhāya “anantare navā”ti vattabbaṃ",
  "tika-abh08t0:1650_12": "siyā, na ca panevaṃ pāḷi āgatā. Domanassasomanassavedanāya sampayuttānaṃ pana aññamaññaanantarapaccayavasena",
  "tika-abh08t0:1650_13": "gaṇanadvayaṃ parihāpetvā “anantare sattā”ti vuttaṃ, tasmā yathādhammasāsane avacanampi",
  "tika-abh08t0:1650_14": "paṭisedhasadisaṃ abhāvasseva dīpanatoti vuttaṃ “paṭisiddhā”ti. Assa vā anantaraṃ",
  "tika-abh08t0:1650_15": "domanassassa uppattīti sambandho. Assāti somanassassa.",
  "tika-abh08t0:1651_0": "Evaṃ bhavaṅgapātābhāve kāraṇaṃ vatvā puna tadārammaṇābhāvaṃ dassento āha “mahaggata”ntiādi.",
  "tika-abh08t0:1651_1": "Tattheva paṭisiddhanti “parittārammaṇo dhammo mahaggatārammaṇassa dhammassa kammapaccayena",
  "tika-abh08t0:1651_2": "paccayo”ti vacanābhāvato tattheva paṭṭhāne paṭisiddhaṃ. Kiṃ nu kātabbanti kiṃ kātabbaṃ.",
  "tika-abh08t0:1651_3": "Na hi sakkā ettakena “acittako”ti vattunti adhippāyo. Ettha ca mahaggatārammaṇameva",
  "tika-abh08t0:1651_4": "domanassajavanaṃ nidassanavasena vuttaṃ. Iṭṭhārammaṇabhūte pana buddhādiārammaṇepi",
  "tika-abh08t0:1651_5": "domanassajavane javite somanassapaṭisandhikassa tadārammaṇasambhavo, bhavaṅgapāto vā natthi.",
  "tika-abh08t0:1652_0": "464-5. Iṭṭhārammaṇe upekkhāsahagatatadārammaṇassa domanassānantarañca somanassassa",
  "tika-abh08t0:1652_1": "abhāvato “upekkhāsahitā hetū”tiādinā ācariyena vutte puna codako anubandhanto āha",
  "tika-abh08t0:1652_2": "“āvajjanaṃ kimassā”ti. Ācariyo pana kimettha āvajjanagavesanena, tena vināva idaṃ",
  "tika-abh08t0:1652_3": "cittaṃ uppajjatīti dīpento āha “natthi ta”nti. Puna codako āvajjanena vinā cittappavattiṃ",
  "tika-abh08t0:1652_4": "avisahanto āha “taṃ jāyate katha”nti. Evaṃ pana vutte ācariyo kimettha āvajjanena,",
  "tika-abh08t0:1652_5": "kiñca āvajjanena vinā cittappavatti natthīti idaṃ na ekantikanti dīpetuṃ nirāvajjanacittānaṃ",
  "tika-abh08t0:1652_6": "sambhavaṃ dassento āha “bhavaṅgāvajjanāna”ntiādi, bhavaṅgāvajjanānaṃ kiṃ āvajjanaṃ,",
  "tika-abh08t0:1652_7": "nanu natthevāti adhippāyo. Nanu ca bhavaṅgāvajjanāni tāva sakasakavisayesu ninnattā",
  "tika-abh08t0:1652_8": "āvajjanena vinā uppattiyaṃ bahulaṃ ciṇṇattāva uppajjanti, ayaṃ pana kathaṃ uppajjatīti",
  "tika-abh08t0:1652_9": "idaṃ anuyogaṃ sandhāya puna nirāvajjanacittāni dassento āha “maggassā”tiādi. Maggassa",
  "tika-abh08t0:1652_10": "lokuttaramaggassa cittassa. Anantarassa phalassa cāti maggānantarassa phalassa ca",
  "tika-abh08t0:1652_11": "atthāya kiṃ āvajjananti sambandho. Evaṃ natthīti yathā etesaṃ, evametassāpi natthi.",
  "tika-abh08t0:1653_0": "Ānandācariyo panettha ariyamaggacittaṃ, maggānantarāni phalāni ca parikammāvajjanena",
  "tika-abh08t0:1653_1": "sāvajjanāni samānāni asatipi nirāvajjanuppattiyaṃ ninnādibhāve uppattiyā nidassanamattavasena",
  "tika-abh08t0:1653_2": "vuttānīti vaṇṇeti. Ayaṃ hissa adhippāyo – yadi hi nibbānārammaṇāvajjanābhāvaṃ sandhāya",
  "tika-abh08t0:1653_3": "vuttāni siyuṃ, gotrabhuvodānāni dassitabbāni siyuṃ teheva etesaṃ nirāvajjanatāsiddhito,",
  "tika-abh08t0:1653_4": "phalasamāpattikāle ca “parittārammaṇaṃ mahaggatārammaṇaṃ anulomaṃ phalasamāpattiyā",
  "tika-abh08t0:1653_5": "anantarapaccayena paccayo”ti vacanato samānārammaṇāvajjanarahitattā maggānantarāni",
  "tika-abh08t0:1653_6": "phalacittānīti evaṃ samāpattiphalacittāni na vajjetabbāni siyuṃ, gotrabhuvodānāni",
  "tika-abh08t0:1653_7": "pana yadipi nibbāne ciṇṇāni, samudācitāni ca na honti, ārammaṇantare ciṇṇasamudācitāneva.",
  "tika-abh08t0:1653_8": "Phalasamāpatticittāni ca maggavīthito uddhaṃ tadatthaṃ parikammasabbhāvāti tesaṃ",
  "tika-abh08t0:1653_9": "gahaṇaṃ na kataṃ. Anulomānantarañca phalasamāpatticittaṃ ciṇṇasamudācitaṃ, na nevasaññānāsaññānantaraṃ",
  "tika-abh08t0:1653_10": "maggānantarassa viya tadatthaṃ parikammābhāvāti “nirodhā vuṭṭhahantassā”ti tañca nidassitanti.",
  "tika-abh08t0:1654_0": "467. “Kimassārammaṇa”nti vatvā nirāvajjanabhāvaṃ viya anārammaṇabhāvampi vadeyyāti",
  "tika-abh08t0:1654_1": "tabbhāvadassanena attano vacanaṃ sādhento āha “vinā ārammaṇenā”tiādi. Yaṃ kiñcīti",
  "tika-abh08t0:1654_2": "yaṃ kiñci paricitapubbaṃ ārammaṇaṃ ārabbha. Nanu ca tadārammaṇikaṃ siyāti vuttaṃ,",
  "tika-abh08t0:1654_3": "tadārammaṇañca javanārammaṇameva gaṇhāti itarathā tadārammaṇabhāvāyogatoti kathamassā",
  "tika-abh08t0:1654_4": "parittārammaṇanti? Saccaṃ, kāmāvacaravipākacittānaṃ ekantaparittārammaṇattā nāssā",
  "tika-abh08t0:1654_5": "mahaggatārammaṇabhāvo yutto, “tadārammaṇa”nti ca tadārammaṇaṭṭhāne uppattiṃ gahetvā",
  "tika-abh08t0:1654_6": "vuttaṃ, na tassā tadārammaṇakiccasambhavato. Kena carahi kiccenāyaṃ uppajjatīti?",
  "tika-abh08t0:1654_7": "Tadārammaṇakiccaṃ tāva yathāvuttakāraṇatova natthi, nāpi santīraṇakiccaṃ tathā appavattanato.",
  "tika-abh08t0:1654_8": "Paṭisandhicutīsu vattabbameva natthi. Pārisesato pana bhavassa aṅgabhāvato bhavaṅgakiccanti",
  "tika-abh08t0:1654_9": "yuttaṃ siyā, paṭisandhibhūtameva cittaṃ bhavaṅganti idaṃ yebhuyyavasena vuccatīti.",
  "tika-abh08t0:1654_10": "Ācariyadhammapālattherenāpi hi ayamattho dassitova.",
  "tika-abh08t0:1655_0": "468-73. Avijjamāne kārake kathaṃ kassaci nirāvajjanappavattikassa sāvajjanabhāvenāti",
  "tika-abh08t0:1655_1": "codanaṃ sandhāya cittaniyāmanibbattametanti dassetuṃ “utubījaniyāmo cā”tiādi vuttaṃ.",
  "tika-abh08t0:1655_2": "Utubījaniyāmo cāti utuniyāmo ceva bījaniyāmo ca, utusabhāvaniyāmo bījasabhāvaniyāmoti",
  "tika-abh08t0:1655_3": "vuttaṃ hoti. Kammadhammānaṃ niyāmo eva kammadhammaniyāmatā. Ekappahārenāti taṃ taṃ",
  "tika-abh08t0:1655_4": "utusamayamanatikkamitvā ekasmiṃyeva kāle. Phalapupphādīti ādi-saddena pallavādīnaṃ",
  "tika-abh08t0:1655_5": "saṅgaho. Sabbesanti tasmiṃ samaye phalādinibbattanakānaṃ sabbesaṃ. Taṃtaṃtulyaphalubbhavoti",
  "tika-abh08t0:1655_6": "tehi tehi bījehi sadisānaṃ phalānaṃ nibbatti, tesaṃ tesaṃ bījānaṃ anurūpaphalanibbattīti",
  "tika-abh08t0:1655_7": "attho. “Kulatthagacchassa uttaraggabhāvo, dakkhiṇavalliyā dakkhiṇarukkhapariharaṇaṃ,",
  "tika-abh08t0:1655_8": "sūriyāvattapupphānaṃ sūriyābhimukhabhāvo, māluvalatāya rukkhābhimukhagamana”nti evamādīnipi",
  "tika-abh08t0:1655_9": "ettheva samodhānaṃ gacchanti. Chiddattanti chiddavantabhāvo, chiddaṃyeva vā. Bījajoti",
  "tika-abh08t0:1655_10": "bījasambhavo niyāmo. Yato detīti yato yato paccayabhāvaniyāmato deti. Ayanti ayaṃ",
  "tika-abh08t0:1655_11": "attano anurūpassa, sadisassa, visadisassa ca phalassa nibbattane niyāmo. Apica –",
  "tika-abh08t0:1656": "“Na antalikkhe na samuddamajjhe,",
  "tika-abh08t0:1657": "Na pabbatānaṃ vivaraṃ pavissa;",
  "tika-abh08t0:1658": "Na vijjatī so jagatippadeso,",
  "tika-abh08t0:1659": "Yatthaṭṭhito mucceyya pāpakammā”ti. –",
  "tika-abh08t0:1660_0": "Imissā gāthāya aṭṭhuppattiyaṃ āgataṃ tiṇakalāpassa gahitaaggino uṭṭhahitvā ākāse",
  "tika-abh08t0:1660_1": "gacchato kākassa gīvāya paṭimuccanaṃ, nāvikassa bhariyāya vālukaghaṭaṃ kaṇṭhe bandhitvā",
  "tika-abh08t0:1660_2": "samuddudake pakkhipanaṃ, pabbatakūṭassa patitvā leṇe vasantānaṃ bhikkhūnaṃ dvārapidahananti",
  "tika-abh08t0:1660_3": "taṃtaṃkammasarikkhakavipākanibbattanampi kammaniyāmoyevāti veditabbaṃ. Jātiyanti",
  "tika-abh08t0:1660_4": "paṭisandhiggahaṇe ceva mātukucchito nikkhamane ca, nidassanamattañcetaṃ abhisambodhidhammacakkappavattanādīsupi",
  "tika-abh08t0:1660_5": "medanīkampanādikassa sambhavato. Bodhisattassāti pacchimabhavikabodhisattassa. Medanīkampanādikanti",
  "tika-abh08t0:1660_6": "pathavīkampanādikaṃ dvattiṃsapubbanimittaṃ. Visesattamanekampīti pubbanimittato aññaṃ",
  "tika-abh08t0:1660_7": "tadā pātubhūtaṃ sabbaṃ acchariyaṃ. Uppattāvajjanādīnanti “tvaṃ āvajjanaṃ hohi, tvaṃ",
  "tika-abh08t0:1660_8": "dassana”ntiādinā niyuñjakassa abhāvepi taṃtaṃkiccavasena tesaṃ tesaṃ uppatti.",
  "tika-abh08t0:1661_0": "474. Hadaye andhakāro viyāti hadayandhakāro, sammohoti attho, tassa viddhaṃsanaṃ",
  "tika-abh08t0:1661_1": "pahānakaraṇanti hadayandhakāraviddhaṃsanaṃ. Payuttoti anupādāparinibbānaṃ appatvā",
  "tika-abh08t0:1661_2": "anosakkamānena vīriyena vīriyavā. Mohandhakārāpagamanti arahattamāha.",
  "tika-abh08t0:1662": "Iti abhidhammatthavikāsiniyā nāma",
  "tika-abh08t0:1663": "Abhidhammāvatārasaṃvaṇṇanāya",
  "tika-abh08t0:1664": "Vipākacittappavattiniddesavaṇṇanā niṭṭhitā.",
  "tika-abh08t0:1665": "8. Aṭṭhamo paricchedo",
  "tika-abh08t0:1666": "Pakiṇṇakaniddesavaṇṇanā",
  "tika-abh08t0:1667": "475-6. Idāni yathāvuttānaṃ sabbesampi cittānaṃ pākaṭabhāvatthaṃ –",
  "tika-abh08t0:1668": "“Suttaṃ dovāriko ceva,",
  "tika-abh08t0:1669": "Gāmillo ambagoḷiyo;",
  "tika-abh08t0:1670": "Jaccandho pīṭhasappī ca,",
  "tika-abh08t0:1671": "Upanissayamatthaso”ti. –",
  "tika-abh08t0:1672_0": "Aṭṭhakathāya āgatamātikāya vasena pakiṇṇakanayaṃ dassetuṃ “idāni panā”tiādi āraddhaṃ.",
  "tika-abh08t0:1672_1": "Tattha manasanti cittānaṃ. “Mānasa”ntipi paṭhanti, taṃ na sundaraṃ. Panthamakkaṭakoti",
  "tika-abh08t0:1672_2": "pāṇakapaṭaṅgādīnaṃ sañcaraṇaṭṭhāne jālaṃ pasāretvā tesaṃ maggarakkhaṇato “panthamakkaṭako”ti",
  "tika-abh08t0:1672_3": "laddhanāmo uṇṇanābhi. Disāsu pana pañcasūti upametabbānaṃ pañcapasādānaṃ vasena vuttaṃ.",
  "tika-abh08t0:1672_4": "Tatthāti magge, tattha jālamajjheti vā sambandho. Suttaṃ pasāretvāti jālabandhanamāha.",
  "tika-abh08t0:1673_0": "478-80. Nti rudhiramāha. Disāsu dutiyādīsu sutte…pe… ghaṭṭiteti sambandho. “Pasādā",
  "tika-abh08t0:1673_1": "pañca daṭṭhabbā”tiādi upamāsaṃsandanaṃ. Cittaṃ…pe… viyāti hadayavatthuṃ nissāya pavattamānacittaṃ",
  "tika-abh08t0:1673_2": "jālamajjhe nipannamakkaṭako viya daṭṭhabbaṃ.",
  "tika-abh08t0:1674_0": "482-5. Pasādaghaṭṭananti pasāde ghaṭṭitaṃ. Bhavaṅgāvaṭṭananti bhavaṅgaṃ āvaṭṭentaṃ.",
  "tika-abh08t0:1674_1": "Dhammato aññā kāci kiriyā nāma natthīti dhammameva calanena saha upameti. Suttānusāraṃvāti",
  "tika-abh08t0:1674_2": "suttānusārena gamanaṃ viya. Javanassa ārammaṇarasānubhavanato tassa pavatti yūsapānena",
  "tika-abh08t0:1674_3": "saddhiṃ upametvā vuttā. Vatthuṃyevāti yathā purimacittāni hadayavatthunissitāni pasādavatthuṃ",
  "tika-abh08t0:1674_4": "anugatāni aññārammaṇāni ca honti, na evaṃ bhavaṅgaṃ. Taṃ pana vatthārammaṇantararahitaṃ",
  "tika-abh08t0:1674_5": "kevalaṃ hadayavatthumeva nissāya pavattatīti dīpeti. Parivattananti puna bhavaṅgabhāvena",
  "tika-abh08t0:1674_6": "parivattanaṃ. Bhavaṅgāvajjanādīnaṃ dhammato bhedepi santativasena ekattaṃ gahetvā",
  "tika-abh08t0:1674_7": "ekeneva makkaṭakena upamāsaṃsandanaṃ vuttaṃ.",
  "tika-abh08t0:1675_0": "486-90. Upamā eva opammaṃ. Tato pasādavatthuto cittāti sambandho. Dīpitaṃ iminā opammena.",
  "tika-abh08t0:1675_1": "Ekekārammaṇanti rūpādīsu pañcasu ekekaṃ ārammaṇaṃ. Sabbasoti sabbesu cakkhādīsu yattha",
  "tika-abh08t0:1675_2": "katthacīti attho. Idāni ekekārammaṇassa dvīsu dvīsu āpāthagamanaṃ pakāsetuṃ “rūpaṃ",
  "tika-abh08t0:1675_3": "cakkhupasādamhī”tiādi vuttaṃ. Khe ākāse gacchatīti khago, pakkhi. Sākhinoti rukkhassa.",
  "tika-abh08t0:1676_0": "492-3. Rūpassāti sambandhe sāmivacanaṃ, tassa pana ghaṭṭanaṃ, āpāthagamanampi cāti",
  "tika-abh08t0:1676_1": "dvīhi saha sambandho. Pasādassāti kammatthe sāmivacanaṃ, atthato āpāthagamanampi",
  "tika-abh08t0:1676_2": "cāti sambandho. Ārammaṇavasena, āpāthaṃ āgacchantassapi pasādaghaṭṭanena ca bhavaṅgacalanassa",
  "tika-abh08t0:1676_3": "paccayabhāvena āpāthaṃ viya upagamananti attho.",
  "tika-abh08t0:1677_0": "494-5. Tatoti bhavaṅgacalanato paraṃ, kusalaṃ javanaṃ cittanti kāmāvacarakusalajavanacittaṃ.",
  "tika-abh08t0:1677_1": "Akusalameva vāti vā-saddena kiriyābyākatacittampi saṅgaṇhāti. Ettha siyā – ko panetaṃ",
  "tika-abh08t0:1677_2": "javanaṃ kusalatāya vā akusalatāya vā niyametīti? Yonisomanasikāro ceva ayonisomanasikāro",
  "tika-abh08t0:1677_3": "ca. Yassa hi catucakkasampadāvasena yonisomanasikāro pavattati, āvajjanaṃ, voṭṭhabbanañca",
  "tika-abh08t0:1677_4": "yonisova āvaṭṭeti, vavatthāpeti ca, tassa akusaluppatti natthi. Yassa pana vuttavipariyāyena",
  "tika-abh08t0:1677_5": "ayonisomanasikāro ca hoti, āvajjanaṃ, voṭṭhabbanañca ayoniso ca āvaṭṭeti, vavatthāpeti",
  "tika-abh08t0:1677_6": "ca, tassa kusalajavanuppatti natthi, tasmā yonisomanasikāro kusalatāya, ayonisomanasikāro",
  "tika-abh08t0:1677_7": "akusalatāya ca niyametīti daṭṭhabbaṃ. Kiriyājavanaṃ pana arahattameva niyameti. Keci",
  "tika-abh08t0:1677_8": "pana “kiriyājavanaṃ pana manasikāro ca niyameti. Yathā hi āvajjanaṃ kusalākusalānaṃ",
  "tika-abh08t0:1677_9": "visuṃ visuṃ paccayo hoti, evaṃ kiriyājavanassāpī”ti vadanti.",
  "tika-abh08t0:1678_0": "497. Dovārikopamādīnīti ettha eko rājā sayanagato niddāyati, tassa paricārako pāde",
  "tika-abh08t0:1678_1": "parimajjanto nisīdi, badhiradovāriko dvāre ṭhito, tayo paṭihārā sayanassa, dvārassa",
  "tika-abh08t0:1678_2": "ca majjhe paṭipāṭiyā ṭhitā. Atheko paccantavāsī manusso paṇṇākāraṃ ādāya dvāraṃ ākoṭesi,",
  "tika-abh08t0:1678_3": "badhiradovāriko saddaṃ na suṇāti, pādaparimajjako saññaṃ akāsi, tāya saññāya dvāraṃ",
  "tika-abh08t0:1678_4": "vivaritvā passi, paṭhamapaṭihāro paṇṇākāraṃ gahetvā dutiyassa adāsi, dutiyo tatiyassa,",
  "tika-abh08t0:1678_5": "tatiyo rañño, rājā paribhuñji. Tattha rājā viya javanaṃ daṭṭhabbaṃ, pādaparimajjako",
  "tika-abh08t0:1678_6": "viya āvajjanaṃ, badhiradovāriko viya cakkhuviññāṇaṃ, tayo paṭihārā viya sampaṭicchanādīni",
  "tika-abh08t0:1678_7": "tīṇi vīthicittāni, paccantavāsino paṇṇākāraṃ ādāya dvārākoṭanaṃ viya ārammaṇassa",
  "tika-abh08t0:1678_8": "pasādaghaṭṭanaṃ, pādaparimajjakena saññāya dinnakālo viya kiriyāmanodhātuyā bhavaṅgassa",
  "tika-abh08t0:1678_9": "āvaṭṭitakālo, tena dinnasaññāya badhiradovārikassa dvāravivarakālo viya cakkhuviññāṇassa",
  "tika-abh08t0:1678_10": "ārammaṇe dassanakiccasādhanakālo, paṭhamapaṭihārena paṇṇākārassa gahitakālo viya",
  "tika-abh08t0:1678_11": "vipākamanodhātuyā ārammaṇassa sampaṭicchitakālo, paṭhamena dutiyassa dinnakālo viya",
  "tika-abh08t0:1678_12": "vipākamanoviññāṇadhātuyā ārammaṇassa santīritakālo, dutiyena tatiyassa dinnakālo",
  "tika-abh08t0:1678_13": "viya kiriyāmanoviññāṇadhātuyā ārammaṇassa vavatthāpitakālo, tatiyena rañño dinnakālo",
  "tika-abh08t0:1678_14": "viya voṭṭhabbanena javanassa niyyātitakālo, rañño paribhogakālo viya javanassa ārammaṇarasānubhavanakāloti ayaṃ dovārikopamā.",
  "tika-abh08t0:1679_0": "“Idaṃ pana opammaṃ kiṃ dīpetī”tiādi ucchuyantūpamāya vuttanayena veditabbā. Sambahulā",
  "tika-abh08t0:1679_1": "gāmadārakā antaravīthiyaṃ paṃsuṃ kīḷanti, tatthekassa hatthe kahāpaṇo paṭihaññi.",
  "tika-abh08t0:1679_2": "So “mayhaṃ hatthe paṭihataṃ, kiṃ nu kho eta”nti āha. Atheko “paṇḍaraṃ eta”nti āha.",
  "tika-abh08t0:1679_3": "Aparo saha paṃsunā gāḷhaṃ gaṇhi. Añño “puthulaṃ caturassaṃ eta”nti āha. Aparo “kahāpaṇo",
  "tika-abh08t0:1679_4": "eso”ti āha. Atha āharitvā mātu adaṃsu, sā kamme upanesi. Tattha sambahulānaṃ dārakānaṃ",
  "tika-abh08t0:1679_5": "antaravīthiyaṃ kīḷantānaṃ sannisinnakālo viya cittappavatti daṭṭhabbā, kahāpaṇassa",
  "tika-abh08t0:1679_6": "hatthe paṭihatakālo viya ārammaṇena pasādassa ghaṭṭitakālo, “kiṃ nu kho eta”nti vuttakālo",
  "tika-abh08t0:1679_7": "viya taṃ ārammaṇaṃ gahetvā kiriyāmanodhātuyā bhavaṅgassa āvaṭṭitakālo, “paṇḍaraṃ",
  "tika-abh08t0:1679_8": "eta”nti vuttakālo viya cakkhuviññāṇena dassanakiccassa sādhitakālo, saha paṃsunā",
  "tika-abh08t0:1679_9": "gāḷhaṃ gahitakālo viya vipākamanodhātuyā ārammaṇassa sampaṭicchitakālo, “puthulaṃ",
  "tika-abh08t0:1679_10": "caturassaṃ eta”nti vuttakālo viya vipākamanoviññāṇadhātuyā ārammaṇassa santīritakālo,",
  "tika-abh08t0:1679_11": "“kahāpaṇo eso”ti vuttakālo viya kiriyāmanoviññāṇadhātuyā ārammaṇassa vavatthāpitakālo,",
  "tika-abh08t0:1679_12": "mātarā kamme upanītakālo viya javanassa ārammaṇarasānubhavanaṃ veditabbanti ayaṃ gāmadārakopamā.",
  "tika-abh08t0:1680_0": "Idaṃ opammaṃ kiṃ dīpeti? Kiriyāmanodhātu adisvāva bhavaṅgaṃ āvaṭṭeti, vipākamanodhātu",
  "tika-abh08t0:1680_1": "adisvāva sampaṭicchati, vipākamanoviññāṇadhātu adisvāva santīreti, kiriyāmanoviññāṇadhātu",
  "tika-abh08t0:1680_2": "adisvāva vavatthāpeti, javanaṃ adisvāva ārammaṇarasaṃ anubhavati, ekantena pana cakkhuviññāṇameva",
  "tika-abh08t0:1680_3": "dassanakiccaṃ sādhetīti dīpeti. Jaccandhapīṭhasappīupamā upari āgamissati.",
  "tika-abh08t0:1681_0": "498-509. Ettakā upamā saṅgahetvā “dovārikopamādīnī”ti vatvā “upanissayamatthaso”ti",
  "tika-abh08t0:1681_1": "ettha upanissayabhāvaṃ pakāsetuṃ “asambhedenā”tiādimāha. Asambhedenāti avinaṭṭhabhāvena,",
  "tika-abh08t0:1681_2": "vātapittādīhi anupahatabhāvena ca. Vātapittādiupahatampi hi cakkhuviññāṇassa paccayabhāvānupagamanato",
  "tika-abh08t0:1681_3": "sambhinnameva nāma hoti, pañcindriyānaṃ atthikkhaṇeyeva nissayabhāvūpagamanato khaṇavasena",
  "tika-abh08t0:1681_4": "asambhedopi yujjati. Esa nayo sotapasādādīsupi. Rūpāpāthagamenāti dūre ṭhitassa phalikādīhi",
  "tika-abh08t0:1681_5": "antaritassa cakkhuviññāṇuppattiyā paccayo bhavituṃ yogyadese avaṭṭhitavasena rūpassa",
  "tika-abh08t0:1681_6": "āpāthagamanena. Evañca katvā dūre ṭhitaṃ, parammukhe ṭhitampi dibbacakkhussa āpāthagatameva",
  "tika-abh08t0:1681_7": "nāma hoti. Ālokanissayenāpīti rūpāvabhāsanasamatthaālokasaṅkhātanissayena. Āloke",
  "tika-abh08t0:1681_8": "sati sambhavo cettha ālokanissayatā, na ālokassa nissayapaccayattā. Manakkārova hetu",
  "tika-abh08t0:1681_9": "manakkārahetu, tena saha vattatīti samanakkārahetu. Tena ālokanissitaṃ dasseti. Sametehīti",
  "tika-abh08t0:1681_10": "saṃyuttehi ekībhūtehi, na ekassapi virahenāti attho.",
  "tika-abh08t0:1682_0": "Ākāsanissayenāti kaṇṇacchiddasaṅkhātaākāsanissayena. Teneva hi aṭṭhakathāyaṃ “na",
  "tika-abh08t0:1682_1": "hi pihitakaṇṇacchiddassa sotaviññāṇaṃ pavattatī”ti vuttaṃ. Bāhirākāsampi pana icchitameva.",
  "tika-abh08t0:1682_2": "Tathā hi avivare gehe nisīditvā vuccamānānaṃ bahi ṭhitā na suṇanti. Vāyosannissayenāti",
  "tika-abh08t0:1682_3": "nāsikacchiddaṃ pavisanavāyusannissayena. Āposannissayenāti kheḷasaṅkhātaāposannissayena.",
  "tika-abh08t0:1682_4": "Pathavīsannissayenāti kāyapasādavatthussa pathavīdhātusannissayena. Manoviññāṇanti javanamanoviññāṇaṃ.",
  "tika-abh08t0:1683_0": "510-11. Mano…pe… veditabbanti “asambhedā manassā”ti ettha vuttaṃ mano bhavaṅgacittanti",
  "tika-abh08t0:1683_1": "veditabbaṃ. Taṃ pana cutivasena niruddhampi kiriyāmayacittassa paccayabhāvaṃ anupagantvā",
  "tika-abh08t0:1683_2": "kevalaṃ bhavaṅgappavattivasena mandathāmagataṃ hutvā pavattanampi sambhinnamevāti",
  "tika-abh08t0:1683_3": "daṭṭhabbaṃ. Nāyaṃ sabbattha gacchatīti catuvokāre alabbhanato. Tenāha “bhavaṃ tu",
  "tika-abh08t0:1683_4": "pañcavokāra”ntiādi. Tattha pañcannaṃ khandhānaṃ vokāro etthāti pañcavokāro. Hoti",
  "tika-abh08t0:1683_5": "hi bhinnādhikaraṇampi aññapadatthasamāso yathā “urasilomo”ti. Atha vā yathāpaccayaṃ",
  "tika-abh08t0:1683_6": "pañcahi khandhehi vokarīyatīti pañcavokāro. “Atthato”ti evamādikaṃ padaṃ cakkhādīni",
  "tika-abh08t0:1683_7": "dassanādikiccānīti ettakameva sandhāya vuttaṃ, na aññaṃ kiñci visesananti na tattha vinicchayo vutto.",
  "tika-abh08t0:1684_0": "512-4. Sabbānīti kāmāvacarādibhedaṃ anāmasitvā sabbāni. Kammanti paṭisandhinibbattakā",
  "tika-abh08t0:1684_1": "upapajjavedanīyabhūtā, aparāpariyavedanīyabhūtā vā cetanā. Kammanimittanti yaṃ vatthuṃ",
  "tika-abh08t0:1684_2": "ārammaṇaṃ katvā āyūhanakāle kammaṃ āyūhati, taṃ dānūpakaraṇādikaṃ, pāṇaghātopakaraṇādikañca.",
  "tika-abh08t0:1684_3": "Gatinimittanti bhavantaramupapajjitabbabhavapariyāpannavaṇṇāyatanaṃ, taṃ pana sugatiyaṃ",
  "tika-abh08t0:1684_4": "manussaloke nibbattantassa rattakambalasadisamātukucchivaṇṇavasena, devaloke nibbattantassa",
  "tika-abh08t0:1684_5": "uyyānakapparukkhavaṇṇavasena, duggatiyaṃ nibbattantassa aggijālādivaṇṇavasena, petatiracchānayonīsu",
  "tika-abh08t0:1684_6": "petatiracchānānaṃ nibaddhasañcaraṇaṭṭhānapariyāpannatāvaṇṇavasena ca daṭṭhabbaṃ.",
  "tika-abh08t0:1684_7": "“Tividha”nti idaṃ yathāsambhavavasena vuttaṃ, rūpārūpasambandhīnaṃ pana kammanimittameva",
  "tika-abh08t0:1684_8": "ārammaṇaṃ hoti. Tathā hi mahaggatavipākāni ekantena kammasadisārammaṇāni vuttāni.",
  "tika-abh08t0:1685_0": "Paccuppannamatītaṃ vāti khaṇavasena paccuppannamatītaṃ vā. Tattha gatinimittaṃ ekantena",
  "tika-abh08t0:1685_1": "paccuppannameva, kammanimittaṃ paccuppannamatītaṃ vā, kammaṃ pana atītameva. Anāgatārammaṇaṃ",
  "tika-abh08t0:1685_2": "pana paccuppannakammanimittagatinimittaṃ viya anāpāthagatattā, atītakammakammanimittaṃ",
  "tika-abh08t0:1685_3": "viya ananubhūtattā ca vibhūtaṃ hutvā nopatiṭṭhātīti atisantabhāvena pavattamānā paṭisandhi",
  "tika-abh08t0:1685_4": "taṃ ārabbha pavattituṃ na sakkotīti vuttaṃ “natthi anāgata”nti. Mahaggatapaṭisandhīnaṃ",
  "tika-abh08t0:1685_5": "ekantena kammasadisārammaṇabhāvena kammassa viya atītanavattabbārammaṇattā na tāsaṃ",
  "tika-abh08t0:1685_6": "visuṃ ārammaṇaṃ uddhaṭaṃ. Tattha dutiyacatutthārūpapaṭisandhīnaṃ atītameva ārammaṇaṃ",
  "tika-abh08t0:1685_7": "itarāsaṃ navattabbanti daṭṭhabbaṃ.",
  "tika-abh08t0:1686_0": "517-20. Mahāvipākānaṃ paṭisandhādicatukiccavaseneva pavattanato rūpārūpabhave paṭisandhibhavaṅgacutivasena",
  "tika-abh08t0:1686_1": "taṃtaṃvipākasseva pavattito, tadārammaṇassa ca abhāvena tattha na labbhatīti āha",
  "tika-abh08t0:1686_2": "“mahāpākā…pe… dvaye”ti. Aniṭṭharūpānaṃ brahmaloke asambhavepi tattha ṭhatvā idha",
  "tika-abh08t0:1686_3": "aniṭṭhārammaṇaṃ passantānaṃ akusalavipākāni na uppajjantīti na vattabbanti rūpabhavepi",
  "tika-abh08t0:1686_4": "santīraṇattayaṃ vuttaṃ. Abhidhammatthasaṅgahasaccasaṅkhepādīsupi hi imināva adhippāyena",
  "tika-abh08t0:1686_5": "rūpaloke akusalavipākappavatti dassitā. Apare pana “kāmabhave santīraṇattayaṃ, rūpabhave",
  "tika-abh08t0:1686_6": "santīraṇadvayanti yathālābhavasena yojetabba”nti vadanti.",
  "tika-abh08t0:1687_0": "Kadācipīti parittārammaṇesu parittajavanānaṃ uppādepi. “Bījassābhāvato”ti rūpārūpabhavadvaye",
  "tika-abh08t0:1687_1": "tadārammaṇābhāvassa kāraṇaṃ vatvā tameva pakāsetuṃ “paṭisandhibīja”ntiādi vuttaṃ.",
  "tika-abh08t0:1687_2": "Paṭisandhiyeva bījabhūtanti paṭisandhibījaṃ. Tassāti tadārammaṇassa.",
  "tika-abh08t0:1688_0": "521. Yadi evaṃ cakkhuviññāṇādīnampi kāmāvacarapaṭisandhibījattā tattha abhāvo āpajjatīti",
  "tika-abh08t0:1688_1": "codento āha “cakkhuviññāṇādīna”ntiādi. Indriyānanti cakkhuviññāṇādīnaṃ vatthudvārabhūtānaṃ",
  "tika-abh08t0:1688_2": "cakkhādīnamindriyānaṃ. Pavattānubhāvatoti tesaṃ tattha atthitānubhāvato. Ayañhettha",
  "tika-abh08t0:1688_3": "adhippāyo – cakkhusotaviññāṇānaṃ vatthubhūtāni cakkhusotindriyāni tattha pavattantīti",
  "tika-abh08t0:1688_4": "tesaṃ pavattiānubhāvato cakkhusotaviññāṇāni pavattanti. Sati ca tesaṃ pavattiyaṃ",
  "tika-abh08t0:1688_5": "vīthicittuppādo niyatoti cakkhuviññāṇādīnaṃ viya sampaṭicchanasantīraṇānampi tattha sambhavo siddhoti.",
  "tika-abh08t0:1689_0": "523-4. Akāmāvacaradhammeti kāmāvacaradhammato aññe mahaggatalokuttaradhamme. Nānubandhatīti",
  "tika-abh08t0:1689_1": "nānuvattati. Janakaṃ…pe… anubandhatīti yathā nāma gehato nikkhamitvā bahi gantukāmo",
  "tika-abh08t0:1689_2": "taruṇadārako attano janakaṃ pitaraṃ vā aññaṃ vā pitusadisaṃ hitakāmaṃ ñātiṃ aṅguliyaṃ",
  "tika-abh08t0:1689_3": "gahetvā anubandhati, na aññaṃ rājapurisādiṃ, tathā etampi bhavaṅgārammaṇato bahi",
  "tika-abh08t0:1689_4": "nikkhamitukāmasabhāgatāya attano janakaṃ paṭhamakusalādikaṃ sadisaṃ vā dutiyakusalādikāmāvacarajavanameva",
  "tika-abh08t0:1689_5": "anubandhati, na aññaṃ mahaggataṃ lokuttaranti ayamettha attho. Kusalākusalādinti",
  "tika-abh08t0:1689_6": "ādi-ggahaṇena kiriyābyākataṃ saṅgaṇhāti. Ānandācariyo pana paṭṭhāne “kusalākusale",
  "tika-abh08t0:1689_7": "niruddhe vipāko tadārammaṇatā uppajjatī”ti vipākadhammadhammānamevānantaraṃ tadārammaṇaṃ",
  "tika-abh08t0:1689_8": "vuttaṃ. Vipphāravantañhi javanaṃ nāvaṃ viya nadīsoto bhavaṅgaṃ anubandhati, na pana",
  "tika-abh08t0:1689_9": "chaḷaṅgupekkhāvato santavuttiṃ kiriyājavanaṃ paṇṇapuṭaṃ viya nadīsototi kiriyājavanānantaraṃ",
  "tika-abh08t0:1689_10": "tadārammaṇaṃ na icchati, ācariyajotipālattherādayo pana “labbhamānassapi kenaci adhippāyena",
  "tika-abh08t0:1689_11": "katthaci avacanaṃ dissati, yathā taṃ dhammasaṅgahe akusalaniddese labbhamānopi adhipati",
  "tika-abh08t0:1689_12": "na vutto, tasmā yadi abyākatānantarampi tadārammaṇaṃ vucceyya, tadā voṭṭhabbanānantarampi",
  "tika-abh08t0:1689_13": "tassa pavattiṃ maññeyyunti kiriyājavanānantaraṃ tadārammaṇaṃ na vuttaṃ, na pana alabbhanato.",
  "tika-abh08t0:1689_14": "Yañcettha paṇṇapuṭaṃ nidassitaṃ, taṃ nidassitabbena samānaṃ na hoti, nāvāpaṇṇapuṭānañhi",
  "tika-abh08t0:1689_15": "nadīsotassa āvaṭṭanaṃ gati ca visadisīti nāvāyaṃ nadīsotassa anubandhanaṃ, paṇṇapuṭassa",
  "tika-abh08t0:1689_16": "ananubandhanañca yujjati, idha pana kiriyājavanetarajavanānaṃ bhavaṅgasotassa āvaṭṭanaṃ",
  "tika-abh08t0:1689_17": "gati ca sadisīti etassa ananubandhanaṃ, itarassa anubandhanañca na yujjati, tasmā",
  "tika-abh08t0:1689_18": "vicāretabbameva ta”nti vadanti.",
  "tika-abh08t0:1690_0": "525-6. Yathā cetaṃ mahaggatalokuttaradhamme nānuvattati, tathā yadā ete kāmāvacaradhammāpi",
  "tika-abh08t0:1690_1": "mahaggatānuttaradhammārammaṇā hutvā pavattanti, tadā tepi nānubandhatīti āha “kāmāvacaradhammāpī”tiādi.",
  "tika-abh08t0:1690_2": "Mahaggatā-ggahaṇena cettha lokuttarānampi saṅgaho daṭṭhabbo. Te cāpīti ca-saddena",
  "tika-abh08t0:1690_3": "lokuttarārammaṇānaṃ gahaṇaṃ. Kasmā nānubandhatīti āha “parittārammaṇattā”tiādi. Parittārammaṇattāti",
  "tika-abh08t0:1690_4": "heṭṭhā vuttanayena kāmāvacaravipākānaṃ ekantena parittārammaṇattā. Tathāparicitattāti",
  "tika-abh08t0:1690_5": "yathā javanaṃ, evaṃ aparicitattā. Idaṃ vuttaṃ hoti – yathā hi so pitaraṃ, pitusadisaṃ",
  "tika-abh08t0:1690_6": "vā kañci anubandhanto taruṇadārako gharadvārantaravīthicatukkādimhi pariciteyeva",
  "tika-abh08t0:1690_7": "dese anugacchati, na araññaṃ vā rakkhasabhūmiṃ vā gacchantaṃ, evaṃ kāmāvacaradhamme",
  "tika-abh08t0:1690_8": "anubandhantampi parittamhi pariciteyeva dese pavattamāne te dhamme anubandhati, na",
  "tika-abh08t0:1690_9": "mahaggatalokuttaradhamme ārabbha pavattamānepi.",
  "tika-abh08t0:1691_0": "527-32. Idāni kiṃ imāya yuttikathāya, aṭṭhakathāpamāṇato cetaṃ gahetabbanti dassento",
  "tika-abh08t0:1691_1": "āha “kiṃ tenā”tiādi. Javaneti kāmāvacarajavane. Tadārammaṇacittāni “tadārammaṇa”nti",
  "tika-abh08t0:1691_2": "laddhanāmāni cittāni tadārammaṇabhāvaṃ na gaṇhanti, tadārammaṇabhāvena na pavattantīti",
  "tika-abh08t0:1691_3": "attho. Atha vā nāmagottaṃ ārabbha javane javite tadārammaṇaṃ tassa javanassa ārammaṇaṃ",
  "tika-abh08t0:1691_4": "na gaṇhanti na labbhantīti attho. Rūpārūpabhavesu vāti vā-saddena “javane javitepi",
  "tika-abh08t0:1691_5": "tadārammaṇaṃ na gaṇhantī”ti ākaḍḍhati. Paṇṇattiṃ ārabbhāti kāmabhavepi paṇṇattiṃ",
  "tika-abh08t0:1691_6": "ārabbha. Lakkhaṇārammaṇāyāti aniccādilakkhaṇattayārammaṇāya, balavavipassanāyāti",
  "tika-abh08t0:1691_7": "attho. “Tīṇi lakkhaṇāni, tisso ca paññattiyo kusalattike na labbhantī”ti aṭṭhakathāya",
  "tika-abh08t0:1691_8": "vuttattā tiṇṇaṃ lakkhaṇānaṃ dhammato abhāvena taṃ ārabbha pavattāya vipassanāya tadārammaṇāni",
  "tika-abh08t0:1691_9": "na labbhanti. Paṭṭhāne pana “sekhā vā puthujjanā vā kusalaṃ aniccato dukkhato anattato",
  "tika-abh08t0:1691_10": "vipassanti, kusalākusale niruddhe vipāko tadārammaṇatā uppajjatī”ti vacanato khandhārammaṇikavipassanāya",
  "tika-abh08t0:1691_11": "tadārammaṇaṃ labbhatīti daṭṭhabbaṃ. Micchattaniyatesūti “katame dhammā micchattaniyatā?",
  "tika-abh08t0:1691_12": "Cattāro diṭṭhigatasampayuttacittuppādā”ti evamāgatesu micchāgāhavasena pavattesu",
  "tika-abh08t0:1691_13": "dhammesu javanaṃ hutvā javitesu. Kasmā pana tesu javitesu tadārammaṇaṃ na labbhatīti?",
  "tika-abh08t0:1691_14": "Kāmāvacaravipākānañhi niyatamicchādiṭṭhi viya “attā occhijjatī”tiādinā attaparikappanāvasena",
  "tika-abh08t0:1691_15": "appavattanato niyatamicchādiṭṭhivasappavattesu tesu javitesu tadanantaraṃ tadārammaṇāni",
  "tika-abh08t0:1691_16": "na uppajjanti, aniyatamicchādiṭṭhivasappavattesu pana javitesu tadārammaṇaṃ nuppajjatīti",
  "tika-abh08t0:1691_17": "natthi. Atha vā micchattaniyatesūti micchābhāvaniyatasabhāvesu taṃvisayesūti attho.",
  "tika-abh08t0:1691_18": "Micchattaniyatadhammānaṃ dhammasabhāvaṃ aggahetvā micchattaniyatasabhāvasseva gahaṇato,",
  "tika-abh08t0:1691_19": "tassa ca vipākānaṃ avibhūtattā micchattaniyatasabhāve ārabbha tadārammaṇā na labbhanti.",
  "tika-abh08t0:1691_20": "Pi-saddena sammattaniyatesupīti sampiṇḍeti, “lokuttaradhamme ārabbhā”ti vā etena",
  "tika-abh08t0:1691_21": "siddhattā na tesaṃ visuṃ uddharaṇaṃ kataṃ. Aṭṭhakathāyaṃ pana micchattaniyatasammattaniyatānaṃ",
  "tika-abh08t0:1691_22": "aññamaññapaṭipakkhabhāvena balavabhāvato tadārammaṇassa avatthubhāvadassanatthaṃ",
  "tika-abh08t0:1691_23": "micchattaniyatānantaraṃ sammattaniyatāpi uddhaṭā. Micchattaniyatasabhāvassa viya",
  "tika-abh08t0:1691_24": "paṭisambhidāsabhāvassapi kāmāvacaravipākānaṃ avibhūtabhāvena paṭisambhidāñāṇāni ārabbha",
  "tika-abh08t0:1691_25": "javane javite tadārammaṇaṃ na labbhatīti āha “paṭisambhidāñāṇānī”tiādi. Manodvārepīti",
  "tika-abh08t0:1691_26": "na kevalaṃ pañcadvāresuyeva, atha kho manodvārepi. Sabbesanti ahetukaduhetukādīnaṃ",
  "tika-abh08t0:1691_27": "sabbesaṃ. Anupubbatoti heṭṭhā vuttaanukkamato.",
  "tika-abh08t0:1692": "533. Na vijjatīti manodvārassa appaṭighabhāvena na vijjati. Bhavaṅgatoti bhavaṅgasantānato, tassa ārammaṇato vā. Vuṭṭhānanti bhavaṅgasantāne, tassārammaṇe vā sati tassa vuṭṭhānaṃ.",
  "tika-abh08t0:1693_0": "535-6. Satta sattāti ekekassa satta sattāti katvā. Pāpapākāti akusalavipākā. “Dvādasāpuññacittāna”nti",
  "tika-abh08t0:1693_1": "vatvā “pāpapākā”ti vacanaṃ “tatridaṃ sugatassa sugatacīvarappamāṇa”ntiādīsu viya",
  "tika-abh08t0:1693_2": "saññāsaddavasena vuttaṃ. Evaṃ pavattiyaṃ akusalavipākānaṃ pavattiṃ dassetvā idāni",
  "tika-abh08t0:1693_3": "paṭisandhiyaṃ dassetuṃ “ekādasavidhāna”ntiādi vuttaṃ. Uddhaccacetanāya pavattivipākadānamattaṃ",
  "tika-abh08t0:1693_4": "vinā paṭisandhidānābhāvato āha “hitvā uddhaccamānasa”nti. Kiṃ panettha kāraṇaṃ, adhimokkhavirahena",
  "tika-abh08t0:1693_5": "sabbadubbalampi vicikicchāsahagataṃ paṭisandhiṃ ākaḍḍhati, adhimokkhasabhāvato tato",
  "tika-abh08t0:1693_6": "balavatarampi uddhaccasahagataṃ nākaḍḍhatīti? Paṭisandhidānasabhāvābhāvato. “Balavaṃ",
  "tika-abh08t0:1693_7": "ākaḍḍhati, dubbalaṃ nākaḍḍhatī”ti hi ayaṃ vicāraṇā paṭisandhidānasabhāvesuyeva. Yassa",
  "tika-abh08t0:1693_8": "pana paṭisandhidānasabhāvo eva natthi, na tassa balavabhāvo paṭisandhiākaḍḍhane kāraṇanti.",
  "tika-abh08t0:1694_0": "Kathaṃ panetaṃ viññātabbaṃ “uddhaccasahagatassa paṭisandhidānasabhāvo natthī”ti?",
  "tika-abh08t0:1694_1": "Dassanenapahātabbesu anāgatattā. Tividhā hi akusalā dassanenapahātabbā, bhāvanāyapahātabbā,",
  "tika-abh08t0:1694_2": "siyā dassanenapahātabbā siyā bhāvanāyapahātabbāti. Tattha diṭṭhisampayuttavicikicchāsahagatacittuppādā",
  "tika-abh08t0:1694_3": "dassanenapahātabbā nāma. Yathāha “katame dhammā dassanenapahātabbā? Cattāro diṭṭhigatasampayuttacittuppādā",
  "tika-abh08t0:1694_4": "vicikicchāsahagato cittuppādo”ti. Te hi paṭhamaṃ nibbānadassanato “dassana”nti laddhanāmena",
  "tika-abh08t0:1694_5": "sotāpattimaggeneva pahātabbattā “dassanenapahātabbā”ti vuccanti. Uddhaccasahagatacittuppādo",
  "tika-abh08t0:1694_6": "bhāvanāyapahātabbo nāma. Yathāha “katame dhammā bhāvanāyapahātabbā? Uddhaccasahagato",
  "tika-abh08t0:1694_7": "cittuppādo”ti. So hi aggamaggena pahātabbattā “bhāvanāyapahātabbo”ti vutto. Uparimaggattayañhi",
  "tika-abh08t0:1694_8": "paṭhamamaggena diṭṭhasmiṃyeva bhāvanāvasena uppajjati, na adiṭṭhapubbaṃ kiñci passati,",
  "tika-abh08t0:1694_9": "tasmā “bhāvanā”ti vuccati. Diṭṭhivippayuttadomanassasahagatacittuppādā pana siyā",
  "tika-abh08t0:1694_10": "dassanenapahātabbā siyā bhāvanāyapahātabbā nāma. Yathāha “cattāro diṭṭhigatavippayuttā",
  "tika-abh08t0:1694_11": "lobhasahagatacittuppādā dve domanassasahagatacittuppādā. Ime dhammā siyā dassanenapahātabbā",
  "tika-abh08t0:1694_12": "siyā bhāvanāyapahātabbā”ti. Te hi apāyanibbattakāvatthāya paṭhamamaggena, sesāvatthāya",
  "tika-abh08t0:1694_13": "uparimaggehi pahīyamānattā siyā dassanenapahātabbā siyā bhāvanāyapahātabbā nāma.",
  "tika-abh08t0:1694_14": "Tattha siyā dassanenapahātabbampi dassanenapahātabbasāmaññena idha “dassanenapahātabbā”tveva",
  "tika-abh08t0:1694_15": "voharanti. Yadi ca uddhaccasahagataṃ paṭisandhiṃ dadeyya, tadā akusalapaṭisandhiyā",
  "tika-abh08t0:1694_16": "sugatiyaṃ asambhavato apāyesveva dadeyya, apāyagamanīyañca ekantena dassanenapahātabbā",
  "tika-abh08t0:1694_17": "siyā, itarathā apāyagamanīyassa appahīnattā sekhānaṃ apāyuppatti āpajjati, na ca",
  "tika-abh08t0:1694_18": "panetaṃ yuttaṃ, “catūhapāyehi ca vippamutto, avinipātadhammo”tiādivacanehi saha virujjhanato,",
  "tika-abh08t0:1694_19": "sati ca panetassa dassanenapahātabbabhāve “siyā dassanenapahātabbā”ti imassa vibhaṅge",
  "tika-abh08t0:1694_20": "vattabbaṃ siyā, na ca panetaṃ vuttanti. Atha siyā “apāyagamanīyo rāgo doso moho tadekaṭṭhā",
  "tika-abh08t0:1694_21": "ca kilesā”ti evaṃ dassanenapahātabbesu vuttattā uddhaccasahagatassāpi tattha saṅgaho",
  "tika-abh08t0:1694_22": "sakkā kātunti? Taṃ na, tassa niyāmato bhāvanāyapahātabbabhāvena vuttattāti tasmā",
  "tika-abh08t0:1694_23": "dassanenapahātabbesu avacanameva paṭisandhidānābhāvaṃ sādhetīti.",
  "tika-abh08t0:1695": "Nanu ca paṭisambhidāvibhaṅge –",
  "tika-abh08t0:1696_0": "“Yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ,",
  "tika-abh08t0:1696_1": "rūpārammaṇaṃ vā…pe… dhammārammaṇaṃ vā yaṃ yaṃ vā panārabbha, tasmiṃ samaye phasso",
  "tika-abh08t0:1696_2": "hoti…pe… avikkhepo hoti, ime dhammā akusalā. Imesu dhammesu ñāṇaṃ dhammapaṭisambhidā,",
  "tika-abh08t0:1696_3": "tesaṃ vipāke ñāṇaṃ atthapaṭisambhidā”ti –",
  "tika-abh08t0:1697_0": "Evaṃ uddhaccasahagatacittuppādaṃ uddharitvā tassa vipākopi uddhaṭoti kathamassa paṭisandhidānābhāvo",
  "tika-abh08t0:1697_1": "sampaṭicchitabboti? Na idaṃ paṭisandhidānaṃ sandhāya uddhaṭaṃ, atha kho pavattivipākaṃ",
  "tika-abh08t0:1697_2": "sandhāya. Paṭṭhāne pana –",
  "tika-abh08t0:1698_0": "“Sahajātā dassanenapahātabbā cetanā cittasamuṭṭhānānaṃ rūpānaṃ kammapaccayena paccayo,",
  "tika-abh08t0:1698_1": "nānakkhaṇikā dassanenapahātabbā cetanā vipākānaṃ khandhānaṃ kaṭattā ca rūpānaṃ kammapaccayena paccayo”ti –",
  "tika-abh08t0:1699_0": "Dassanenapahātabbacetanāya eva sahajātanānakkhaṇikakammapaccayabhāvaṃ uddharitvāva",
  "tika-abh08t0:1699_1": "“sahajātā bhāvanāyapahātabbā cetanā cittasamuṭṭhānānaṃ rūpānaṃ kammapaccayena paccayo”ti",
  "tika-abh08t0:1699_2": "bhāvanāyapahātabbacetanāya sahajātakammapaccayabhāvova uddhaṭo, na pana nānakkhaṇikakammapaccayabhāvo.",
  "tika-abh08t0:1699_3": "Tathā paccanīyanayepi –",
  "tika-abh08t0:1700": "“Dassanenapahātabbo dhammo nevadassanenanabhāvanāyapahātabbassa dhammassa ārammaṇapaccayena paccayo, sahajāta… upanissaya…pe… pacchājāta… kammapaccayena paccayo”ti –",
  "tika-abh08t0:1701": "Dassanenapahātabbasseva kammapaccayabhāvaṃ uddharitvā –",
  "tika-abh08t0:1702": "“Bhāvanāyapahātabbo dhammo nevadassanenanabhāvanāyapahātabbassa dhammassa ārammaṇapaccayena paccayo, sahajāta… upanissaya… pacchājātapaccayena paccayo”ti –",
  "tika-abh08t0:1703_0": "Bhāvanāyapahātabbassa dhammassa sahajātādipaccayabhāvova vutto, na pana kammapaccayabhāvo,",
  "tika-abh08t0:1703_1": "na ca nānakkhaṇikakammapaccayaṃ vinā paṭisandhiākaḍḍhanaṃ atthi, tasmā natthi tassa",
  "tika-abh08t0:1703_2": "sabbathāpi paṭisandhidānaṃ. Pavattivipākaṃ panassa na sakkā nivāretuṃ paṭisambhidāvibhaṅge",
  "tika-abh08t0:1703_3": "uddhaccasahagatānampi vipākassa uddhaṭattā, nānakkhaṇikakammapaccayassa ca paṭisandhivipākameva",
  "tika-abh08t0:1703_4": "sandhāya anuddhaṭattā. Evañca pana katvā yadeke ācariyā vadanti “uddhaccacetanā ubhayavipākampi",
  "tika-abh08t0:1703_5": "na deti paṭṭhāne nānakkhaṇikakammapaccayassa anuddhaṭattā”ti, taṃ tesaṃ abhinivesamattamevāti daṭṭhabbaṃ.",
  "tika-abh08t0:1704_0": "Yadi ca te vadeyyuṃ – yathā “vipākadhammadhammā”ti ettha vipāka-saddena vipākārahatā",
  "tika-abh08t0:1704_1": "vuccati, evaṃ idhāpi uddhaccasahagatānaṃ vipākārahataṃ sandhāya “tesaṃ vipāke ñāṇa”nti",
  "tika-abh08t0:1704_2": "vuttaṃ. Yathā saddhindriyavinimuttassa adhimuccanaṭṭhassa abhāvepi saddhindriyassa",
  "tika-abh08t0:1704_3": "adhimuccanasattivisesaṃ gahetvā saddhindriyadhammo adhimuccanaṭṭho atthoti vuccati,",
  "tika-abh08t0:1704_4": "evamidhāpi dhammavinimuttassa vipākārahabhāvassa abhāvepi dhammānameva vipākārahasāmatthiyaṃ",
  "tika-abh08t0:1704_5": "gahetvā tassa atthibhāvo vutto. Yadi ca te pavattivipākaṃ dadeyyuṃ, yathā –",
  "tika-abh08t0:1705": "“Sukhāya vedanāya sampayutto dhammo dukkhāya vedanāya sampayuttassa dhammassa kammapaccayena paccayo, nānakkhaṇikā”ti –",
  "tika-abh08t0:1706_0": "Pavattivipākassapi vasena nānakkhaṇikakammapaccayo vutto, evametthāpi nānakkhaṇikakammapaccayabhāvo",
  "tika-abh08t0:1706_1": "vattabbo siyā. Na hi labbhamānassa avacane kāraṇaṃ atthīti tasmā yathādhammasāsane",
  "tika-abh08t0:1706_2": "avacanampi abhāvameva dīpeti. Apica yadi uddhaccasahagatassa pavattivipākadānaṃ adhippetaṃ",
  "tika-abh08t0:1706_3": "siyā, tadā “anupādinnupādāniyo dhammo upādinnupādāniyassa dhammassa na kammapaccayena",
  "tika-abh08t0:1706_4": "paccayo”ti paṭisedho na kātabbo siyā. Na hi ṭhapetvā uddhaccaṃ añño koci anupādinnupādāniyo",
  "tika-abh08t0:1706_5": "dhammo upādinnupādāniyassa dhammassa paccayo bhavituṃ asamattho atthīti, tayidametesaṃ",
  "tika-abh08t0:1706_6": "abhilāpamattaṃ. Tathā hi yaṃ tāva vuttaṃ “vipākārahabhāvaṃ gahetvā tesaṃ vipāketi",
  "tika-abh08t0:1706_7": "vutta”nti, tadeva tassa vipākasabbhāvaṃ dīpeti. Na hi vipākārahabhāve sati abhiññādīnaṃ",
  "tika-abh08t0:1706_8": "viya tassa avipākatāya kāraṇaṃ atthīti. Yampi vuttaṃ “nānakkhaṇikakammapaccayassa",
  "tika-abh08t0:1706_9": "avacanaṃ vipākabhāvaṃ dīpetī”ti, tampi na sundaraṃ, labbhamānassāpi katthaci kenaci",
  "tika-abh08t0:1706_10": "adhippāyena avacanato. Tathā hi dhammasaṅgaṇiyaṃ labbhamānampi hadayavatthu na vuttaṃ.",
  "tika-abh08t0:1706_11": "Tasmā yadi pavattivipākaṃ sandhāya nānakkhaṇikakammapaccayabhāvo vucceyya, tadā paṭisandhivipākadānampissa",
  "tika-abh08t0:1706_12": "maññeyyunti labbhamānassapi pavattivipākassa vasena nānakkhaṇikakammapaccayabhāvo",
  "tika-abh08t0:1706_13": "na vuttoti. Yaṃ pana anupādinnupādāniyassa upādinnupādāniyaṃ pati kammapaccayapaṭikkhepavacanaṃ,",
  "tika-abh08t0:1706_14": "taṃ abhiññākusalādike sandhāyāti na ettāvatā uddhaccasahagatassa pavattivipākadānaṃ",
  "tika-abh08t0:1706_15": "sabbathāpi paṭikkhipituṃ sakkāti. Yampi aṭṭhakathāyaṃ “yathā ca abhiññācetanā, evamuddhaccacetanāpi",
  "tika-abh08t0:1706_16": "‘saṅkhārapaccayā viññāṇa’nti ettha apanetabbā”ti vuttaṃ, tampi uddhaccacetanāya tattha",
  "tika-abh08t0:1706_17": "niddisiyamānāya yathā itarā paṭisandhipavattivasena duvidhassapi vipākaviññāṇassa",
  "tika-abh08t0:1706_18": "paccayo, evamuddhaccacetanāpīti gaṇheyyunti vuttaṃ, na tassa pavattivipākābhāvatoti.",
  "tika-abh08t0:1707_0": "Ācariyabuddhamittādayo pana uddhaccasahagataṃ dvidhā vibhajitvā ekassa ubhayavipākadānaṃ,",
  "tika-abh08t0:1707_1": "ekassa sabbathāpi vipākābhāvaṃ vaṇṇenti. Tesañhi ayaṃ vinicchayo – atthi uddhaccaṃ",
  "tika-abh08t0:1707_2": "bhāvanāyapahātabbampi, atthi nabhāvanāyapahātabbampi. Tesu bhāvanāyapahātabbaṃ sekhasantānappavattaṃ,",
  "tika-abh08t0:1707_3": "itaraṃ puthujjanasantānappavattaṃ. Phaladānañca puthujjanasantāne pavattasseva, netarassa.",
  "tika-abh08t0:1707_4": "Tathā hi dassanabhāvanānaṃ abhāvepi yesaṃ puthujjanānaṃ, sekhānañca dassanabhāvanāhi",
  "tika-abh08t0:1707_5": "bhavitabbaṃ, tesaṃ taduppattikāle tāhi pahātuṃ sakkuṇeyyā akusalā “dassanenapahātabbā,",
  "tika-abh08t0:1707_6": "bhāvanāyapahātabbā”ti ca vuccanti. Puthujjanānaṃ pana bhāvanāya abhāvato bhāvanāyapahātabbacintā",
  "tika-abh08t0:1707_7": "natthi, tena tesaṃ pavattamānā te dassanena pahātuṃ asakkuṇeyyāpi “bhāvanāyapahātabbā”ti",
  "tika-abh08t0:1707_8": "na vuccanti. Yadi vucceyyuṃ, dassanenapahātabbā bhāvanāyapahātabbānaṃ kesañci keci",
  "tika-abh08t0:1707_9": "kadāci ārammaṇārammaṇādhipatiupanissayapaccayehi paccayā bhaveyyuṃ. Sakabhaṇḍe chandarāgādīnañhi",
  "tika-abh08t0:1707_10": "kesañci sakkāyadiṭṭhādayo keci atītādīsu kismiñci kāle ārammaṇādhipatiupanissayehi",
  "tika-abh08t0:1707_11": "paccayā hontīti natthi, na ca paṭṭhāne “dassanenapahātabbā bhāvanāyapahātabbānaṃ",
  "tika-abh08t0:1707_12": "kenaci paccayena paccayo”ti vuttā, tasmā natthi puthujjanesu pavattamānānamakusalānaṃ",
  "tika-abh08t0:1707_13": "bhāvanāyapahātabbapariyāyo. Yadi tattha avacanameva pamāṇaṃ, evaṃ sati sekhasantānapavattānampi",
  "tika-abh08t0:1707_14": "akusalānaṃ bhāvanāyapahātabbapariyāyo natthīti āpajjatīti? Nāpajjati, sekhasantānappavattānaṃ",
  "tika-abh08t0:1707_15": "bhāvanāya pahātuṃ sakkuṇeyyattā. Teneva ca kiñci katvā sekhānaṃ dassanenapahātabbānaṃ",
  "tika-abh08t0:1707_16": "akusalānaṃ pahīnabhāvena assādanābhinandanānaṃ vatthūni na honti. Pahīnatāya eva",
  "tika-abh08t0:1707_17": "somanassassa hetubhūtā, avikkhepahetubhūtā ca na domanassaṃ, uddhaccañca uppādentīti",
  "tika-abh08t0:1707_18": "na tesaṃ ārammaṇārammaṇādhipatipakatūpanissayabhāvaṃ gacchanti. Na hi pahīnakilese",
  "tika-abh08t0:1707_19": "upanissāya ariyā rāgadosavikkhepe uppādenti. Vuttañca “sotāpattimaggena ye kilesā",
  "tika-abh08t0:1707_20": "pahīnā, te kilese na puneti, na pacceti, na paccāgacchatīti sugato, sakadāgāmi…pe…",
  "tika-abh08t0:1707_21": "arahattamaggena…pe… sugato”ti. Puthujjanānaṃ pana dassanena pahātuṃ sakkuṇeyyā dassanena",
  "tika-abh08t0:1707_22": "pahātuṃ asakkuṇeyyānaṃ kenaci paccayena paccayā na hontīti na sakkā vattuṃ, “diṭṭhiṃ",
  "tika-abh08t0:1707_23": "assādeti abhinandati, taṃ ārabbha rāgo uppajjati, diṭṭhi uppajjati, vicikicchā uppajjati,",
  "tika-abh08t0:1707_24": "uddhaccaṃ uppajjati, vicikicchaṃ ārabbha vicikicchā uppajjati, diṭṭhi uppajjati,",
  "tika-abh08t0:1707_25": "uddhaccaṃ uppajjatī”ti diṭṭhivicikicchānaṃ uddhaccārammaṇabhāvassa vuttattā. Ettha",
  "tika-abh08t0:1707_26": "hi uddhaccanti uddhaccasahagataṃ cittuppādaṃ sandhāya vuttaṃ, na dassanenapahātabbesupi",
  "tika-abh08t0:1707_27": "labbhamānacetasikaṃ uddhaccaṃ. Evañca katvā adhipatipaccayaniddese “diṭṭhiṃ garuṃ",
  "tika-abh08t0:1707_28": "katvā assādeti abhinandati, taṃ garuṃ katvā rāgo uppajjati, diṭṭhi uppajjatī”ti ettakameva",
  "tika-abh08t0:1707_29": "vuttaṃ, na vuttaṃ “uddhaccaṃ uppajjatī”ti, tasmā sekhasantānappavattānamakusalānaṃ",
  "tika-abh08t0:1707_30": "dassanenapahātabbānaṃ kenaci paccayena paccayattābhāvato puthujjanānaṃ santāneva",
  "tika-abh08t0:1707_31": "dassanenapahātabbānamakusalānaṃ paccayā na hontīti na sakkā vattunti paṭṭhāne dassanenapahātabbānaṃ",
  "tika-abh08t0:1707_32": "bhāvanāyapahātabbassa ārammaṇārammaṇādhipatiupanissayapaccayattānuddharaṇaṃ sekhasantānappavattānaṃ",
  "tika-abh08t0:1707_33": "bhāvanāyapahātabbapariyāyabhāvaṃ sādheti, puthujjanasantāneyeva nadassanenapahātabbānamakusalānaṃ",
  "tika-abh08t0:1707_34": "bhāvanāyapahātabbapariyāyabhāvaṃ na sādheti, tasmā dassanabhāvanāhi pahātabbānaṃ",
  "tika-abh08t0:1707_35": "atītādibhāvena navattabbattepi yādisānaṃ tāhi anuppattidhammatā āpādetabbā, te puthujjanesu",
  "tika-abh08t0:1707_36": "pavattamānā dassanena pahātuṃ sakkuṇeyyā dassanamaggāpekkhāya tadappavattiyampi dassanenapahātabbā",
  "tika-abh08t0:1707_37": "nāma. Sekhesu pavattamānā bhāvanāya pahātuṃ sakkuṇeyyā tadappavattiyampi tadapekkhāya",
  "tika-abh08t0:1707_38": "bhāvanāyapahātabbā nāma. Dassanena pahātuṃ asakkuṇeyyā pana puthujjanesu pavattamānā",
  "tika-abh08t0:1707_39": "heṭṭhā vuttanayena nevadassanenapahātabbā nabhāvanāyapahātabbā, tesu bhāvanāyapahātabbā",
  "tika-abh08t0:1707_40": "sahāyavirahato vipākaṃ na janenti. Tathā hi tesaṃ dassanenapahātabbasaṅkhātaṃ sahakārīkāraṇaṃ",
  "tika-abh08t0:1707_41": "sahāyabhūtaṃ natthīti bhāvanāyapahātabbacetanāya nānakkhaṇikakammapaccayabhāvo na",
  "tika-abh08t0:1707_42": "vutto. Apekkhitabbadassanabhāvanārahitānaṃ pana puthujjanesu uppajjamānānaṃ sakabhaṇḍe",
  "tika-abh08t0:1707_43": "chandarāgādīnaṃ, uddhaccasahagatacittuppādassa ca saṃyojanattayatadekaṭṭhakilesānaṃ",
  "tika-abh08t0:1707_44": "anupacchinnatāya aparikkhīṇasahāyānaṃ vipākuppādanaṃ na sakkā paṭikkhipitunti uddhaccasahagatadhammānaṃ",
  "tika-abh08t0:1707_45": "vipāko vibhaṅge vuttoti.",
  "tika-abh08t0:1708_0": "Yadi evaṃ, apekkhitabbadassanabhāvanārahitānaṃ akusalānaṃ “nevadassanenanabhāvanāyapahātabbā”ti",
  "tika-abh08t0:1708_1": "vattabbatā āpajjatīti? Nāpajjati, appahātabbasabhāvānaṃ kusalādīnaṃ “nevadassanenanabhāvanāyapahātabbā”ti",
  "tika-abh08t0:1708_2": "vuttattā, appahātabbaviruddhasabhāvattā ca akusalānaṃ. Yadi evaṃ te imasmiṃ tike",
  "tika-abh08t0:1708_3": "navattabbāti vattabbā āpajjantīti? Nāpajjanti, cittuppādakaṇḍe dassitānaṃ dvādasākusalacittuppādānaṃ",
  "tika-abh08t0:1708_4": "dvīhi padehi saṅgahitattā. Yathā hi uppannattike dhammavasena sabbesaṃ saṅkhatadhammānaṃ",
  "tika-abh08t0:1708_5": "saṅgahitattā kālavasena asaṅgahitāpi atītā “navattabbā”ti na vuttā cittuppādānurūpena",
  "tika-abh08t0:1708_6": "saṅgahitesu navattabbassa abhāvā, evaṃ idhāpi cittuppādabhāvena saṅgahitesu navattabbassa",
  "tika-abh08t0:1708_7": "abhāvā “navattabbā”ti na vuttā. Sabbena sabbañhi dhammavasena asaṅgahitassa tikadukesu",
  "tika-abh08t0:1708_8": "navattabbatāpatti. Yattha hi cittuppādo koci niyogato navattabbo atthi, tattha tesaṃ",
  "tika-abh08t0:1708_9": "catuttho koṭṭhāso atthīti yathāvuttapadesu viya tatthāpi bhinditvā bhājetabbe cittuppāde",
  "tika-abh08t0:1708_10": "bhinditvā bhājeti “siyā navattabbāparittārammaṇā”tiādinā, tadabhāvā uppannattike,",
  "tika-abh08t0:1708_11": "idha ca tathā na vuttanti.",
  "tika-abh08t0:1709_0": "Atha vā yathā sappaṭighehi samānasabhāvattā rūpadhātuyaṃ “tayo mahābhūtā sappaṭighā”ti",
  "tika-abh08t0:1709_1": "vuttā, yathāha “asaññasattānaṃ anidassanasappaṭighaṃ ekaṃ mahābhūta”nti, evaṃ puthujjanānaṃ",
  "tika-abh08t0:1709_2": "pavattamānā bhāvanāyapahātabbasamānasabhāvā “bhāvanāyapahātabbā”ti vucceyyunti natthi",
  "tika-abh08t0:1709_3": "navattabbatāpasaṅgo. Evañca sati puthujjanānaṃ pavattamānāpi bhāvanāyapahātabbā sakabhaṇḍe",
  "tika-abh08t0:1709_4": "chandarāgādayo parabhaṇḍe chandarāgādīnaṃ upanissayapaccayo, rāgo ca rāgadiṭṭhīnaṃ",
  "tika-abh08t0:1709_5": "adhipatipaccayoti ayamattho laddho hoti. Teneva hi –",
  "tika-abh08t0:1710": "“Bhāvanāyapahātabbo dhammo dassanenapahātabbassa dhammassa upanissayapaccayena paccayo, ārammaṇūpanissayo, pakatūpanissayo”ti –",
  "tika-abh08t0:1711": "Imissā niddese dassanenapahātabbānaṃ upanissayapaccayabhāvīdhamme niddisantena bhagavatā –",
  "tika-abh08t0:1712_0": "“Pakatūpanissayo – patthanaṃ upanissāya pāṇaṃ hanati…pe… saṅghaṃ bhindati, bhāvanāyapahātabbo",
  "tika-abh08t0:1712_1": "rāgo doso moho māno patthanā dassanenapahātabbassa rāgassa dosassa mohassa mānassa",
  "tika-abh08t0:1712_2": "diṭṭhiyā patthanāya upanissayapaccayena paccayo. Sakabhaṇḍe chandarāgo parabhaṇḍe",
  "tika-abh08t0:1712_3": "chandarāgassa upa…pe… sakapariggahe chandarāgo parapariggahe chandarāgassa upanissayapaccayena paccayo”ti –",
  "tika-abh08t0:1713": "Puthujjanasantāne patthanādayo niddiṭṭhā.",
  "tika-abh08t0:1714_0": "Evampi yathā aphoṭṭhabbattā rūpadhātuyaṃ tayo mahābhūtā na paramatthato sappaṭighā,",
  "tika-abh08t0:1714_1": "evaṃ apekkhitabbabhāvanārahitā puthujjanesu pavattamānā sakabhaṇḍe chandarāgādayo",
  "tika-abh08t0:1714_2": "pana paramatthato bhāvanāya pahātabbāti bhāvanāyapahātabbānaṃ nānakkhaṇikakammapaccayatā",
  "tika-abh08t0:1714_3": "na vuttā, na ca “dassanenapahātabbā bhāvanāyapahātabbānaṃ kenaci paccayena paccayo”ti",
  "tika-abh08t0:1714_4": "vuttā. Ye hi dassanenapahātabbapaccayā kilesā, na te dassanato uddhaṃ pavattanti.",
  "tika-abh08t0:1714_5": "Dassanenapahātabbapaccayassāpi pana uddhaccasahagatassa sahāyavekallamattameva dassanena",
  "tika-abh08t0:1714_6": "kataṃ, na tassa koci bhāvo dassanena anuppattidhammataṃ āpāditoti tassa ekantabhāvanāyapahātabbatā",
  "tika-abh08t0:1714_7": "vuttā, tasmā uddhaccabhāvena ekasabhāvasseva tassa sati sahāye vipākuppādanavacanaṃ,",
  "tika-abh08t0:1714_8": "asati ca vipākānuppādanavacanaṃ na virujjhati. Tayidaṃ sabbametesaṃ ācariyānaṃ ahopurisikāramattaṃ.",
  "tika-abh08t0:1714_9": "Kasmā? Uddhaccasahagatassa ekantabhāvanāyapahātabbabhāvena vuttattā. Evañhi vuttaṃ",
  "tika-abh08t0:1714_10": "bhagavatā “katame dhammā bhāvanāyapahātabbā. Uddhaccasahagato cittuppādo”ti. Yadi",
  "tika-abh08t0:1714_11": "ca uddhaccasahagataṃ nabhāvanāyapahātabbaṃ abhavissa, yathā atītārammaṇattike “niyogā",
  "tika-abh08t0:1714_12": "anāgatārammaṇā natthī”ti vatvā vibhajja vuttaṃ, evamidhāpi “niyogā bhāvanāyapahātabbā",
  "tika-abh08t0:1714_13": "natthī”ti vatvā “uddhaccasahagato siyā bhāvanāyapahātabbo siyā navattabbo ‘dassanenapahātabbo’tipi",
  "tika-abh08t0:1714_14": "‘bhāvanāyapahātabbo’tipī”tiādi vattabbaṃ siyā, na ca tathā vuttaṃ. Yā ca “tamatthaṃ",
  "tika-abh08t0:1714_15": "paṭipādentehi yadi vucceyyu”ntiādinā yutti vuttā, sāpi ayutti. Kasmā? Dassanenapahātabbārammaṇānaṃ",
  "tika-abh08t0:1714_16": "rāgadiṭṭhivicikicchāuddhaccānaṃ tena tena pahātabbabhāvavasena icchitattā. Yañca",
  "tika-abh08t0:1714_17": "“uddhaccaṃ uppajjatī”ti uddhaccasahagatacittuppādo vuttoti dassetuṃ adhipatipaccayaniddese",
  "tika-abh08t0:1714_18": "uddhaccassa anuddharaṇaṃ kāraṇavasena vuttaṃ, tampi akāraṇaṃ aññatthāpi sāvasesapāṭhānaṃ",
  "tika-abh08t0:1714_19": "dassanato. Tathā hi “atīto dhammo paccuppannassa dhammassa, anāgato dhammo paccuppannassa",
  "tika-abh08t0:1714_20": "dhammassa ārammaṇapaccayena paccayo”ti etesaṃ vibhaṅge cetopariyañāṇaggahaṇaṃ katvā",
  "tika-abh08t0:1714_21": "“paccuppanno dhammo paccuppannassa dhammassā”ti imassa vibhaṅge labbhamānampi cetopariyañāṇaṃ",
  "tika-abh08t0:1714_22": "na gahitaṃ. Yampi bhāvanāyapahātabbassa vipākadānamhi dassanenapahātabbassa sahāyabhāvūpagamanaṃ",
  "tika-abh08t0:1714_23": "vuttaṃ, tampi vicāretabbaṃ – kiṃ avijjādi viya dānasīlādīnaṃ upapattiyaṃyeva vipākadānasāmatthiyā",
  "tika-abh08t0:1714_24": "ṭhānavasena dassanenapahātabbā bhāvanāyapahātabbānaṃ sahakārīkāraṇaṃ hoti, udāhu",
  "tika-abh08t0:1714_25": "kileso viya kammassa paṭisandhidānamhīti? Kiñcettha – yadi tāva purimo nayo, sekhasantāne",
  "tika-abh08t0:1714_26": "bhāvanāyapahātabbassa akiriyābhāvo āpajjati, pahīnāvijjāmānataṇhānusayasmiṃ santāne",
  "tika-abh08t0:1714_27": "dānādi viya sahāyavekallena avipākasabhāvataṃ āpannattā. Atha dutiyo, bhāvanāyapahātabbattena",
  "tika-abh08t0:1714_28": "abhimatassāpi dassanenapahātabbabhāvo āpajjati, paṭisandhidāne sati apāyagamanīyasabhāvānativattanato,",
  "tika-abh08t0:1714_29": "tasmā amhehi heṭṭhā vuttanayeneva uddhaccasahagatassa vipākadānaṃ sampaṭicchitabbaṃ,",
  "tika-abh08t0:1714_30": "na yesaṃ kesañci vacanaṃ. Paṭṭhānānusārīhi bhavitabbanti.",
  "tika-abh08t0:1715_0": "537-8. Yanti yaṃ āvajjanadvayaṃ. Karaṇamattattāti karaṇamattameva ṭhapetvā phaladānābhāvato.",
  "tika-abh08t0:1715_1": "Vātapupphasamanti moghapupphasamaṃ, yathā taṃ paṭhamasañjātaṃ acchinnamūlepi rukkhe",
  "tika-abh08t0:1715_2": "nibbattaṃ purimehi adinnaphalattā phalanibbattakaṃ na hoti, evamidaṃ anupacchinnabhavamūlepi",
  "tika-abh08t0:1715_3": "santāne nibbattaṃ anāsevanabhāvena phaladāyakaṃ na hotīti adhippāyo. Javanattaṃ tu",
  "tika-abh08t0:1715_4": "sampattanti aṭṭhārasavidhaṃ khīṇāsavāveṇikaṃ viññāṇamāha. Kiccasādhanatoti bhavataṇhāmūlassa",
  "tika-abh08t0:1715_5": "avocchinnabhāve sati kusalākusalakammakiccassa sādhanato, dānāditaṃtaṃkiccasādhanavasena",
  "tika-abh08t0:1715_6": "vā. Idaṃ vuttaṃ hoti – yathā hi chinnamūlassa rukkhassa pupphaṃ pupphanamattaṃ ṭhapetvā",
  "tika-abh08t0:1715_7": "aphalameva hoti, evametampi taṃtaṃkiccasādhanamattaṃ ṭhapetvā samucchinnabhavataṇhāmūle",
  "tika-abh08t0:1715_8": "santāne pavattanato aphalamevāti.",
  "tika-abh08t0:1716_0": "539-40. Paṭiccāti hetudhammassa paṭimukhaṃ gantvā taṃ apaccakkhāya. Etīti pavattati,",
  "tika-abh08t0:1716_1": "tiṭṭhati uppajjati vāti vuttaṃ hoti. “Etī”ti hi idaṃ uppattiṭṭhitīnaṃ sādhāraṇavasena",
  "tika-abh08t0:1716_2": "pavattiparidīpakaṃ. Tenevāha “ṭhitiyuppattiyāpi vā”ti. Ekacco hi paccayo ṭhitiyā",
  "tika-abh08t0:1716_3": "eva upakārako hoti yathā pacchājātapaccayo, ekacco uppattiyā eva yathā anantarādiko,",
  "tika-abh08t0:1716_4": "ekacco ubhayassa yathā hetuādayo. Evaṃ paccaya-saddassa vacanatthaṃ dassetvā idāni",
  "tika-abh08t0:1716_5": "paccayalakkhaṇaṃ dassento āha “yo dhammo”tiādi. Yoti hetudhammo. Yassāti yassa phaladhammassa.",
  "tika-abh08t0:1716_6": "Ṭhitiyuppattiyāpi vāti ṭhititthaṃ, uppattitthaṃ vā. Ṭhitiyāti vā ṭhitikkhaṇe, uppattiyāti",
  "tika-abh08t0:1716_7": "uppādakkhaṇe. Yassa dhammassa upakāro, yassa dhammassa ṭhitiyuppattiyāti vā sambandho.",
  "tika-abh08t0:1716_8": "“Upakāro”ti iminā dhammena dhammasattiupakārakaṃ dasseti. “Sambhavo”tiādi paccayasseva",
  "tika-abh08t0:1716_9": "pariyāyadassanaṃ. Sambhavati etasmāti sambhavo. Tathā pabhavo. Hinoti patiṭṭhāti",
  "tika-abh08t0:1716_10": "etthāti hetu. Anekatthattā dhātusaddānaṃ hi-saddo mūla-saddo viya patiṭṭhattho veditabbo.",
  "tika-abh08t0:1716_11": "Hinoti vā etena kammanidānabhūtena uddhaṃ ojaṃ abhiharantena mūlena viya pādapo tappaccayaṃ",
  "tika-abh08t0:1716_12": "phalaṃ gacchati, vuddhiṃ viruḷhiṃ āpajjatīti hetu. Attano phalaṃ karotīti kāraṇaṃ.",
  "tika-abh08t0:1716_13": "Paccayo matoti paccayova “sambhavo”tiādito mato. Atthato ete samānā, byañjanamattaṃyeva",
  "tika-abh08t0:1716_14": "nesaṃ nānattanti vuttaṃ hoti.",
  "tika-abh08t0:1717_0": "541-5. Evaṃ paṭṭhāne āgatasabbapaccayānaṃ sādhāraṇavasena atthaṃ vatvā idhādhippetassa",
  "tika-abh08t0:1717_1": "hetupaccayasseva sarūpaṃ dassetuṃ “lobhādi pana yo dhammo”tiādi vuttaṃ. Mūlaṭṭhenāti",
  "tika-abh08t0:1717_2": "sampayuttānaṃ suppatiṭṭhitabhāvasādhanasaṅkhātamūlaṭṭhena. Chaḷevāti mūlaṭṭhenūpakārakabhāvassa",
  "tika-abh08t0:1717_3": "tesameva āveṇikabhāvena ete chaḷeva. Jātitoti kusalākusalābyākatajātito. Navadhāti",
  "tika-abh08t0:1717_4": "tayo kusalahetū, tayo akusalahetū, tayo abyākatahetūti navadhā. Dhammānaṃ…pe… sādhakoti",
  "tika-abh08t0:1717_5": "yathā sālivīhibījādīni sālivīhiādibhāvassa sādhakāni, maṇiādipabhāvatthūnañca nīlādivaṇṇāni",
  "tika-abh08t0:1717_6": "nīlādimaṇipabhāya sādhakāni, evaṃ hetupaccayo yathārahaṃ attano sampayuttānaṃ kusalādittasādhakoti",
  "tika-abh08t0:1717_7": "kusalākusalābyākatadhammānaṃ yathākkamaṃ kusalākusalābyākatabhāvasādhako mūlaṭṭhoti",
  "tika-abh08t0:1717_8": "ayamettha attho. Eke ācariyāti revatācariyaṃ, tassa sissānusisse ca sandhāyāha. Atha",
  "tika-abh08t0:1717_9": "vā garumhi bahuvacanampi yujjatīti revatācariyameva sandhāya “eke ācariyā”ti vuttaṃ.",
  "tika-abh08t0:1718_0": "Evaṃ santeti yadi mūlaṭṭho kusalādibhāvasādhako, evaṃ sati. Yathā cittaṃ cittajarūpānaṃ",
  "tika-abh08t0:1718_1": "paccayo hoti, evaṃ taṃsampayuttadhammāpīti āha “taṃsamuṭṭhānarūpisū”ti, hetusamuṭṭhānarūpesūti",
  "tika-abh08t0:1718_2": "attho. Neva sampajjatīti na sijjhati, “hetū hetusampayuttakānaṃ dhammānaṃ taṃsamuṭṭhānānañca",
  "tika-abh08t0:1718_3": "rūpānaṃ hetupaccayena paccayo”ti vutto hetupaccayabhāvo na sampajjatīti vuttaṃ hoti.",
  "tika-abh08t0:1718_4": "Yathā kusalākusalā hetū taṃsamuṭṭhānarūpassa kusalādibhāvāya na pariyattā, evaṃ abyākatopi",
  "tika-abh08t0:1718_5": "hetu taṃsamuṭṭhānassa rūpassa abyākatabhāvāya na pariyatto. Sabhāvena hi taṃ abyākatanti",
  "tika-abh08t0:1718_6": "āha “na hī”tiādi. Yadi kusalādibhāvaṃ na sādhenti, paccayāpi na hontīti vadeyyāti",
  "tika-abh08t0:1718_7": "āha “na tesa”ntiādi. “Hetū hetusampayuttakānaṃ dhammānaṃ taṃsamuṭṭhānānañca rūpānaṃ",
  "tika-abh08t0:1718_8": "hetupaccayena paccayo”ti vacanato te alobhādayo tesaṃ rūpānaṃ paccayā na na honti, bhavantevāti attho.",
  "tika-abh08t0:1719_0": "546-7. Na gantabboti na paccetabbo. Idaṃ vuttaṃ hoti – yadi kusalādihetuyo attano",
  "tika-abh08t0:1719_1": "viya attahetukānaṃ dhammānaṃ kusalādibhāvaṃ sādhenti, kusalākusalahetupaccayasambhūtā",
  "tika-abh08t0:1719_2": "rūpadhammāpi te viya kusalādayo siyuṃ, hetuyo vā rūpānaṃ paccayā na siyuṃ, na ca",
  "tika-abh08t0:1719_3": "panetaṃ ubhayampi atthi, tasmā kusalādīnaṃ kusalādibhāvasādhako mūlaṭṭhoti na viññātabbanti.",
  "tika-abh08t0:1719_4": "Apica yadi hetupaṭibaddho kusalādibhāvo, tadā abyākatabhāvopi tappaṭibaddho siyā,",
  "tika-abh08t0:1719_5": "ahetukānaṃ abyākatabhāvo na sijjhati. Yadi ca hetupaṭibaddho kusalādibhāvo, hetūnampi",
  "tika-abh08t0:1719_6": "kusalādibhāvo appaṭibaddho siyā. Atha tesampi sesahetupaṭibaddho, evampi momūhacittasampayuttassa",
  "tika-abh08t0:1719_7": "hetuno akusalabhāvo na sijjheyya. Atha tassa so aññahetuko siyā, evaṃ sati sesahetūnampi",
  "tika-abh08t0:1719_8": "taṃhetukova siyā. Yathā ca sesahetūnaṃ, evaṃ avasesasampayuttadhammānampi taṃhetukova",
  "tika-abh08t0:1719_9": "siyā. Atha siyā hetūnaṃ sabhāvatova kusalādibhāvo, sampayuttānaṃ pana hetupaṭibaddhoti,",
  "tika-abh08t0:1719_10": "evaṃ sati alobho kusalo vā siyā abyākato vā. Yadi hi so sabhāvato kusalo, taṃsabhāvattā",
  "tika-abh08t0:1719_11": "abyākato na siyā. Atha abyākato, taṃsabhāvattā kusalo na siyā alobhasabhāvassa adosattābhāvo",
  "tika-abh08t0:1719_12": "viya. Yasmā pana ubhayathāpi hoti, tasmā yathā ubhayathā hontesu saddhādīsu sampayuttesu",
  "tika-abh08t0:1719_13": "hetupaṭibaddhaṃ kusalādibhāvaṃ pariyesatha, na sabhāvato, evaṃ hetūsupi kusalāditā",
  "tika-abh08t0:1719_14": "aññapaṭibaddhā pariyesitabbā, na sabhāvato. Sā pana pariyesiyamānā yonisomanasikārādipaṭibaddhā",
  "tika-abh08t0:1719_15": "hotīti hetūsu viya hetusampayuttadhammesupi yonisomanasikārādipaṭibaddho kusalādibhāvo,",
  "tika-abh08t0:1719_16": "na hetupaṭibaddhoti. Tenevāha –",
  "tika-abh08t0:1720": "“Yoniso, bhikkhave, manasi karoto anuppannā ceva kusalā dhammā uppajjanti, uppannā ca kusalā dhammā abhivaḍḍhantī”tiādi.",
  "tika-abh08t0:1721_0": "Samayaññunāti ābhidhammikamatavedinā. Suppatiṭṭhitabhāvassa sādhanenāti attahetukānaṃ",
  "tika-abh08t0:1721_1": "dhammānaṃ sammā patiṭṭhitabhāvassa thirabhāvassa sādhanena. Laddhahetupaccayā hi",
  "tika-abh08t0:1721_2": "dhammā viruḷhamūlā viya pādapā thirā honti suppatiṭṭhitā, ahetukā tilabījādisevālā",
  "tika-abh08t0:1721_3": "viya na suppatiṭṭhitāti.",
  "tika-abh08t0:1722": "548. Sabbasoti kāmāvacarādisabbabhāgena.",
  "tika-abh08t0:1723_0": "550-1. Paṭisandhikkhaṇe cittasamuṭṭhānānaṃ rūpānaṃ abhāvato attanā sampayuttānaṃ,",
  "tika-abh08t0:1723_1": "kaṭattārūpānameva ca paccayabhāvoti āha “attanā…pe… jātāna”nti. Kammassa katattā",
  "tika-abh08t0:1723_2": "eva ca upacitattā ca na issarādihetuno sambhūtāni rūpāni kaṭattārūpāni, kammasamuṭṭhānarūpānīti",
  "tika-abh08t0:1723_3": "attho, kaṭattārūpāneva jātāni bhūtāni nibbattānīti kaṭattārūpajātāni. Tathevāti yathā",
  "tika-abh08t0:1723_4": "paṭisandhiyaṃ kaṭattārūpānaṃ, evanti attho. Cittajānañcāti ca-saddena “attanā sampayuttāna”nti ākaḍḍhati.",
  "tika-abh08t0:1724": "553. Lokuttaravipākānaṃ paṭisandhivasena appavattanato natthi kammasamuṭṭhānassa paccayabhāvoti āha “cittajāna”ntiādi.",
  "tika-abh08t0:1725_0": "555. Hetupaccayasambhavoti hetupaccayasambhūtadhammo, hetupaccayato paccayuppannadhammānaṃ",
  "tika-abh08t0:1725_1": "sambhavākāro vā. Sañjātasukhahetunāti sañjātañāṇena, sampajaññenāti attho. Ñāṇañhi",
  "tika-abh08t0:1725_2": "“sukhino cittaṃ samādhiyati, samāhito yathābhūtaṃ pajānātī”tiādivacanato sukhaṃ hetu etassāti,",
  "tika-abh08t0:1726": "“Diṭṭhe dhamme ca yo attho,",
  "tika-abh08t0:1727": "Yo cattho samparāyiko;",
  "tika-abh08t0:1728": "Atthābhisamayā dhīro,",
  "tika-abh08t0:1729": "Paṇḍitoti pavuccatī”ti. –",
  "tika-abh08t0:1730": "Ādivacanato sukhassa hetūti vā “sukhahetū”ti vuccati.",
  "tika-abh08t0:1731_0": "556. Lokassa adhipati lokādhipati, sakalalokanāyakenāti attho. Attādhīnānaṃ patinoti",
  "tika-abh08t0:1731_1": "adhipatī. Chandaṃ tu jeṭṭhakaṃ katvāti “chandavato kiṃ nāma na sijjhatī”tiādikaṃ",
  "tika-abh08t0:1731_2": "purimābhisaṅkhārūpanissayaṃ labhitvā uppajjamāne cittuppāde chando jeṭṭhakabhūto",
  "tika-abh08t0:1731_3": "sampayuttadhamme vase vattamāno hutvā pavattati, sampayuttadhammā ca tassa vase pavattanti",
  "tika-abh08t0:1731_4": "hīnādibhāvena tadanuvattanatoti āha “chandaṃ tu jeṭṭhakaṃ katvā”tiādi. Katvā dhuranti",
  "tika-abh08t0:1731_5": "sahajātapubbaṅgamavasena pubbaṅgamaṃ katvā. Chandādhipati nāma so vā cittuppādo chandādhipati",
  "tika-abh08t0:1731_6": "nāma “chando adhipati imassā”ti katvā. Esevāti “cittaṃ dhuraṃ katvā…pe… kālasmiṃ",
  "tika-abh08t0:1731_7": "cittādhipati nāmā”tiādinā yathāvuttova nayo. Sesesūti cittādīsu. Ettha ca “chandaṃ…pe…",
  "tika-abh08t0:1731_8": "kālasmi”ntiādinā kālassa niyamitattā cattāropete ekakkhaṇe adhipatī na hontīti daṭṭhabbaṃ.",
  "tika-abh08t0:1731_9": "Evañca katvā paṭṭhāne “chandādhipati chandasampayuttakānaṃ dhammānaṃ taṃsamuṭṭhānānañca",
  "tika-abh08t0:1731_10": "rūpānaṃ adhipatipaccayena paccayo”tiādinā catunnampi adhipatīnaṃ paccayabhāvo visuṃ",
  "tika-abh08t0:1731_11": "visuṃyeva uddhaṭo. Yadi hi te ekakkhaṇeyeva adhipatipaccayā siyuṃ, tadā yathā hetupaccayaniddese",
  "tika-abh08t0:1731_12": "“hetū hetusampayuttakāna”ntiādinā avisesena vuttaṃ mūlaṭṭhena upakārakabhāvassa vijjamānena",
  "tika-abh08t0:1731_13": "dvinnaṃ, tiṇṇampi hetūnaṃ ekakkhaṇe paccayabhāvūpagamanato, evaṃ ekakkhaṇeyeva bahūnaṃ",
  "tika-abh08t0:1731_14": "jeṭṭhakabhāve sati adhipatipaccayaniddesepi “adhipatī adhipatisampayuttakāna”ntiādinā",
  "tika-abh08t0:1731_15": "vattabbaṃ siyā. Yasmā pana evaṃ avatvā “chandādhipati chandasampayuttakāna”ntiādinā",
  "tika-abh08t0:1731_16": "cattārova visesetvā vuttā, tasmā ekekadhammoyeva ekakkhaṇe adhipatipaccayo hotīti",
  "tika-abh08t0:1731_17": "daṭṭhabbaṃ. Jeṭṭhaṭṭhenāti pamukhabhāvena.",
  "tika-abh08t0:1732_0": "Sobhanā mati, sobhanaṃ vā mataṃ etesaṃ atthīti sumatino, sammādiṭṭhikāti attho, tesaṃ",
  "tika-abh08t0:1732_1": "matiṃ vibodheti pabodhetīti sumatimativibodhanaṃ. Kucchitā mati, kucchitaṃ vā mataṃ",
  "tika-abh08t0:1732_2": "etesanti kumatino, micchādiṭṭhikā, tesaṃ matibhūtā matibhāvena parikappitattāti kumatimati,",
  "tika-abh08t0:1732_3": "micchādiṭṭhi, sāyeva indhanasadisatāya indhanaṃ tassa pāvakaṃ aggi viyāti kumati…pe…",
  "tika-abh08t0:1732_4": "pāvakaṃ. Atimadhuranti nipuṇagambhīrena attharasena ceva suvimalasakhilena byañjanarasena",
  "tika-abh08t0:1732_5": "ca madhuraṃ. Avedīti ogāhetvā jānāti. Yo yoti theranavamajjhimesu yo koci. Jinavacanaṃ",
  "tika-abh08t0:1732_6": "sakalaṃ avedīti tepiṭakassapi sakalajinavacanassa gahaṇasamatthatāpaṭilābhena taṃ avagacchati.",
  "tika-abh08t0:1733": "Iti abhidhammatthavikāsiniyā nāma",
  "tika-abh08t0:1734": "Abhidhammāvatārasaṃvaṇṇanāya",
  "tika-abh08t0:1735": "Pakiṇṇakaniddesavaṇṇanā niṭṭhitā.",
  "tika-abh08t0:1736": "9. Navamo paricchedo",
  "tika-abh08t0:1737": "Puññavipākapaccayaniddesavaṇṇanā",
  "tika-abh08t0:1738_0": "560-1. Vaṭṭakathāya lokuttaravipākānaṃ alabbhanato “lokiyānevā”ti vuttaṃ. Puññāpuññādisaṅkhārāti",
  "tika-abh08t0:1738_1": "puññābhisaṅkhāro apuññābhisaṅkhāro āneñjābhisaṅkhāroti tayo saṅkhārā. Tattha punāti",
  "tika-abh08t0:1738_2": "attano santānaṃ apuññaphalato, dukkhasaṃkilesato ca sodheti, pujjaṃ bhavaphalaṃ nibbattetīti",
  "tika-abh08t0:1738_3": "vā puññaṃ, attano phalassa abhisaṅkharaṇaṭṭhena abhisaṅkhāro cāti puññābhisaṅkhāro,",
  "tika-abh08t0:1738_4": "puññapaṭipakkhato apuññaṃ, vuttanayena abhisaṅkhāro cāti apuññābhisaṅkhāro. Samādhipaccanīkānaṃ",
  "tika-abh08t0:1738_5": "atidūratāya na iñjati na kampatīti āneñjaṃ, taṃ abhisaṅkharotīti āneñjābhisaṅkhāro.",
  "tika-abh08t0:1738_6": "Tattha dānasīlādivasena pavattā aṭṭha kāmāvacarakusalacetanā, bhāvanāvaseneva pavattā",
  "tika-abh08t0:1738_7": "rūpāvacarakusalacetanā cāti terasa cetanā puññābhisaṅkhāro nāma. Pāṇātipātādivasena",
  "tika-abh08t0:1738_8": "pavattā dvādasa akusalacetanā apuññābhisaṅkhāro nāma. Bhāvanāvaseneva pavattā catasso",
  "tika-abh08t0:1738_9": "arūpāvacarakusalacetanā āneñjābhisaṅkhāro nāma. Bhavādīsu yathā paccayā, tathā yesañca",
  "tika-abh08t0:1738_10": "vipākānaṃ paccayā, tepi viññātabbāti sambandho. Keci pana “tepīti saṅkhārānaṃ gahaṇa”nti",
  "tika-abh08t0:1738_11": "vadanti, taṃ na yuttaṃ, evaṃ sati “yesa”nti aniyamaniddesassa niyamakavacanābhāvato.",
  "tika-abh08t0:1739_0": "562. Katame pana te bhavādayoti āha “tayo bhavā”tiādi. Tattha kāmarūpārūpavasena",
  "tika-abh08t0:1739_1": "tayo bhavā. Saññībhavaasaññībhavanevasaññīnāsaññībhavavasena, pana ekavokārabhavacatuvokārabhavapañcavokārabhavavasena",
  "tika-abh08t0:1739_2": "ca tayo bhavā ettheva samodhānaṃ gacchanti. Catasso yoniyoti aṇḍajajalābujasaṃsedajaopapātikavasena",
  "tika-abh08t0:1739_3": "cattāro sattanikāyā. Tattha bījakapāle nibbatto sattanikāyo aṇḍajayoni nāma. Mātugabbhe",
  "tika-abh08t0:1739_4": "jalābuje nibbattasattanikāyo jalābujayoni nāma. Padumagabbhamānusakagabbhamalādisaṃsedūpanissayena",
  "tika-abh08t0:1739_5": "uppajjanakasattanikāyo saṃsedajayoni nāma. Kutoci anuppajjitvā kevalaṃ tattha tattha",
  "tika-abh08t0:1739_6": "paripuṇṇaṅgapaccaṅgo hutvā uppajjanakasattanikāyo opapātikayoni nāma. Gatipañcakaṃ",
  "tika-abh08t0:1739_7": "heṭṭhā vibhāvitameva. Paṭisandhiviññāṇassa vatthubhūtā ca viññāṇakkhandhā cha viññāṇaṭṭhitiyo",
  "tika-abh08t0:1739_8": "nāma. Tā pana nānattakāyādivasena sattavidhāti āha “viññāṇaṭṭhitiyo sattā”ti. Vuttañhetaṃ –",
  "tika-abh08t0:1740_0": "“Sattimā, bhikkhave, viññāṇaṭṭhitiyo. Katamā satta? Santi, bhikkhave, sattā nānattakāyā",
  "tika-abh08t0:1740_1": "nānattasaññino. Seyyathāpi manussā ekacce ca devā ekacce ca vinipātikā, ayaṃ paṭhamā",
  "tika-abh08t0:1740_2": "viññāṇaṭṭhiti. Santi, bhikkhave, sattā nānattakāyā ekattasaññino. Seyyathāpi devā",
  "tika-abh08t0:1740_3": "brahmakāyikā paṭhamābhinibbattā, ayaṃ dutiyā viññāṇaṭṭhiti. Santi, bhikkhave, sattā",
  "tika-abh08t0:1740_4": "ekattakāyā nānattasaññino. Seyyathāpi devā ābhassarā, ayaṃ tatiyā viññāṇaṭṭhiti.",
  "tika-abh08t0:1740_5": "Santi, bhikkhave, sattā ekattakāyā ekattasaññino. Seyyathāpi devā subhakiṇhā, ayaṃ",
  "tika-abh08t0:1740_6": "catutthī viññāṇaṭṭhiti. Santi, bhikkhave, sattā sabbaso rūpasaññānaṃ samatikkamā",
  "tika-abh08t0:1740_7": "paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā,",
  "tika-abh08t0:1740_8": "ayaṃ pañcamī viññāṇaṭṭhiti. Santi, bhikkhave, sattā sabbaso ākāsānañcāyatanaṃ samatikkamma",
  "tika-abh08t0:1740_9": "‘anantaṃ viññāṇa’nti viññāṇañcāyatanūpagā, ayaṃ chaṭṭhī viññāṇaṭṭhiti. Santi, bhikkhave,",
  "tika-abh08t0:1740_10": "sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā,",
  "tika-abh08t0:1740_11": "ayaṃ sattamī viññāṇaṭṭhitī”ti.",
  "tika-abh08t0:1741_0": "Ettha hi aparimāṇacakkavāḷavāsino manussā kāmāvacaradevā punabbasumātupiyaṅkaramātādayo",
  "tika-abh08t0:1741_1": "vinipātikāsurā ca kusalavipākapaṭisandhikā vemānikapetā ceti ime dīgharassakisathūlakāḷaodātādivaṇṇasaṇṭhānavasena",
  "tika-abh08t0:1741_2": "rūpakāyassa, ahetuduhetutihetuvasena paṭisandhisaññāya ca nānābhāvato nānattakāyanānattasaññino",
  "tika-abh08t0:1741_3": "nāma, ayaṃ paṭhamā viññāṇaṭṭhiti. Paṭhamajjhānatalavāsino pana tayo devā uparūparivāsīnaṃ",
  "tika-abh08t0:1741_4": "vaṇṇādikamapekkhitvā attano vaṇṇādīnaṃ nihīnatāya rūpakāyassa nānābhāvato, paṭhamajjhānavipākaviññāṇavasena",
  "tika-abh08t0:1741_5": "samānasaññitāya ca nānattakāyaekattasaññino nāma, ayaṃ dutiyā viññāṇaṭṭhiti, caturāpāyavāsinopi",
  "tika-abh08t0:1741_6": "vaṇṇasaṇṭhānavasena rūpakāyassa nānāsabhāvattā, akusalavipākasaññāvasena saññāya",
  "tika-abh08t0:1741_7": "ekasabhāvattā ca dutiyaviññāṇaṭṭhitiyaṃyeva samodhānaṃ gacchantīti veditabbaṃ. Dutiyajjhānatalavāsino",
  "tika-abh08t0:1741_8": "tayo devā vaṇṇasaṇṭhānādivasena samānattā rūpakāyassa visesābhāvato pañcakanaye dutiyatatiyajjhānasaññāvasena",
  "tika-abh08t0:1741_9": "paṭisandhisaññāya nānābhāvato ekattakāyanānattasaññino nāma, ayaṃ tatiyā viññāṇaṭṭhiti.",
  "tika-abh08t0:1741_10": "Tatiyajjhānatalavāsino pana tayo devā rūpakāyavasena samānattā, pañcakanaye catutthajjhānavipākasaññāvasena",
  "tika-abh08t0:1741_11": "paṭisandhisaññāya ca ekattā ekattakāyaekattasaññino nāma, ayaṃ catutthī viññāṇaṭṭhiti.",
  "tika-abh08t0:1741_12": "Vehapphalavāsino ceva pañca suddhāvāsavāsino ca vaṇṇasaṇṭhānavasena rūpakāyassa,",
  "tika-abh08t0:1741_13": "pañcamajjhānavipākasaññāvasena paṭisandhisaññāya ca samānattā catutthaviññāṇaṭṭhitimeva",
  "tika-abh08t0:1741_14": "bhajanti. Ākāsānañcāyatanādayo tisso viññāṇaṭṭhitiyo pāḷivaseneva pākaṭā. Asaññasattā",
  "tika-abh08t0:1741_15": "pana viññāṇābhāvena nevasaññānāsaññāyatanavāsino ca saññāya viya viññāṇassa sukhumabhāveneva",
  "tika-abh08t0:1741_16": "viññāṇaṭṭhitīsu na gahitā, sattānaṃ nivāsatāya pana “sattāvāsā”ti vuccanti. Evañca",
  "tika-abh08t0:1741_17": "katvā tehi satta viññāṇaṭṭhitiyo samodhānetvā nava sattāvāsā vuttā.",
  "tika-abh08t0:1742_0": "563-4. Idāni evaṃ vuttesu bhavādīsu dvattiṃsavipākānaṃ tiṇṇaṃ abhisaṅkhārānaṃ paccayabhāvaṃ",
  "tika-abh08t0:1742_1": "dassetuṃ “kāme puññābhisaṅkhārasaññitā”tiādi āraddhaṃ. Navannaṃ pākacittānanti sahetukāhetukavasena",
  "tika-abh08t0:1742_2": "navannaṃ sugatipaṭisandhivipākacittānaṃ. Nānakkhaṇika…pe… paccayehi cāti kusalākusalakammassa",
  "tika-abh08t0:1742_3": "atītasseva attanā janetabbavipākānaṃ paccayabhāvato nānakkhaṇikakammapaccayena, tesameva",
  "tika-abh08t0:1742_4": "balavakāraṇabhāvato upanissayapaccayena ca. Vuttañhi tassa upanissayattaṃ “kusalākusalaṃ",
  "tika-abh08t0:1742_5": "kammaṃ vipākassa upanissayapaccayena paccayo”ti. Sabbattha upanissayabhāvo balavakammavasena",
  "tika-abh08t0:1742_6": "yojetabbo. Dubbalañhi kammaṃ upanissayo na hotīti paṭṭhānavaṇṇanāyaṃ dassitametaṃ.",
  "tika-abh08t0:1743_0": "566-8. Pañcannanti kusalavipākacakkhusotaviññāṇasampaṭicchanasantīraṇadvayavasena",
  "tika-abh08t0:1743_1": "pañcannaṃ. Duggatiyaṃ kusalavipākapaṭisandhiyā abhāvato āha “na honti paṭisandhiya”nti.",
  "tika-abh08t0:1743_2": "Evaṃ paṭisandhipavattīnaṃ asaṅkaravasena paccayavidhiṃ dassetvā idāni samodhānetvā",
  "tika-abh08t0:1743_3": "dassetuṃ “hontī”tiādi vuttaṃ. Soḷasannaṃ pavatte, paṭisandhiyaṃ navannanti yathālābhavasena yojetabbaṃ.",
  "tika-abh08t0:1744_0": "569-74. Rūpe puññābhisaṅkhārāti abhiññāvajjitā pañca rūpāvacarapuññābhisaṅkhārā.",
  "tika-abh08t0:1744_1": "Kasmā pana abhiññāya parivajjananti? Vipākadānābhāvato, tañca kho panassā vipākassa",
  "tika-abh08t0:1744_2": "asambhavato, na pana vipākuppādanasabhāvābhāvato. Yadi hi abhiññācetanā vipākaṃ uppādeyya,",
  "tika-abh08t0:1744_3": "aññabhūmikakammassa aññabhūmikavipākuppādanāyogato sabhūmikameva uppādeyya. Taṃ pana",
  "tika-abh08t0:1744_4": "kiṃ navattabbārammaṇaṃ vā uppādeyya parittādiārammaṇaṃ vā? Kiñcettha – yadi tāva",
  "tika-abh08t0:1744_5": "navattabbārammaṇaṃ uppādeti, taṃ na yuttaṃ rūpāvacaravipākānaṃ ekantena kammasamānārammaṇatāya",
  "tika-abh08t0:1744_6": "dassitattā, abhiññācetanāya ca sayaṃ parittādiārammaṇattā. Atha parittādiārammaṇaṃ",
  "tika-abh08t0:1744_7": "uppādeti, tampi na yujjati rūpāvacaravipākānaṃ ekanteneva navattabbārammaṇabhāvato.",
  "tika-abh08t0:1744_8": "Tathā hi vuttaṃ cittuppādakaṇḍe –",
  "tika-abh08t0:1745_0": "“Rūpāvacaratikacatukkajjhānā kusalato ca vipākato ca kiriyato ca catutthassa jhānassa",
  "tika-abh08t0:1745_1": "vipāko ākāsānañcāyatanaṃ ākiñcaññāyatanaṃ. Ime dhammā navattabbā ‘parittārammaṇā’tipi",
  "tika-abh08t0:1745_2": "‘mahaggatārammaṇā’tipi ‘appamāṇārammaṇā’tipī”ti.",
  "tika-abh08t0:1746_0": "Apica samādhivijjāsambhārabhūtā abhiññā samādhissa ānisaṃsamattaṃ samādhiphalasadisā.",
  "tika-abh08t0:1746_1": "Tassa tassa hi adhiṭṭhānavikubbanadibbasaddasavanādikassa yathicchitassa kiccassa",
  "tika-abh08t0:1746_2": "nipphādanamattaphalā abhiññācetanā. Tenāha “so evaṃ samāhite citte”tiādi tasmā samādhissa",
  "tika-abh08t0:1746_3": "phalasadisā abhiññācetanā na ca phalaṃ deti, dānasīlānisaṃsabhūto tasmiṃ bhave paccayalābho",
  "tika-abh08t0:1746_4": "viya natthi tassa vipākuppādananti. Keci pana “samānabhūmikato āsevanalābhena balavantāni",
  "tika-abh08t0:1746_5": "jhānāni vipākaṃ uppādenti samāpattibhāvato, abhiññā pana satipi jhānabhāve tadabhāvato",
  "tika-abh08t0:1746_6": "tasmiṃ tasmiṃ ārammaṇe āgantukāyevāti dubbalā, tasmā vipākaṃ na detī”ti vadanti.",
  "tika-abh08t0:1746_7": "Evañca katvā vuttaṃ anuruddhācariyena –",
  "tika-abh08t0:1747": "“Samānāsevane laddhe, vijjamāne mahabbale;",
  "tika-abh08t0:1748": "Aladdhā tādisaṃ hetuṃ, abhiññā na vipaccatī”ti. ;",
  "tika-abh08t0:1749_0": "Tayidamakāraṇaṃ, parittajhānassa avisesena brahmapārisajjādīsu vipākadānavacanato.",
  "tika-abh08t0:1749_1": "Na hi parittaṃ laddhāsevanameva tattha vipākaṃ detīti aṭṭhakathāyaṃ vuttaṃ, tasmā",
  "tika-abh08t0:1749_2": "samānāsevane laddheyeva jhānassa vipākadānaṃ na sakkā vattuṃ. Apica punappunaṃ parikammavasena",
  "tika-abh08t0:1749_3": "abhiññāyapi vasibhāvasabbhāvā tassāpi ca balavabhāvo atthevāti vipākaṃ uppādeyya.",
  "tika-abh08t0:1750_0": "Pañcannaṃ pākacittānanti pañcannaṃ rūpāvacaravipākacittānaṃ. Māpuññasaṅkhārāti apuññābhisaṅkhārā.",
  "tika-abh08t0:1750_1": "“Ime apuññasaṅkhārā”ti vā padacchedo. Ekassāti ekassa akusalavipākasantīraṇassa.",
  "tika-abh08t0:1750_2": "Channanti santīraṇavajjānaṃ channaṃ akusalavipākānaṃ. Pavatte paccayā honti aniṭṭharūpādiāpāthāgateti",
  "tika-abh08t0:1750_3": "adhippāyo. Sugatiyaṃ akusalavipākapaṭisandhiyā abhāvato āha “na honti paṭisandhiya”nti.",
  "tika-abh08t0:1750_4": "Catunnanti akusalavipākacakkhusotaviññāṇasampaṭicchanasantīraṇavasena catunnaṃ. Tāni",
  "tika-abh08t0:1750_5": "pana ekantato aniṭṭhārammaṇāni. Rūpabhave ca kathaṃ aniṭṭhārammaṇasamāyogoti āha",
  "tika-abh08t0:1750_6": "“so cā”tiādi. Soti so paccayabhāvo. “Kāmabhave”ti idaṃ aniṭṭharūpādīnaṃ visesanaṃ,",
  "tika-abh08t0:1750_7": "na pana “upaladdhiya”nti imassa. Tenāha “aniṭṭha…pe… na vijjare”ti. Keci pana “upaladdhiyanti",
  "tika-abh08t0:1750_8": "imasseva visesanabhāvena gahetvā brahmūnaṃ kāmabhavaṃ āgatakkhaṇe rūpādiupaladdhiya”nti",
  "tika-abh08t0:1750_9": "vadanti. Aniṭṭha…pe… na vijjare ekantasukhavatthubhūte tattha vokiṇṇasukhadukkhakāraṇassa abhāvato.",
  "tika-abh08t0:1751": "576. “Evaṃ tāvā”tiādi yathāvuttassevatthassa appanaṃ. Yathā cāti ca-saddena “yesañcā”ti saṅgaṇhāti. Tathāti etthāpi “te”ti saṅgaṇhitabbaṃ.",
  "tika-abh08t0:1752_0": "577-81. Yattha vitthārappakāsanaṃ kataṃ, tato bhavato paṭṭhāya mukhamattappakāsanaṃ",
  "tika-abh08t0:1752_1": "kātukāmo āha “tatrida”ntiādi. Tatrāti tesu bhavādīsu. Idanti nidassitabbabhāvena",
  "tika-abh08t0:1752_2": "āsannapaccakkhamāha. Ādito pana paṭṭhāyāti bhavato paṭṭhāya. Avisesenāti kāmāvacararūpāvacaravasena",
  "tika-abh08t0:1752_3": "visesābhāvena terasa puññābhisaṅkhārā. Dvibhavesūti kāmarūpabhavesu. Kesañci manussānaṃ,",
  "tika-abh08t0:1752_4": "bhummadevānañca aṇḍajajalābujānampi sambhavato tadapekkhāya “catūsu…pe… yonisū”ti",
  "tika-abh08t0:1752_5": "vuttaṃ. Nānatta…pe… ṭhitīsupīti aluttasamāsavasena vuttaṃ, nānattakāyanānattasaññādīsu",
  "tika-abh08t0:1752_6": "catūsu viññāṇaṭṭhitīsūti attho. Vuttappakārasminti nānattakāyādike, puññābhisaṅkhārassa",
  "tika-abh08t0:1752_7": "bhavādīsu ekavīsativipākānaṃ ekāvatthāya paccayo ahutvā duggatipariyāpannesu bhavayonigativiññāṇaṭṭhitisattāvāsesu",
  "tika-abh08t0:1752_8": "paṭisandhiṃ adatvā pavatteyeva aṭṭhannaṃ vipākānaṃ paccayabhāvato, kāmāvacarasugatipariyāpannesu",
  "tika-abh08t0:1752_9": "paṭisandhiṃ datvā pavatte soḷasannaṃ vipākānaṃ paccayabhāvato, rūpāvacarabhūmipariyāpannesu",
  "tika-abh08t0:1752_10": "paṭisandhiṃ datvā pavatte dasannaṃ vipākānaṃ paccayabhāvato vuttaṃ “yathāraha”nti.",
  "tika-abh08t0:1753_0": "582-3. Kāme bhave, rūpe bhaveti sambandho. Tīsu gatīsūti devamanussavajjesu tīsu",
  "tika-abh08t0:1753_1": "gatīsu. Ekissāti nānattakāyaekattasaññīsaṅkhātāya ekissā viññāṇaṭṭhitiyā. Ekasminti",
  "tika-abh08t0:1753_2": "nānattakāyaekattasaññīsaṅkhāteyeva ekasmiṃ sattāvāse.",
  "tika-abh08t0:1754_0": "584-6. Ekārūpabhaveti ekasmiṃ arūpabhave. Ekissā yoniyāti ekissāyeva opapātikayoniyā.",
  "tika-abh08t0:1754_1": "Tīsu cittaṭṭhitīsūti ākāsānañcāyatanādīsu tīsu viññāṇaṭṭhitīsu. Sattāvāse catubbidheti",
  "tika-abh08t0:1754_2": "ākāsānañcāyatanādikeyeva catubbidhe sattāvāse. Vijānitabbā…pe… paccayāti saṅkhārā",
  "tika-abh08t0:1754_3": "yathā paccayā yesañca paccayā, tathā tepi viññātabbāti attho.",
  "tika-abh08t0:1755_0": "587-90. Nanu ca saṅkhārānaṃ paṭisandhipavattīsupi vipākānaṃ paccayabhāvo vutto. Tattha",
  "tika-abh08t0:1755_1": "paṭisandhiyeva tāva na sakkā viññātuṃ. Yadi hi purimabhavato paṭisandhiviññāṇaṃ idhāgacchatīti",
  "tika-abh08t0:1755_2": "vucceyya, taṃ na yuttaṃ, rūpārūpadhammānaṃ kesaggamattampi desantarasaṅkamanābhāvato.",
  "tika-abh08t0:1755_3": "Atha atītabhavanibbattasaṅkhārato na nibbattati, tampi na yujjati ahetukadosāpattitoti",
  "tika-abh08t0:1755_4": "iminā adhippāyena codento āha “na rūpārūpadhammāna”ntiādi. Ācariyo tassādhippāyaṃ",
  "tika-abh08t0:1755_5": "sampaṭicchitvā taṃ saññāpetukāmo āha “natthi cittassā”tiādi. Tato hetuṃ vināti tattha",
  "tika-abh08t0:1755_6": "hetuṃ vinā, atītabhavanibbattakammasaṅkhāranikantiārammaṇaṃ vināti attho. Suladdhapaccayanti",
  "tika-abh08t0:1755_7": "avijjādisahakārīkāraṇasahitassa saṅkhārassa vasena suṭṭhu avekallato paṭiladdhapaccayaṃ.",
  "tika-abh08t0:1755_8": "Rūpārūpamattanti bāhirakaparikappitassa adhitiṭṭhanakassa sattajīvādino abhāvato",
  "tika-abh08t0:1755_9": "rūpārūpadhammamattaṃ. Tenāha “na ca satto”tiādi. Bhavantara…pe… pavuccatīti vohāramattena",
  "tika-abh08t0:1755_10": "bhavantaramupetīti pavuccati. Atthato pana paccayasāmaggiyā bhavantarabhāvena uppajjanamattanti adhippāyo.",
  "tika-abh08t0:1756": "591. Idāni taṃ paṭisandhikkamaṃ pākaṭāya manussapaṭisandhiyā vasena pakāsetuṃ samārabhanto āha “tayida”ntiādi. Sudubbudhanti atidubbijāniyaṃ. Tenāhu porāṇā –",
  "tika-abh08t0:1757": "“Saccaṃ satto paṭisandhi, paccayākārameva ca;",
  "tika-abh08t0:1758": "Duddasā caturo dhammā, desetuñca sudukkarā”ti.",
  "tika-abh08t0:1759_0": "592-3. Āsannamaraṇassāti parūpakkamena vā āyukkhayādivasena vā samāsannamaraṇassa.",
  "tika-abh08t0:1759_1": "Sussamāneti anukkamena upasussamāne. Gabbhaseyyakassa āyatanānaṃ anupubbuppatti viya",
  "tika-abh08t0:1759_2": "nirodhopi anupubbato hotīti vuttaṃ “naṭṭhe cakkhundriyādike”ti. Keci pana “nānākammasamuṭṭhitesu",
  "tika-abh08t0:1759_3": "cakkhundriyādīsu naṭṭhesū”ti vadanti. “Hadaya…pe… ke”ti iminā sesakāye kāyindriyassa",
  "tika-abh08t0:1759_4": "niruddhabhāvo vuttoti ekakammasamuṭṭhitampi nassatevāti apare. Ānandācariyo pana",
  "tika-abh08t0:1759_5": "“yamake” yassa cakkhāyatanaṃ nirujjhati, tassa manāyatanaṃ nirujjhatīti. Āmantā.",
  "tika-abh08t0:1759_6": "Yassa vā pana manāyatanaṃ nirujjhati, tassa cakkhāyatanaṃ nirujjhatīti. Sacittakānaṃ",
  "tika-abh08t0:1759_7": "acakkhukānaṃ cavantānaṃ tesaṃ manāyatanaṃ nirujjhati, no ca tesaṃ cakkhāyatanaṃ nirujjhati.",
  "tika-abh08t0:1759_8": "Sacakkhukānaṃ cavantānaṃ tesaṃ manāyatanañca nirujjhati, cakkhāyatanañca nirujjhatī’tiādinā",
  "tika-abh08t0:1759_9": "cakkhāyatanādīnaṃ cuticittena saha nirodho vuttoti cakkhundriyādīni cutito pubbe",
  "tika-abh08t0:1759_10": "na nassanti. Atimandabhāvūpagamanaṃ pana sandhāya aṭṭhakathāya ‘niruddhesu indriyesū’ti",
  "tika-abh08t0:1759_11": "vuttaṃ, na anavasesanirodhaṃ sandhāya. Pañcadvārikajavanānantarampi cuti aṭṭhakathāyaṃ",
  "tika-abh08t0:1759_12": "dassitā”ti vadati. Hadayavatthumattasminti hadayavatthupadesamatte. Na hi hadayavatthuṃ",
  "tika-abh08t0:1759_13": "nissāya kāyindriyaṃ pavattati.",
  "tika-abh08t0:1760_0": "594-7. Vatthusannissitanti sesindriyānaṃ niruddhattā viññāṇassa nissayabhāvūpagamanasāmatthiyāyogena",
  "tika-abh08t0:1760_1": "mandabhāvato vā hadayavatthumattasannissitaṃ. Cittanti tadā kammakammanimittādīni",
  "tika-abh08t0:1760_2": "ārabbha pavattajavanaviññāṇaṃ. Taṃ pana sugatiyaṃ nibbattamānassa kusalaṃ hoti, duggatiyaṃ",
  "tika-abh08t0:1760_3": "nibbattamānassa akusalaṃ. Tenāha bhagavā –",
  "tika-abh08t0:1761_0": "“Nimittassādagadhitaṃ vā, bhikkhave, viññāṇaṃ tiṭṭhamānaṃ tiṭṭhati anubyañjanassādagadhitaṃ",
  "tika-abh08t0:1761_1": "vā, tasmiṃ ce samaye kālaṃ karoti, ṭhānametaṃ vijjati, yaṃ dvinnaṃ gatīnaṃ aññataraṃ",
  "tika-abh08t0:1761_2": "gatiṃ upapajjeyya nirayaṃ vā tiracchānayoniṃ vā”tiādi.",
  "tika-abh08t0:1762": "Yadi evaṃ –",
  "tika-abh08t0:1763_0": "“Gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti,",
  "tika-abh08t0:1763_1": "kusalassa kammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā",
  "tika-abh08t0:1763_2": "honti, tena vuccati kusalamūlapaccayāpi saṅkhārā. Nikantikkhaṇe dve hetū akusalā",
  "tika-abh08t0:1763_3": "tasmiṃ khaṇe jātacetanāya sahajātapaccayā honti, tena vuccati akusalamūlapaccayāpi",
  "tika-abh08t0:1763_4": "saṅkhārā. Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā",
  "tika-abh08t0:1763_5": "honti, tena vuccati nāmarūpapaccayāpi viññāṇaṃ, viññāṇapaccayāpi nāmarūpa”nti –",
  "tika-abh08t0:1764_0": "Nikantikkhaṇe hetudvayapaccayāpi sugatipaṭisandhikassa kathaṃ dassitāti? Nayidaṃ",
  "tika-abh08t0:1764_1": "maraṇāsannajavanasampayuttahetuyo sandhāya vuttaṃ, atha kho katakammassa taṃ kammaṃ",
  "tika-abh08t0:1764_2": "ārabbha assādavasena pavattajavanasampayuttahetuyo sandhāya. Katūpacitampi hi kammaṃ",
  "tika-abh08t0:1764_3": "taṇhāya assāditaṃ vipākābhinipphādane samatthanti. Keci pana “kammakaraṇakāle appahīnāvatthāya",
  "tika-abh08t0:1764_4": "santāne anusayitahetuyo sandhāya nikantikkhaṇe dve hetuyoti vutta”nti vadanti, taṃ",
  "tika-abh08t0:1764_5": "na yujjati, tesaṃ sahajātapaccayattāyogato. Pubbānusevitaṃ puññaṃ vā apuññameva vā",
  "tika-abh08t0:1764_6": "kammaṃ, kammanimittaṃ vā ālambitvā cittaṃ pavattatīti sambandho. Pubbānusevitanti",
  "tika-abh08t0:1764_7": "pubbe āsevitaṃ. “Katattā upacitattā”ti hi vuttaṃ. Taṇhāya anusevitabhāvaṃ sandhāya",
  "tika-abh08t0:1764_8": "vā “pubbānusevita”nti vuttaṃ. “Anupubbasevita”ntipi pāṭhaṃ vadanti, paṭisandhivasena",
  "tika-abh08t0:1764_9": "pubbe āsevitaṃ, pubbe dinnapaṭisandhikanti attho. Dinnapaṭisandhikampi pana aparajātīsu",
  "tika-abh08t0:1764_10": "pavattivipākaṃ na nibbattetīti natthi. Puññāpuññaggahaṇena yathākammaṃ sugatiduggatipaṭisandhīnaṃ",
  "tika-abh08t0:1764_11": "ārammaṇaṃ dasseti. Kammaṃ kammanimittaṃ vāti vā-saddena gatinimittaṃ saṅgaṇhāti.",
  "tika-abh08t0:1764_12": "Tattha kammaṃ, gatinimittañca manodvāreyeva āpāthamāgacchati, kammanimittaṃ pana",
  "tika-abh08t0:1764_13": "pañcadvārepi. Evañca katvā pañcadvāraggahitepi ārammaṇe paṭisandhi hoti. Apare pana",
  "tika-abh08t0:1764_14": "gatinimittampi chadvāresu labbhatīti vaṇṇenti. Evañca katvā vuttaṃ saccasaṅkhepe –",
  "tika-abh08t0:1765": "“Pañcadvāre siyā sandhi, vinā kammaṃ dvigocare”ti..",
  "tika-abh08t0:1766_0": "Aṭṭhakathāyaṃ pana “gatinimittaṃ manodvāre āpāthamāgacchatī”ti vuttattā, tadārammaṇāya",
  "tika-abh08t0:1766_1": "ca pañcadvārikapaṭisandhiyā adassitattā, mūlaṭīkādīsu ca “kammabalena upaṭṭhāpitaṃ",
  "tika-abh08t0:1766_2": "vaṇṇāyatanaṃ supinaṃ passantassa viya, dibbacakkhukassa viya ca manodvāre eva gocarabhāvaṃ",
  "tika-abh08t0:1766_3": "gacchatī”ti niyametvā vuttattā tesaṃ vacanaṃ na sampaṭicchanti ācariyā. Kammanimittañca",
  "tika-abh08t0:1766_4": "panettha paccuppannaṃ pañcadvāre āpāthamāgacchantaṃ cutikālāsanne katakammassa ārammaṇasantāne",
  "tika-abh08t0:1766_5": "uppannaṃ taṃsadisanti daṭṭhabbaṃ, itarathā tadeva paṭisandhiyā ārammaṇupaṭṭhāpakaṃ",
  "tika-abh08t0:1766_6": "tadeva paṭisandhijanakaṃ bhaveyya, na ca paṭisandhiyā upacārabhūtāni viya, “etasmiṃ",
  "tika-abh08t0:1766_7": "tayā pavattitabba”nti paṭisandhiyā ārammaṇaṃ anuppadentāni viya ca pavattāni cutiāsannajavanāni",
  "tika-abh08t0:1766_8": "paṭisandhijanakāni bhaveyyuṃ. “Katattā upacitattā”ti hi vuttaṃ. Tadā ca paṭisandhiyā",
  "tika-abh08t0:1766_9": "ekavīthiyaṃ viya pavattamānāni kathaṃ katūpacitāni siyuṃ, assādanabhūtāya taṇhāya",
  "tika-abh08t0:1766_10": "aparāmaṭṭhāni kathaṃ paṭisandhinibbattakāni, na ca lokiyāni lokuttarāni viya samānavīthiphalāni",
  "tika-abh08t0:1766_11": "hontīti. Taṃ viññāṇanti taṃ javanaviññāṇaṃ. Ekattanayena paṭisandhiviññāṇañca sandhāya",
  "tika-abh08t0:1766_12": "vuttaṃ. Cutipaṭisandhitadāsannaviññāṇānañhi santativasena viññāṇanti upanītekattaṃ",
  "tika-abh08t0:1766_13": "idha taṃ viññāṇanti adhippetaṃ.",
  "tika-abh08t0:1767_0": "Avijjāya paṭicchannādīnaveti anusayavasena pavattāya bhavataṇhāya, cittasampayuttāya",
  "tika-abh08t0:1767_1": "vā avijjāya chāditadukkhādīnave. Tathābhūte pana kammādivisaye paṭisandhiviññāṇassa",
  "tika-abh08t0:1767_2": "ārammaṇabhāvena uppattiṭṭhānabhūte. Taṇhāya appahīnattā eva purimuppannāya ca santatiyā",
  "tika-abh08t0:1767_3": "tathāpariṇatattā paṭisandhiṭṭhānābhimukhaṃ viññāṇaṃ ninnapoṇapabbhāraṃ hutvā pavattatīti",
  "tika-abh08t0:1767_4": "āha “taṇhā nametī”ti. Sahajā pana saṅkhārāti cutiāsannajavanaviññāṇasahajātacetanā,",
  "tika-abh08t0:1767_5": "sabbepi vā phassādayo. Khipantīti khipantā viya tasmiṃ visaye paṭisandhivasena viññāṇapatiṭṭhānassa",
  "tika-abh08t0:1767_6": "hetubhāvena pavattanti. Tanti taṃ viññāṇaṃ. “Santativasā”ti vadanto tadeva viññāṇaṃ",
  "tika-abh08t0:1767_7": "sandhāvati saṃsarati, na aññanti imañca micchāvādaṃ paṭikkhipati. Sati hi nānattanaye",
  "tika-abh08t0:1767_8": "santativasena ekattanayo hotīti.",
  "tika-abh08t0:1768_0": "599. Ārammaṇādīhi…pe… pavattatīti ārammaṇanissayapaccayādīhi pavattati. Kathaṃ? Āsannamaraṇassa",
  "tika-abh08t0:1768_1": "hi kammabalena manodvāre upaṭṭhāpitaṃ avijjāya paṭicchannādīnavaṃ kammādivisayaṃ",
  "tika-abh08t0:1768_2": "ārabbha manodvārāvajjanaṃ uppajjati, tato maraṇāsannavīthiyā vatthudubbalabhāvena",
  "tika-abh08t0:1768_3": "mandappavattiyā cattāri, pañca vā javanāni pavattanti, tadanantaraṃ tadārammaṇe sati,",
  "tika-abh08t0:1768_4": "asati vā bhavaṅgavisayamālambitvā cuticittaṃ uppajjati. Bhavaṅgānantarampi cuti hotīti",
  "tika-abh08t0:1768_5": "vadanti. Cuticitte pana niruddhe tadeva āpāthagataṃ kammakammanimittādiṃ ārabbha",
  "tika-abh08t0:1768_6": "anupacchinnakilesabalavanimittaṃ sahajātasaṅkhārehi kammādiārammaṇe khipiyamānaṃ",
  "tika-abh08t0:1768_7": "orimatīrarukkhavinibandhaṃ rajjuṃ ālambitvā mātikātikkāmako viya purimañca nissayaṃ",
  "tika-abh08t0:1768_8": "jahati, aparañca kammasamuṭṭhitaṃ nissayaṃ assādayamānaṃ vā anassādayamānaṃ vā ārammaṇādīhi",
  "tika-abh08t0:1768_9": "paccayehi pavattati. Ettha ca orimatīraṃ viya purimabhavo daṭṭhabbo, tattha ṭhitarukkho",
  "tika-abh08t0:1768_10": "viya purimabhave pavattamānakkhandhā, rajju viya kammādiārammaṇaṃ. Keci pana “rajju",
  "tika-abh08t0:1768_11": "viya hadayavatthū”ti vadanti, “rajju viya taṇhā”tipi apare. Puriso viya viññāṇaṃ,",
  "tika-abh08t0:1768_12": "tassa rajjuggahaṇaṃ viya taṇhāya ārammaṇābhimukhanamanaṃ, payogo viya khipanakasaṅkhārā,",
  "tika-abh08t0:1768_13": "mātikā viya cuticittaṃ, paratīraṃ viya paraloko.",
  "tika-abh08t0:1769_0": "600. Yathā puriso paratīre patiṭṭhahamāno paratīrarukkhavinibandhaṃ kiñci assādayamāno",
  "tika-abh08t0:1769_1": "vā anassādayamāno vā kevalaṃ pathaviyaṃ sakabalappayogeheva patiṭṭhāti, evamidampi",
  "tika-abh08t0:1769_2": "bhavantarattabhāvavinibandhahadayavatthusaṅkhātaṃ nissayaṃ pañcavokārabhave assādayamānaṃ",
  "tika-abh08t0:1769_3": "vā catuvokārabhave anassādayamānaṃ vā kevalaṃ ārammaṇanissayasampayuttadhammeheva",
  "tika-abh08t0:1769_4": "pavattatīti taṃ viññāṇaṃ nāpi idhāgataṃ imasmiṃyeva bhave nibbattattā. Kammādinti",
  "tika-abh08t0:1769_5": "atītabhavanibbattakammādiṃ. Ādi-saddena khipanakasaṅkhārānaṃ, namanavasena pavattataṇhāya,",
  "tika-abh08t0:1769_6": "kammādivisayāya ādīnavapaṭicchādikāya ca avijjāya, daḷhaggāhādikarānaṃ upādānādīnañca",
  "tika-abh08t0:1769_7": "gahaṇaṃ daṭṭhabbaṃ. Tattha kammaṃ nāma upapajjavedanīyabhūtaṃ, aparāpariyavedanīyabhūtaṃ",
  "tika-abh08t0:1769_8": "vā paṭisandhinibbattakakammaṃ. Khipanakasaṅkhārā nāma cutiāsannajavanasahajātasaṅkhārā,",
  "tika-abh08t0:1769_9": "paṭisandhijanakakammasahagatasaṅkhārā vā, tato purimajavanasahagatasaṅkhārāti vā",
  "tika-abh08t0:1769_10": "keci. Namanavasena pavattataṇhā nāma anusayāvatthāya pavattataṇhā. Esa nayo ādīnavapaṭicchādakaavijjāyapi.",
  "tika-abh08t0:1769_11": "Kammādivisayā pubbe vuttāyeva. Daḷhaggāhakaraupādānā nāma maṇḍūkaṃ pannago viya upapattibhavassa",
  "tika-abh08t0:1769_12": "daḷhaggahaṇavasena pavattā kāmupādānādayo.",
  "tika-abh08t0:1770_0": "601-5. Saddapaṭighosādīnaṃ satipi paccayapaccayuppannabhāve santānabandho na pākaṭoti",
  "tika-abh08t0:1770_1": "tesaṃ ekattanānattabhāvaṃ anāmasitvā anāgatamatītahetusamuppādameva dassento “ettha",
  "tika-abh08t0:1770_2": "cā”tiādimāha. Etthāti imasmiṃ cutipaṭisandhādhikāre. Paṭighosadīpamuddādīti ādi-saddena",
  "tika-abh08t0:1770_3": "ādāsatalagatamukhanimittādīnaṃ gahaṇaṃ. Aññattha agantvāti saddādipaccayadesaṃ anupagantvā.",
  "tika-abh08t0:1770_4": "Idaṃ vuttaṃ hoti – yathā saddādīnaṃ uppattipadesaṃ anupagantvā paṭighoso saddahetuko,",
  "tika-abh08t0:1770_5": "padīpo padīpantarādihetuko, muddā lañchanahetuko, mukhanimittādikaṃ ādāsādiabhimukhādihetukaṃ",
  "tika-abh08t0:1770_6": "hoti tato pubbe abhāvā, evamidampi paṭisandhiviññāṇaṃ na hetudesaṃ gantvā taṃhetukaṃ",
  "tika-abh08t0:1770_7": "hoti tato pubbe abhāvā, tasmā na idaṃ hetudesato purimabhavato idhāgataṃ paṭighosādayo",
  "tika-abh08t0:1770_8": "viya saddādidesato, nāpi tato hetuṃ vinā uppannaṃ saddādīhi vinā paṭighosādayo viyāti.",
  "tika-abh08t0:1770_9": "Atha vā aññatra agantvāti pubbe paccayapadese sannihitā hutvā tato aññatra gantvā",
  "tika-abh08t0:1770_10": "tappaccayā na honti uppattito pubbe abhāvā, nāpi saddādipaccayā na honti, evaṃ idampīti",
  "tika-abh08t0:1770_11": "vuttanayena yojetabbaṃ. Santānabandhato natthīti santānappabandhato natthi ekatā",
  "tika-abh08t0:1770_12": "santānekattepi aññasseva viññāṇassa pātubhavanato, nāpi nānatā apubbānaṃ apubbānaṃ",
  "tika-abh08t0:1770_13": "uppādepi paṭhamuppannaṃ dhammaṃ vinā pacchimassa anuppajjanato, padīpassa viya nānatā",
  "tika-abh08t0:1770_14": "na siyā. Khaṇikāpi hi padīpajālā santānekattaṃ upādāya sā evāti vuccati, attakiccañca",
  "tika-abh08t0:1770_15": "sādheti. “Sati santānabandhe”tiādinā santānabandhe ekantaṃ ekattāya ca nānattāya",
  "tika-abh08t0:1770_16": "ca aggahetabbataṃ, gahaṇe ca dosaṃ dasseti. Idaṃ vuttaṃ hoti – santānabandhe sati",
  "tika-abh08t0:1770_17": "yadi ekantena ekatā siyā, khīradadhīnampi anaññabhāvato, attatoyeva ca sayaṃ anuppajjanato",
  "tika-abh08t0:1770_18": "khīrato dadhisambhūtaṃ na bhaveyya. Athāpi santānabandhe sati ekantaṃ nānatā bhaveyya,",
  "tika-abh08t0:1770_19": "khīradadhīnampi nānattā, aññassa ca sāmibhāvamattena aparassa sāmibhāvāyogato khīrasāmi",
  "tika-abh08t0:1770_20": "naro dadhisāmi na bhaveyya, na ca panevaṃ loke dissatīti.",
  "tika-abh08t0:1771_0": "606. Tasmāti yasmā evaṃ lokavohāraparicchedo hoti, tasmā ekantaṃ ekatā, nānatāpi",
  "tika-abh08t0:1771_1": "vā na ceva upagantabbā. Ekatte pana adhippete dhammato aggahetvā santānatova gahetabbaṃ,",
  "tika-abh08t0:1771_2": "nānatte adhippete santānavasena aggahetvā dhammatova gahetabbanti adhippāyo. Tenāhu porāṇā –",
  "tika-abh08t0:1772": "“Diṭṭhasantānabandhasmiṃ, ekaññattavicāraṇe;",
  "tika-abh08t0:1773": "Sabhāguppattiyekatta-maññattaṃ khaṇabhedato”ti.",
  "tika-abh08t0:1774": "Ettha ca ekantaṃ ekatāpaṭisedhena “sayaṃkataṃ sukhadukkha”nti imaṃ diṭṭhiṃ nivāreti, ekantaṃ nānatāpaṭisedhena “paraṃkataṃ sukhadukkha”nti.",
  "tika-abh08t0:1775_0": "607-9. Nanu na sundaraṃ, nanu siyāti vā sambandho. Asaṅkantipātubhāveti saṅkantipātubhāvarahite,",
  "tika-abh08t0:1775_1": "asaṅkantivasena vā pātubhāve, asaṅkamitvāva pātubhāveti attho. Khandhābhisambhavāti",
  "tika-abh08t0:1775_2": "abhisambhūtakkhandhā, atha vā abhisambhavati kammaṃ etesūti abhisambhavā, khandhā,",
  "tika-abh08t0:1775_3": "evaṃ abhisambhavā kammādhiṭṭhānabhūtā khandhāti attho. Idha niruddhattāti phalādhiṭṭhānabhūtaṃ",
  "tika-abh08t0:1775_4": "paralokaṃ agantvā idheva niruddhattā. Paratthāgamatoti paralokaṃ agamanato. Tassāti",
  "tika-abh08t0:1775_5": "kammassa. Aññassāti yena taṃ kammaṃ kataṃ, tato aññassa. Aññatoti yaṃ taṃ kammaṃ",
  "tika-abh08t0:1775_6": "nibbattaṃ, tato aññato. Etaṃ vidhānanti idhalokato paralokaṃ gantvā natthi, tattha",
  "tika-abh08t0:1775_7": "“aññeva khandhā nibbattantī”ti idaṃ sabbaṃ yathāvuttavidhānaṃ.",
  "tika-abh08t0:1776_0": "611-4. “Santāne…pe… sādhako”ti saṅkhepato vuttamatthaṃ pakāsetuṃ “ekasmiṃ panā”tiādi",
  "tika-abh08t0:1776_1": "vuttaṃ. Ekasmiṃ santāneti yasmiṃ dhammapuñje kammaṃ nibbattaṃ, tasseva santāneti",
  "tika-abh08t0:1776_2": "attho. Aññassātipi vā…pe… hoti. Tattha ekantaṃ ekattanānattānaṃ paṭisiddhattāti adhippāyo.",
  "tika-abh08t0:1776_3": "Etassatthassāti hetuphalānaṃ atthato aññattepi teneva hetuphalabhāvena sambandhattā",
  "tika-abh08t0:1776_4": "taṃ phalaṃ aññassa, aññatoti vā na vattabbanti etassa atthassa. Bījānanti ambamātuluṅgabījānaṃ.",
  "tika-abh08t0:1776_5": "Abhisaṅkhāroti madhuādiparibhāvanaṃ. Madhuādināti madhucatumadhuraalattakarasādinā.",
  "tika-abh08t0:1776_6": "Tassāti tassa paribhāvitabījassa. Paṭhamaṃ laddhapaccayoti madhurabhāvūpagamanato",
  "tika-abh08t0:1776_7": "paṭhamameva laddhapaccayo. Kālantareti phalakāle. Evaṃ ñeyyamidampi cāti yathā etaṃ,",
  "tika-abh08t0:1776_8": "evaṃ idampi ñātabbaṃ. Idaṃ vuttaṃ hoti – yathā hi ambabījādīsu madhunā, catumadhurena",
  "tika-abh08t0:1776_9": "vā yojetvā ropitesu phalaraso madhuro hoti, mātuluṅgabīje ca alattakarasena rajitvā",
  "tika-abh08t0:1776_10": "ropite ambilabhaṇḍo ratto hoti, na ca taṃ bījaṃ abhisaṅkharaṇaṃ vā phalaṭṭhānaṃ pāpuṇāti,",
  "tika-abh08t0:1776_11": "evaṃ santepi kālantare phalaviseso na aññabījasantāne hoti, na ca aññasmiṃ bīje abhisaṅkhārapaccayato",
  "tika-abh08t0:1776_12": "hoti, evameva ye idha loke nibbattakkhandhā, tesu nipphannaṃ kammaṃ vā paralokaṃ",
  "tika-abh08t0:1776_13": "na gacchanti. Evampi kālantare vipākakkhandhā aññasmiṃ santāne na nibbattanti, na",
  "tika-abh08t0:1776_14": "ca aññakammapaccayato hontīti.",
  "tika-abh08t0:1777_0": "Ettha hi abhisaṅkhataṃ bījaṃ viya kammaṃ vā satto, abhisaṅkhāro viya kammaṃ, bījassa",
  "tika-abh08t0:1777_1": "aṅkurādippabandho viya sattassa paṭisandhiviññāṇādippabandho. Tatthuppannassa madhurarasassa",
  "tika-abh08t0:1777_2": "ambilabhaṇḍe rattassa ca tasseva bījassa tato eva ca abhisaṅkhārato bhāvo viya kammakārakasseva",
  "tika-abh08t0:1777_3": "sattassa tato eva ca abhisaṅkharaṇato bhāvo veditabbo.",
  "tika-abh08t0:1778_0": "615. Bālakāle…pe… phaladāyināti bālasarīre kataṃ vijjāpariyāpuṇanaṃ, sippasikkhanaṃ,",
  "tika-abh08t0:1778_1": "osadhūpayogo ca na vuḍḍhasarīraṃ gacchati, atha ca tannimittaṃ vijjāpāṭavaṃ, sippajānanaṃ,",
  "tika-abh08t0:1778_2": "anāmayatādi ca vuḍḍhasarīre honti, na ca tāni aññassa honti taṃsantatipariyāpanne",
  "tika-abh08t0:1778_3": "eva sadise uppajjanato. Na ca yathā payuttena vijjāpariyāpuṇanādinā vinā tāni aññato",
  "tika-abh08t0:1778_4": "honti tadabhāve abhāvato, evaṃ idhāpi santāne yaṃ phalaṃ, etaṃ nāññassa, na ca aññatoti",
  "tika-abh08t0:1778_5": "yojetabbaṃ. Etena ca saṅkhārābhāve phalābhāvameva dasseti, na aññapaccayanivāraṇaṃ karoti.",
  "tika-abh08t0:1779_0": "616-8. Evaṃ santepīti asaṅkantipātubhāve. Tattha ca yathāvuttadosapariharaṇe sati",
  "tika-abh08t0:1779_1": "siddhepīti attho. Vijjamānanti padīpassa vaṭṭikāsneho viya vijjamānaṃ aniruddhanti",
  "tika-abh08t0:1779_2": "attho. Avijjamānanti vaṭṭadukkhābhāvassa arahato cuticittaṃ viya avijjamānaṃ niruddhanti",
  "tika-abh08t0:1779_3": "attho. Tappavattikkhaṇeti kammassa pavattamānakkhaṇeyeva. Tenāha “saddhimeva ca hetunā”ti.",
  "tika-abh08t0:1779_4": "Avijjamānanti pavattikkhaṇato pubbe vijjamānataṃ asampattaṃ. Niruddhanti khaṇattayaṃ",
  "tika-abh08t0:1779_5": "patvā niruddhaṃ. Tenāha –",
  "tika-abh08t0:1780": "“Pavattikkhaṇato pubbe, pacchā niccaphalaṃ siyā”ti.",
  "tika-abh08t0:1781": "Pubbeti kammāyūhanato pubbe. Avijjamānatāsāmaññena hetaṃ vuttaṃ. Pacchāti vipākappavattito pacchā ca.",
  "tika-abh08t0:1782_0": "619-20. Kaṭattāpaccayoti kaṭattā eva paccayo, na vijjamānatāya avijjamānatāya vāti",
  "tika-abh08t0:1782_1": "attho. Tenāha “kāmāvacarassa kusalassa kammassa katattā upacitattā vipākaṃ cakkhuviññāṇaṃ",
  "tika-abh08t0:1782_2": "uppannaṃ hotī”tiādi. Yadi evaṃ arahatā katakammampi kaṭattāpaccayo siyāti? Nayidamevaṃ.",
  "tika-abh08t0:1782_3": "Yathā hi acchinnamūlasmiṃ rukkhe pupphitaṃ bījasamatthampi kusumaṃ mūle chinnamatte",
  "tika-abh08t0:1782_4": "phaladāyakaṃ na hoti, evaṃ arahatopi kilesamūlassa abbocchinnakāle santāne pavattampi",
  "tika-abh08t0:1782_5": "kammaṃ kilesamūlacchinnamatteyeva phaladāne asamatthabhāvaṃ āpannanti. Tenāhu porāṇā –",
  "tika-abh08t0:1783": "“Bālajanajjhāruḷho,",
  "tika-abh08t0:1784": "Jātiratho kammakilesacakkoyaṃ;",
  "tika-abh08t0:1785": "Kilesacakkavidhamano,",
  "tika-abh08t0:1786": "Na yāti kammekacakkepī”ti.",
  "tika-abh08t0:1787_0": "Kaṭattā ce paccayo, niccaphaladāyako vibandhoti āha “pāṭibhogādika”ntiādi. Pāṭibhogādikanti",
  "tika-abh08t0:1787_1": "mūlabhāvūpagamanādikaṃ. Ādi-ggahaṇena “pacchā mūlaṃ dassāmī”ti bhaṇḍaggahaṇaṃ, iṇaggahaṇañca",
  "tika-abh08t0:1787_2": "saṅgaṇhāti. Ayaṃ panettha adhippāyo – pāṭibhogakiriyādīnaṃ vijjamānatā, avijjamānatā",
  "tika-abh08t0:1787_3": "vā niyyātane, paṭibhaṇḍadāne, iṇadāne ca paccayo na hoti, atha kho karaṇamattaṃ,",
  "tika-abh08t0:1787_4": "na ca taṃ niyyātanādīnaṃ niccameva paccayo hoti niyyātanādimhi kate paccayattābhāvato,",
  "tika-abh08t0:1787_5": "evameva vipākuppādanepi kammassa vijjamānatā, avijjamānatā vā paccayo na hoti, atha",
  "tika-abh08t0:1787_6": "kho karaṇamattameva, karaṇamatte ca sati vipakkavipākānaṃ paccayo na hotīti.",
  "tika-abh08t0:1788": "621. Paramassa uttamassa atthassa pakāsanato paramatthappakāsano. Pītibuddhivivaḍḍhanoti pītiyā, ñāṇassa ca, pītisahagatassa vā ñāṇassa vivaḍḍhano.",
  "tika-abh08t0:1789": "Iti abhidhammatthavikāsiniyā nāma",
  "tika-abh08t0:1790": "Abhidhammāvatārasaṃvaṇṇanāya",
  "tika-abh08t0:1791": "Puññavipākapaccayaniddesavaṇṇanā niṭṭhitā.",
  "tika-abh08t0:1792": "10. Dasamo paricchedo",
  "tika-abh08t0:1793": "Rūpavibhāgavaṇṇanā",
  "tika-abh08t0:1794": "622. Ādimhīti uddesagāthāyaṃ. Idānīti cittacetasikavibhāvanānantaraṃ. Vibhāvananti niddesapaṭiniddesavasena sarūpato pakāsanaṃ.",
  "tika-abh08t0:1795_0": "623. Ruppatīti sītuṇhādīhi vikāramāpajjati, āpādīyatīti vā attho. Vikārāpatti ca",
  "tika-abh08t0:1795_1": "sītādivirodhipaccayasannidhāne visadisuppattiyeva. Na hi yathāsakaṃ paccayehi uppajjitvā",
  "tika-abh08t0:1795_2": "ṭhitadhammānaṃ aññena kenaci vikārāpādanaṃ sakkā kātuṃ, tasmā purimuppannarūpasantati",
  "tika-abh08t0:1795_3": "viya ahutvā pacchā uppajjamānānaṃ visabhāgapaccayasamavāyena visadisuppattiyeva idha",
  "tika-abh08t0:1795_4": "“ruppana”nti daṭṭhabbaṃ. Evañca katvā saṅghiyānaṃ vipariṇāmavādo paccakkhato hoti.",
  "tika-abh08t0:1795_5": "Nanu ca arūpadhammānampi virodhipaccayasamavāye visadisuppatti labbhatīti? Saccaṃ",
  "tika-abh08t0:1795_6": "labbhati, na pana vibhūtatarā. Vibhūtatarā hettha visadisuppatti adhippetā ukkaṭṭhagativasena",
  "tika-abh08t0:1795_7": "yathā “abhirūpassa kaññā dātabbā”ti.",
  "tika-abh08t0:1796": "Kuto etaṃ viññāyatīti ce? Sītādiggahaṇato. Tathā hi vuttaṃ –",
  "tika-abh08t0:1797_0": "“Kiñca, bhikkhave, rūpaṃ vadetha, ruppatīti kho, bhikkhave, tasmā rūpanti vuccati.",
  "tika-abh08t0:1797_1": "Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi",
  "tika-abh08t0:1797_2": "ruppati, ḍaṃsamakasavātātapasarīsapasamphassenapi ruppati, ruppatīti kho, bhikkhave,",
  "tika-abh08t0:1797_3": "tasmā rūpanti vuccatī”ti.",
  "tika-abh08t0:1798_0": "Ettha hi sītādiggahaṇaṃ sītādinā phuṭṭhassa ruppanaṃ vibhūtataraṃ, tasmā tadevettha",
  "tika-abh08t0:1798_1": "gahitanti ñāpanatthaṃ. Itarathā ruppatīti sāmaññavacaneneva siddhe sītādiggahaṇaṃ niratthakaṃ siyāti.",
  "tika-abh08t0:1799_0": "Yadi evaṃ, kathaṃ brahmaloke rūpasamaññā? Na hi tattha upaghātako sītādiphassaviseso",
  "tika-abh08t0:1799_1": "labbhatīti? Saccaṃ, tatthāpi taṃsabhāvānativattanato. Aruppanassāpi hi ruppanasabhāvānativattanato",
  "tika-abh08t0:1799_2": "rūpasamaññā hoti. Yathā aduddhampi khīraṃ taṃsabhāvānativattanato “duddha”nti vuccatīti.",
  "tika-abh08t0:1799_3": "Atha vā kiñcāpi tattha upaghātako sītādiphassaviseso natthi, anuggāhako pana atthi.",
  "tika-abh08t0:1799_4": "Tathā hi brahmānaṃ utujarūpaṃ atthi, tasmā attheva tattha ruppananti na koci tattha",
  "tika-abh08t0:1799_5": "rūpasamaññāya vibandhoti.",
  "tika-abh08t0:1800_0": "Rūpayatīti vāti sayaṃ vijjamānameva attano santānaṃ vikāramāpādayatīti attho. Iti",
  "tika-abh08t0:1800_1": "purimaviggahena vikāruppatti “ruppana”nti dīpitaṃ. Iminā pana virodhipaccayasannipāte",
  "tika-abh08t0:1800_2": "vijjamānasseva yo attano santāne visadisuppattihetubhāvo, taṃ ruppananti dīpitaṃ",
  "tika-abh08t0:1800_3": "hoti. Imasmiṃ pakkhe arūpassa rūpasamaññāpasaṅgo eva natthi. Niruddhameva hi taṃ",
  "tika-abh08t0:1800_4": "anantarādipaccayehi arūpaṃ uppādeti, na vijjamānanti. Ghaṭṭane vikārāpattiyaṃ rūpa-saddassa",
  "tika-abh08t0:1800_5": "ruḷhī, tasmā arūpadhammānaṃ ghaṭṭanābhāvato na tesu rūpasamaññāti keci. Paṭighāto",
  "tika-abh08t0:1800_6": "ruppananti apare, tesaṃ matena kiñcāpi sappaṭigharūpānameva rūpasamaññāpasaṅgo, atha",
  "tika-abh08t0:1800_7": "kho avayavavohārena samudāyopi voharīyatīti sabbameva rūpaṃ rūpasamaññaṃ labhati.",
  "tika-abh08t0:1800_8": "Keci panettha “rūpayatīti vaṇṇāyatanavasena vutta”nti vadanti. Tañhi vaṇṇavikāraṃ",
  "tika-abh08t0:1800_9": "āpajjamānaṃ rūpayati, hadayaṅgatabhāvaṃ pakāsetīti. Tayidaṃ upari vaṇṇāyatananiddese",
  "tika-abh08t0:1800_10": "visuṃyeva vuccatīti na tassa idha saṃvaṇṇane payojanaṃ atthi. Surūpoti dvattiṃsamahāpurisalakkhaṇaasītianubyañjanabyāmappabhāketumālādīhi",
  "tika-abh08t0:1800_11": "alaṅkatattā sobhanarūpakāyo, sabhāvattho vā rūpa-saddo “yaṃ loke piyarūpaṃ sātarūpa”ntiādīsu",
  "tika-abh08t0:1800_12": "viya, tasmā surūpoti sobhanasabhāvo, tena dasabalacatuvesārajjādiasādhāraṇaguṇavisesasamāyogadīpanato",
  "tika-abh08t0:1800_13": "satthu dhammakāyasampattiyāpi sobhanatā dassitā hoti.",
  "tika-abh08t0:1801_0": "624. Bhūtopādāyabhedatoti ettha tadadhīnavuttitāya bhavati ettha upādārūpanti bhūtaṃ.",
  "tika-abh08t0:1801_1": "Atha vā mahābhūtāyeva idha purimapadalopavasena bhūta-saddena vuttā. Tenāha “catubbidhā",
  "tika-abh08t0:1801_2": "mahābhūtā”ti. Bhūtāni upādiyateva, na pana sayaṃ tehi aññehi vā upādiyatīti upādāyaṃ.",
  "tika-abh08t0:1801_3": "Evañca katvā catunnaṃ mahābhūtānaṃ aññamaññaṃ nissāya pavattamānānampi upādāyarūpatāpasaṅgo",
  "tika-abh08t0:1801_4": "natthi. Na hi te kevalaṃ aññamaññaṃ upādiyanteva, atha kho sayaṃ upādāyarūpehi upādiyanti,",
  "tika-abh08t0:1801_5": "tasmā upādāya-saddaggahaṇasāmatthiyato na mahābhūtānaṃ upādāyarūpatāpasaṅgoti. Atha",
  "tika-abh08t0:1801_6": "vā “catunnaṃ mahābhūtānaṃ upādāyarūpa”nti vacanato catumahābhūtasannissitatāva upādāyarūpalakkhaṇaṃ,",
  "tika-abh08t0:1801_7": "na bhūtattayādisannissitatāpīti na tesaṃ upādāyarūpatāti. Bhūtañca upādāyañca bhūtopādāyaṃ,",
  "tika-abh08t0:1801_8": "tesaṃ vasena bhedatoti bhūtopādāyabhedato. Bhūtasaddassa ubhayaliṅgattā āha “mahābhūtā”ti.",
  "tika-abh08t0:1801_9": "Upādāti upādāyarūpāni “paṭisaṅkhā yoniso”tiādīsu viya ettha ya-kāralopo daṭṭhabbo.",
  "tika-abh08t0:1802_0": "625. Katame pana cattāro mahābhūtā, kathañca te mahābhūtasaññitā, kāni ca upādāyarūpāni,",
  "tika-abh08t0:1802_1": "kathañca tāni “upādāyarūpānī”ti vuccantīti idaṃ codanaṃ hadaye katvā kamena sodhento",
  "tika-abh08t0:1802_2": "āha “pathavīdhātū”tiādi. Cattārometi cattāro ime. Mahā ca so bhūto cāti mahābhūto,",
  "tika-abh08t0:1802_3": "tena mahābhūtena sadevake loke mahantabhāvena pātubhūtena sammāsambuddhenāti attho. Atha vā –",
  "tika-abh08t0:1803": "“Kālo ghasati bhūtāni,",
  "tika-abh08t0:1804": "Sabbāneva sahattanā;",
  "tika-abh08t0:1805": "Yo ca kālaghaso bhūto,",
  "tika-abh08t0:1806": "Sa bhūtapacaniṃ pacī”ti. –",
  "tika-abh08t0:1807_0": "Ādīsu viya bhūta-saddassa sattesu, khīṇāsavesu ca pavattanato mahābhūtenāti mahatā",
  "tika-abh08t0:1807_1": "sattena, mahākhīṇāsavenāti vā attho. Khīṇāsavopi hi parikkhīṇapaṭisandhikattā bhūtoyeva",
  "tika-abh08t0:1807_2": "na bhavati, na ca bhavissatīti bhūtoti vuccati.",
  "tika-abh08t0:1808": "626. Mahantā pātubhūtāti upādinnakasantānepi anupādinnakasantānepi sasambhāradhātuvasena mahantā hutvā bhūtā jātā nibbattāti attho. Tesaṃ anupādinnakasantāne –",
  "tika-abh08t0:1809": "“Duve satasahassāni, cattāri nahutāni ca;",
  "tika-abh08t0:1810": "Ettakaṃ bahalattena, saṅkhātāyaṃ vasundharā”ti. –",
  "tika-abh08t0:1811_0": "Ādinā nayena mahantapātubhūtatā vuttā. Upādinnakasantānepi anekayojanasatikamacchakacchapatigāvutappamāṇadevadānavādisarīravasena",
  "tika-abh08t0:1811_1": "daṭṭhabbā. Vuttampi hetaṃ “santi, bhikkhave, mahāsamudde yojanasatikāpi attabhāvā”tiādi.",
  "tika-abh08t0:1812_0": "Mahābhūtasamāti anekabbhutavisesadassanena, anekabhūtadassanena ca mahantā bhūtā,",
  "tika-abh08t0:1812_1": "mahantāni abbhutāni vā etesūti mahābhūtā, māyākārā, yakkhādayo vā jātivaseneva mahantā",
  "tika-abh08t0:1812_2": "bhūtāti mahābhūtā, tehi ete samāti mahābhūtasamā. Ete hi yathā māyākārā amaṇiṃ eva",
  "tika-abh08t0:1812_3": "udakaṃ maṇiṃ katvā dassenti, asuvaṇṇaṃyeva leḍḍuādikaṃ suvaṇṇaṃ katvā dassenti, yathā",
  "tika-abh08t0:1812_4": "ca sayaṃ neva yakkhā na pakkhino samānā yakkhādibhāvampi dassenti, evamevaṃ sayaṃ",
  "tika-abh08t0:1812_5": "anīlāneva hutvā nīlaṃ upādāyarūpaṃ dassenti, sayaṃ apītāyeva…pe… sayaṃ anodātāyeva",
  "tika-abh08t0:1812_6": "hutvā odātaṃ upādāyarūpaṃ dassentīti māyākāramahābhūtasāmaññato mahābhūtā.",
  "tika-abh08t0:1813_0": "Yathā ca yakkhā mahābhūtā yaṃ gaṇhanti, nevassa antosarīre ṭhānaṃ upalabbhati, na",
  "tika-abh08t0:1813_1": "sarīrato bahi, na ca tassa aṅgamaṅgaṃ nissāya na tiṭṭhanti. Yadi hi sarīrassa anto",
  "tika-abh08t0:1813_2": "ṭhitā, sakalasarīre byāpanaṃ na siyā. Atha bahi ṭhitā, yakkhaggahitakena katakusalākusalaṃ",
  "tika-abh08t0:1813_3": "yakkhassa na siyā. Yadi cassa aṅgamaṅgaṃ nissāya na ṭhitā, yakkhaggahitake pahaṭe",
  "tika-abh08t0:1813_4": "yakkhassa dukkhavedanuppatti na siyā, na ca sarīre rājiuṭṭhānaṃ bhaveyya. Yasmā panetaṃ",
  "tika-abh08t0:1813_5": "sabbaṃ atthi, tasmā te aniddisitabbaṭṭhānā, evametepi na aññamaññassa anto na bahi",
  "tika-abh08t0:1813_6": "ṭhitā upalabbhanti, na ca aññamaññaṃ nissāya na tiṭṭhanti. Yadi hi te aññamaññassa",
  "tika-abh08t0:1813_7": "anto ṭhitā, na sakasakakiccakarā siyuṃ aññamaññaṃ anupavesanato. Atha aññamaññato",
  "tika-abh08t0:1813_8": "bahi ṭhitā, vinibbhuttā siyuṃ, tathā ca sati avinibbhuttavādo parihāyeyya, tasmā",
  "tika-abh08t0:1813_9": "aniddisitabbaṭṭhānāti. Yakkhamahābhūtasamānatāya mahābhūtasamā. Aniddisitabbaṭṭhānāpi",
  "tika-abh08t0:1813_10": "cete patiṭṭhānādinā yathāsakakiccavisesena sesānaṃ tiṇṇaṃ upakārakā hontā sahajātādinā",
  "tika-abh08t0:1813_11": "paccayena paccayo hutvā aññamaññaṃ nissāyeva tiṭṭhanti.",
  "tika-abh08t0:1814_0": "Vañcakattā abhūtenāti yakkhinīādayo viya abhūtena atacchena manāpavaṇṇasaṇṭhānādinā",
  "tika-abh08t0:1814_1": "sattānaṃ vañcakattā mahantāni abhūtāni etesūti mahābhūtāti sammatā. Yathā hi yakkhinīādayo",
  "tika-abh08t0:1814_2": "manāpehi kāḷasāmādivaṇṇehi, puthulapīvarakisādisaṇṭhānehi, hatthabhamuādivikkhepehi",
  "tika-abh08t0:1814_3": "ca attano bhayānakabhāvaṃ paṭicchādetvā satte vañcenti, attano vasaṃ nenti, evametepi",
  "tika-abh08t0:1814_4": "itthipurisādīsu manāpena chavivaṇṇena, manāpena aṅgapaccaṅgasaṇṭhānena, manāpena",
  "tika-abh08t0:1814_5": "ca hatthapādaaṅgulibhamukavikkhepena attano kakkhaḷattādisarīralakkhaṇaṃ paṭicchādetvā",
  "tika-abh08t0:1814_6": "bālajanaṃ vañcenti, attano sabhāvaṃ daṭṭhuṃ na dentā taṃ attano vasaṃ nenti.",
  "tika-abh08t0:1815_0": "627-30. Cakkhusotantiādīsu rūpameva rūpatā. Hadayañca taṃ vatthu ca manodhātumanoviññāṇadhātūnanti",
  "tika-abh08t0:1815_1": "hadayavatthu, hadayassa vā viññāṇassa vatthūti hadayavatthu, purimapadalopena pana",
  "tika-abh08t0:1815_2": "“vatthu”nti vuttaṃ. Kabaḷīkāro āhāroyeva āhāratā. Kiñcāpi dhammasaṅgaṇiyaṃ rūpaniddese",
  "tika-abh08t0:1815_3": "kabaḷīkāro āhāro osāne uddiṭṭho, idha pana nipphannarūpānaṃ ekaṭṭhāne dassanatthaṃ",
  "tika-abh08t0:1815_4": "hadayavatthuanantaraṃ uddiṭṭhoti. Lahutā ādi yāsaṃ mudutākammaññatānanti lahutādayo,",
  "tika-abh08t0:1815_5": "tāsaṃ tayaṃ lahutādittayaṃ, tattha lahubhāvo lahutā, tathā mudutāpi. Kammani sādhu",
  "tika-abh08t0:1815_6": "kammaññaṃ, tassa bhāvo kammaññatā. Lahutādīnaṃ sayaṃ anipphannattā nipphannarūpavikārabhāvaṃ",
  "tika-abh08t0:1815_7": "dassetuṃ “rūpassā”ti visesanaṃ kataṃ. Catuvīsatīti gaṇanaparicchedo, balavarūpādīnaṃ",
  "tika-abh08t0:1815_8": "nisedhanattho. Tattha yaṃ vattabbaṃ, taṃ parato āvi bhavissati. Nissāyāti nissāya",
  "tika-abh08t0:1815_9": "eva, na pana nissayavasenapi. Catūhi upādānehi nimuttatāya nikkhantaṃ upādānato mānasaṃ",
  "tika-abh08t0:1815_10": "etassāti nirupādānamānaso.",
  "tika-abh08t0:1816_0": "631-2. Patthaṭattāti puthuttā, tena puthubhāvato puthavī, puthavī eva pathavīti niruttinayena",
  "tika-abh08t0:1816_1": "saddasiddhi dīpitā hoti. Ayaṃ pana sambhārapathaviyā vasena yujjati. Sā hi puthubhūtā",
  "tika-abh08t0:1816_2": "patthaṭāti. Lakkhaṇapathaviyā vasena pana pathanaṭṭhena pathavī, sahajarūpānaṃ patiṭṭhābhāvena",
  "tika-abh08t0:1816_3": "pakkhāyati upaṭṭhātīti attho. Purimopi vā attho lakkhaṇapathaviyā vasena labbhati.",
  "tika-abh08t0:1816_4": "Vāyanatoti samudīraṇato, desantaruppattihetubhāvena bhūtasaṅghāṭassa pāpanatoti attho.",
  "tika-abh08t0:1816_5": "Tejeti paripāceti, niseti vā, tikkhabhāvena sesabhūtattayaṃ usmāpetīti attho. Gāthābandhavasena",
  "tika-abh08t0:1816_6": "cettha iti-saddalopato “tejeti”cceva vuttaṃ. Evaṃ “āpetī”ti etthāpi. Tasmā tejetīti",
  "tika-abh08t0:1816_7": "tejo, āpetīti āpoti vuttaṃ hoti. Āpeti pālanāti anupāletabbarūpapariyosānaṃ āpeti",
  "tika-abh08t0:1816_8": "pattharati. Tathā hetaṃ “ābandhanakicca”nti vuccati. Āpīyatīti āpo. Sosīyati pivīyatīti",
  "tika-abh08t0:1816_9": "atthoti keci. Ayaṃ panattho sasambhārāpe yujjatīti vadanti, lakkhaṇāpepi yujjateva.",
  "tika-abh08t0:1816_10": "Sopi hi pharusapācanavisosanākārena sesabhūtattayena pīyamāno viya pavattatīti. Āpāyatīti",
  "tika-abh08t0:1816_11": "vā āpo, brūheti vaḍḍhetīti attho. Tathā hesa paribrūhanaraso. Tesanti yathāvuttānaṃ",
  "tika-abh08t0:1816_12": "bhūtopādāyabhedānaṃ rūpānaṃ. Vakkhāmīti kathessāmi. Kiṃ kāraṇāti āha “lakkhaṇādīsū”tiādi.",
  "tika-abh08t0:1816_13": "Hi-saddo hetuattho. Yasmā lakkhaṇādīsu ñātesu dhammā āvi bhavissanti, tasmā tesaṃ",
  "tika-abh08t0:1816_14": "parato āvibhāvahetūti attho.",
  "tika-abh08t0:1817_0": "633-4. Kāni pana tāni lakkhaṇarasapaccupaṭṭhānapadaṭṭhānāni nāma, yesu ñātesu dhammā",
  "tika-abh08t0:1817_1": "āvi bhavissantīti imaṃ codanaṃ sodhetuṃ lakkhaṇarasapaccupaṭṭhānapadaṭṭhānāni sarūpato",
  "tika-abh08t0:1817_2": "kathento āha “sāmaññaṃ vā”tiādi. Sāmaññaṃ sādhāraṇo aniccādiko. Sabhāvo kakkhaḷādiphusanādiko",
  "tika-abh08t0:1817_3": "asādhāraṇabhāvo. Kiccanti sandhāraṇādikiccaṃ. Sampattīti sampannabhāvo. “Suraso gandhabbo”tiādīsu",
  "tika-abh08t0:1817_4": "hi gandhabbasampattiyā rasa-saddena vuccamānattā sampatti rasoti. Phalanti sahajātanānakkhaṇikavasena",
  "tika-abh08t0:1817_5": "ṭhitaṃ phalaṃ. Upaṭṭhānanayoti gahetabbabhāvena ñāṇassa upaṭṭhānākāro. Āsannakāraṇanti padhānakāraṇaṃ.",
  "tika-abh08t0:1818_0": "Lakkhīyati etenāti lakkhaṇaṃ, kakkhaḷattaṃ lakkhaṇametissāti kakkhaḷattalakkhaṇā.",
  "tika-abh08t0:1818_1": "Nanu ca kakkhaḷattameva pathavīdhātūti? Saccametaṃ. Tathā hi viññātāviññātasaddatthatāvasena",
  "tika-abh08t0:1818_2": "asambhinnepi dhamme kappanāsiddhena bhedena evaṃ niddeso kato. Evañhi atthavisesāvabodho",
  "tika-abh08t0:1818_3": "hotīti. Atha vā lakkhīyatīti lakkhaṇaṃ, kakkhaḷā hutvā lakkhiyamānā dhātu kakkhaḷattalakkhaṇāti",
  "tika-abh08t0:1818_4": "evamettha attho daṭṭhabbo. Sesāsupi eseva nayo. Patiṭṭhānarasāti sahajātadhammānaṃ",
  "tika-abh08t0:1818_5": "patiṭṭhānabhāvakiccā. Asahajātānampi santativasena patiṭṭhānabhāvo hoteva. Tato eva",
  "tika-abh08t0:1818_6": "nesaṃ sampaṭicchanākārena ñāṇassa paccupaṭṭhātīti sampaṭicchanapaccupaṭṭhānā. Iminā",
  "tika-abh08t0:1818_7": "kiccavasenevettha “paccupaṭṭhāna”nti dasseti. Padaṭṭhānaṃ panettha catunnampi ekato katvā vakkhati.",
  "tika-abh08t0:1819_0": "Paggharaṇalakkhaṇāti dravatābhāvato vissandanalakkhaṇā. Brūhanarasāti sahajātadhammānaṃ",
  "tika-abh08t0:1819_1": "milātabhāvūpagamanaṃ adatvā vaḍḍhanakiccā. Tathā hi sā tesaṃ pīṇitabhāvaṃ dassetīti",
  "tika-abh08t0:1819_2": "vuccati. Saṅgahapaccupaṭṭhānāti bāhirakaudakaṃ viya nahāniyacuṇṇassa sahajātadhammānaṃ",
  "tika-abh08t0:1819_3": "vippakirituṃ adatvā sampiṇḍanavasena saṅgaṇhanapaccupaṭṭhānā. Paripācanarasāti pariṇatabhāvakaraṇarasā.",
  "tika-abh08t0:1819_4": "Maddavānuppadānapaccupaṭṭhānāti bāhiraggi viya jatulohādīnaṃ sahajātadhammānaṃ mudubhāvānuppadānapaccupaṭṭhānā.",
  "tika-abh08t0:1819_5": "Vitthambhanalakkhaṇāti pūraṇalakkhaṇā. Samudīraṇarasāti kampanarasā. Abhinīhāro bhūtattayassa",
  "tika-abh08t0:1819_6": "desantaruppattihetubhāvo, nīharaṇaṃ vā bījato aṅkurādikassa viya. Ekekā…pe… tabbāti",
  "tika-abh08t0:1819_7": "pathavīdhātu āpādibhūtattayapadaṭṭhānā, āpodhātu pathavītejādibhūtattayapadaṭṭhānāti",
  "tika-abh08t0:1819_8": "evaṃ ekekā dhātu avasiṭṭhabhūtattayapadaṭṭhānā.",
  "tika-abh08t0:1820_0": "Ārohapariṇāhavasena hi majjhime imasmiṃ sarīre pariggayhamānā paramāṇubhedasañcuṇṇā",
  "tika-abh08t0:1820_1": "sukhumarajabhūtā pathavīdhātu doṇamattā siyā. Sā ca tato upaḍḍhappamāṇāya āpodhātuyā",
  "tika-abh08t0:1820_2": "yathā na vikirati, evaṃ ābandhanavasena saṅgahitā. Yathā pana paggharaṇasabhāvāya",
  "tika-abh08t0:1820_3": "āpodhātuyā vasena kilinnabhāvaṃ picchalabhāvaṃ nāpajjati, evaṃ tejodhātuyā anupālitā.",
  "tika-abh08t0:1820_4": "Yathā pana tassā vasena na vikirīyati, evaṃ vāyodhātuyā vitthambhitā saṅghātabhāvaṃ",
  "tika-abh08t0:1820_5": "pāpitā. Evaṃ sukhumarajabhūtāpi ābandhanaparipācanasamudīraṇakiccāhi āpotejovāyodhātūhi",
  "tika-abh08t0:1820_6": "laddhapaccayā sinehena temitā, tejasā paripakkā, vāyunā vitthambhitā piṭṭhacuṇṇāni",
  "tika-abh08t0:1820_7": "viya na ito cito ca vikirīyati viddhaṃsīyati, avikiriyamānā aviddhaṃsiyamānā nānappakārakaṃ",
  "tika-abh08t0:1820_8": "itthipurisaliṅgādibhāvavibhāgaṃ upagacchati, aṇuthūladīgharassathirakathinādibhāvañca pakāseti.",
  "tika-abh08t0:1821_0": "Yūsagatā ābandhanākārabhūtā panettha āpodhātu pathavīpatiṭṭhitā tejānupālitā vāyovitthambhitā",
  "tika-abh08t0:1821_1": "na gaḷati, na paggharati, na parissavati. Evaṃ tīhi dhātūhi anupālitā apaggharamānā",
  "tika-abh08t0:1821_2": "aparissavamānā piṇḍitabhāvaṃ dasseti. Esā hi anubrūhanarasā.",
  "tika-abh08t0:1822_0": "Asitapītādiparipācitā cettha usumākārabhūtā uṇhattalakkhaṇā tejodhātu pathavīpatiṭṭhitā",
  "tika-abh08t0:1822_1": "āposaṅgahitā vāyovitthambhitā imaṃ kāyaṃ paripāceti, vaṇṇasampattiñcassa āvahati.",
  "tika-abh08t0:1822_2": "Sā hi yathānubhuttassa āhārassa sammā pariṇāmanena rasādisampattiyā hetubhāvaṃ gacchantī",
  "tika-abh08t0:1822_3": "imaṃ kāyaṃ paripāceti, vaṇṇasampattiñca āvahati. Kammūpanissayāya hi cittapasādahetukāya",
  "tika-abh08t0:1822_4": "ca sarīre vaṇṇasampadāya tejodhātu visesapaccayo, pageva utuāhārasamuṭṭhānāya rūpasampattiyāti.",
  "tika-abh08t0:1822_5": "Tāya ca pana paripācito ayaṃ kāyo na pūtibhāvaṃ gacchati.",
  "tika-abh08t0:1823_0": "Aṅgamaṅgānusaṭā cettha samudīraṇavitthambhanalakkhaṇā vāyodhātu pathavīdhātuyā attani",
  "tika-abh08t0:1823_1": "patiṭṭhāpīyati. Yathā sahajātadhammehi visuṃ na hoti, evaṃ āpodhātuyā saṅgayhati.",
  "tika-abh08t0:1823_2": "Yathā sahajātadhammā na parissavanti, evaṃ tejodhātuyā anupālīyati. Sā evaṃ tīhi",
  "tika-abh08t0:1823_3": "dhātūhi yathārahaṃ anupāliyamānā imaṃ kāyaṃ vitthambheti. Tāya pana vitthambhito",
  "tika-abh08t0:1823_4": "ayaṃ kāyo na paripatati, ujukaṃ tiṭṭhati, iccevaṃ ekekāya dhātuyā tissannaṃ dhātūnaṃ",
  "tika-abh08t0:1823_5": "vaseneva pavattanato vuttaṃ “ekekā cettha sesabhūtattayapadaṭṭhānāti veditabbā”ti.",
  "tika-abh08t0:1824_0": "Evaṃ bhūtarūpānaṃ saddhiṃ vacanatthehi lakkhaṇādayo dassetvā idāni upādāyarūpāni",
  "tika-abh08t0:1824_1": "dassento āha “cakkhatī”tiādi. Anekatthattā dhātūnaṃ cakkhati-saddassa vibhāvanatthatāpi",
  "tika-abh08t0:1824_2": "sambhavatīti katvā vuttaṃ “vibhāvetīti attho”ti. Cakkhatīti pana viññāṇādhiṭṭhitaṃ",
  "tika-abh08t0:1824_3": "samavisamaṃ ācikkhantaṃ viya, abhibyattaṃ vadantaṃ viya hotīti attho. Atha vā cakkhatīti",
  "tika-abh08t0:1824_4": "viññāṇādhiṭṭhitaṃ rūpaṃ assādentaṃ viya hotīti attho. Cakkhatīti hi ayaṃ saddo “madhuṃ",
  "tika-abh08t0:1824_5": "cakkhati, byañjanaṃ cakkhatī”tiādīsu viya assādattho. Vuttañhetaṃ – “cakkhuṃ kho,",
  "tika-abh08t0:1824_6": "māgaṇḍiya, rūpārāmaṃ rūparataṃ rūpasamudita”nti. Vakkhati ca “rūpesu āviñchanarasa”nti.",
  "tika-abh08t0:1824_7": "Yadi evaṃ “sotaṃ kho, māgaṇḍiya, saddārāma”ntiādivacanato sotādīnampi saddādiassādakabhāvo",
  "tika-abh08t0:1824_8": "atthīti tesampi cakkhusaddābhidheyyatā āpajjatīti? Nāpajjati niruḷhattā. Niruḷho",
  "tika-abh08t0:1824_9": "hi esa cakkhu-saddo locaneyeva padumādīsu paṅkajādisaddā viyāti.",
  "tika-abh08t0:1825_0": "635-6. Cakkhurūpassa niddesappakaraṇepi cakkhu-saddasāmaññato āgataṃ sabbampi cakkhuṃ",
  "tika-abh08t0:1825_1": "pabhedato dassetuṃ “tattha cakkhū”tiādi vuttaṃ. Tatthāti tasmiṃ cakkhuniddese. Paññāmaṃsappabhedatoti",
  "tika-abh08t0:1825_2": "paññācakkhu maṃsacakkhūti evaṃ paññāmaṃsānaṃ vasena pabhedato. Tatthāti tasmiṃ duvidhe",
  "tika-abh08t0:1825_3": "cakkhumhi. Paññāyeva paññāmayaṃ. Nāmatoti nāmehi pañcavidhanti sambandho. Katamehi",
  "tika-abh08t0:1825_4": "nāmehīti āha “buddhadhammā”tiādi. Tattha buddhadhammasamantehīti buddhacakkhu dhammacakkhu",
  "tika-abh08t0:1825_5": "samantacakkhūti imehi nāmehi. Ñāṇadibbehīti ñāṇacakkhu dibbacakkhūti ca nāmehi. Yathānukkamatoti",
  "tika-abh08t0:1825_6": "yathāvuttaanukkamato. Nānattanti bhedaṃ. Meti mayhaṃ santikā, mayhaṃ vacanatoti vā",
  "tika-abh08t0:1825_7": "attho. Nibodhatha jānātha.",
  "tika-abh08t0:1826_0": "637. Tattha “addasaṃ kho ahaṃ, bhikkhave, buddhacakkhunā lokaṃ volokento satte apparajakkhe",
  "tika-abh08t0:1826_1": "mahārajakkhe tikkhindriye”tiādinā āgataṃ buddhacakkhu nāmāti dassento āha “āsayānusaye”tiādi.",
  "tika-abh08t0:1826_2": "Tattha āsayānusayeti sattānaṃ āsaye ceva anusaye ca, tasmiṃ pavattanti attho. Tattha",
  "tika-abh08t0:1826_3": "āgantvā seti cittaṃ etthāti āsayo. Byagghāsayo viya. Yathā hi byaggho gocaratthāya",
  "tika-abh08t0:1826_4": "pakkantopi puna āgantvā vanagahaneyeva sayati, teneva ca taṃ tassa āsayoti vuccati,",
  "tika-abh08t0:1826_5": "evaṃ aññatthāpi pavattaṃ cittaṃ āgantvā yattha sayati, taṃ tassa āsayoti veditabbaṃ.",
  "tika-abh08t0:1826_6": "So pana sassatadassanādivasena catubbidho hoti. Vuttañhetaṃ –",
  "tika-abh08t0:1827": "“Sassatucchedadiṭṭhī ca, khanti cevānulomikā;",
  "tika-abh08t0:1828": "Yathābhūtañca yaṃ ñāṇaṃ, etaṃ āsayasaññita”nti.",
  "tika-abh08t0:1829_0": "Anusayakathā upari āgamissati. Indriyānaṃ paropareti saddhāpañcamakānaṃ indriyānaṃ",
  "tika-abh08t0:1829_1": "tikkhamudubhāve. Tikkhañhi indriyaṃ ukkaṭṭhagatattā paraṃ, mudu aparaṃ anukkaṭṭhagatattā.",
  "tika-abh08t0:1829_2": "Idaṃ pana buddhacakkhu chasu asādhāraṇañāṇesu purimadvayanti daṭṭhabbaṃ.",
  "tika-abh08t0:1830_0": "638. Heṭṭhā…pe… saññitanti “tasmiṃyeva āsane virajaṃ vītamalaṃ dhammacakkhuṃ udapādī”ti",
  "tika-abh08t0:1830_1": "evaṃ vuttaṃ heṭṭhā tīsu maggesu ñāṇaṃ dhammacakkhunti saññitaṃ. Ñāṇaṃ sabbaññutā",
  "tika-abh08t0:1830_2": "panāti sabbaññubhāvasaṅkhātaṃ ñāṇaṃ. Tañhi sabbaññūti abhidhānassa, buddhiyā ca pavattinimittatāya",
  "tika-abh08t0:1830_3": "sabbaññubhāvo nāma hoti. Ñeyyaṃ samantacakkhunti khandhādivasena samantato sabbaso",
  "tika-abh08t0:1830_4": "dassanaṭṭhena samantacakkhunti ñeyyaṃ. Tenevāha –",
  "tika-abh08t0:1831": "“Na tassa addiṭṭhamidhatthi kiñci,",
  "tika-abh08t0:1832": "Atho aviññātamajānitabbaṃ;",
  "tika-abh08t0:1833": "Sabbaṃ abhiññāsi yadatthi ñeyyaṃ,",
  "tika-abh08t0:1834": "Tathāgato tena samantacakkhū”ti. ;",
  "tika-abh08t0:1835_0": "639. Yaṃ cakkhuṃ udapādīti āgatanti yaṃ ñāṇaṃ “idaṃ dukkhanti, bhikkhave, pubbe ananussutesu",
  "tika-abh08t0:1835_1": "dhammesu cakkhuṃ udapādi, ñāṇaṃ udapādī”ti evaṃ tattha tattha suttesu āgataṃ, catūsu",
  "tika-abh08t0:1835_2": "saccesu teparivaṭṭavasena “dukkhaṃ pariññeyyaṃ pariññāta”nti evamādinā dvādasavidhena",
  "tika-abh08t0:1835_3": "ākārena pavattaṃ, idaṃ ñāṇacakkhu. Yā pana “addasaṃ kho ahaṃ, bhikkhave, dibbena",
  "tika-abh08t0:1835_4": "cakkhunā visuddhenā”tiādinā āgatā pañcamajjhānasaṅkhātaabhiññācittasampayuttā paññā,",
  "tika-abh08t0:1835_5": "ayaṃ dibbacakkhūti dassetuṃ “abhiññācittajā”tiādi vuttaṃ. Ettha ca paṭhamatatiyañāṇāni",
  "tika-abh08t0:1835_6": "kāmāvacarāniyeva. Catutthampi pana purimadvayamiva kāmāvacaranti ānandācariyena vuttaṃ.",
  "tika-abh08t0:1835_7": "Ñāṇacakkhuṃ sahaariyamaggavipassanāñāṇantipi yujjatīti apare. Aggamaggena saha vipassanāpaccavekkhaṇañāṇanti",
  "tika-abh08t0:1835_8": "pana yuttaṃ viya dissati.",
  "tika-abh08t0:1836_0": "640-4. Evaṃ paññācakkhussa pabhedaṃ dassetvā puna maṃsacakkhussāpi pabhedaṃ dassetuṃ",
  "tika-abh08t0:1836_1": "“maṃsacakkhupī”tiādi vuttaṃ. Sasambhārapasādatoti sasambhāracakkhu pasādacakkhūti",
  "tika-abh08t0:1836_2": "imesaṃ dvinnaṃ vasena sambharīyati etehīti sambhārā, avayavā. Te pana upatthambhakabhūtā",
  "tika-abh08t0:1836_3": "catusamuṭṭhānikarūpasantatiyo daṭṭhabbā. Saha sambhārehīti sasambhāraṃ. Sasambhārañca",
  "tika-abh08t0:1836_4": "nāma maṃsapiṇḍo pavuccatīti sambandho. Akkhikūpaṭṭhinā heṭṭhāti heṭṭhāgataakkhikūpassa",
  "tika-abh08t0:1836_5": "aṭṭhinā paricchinnoti sambandho. Uddhanti akkhikūpato uddhaṃ. Ubhato akkhikoṭīhīti",
  "tika-abh08t0:1836_6": "akkhikūpassa ubhayabhāge akkhikoṭīhi. Matthaluṅgena antatoti akkhikūpassa abbhantare",
  "tika-abh08t0:1836_7": "ṭhitena matthaluṅgena. Nhārusuttena ābandhoti nahārurajjūhi anto matthaluṅgena saha",
  "tika-abh08t0:1836_8": "ābandho. Sakalopi ca lokoti sakalopi bālaputhujjanaloko. Yanti yaṃ maṃsapiṇḍaṃ. Kamalassa",
  "tika-abh08t0:1836_9": "dalaṃ viyāti puthulavipulanīlatāya nīluppaladalaṃ viya. Jānātīti gaṇhāti. Cakkhu",
  "tika-abh08t0:1836_10": "nāma na taṃ hotīti tathā gayhamānaṃ taṃ cakkhu nāma na hoti. Kiñcarahi tanti āha",
  "tika-abh08t0:1836_11": "“vatthu tassāti vuccatī”ti. Tassāti tassa yathādhippetassa paramatthacakkhuno. Idaṃ panāti nigamanaṃ.",
  "tika-abh08t0:1837_0": "645-7. Taṃ pana sasambhāracakkhu yehi sambhārehi sambharīyati, te sarūpato, gaṇanato",
  "tika-abh08t0:1837_1": "ca dassetuṃ “vaṇṇo gandho”tiādi vuttaṃ. Bhāvoti itthiyā itthibhāvo, purisassa pumbhāvoti",
  "tika-abh08t0:1837_2": "labbhamānakabhāvo. Sambhavoti āpodhātumeva sambhavabhūtamāha. Saṇṭhānanti ca tena",
  "tika-abh08t0:1837_3": "tenākārena sanniviṭṭhesu mahābhūtesu taṃtaṃsaṇṭhānavasena viññāyamānaṃ vaṇṇāyatanamāha.",
  "tika-abh08t0:1837_4": "Āpodhātuvaṇṇāyatanehi ca anatthantarabhūtānampi sambhavasaṇṭhānānaṃ visuṃ vacanaṃ",
  "tika-abh08t0:1837_5": "tathābhūtānaṃ, atathābhūtānañca āpādīnaṃ yathāvuttamaṃsapiṇḍe vijjamānattā. Āpodhātuvaṇṇāyatanānañhi",
  "tika-abh08t0:1837_6": "santānavasena pavattamānānaṃ avatthāviseso sambhavo saṇṭhānañcāti. Daseteti catasso",
  "tika-abh08t0:1837_7": "dhātuyo, tannissitā vaṇṇādayo cāti ime dasa. Catusamuṭṭhānāti antogatahetvatthamidaṃ",
  "tika-abh08t0:1837_8": "visesanaṃ, catusamuṭṭhānikattāti vuttaṃ hoti.",
  "tika-abh08t0:1838": "648. Cakkhu…pe… jīvitameva cāti imāni ekantakammasamuṭṭhānāni, purimāni ca catusamuṭṭhānānīti cattālīsañca cattāri ca rūpāni bhavanti, catucattālīsa rūpāni hontīti attho.",
  "tika-abh08t0:1839_0": "649-52. Imesaṃ pana rūpānaṃ vasenāti yathāvuttānaṃ saṅkhepato cuddasannaṃ, vitthārato",
  "tika-abh08t0:1839_1": "catucattālīsānañca rūpānaṃ vasena. Paripiṇḍitanti samantato piṇḍitaṃ. Yattha setampi",
  "tika-abh08t0:1839_2": "atthi, kaṇhampi lohitampi pathavīpi āpopi tejopi vāyopi, idaṃ pana semhussadattā",
  "tika-abh08t0:1839_3": "setaṃ hoti, pittussadattā kaṇhaṃ, ruhirussadattā lohitakaṃ, pathavussadattā patthinaṃ",
  "tika-abh08t0:1839_4": "hoti, āpussadattā paggharati, tejussadattā pariḍayhati, vāyussadattā sambhamati.",
  "tika-abh08t0:1839_5": "Idaṃ sambhāravantatāya sambhāracakkhūti paṇḍitehi buddhādīhi pakāsitaṃ paridīpitaṃ.",
  "tika-abh08t0:1839_6": "Ettha sitoti etaṃ sasambhāracakkhuṃ nissito tadāyattabhūto. Tenāha “ettha paṭibaddho”ti.",
  "tika-abh08t0:1839_7": "Catunnaṃ pana bhūtānaṃ pasādoti catunnaṃ bhūtānaṃ pasannatāsabhāvo pasādo, “setena",
  "tika-abh08t0:1839_8": "maṇḍalenassā”ti pāṭho yujjati. Potthakesu pana “sete tu maṇḍale tassā”ti likhanti.",
  "tika-abh08t0:1839_9": "Kaṇhamaṇḍalamajjheti idhāpi “kaṇhamaṇḍalassa majjhe”ti vattabbe “catutthadū”tiādīsu",
  "tika-abh08t0:1839_10": "viya chandānurakkhaṇatthaṃ vibhattilopaṃ katvā “kaṇhamaṇḍalamajjhe”ti vuttaṃ. Evañhi",
  "tika-abh08t0:1839_11": "attho ca yojanā ca suṭṭhu upapannā honti. Aṭṭhakathāyampi hi “setamaṇḍalaparikkhittassa",
  "tika-abh08t0:1839_12": "kaṇhamaṇḍalassa majjhe”ti vuttaṃ. Apare pana yathāṭhitavaseneva pāṭhaṃ gahetvā “sabbaso",
  "tika-abh08t0:1839_13": "parikkhittassa tassa sasambhārassa cakkhuno majjhe setamaṇḍale kaṇhamaṇḍale majjhe”ti",
  "tika-abh08t0:1839_14": "yojenti. Diṭṭhamaṇḍaleti abhimukhe ṭhitānaṃ sarīrasaṇṭhānuppattidesabhūte diṭṭhamaṇḍale.",
  "tika-abh08t0:1840_0": "653-5. Sandhāraṇā…pe… hutvānāti sandhāraṇanahāpanamaṇḍanabījanakiccāhi catūhi dhātīhi",
  "tika-abh08t0:1840_1": "khattiyakumāro viya sandhāraṇābandhanaparipācanasamudīraṇakiccāhi attanissayabhūtāhi",
  "tika-abh08t0:1840_2": "catūhi dhātūhi katūpakāraṃ hutvā. Utucittādināti tīhi santatisamuṭṭhāpakehi utucittāhārehi.",
  "tika-abh08t0:1840_3": "Ettha ca kalāpantaragatā utuāhārā adhippetāti vadanti. Āyunā katapālananti catudhātunissiteneva",
  "tika-abh08t0:1840_4": "jīvitindriyena rakkhiyamānaṃ. Tathā hetaṃ kammajarūpaparipālanalakkhaṇaṃ. Vaṇṇagandharasādīhīti",
  "tika-abh08t0:1840_5": "ādi-ggahaṇena ojaṃ saṅgaṇhāti, “vaṇṇagandharasojāhī”ti vā pāṭho. Vatthudvārañca sādhayanti",
  "tika-abh08t0:1840_6": "yathāyogaṃ vatthudvārabhāvaṃ sādhayamānaṃ. Cakkhuviññāṇassa hi nissayabhāvato vatthubhāvaṃ,",
  "tika-abh08t0:1840_7": "pavattimukhabhāvato dvārabhāvañca sādheti. Sampaṭicchanādīnaṃ pana tadārammaṇāvasānānaṃ",
  "tika-abh08t0:1840_8": "aññanissitattā dvārabhāvameva sādheti, na vatthubhāvaṃ. Ūkāsirasamānena pamāṇenāti",
  "tika-abh08t0:1840_9": "ūkāsirasamānena padesappamāṇena lakkhitaṃ hutvā ūkāsirasamānappamāṇe ṭhāneti vā attho.",
  "tika-abh08t0:1840_10": "Tiṭṭhatīti satta akkhipaṭalāni byāpetvā sattasu picupaṭalesu āsittatelaṃ viya tiṭṭhati.",
  "tika-abh08t0:1840_11": "Evañca katvā cakkhussa anekakalāpagatatā siddhā hoti. Upaddavānaṃ paṭalanirākaraṇepi",
  "tika-abh08t0:1840_12": "hi cakkhu vijjatevāti. Yathā ca cakkhu, evamimassa nissayabhūtā catasso dhātuyo,",
  "tika-abh08t0:1840_13": "āyuvaṇṇādīni ca satta akkhipaṭalāni byāpetvā ṭhitāneva avinibbhogavuttittāti gahetabbaṃ.",
  "tika-abh08t0:1841_0": "656. Vuttanti dhammasenāpatinā vuttaṃ. Rūpāni manupassatīti ma-kāro padasandhikaro",
  "tika-abh08t0:1841_1": "“aññamaññaṃ samaṇamacalo”tiādīsu viya. Atha vā manūti maccoti attho. Kiñcāpi cakkhu",
  "tika-abh08t0:1841_2": "rūpaṃ na passati, kiñcarahi tannissitaṃ viññāṇameva. Tathā hi “mañcā ukkuṭṭhiṃ karontī”tiādīsu",
  "tika-abh08t0:1841_3": "viya nissitakiriyaṃ nissaye viya katvā vohārasambhavato “cakkhupasādena passatī”ti",
  "tika-abh08t0:1841_4": "vuttaṃ. Ācariyajotipālattherenāpi hi imināva adhippāyena idaṃ vuttaṃ. Idamettha sanniṭṭhānaṃ,",
  "tika-abh08t0:1841_5": "kiṃ cakkhu rūpaṃ passati, udāhu viññāṇanti, kiñcettha – yadi cakkhu passeyya, aññaviññāṇasamaṅginopi",
  "tika-abh08t0:1841_6": "cakkhu passeyya. Atha viññāṇaṃ, kuṭṭādiantaritampi passeyya tassa appaṭighātattā?",
  "tika-abh08t0:1841_7": "Nāyaṃ doso. Yassa “cakkhu passatī”ti mataṃ, tassāpi na sabbaṃ cakkhu passati, atha",
  "tika-abh08t0:1841_8": "kho viññāṇādhiṭṭhitameva. Yassa pana viññāṇaṃ passatīti mataṃ, tassāpi na sabbaṃ",
  "tika-abh08t0:1841_9": "viññāṇaṃ passati, atha kho cakkhunissitameva, tañca antarite nuppajjati. Yattha ālokassa",
  "tika-abh08t0:1841_10": "kuṭṭādīhi vinibandho, yattha pana so natthi phalikaabbhapaṭalādimhi, tattha antaritepi",
  "tika-abh08t0:1841_11": "uppajjati eva, tasmā taṃ anuppannattā antaritaṃ na passati. Idameva ca sanniṭṭhānaṃ,",
  "tika-abh08t0:1841_12": "yaṃ kho cakkhuviññāṇaṃ passatīti. Tañhi dassanakiccaṃ. Yadi evaṃ kathaṃ cakkhunā",
  "tika-abh08t0:1841_13": "rūpaṃ disvāti. Tena dvārena karaṇabhūtenāti ayamettha abhisandhi. Atha vā nissitakiriyā",
  "tika-abh08t0:1841_14": "nissayassa pavuccati yathā “mañcā ukkuṭṭhiṃ karontī”ti. Ūkāsirasamūpamanti ūkāsirasamānūpamaṃ,",
  "tika-abh08t0:1841_15": "ūkāsirappamāṇanti vuttaṃ hoti. Idañcassa patiṭṭhānokāsavasena vuttaṃ, na pana attano",
  "tika-abh08t0:1841_16": "pamāṇavasena. Tañhi paramāṇupariyantena pamāṇena atisukhumamevāti. Ūkāsirappamāṇe",
  "tika-abh08t0:1841_17": "pana padese idaṃ pavattati. Na kevalañca idameva, sabbānipi sabbaṭṭhānikarūpāni tattha",
  "tika-abh08t0:1841_18": "pavattanteva. Idañca tattha nibbattantaṃ taṃ padesaṃ pūretvā eva nibbattati. Ekūnapaṇṇāsakalāpavasena",
  "tika-abh08t0:1841_19": "ca saheva pavattati, sattarasacittakkhaṇāyukattā rūpānaṃ, ekekassa ca cittassa tīsu",
  "tika-abh08t0:1841_20": "tīsu khaṇesu kammajarūpānaṃ uppajjamānattā.",
  "tika-abh08t0:1842_0": "657. Suṇātīti sotanti ettha kiṃ sotaṃ suṇāti, udāhu viññāṇantiādinā heṭṭhā vuttanayena",
  "tika-abh08t0:1842_1": "yathāsambhavaṃ yojetabbaṃ. Tanutambalomāciteti sasambhārasotabilassa anto sukhumehi",
  "tika-abh08t0:1842_2": "tambavaṇṇalomehi sañcite. Aṅgulivedhakasaṇṭhāne padeseti aṅgulimuddikāsaṇṭhānamaṃsayutte",
  "tika-abh08t0:1842_3": "padese. Vuttappakārāhīti sandhāraṇādikiccāhi. Āyunā paripāliyamānanti ettha vaṇṇādīhi",
  "tika-abh08t0:1842_4": "parivāritanti sambandhitabbaṃ. Tiṭṭhatīti pubbe vuttanayena taṃ padesaṃ pūretvā tiṭṭhati.",
  "tika-abh08t0:1842_5": "Sesaṃ vuttanayena veditabbaṃ. Ghāyatīti gandhopādānaṃ karoti. Sāyatīti rasaṃ vindati.",
  "tika-abh08t0:1842_6": "Jīvitamavhāyatīti ettha rasaggahaṇamūlakattā ajjhoharaṇassa jīvitanimittaṃ ajjhoharaṇaraso",
  "tika-abh08t0:1842_7": "jīvitaṃ, taṃ avhāyati tasmiṃ ninnatāya avhāyantamiva hoti. Uppaladalaggasaṇṭhāne",
  "tika-abh08t0:1842_8": "padeseti majjhe chinnassa uppaladalassa aggabhāgasaṇṭhāne padese. Malānanti kilesādimalānañceva",
  "tika-abh08t0:1842_9": "malavisayānañca sāsavadhammānaṃ anuttariyabhāvaṃ gacchantesu kāmarāganidānakammajanitesu",
  "tika-abh08t0:1842_10": "kāmarāgassa ca visesapaccayesu ghānajivhākāyesu kāyassa visesato sāsavapaccayattā",
  "tika-abh08t0:1842_11": "soyeva tesaṃ āyoti vuccati. Tena hi phoṭṭhabbasukhaṃ assādentā sattā methunampi sevanti.",
  "tika-abh08t0:1842_12": "Atha vā kāyindriyavatthukā cattāro khandhā balavakāmarāgādihetubhāvato visesato malā,",
  "tika-abh08t0:1842_13": "tesamayaṃ āyo hetūti kāyoti vutto. Imasmiṃ kāyeti imasmiṃ sasambhārakāye. Sopi hi",
  "tika-abh08t0:1842_14": "kucchitānaṃ kesādimalānaṃ āyabhāvato kāyoti vuccati. Yāvatā upādinnakaṃ atthīti iminā",
  "tika-abh08t0:1842_15": "kesagganakhaggādīsu kāyapasādassa abhāvamāha. Kappāsapaṭale sneho viyāti imināssa",
  "tika-abh08t0:1842_16": "nirantarabhāvaṃ. Ime ca pana cakkhādayo rūpādigocaraninnatāya vammikaudakaākāsagāmasivathikāsaṅkhātagocaraninnatāya",
  "tika-abh08t0:1842_17": "ahisuṃsumārapakkhikukkurasigālā viya daṭṭhabbā. Visamajjhāsayatāya hi cakkhu vammikacchiddābhiratasappo",
  "tika-abh08t0:1842_18": "viya, bilajjhāsayatāya sotaṃ udakabilābhiratasuṃsumāro viya, ākāsajjhāsayatāya ghānaṃ",
  "tika-abh08t0:1842_19": "ajaṭākāsābhiratapakkhi viya, gāmajjhāsayatāya jivhā gāmābhiratakukkuro viya, upādinnakajjhāsayatāya",
  "tika-abh08t0:1842_20": "kāyo āmakasusānābhiratasigālo viyāti. Visamajjhāsayatāyāti cakkhussa visamajjhāsayaṃ",
  "tika-abh08t0:1842_21": "viya hotīti katvā vuttā. Cakkhumato vā puggalassa ajjhāsayavasena cakkhu visamajjhāsayaṃ. Esa nayo sesesupi.",
  "tika-abh08t0:1843_0": "Daṭṭhu…pe… lakkhaṇanti ettha daṭṭhuṃ kāmetīti daṭṭhukāmo tassa bhāvo daṭṭhukāmatā,",
  "tika-abh08t0:1843_1": "rūpataṇhāyetaṃ adhivacanaṃ. Sā pana anāgate cakkhādīsu ādīnavapaṭicchādikāvijjāmūlapatthanāsabhāvā",
  "tika-abh08t0:1843_2": "pākaṭā apākaṭāti duvidhā. Tattha yā ayaṃ “īdisaṃ īdisañca sukhumatamavisayaggahaṇasamatthaṃ",
  "tika-abh08t0:1843_3": "cakkhu hotū”ti evaṃ kammāyūhanato pubbe, pacchā vā uppannā pākaṭā. Indriyavisesaṃ",
  "tika-abh08t0:1843_4": "pana anāmasitvā avisesena paripuṇṇāyatanabhavasampattiṃ patthetvā, apatthetvā vā",
  "tika-abh08t0:1843_5": "tattha avigatataṇhāvasena kammaṃ karontassa appahīnabhāvena anusayitā api kammasāmatthiyavicittahetubhūtā",
  "tika-abh08t0:1843_6": "apākaṭā. Sā duvidhāpi nidānaṃ upanissayo yassa taṃ daṭṭhukāmatānidānaṃ, tadeva kammaṃ,",
  "tika-abh08t0:1843_7": "taṃ samuṭṭhānametesanti daṭṭhukāmatānidānakammasamuṭṭhānāni, evaṃvidhānaṃ bhūtānaṃ",
  "tika-abh08t0:1843_8": "pasādo daṭṭhukāmatā…pe… pasādo, taṃ lakkhaṇamassa, tathā hutvā lakkhīyatīti vā daṭṭhukāmatānidānakammasamuṭṭhānabhūtapasādalakkhaṇaṃ.",
  "tika-abh08t0:1844_0": "Ettha ca gabbhaseyyakānaṃ dinnapaṭisandhikaṃ, aññaṃ vā kammaṃ cakkhādīni nibbatteti.",
  "tika-abh08t0:1844_1": "Opapātikānaṃ pana paṭisandhikkhaṇeva paripuṇṇāyatanānaṃ nibbattamānānaṃ paṭisandhijanakameva",
  "tika-abh08t0:1844_2": "kammaṃ paripuṇṇasakalamattabhāvaṃ nibbattetīti gahetabbaṃ. Kathaṃ pana ekakammunā",
  "tika-abh08t0:1844_3": "nibbattamānānaṃ cakkhādīnaṃ visesoti? Kāraṇassa bhinnattā. Taṃtaṃbhavapatthanābhūtā",
  "tika-abh08t0:1844_4": "hi taṇhā taṃtaṃbhavapariyāpannāyatanābhilāsatāya sayaṃ vicittarūpā upanissayabhāvena",
  "tika-abh08t0:1844_5": "taṃtaṃbhavanibbattakakammassapi vicittabhedataṃ vidahati. Yato tadāhitavisesaṃ tathāvidhasamatthatāyogena",
  "tika-abh08t0:1844_6": "anekarūpāpannaṃ viya anekavisiṭṭhasabhāvaṃ phalaṃ nibbatteti, na cettha samatthatāsamatthatāsabhāvato",
  "tika-abh08t0:1844_7": "aññā veditabbā. Kāraṇavisesena āhitavisesassa visiṭṭhaphalanipphādanasamatthatābhāvato",
  "tika-abh08t0:1844_8": "ekasseva kammassa soḷasādivipākanibbattanahetubhāvena ca ayamattho sampaṭicchitabbo.",
  "tika-abh08t0:1844_9": "Lokepi ekasseva sālibījassa paripuṇṇāparipuṇṇataṇḍulaphalanibbattihetutā dissateva.",
  "tika-abh08t0:1844_10": "Kiṃ vā etāya yutticintāya, na cintitabbamevetaṃ. Yato kammaphalaṃ cakkhādīni, kammavipāko",
  "tika-abh08t0:1844_11": "ca sabbaso buddhānaṃyeva ñāṇassa visayo, na aññesaṃ atakkāvacarattā. Teneva bhagavatā",
  "tika-abh08t0:1844_12": "“kammavipāko acinteyyo, na cintetabbo, yo cinteyya, ummādassa vighātassa bhāgī assā”tiādīnavaṃ",
  "tika-abh08t0:1844_13": "dassetvā paṭikkhittaṃ.",
  "tika-abh08t0:1845_0": "Rūpesu āviñchanarasanti āviñchanaṃ puggalassa, āvajjanādiviññāṇassa vā tanninnabhāvappattiyā",
  "tika-abh08t0:1845_1": "hetubhāvo. Ādhārabhāvapaccupaṭṭhānanti nissayapaccayabhāvato. Ālokādisannissayena",
  "tika-abh08t0:1845_2": "kadāci uppajjamānānampi hi cakkhuviññāṇaṃ uppajjanakāle cakkhuṃ nissāya eva uppajjatīti.",
  "tika-abh08t0:1845_3": "Etthāha – cakkhuviññāṇuppattisamaye sambhavantesu mandāmandamajjhimāyukesu ekūnapaṇṇāsacakkhūsu",
  "tika-abh08t0:1845_4": "katamaṃ cakkhuviññāṇassa ādhārabhāvaṃ paccanubhotīti? Vuccate –",
  "tika-abh08t0:1846_0": "“Paṭisandhicittassa uppādakkhaṇe uppannaṃ ṭhānappattaṃ purejātaṃ vatthuṃ nissāya",
  "tika-abh08t0:1846_1": "dutiyabhavaṅgaṃ uppajjati, tena saddhiṃ uppannaṃ ṭhānappattaṃ purejātaṃ vatthuṃ nissāya",
  "tika-abh08t0:1846_2": "tatiyabhavaṅgaṃ uppajjati, iminā nayena yāvatāyukaṃ cittappavatti veditabbā”ti –",
  "tika-abh08t0:1847_0": "Maggāmaggañāṇaniddese vuttanayena ekacittakkhaṇātītaṃ cakkhu rūpe ghaṭṭitvā viññāṇassa",
  "tika-abh08t0:1847_1": "nissayo hoti, tasmā dvīsu bhavaṅgacalanesu purimassa anantarapaccayabhūtena bhavaṅgacittena",
  "tika-abh08t0:1847_2": "saha uppannanti ayamattho idha sīhaḷasaṃvaṇṇanāyaṃ, visuddhimaggassa sīhaḷasaṃvaṇṇanāyañca vutto.",
  "tika-abh08t0:1848_0": "Taḷākagāmamūlavāsidāṭhānāgattherena pana “āvajjanena, tassa anantarapaccayabhūtena",
  "tika-abh08t0:1848_1": "bhavaṅgena vā saha uppannaṃ cakkhu”nti vuttaṃ, taṃ duvuttaṃ. Evañhi sati aññasmiṃ",
  "tika-abh08t0:1848_2": "ghaṭṭite aññaṃ cakkhuviññāṇassa nissayo hotīti vuttaṃ hoti, evañca bhavaṅgacalanato",
  "tika-abh08t0:1848_3": "heṭṭhā tatiyacatutthehi yāva terasamacittena saha uppannampi nissayo hotīti āpajjeyya,",
  "tika-abh08t0:1848_4": "na cetaṃ vattabbaṃ, tatiyacatutthacittato paṭṭhāya uppannaṃ kesañci vīthicittānaṃ",
  "tika-abh08t0:1848_5": "dvārabhāvaṃ na gacchati niruddhattā, manodvārassa niruddhasseva dvārabhāvassa dassanato.",
  "tika-abh08t0:1848_6": "Yadi siyā “paṭisandhicittassa uppādakkhaṇe uppannaṃ vatthuṃ nissāya dutiyabhavaṅgaṃ",
  "tika-abh08t0:1848_7": "uppajjatī”tiādivacanato “ekacittakkhaṇātītameva nissayoti adhippeta”nti idampi ekacittakkhaṇātītaṃ",
  "tika-abh08t0:1848_8": "nissayoti yujjatīti, evaṃ sati “tassa anantarapaccayabhūtena bhavaṅgena vā”ti vacanaṃ",
  "tika-abh08t0:1848_9": "yujjeyya, tena hi “cittakkhaṇadvayātītampi nissayo”ti paṭiññātaṃ siyā, tasmā nāyaṃ",
  "tika-abh08t0:1848_10": "therassa adhippāyoti dissati. “Ekacittakkhaṇātikkamo”ti ca anatītekacittakkhaṇassa",
  "tika-abh08t0:1848_11": "dubbalatāya ekacittakkhaṇātikkamena tassa balavabhāvadīpanatthaṃ vuccati, na pana",
  "tika-abh08t0:1848_12": "dviticatucittakkhaṇātītānaṃ nissayabhāvābhāvato. Evañca katvā vuttaṃ ācariyadhammapālattherena",
  "tika-abh08t0:1848_13": "“sampaṭicchanādīni cutiāsannāni taduddhaṃ kammajarūpassa anuppattito ekasmiṃyeva",
  "tika-abh08t0:1848_14": "hadayavatthusmiṃ vattantī”ti, tasmā taṃ therassa manorathamevāti na sārato paccetabbaṃ.",
  "tika-abh08t0:1849_0": "Sahajātesu bahūsu pasādesu kiṃ eko nissayo hoti, udāhu sabbeyevāti? Nanu vuttaṃ “pubbe",
  "tika-abh08t0:1849_1": "ekampi cakkhu viññāṇassa paccayo hotī”ti, katamaṃ pana tanti? Yaṃ tattha visadaṃ",
  "tika-abh08t0:1849_2": "hutvā rūpābhighaṭṭanārahaṃ. Visuddhimaggasīhaḷasaṃvaṇṇanāyaṃ pana “sabbeyeva nissayā",
  "tika-abh08t0:1849_3": "hontī”ti vatvā “yadi evaṃ ‘cakkhuñca paṭicca rūpe ca uppajjati cakkhuviññāṇa’nti",
  "tika-abh08t0:1849_4": "ettha ‘rūpe cā’ti vacanaṃ viya ‘cakkhūnī’tipi bahuvacanaṃ kattabbanti anuyogaṃ katvā",
  "tika-abh08t0:1849_5": "taṃvisodhanatthaṃ ‘sasambhāracakkhudvayanissitaṃ pasādadvayaṃ nissāya ekameva viññāṇaṃ",
  "tika-abh08t0:1849_6": "uppajjatīti gaṇheyyu’nti imaṃ vippaṭipattiṃ nirākarontena bhagavatā bahuvacanamakatvā",
  "tika-abh08t0:1849_7": "‘rūpāyatanaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena",
  "tika-abh08t0:1849_8": "paccayo’tiādīsu viya sāmaññavasena ekavacanaṃ kata”nti vuttaṃ. Ācariyadhammapālattherena",
  "tika-abh08t0:1849_9": "pana tadeva sīhaḷasaṃvaṇṇanāvacanaṃ anicchantena “ekampi cakkhu viññāṇassa paccayo",
  "tika-abh08t0:1849_10": "hoti, rūpaṃ pana anekameva paccayabhāvavisesato”ti vuttaṃ. Tathā ceva amhehipi heṭṭhā",
  "tika-abh08t0:1849_11": "vibhāvitanti. Yesaṃ bhūtānamayaṃ pasādo, teyeva imassa āsannakāraṇanti vuttaṃ “daṭṭhu…pe…",
  "tika-abh08t0:1849_12": "padaṭṭhāna”nti. Sotapasādādīnampi lakkhaṇādiniddese vuttanayānusārena attho yojetabbo.",
  "tika-abh08t0:1850_0": "658. Kecīti mahāsaṅghiyesu ekacce. Cakkhādīsu tejādiadhikatā nāma tannissayabhūtānaṃ",
  "tika-abh08t0:1850_1": "tadadhikatāyāti dassento “tejādhikāna”ntiādimāha. Tattha tejādhikānanti pamāṇavasena",
  "tika-abh08t0:1850_2": "catunnaṃ dhātūnaṃ samānabhāvepi kiccavasena tejodhātuadhikānaṃ. Evaṃ sesesupi. Ākāsa",
  "tika-abh08t0:1850_3": "…pe… sesakāti ākāsādhikānaṃ bhūtānaṃ pasādo sotaṃ, vāyuadhikānaṃ ghānaṃ, toyādhikānaṃ",
  "tika-abh08t0:1850_4": "jivhā, phoṭṭhabbasaṅkhātapathavādhikānaṃ kāyoti attho.",
  "tika-abh08t0:1851_0": "659. Evaṃ pana vadantānaṃ kiṃ uttaranti āha “te panā”tiādi. Suttaṃ āharathāti na",
  "tika-abh08t0:1851_1": "tumhākaṃ vacanamatteneva ayamattho sakkā saddhātuṃ, tassa pana paridīpakaṃ suttamāharatha.",
  "tika-abh08t0:1851_2": "Sutte hi āhaṭe tassa neyyatthataṃ nītatthataṃ vicāretvā yadi tassa vasena ayamattho",
  "tika-abh08t0:1851_3": "paññāyetha, gaṇheyyāma nanti adhippāyo. Suttameva…pe… kiñcipīti ito cito ca suttaṃ",
  "tika-abh08t0:1851_4": "gavesamānāpi addhā ekantena kiñcipi ekagāthāpadamattampi tadatthaparidīpakaṃ suttaṃ",
  "tika-abh08t0:1851_5": "na dakkhissanteva tepiṭake buddhavacane tādisasseva suttantassa abhāvato.",
  "tika-abh08t0:1852_0": "660. Kiñcāpi suttantavasena ayamattho na dissati, yuttito pana dissatīti ce, tampi",
  "tika-abh08t0:1852_1": "natthīti dassento āha “visese satī”tiādi. Bhūtānañhi visese sati pasādo kathaṃ bhave,",
  "tika-abh08t0:1852_2": "neva bhaveyya, na ca bhaveyya, kiṃ kāraṇanti āha “samānānañhi bhūtānaṃ, pasādo paridīpito”ti.",
  "tika-abh08t0:1852_3": "Yasmā samānānameva bhūtānaṃ pasādo porāṇehi paridīpito, na visamānānaṃ. Pathavīdhātuadhikakalāpassa",
  "tika-abh08t0:1852_4": "hi kakkhaḷattā, āpodhātuadhikakalāpassa vissandanato, tejodhātuadhikakalāpassa pariggayhamānattā,",
  "tika-abh08t0:1852_5": "vāyodhātuadhikakalāpassa ca vissaraṇato na tesu pasādo patiṭṭhātuṃ sakkoti, tasmā",
  "tika-abh08t0:1852_6": "tesaṃ kiccato samānānaṃyeva pasādo uppajjeyya, na visamānānanti.",
  "tika-abh08t0:1853_0": "661-2. Yadi evaṃ kathaṃ pasādānaṃ visesatāti āha “tasmā”tiādi. Yasmā vuttappakārena",
  "tika-abh08t0:1853_1": "pasādavatthukānaṃ bhūtānaṃ visesena na bhavitabbaṃ, tasmā etesaṃ pasādanissayabhūtānaṃ",
  "tika-abh08t0:1853_2": "idamūnaṃ, idamadhikanti etaṃ visesaparikappanaṃ sabbaso sabbākārena pahāya ñeyyā",
  "tika-abh08t0:1853_3": "kammavisesena pasādānaṃ visesatā. Yathā avisesepi bhūtānaṃ rūpānaṃ rasādayo aññamaññavisadisā",
  "tika-abh08t0:1853_4": "honti, evaṃ cakkhādayopi bhūtavisesābhāvepi aññamaññavisadisā honti. So panāyaṃ visiṭṭhabhāvo",
  "tika-abh08t0:1853_5": "kammavisesena viññātabbo. Ekampi hi kammaṃ pañcāyatanikattabhāvapatthanānipphannaṃ",
  "tika-abh08t0:1853_6": "cakkhādivisesahetutāya aññamaññassa asādhāraṇavisiṭṭhaṃ sāmatthiyavisesato. Na hi",
  "tika-abh08t0:1853_7": "yena visesena cakkhussa paccayo, teneva sotassa hoti indriyantarabhāvappattito. “Paṭisandhikkhaṇe",
  "tika-abh08t0:1853_8": "mahaggatā cetanā kaṭattārūpānaṃ kammapaccayena paccayo”ti vacanato paṭisandhikkhaṇe",
  "tika-abh08t0:1853_9": "vijjamānānaṃ sabbesaṃyeva kaṭattārūpānaṃ ekā cetanā kammapaccayo hotīti viññāyati.",
  "tika-abh08t0:1853_10": "Nānācetanāya hi tadā indriyuppattiyaṃ sati parittena ca mahaggatena ca kammena kaṭattārūpaṃ",
  "tika-abh08t0:1853_11": "āpajjeyya, na cekā paṭisandhi anekakammanibbattā hotīti siddhamekena kammena anekindriyuppatti",
  "tika-abh08t0:1853_12": "hotīti. “Na hi bhūtavisesena, hoti tesaṃ visesatā”ti idaṃ nigamanavasena vuttaṃ.",
  "tika-abh08t0:1854_0": "663. Evaṃ kammavisesato visiṭṭhesu ca etesu ārammaṇaggahaṇepi ayaṃ visesoti dassetuṃ",
  "tika-abh08t0:1854_1": "“evametesū”tiādi vuttaṃ. Appattagāhakanti asampattaggāhakaṃ attano nissayena saha",
  "tika-abh08t0:1854_2": "anallīyananissaye eva rūpādivisaye viññāṇuppattihetubhāvato. Keci pana tampi “sampattaggāhakamevā”ti",
  "tika-abh08t0:1854_3": "vadanti, taṃ na sundaraṃ sāntare adhike ca visaye viññāṇuppattihetubhāvato. Yadi",
  "tika-abh08t0:1854_4": "hi cakkhusotāni sampattavisayameva gaṇhanti, cakkhupasādato vicchinnadese ṭhitesu",
  "tika-abh08t0:1854_5": "tārakādīsu nissayavasena ca pamāṇato adhikesu candamaṇḍalādīsu rūpāyatanesu sotapasādato",
  "tika-abh08t0:1854_6": "ca vicchinnadesasambhūtesu udaracammasandhicammādiantaritesu kucchisaddasandhisaddādīsu",
  "tika-abh08t0:1854_7": "puthulesu ca samuddasaddādīsu saddāyatanesu viññāṇuppatti na siyā sampattaggāhakānaṃ",
  "tika-abh08t0:1854_8": "kāyindriyādīnaṃ tathā adassanato.",
  "tika-abh08t0:1855_0": "Ettha ca vadeyya – adhiṭṭhānato bahindriyassa pavatti hotīti sampattavisayameva yattakaṃ",
  "tika-abh08t0:1855_1": "visayaṃ, tattakaṃ visayaṃ gahaṇākāraṃ pharitvā gaṇhāti, tasmā asiddhametaṃ “sāntare",
  "tika-abh08t0:1855_2": "adhike ca visaye viññāṇuppattihetubhāvato”ti? Taṃ na, adhiṭṭhānato bahi indriyuppattiyā",
  "tika-abh08t0:1855_3": "eva abhāvā. Adhiṭṭhānadese eva hi indriyaṃ pavattati tattha kiccādippayogadassanato.",
  "tika-abh08t0:1855_4": "Sati ca etassa bahi pavattiyaṃ adhiṭṭhāne pihitepi visayaggahaṇaṃ siyā, tasmā adhiṭṭhānadese",
  "tika-abh08t0:1855_5": "ṭhitānaṃyeva cakkhusotānaṃ asampattavisayasseva gahaṇato nāsiddhametaṃ “sāntare adhike",
  "tika-abh08t0:1855_6": "ca viññāṇuppattihetubhāvato”ti. Tenāhu porāṇā –",
  "tika-abh08t0:1856": "“Sabbagocarayogepi, diṭṭhaṃ rūparavesu yaṃ;",
  "tika-abh08t0:1857": "Vicchinnaputhuviññāṇaṃ, sampattaggāhabādhaka”nti.",
  "tika-abh08t0:1858_0": "Tassattho – sabbesaṃ cakkhādīnaṃ gocarena rūpādinā yoge ekakāriyasādhakattā sambandhe",
  "tika-abh08t0:1858_1": "ghaṭṭane vā samāne sati rūparavesu rūpasaddāyatanesu visayabhūtesu cakkhādito dūrabhāvena",
  "tika-abh08t0:1858_2": "ceva kenaci anantaritabhāvena ca vicchinnesu pamāṇato puthulesu ca visayesu uppajjamānaṃ",
  "tika-abh08t0:1858_3": "yaṃ viññāṇaṃ, taṃ cakkhusotānaṃ sampattaggāhassa sampattaggahaṇassa bādhakanti.",
  "tika-abh08t0:1859_0": "Apica yadi cakkhu sampattaggāhakaṃ siyā, attano maṇḍale ṭhitaṃ vaṇṇampi passeyya.",
  "tika-abh08t0:1859_1": "Tathā akkhipuṭe añjanaṃ pakhumamūle akkhivaṇṇaṃ pakhumamūle ghaṭṭiyamānaṃ añjanasalākampi",
  "tika-abh08t0:1859_2": "passeyya, na ca panetaṃ dissati, tasmā tannissaye dese ṭhitameva visayaṃ gaṇhāti.",
  "tika-abh08t0:1859_3": "Sotāyatanampi yadi sampattaggāhakaṃ abhavissa, cittasamuṭṭhānaṃ saddāyatanaṃ sotaviññāṇassa",
  "tika-abh08t0:1859_4": "kadācipi ārammaṇapaccayo na siyā. Na hi bahiddhā cittasamuṭṭhānānaṃ uppatti atthi.",
  "tika-abh08t0:1859_5": "Paṭṭhāne ca “saddāyatanaṃ sotaviññāṇadhātuyā ārammaṇapaccayena paccayo”ti aviseseneva",
  "tika-abh08t0:1859_6": "saddassa sotaviññāṇārammaṇabhāvo vutto. Kiñca yadi sotaṃ sampattaggāhakaṃ siyā, attano",
  "tika-abh08t0:1859_7": "visayapadeseyeva gahetabbato gandhassa viya saddassāpi disādesavavatthānaṃ na siyā.",
  "tika-abh08t0:1859_8": "Evañca saddānusārena kaṇḍaṃ pātentassa saddavedhino attano kaṇṇabileyeva sarapātanaṃ",
  "tika-abh08t0:1859_9": "siyā, tasmā yattha uppanno saddo, tattheva ṭhito sotapathe āpāthamāgacchati.",
  "tika-abh08t0:1860_0": "Yadi evaṃ kathaṃ dūre ṭhitehi rajakādisaddā cirena suyyanti. Asampattaggāhakatte",
  "tika-abh08t0:1860_1": "hi dūrāsannadesavattīnaṃ samakameva savanena bhavitabbanti? Nayidamevaṃ dūrāsannānaṃ",
  "tika-abh08t0:1860_2": "yathāpākaṭe sadde gahaṇavisesato. Yathā hi dūrāsannānaṃ vacanasadde yathāpākaṭeva",
  "tika-abh08t0:1860_3": "gahaṇavisesato akkharavisesanaṃ gahaṇaṃ, aggahaṇañca hoti, evaṃ rajakādisaddepi āsannassa",
  "tika-abh08t0:1860_4": "ādito pabhuti yāva avasānā kamena pākaṭībhūte, dūrassa ca avasāne, majjhe vā piṇḍavasena",
  "tika-abh08t0:1860_5": "pavattipākaṭībhūte yathāpākaṭaṃ nicchayaggāhakānaṃ sotaviññāṇavīthiyā parato pavattānaṃ",
  "tika-abh08t0:1860_6": "manodvārikajavanānaṃ gahaṇavisesato lahukaṃ suto, cirena sutoti abhimāno hoti. Sotaviññāṇappavatti",
  "tika-abh08t0:1860_7": "pana ubhayattha samānā saddassa uppannadese ṭhitassa attano vijjamānakkhaṇeyeva sotāpāthagamanato.",
  "tika-abh08t0:1860_8": "Yadi saddassa bhūtaparamparāya samantato pavatti natthi, kathaṃ paṭighosuppattīti?",
  "tika-abh08t0:1860_9": "Dūre ṭhitopi saddo aññattha paṭighosuppattiyā, bhājanādicalanassa ca paccayo hoti",
  "tika-abh08t0:1860_10": "ayokanto viya ayocalanassāti daṭṭhabbaṃ.",
  "tika-abh08t0:1861_0": "Sesaṃ…pe… gāhakanti yaṃ pana avasesaṃ ghānajivhākāyasaṅkhātaṃ pasādattayaṃ, taṃ sampattaggāhakaṃ",
  "tika-abh08t0:1861_1": "hoti nissayavasena ceva sayañca attano nissaye allīneyeva visaye viññāṇuppattihetubhāvato.",
  "tika-abh08t0:1861_2": "Gandharasānaṃ nissayesu ghānajivhānissayehi saha allīnāyeva gandharasā viññāyanti.",
  "tika-abh08t0:1861_3": "Phoṭṭhabbañca bhūtattayarūpaṃ kāyanissayena allīnameva viññāyatīti.",
  "tika-abh08t0:1862_0": "Vaṇṇavikāramāpajjamānanti dosādīhi kāraṇehi amanāpavaṇṇassa uppattivasena vaṇṇavikāraṃ",
  "tika-abh08t0:1862_1": "āpajjamānaṃ. Hadayaṅgatabhāvanti cittagataṃ ajjhāsayaṃ. Pakāsetīti rūpamiva pakāsaṃ",
  "tika-abh08t0:1862_2": "karoti, saviggahamiva dassetīti attho. Anekatthattā hi dhātūnaṃ pakāsanattho eva",
  "tika-abh08t0:1862_3": "rūpa-saddo daṭṭhabbo. Taṃ pana rūpanti sambandho. Cakkhumhi, cakkhussa vā paṭihananaṃ",
  "tika-abh08t0:1862_4": "lakkhaṇametassāti cakkhupaṭihananalakkhaṇaṃ. Evaṃ sotapaṭihananalakkhaṇantiādīsupi.",
  "tika-abh08t0:1862_5": "Paṭihananañcettha visayavisayīnaṃ aññamaññābhimukhabhāvo yogyadesāvaṭṭhānaṃ paṭighāto",
  "tika-abh08t0:1862_6": "viyāti katvā. Yathā paṭighāte sati dubbalassa calanaṃ hoti, evaṃ visayābhimukhabhāve",
  "tika-abh08t0:1862_7": "sati visayino taṃsambandhassa ca vatthurūpassa, tannissitassa ca bhavaṅgassa calanaṃ",
  "tika-abh08t0:1862_8": "hoti. So rūpassa cakkhumhi, cakkhussa vā rūpe hoti. Tenāha “yamhi cakkhumhi anidassanamhi",
  "tika-abh08t0:1862_9": "sappaṭighamhi rūpaṃ sanidassanaṃ sappaṭighaṃ paṭihaññi vā, yaṃ cakkhu anidassanaṃ",
  "tika-abh08t0:1862_10": "sappaṭighaṃ rūpamhi sanidassanamhi sappaṭighamhi paṭihaññi vā”ti ca ādi. Visayabhāvo",
  "tika-abh08t0:1862_11": "ārammaṇapaccayatā. Gocarabhāvapaccupaṭṭhānanti ettha anaññathābhāvo visayatā, tabbahulatā",
  "tika-abh08t0:1862_12": "gocarabhāvoti ayaṃ visayagocarānaṃ viseso. Saddāyatīti udāharīyati, sakehi vā paccayehi",
  "tika-abh08t0:1862_13": "sotaviññeyyabhāvaṃ upanīyatīti attho. Attānaṃ gandhayatīti sugandhaṃ, duggandhanti",
  "tika-abh08t0:1862_14": "vā attānaṃ pakāseti. Tenāha “sūcayatī”ti.",
  "tika-abh08t0:1863_0": "664. Itthiyā eva indriyaṃ itthindriyaṃ. Yathā cakkhādīni indriyāni purisassapi honti,",
  "tika-abh08t0:1863_1": "nayidaṃ tathā. Idaṃ pana niyamena itthiyā eva hoti, tasmā “itthindriya”nti vuccati.",
  "tika-abh08t0:1863_2": "Evaṃ purisindriyepi. Itthiyā bhāvo, itthīti bhavati etena cittaṃ, abhidhānaṃ vāti",
  "tika-abh08t0:1863_3": "itthibhāvo. Paṭisandhisamuṭṭhitoti paṭisandhiyaṃyeva samuṭṭhito, paṭisandhicittena",
  "tika-abh08t0:1863_4": "saha ekakkhaṇe samuṭṭhito. Etena ṭhapetvā liṅgaparivattanaṃ cakkhundriyādīni viya",
  "tika-abh08t0:1863_5": "imassa apātubhāvamāha. Yañcetaṃ itthiliṅgādīti yaṃ panetaṃ indriyaphalabhūtaṃ itthiliṅgādi.",
  "tika-abh08t0:1863_6": "Ādi-ggahaṇena itthinimittaitthikuttaitthākappānaṃ saṅgaho. Tattha visadaavisadahatthapādāditā",
  "tika-abh08t0:1863_7": "saṇṭhānaṃ itthiliṅgaṃ. Itthīnañhi hatthapādagīvāuraādisaṇṭhānaṃ na purisānaṃ viya",
  "tika-abh08t0:1863_8": "hoti. Tathā hi tāsaṃ heṭṭhimakāyo visado, uparimakāyo avisado, hatthapādā khuddakā,",
  "tika-abh08t0:1863_9": "mukhaṃ khuddakaṃ, thanamaṃsā avisadā, tā nimmassudāṭhikā. Kesabandhavatthaggahaṇañca",
  "tika-abh08t0:1863_10": "itthinimittaṃ. Daharakālepi suppakamusalakādīhi kīḷā makacivākena suttakantananti",
  "tika-abh08t0:1863_11": "ca evamādi itthikuttaṃ, itthikiriyāti attho. Avisadaṭṭhānagamanādiākāro itthākappo.",
  "tika-abh08t0:1863_12": "Purisampi hi avisadaṃ disvā mātugāmo viya tiṭṭhati nipajjati nisīdati khādati bhuñjatīti",
  "tika-abh08t0:1863_13": "vadanti. Idaṃ pana itthiliṅgādiparidīpanaṃ akusalanti vatvā aññathāpi vaṇṇenti ācariyā.",
  "tika-abh08t0:1863_14": "Kathaṃ? Yonipadeso itthiliṅgaṃ, sarādhippāyā itthinimittaṃ, avisadaṭṭhānagamanādayo",
  "tika-abh08t0:1863_15": "itthikuttaṃ, itthisaṇṭhānaṃ itthākappoti. Ettha ca adhippāyo nāma purisasmiṃ methunataṇhā.",
  "tika-abh08t0:1863_16": "Sā hi tāsaṃ niccaṃ balavatarā pavattati, ato sāpi itthīti sañjānanassa nimittatāya",
  "tika-abh08t0:1863_17": "“itthinimitta”nti vuccati. Kiñcāpi itthīti saññāṇassa nimittatāya kuttākappānampi",
  "tika-abh08t0:1863_18": "nimitteyeva antogadhatā, tathāpi tesaṃ visuṃ gahaṇato sarādhippāyā eva nimittabhāvena adhippetā.",
  "tika-abh08t0:1864_0": "665. Kiṃ panetaṃ itthiliṅgādi itthindriyaṃ viya paṭisandhisamuṭṭhitaṃ hotīti āha",
  "tika-abh08t0:1864_1": "“itthindriyaṃ paṭiccevā”tiādi. Kiñcāpi hi itthiliṅgādīni yathāsakaṃ kammādinā paccayena",
  "tika-abh08t0:1864_2": "samuṭṭhahanti, yebhuyyena pana itthindriyasahiteyeva santāne taṃtadākārā hutvā sambhavanti,",
  "tika-abh08t0:1864_3": "itarattha ca na bhavantīti tesaṃ tabbhāvabhāvitaṃ upādāya “itthindriyaṃ paṭicceva",
  "tika-abh08t0:1864_4": "jāyantī”ti vuttāni. Evañca katvā vakkhati “itthi…pe… kāraṇabhāvapaccupaṭṭhāna”nti.",
  "tika-abh08t0:1864_5": "Īdiseneva kāraṇabhāvasaṅkhātena adhipatibhāvena tassa indriyatā vuttā indriyasahite",
  "tika-abh08t0:1864_6": "santāne itthiliṅgādiākārarūpapaccayānaṃ aññathā anuppādanato, na pana indriyādipaccayasambhavato.",
  "tika-abh08t0:1864_7": "Tathā hetaṃ jīvitindriyaṃ viya ekakalāpagatānaṃ āhāro viya kalāpantararūpānaṃ upatthambhakamanupālakaṃ",
  "tika-abh08t0:1864_8": "vā na hoti. Evañca katvā jīvitindriyaāhārānaṃ viya imassa indriyapaccayatā, atthiavigatapaccayatā",
  "tika-abh08t0:1864_9": "ca pāḷiyaṃ na vuttā. Yasmā paccayantarādhīnāni itthiliṅgādīni, tasmā yatthassa ādhipaccaṃ,",
  "tika-abh08t0:1864_10": "taṃsadisesu matacittakatarūpesupi taṃsaṇṭhānatā dissati. Yasmā panete itthindriyaṃ",
  "tika-abh08t0:1864_11": "paṭicca jāyantāpi gabbhaseyyakānaṃ paṭisandhiyaṃ na samuṭṭhahanti, pavatteyeva samuṭṭhahanti,",
  "tika-abh08t0:1864_12": "tasmā āha “pavatte…pe… paṭisandhiya”nti.",
  "tika-abh08t0:1865_0": "666-7. Saṃsedajaopapātikānaṃ pana kiñci itthindriyena saha paṭisandhiyameva nibbattati.",
  "tika-abh08t0:1865_1": "Na cāti ca-kāro vacanīyantarasamuccaye. “Kiñcā”ti imassa atthe daṭṭhabbo. Yasmā liṅgādiākāresu",
  "tika-abh08t0:1865_2": "rūpesu rūpāyatanaṃ cakkhuviññeyyaṃ, tasmā āha “itthiliṅgādayo cakkhuviññeyyā hontī”ti.",
  "tika-abh08t0:1865_3": "Yasmā pana tato aññāni yathāyogaṃ sotaviññeyyāni ceva manoviññeyyāni ca, tasmā vuttaṃ",
  "tika-abh08t0:1865_4": "“na vā”ti. Yathāvutto papañco purisindriyepi yathāsambhavaṃ yojetabboti atidesaṃ",
  "tika-abh08t0:1865_5": "karonto āha “esevā”tiādi. Sesepīti ettakeyeva vutte ito sesesu sabbesupīti kadāci",
  "tika-abh08t0:1865_6": "koci cinteyyāti āha “purisindriye”ti. Paṭhamakappānanti paṭhamakappikanarānaṃ. Tesañhi",
  "tika-abh08t0:1865_7": "ābhassaralokato cavitvā idhūpapannānaṃ dīghassa kālassa accayena oḷārikaṃ āhāraṃ",
  "tika-abh08t0:1865_8": "āharataṃ muttakarīsesu sañjātesu tesaṃ nikkhamanatthāya vaṇamukhāni bhijjanti, purisassa",
  "tika-abh08t0:1865_9": "purisabhāvo, itthiyā ca itthibhāvo pāturahosi. Tathā hi purimattabhāvesu pavattaupacārajhānānubhāvena",
  "tika-abh08t0:1865_10": "yāva sattasantāne kāmarāgavikkhambhanavego na paṭipassambhati, na tāva balavakāmarāgūpanissayāni",
  "tika-abh08t0:1865_11": "itthipurisindriyāni pāturahesuṃ. Yadā panassa vicchinnatāya balavakāmarāgo laddhāvasaro",
  "tika-abh08t0:1865_12": "ahosi, tadā tadūpanissayāni tāni sattānaṃ santāne sañjāyanti.",
  "tika-abh08t0:1866_0": "668. Paratoti paṭhamakappato aparabhāge. Pavatte…pe… parivattatīti yathā taṃ soreyyakaseṭṭhiputtassa",
  "tika-abh08t0:1866_1": "viyāti adhippāyo. Api-saddena paṭhamapārājikāyaṃ vinītavatthupāḷiyaṃ āgatabhikkhussa,",
  "tika-abh08t0:1866_2": "bhikkhuniyā viya ca paṭisandhiyaṃ samuṭṭhitassapi pavatte parivattanaṃ dīpeti. Yathāha –",
  "tika-abh08t0:1867": "“Tena kho pana samayena aññatarassa bhikkhuno itthiliṅgaṃ pātubhūtaṃ hoti. Tena kho pana samayena aññatarissā bhikkhuniyā purisaliṅgaṃ pātubhūtaṃ hotī”ti.",
  "tika-abh08t0:1868": "Yassa pana paṭisandhiyaṃ dvīsu ekampi na samuṭṭhitaṃ, so abhāvako nāma, tassa pavattiyampi indriyuppatti na hotīti daṭṭhabbaṃ.",
  "tika-abh08t0:1869_0": "669. Kiṃ panetassa ubhayassapi nibbattiyā, vināsanassa ca kāraṇaṃ, yato idaṃ samuṭṭhāti,",
  "tika-abh08t0:1869_1": "parivattatīti ca vuccatīti imaṃ anuyogaṃ manasi katvā āha “mahatā pāpakammenā”tiādi.",
  "tika-abh08t0:1869_2": "Tattha mahatāti paradārikakammādinā mahābalena. Pāpakammena upanissayabhūtena. Mahatā",
  "tika-abh08t0:1869_3": "kusalenevāti idaṃ sugatiṃ sandhāya vuttaṃ. Duggatiyaṃ pana ubhayampi akusalakammeneva jāyati.",
  "tika-abh08t0:1870_0": "670. Indriye vinaṭṭhe ekanteneva liṅgampi vinassatevāti āha “itthiliṅgaṃ vinassatī”ti.",
  "tika-abh08t0:1870_1": "Ayaṃ panettha adhippāyo daṭṭhabbo – imesu dvīsu purisindriyaṃ uttamaṃ, itthindriyaṃ",
  "tika-abh08t0:1870_2": "hīnaṃ, purisindriyassa antaradhānaṃ mahantena akusalena kammena hoti, samuṭṭhānaṃ",
  "tika-abh08t0:1870_3": "mahantena kusalakammena, itthindriyassa antaradhānaṃ dubbalākusalena, samuṭṭhānampi",
  "tika-abh08t0:1870_4": "dubbalakusalena, duggatiyaṃ pana ubhayassāpi antaradhānaṃ, samuṭṭhānañca akusaleneva",
  "tika-abh08t0:1870_5": "hotīti. Yadi sugatiyaṃ itthindriyampi kusaleneva nibbattati, kathañcarahi “paradārikakammaṃ",
  "tika-abh08t0:1870_6": "katvā niraye paccitvā teneva pāpakammena pañcasatakkhattuṃ manussaloke itthī hutvā",
  "tika-abh08t0:1870_7": "nibbattatī”tiādivacananti? Nāyaṃ virodho nissandaphalavasena vuttattā. Tathā hi paṭisandhiyaṃ",
  "tika-abh08t0:1870_8": "tāva purisindriyanibbattanārahampi kammaṃ kadāci paradārikādinā balavapāpakammena",
  "tika-abh08t0:1870_9": "paṭibāhitasāmatthiyaṃ assa, tadā attano purisindriyanibbattane asamatthatāya itthindriyameva",
  "tika-abh08t0:1870_10": "nibbatteti. Pavattiyaṃ pana attano balavabhāvena itthindriyūpanissayaṃ paradārikamakusalakammaṃ",
  "tika-abh08t0:1870_11": "paṭibāhitvā paṭisandhito paṭṭhāya purisindriyaṃ samuṭṭhāpentaṃ kadāci laddhasāmaggitāsañjātabalavisesena",
  "tika-abh08t0:1870_12": "paradārikādinā kammena paṭibāhitasāmatthiyaṃ bhaveyya, tadā attano dubbalatāya purisindriyaṃ",
  "tika-abh08t0:1870_13": "na nibbatteti, itthindriyameva nibbatteti. Evaṃ paradārikādikammūpanissayena itthindriyassa",
  "tika-abh08t0:1870_14": "nibbattanato taṃ tena nibbattitaṃ katvā vuccati.",
  "tika-abh08t0:1871_0": "671-2. Yadā pana taṃ kammaṃ puna sāmaggipaṭilābhato, parikkhīṇapāpakammatāya vā balavappattaṃ",
  "tika-abh08t0:1871_1": "abhavissa, tadā dinnavedhaṃ viya rukkhaṃ tadapagame attano balānurūpaṃ purisindriyaṃ",
  "tika-abh08t0:1871_2": "nibbatteti, itthindriyaṃ pana attano kāraṇābhāvato nuppajjati. Ubhayassa pana nibbattiyampi",
  "tika-abh08t0:1871_3": "visadisindriyanibbattanato pure sattarasamacittassa ṭhitikālamupādāya taṃtaṃsamuṭṭhāpakakammaṃ",
  "tika-abh08t0:1871_4": "taṃ taṃ indriyaṃ na janeti. Sattarasamacittena saha uppannaṃ visadisindriyuppattito",
  "tika-abh08t0:1871_5": "purimacittena saha nirujjhati. Yadi hi sattarasamacittuppādato parampi uppajjeyya,",
  "tika-abh08t0:1871_6": "itaraṃ nuppajjati ekasmiṃ santāne dvinnaṃ sahuppattiyā anicchitattā. Teneva hi “yassa",
  "tika-abh08t0:1871_7": "vā pana purisindriyaṃ uppajjati, tassa itthindriyaṃ uppajjatī”ti imasmiṃ pañhe “no”ti",
  "tika-abh08t0:1871_8": "paṭikkhepo katoti. Evañca katvā vakkhati “ubhatobyañjanassāpī”tiādi. Ekasmiñca niruddhe",
  "tika-abh08t0:1871_9": "tappaṭibaddhāni liṅgādīni katipayadivasehi nirujjhanti, tesu niruddhesu itarāni anukkamena",
  "tika-abh08t0:1871_10": "jāyantīti ācariyā. Itthinimittuppādakakammato, purisanimittuppādakakammato vāti ubhato",
  "tika-abh08t0:1871_11": "duvidhaṃ byañjanamassāti ubhatobyañjano. Tassāpīti yassa duvidhaṃ byañjanamatthi,",
  "tika-abh08t0:1871_12": "tassāpi ekameva indriyaṃ siyā, kiṃ pana itarassāti dasseti.",
  "tika-abh08t0:1872_0": "Nanu ca duvidhe byañjane sati indriyadvayenāpi bhavitabbaṃ, byañjanañhi taṃ taṃ indriyaṃ",
  "tika-abh08t0:1872_1": "paṭicca jāyatīti? Saccaṃ jāyati, etthāpi itthiubhatobyañjanassa itthindriyaṃ paṭicca",
  "tika-abh08t0:1872_2": "itthinimittameva yāvajīvaṃ pavattati, purisaubhatobyañjanassa purisindriyaṃ paṭicca",
  "tika-abh08t0:1872_3": "purisanimittameva, itaraṃ pana na tassa itthindriyapurisindriyahetuto jāyati. Taṃ",
  "tika-abh08t0:1872_4": "pana yena kāraṇena hoti, taṃ dassetuṃ “evaṃ sante”ti anuyogaṃ katvā “na cābhāvo”tiādinā",
  "tika-abh08t0:1872_5": "sodhanaṃ tu vuttaṃ. Evaṃ santeti ekasmiṃyeva indriye sati. Abhāvo cāti yaṃ paṭicca",
  "tika-abh08t0:1872_6": "jāyati, tassa abhāvato purisaubhatobyañjanassa itthibyañjanābhāvo, itthiubhatobyañjanassa",
  "tika-abh08t0:1872_7": "purisabyañjanābhāvoti attho. Na cābhāvo siyāti neva dutiyabyañjanassa abhāvo siyā.",
  "tika-abh08t0:1872_8": "Na taṃ byañjanakāraṇanti taṃ indriyaṃ dutiyabyañjanakāraṇaṃ na hoti. Kasmā? Sadā",
  "tika-abh08t0:1872_9": "abhāvato. Itthiubhatobyañjanassa hi yadā itthiyā rāgacittaṃ uppajjati, tadā purisabyañjanaṃ",
  "tika-abh08t0:1872_10": "pākaṭaṃ hoti, itthibyañjanaṃ paṭicchannaṃ guḷhaṃ hoti, tathā itarassa itaraṃ. Yadi",
  "tika-abh08t0:1872_11": "ca tesaṃ indriyaṃ dutiyabyañjanakāraṇaṃ bhaveyya, sadāpi byañjanadvayaṃ tiṭṭheyya,",
  "tika-abh08t0:1872_12": "na pana tiṭṭhati, tasmā veditabbametaṃ “na tassa taṃ byañjanakāraṇa”nti. Kiñcarahi",
  "tika-abh08t0:1872_13": "kāraṇanti ce? Āha “tassā…pe… kāraṇa”nti. Tattha kammasahāyanti purimabhavasiddhassa",
  "tika-abh08t0:1872_14": "indriyanibbattakakammassa sahāyaṃ. Rāgacittanti itthiyā purisasmiṃ, purisassa itthiyaṃ",
  "tika-abh08t0:1872_15": "vā uppannaṃ methunarāgacittaṃ. Tasmiñhi uppanne taṃ pākaṭaṃ hoti, tasmiṃ paṭippassaddhe",
  "tika-abh08t0:1872_16": "paṭicchannaṃ hoti. Yasmā panimassa ekameva indriyaṃ hoti, tasmā itthiubhatobyañjanako",
  "tika-abh08t0:1872_17": "sayampi paraṃ uddissa gabbhaṃ gaṇhāti, attānaṃ uddissa parampi gaṇhāpeti. So hi itthindriyavantatāya",
  "tika-abh08t0:1872_18": "sayaṃ gaṇhāti, paresu upakkamakaraṇato paraṃ gaṇhāpeti. Purisaubhatobyañjanako paresu",
  "tika-abh08t0:1872_19": "upakkamakaraṇato paraṃ gabbhaṃ gaṇhāpeti, sayaṃ pana purisindriyavantatāya gabbhaṃ na gaṇhāti.",
  "tika-abh08t0:1873_0": "Yasmā itthindriye sati itthiliṅgādayo honti, tesu ca santesu itthīti pakāso hoti,",
  "tika-abh08t0:1873_1": "tasmā taṃ tassa pakāsanakāraṇanti āha “itthīti pakāsanarasa”nti. Duvidhampi panetaṃ",
  "tika-abh08t0:1873_2": "indriyaṃ kāyapasādo viya sakalasarīrabyāpakameva, na cassa kāyapasādena saṅkaro lakkhaṇabhedato, nissayabhedato ca.",
  "tika-abh08t0:1874_0": "673. Sahajarūpaparipālanalakkhaṇanti yathā attanā sahajātarūpāni tīsu khaṇesu pavattanti,",
  "tika-abh08t0:1874_1": "evaṃ anupālanalakkhaṇaṃ. Jīvitindriyassa ekantakammajattā sahajaggahaṇeneva anupāletabbānampi",
  "tika-abh08t0:1874_2": "kammajabhāvova siddhoti kammajaggahaṇaṃ na kataṃ. Yathāsakaṃ khaṇattayamattaṭṭhāyīnampi",
  "tika-abh08t0:1874_3": "kammajarūpānaṃ pavattihetubhāveneva taṃ anupālakaṃ. Tenāha “tesaṃ pavattanarasa”nti.",
  "tika-abh08t0:1874_4": "Pavattanañcettha vuttanayena tesaṃ yāpanaṃ ṭhapanaṃ ṭhitihetukatā. Na hi kammajānaṃ",
  "tika-abh08t0:1874_5": "kammameva ṭhitihetu bhavituṃ sakkoti āhārajādīnaṃ āhārādi viya. Kiṃ kāraṇaṃ? Taṅkhaṇābhāvato.",
  "tika-abh08t0:1874_6": "Kammañhi niruddhaṃ rūpassa paccayo hoti, tato taṃsamuṭṭhānarūpāni matapitikā viya",
  "tika-abh08t0:1874_7": "puttā cūḷapituādinissayena aññanissayeneva pavattanti, aññañca tesaṃ yāpanasamatthaṃ",
  "tika-abh08t0:1874_8": "natthi aññatra jīvitindriyenāti tadeva tesaṃ pavattanarasaṃ. Āhārajādayo pana dharamānakapitikā",
  "tika-abh08t0:1874_9": "viya puttā aññanirapekkhā sakasakapaccayavaseneva pavattanti. Āhārādayo hi attano",
  "tika-abh08t0:1874_10": "atthikkhaṇeyeva rūpāni samuṭṭhāpetvā tesaṃ ṭhitipavattiyāva tiṭṭhanti, tato taṃsamuṭṭhānāni",
  "tika-abh08t0:1874_11": "jīvitindriyanirapekkhāni. Sesānipi taṃtaṃpaccayavaseneva tiṭṭhantīti na aññaṃ ṭhapanakāraṇaṃ",
  "tika-abh08t0:1874_12": "paccāsīsanti. Kammasamuṭṭhānampi cetaṃ uppādato paṭṭhāyeva anupālakaṃ. Yāpetabbāni",
  "tika-abh08t0:1874_13": "pavattetabbāni sahajātabhūtāni padaṭṭhānametassāti yāpetabbabhūtapadaṭṭhānaṃ.",
  "tika-abh08t0:1875_0": "674. Manoviññāṇadhātūti ṭhapetvā arūpāvacaravipākamanoviññāṇadhātuṃ avasesā manoviññāṇadhātu.",
  "tika-abh08t0:1875_1": "Tenāha “pañcavokāre”ti. Pañcavokāre manodhātu, manoviññāṇadhātuyo ca yaṃ rūpaṃ nissāya",
  "tika-abh08t0:1875_2": "pavattanti, taṃ “vatthū”ti pavuccatīti sambandho. Pañcavokāreti ca visesanaṃ manoviññāṇadhātuvasena",
  "tika-abh08t0:1875_3": "kataṃ, manodhātu pana catuvokārabhave nattheva. Pāḷiyaṃ anāgatassāpi hadayavatthuno",
  "tika-abh08t0:1875_4": "āgamato, yuttito ca atthibhāvo viññātabbo. Tattha āgamo tāva –",
  "tika-abh08t0:1876": "“Yaṃ rūpaṃ nissāya manodhātu ca manoviññāṇadhātu ca pavattanti, taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti –",
  "tika-abh08t0:1877_0": "Evamādi paṭṭhānavacanaṃ. Yutti pana evaṃ veditabbā – nipphannaupādāyarūpanissayaṃ",
  "tika-abh08t0:1877_1": "dhātudvayaṃ pañcavokārabhave rūpapaṭibaddhavuttittā. Yaṃ yañhi rūpapaṭibaddhavutti,",
  "tika-abh08t0:1877_2": "taṃ taṃ nipphannaupādāyarūpanissayaṃ dissati yathā cakkhuviññāṇadhātu. Tattha na",
  "tika-abh08t0:1877_3": "tāva rūpāyatanādīnaṃ, ojāya ca tannissayatā yujjati indriyapaṭibaddhato bahipi tesaṃ",
  "tika-abh08t0:1877_4": "pavattidassanato, nāpi itthindriyapurisindriyānaṃ tadubhayavirahite abhāvakasantānepi",
  "tika-abh08t0:1877_5": "dhātudvayadassanato. Jīvitindriyassāpi sahajaparipālanalakkhaṇakiccantaraṃ vijjatīti",
  "tika-abh08t0:1877_6": "na tannissayatā yujjati. Tañhi kiccantare pasutaṃ na imāsaṃ nissayo bhavituṃ sakkoti,",
  "tika-abh08t0:1877_7": "tasmā pārisesato tesaṃ nissayo hadayavatthu nāma atthīti viññātabbaṃ. Hotu tāva dhātudvayanissayo",
  "tika-abh08t0:1877_8": "vatthu, upādāyarūpañca, taṃ panetaṃ kammasamuṭṭhānaṃ paṭiniyatakiccaṃ hadayappadese",
  "tika-abh08t0:1877_9": "ṭhitamekanti daṭṭhabbaṃ. Kathametaṃ viññāyatīti? Vuccate – vatthurūpabhāvato kammasamuṭṭhānaṃ",
  "tika-abh08t0:1877_10": "cakkhu viya. Yañhi viññāṇassa vatthubhūtaṃ rūpaṃ, taṃ kammasamuṭṭhānaṃ yathā cakkhupasādo,",
  "tika-abh08t0:1877_11": "tato eva paṭiniyatakiccaṃ aṭṭhiṃ katvā manasi katvā sabbaṃ cetasā samannāharitvā",
  "tika-abh08t0:1877_12": "kiñci cintentassa hadayappadesassa khijjanato tatthedaṃ tiṭṭhatīti viññāyati. Yathāhu ācariyā –",
  "tika-abh08t0:1878": "“Kammajaṃ vatthubhāvā taṃ, cakkhuṃva niyatakriyaṃ;",
  "tika-abh08t0:1879": "Cintāya ca urokhedā, tatra tiṭṭhanti vijāniya”nti.",
  "tika-abh08t0:1880_0": "Yadi manodhātumanoviññāṇadhātūnaṃ nissayabhūtaṃ hadayavatthu nāma atthi, kasmā panetaṃ",
  "tika-abh08t0:1880_1": "rūpakaṇḍe na vuttaṃ. Na hi labbhamānassa avacane kāraṇaṃ atthīti? No natthi kāraṇantarasambhavato.",
  "tika-abh08t0:1880_2": "Kiṃ pana taṃ kāraṇaṃ? Desanābhedo. Yathā hi cakkhuviññāṇādīni ekantato cakkhādinissayāni,",
  "tika-abh08t0:1880_3": "na evaṃ manoviññāṇaṃ ekantena hadayavatthunissitaṃ pañcavokārabhaveyeva tannissayattā,",
  "tika-abh08t0:1880_4": "ekantena nissitavaseneva ca vatthudesanā pavattā. “Atthi rūpaṃ cakkhuviññāṇassa vatthu,",
  "tika-abh08t0:1880_5": "atthi rūpaṃ cakkhuviññāṇassa na vatthū”tiādinā cakkhuviññāṇādīhi nissitehi visesitattā.",
  "tika-abh08t0:1880_6": "Yampi ekantena hadayavatthunissayaṃ tassa vasena “atthi rūpaṃ manoviññāṇassa vatthū”tiādinā",
  "tika-abh08t0:1880_7": "dukādīsu vuccamānesu na tadanuguṇā ārammaṇadukādayo sambhavanti. Na hi “atthi rūpaṃ",
  "tika-abh08t0:1880_8": "manoviññāṇassa ārammaṇaṃ, atthi rūpaṃ na manoviññāṇassa ārammaṇa”nti sakkā vattunti",
  "tika-abh08t0:1880_9": "vatthārammaṇadukā bhinnagatikā siyuṃ, na ekarasā desanā bhaveyya, ekarasañca desanaṃ",
  "tika-abh08t0:1880_10": "desetuṃ tattha bhagavato ajjhāsayo, tasmā tattha hadayavatthu na vuttaṃ, na alabbhamānattā.",
  "tika-abh08t0:1880_11": "Esā hi bhagavato pakati, yaṃ ekaraseneva desanaṃ desetuṃ labbhamānassāpi kassaci",
  "tika-abh08t0:1880_12": "aggahaṇaṃ. Tathā hi nikkhepakaṇḍepi cittuppādavibhāgena avuccamānattā avitakkāvicārapadavisajjane",
  "tika-abh08t0:1880_13": "vitakko vicāro cāti vattuṃ na sakkāti avitakkavicāramattapadavisajjane labbhamānopi",
  "tika-abh08t0:1880_14": "vitakko na uddhaṭo, aññathā “vitakko cā”ti vattabbaṃ siyāti. Nissayabhāvato upari",
  "tika-abh08t0:1880_15": "āropetvā vahantaṃ viya paccupaṭṭhātīti ubbāhanapaccupaṭṭhānaṃ.",
  "tika-abh08t0:1881_0": "675. Catūsu āhāresu idha rūpādhikārato kabaḷīkāro āhāro gahetabboti āha “āhāratāti",
  "tika-abh08t0:1881_1": "kabaḷīkāro āhāro”ti. Tattha kabaḷaṃ karīyatīti kabaḷīkāro. Āharīyatīti āhāro, kabaḷaṃ",
  "tika-abh08t0:1881_2": "katvā ajjhoharīyatīti attho. Idañca savatthukaṃ katvā āhāraṃ dassetuṃ vuttaṃ. Kabaḷīkārāhārassa",
  "tika-abh08t0:1881_3": "pana ojā idha āhāro nāma. Tenāha “yāya ojāyā”tiādi. So ca rūpāharaṇasabhāvo upatthambhanabalakaro",
  "tika-abh08t0:1881_4": "aṅgamaṅgānusārīrasāharaṇabhūto bhūtanissito eko viseso. Bāhirāhārapaccayaṃ paṭilabhitvā",
  "tika-abh08t0:1881_5": "eva ajjhattikāhāro rūpaṃ uppādetīti ayaṃ ajjhattikāhārassa upanissayabhāvenāpi rūpaṃ",
  "tika-abh08t0:1881_6": "āharatīti āha “ojaṭṭhamakaṃ rūpaṃ āharatī”ti. Ojā aṭṭhamī yassa taṃ ojaṭṭhamakaṃ.",
  "tika-abh08t0:1881_7": "Yāya ojāyāti attano udayānantaraṃ rūpajananato ojāsaṅkhātāya odanakummāsādivatthugatāya",
  "tika-abh08t0:1881_8": "yāya pharaṇaojāya. Yattha yatthāti yamhi yamhi janapade, nagarādīsu ca. “Kabaḷīkāro",
  "tika-abh08t0:1881_9": "āhāro”ti pavuccati tabbatthukattāti adhippāyo.",
  "tika-abh08t0:1882_0": "676. Kiṃ pana vatthuno kiccaṃ, kiṃ ojāyāti ce? Parissayaharaṇaṃ vatthussa kiccaṃ,",
  "tika-abh08t0:1882_1": "pālanaṃ ojāyāti dassento āha “annapānādika”ntiādi. Aggiṃ harati kammajanti kammajatejaṃ",
  "tika-abh08t0:1882_2": "gaṇhāti. Antokucchiyañhi odanādivatthusmiṃ asati kammajatejo uṭṭhahitvā udarapaṭalasaṅkhātamupādinnarūpaṃ",
  "tika-abh08t0:1882_3": "gaṇhāti, “chātomhi, āhāraṃ me dethā”ti vadāpeti, bhuttakāle udarapaṭalaṃ muñcitvā",
  "tika-abh08t0:1882_4": "anupādinnakavatthuṃ gaṇhāti, atha satto ekaggo hoti. Yathā hi chāyārakkhaso chāyāpaviṭṭhaṃ",
  "tika-abh08t0:1882_5": "disvā gahetvā devasaṅkhalikāya bandhitvā attano bhavane modanto chātakāle āgantvā",
  "tika-abh08t0:1882_6": "sīse daṃsati, so daṭṭhattā viravati, taṃ viravaṃ sutvā sace aññepi manussā āgacchanti,",
  "tika-abh08t0:1882_7": "so āgatāgate gahetvā khāditvā sakabhavane modati, evaṃ yaṃ yaṃ annapānādikaṃ vatthu,",
  "tika-abh08t0:1882_8": "taṃ taṃ kammajatejo gahetvā jīrāpetvā puna udarapaṭalaṃ gaṇhāti, tasmā annapānādikaṃ",
  "tika-abh08t0:1882_9": "vatthu attano udarapaṭalaṃ paviṭṭhakāle upādinnakāyaṃ gahetvā ṭhitaṃ tato mocetvā",
  "tika-abh08t0:1882_10": "attānaṃ gaṇhāpanavasena taṃ attano santikaṃ harati. Kevalanti ojāviyuttaṃ vatthu",
  "tika-abh08t0:1882_11": "jīvitaṃ kammajabhūtaṃ taṃ pāletuṃ na sakkoti.",
  "tika-abh08t0:1883_0": "677. Ojā…pe… pācakanti ojā jīvitaṃ pāletuṃ sakkoti, kammajaṃ tejaṃ harituṃ na sakkoti",
  "tika-abh08t0:1883_1": "āmāsayassa apuṇṇatoti adhippāyo. Upatthambhanapaccupaṭṭhānoti ojaṭṭhamakarūpaharaṇavaseneva",
  "tika-abh08t0:1883_2": "imassa kāyassa upatthambhanavasena paccupaṭṭhāti. Kāyenāti rūpakāyena. Attano bhāvanti",
  "tika-abh08t0:1883_3": "attano adhippāyaṃ. Viññāpentānanti paresaṃ saññāpentānaṃ. Kāyaggahaṇānusārenāti phandamānakāyagatavaṇṇassa",
  "tika-abh08t0:1883_4": "gahaṇabhūtānaṃ cakkhudvārikajavanānantarappavattānaṃ nicchayaggahaṇasaṅkhātānaṃ manodvārikajavanānaṃ",
  "tika-abh08t0:1883_5": "anussaraṇena tesaṃ anantaranti attho. Pañcadvāre hi rūpādiārammaṇe āpāthagate yathāpaccayaṃ",
  "tika-abh08t0:1883_6": "kusalākusalajavane uppajjitvā bhavaṅgaṃ otiṇṇe manodvārikajavanaṃ tadevārammaṇaṃ",
  "tika-abh08t0:1883_7": "katvā bhavaṅgaṃ otarati, puna tasmiṃyeva dvāre visayaṃ vavatthāpetvā javanaṃ bhavaṅgaṃ",
  "tika-abh08t0:1883_8": "otarati, tasmā cakkhudvārikajavanānantarappavattānaṃ dvinnaṃ javanavārānamanantaraṃ",
  "tika-abh08t0:1883_9": "tatiyavāre pavattāya manodvārajavanavīthiyā eva gahitāya etāya karaṇabhūtāya catutthavāre",
  "tika-abh08t0:1883_10": "manodvāre javaneneva bhāvo viññāyati. Etena viññatti-saddassa karaṇasādhanatā vuttā.",
  "tika-abh08t0:1883_11": "Sayaṃ vātiādinā pana kammasādhanattamāha.",
  "tika-abh08t0:1884_0": "Evaṃ viññatti-saddassa kārakadvaye sambhavaṃ dassetvā idāni kāya-saddena saha kammadhārayasamāsaṃ",
  "tika-abh08t0:1884_1": "dassetuṃ, “kāyo”ti vohārassa viññattiyampi ca pavattiṃ dassento “kāyena saṃvaro”tiādisuttamāha.",
  "tika-abh08t0:1884_2": "Kāyavipphandanena adhippāyaviññāpanahetuttāti vipphandamānakāyena karaṇabhūtena adhippāyaviññāpanahetubhāvato",
  "tika-abh08t0:1884_3": "kāyena viññattītipi kāyaviññattīti sambandho. Ayaṃ panettha attho – viññattiyā kāyavipphandanassa",
  "tika-abh08t0:1884_4": "hetubhāvato taṃhetukaṃ kāyavipphandanasaṅkhātaṃ kāyaṃ gahetvā adhippāyajānanato viññatti",
  "tika-abh08t0:1884_5": "adhippāyaviññāpanassa kāraṇabhāvena gayhatīti kāyena adhippāyaṃ viññāpetīti. Tathā",
  "tika-abh08t0:1884_6": "kāyavipphandanaṃ gahetvā tassa kāraṇamettha atthīti viññattiyā gayhamānattā sayañca",
  "tika-abh08t0:1884_7": "kāyena viññāyati, tasmā kāyena viññattītipi kāyaviññattīti.",
  "tika-abh08t0:1885_0": "678. Cittajāniladhātuyāti abhikkamādipavattakacittasamuṭṭhānavāyodhātuyā. Ākāravikāratāti",
  "tika-abh08t0:1885_1": "ākārabhūto vikāro. Kassa pana sā ākāravikāratāti? Sāmatthiyato vāyodhātuadhikānaṃ",
  "tika-abh08t0:1885_2": "cittajamahābhūtānaṃ. Kiṃ taṃ sāmatthiyaṃ? Calanahetutā, cittajatā, upādāyarūpatā",
  "tika-abh08t0:1885_3": "ca. Atha vā cittajāniladhātuyā ekā ākāravikāratāti sambandho. Na kevalañhi sāmivacanaṃ",
  "tika-abh08t0:1885_4": "calanasambandhāpekkhāya eva, atha kho ākāravikārasambandhāpekkhāyapīti.",
  "tika-abh08t0:1886_0": "Yadi evaṃ, kathaṃ viññattiyā upādāyarūpattaṃ. “Cittajāniladhātuyā”ti hi vacanena",
  "tika-abh08t0:1886_1": "vāyodhātuyāva ākāravikāratā viññatti āpajjati, na ca ekabhūtanissitaṃ upādāyarūpaṃ",
  "tika-abh08t0:1886_2": "nāma atthi “catunnaṃ mahābhūtānaṃ upādāyarūpa”nti vacanatoti? Nāyaṃ doso, catunnaṃ",
  "tika-abh08t0:1886_3": "vikāratā catūsu ekassapi hoti catusādhāraṇadhanaṃ viya. Aniladhātuadhikakalāpo vā",
  "tika-abh08t0:1886_4": "idha “aniladhātū”ti vuccati, tadadhike taṃvohārato yathā sambhāradhātuyā adhikabhāvena",
  "tika-abh08t0:1886_5": "pathavīvohāro, tasmā vāyodhātuadhikānaṃ cittajamahābhūtānaṃ ekā ākāravikāratā kāyaviññattīti",
  "tika-abh08t0:1886_6": "na koci virodho. Adhikatā cassā sāmatthiyato daṭṭhabbā, na pamāṇato. Itarathā hi",
  "tika-abh08t0:1886_7": "tesaṃ avinibbhogavuttitā na yujjeyya. Adhikatā hi attano adhikavasena itarehi vinibbhogappavattito",
  "tika-abh08t0:1886_8": "hoti. Sāmatthiyādhikañca kāraṇānukāritāya. Kāraṇañhi abhikkamādipavattakaṃ cittaṃ,",
  "tika-abh08t0:1886_9": "taṃ calanādhippāyasabhāvaṃ tato samuṭṭhite kalāpe anukaronte vāyodhātuyā eva adhikattaṃ",
  "tika-abh08t0:1886_10": "yuttanti. Keci pana “vāyodhātuyā eva ākāravikāratā”ti gaṇhanti, tesaṃ matena upādārūpattaṃ",
  "tika-abh08t0:1886_11": "durūpapannaṃ. Na hi ekassa vikāro catunnaṃ upādārūpanti sakkā vattuṃ.",
  "tika-abh08t0:1887_0": "Kīdisī panāyaṃ vikāratāti āha “sahajātassa rūpassa calane hetū”ti. Tattha sahajātassāti",
  "tika-abh08t0:1887_1": "attanā sahajātassa. Yasmā utucittāhārajānaṃ calanaṃ cittajarūpasambandheneva hoti,",
  "tika-abh08t0:1887_2": "nadīsotacalanena tattha pakkhittasukkhagomayapiṇḍādīnaṃ viya. Viññattivasena pana",
  "tika-abh08t0:1887_3": "cittajānameva calanaṃ, tasmā vuttaṃ “sahajātassā”ti. Rūpassāti rūpakāyassa. Calaneti",
  "tika-abh08t0:1887_4": "santhambhanasandhāraṇacalanasaṅkhāte calitabhāve. Santhambhanādikampi hi calanābhimukhatāya",
  "tika-abh08t0:1887_5": "calananti yujjati. Hetūti hetubhūtā sahakārīkāraṇabhūtā. Ettāvatā ca kiṃ vuttaṃ hoti?",
  "tika-abh08t0:1887_6": "Kāyaviññatti nāma neva phandamānarūpakāyo, na ca phandamānā vāyodhātu, atha kho mahantaṃ",
  "tika-abh08t0:1887_7": "pāsāṇaṃ ukkhipantassa sabbathāmena gahaṇakāle sarīrassa ussāhanavikāro viya rūpakāyassa",
  "tika-abh08t0:1887_8": "paripphandanapaccayabhāvena labbhamāno eko ākāravikāro kāyaviññatti nāmāti vuttaṃ hoti.",
  "tika-abh08t0:1888_0": "Nanu ca phandamānavaṇṇādivinimutto koci vikāro atthi, tassa vaṇṇaggahaṇānantaraṃ",
  "tika-abh08t0:1888_1": "gahaṇaṃ hotīti kathametaṃ viññāyatīti? Adhippāyaggahaṇato. Na hi viññattivikārarahitesu",
  "tika-abh08t0:1888_2": "rukkhacalanādīsu adhippāyaggahaṇaṃ diṭṭhaṃ, hatthacalanādīsu pana diṭṭhaṃ, tasmā",
  "tika-abh08t0:1888_3": "phandamānavaṇṇādivinimutto koci vikāro atthi adhippāyassa viññāpakoti sampaṭicchitabbametaṃ",
  "tika-abh08t0:1888_4": "ekantena. Ñāpako ca hetu sayaṃ gahitoyeva attano ñāpetabbamatthaṃ ñāpeti, na vijjamānamattenāti.",
  "tika-abh08t0:1888_5": "Ñāpetabbavaṇṇaggahaṇānantaraṃ vikāraggahaṇampi anumānato siddhaṃ. Tathā hi vadanti –",
  "tika-abh08t0:1889": "“Visayattamanāpannā,",
  "tika-abh08t0:1890": "Saddā nevatthabodhakā;",
  "tika-abh08t0:1891": "Na sattāmattato atthe,",
  "tika-abh08t0:1892": "Te aññātā pakāsakā”ti.",
  "tika-abh08t0:1893_0": "Yadi vikāraggahaṇameva kāraṇamadhippāyaggahaṇassa, kasmā aggahitasaṅketānaṃ adhippāyaggahaṇaṃ",
  "tika-abh08t0:1893_1": "na hotīti? Na kevalaṃ vikāraggahaṇameva adhippāyassa gahaṇassa kāraṇaṃ, atha kho",
  "tika-abh08t0:1893_2": "purimasiddhasambandhaggahaṇañca imassa upanissayoti daṭṭhabbaṃ. Yathā hi araññe udakatitthe",
  "tika-abh08t0:1893_3": "ussāpetvā ṭhapitagosīsādīni udakanimittāni disvā tadanantarappavattāya aviññāyamānantarāya",
  "tika-abh08t0:1893_4": "manodvārajavanavīthiyā gosīsādīnaṃ udakasahacārīpakārasaññāṇākāraṃ gahetvā “udakamettha",
  "tika-abh08t0:1893_5": "atthī”ti jānanaṃ, evaṃ phandamānavaṇṇaṃ gahetvā tadanantappavattāya aviññāyamānantarāya",
  "tika-abh08t0:1893_6": "manodvāravīthiyā purimaggahitasambandhūpanissayasahitāya sādhippāyavikāraggahaṇaṃ hotīti.",
  "tika-abh08t0:1894_0": "681-2. Sahajarūpacalanassa viññattivikārasahitāya vāyodhātuyā hetubhāvo yutto, kiṃ",
  "tika-abh08t0:1894_1": "sabbā eva vāyodhātu sahajarūpaṃ cāletīti imaṃ codanaṃ sodhetuṃ “labhitvā panupatthambha”ntiādi",
  "tika-abh08t0:1894_2": "vuttaṃ. Upatthambhetīti upatthambhaṃ, upatthambhakapaccayanti attho. Ekāvajjanavīthiyanti",
  "tika-abh08t0:1894_3": "manodvārikajavanavīthiṃ sandhāyāha pañcadvārikavīthiyā viññattisamuṭṭhāpakattābhāvato.",
  "tika-abh08t0:1894_4": "Heṭṭhāhi chahi ca cittehīti sattasu javanesu heṭṭhimehi chahi javanehi samuṭṭhitaṃ",
  "tika-abh08t0:1894_5": "vāyodhātuṃ upatthambhaṃ labhitvāti sambandho. Keci pana potthakesu “vāyodhātusamuṭṭhita”nti",
  "tika-abh08t0:1894_6": "pāṭhaṃ disvā upatthambhanti bhāvasādhanavasena gahetvā heṭṭhā chahi cittehi uppannavāyodhātusamuṭṭhitaṃ",
  "tika-abh08t0:1894_7": "upatthambhaṃ labhitvāti yojenti. Viññattisahitattanāti sayaṃ viññattisahitā attanā",
  "tika-abh08t0:1894_8": "sahajātaṃ cittajarūpaṃ desantaruppattihetubhāvena calayati, na itarāti attho.",
  "tika-abh08t0:1895_0": "Ayaṃ panetthādhippāyo – yathā nāma sattahi yugehi ākaḍḍhitabbasakaṭe sattamayugayuttā",
  "tika-abh08t0:1895_1": "eva goṇā heṭṭhā chasu yugesu yuttagoṇehi laddhupatthambhā sakaṭaṃ cālenti, paṭhamayugādiyuttā",
  "tika-abh08t0:1895_2": "pana santhambhanasandhāraṇamattameva sādhentā tesaṃ upatthambhakā honti, evamevaṃ",
  "tika-abh08t0:1895_3": "sattamajavanasamuṭṭhitā vāyodhātu heṭṭhā chahi javanehi samuṭṭhitavāyodhātuto laddhupatthambhā",
  "tika-abh08t0:1895_4": "cittajarūpaṃ cāleti. Paṭhamajavanādisamuṭṭhitā pana santhambhanasandhāraṇamattaṃ",
  "tika-abh08t0:1895_5": "sādhentā tassa upatthambhakā honti, desantaruppattiyeva cettha calanaṃ uppannadesato",
  "tika-abh08t0:1895_6": "kesaggamattampi dhammānaṃ calanābhāvato, itarathā dhammānaṃ abyāpāratā, khaṇikatā",
  "tika-abh08t0:1895_7": "ca na siyā. Kathaṃ panassa sahajarūpānaṃ desantaruppattiyā hetubhāvoti? Yathā attanā",
  "tika-abh08t0:1895_8": "sahajarūpāni heṭṭhimajavanādisamuṭṭhitarūpehi patiṭṭhitaṭṭhānato aññattha uppajjanti,",
  "tika-abh08t0:1895_9": "evaṃ tehi saha tattha uppattiyevassa desantaruppattihetubhāvoti daṭṭhabbaṃ.",
  "tika-abh08t0:1896_0": "Atha phandamānavaṇṇaggahaṇānantaraṃ viññattiggahaṇassa vuttattā viññattisahitāti",
  "tika-abh08t0:1896_1": "sattamajavanasamuṭṭhitāya eva ca visesitattā calanākārasahitāyeva vāyodhātu vikārasahitāti?",
  "tika-abh08t0:1896_2": "Nayidamevaṃ desantaruppattihetubhāvena calayitumasakkontiyopi santhambhanasandhāraṇamattakaraṇena",
  "tika-abh08t0:1896_3": "paṭhamajavanādisamuṭṭhānavāyodhātuyopi viññattivikārasahitā eva. Yena disābhāgena",
  "tika-abh08t0:1896_4": "gantvā abhikkamādīni pavattetukāmo tadabhimukhabhāvavikārasambhavato. Adhippāyasahabhāvinañhi",
  "tika-abh08t0:1896_5": "vikāraṃ viññattimācikkhanti. Teneva hi bhagavatā “katamaṃ taṃ rūpaṃ kāyaviññatti?",
  "tika-abh08t0:1896_6": "Yā kusalacittassa vā…pe… abyākatacittassa vā abhikkamantassa vā…pe… pasārentassa",
  "tika-abh08t0:1896_7": "vā kāyassa thambhanā santhambhanā santhambhitattaṃ viññatti viññāpanā viññāpitattaṃ.",
  "tika-abh08t0:1896_8": "Idaṃ taṃ rūpaṃ kāyaviññattī”ti santhambhanasandhāraṇānampi paccayabhāvākāro kāyaviññattīti",
  "tika-abh08t0:1896_9": "vutto. Evañca katvā manodvārāvajjanassāpi viññattisamuṭṭhāpakatāvacanaṃ suṭṭhu upapannaṃ hoti.",
  "tika-abh08t0:1897_0": "683-4. Cittajātāya pathavīdhātuyā upādinnakaghaṭṭane paccayo yo ākāravikāro, ayaṃ",
  "tika-abh08t0:1897_1": "vacīviññatti viññeyyāti sambandho. Tattha cittajātāyāti vacībhedappavattakacittasamuṭṭhānāya.",
  "tika-abh08t0:1897_2": "Upādinnakaghaṭṭaneti upādinnakakalāpasaṅkhātassa akkharuppattiṭṭhānassa ghaṭṭanasaññite",
  "tika-abh08t0:1897_3": "kicce ghaṭṭanassāti attho. Paccayoti tassa sahakārīkāraṇabhūto. Eko ākāravikāroti",
  "tika-abh08t0:1897_4": "ghaṭṭiyamānaupādinnarūpato, ghaṭṭanti yā pathavīdhātuto ca vinivaṭṭo pathavīdhātuyā",
  "tika-abh08t0:1897_5": "upādinnaghaṭṭanapaccayasabhāvarūpo eko ākāravikāravisesoti attho. Pathavidhātuyāti",
  "tika-abh08t0:1897_6": "sāmivacanaṃ “ubhayasambandhāpekkha”ntiādi kāyaviññattiyaṃ vuttanayena veditabbaṃ.",
  "tika-abh08t0:1897_7": "Ayaṃ pana viseso – yathā tattha phandamānavaṇṇaggahaṇānantaraṃ gayhati, evamidha",
  "tika-abh08t0:1897_8": "suyyamānasaddasavanānantaranti daṭṭhabbaṃ. Idañca santhambhanādīnaṃ abhāvena ghaṭṭanena",
  "tika-abh08t0:1897_9": "saddhiṃyeva saddassa uppajjanato “labhitvā panupatthambha”ntiādinayo na labbhati.",
  "tika-abh08t0:1897_10": "Ghaṭṭanañhi paṭhamajavanādīsupi labbhateva. Tenāha “saddavasā”ti. Atha ghaṭṭanacalanānaṃ",
  "tika-abh08t0:1897_11": "ko visesoti? Ghaṭṭanaṃ paccayavisesena bhūtakalāpānaṃ aññamaññaṃ āsannataruppādatā,",
  "tika-abh08t0:1897_12": "calanaṃ ekassāpi desantaruppādanaparamparatāti ayametesaṃ viseso. Gosīsādiupamāpettha",
  "tika-abh08t0:1897_13": "yathāsambhavaṃ yojetabbā. Sāvāti sā eva sahasaddā viññatti. Sakyakulindunāti suparisuddhagaganatalassa",
  "tika-abh08t0:1897_14": "sakkarājakulassa avabhāsakaṭṭhena tassa nisākarabhūtena. Atha vā indati paramissariyaṃ",
  "tika-abh08t0:1897_15": "karotīti indu. Indu-saddassa uttamavācakattā sakkakuluttamenāti attho.",
  "tika-abh08t0:1898_0": "685. Atha viññatti tāva sahasaddāva, saddo pana cittajo aviññattiko atthīti ce? Natthīti",
  "tika-abh08t0:1898_1": "dassento āha “saddo na cittajo”tiādi. Viññattighaṭṭananti viññattipaccayaṃ pathavīdhātuyā",
  "tika-abh08t0:1898_2": "ghaṭṭanaṃ. Dhātusaṅghaṭṭanenevātiādinā vuttamevatthaṃ samattheti. Yasmā dhātusaṅghaṭṭaneneva",
  "tika-abh08t0:1898_3": "saddo jāyati, na tena vinā, tasmāti attho. Anena ca ye vadanti “vitakkavipphārasaddo",
  "tika-abh08t0:1898_4": "na sotaviññeyyoti mahāaṭṭhakathāyaṃ vuttattā cittasamuṭṭhāno vitakkavipphārasaddo",
  "tika-abh08t0:1898_5": "viññattiyā vināpi uppajjati. ‘Yā tāya vācāya viññatti viññāpanā’ti hi vacanato asotaviññeyyena",
  "tika-abh08t0:1898_6": "saddena saha viññatti na uppajjati, tatova cittajopi saddanavako atthī”ti, tesaṃ",
  "tika-abh08t0:1898_7": "vādaṃ paṭikkhipati. Mahāaṭṭhakathāvādopi hi saddova hoti, na sotaviññeyyoti viruddhametanti",
  "tika-abh08t0:1898_8": "maññamānehi saṅgahakārehi paṭikkhittova. Ānandācariyo pana mahāaṭṭhakathāvādaṃ appaṭikkhipitvāva",
  "tika-abh08t0:1898_9": "tattha adhippāyaṃ vaṇṇeti. Kathaṃ? “Jivhātālucalanādikaravitakkasamuṭṭhitaṃ viññattisahajameva",
  "tika-abh08t0:1898_10": "sukhumasaddaṃ dibbasotena sutvā ādisatī”ti sutte, paṭṭhāne ca oḷārikaṃ saddaṃ sandhāya",
  "tika-abh08t0:1898_11": "sotaviññāṇassa ārammaṇapaccayabhāvo vuttoti iminā adhippāyena vitakkavipphārasaddassa",
  "tika-abh08t0:1898_12": "asotaviññeyyatā vuttāti.",
  "tika-abh08t0:1899_0": "686-7. Viññāpanatoti vacīghosena adhippāyaviññāpanahetuttā. Sayaṃ viññeyyatoti gahaṇānusārena",
  "tika-abh08t0:1899_1": "vacīghosena vā hetunā sayaṃ viññeyyattā. Tassāti viññattisaddassa. Sambhavo kārakadvayeti",
  "tika-abh08t0:1899_2": "viññāpayatīti viññatti, viññāyatīti viññattīti evaṃ hetumhi, kammani vā tassa sambhavo",
  "tika-abh08t0:1899_3": "nibbatti hotīti attho. Kiṃ panetaṃ viññattidvayaṃ cittasamuṭṭhānaṃ, udāhu kammādisamuṭṭhānanti",
  "tika-abh08t0:1899_4": "āha “na viññattidvaya”ntiādi. Aṭṭha rūpāni viyāti sakasakakalāpagataaṭṭharūpāni viya,",
  "tika-abh08t0:1899_5": "viññattidvayassa ekato vuccamānattā kāyaviññattisahajakalāpe saddo na labbhatīti",
  "tika-abh08t0:1899_6": "vacīviññattikalāpe labbhamānampi taṃ hitvā “aṭṭha”icceva vuttaṃ.",
  "tika-abh08t0:1900_0": "Yathāvuttavikāraggahaṇamukhena “ayaṃ idaṃ nāma kātukāmo”ti taṃsamaṅgino adhippāyo",
  "tika-abh08t0:1900_1": "viññāyatīti āha “adhippāyappakāsanarasā”ti. Kāyavipphandanahetubhūtāya vāyodhātuyā",
  "tika-abh08t0:1900_2": "vikārattā tassā kāyavipphandanassa hetubhāvākārena paccupaṭṭhānanti vuttaṃ “kāya…pe…",
  "tika-abh08t0:1900_3": "paccupaṭṭhānā”ti. Vāyodhātuyā kiccādhikatāya āha “cittasamuṭṭhānavāyodhātupadaṭṭhānā”ti.",
  "tika-abh08t0:1900_4": "Vacīghosassa hetubhāvapaccupaṭṭhānāti vuttanayeneva vacīghosasaṅkhātassa cittajasaddassa",
  "tika-abh08t0:1900_5": "hetubhāvapaccupaṭṭhānā.",
  "tika-abh08t0:1901_0": "Keci panettha “ghaṭṭane paccayoti vuttattā ghaṭṭanānantaraṃ saddassa uppatti hotīti",
  "tika-abh08t0:1901_1": "gahetvā cittasamuṭṭhānapathavīdhātu upādinnaghaṭṭanamattaṃ karoti, ghaṭṭitakkhaṇe",
  "tika-abh08t0:1901_2": "utusamuṭṭhānova saddo uppajjati, so pana cittapaccayattā pariyāyena cittasamuṭṭhānoti",
  "tika-abh08t0:1901_3": "vuccatī”ti vadanti. Tesaṃ matena cittajasaddoyeva na labbhati, tasmā evaṃ aggahetvā",
  "tika-abh08t0:1901_4": "udakatāpanakāle antoudakeyeva uppajjanakasaddo viya upādinne ghaṭṭetvā uppajjamānacittasamuṭṭhānapathavīdhātuyā",
  "tika-abh08t0:1901_5": "uppattisamakālameva tasmiṃ kalāpe navamaṃ hutvā antoyeva bhūtikasaddo uppajjatīti",
  "tika-abh08t0:1901_6": "gahetabbaṃ, tasmā cittasamuṭṭhānasaddopi vacīviññattivaseneva uppajjati, accharāpaharaṇādisaddo",
  "tika-abh08t0:1901_7": "pana vacīviññattiyā abhāvato cittapaccayautusamuṭṭhānoyevāti.",
  "tika-abh08t0:1902_0": "688. Viggahābhāvato na kassati, kasituṃ chindituṃ na sakkotīti akāso, soyeva ākāsoti",
  "tika-abh08t0:1902_1": "āha “na kassatīti ākāso”ti, ko panesoti āha “rūpānaṃ vivaro”ti, kaṇṇacchiddādirūpānaṃ",
  "tika-abh08t0:1902_2": "antaranti attho. Anena ajaṭākāsamāha. Yo…pe… paricchedoti pana iminā idhādhippetamākāsaṃ,",
  "tika-abh08t0:1902_3": "so pana ruḷhīvasena ākāsoti pavuccati.",
  "tika-abh08t0:1903_0": "Rūpāni paricchindati, sayaṃ vā tehi paricchijjati, tesaṃ vā paricchedamattanti rūpaparicchedo,",
  "tika-abh08t0:1903_1": "taṃ lakkhaṇametassāti rūpaparicchedalakkhaṇo. Ayañhi taṃ taṃ rūpakalāpaṃ paricchindanto",
  "tika-abh08t0:1903_2": "viya hoti. Tenāha “rūpapariyantappakāsanaraso”ti. “Ayaṃ rūpānaṃ heṭṭhimo pariyanto,",
  "tika-abh08t0:1903_3": "ayaṃ uparimo”ti evaṃ vibhāvanakiccoti attho. Atthato pana yasmā rūpānaṃ paricchedamattaṃ",
  "tika-abh08t0:1903_4": "hutvā gayhati, tasmā vuttaṃ “rūpamariyādapaccupaṭṭhāno”ti. Etthāha – kiṃ panesa rūpe",
  "tika-abh08t0:1903_5": "paricchindanto catusamuṭṭhānakalāpato paricchindati, atha ekasamuṭṭhānabahukalāpato,",
  "tika-abh08t0:1903_6": "udāhu ekekasamuṭṭhānaekekakalāpato, ekekarūpato vāti? Ekekasamuṭṭhānaekekakalāpatoti daṭṭhabbaṃ.",
  "tika-abh08t0:1904_0": "Yadi hi catusamuṭṭhānakalāpato, ekasamuṭṭhānabahukalāpato vā paricchindati, evaṃ",
  "tika-abh08t0:1904_1": "sati samphuṭṭhabhāvapaccupaṭṭhāno vā paricchindeyya, ekakalāpagatarūpānaṃ viya nānākalāpagatarūpānampi",
  "tika-abh08t0:1904_2": "avinibbhogavuttitā vā āpajjeyya. Atha vā ekekarūpato paricchindati, evaṃ sati ekekakalāpagatarūpānampi",
  "tika-abh08t0:1904_3": "nānākalāpagatarūpānaṃ viya aññamaññavinibbhogavuttitāpasaṅgo siyā, ubhayampi panetaṃ",
  "tika-abh08t0:1904_4": "aniṭṭhaṃ, tasmā ekekasamuṭṭhānaekekakalāpato paricchindatīti daṭṭhabbaṃ.",
  "tika-abh08t0:1905_0": "Asamphuṭṭhabhāvachiddavivarabhāvapaccupaṭṭhāno vāti asamphuṭṭhabhāvapaccupaṭṭhāno",
  "tika-abh08t0:1905_1": "vā chiddavivarabhāvapaccupaṭṭhāno vāti vuttaṃ hoti. Tattha yasmiṃ kalāpe bhūtānaṃ",
  "tika-abh08t0:1905_2": "paricchedo, teheva asamphuṭṭhabhāvena paccupaṭṭhānato asamphuṭṭhabhāvapaccupaṭṭhāno.",
  "tika-abh08t0:1905_3": "Kiñcāpi hi kalāpantarabhūtā kalāpantarabhūtehi samphuṭṭhāva ekaghanapiṇḍabhāvena",
  "tika-abh08t0:1905_4": "pavattattā, tathāpi dhammato aññamaññaṃ vivittattā asaṃkiṇṇā eva. Tesaṃ yā vivittatā",
  "tika-abh08t0:1905_5": "aññamaññaṃ asaṃkiṇṇatā, ayaṃ paricchedo. Bhūtantarehi viya tehi so asamphuṭṭhova,",
  "tika-abh08t0:1905_6": "itarathā paricchinnatā na siyā tesaṃ bhūtānaṃ byāpibhāvāpattito. Abyāpibhāvo hi asamphuṭṭhatā.",
  "tika-abh08t0:1905_7": "Tenāha bhagavā imassa niddese “asamphuṭṭhaṃ catūhi mahābhūtehī”ti.",
  "tika-abh08t0:1906_0": "Atha vā kalāpantarabhūtānaṃ aññamaññaṃ asaṃkiṇṇabhāvena paccupaṭṭhānato asamphuṭṭhatāpaccupaṭṭhānabhāvo",
  "tika-abh08t0:1906_1": "vutto, kaṇṇacchiddamukhavivarādivasena chiddavivarabhāvassa paccupaṭṭhānato chiddavivarabhāvapaccupaṭṭhānatā",
  "tika-abh08t0:1906_2": "vuttā. Rūpaparicchede hi sati chiddavivarabhāvo hoti. Yesaṃ rūpānaṃ paricchedo, tattheva",
  "tika-abh08t0:1906_3": "tesaṃ paricchedabhāvena labbhatīti vuttaṃ “paricchinnarūpapadaṭṭhāno”ti.",
  "tika-abh08t0:1907_0": "689-91. Rūpassalahutādittayaniddeseti rūpassalahutā rūpassamudutā rūpassakammaññatāti",
  "tika-abh08t0:1907_1": "imassa rūpalahutādittayassa niddese sampatte idaṃ vuccatīti adhippāyo. Heṭṭhā vuttanayenevāti",
  "tika-abh08t0:1907_2": "arūpassa lahutādīsu “kāyalahubhāvo kāyalahutā”tiādinā vuttanayānusāreneva “rūpassa",
  "tika-abh08t0:1907_3": "lahubhāvo lahutā”tiādinā rūpasambandhībhāvena rūpavikārāpi viññātabbā. Rūpassa lahubhāvo",
  "tika-abh08t0:1907_4": "lahutā, sā rūpassa garubhāvavūpasamalakkhaṇā, garubhāvanimmaddanarasā, adandhatāpaccupaṭṭhānā,",
  "tika-abh08t0:1907_5": "lahurūpapadaṭṭhānā. Rūpassa mudubhāvo mudutā, sā rūpassa thaddhabhāvavūpasamalakkhaṇā,",
  "tika-abh08t0:1907_6": "thaddhabhāvanimmaddanarasā, sabbakiriyāsu avirodhitāpaccupaṭṭhānā, mudurūpapadaṭṭhānā.",
  "tika-abh08t0:1907_7": "Rūpassa kammaññabhāvo kammaññatā, sā rūpassa akammaññabhāvavūpasamalakkhaṇā, akammaññabhāvanimmaddanarasā,",
  "tika-abh08t0:1907_8": "sarīrakiriyāsu anukūlabhāvapaccupaṭṭhānā, kammaññarūpapadaṭṭhānāti. Attho panettha",
  "tika-abh08t0:1907_9": "tattha tattha amhehi vuttānusārena veditabbo. Imā pana tisso rūpānaṃ vikārabhāvato",
  "tika-abh08t0:1907_10": "“rūpavikārā”ti vuccantīti dassetuṃ “tisso…pe… vibhāvinā”ti vuttaṃ.",
  "tika-abh08t0:1908_0": "Yathākkamaṃ panetā rūpassa dandhattakaradhātukkhobhapaṭipakkhapaccayasamuṭṭhānā,",
  "tika-abh08t0:1908_1": "thaddhattakaradhātukkhobhapaṭipakkhapaccayasamuṭṭhānā, rūpānaṃ sarīrakiriyāsu ananukūlabhāvakaradhātukkhobhapaṭipakkhapaccayasamuṭṭhānāti",
  "tika-abh08t0:1908_2": "veditabbaṃ. Tattha dhātukkhobhoti vātapittasemhapakopo, rasādidhātūnaṃ vā vikārāvatthā,",
  "tika-abh08t0:1908_3": "dvidhā vuttāpi atthato pathavīdhātuādīnaṃyeva vikāroti daṭṭhabbaṃ. Paṭipakkhapaccayā",
  "tika-abh08t0:1908_4": "sappāyautuāhārāvikkhittacittatā, sā ca taṃtaṃvikārassa visesapaccayabhāvato vuttā,",
  "tika-abh08t0:1908_5": "avisesena pana sabbesaṃ paccayā, tathā hi te kadācipi aññamaññaṃ na vijahanti. Tathā",
  "tika-abh08t0:1908_6": "avijahantānaṃ pana dubbijānīyaṃ nānattanti taṃpakāsanatthaṃ “etāsa”ntiādi vuttaṃ.",
  "tika-abh08t0:1908_7": "Kamatova nidassananti sambandho. Lahutāya hi arogī nidassanaṃ, mudutāya madditacammaṃ,",
  "tika-abh08t0:1908_8": "kammaññatāya sudhantasuvaṇṇaṃ.",
  "tika-abh08t0:1909_0": "Nanu cettha arogino tāva nidassanaṃ yuttaṃ tassa indriyabaddhasantānattā, suparimadditacammasudhantasuvaṇṇānaṃ",
  "tika-abh08t0:1909_1": "pana kathaṃ. Na hi anindriyabaddharūpasantāne lahutādīni sambhavanti tathā dhātukkhobhapaṭipakkhapaccayābhāvato?",
  "tika-abh08t0:1909_2": "Saccaṃ, mudukammaññasadisarūpanidassanamattametaṃ, na pana tattha idhādhippetamudutākammaññatāsabhāvato.",
  "tika-abh08t0:1909_3": "Yadi evaṃ, kathaṃ tūlapicuādīsu lahubhāvādikanti? Na tattha paramatthato lahubhāvādikaṃ",
  "tika-abh08t0:1909_4": "atthi, garubhāvādihetūnaṃ pana abhāvato tattha lahubhāvādivohāro.",
  "tika-abh08t0:1910_0": "Kammaṃ kātuṃ na sakkoti ekantena tāsaṃ paccuppannapaccayāpekkhattā, itarathā sabbadābhāvinīhi",
  "tika-abh08t0:1910_1": "lahutādīhi bhavitabbaṃ siyāti. Adandhatālakkhaṇāti agarubhāvalakkhaṇā. Garubhāvassa",
  "tika-abh08t0:1910_2": "vinodanaṃ khipanaṃ apanayanaṃ kiccametissāti garubhāvavinodanarasā. Kiñcāpi hi ayaṃ",
  "tika-abh08t0:1910_3": "rūpānaṃ garubhāvaṃ vinodetuṃ na sakkoti, garurūpapaṭipakkhānaṃ pana adandharūpānaṃ",
  "tika-abh08t0:1910_4": "vikārattā “jāti naṃ uppādetī”tiādīsu viya pariyāyena garubhāvaṃ vinodeti nāma. Tassañhi",
  "tika-abh08t0:1910_5": "vijjamānāyaṃ uppannarūpānaṃ agarubhāvoyevāti. Esa nayo mudutākammaññatāsu. Cetasikalahutādayo",
  "tika-abh08t0:1910_6": "pana attano attano paccanīkānaṃ taṃtaṃakusaladhammānaṃ viddhaṃsakabhāvena pavattantīti",
  "tika-abh08t0:1910_7": "vikāramattabhāvato nippariyāyeneva tāsaṃ taṃkiccatā labbhatīti daṭṭhabbaṃ. Lahuparivattitapaccupaṭṭhānāti",
  "tika-abh08t0:1910_8": "adandhassa arogīpurisassa aparāparaṃ saṅkanti parivattanaṃ viya adandhaparivattanaṃ",
  "tika-abh08t0:1910_9": "hutvā paccupaṭṭhānāti attho. Yassa rūpassa lahutā, tattheva vikārabhāvena upalabbhanato",
  "tika-abh08t0:1910_10": "lahurūpapadaṭṭhānā. Evamitarāsupi. Athaddhatāti akathinatā. Attano mudubhāveneva",
  "tika-abh08t0:1910_11": "sabbakiriyāsu aviruddhā hutvā paccupaṭṭhātīti avirodhitāpaccupaṭṭhānā. Mudu hi katthaci",
  "tika-abh08t0:1910_12": "na virujjhati. Tīsupi ṭhānesu paṭipakkhatthe a-kāro. Dandhatādihetūnaṃ paṭipakkhasamuṭṭhānattā",
  "tika-abh08t0:1910_13": "lahutādīnanti keci. Apare pana sattāpaṭisedheti vadanti. Sarīrena kattabbakiriyānaṃ",
  "tika-abh08t0:1910_14": "anukūlatāsaṅkhāto kammaññabhāvo lakkhaṇametissāti sarīrakiriyānukūlakammaññabhāvalakkhaṇā.",
  "tika-abh08t0:1910_15": "Akammaññaṃ dubbalaṃ nāma hotīti kammaññatā adubbalabhāvapaccupaṭṭhānā vuttā.",
  "tika-abh08t0:1911_0": "692. Rūpānamācayo yotiādīsu yo nipphannarūpānaṃ ādito cayo, yathāpaccayaṃ tato tato",
  "tika-abh08t0:1911_1": "āgatassa viya cayoti vā ācayasaṅkhāto rūpānaṃ paṭhamuppādo vaḍḍhi ca, so upacayoti",
  "tika-abh08t0:1911_2": "uddese vutto “upaññattaṃ upasitta”ntiādīsu viya upa-saddassa paṭhamūpariatthadassanato.",
  "tika-abh08t0:1911_3": "Yā pana tesaṃyeva rūpānaṃ anuppabandhatā anuppabandhavasena pavatti, sā santatīti",
  "tika-abh08t0:1911_4": "pavuccati. Paṭisandhikkhaṇe hi rūpuppattiādicayabhāvato ācayo nāma, tato paraṃ yāva",
  "tika-abh08t0:1911_5": "sattarasamacittuppādā vaḍḍhibhāvato upacayo nāma. Tadā hi rūpassa kammacittautūhi",
  "tika-abh08t0:1911_6": "cayoyeva, na hāni. Atha vā yāva āhārasamuṭṭhāna rūpuppādo, cakkhādiuppādo vā, tāva",
  "tika-abh08t0:1911_7": "upacayo nāma, tato paraṃ pana cutipariyosānaṃ santati nāma. Evañca katvā –",
  "tika-abh08t0:1912": "“Yo āyatanānaṃ ācayo, so rūpassa upacayo. Yo rūpassa upacayo, sā rūpassa santatī”ti –",
  "tika-abh08t0:1913": "Evaṃ upacayasantatīnaṃ atthato nānattābhāvadīpanatthaṃ vuttāya pāḷiyā aṭṭhakathāyaṃ –",
  "tika-abh08t0:1914_0": "“Ācayo nāma nibbatti, upacayo nāma vaḍḍhi, santati nāma pavattī”ti vatvā “nadītīre",
  "tika-abh08t0:1914_1": "khatakūpasmiñhi udakuggamanakālo viya ācayo nibbatti, paripuṇṇakālo viya upacayo",
  "tika-abh08t0:1914_2": "vaḍḍhi, ajjhottharitvā gamanakālo viya santati pavattī”ti –",
  "tika-abh08t0:1915_0": "Upamā vuttā. “Rūpānamācayo”ti cettha bahuvacananiddesena uppādo nāma uppajjamānānaṃ",
  "tika-abh08t0:1915_1": "vikāro. Vikāratte ca sati attano vikāravantadhammabhedabhinnattā ekakkhaṇepi uppajjamānānaṃ",
  "tika-abh08t0:1915_2": "bahūnampi rūpānaṃ visuṃ visuṃyeva uppādavikārabhāvo, na piṇḍassevāti dīpitaṃ hoti.",
  "tika-abh08t0:1915_3": "Na kevalañca rūpānameva uppatti īdisī, atha kho arūpadhammānampi uppādo rūpārūpadhammānaṃ",
  "tika-abh08t0:1915_4": "jaratā, aniccatā, rūpassa lahumudukammaññatā cāti daṭṭhabbaṃ.",
  "tika-abh08t0:1916_0": "693. Jātirūpanti dīpitaṃ aṭṭhakathāsu ubhayassapi rūpuppādasabhāvattāti adhippāyo.",
  "tika-abh08t0:1916_1": "Yadi evaṃ, kasmā vibhajja vuttaṃ? Bhagavatā tatheva desitattā. Bhagavatāpi kasmā",
  "tika-abh08t0:1916_2": "tathā desitanti āha “vuttamākāranānattā”tiādi. Ākāranānattaṃ heṭṭhā vibhāvitameva.",
  "tika-abh08t0:1916_3": "Akkharassa paṭhamuppatti upacayo, punappunaṃ uppatti santati. Evaṃ tisamuṭṭhānarūpānampi",
  "tika-abh08t0:1916_4": "daṭṭhabbanti evaṃ tesaṃ ākāranānattaṃ vaṇṇenti. Veneyyānaṃ vasena vāti tadā kira",
  "tika-abh08t0:1916_5": "sotūnaṃ evaṃ cittaṃ uppannaṃ, ayaṃ jāti sabbesaṃ dhammānaṃ pabhavo, sayaṃ pana na",
  "tika-abh08t0:1916_6": "kutoci jāyati, yathā taṃ “pakativādīnaṃ pakatī”ti. Tesaṃ micchāgāhaṃ vidhamento “jāti",
  "tika-abh08t0:1916_7": "nāma na aññā, upacayasantativasena ṭhitā rūpuppattiyeva pana tathā vuccati, sā ca",
  "tika-abh08t0:1916_8": "yassa uppādo, tassa paccayeheva jātapariyāyaṃ labbhatī”ti dassanatthaṃ upacayo santatīti",
  "tika-abh08t0:1916_9": "dvidhā bhinditvā desetīti ācariyā.",
  "tika-abh08t0:1917_0": "Pubbantato pubbakoṭṭhāsato, anāgatabhāvatoti attho. Uppajjamāne rūpadhamme uppādo",
  "tika-abh08t0:1917_1": "anāgatakkhaṇato ummujjāpento viya hotīti vuttaṃ “ummujjāpanaraso”ti. “Ime rūpadhammā",
  "tika-abh08t0:1917_2": "sampaṭicchatha ne”ti niyyātento viya gayhatīti vuttaṃ “niyyātanapaccupaṭṭhāno”ti.",
  "tika-abh08t0:1917_3": "Paripuṇṇabhāvapaccupaṭṭhānatā upari cayo upacayoti imassa atthassa vasena veditabbā.",
  "tika-abh08t0:1917_4": "Yathā uppādakkhaṇappattaṃ uppannaṃ nāma hoti ādikamme tappaccayavasena, evaṃ uppādakkhaṇagataṃ",
  "tika-abh08t0:1917_5": "upacitaṃ nāma hotīti vuttaṃ “upacitarūpapadaṭṭhāno”ti.",
  "tika-abh08t0:1918_0": "Pavattilakkhaṇāti anuppabandhato uppattivasena pavattamānarūpānaṃ pavattananti lakkhitabbā.",
  "tika-abh08t0:1918_1": "Anuppabandhanarasāti pubbāparavasena anuppabandhanakiccā. Asati hi uppāde pubbāparavasena",
  "tika-abh08t0:1918_2": "anuppabandho na siyā. Anuppabandharasattāyeva anupacchedavasena gahetabbato āha “anupacchedapaccupaṭṭhānā”ti.",
  "tika-abh08t0:1918_3": "Pubbāparavasena ghaṭitarūpesu upalabbhanato vuttaṃ “anuppabandharūpapadaṭṭhānā”ti.",
  "tika-abh08t0:1919": "694. Jīraṇanti jiṇṇabhāvo, abhinavabhāvahānīti attho.",
  "tika-abh08t0:1920_0": "Pākaṭā rūpadhammesu khaṇḍiccādibhāvena dantādīsu vikāradassanato, itarā tadabhāvato",
  "tika-abh08t0:1920_1": "apākaṭā. Kāmaṃ rūpadhammānampi khaṇikajarā paṭicchannā eva, yā “avīcijarā”ti vā vuccati.",
  "tika-abh08t0:1920_2": "Arūpadhammānaṃ pana jarāya suṭṭhu paṭicchannabhāvadassanatthaṃ “pākaṭā rūpadhammesū”ti",
  "tika-abh08t0:1920_3": "avisesena vuttaṃ. Khaṇḍiccādivikāro pana khaṇikajarāya natthi. Rūpaparipāko rūpadhammānaṃ",
  "tika-abh08t0:1920_4": "jiṇṇatā, jaraṃ pattassa bhaṅgo avassaṃbhāvīti vuttaṃ “upanayanarasā”ti, bhaṅgūpanayanakiccāti",
  "tika-abh08t0:1920_5": "attho. Sabhāvānapagamepītikakkhaḷattādisabhāvānapagamepi, ṭhitikkhaṇe hi jarā nāma,",
  "tika-abh08t0:1920_6": "na ca tadā dhammasabhāvaṃ vijahati. Navabhāvo uppādāvatthā, tassā apagamabhāvena",
  "tika-abh08t0:1920_7": "gayhatīti āha “navabhāvāpagamapaccupaṭṭhānā”ti. Vīhipurāṇabhāvo viyāti vīhibhāvānapagamepi",
  "tika-abh08t0:1920_8": "abhinavabhāvāpagamanakaro vīhipurāṇabhāvo viya. Vīhipurāṇabhāvo sabbāvatthāni apaneti,",
  "tika-abh08t0:1920_9": "ayaṃ pana kevalaṃ uppādāvatthameva apaneti. Parito sabbato bhijjananti lakkhitabbāti",
  "tika-abh08t0:1920_10": "paribhedalakkhaṇā. Niccaṃ nāma dhuvaṃ, rūpaṃ pana khaṇabhaṅgitāya na niccanti aniccaṃ,",
  "tika-abh08t0:1920_11": "tassa bhāvo aniccatā. Sā pana ṭhitippattarūpaṃ ṭhitiyameva vināsanabhāvena saṃsīdentī",
  "tika-abh08t0:1920_12": "viya hotīti saṃsīdanarasā. Yasmā ca sā bhaṅgabhāvato khayavayākāreneva gayhati, tasmā",
  "tika-abh08t0:1920_13": "vuttaṃ “khayavayabhāvapaccupaṭṭhānā”ti. Anukkamena vināso khayo nāma, dīpavaṭṭikāya",
  "tika-abh08t0:1920_14": "saha telassa viya saha nirodho vayoti vadanti.",
  "tika-abh08t0:1921_0": "696-7. Samodhānatoti rāsito. Kecīti abhayagirivāsino. Middharūpassa vadanasīlā, middhavādo",
  "tika-abh08t0:1921_1": "vā etesanti middhavādino. Middharūpaṃ nāmāti utucittāhāravasena tisamuṭṭhānaṃ middhaṃ",
  "tika-abh08t0:1921_2": "nāma rūpaṃ. Te paṭikkhipitabbāti sambandho. Kathaṃ paṭikkhipitabbāti āha “munīsī”tiādi.",
  "tika-abh08t0:1921_3": "Natthi nīvaraṇāti sotāpattimaggena vicikicchānīvaraṇassa, anāgāmimaggena kāmacchandabyāpādakukkuccanīvaraṇānaṃ,",
  "tika-abh08t0:1921_4": "arahattamaggena thinamiddhanīvaraṇānañca pahīnattā. Ayañhettha adhippāyo – yadi middhaṃ",
  "tika-abh08t0:1921_5": "rūpaṃ siyā, appahātabbaṃ bhaveyya. Rūpakkhandho abhiññeyyo pariññeyyo na pahātabbo",
  "tika-abh08t0:1921_6": "na bhāvetabbo na sacchikātabbo. “Katame dhammā nevadassanenanabhāvanāyapahātabbā.",
  "tika-abh08t0:1921_7": "Catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca",
  "tika-abh08t0:1921_8": "nibbānañca, ime dhammā nevadassanenanabhāvanāyapahātabbā”ti vacanena rūpadhammānaṃ",
  "tika-abh08t0:1921_9": "pahānābhāvato. Evañca sati tassa nīvaraṇabhāvo virujjheyya nīvaraṇānaṃ pahātabbattā.",
  "tika-abh08t0:1921_10": "Na hi nīvaraṇānaṃ appahātabbatte –",
  "tika-abh08t0:1922": "“Yā me kaṅkhā pure āsi, taṃ me akkhāsi cakkhumā;",
  "tika-abh08t0:1923": "Addhā munīsi sambuddho, natthi nīvaraṇā tavā”ti. –",
  "tika-abh08t0:1924_0": "Nīvaraṇappahānena bhagavato thomanaṃ yujjeyya. Yadi siyā, “rūpaṃ, bhikkhave, na tumhākaṃ,",
  "tika-abh08t0:1924_1": "taṃ pajahathātiādivacanato rūpassa pahātabbatāpi paññāyatīti? Taṃ na, tabbisayachandarāgappahānassa",
  "tika-abh08t0:1924_2": "tattha adhippetattā. Tenāha bhagavā “yo, bhikkhave, rūpe chandarāgavinayo, taṃ tattha",
  "tika-abh08t0:1924_3": "pahāna”nti. Na ca panetaṃ na sakkā vattuṃ etthāpi “tabbisayachandarāgappahānavaseneva",
  "tika-abh08t0:1924_4": "vutta”nti sādhakavacanabhāvato, kāmacchandādīnaṃ tattha pahānassa anadhippetattā",
  "tika-abh08t0:1924_5": "ca, tasmā “natthi nīvaraṇā tavā”tiādivacanehi virujjhanato na middhaṃ rūpanti.",
  "tika-abh08t0:1925_0": "Yadi pana paro daḷhamūḷhaggāhitāya taṃvisayachandarāgappahānavaseneva nīvaraṇappahānaṃ",
  "tika-abh08t0:1925_1": "adhippetanti sakavādaṃ oḍḍeyya, tassa tannisedhanatthaṃ puna thinamiddhanīvaraṇassa",
  "tika-abh08t0:1925_2": "avijjānīvaraṇena saha sampayogavacanañca āharanto āha “thinamiddhanīvaraṇa”ntiādi.",
  "tika-abh08t0:1925_3": "Thinamiddhanīvaraṇañceva avijjānīvaraṇañca nīvaraṇena sampayuttanti sambandho. Idaṃ",
  "tika-abh08t0:1925_4": "vuttaṃ hoti – “catūhi sampayogo”ti vacanato arūpadhammānameva aññamaññassa sampayogo",
  "tika-abh08t0:1925_5": "labbhati, na rūpadhammānaṃ aññamaññaṃ arūpena vā, tasmā yadi middhaṃ rūpaṃ siyā,",
  "tika-abh08t0:1925_6": "na taṃ sampayogavacanamarahatīti. Atha siyā – yathālābhavacanamettha sakkā viññātuṃ,",
  "tika-abh08t0:1925_7": "“sakkharakathalampi macchagumbampi carantampi tiṭṭhantampī”tiādīsu viya. Yathā hi",
  "tika-abh08t0:1925_8": "“sakkharakathalikaṃ macchagumbampi carantampi tiṭṭhantampī”tiādīsu sakkharakathalikassa",
  "tika-abh08t0:1925_9": "caraṇāyogato macchagumbāpekkhāya caraṇaṃ, ubhayāpekkhāya ṭhānanti evaṃ yathālābho",
  "tika-abh08t0:1925_10": "yojīyati, evamidhāpi thināpekkhāya sampayogavacanaṃ, ubhayāpekkhāya nīvaraṇavacananti?",
  "tika-abh08t0:1925_11": "Tampi na, rūpabhāvasseva asiddhattā. Siddhe hi rūpabhāve asambhavato yathālābhayojanā",
  "tika-abh08t0:1925_12": "yujjeyyāti. Ettakeneva middhassa arūpabhāve siddhepi yathā dvikkhattuṃ bandhaṃ subandhaṃ",
  "tika-abh08t0:1925_13": "hoti, evamanekasuttasādhitaṃ appadhaṃsiyaṃ hotīti paṭṭhānappakaraṇe “nīvaraṇaṃ dhammaṃ",
  "tika-abh08t0:1925_14": "paṭicca…pe… paccayā”ti imassa vibhaṅge “arūpe…pe… uppajjatī”ti vuttaṃ arūpabhavuppattimpi",
  "tika-abh08t0:1925_15": "āharanto āha “mahāpakaraṇapaṭṭhāne”tiādi. Jhānanikantiādīnampi dhammato lobhādibhāvato",
  "tika-abh08t0:1925_16": "kāmacchandanīvaraṇādīhi abhinnattā vuttaṃ “kāmacchandanīvaraṇa”ntiādi.",
  "tika-abh08t0:1926_0": "Ettha siyā – “pañcime, bhikkhave, āvaraṇā nīvaraṇā”tiādīsu thinamiddhassa nīvaraṇabhāvena",
  "tika-abh08t0:1926_1": "ekato āgatattā idhāpi “thinamiddhanīvaraṇa”nti ekato vuttaṃ, thinameva ca pana arūpabhave",
  "tika-abh08t0:1926_2": "uppajjati thinamiddhanti? Tayidamasāraṃ, kukkuccassa na gahitattā. Yadi hi ekato",
  "tika-abh08t0:1926_3": "gahitamatteneva idhāpi ekato gahaṇaṃ siyā, kukkuccassapi tattha ekato vuttassa idha",
  "tika-abh08t0:1926_4": "gahaṇaṃ sambhaveyya, na ca panevaṃ atthi uddhaccanīvaraṇantveva vuttattā, tasmā na",
  "tika-abh08t0:1926_5": "tassa arūpabhavuppattiṃ sakkā paṭibāhitunti. Ādi-saddena “kevalo hāyaṃ, bhikkhave,",
  "tika-abh08t0:1926_6": "akusalarāsi, yadidaṃ pañca nīvaraṇā, ime pañca nīvaraṇe pahāya, vigatathinamiddhoti",
  "tika-abh08t0:1926_7": "tassa thinamiddhassa cattattā vantattā muttattā pahīnattā paṭinissaṭṭhattā, tena",
  "tika-abh08t0:1926_8": "vuccati vigatathinamiddhoti, idaṃ cittaṃ imamhā thinamiddhamhā sodheti visodheti",
  "tika-abh08t0:1926_9": "parisodheti moceti vimoceti parimoceti vā”ti evamādiṃ pāḷiṃ saṅgaṇhāti.",
  "tika-abh08t0:1927_0": "Yadipi siyā duvidhaṃ middhaṃ rūpaṃ, arūpañca. Tattha yaṃ arūpaṃ, taṃ nīvaraṇesu desitaṃ,",
  "tika-abh08t0:1927_1": "na rūpanti? Tampi na, visesavacanābhāvato. Na hi visesetvā middhaṃ nīvaraṇesu desitaṃ",
  "tika-abh08t0:1927_2": "“yadapi, bhikkhave, thinaṃ, tadapi nīvaraṇaṃ, yadapi middhaṃ, tadapi nīvaraṇaṃ, thinamiddhaṃ",
  "tika-abh08t0:1927_3": "nīvaraṇanti iti hidaṃ uddesaṃ āgacchatī”ti avisesena vuttattā, tasmā middhassa duvidhataṃ",
  "tika-abh08t0:1927_4": "parikappetvāpi na sakkā nīvaraṇabhāvaṃ nivattetuṃ. Sakkā hi vattuṃ yaṃ taṃ arūpato",
  "tika-abh08t0:1927_5": "aññaṃ middhaṃ parikappitaṃ, tampi nīvaraṇaṃ middhasabhāvattā itaraṃ nīvaraṇaṃ viyāti.",
  "tika-abh08t0:1927_6": "Yadi middhassa rūpabhāvaṃ na sampaṭicchatha, kathaṃ bhagavato niddā hoti, nanu middhassa",
  "tika-abh08t0:1927_7": "“niddā pacalāyikā”tiādinā vibhaṅge vuttattā niddābhāvo siddhoti? Nayidamevaṃ, itthiliṅgādīsu",
  "tika-abh08t0:1927_8": "viya niddāhetuno middhassa niddābhāvena vibhattattā. Evampi niddāhetuno middhassa",
  "tika-abh08t0:1927_9": "abhāvato kathaṃ bhagavato niddāti ce? Sā bhagavato natthīti na sakkā vattuṃ “abhijānāmi",
  "tika-abh08t0:1927_10": "kho panāhaṃ aggivessana…pe… divā supitā”tiādivacanato na niddā bhagavato middhena,",
  "tika-abh08t0:1927_11": "atha kho sarīragelaññena, tañca bhagavato natthīti na sakkā vattuṃ “piṭṭhi me āgilāyati,",
  "tika-abh08t0:1927_12": "tamahaṃ āyamissāmī”ti vacanato. Na cettha evamavadhāraṇaṃ daṭṭhabbaṃ “middhameva",
  "tika-abh08t0:1927_13": "niddāhetū”ti, tasmā aññopi atthi niddāhetu. Ko pana soti? Sarīragelaññaṃ, tasmā na",
  "tika-abh08t0:1927_14": "bhagavato niddā middhahetukāti daṭṭhabbaṃ.",
  "tika-abh08t0:1928_0": "698. Visuṃ visuṃ abhāvaṃ dassetvāti vāyodhātuādito visuṃ visuṃ natthibhāvaṃ dassetvā.",
  "tika-abh08t0:1928_1": "Kathaṃ pana so dassitabboti āha “vāyodhātuyā”tiādi. Tattha kāyabalaṃ nāma atthato",
  "tika-abh08t0:1928_2": "vāyodhātuyā pavattiākāraviseso tassā vipphārabhāvato. Yato bālānaṃ balanti vadantīti",
  "tika-abh08t0:1928_3": "vuttaṃ “vāyodhātuyā gahitāya balarūpaṃ gahitamevā”ti. Sambhavo kāmadhātuyaṃ ekaccasattānaṃ",
  "tika-abh08t0:1928_4": "indriyaparipākapaccayo āpodhātuyā pavattiākāravisesoti āha “āpodhātuyā sambhavarūpa”nti.",
  "tika-abh08t0:1928_5": "Gahitāya gahitamevāti sambandho. Upacayasantativinimutto rūpuppādo natthi, uppādāvatthāya",
  "tika-abh08t0:1928_6": "ca aññā jāti nāma natthevāti vuttaṃ “upacayasantatīhi jātirūpa”nti. Kammasamuṭṭhānassapi",
  "tika-abh08t0:1928_7": "rogassa visabhāgapaccayasamuppanno dhātukkhobho āsannakāraṇaṃ, pageva itarassa. So",
  "tika-abh08t0:1928_8": "atthato rūpadhammānaṃ pākāvatthā ṭhitibhaṅgakkhaṇesu eva siyāti vuttaṃ “jaratāaniccatādīhi",
  "tika-abh08t0:1928_9": "rogarūpaṃ gahita”nti.",
  "tika-abh08t0:1929": "699-704. Rūpāni samuṭṭhahanti jāyanti etehīti rūpasamuṭṭhānāni. Kāni pana tānīti āha “utucittāhārakammānī”ti.",
  "tika-abh08t0:1930_0": "Āhāro rūpahetuyoti ettha iti-saddo pakkhipitabbo, kammaṃ, utu ca cittañca āhāroti",
  "tika-abh08t0:1930_1": "ime rūpahetuyoti. Rūpahetuyoti ca rūpassa janakapaccayāti attho. Tenāha “etehevā”tiādi.",
  "tika-abh08t0:1930_2": "Ekamekaṃyeva samuṭṭhānaṃ etesanti ekasamuṭṭhānā. Nanu ekato eva paccayato paccayuppannassa",
  "tika-abh08t0:1930_3": "uppatti natthīti? Saccaṃ natthi, rūpajanakapaccayesu ekatoti ayamettha abhisandhi.",
  "tika-abh08t0:1930_4": "Aṭṭhindriyānīti cakkhādīni pañca, itthipurisindriyadvayaṃ, jīvitañcāti aṭṭhindriyāni.",
  "tika-abh08t0:1930_5": "Kāyavacīviññattivasena viññattidvayaṃ.",
  "tika-abh08t0:1931_0": "Dvīhīti koci cittena, koci utunā cāti evaṃ dvīhi. Na hi ekasseva dve ekakkhaṇe paccayā",
  "tika-abh08t0:1931_1": "honti. Evaṃ sesesupi. Utuāhāra…pe… katanti ekekaṃ utunā, āhārena, cittena cāti tīhi",
  "tika-abh08t0:1931_2": "kataṃ. Catasso cāpi dhātuyoti cattāri mahābhūtāni. Tāni hi nissattanijjīvaṭṭhena",
  "tika-abh08t0:1931_3": "dhātūti vuccanti. Kammādīhi catūhi bhavantīti catubbhavā. Dveti jaratā aniccatā.",
  "tika-abh08t0:1932_0": "705-6. Idāni missakasamuṭṭhānānipi gahetvā taṃtaṃpaccayajātānaṃ gaṇanaparicchedaṃ",
  "tika-abh08t0:1932_1": "dassetuṃ “kammenā”tiādi vuttaṃ. Tattha aṭṭhindriyāni vatthu suddhaṭṭhakaṃ santatyūpacayākāsāti",
  "tika-abh08t0:1932_2": "vīsati kammajā. Viññattidvayaṃ saddo lahutādittayaṃ suddhaṭṭhakādayo ekādasāti sattarasa",
  "tika-abh08t0:1932_3": "cetasā jāyare, cittajāti attho. Saddo lahutādittayaṃ suddhaṭṭhakādayo ekādasāti dasapañceva",
  "tika-abh08t0:1932_4": "pannarasa utunā jāyare. Lahutādittayaṃ suddhaṭṭhakādayo ekādasāti cuddasa āhārato.",
  "tika-abh08t0:1932_5": "Jaratāaniccatāhi te aṭṭhasaṭṭhi ca hontevāti sambandho.",
  "tika-abh08t0:1933_0": "707-8. “Jaratā…pe… samuṭṭhitā”ti vatvā puna tattha kāraṇaṃ dassetuṃ “jātassā”tiādi",
  "tika-abh08t0:1933_1": "vuttaṃ. Tattha jātassa pākabhedattāti jaratāya jātadhammassa pākattā, aniccatāya",
  "tika-abh08t0:1933_2": "ca bhedattāti attho. Idaṃ vuttaṃ hoti – jaratāaniccatā nāma uppannadhammassa honti,",
  "tika-abh08t0:1933_3": "no uppajjamānassa. Yadi hi uppajjamānassa siyuṃ, tadā tāsampi jāyamānattapariyāyo",
  "tika-abh08t0:1933_4": "yujjeyya. Uppannadhammassa pana jātito paraṃ imāsaṃ sambhavato na jāyantīti vattuṃ",
  "tika-abh08t0:1933_5": "vaṭṭatīti. Yadi pana koci tesampi jātabhāve ko virodhoti paṭipajjeyya, tassa taṃ",
  "tika-abh08t0:1933_6": "duggāhaṃ vidhamento āha “jāyeyyu”ntiādi. Hontu nāma tesampi pākabhedā, tadāpi ko",
  "tika-abh08t0:1933_7": "virodhoti āha “na hī”tiādi. Pāko na paripaccatīti sambandho, etena na bhijjatīti",
  "tika-abh08t0:1933_8": "dīpitaṃ hoti. Pakkassa hi bhaṅgo niyato. Bhedo vā na ca bhijjatīti etthāpi pākabhāvopi",
  "tika-abh08t0:1933_9": "vuttova. Na hi apakkaṃ bhijjatīti, aññathā uppādabhaṅgānaṃ anaññattappasaṅgato. Natthi",
  "tika-abh08t0:1933_10": "tanti pākabhedānaṃ paccanaṃ bhijjanaṃ natthīti vuttamevatthaṃ saṅkhipitvā āha.",
  "tika-abh08t0:1934_0": "Ettāvatā ca kiṃ vuttaṃ hoti? Yadi jaratāaniccatā kenaci paccayena jāyeyyuṃ, tadā",
  "tika-abh08t0:1934_1": "uppannassa nāma jarāya, bhaṅgena ca bhavitabbanti tesaṃ jaratāaniccatāpi siyuṃ, na",
  "tika-abh08t0:1934_2": "ca panetā upalabbhanti. Kasmā? Yasmā na jaratā aññajarāya jīrati, bhijjati vā, na",
  "tika-abh08t0:1934_3": "ca bhaṅgo aññena bhaṅgena bhijjati, jīrati vā, itarathā sāpi jarā aparāya jarāya,",
  "tika-abh08t0:1934_4": "bhaṅgena ca jīrati, bhijjati, so ca bhaṅgo aññāya jarāya, aññena bhaṅgena jīrati,",
  "tika-abh08t0:1934_5": "bhijjatīti anavaṭṭhānappasaṅgatoti vuttaṃ hoti.",
  "tika-abh08t0:1935_0": "709-10. “Jātassā”tiādi nigamanaṃ. Atha vā uttari vattabbacodanāya phalaṭhapanaṃ.",
  "tika-abh08t0:1935_1": "“Siyā katthacī”tiādi paramatāsaṅkanaṃ. Etthāti etasmiṃ “jaratāaniccatādvayaṃ na paccati,",
  "tika-abh08t0:1935_2": "na bhijjati vā”ti adhikāre. Rūpassūpacayotīti iti-saddo ādiattho, tena “rūpassa upacayo",
  "tika-abh08t0:1935_3": "santatī”ti vacanenāti attho. Evaṃ pākopi paccatu, bhedopi paribhijjatūti sambandho.",
  "tika-abh08t0:1935_4": "Ayaṃ panettha adhippāyo – yathā kammādīhi uppajjanakarūpaniddese “katamaṃ taṃ rūpaṃ",
  "tika-abh08t0:1935_5": "upādinnaṃ? Cakkhāyatanaṃ…pe… kāyāyatanaṃ itthindriyaṃ purisindriyaṃ jīvitindriyaṃ,",
  "tika-abh08t0:1935_6": "yaṃ vā panaññampi atthi rūpaṃ kammassa katattā rūpāyatanaṃ…pe… phoṭṭhabbāyatanaṃ",
  "tika-abh08t0:1935_7": "ākāsadhātu rūpassa upacayo rūpassa santati kabaḷīkāro āhāro”tiādinā upacayasantatīnaṃ",
  "tika-abh08t0:1935_8": "niddiṭṭhattā jāti jāyatīti dīpitaṃ hoti tassā aparajātiyā abhāvepi. Evaṃ jarābhaṅgānaṃ",
  "tika-abh08t0:1935_9": "aparajarābhaṅgābhāvepi jīraṇaṃ, bhijjanañca sampaṭicchitabbaṃ, itarathā jātiyāpi",
  "tika-abh08t0:1935_10": "bhedanā tadavatthāyevāti.",
  "tika-abh08t0:1936_0": "711. “Na cevā”tiādi yathāsaṅkitaparamatassa paṭikkhipanaṃ. Yadi jāyatīti na viññātabbaṃ,",
  "tika-abh08t0:1936_1": "evañca sati niddese kasmā vuttanti āha “jāyamānassā”tiādi. Idaṃ vuttaṃ hoti – asatipi",
  "tika-abh08t0:1936_2": "jātiyā jāyamānatte jāyamānānaṃ dhammānaṃ abhinibbattibhāvato tassā tappaccayabhāvavohāro",
  "tika-abh08t0:1936_3": "anumatoti tattha vuttā, na pana paramatthato jāyamānattā. Jāyamānassa hi abhinibbattimattaṃ",
  "tika-abh08t0:1936_4": "jāti, tasmā asiddhena asiddhasādhanametanti.",
  "tika-abh08t0:1937_0": "712-7. “Tatthā”tiādinā punapi paramatāsaṅkaṃ katvā paṭikkhipati. Tattha yesaṃ dhammānaṃ",
  "tika-abh08t0:1937_1": "yā jāti, sā tappaccayattavohāraṃ, abhinibbattisammutiñca labhatevāti sambandho. Tathāti",
  "tika-abh08t0:1937_2": "yathā labhateva, tathā. Yaṃtaṃ-saddā hi abyabhicāritasambandhā. Tesaṃ dhammānaṃ paccayā",
  "tika-abh08t0:1937_3": "etissāti tappaccayā, tassā bhāvo tappaccayattaṃ, tappaccayattena pavatto vohāro tappaccayattavohāro,",
  "tika-abh08t0:1937_4": "taṃ kammapaccayabhāvādivohāranti attho. Abhinibbattisammutinti abhinibbattati jāyatīti",
  "tika-abh08t0:1937_5": "evaṃ abhinibbattivasena pavattasammutiṃ. Kammādisambhavanti kammādicatupaccayasamuṭṭhānaṃ.",
  "tika-abh08t0:1937_6": "Janakānaṃ paccayānaṃ ānubhāvakkhaṇuppāde abhāvatoti sambandho. Ayaṃ panettha attho",
  "tika-abh08t0:1937_7": "– ye te rūpānaṃ janakapaccayā, tesaṃ taduppādanaṃ pati anuparatabyāpārānaṃ yo so",
  "tika-abh08t0:1937_8": "paccayūpalakkhaṇiyo kiccānubhāvakkhaṇo, tadā jāyamānānaṃ dhammānaṃ vikārabhāvena",
  "tika-abh08t0:1937_9": "labbhamānataṃ sandhāya vineyyapuggalavasena jātiyā paccayato jātattaṃ anuññātaṃ tato",
  "tika-abh08t0:1937_10": "pure, pacchā ca anupalabbhamānattā, evañca katvā vuttaṃ “jātiyā pana labbhatī”ti.",
  "tika-abh08t0:1937_11": "Jarābhaṅgānaṃ pana paccayānubhāvakkhaṇato uttari ṭhitibhaṅgakkhaṇesu labbhamānattā",
  "tika-abh08t0:1937_12": "na evaṃ anuññātuṃ sakkāti, jātiyā pana labbhati so vohāroti adhippāyo. Tappaccayattavohārantiādigāthādvayaṃ",
  "tika-abh08t0:1937_13": "nigamanavasena vuttaṃ.",
  "tika-abh08t0:1938_0": "718-9. Atha kiṃ imāya gīvākaṇḍūyāya, nanu vuttaṃ bhagavatā suttante “jarāmaraṇaṃ,",
  "tika-abh08t0:1938_1": "bhikkhave, aniccaṃ saṅkhataṃ paṭiccasamuppanna”nti, tasmā kathametaṃ vuccati, jaratā",
  "tika-abh08t0:1938_2": "aniccatā ceva na kehici samuṭṭhitāti yo vadeyya, tassa vitakkaṃ dassetvā paṭikkhipituṃ",
  "tika-abh08t0:1938_3": "“anicca”ntiādi vuttaṃ. Kasmā na vattabbanti āha “sā hi pariyāyadesanā”ti. Pariyāyadesanattameva",
  "tika-abh08t0:1938_4": "vibhāvetuṃ “aniccāna”ntiādi vuttaṃ. Tathā-saddena “saṅkhatāna”nti saṅgaṇhāti.",
  "tika-abh08t0:1939_0": "720-3. Aniccaṃ saṅkhatañcāti ca-saddena “paṭiccasamuppanna”nti saṅgaṇhāti. Ayañhettha",
  "tika-abh08t0:1939_1": "adhippāyo – aniccasaṅkhatadhammānaṃ jarāmaraṇattā tesu santesu hoti, asantesu na",
  "tika-abh08t0:1939_2": "hoti. Na hi ajātaṃ paripaccati, bhijjati vā, tasmā taṃ jātipaccayataṃ sandhāya “jarāmaraṇaṃ",
  "tika-abh08t0:1939_3": "saṅkhataṃ paṭiccasamuppannaṃ, tatoyeva ca anicca”nti pariyāyena sutte āgataṃ. Yathā",
  "tika-abh08t0:1939_4": "viññattiādīnaṃ nippariyāyato cittasamuṭṭhānatābhāvepi cittajānaṃ vikārattā cittasamuṭṭhānabhāvoti.",
  "tika-abh08t0:1939_5": "Viññattiyo viyāti ca nidassanamattaṃ daṭṭhabbaṃ lahutādīnampi cittajādibhāvassa pariyāyeneva",
  "tika-abh08t0:1939_6": "icchitattā. Nippariyāyena aṭṭhāraseva nipphannarūpāni kammādisamuṭṭhānānīti. Tayanti",
  "tika-abh08t0:1939_7": "jātijarābhaṅgasaṅkhātānaṃ lakkhaṇarūpattayaṃ.",
  "tika-abh08t0:1940_0": "Khaṃpupphaṃvāti ākāsakusumaṃ viya. Yathā ākāsakusumaṃ sabbaso ajātattā natthi, evamidampi",
  "tika-abh08t0:1940_1": "natthīti attho. Niccaṃ vāsaṅkhataṃ viyāti yathā asaṅkhataṃ nibbānaṃ kenaci asaṅkhatattā",
  "tika-abh08t0:1940_2": "niccaṃ dhuvaṃ, evamidampi kenaci asaṅkhatattā niccaṃ sassataṃ vāti attho. Nobhayaṃ",
  "tika-abh08t0:1940_3": "panidanti idaṃ pana ubhayampi khaṃpupphaṃ viya no natthi, na ca nibbānaṃ viya asaṅkhataṃ",
  "tika-abh08t0:1940_4": "vāti attho. Nissayāyattavuttitoti jāyamānaparipaccamānabhijjamānānaṃ jātiādimattabhāvena",
  "tika-abh08t0:1940_5": "jāyamānādinissayapaṭibaddhavuttittā. Tameva nissayāyattavuttitaṃ samatthetuṃ “bhāve",
  "tika-abh08t0:1940_6": "pathaviyādīna”ntiādi vuttaṃ. Ayaṃ panettha saṅkhepattho – pathavīādīnaṃ nissayānaṃ",
  "tika-abh08t0:1940_7": "bhāve jātiādittayaṃ paññāyati, tasmā no natthi, yasmā ca tesaṃ abhāve na paññāyati,",
  "tika-abh08t0:1940_8": "tasmā na niccanti imameva ca abhinivesaṃ nisedhetuṃ bhagavatā jātiyā catujattaṃ,",
  "tika-abh08t0:1940_9": "jarāmaraṇassa ca aniccādipariyāyo vuttoti daṭṭhabbaṃ.",
  "tika-abh08t0:1941_0": "724-5. Nipphannāni nāmāti “rūpassa paricchedo, rūpassa vikāro, rūpassa lakkhaṇa”ntiādinā",
  "tika-abh08t0:1941_1": "paricchedādibhāvaṃ atikkamitvā attano kakkhaḷattādinā sabhāvena paricchijja gahetabbattā,",
  "tika-abh08t0:1941_2": "apariyāyeneva kammādipaccayehi nipphannattā vā nipphannāni nāma. Tabbiparītato anipphannā.",
  "tika-abh08t0:1942_0": "Sesakā anipphannāti sutvā paro aniṭṭhaṃ āpādento āha “yadi hontī”tiādi. “Tesamevā”tiādinā",
  "tika-abh08t0:1942_1": "pana taṃ paṭikkhipati. Kāyavikāro kāyaviññatti nāma, vacīvikāro vacīviññatti nāma,",
  "tika-abh08t0:1942_2": "chiddaṃ vivaraṃ ākāsadhātu nāma, lahubhāvo lahutā nāma, mudubhāvo mudutā nāma, kammaññabhāvo",
  "tika-abh08t0:1942_3": "kammaññatā nāma, nibbatti upacayo nāma, pavatti santati nāma, jīraṇākāro jaratā nāma,",
  "tika-abh08t0:1942_4": "hutvā abhāvākāro aniccatā nāmāti evaṃ tesaṃyeva aṭṭhārasannaṃ nipphannarūpānaṃ vikārabhūtattā",
  "tika-abh08t0:1942_5": "nipphannā ceva saṅkhatā ca, tesaṃyeva ca rūpānaṃ vikārattā te asaṅkhatā nāma kathaṃ",
  "tika-abh08t0:1942_6": "bhaveyyuṃ, nipphannā ceva saṅkhatāti sambandhaṃ katvā yadi anipphannarūpānaṃ nissayabhūtā",
  "tika-abh08t0:1942_7": "nipphannarūpā saṅkhatā, tesaṃ pana vikārabhūtā kathaṃ asaṅkhatā nāma hontīti atthaṃ",
  "tika-abh08t0:1942_8": "vaṇṇenti. Tesaṃ adhippāyena nipphannā cevāti va-kāro āgamasiddhoti daṭṭhabbaṃ.",
  "tika-abh08t0:1943_0": "726-7. Itthibhāvo…pe… vaṇṇitāti phalaṭhapanaṃ. “Evaṃ sante”tiādi codanā. “Aññaṃ panā”tiādi",
  "tika-abh08t0:1943_1": "parihāro. Tattha cakkhukāyapasādānaṃ, ekattaṃ upapajjatīti cakkhupasāde kāyapasādabhāvassa,",
  "tika-abh08t0:1943_2": "kāyapasāde cakkhupasādabhāvassa sabbhāvato purimassa phoṭṭhabbāvabhāsanaṃ, itarassa",
  "tika-abh08t0:1943_3": "ca rūpāvabhāsanaṃ hotīti cakkhukāyapasādānaṃ ekībhāvo bhaveyyāti attho. Nidassanamattañcetaṃ.",
  "tika-abh08t0:1943_4": "Sotakāyapasādādīnampi hi vuttanayena ekattaṃyevāti.",
  "tika-abh08t0:1944_0": "728-30. Aññaṃ pana aññasmiṃ na catthīti ṭhapetvā aññamaññāvinibbhogavasena pavattiṃ",
  "tika-abh08t0:1944_1": "aññaṃ rūpaṃ aññasmiṃ rūpe paramatthato nevatthi bhinnanissayabhāvena kalāpantaragatattā.",
  "tika-abh08t0:1944_2": "Cakkhupasādo hi daṭṭhukāmatānidānakammasamuṭṭhitabhūtanissito, kāyapasādo phusitukāmatānidānakammajabhūtanissito.",
  "tika-abh08t0:1944_3": "Asaṅkaranti asaṃkiṇṇaṃ. Yadi evaṃ, na sabbattha kāyāyatanādikanti? Tampi natthi paramatthato.",
  "tika-abh08t0:1944_4": "Vinibbhujitvā hi nesaṃ nānākaraṇaṃ paññāpetuṃ na sakkā, taṃ dassetuṃ “aññamaññāvinibbhogavasenā”tiādi",
  "tika-abh08t0:1944_5": "vuttaṃ. Aññamaññā…pe… pavattitoti aññamaññaṃ santānato avinibbhujjanavasena avisaṃsaṭṭhavasena",
  "tika-abh08t0:1944_6": "pavattanato. Avinibbhogarūpavasenāti pana attho na hoti. Na hi cakkhukāyapasādānaṃ",
  "tika-abh08t0:1944_7": "ekakalāpagataavinibbhogarūpā ṭhānantaraṃ vattuṃ sakkāti. Yathā rūparasādīnaṃ vivecetuṃ",
  "tika-abh08t0:1944_8": "asakkuṇeyyatāya aññamaññabyāpitā vuccati, na ca paramatthato rūpe raso atthi. Yadi",
  "tika-abh08t0:1944_9": "siyā, rūpaggahaṇeneva rasaggahaṇaṃ gaccheyya. Evaṃ kāyāyatanādīnampi paramatthato",
  "tika-abh08t0:1944_10": "na sabbattha atthitā, “idaṃ ettha, idaṃ etthā”ti ṭhānantaraṃ pana samayaññunā kenaci",
  "tika-abh08t0:1944_11": "na sakkā vattunti. Atthi kāyapasādotīti itisaddo “tasmā”ti imassa atthe. Tenāha “tasmā”ti.",
  "tika-abh08t0:1944_12": "Evamudīritanti sabbaṭṭhānikanti evamudīritaṃ.",
  "tika-abh08t0:1945_0": "731-2. Lakkhaṇādivasenāpīti yathāvuttalakkhaṇarasapaccupaṭṭhānapadaṭṭhānavasenāpi.",
  "tika-abh08t0:1945_1": "Dhajānaṃ …pe… gatāti pañcavaṇṇānaṃ nīlādipañcavaṇṇasuttamayānaṃ ekamekassa vā ekekavaṇṇavasena",
  "tika-abh08t0:1945_2": "dhajānaṃ chāyā tesaṃ upamataṃ upamābhāvaṃ gatā sampattāti attho. Keci pana “chāyā",
  "tika-abh08t0:1945_3": "upamā etesanti chāyāupamā, chāyāupamānaṃ bhāvo chāyāupamatā, taṃ gatā ete dhammā”ti",
  "tika-abh08t0:1945_4": "vadanti. Taṃ pana tehi “chāyāupamataṃ gatā”ti ettha bahubbīhivaseneva rassattanti",
  "tika-abh08t0:1945_5": "maññamānehi vuttaṃ bhaveyya. Gāthābandhatthaṃ pana rassattanti daṭṭhabbaṃ. “Catutthadū”tiādīsu",
  "tika-abh08t0:1945_6": "hi vibhattilopampi katvā dassento ācariyo na īdisesu ṭhānesu byañjane ādaraṃ janeti.",
  "tika-abh08t0:1945_7": "Yaṃ pana “tesa”nti heṭṭhāpadaṃ, “dhammāna”nti uparipadaṃ vā sambandhituṃ anicchantehi",
  "tika-abh08t0:1945_8": "vuccati tattha “nānattaṃ samupāgata”nti. Taṃ ettha akāmāpi sambandhitabbameva. Na",
  "tika-abh08t0:1945_9": "hi nānattaṃ samupāgataṃ tesanti nāpekkhatīti. Athāpi tattha “nānattaṃ samupāgatā”ti",
  "tika-abh08t0:1945_10": "pāṭhaṃ parikappeyyuṃ, hotu tāva potthakesu adissamānampi pāṭhaṃ parikappetvā tesaṃ",
  "tika-abh08t0:1945_11": "tuṭṭhi. Ayaṃ panettha adhippāyo – yathā pañcavaṇṇānaṃ dhajānaṃ ekato katvā ussāpitānaṃ",
  "tika-abh08t0:1945_12": "kiñcāpi chāyā ekābaddhā viya hoti, aññamaññaṃ pana asammissāva, evameva ime sabbaṭṭhānikarūpā",
  "tika-abh08t0:1945_13": "kiñcāpi ekābaddhā viya honti, lakkhaṇato pana aññamaññaṃ bhinnasabhāvā asammissāyeva.",
  "tika-abh08t0:1945_14": "Ekakalāpaṭṭhāpi hi lakkhaṇato bhinnasabhāvā, kiṃ pana nānākalāpaṭṭhāti.",
  "tika-abh08t0:1946_0": "733. Attano paccayehi loke niyuttaṃ, viditanti vā lokikaṃ, tassa bhāvo lokikattaṃ.",
  "tika-abh08t0:1946_1": "Hinoti patiṭṭhahati sampayuttadhammarāsi etenāti hetu, mūlaṭṭhena upakārako lobhādiko",
  "tika-abh08t0:1946_2": "ca alobhādiko ca, tādiso hetu na hotīti nahetu. Attano paccayehi saṅkhataṃ abhisaṅkhatanti",
  "tika-abh08t0:1946_3": "saṅkhataṃ. Ābhavaggā, āgotrabhu vā savantīti āsavā, saha āsavehīti sāsavaṃ, āsavehi",
  "tika-abh08t0:1946_4": "ālambitabbanti attho. Paccayāyattavuttitoti attano attano paccayādhīnappavattitāya",
  "tika-abh08t0:1946_5": "sappaccayattāti vuttaṃ hoti. Nidassanamattametaṃ. Kāmāvacarattā ahetukattā hetuvippayuttattā",
  "tika-abh08t0:1946_6": "saṃyojaniyattā ganthaniyattā upādāniyattā oghaniyattā yoganiyattā nīvaraṇiyattā saṃkilesikattā",
  "tika-abh08t0:1946_7": "parāmaṭṭhattā acetasikattā cittavippayuttattā na rūpāvacarattā na arūpāvacarattā",
  "tika-abh08t0:1946_8": "na apariyāpannattā aniyyānikattā aniccattāti evamādināpi kāraṇena ekavidhamevāti.",
  "tika-abh08t0:1947_0": "734-8. Evaṃ ekavidhanayaṃ dassetvā idāni ādi-saddena saṅgahitaduvidhatādinayaṃ dassetuṃ",
  "tika-abh08t0:1947_1": "“ajjhattikabahiddhā”tiādinā ajjhattikadukādayo āraddhā. Tattha ajjhattikaduke tāva",
  "tika-abh08t0:1947_2": "āhito ahaṃ māno etthāti attā, attabhāvo, taṃ attānaṃ adhikicca uddissa pavattattā",
  "tika-abh08t0:1947_3": "ajjhattā, indriyabaddhadhammā, tesu bhavāni, attani vā bhavāni ajjhattikāni. Kāmaṃ",
  "tika-abh08t0:1947_4": "aññepi ajjhattasambhūtā atthi, ruḷhīvasena pana cakkhādīneva “ajjhattikānī”ti vuccanti.",
  "tika-abh08t0:1947_5": "Atha vā “yadi mayaṃ na homa, tvaṃ kaṭṭhakaliṅgarūpamo bhavissasī”ti vadantā viya",
  "tika-abh08t0:1947_6": "attabhāvassa sātisayaṃ upakārakānīti tāneva visesato ajjhattikanāmaṃ labhanti. Indriyānindriyāti",
  "tika-abh08t0:1947_7": "ādhipaccaṭṭhena indriyāni, sesaṃ tadabhāvato anindriyaṃ. Tattha cakkhādīnaṃ pañcannaṃ",
  "tika-abh08t0:1947_8": "cakkhuviññāṇādīsu adhipateyyaṃ tesaṃ paṭumandabhāvādianuvattanato, itthindriyapurisindriyadvayassa",
  "tika-abh08t0:1947_9": "itthiliṅgādihetubhāve, jīvitindriyassa ca sahajarūpānupālaneti daṭṭhabbaṃ. Visayavisayībhāvato",
  "tika-abh08t0:1947_10": "ghaṭṭanavasena gahetabbattā oḷārikaṃ, tabbiparītattā sukhumaṃ. Upādinnanti kammunā",
  "tika-abh08t0:1947_11": "gahitaṃ. Kammanibbattañhi “mametaṃ phala”nti tena kammunā gahitaṃ viya hoti.",
  "tika-abh08t0:1948_0": "Ekādasa…pe… sappaṭighanti cakkhuviññāṇāviññeyyattā sanidassanattābhāvato anidassanaṃ,",
  "tika-abh08t0:1948_1": "aññamaññaṃ patanavasena pana paṭighasabbhāvato sappaṭighaṃ, ubhayapaṭikkhepena anidassanaappaṭighaṃ.",
  "tika-abh08t0:1948_2": "Kammato jātanti ettha yaṃ ekantato kammasamuṭṭhānaṃ aṭṭhindriyāni, vatthu cāti navavidhaṃ",
  "tika-abh08t0:1948_3": "rūpaṃ. Yañca ekādasavidhe catusamuṭṭhāne kammasamuṭṭhānaṃ ekādasavidhameva rūpanti",
  "tika-abh08t0:1948_4": "evaṃ vīsatividhampi kammato uppajjanato kammajaṃ. Yañhi jātaṃ, yañca jāyati, yañca",
  "tika-abh08t0:1948_5": "jāyissati, taṃ sabbampi “kammaja”nti vuccati yathā “duddha”nti. Kammato aññaṃ akammaṃ,",
  "tika-abh08t0:1948_6": "akammato jātaṃ akammajaṃ. Aññatthe hi ayaṃ a-kāro. Tenāha “tadaññapaccayājāta”nti.",
  "tika-abh08t0:1948_7": "Kammato aññapaccayato jātaṃ, utucittāhārajanti attho. Cittajattikādīni vuttānusārena",
  "tika-abh08t0:1948_8": "yojetuṃ sakkāti na dassitāni.",
  "tika-abh08t0:1949_0": "Diṭṭhacatukke daṭṭhabbanti diṭṭhaṃ. Yaṃ rūpāyatanaṃ adakkhi, yañca dakkhissati, yañca",
  "tika-abh08t0:1949_1": "dakkhati, yañca passeyya, taṃ sabbaṃ diṭṭhaṃ nāma taṃsabhāvānativattanato yathā “iṭṭha”nti.",
  "tika-abh08t0:1949_2": "Esa nayo sutādīsupi. Diṭṭhaṃ nāma rūpāyatanaṃ cakkhuviññāṇaviññeyyattā. Sutaṃ nāma",
  "tika-abh08t0:1949_3": "saddāyatanaṃ sotaviññāṇaviññeyyattā. Mutaṃ nāma gandharasaphoṭṭhabbāyatanattayaṃ",
  "tika-abh08t0:1949_4": "mutvā patvā gahetabbato, pasādena saha sambandhanato vā. Tathā hetaṃ sampattaggāhakavisayaṃ",
  "tika-abh08t0:1949_5": "vuttaṃ. Viññātaṃ nāma avasesaṃ kevalaṃ manoviññāṇaviññeyyattā.",
  "tika-abh08t0:1950_0": "Dvārañceva vatthu cāti attanissitānaṃ cakkhuviññāṇādīnaṃ, aññanissitānaṃ sampaṭicchanādīnañca",
  "tika-abh08t0:1950_1": "pavattimukhabhāvato dvārañceva attanissitānaṃ ādhārabhāvato vatthu ca. Dvārameva",
  "tika-abh08t0:1950_2": "hutvā na vatthūti kevalaṃ kammadvārabhāvato dvārameva, tannissitassa cittuppādassa",
  "tika-abh08t0:1950_3": "abhāvato na vatthu. Vatthumeva hutvā na dvāranti manodhātumanoviññāṇadhātūnaṃ nissayabhāvato",
  "tika-abh08t0:1950_4": "vatthumeva, cakkhādayo viya saparanissitānaṃ pavattidvārābhāvato na dvāraṃ. Sesaṃ",
  "tika-abh08t0:1950_5": "ekavīsatividhaṃ rūpaṃ vuttavipariyāyato neva dvāraṃ na vatthu ca. Catutthacatukketi",
  "tika-abh08t0:1950_6": "vatthucatukke. Tatiyapadanti “vatthumeva hutvā nevindriya”nti padaṃ.",
  "tika-abh08t0:1951": "739-40. Puna pañcavidhanti sambandho. Catujanti pakāsitaṃ catūhiyeva samuṭṭhānato.",
  "tika-abh08t0:1952_0": "Cakkhuviññāṇaviññeyyaṃ rūpāyatanaṃ tena gahetabbato, na pana cakkhuviññāṇeneva viññeyyato.",
  "tika-abh08t0:1952_1": "Tathā hetaṃ āvajjanādīhi ceva manodvārikajavanehi ca viññāyatīti. Esa nayo sotaviññeyyādīsupi.",
  "tika-abh08t0:1952_2": "Manoviññāṇaviññeyyaṃ pana kevalaṃ manoviññāṇeneva viññātabbaṃ. Na hi rūpādito aññattha",
  "tika-abh08t0:1952_3": "cakkhuviññāṇādīni pavattanti.",
  "tika-abh08t0:1953": "Chavatthuavatthubhedatoti channaṃ vatthūnaṃ, avatthussa ca bhedato. Manodhātuviññeyyaṃ rūpādipañcakaṃ.",
  "tika-abh08t0:1954": "Manāyatanassa arūpattā, dhammāyatanassa ca ekadesato rūpattā āha “āyatanabhedato ekādasavidha”nti.",
  "tika-abh08t0:1955_0": "743-5. Arūpabhave rūpuppattiyā abhāvato, asaññībhavassa ca rūpabhavapariyāpannattā",
  "tika-abh08t0:1955_1": "vuttaṃ “kāmarūpabhavadvaye”ti. Bhummavajjesūti bhummadevānaṃ vajjanaṃ yonivibhāgaṃ",
  "tika-abh08t0:1955_2": "patvā tesaṃ manussasadisattā. Purimā tissoti aṇḍajajalābujasaṃsedajayoniyo. Tā hi",
  "tika-abh08t0:1955_3": "yathāvuttappabhedesu na labbhanti, tāsañca paṭikkhepena pacchimā opapātikayoni anuññātāti",
  "tika-abh08t0:1955_4": "atthato āpannameva hotīti. Tattha nirayeti ussadānampi gahaṇato avīcimahāniraye kīṭapāṇakānampi",
  "tika-abh08t0:1955_5": "sarīraṃ pacchā vaḍḍhanakaṃ hutvāva nibbattati, nijjhāmataṇhikapetānaṃ niccāturatāya",
  "tika-abh08t0:1955_6": "kāmassa abhāvato gabbhaggahaṇaṃ na hoti, tasmā aṇḍajajalābujayoniyo tattha na santi,",
  "tika-abh08t0:1955_7": "ādittattā kucchiyaṃ gabbhaṃ na patiṭṭhātīti keci. Nibbattamānānañca pāpakammānubhāvena",
  "tika-abh08t0:1955_8": "mahādukkhassa pattabbatāya mahanteneva sarīrena bhavitabbanti saṃsedajayonipi tesaṃ",
  "tika-abh08t0:1955_9": "na hoti, aggijālāya santappamānasarīrattā tesaṃ nibbattakāle allaṭṭhāne pupphādīsu",
  "tika-abh08t0:1955_10": "sambhavābhāvato saṃsedajatā natthevātipi vadanti. Tena tesaṃ opapātikāva yonīti āha",
  "tika-abh08t0:1955_11": "“nijjhāmataṇhike”ti. Atha saṃsedajaopapātikayonīnaṃ ko visesoti? Saṃsedajo tāva khuddakasarīro",
  "tika-abh08t0:1955_12": "hutvā padumagabbhādiṃ nissāya nibbatto kamena vaḍḍhati. Itaro pana yattha yattha",
  "tika-abh08t0:1955_13": "nibbattati, tattha tattha paricchinnappamāṇasarīrova soḷasavassuddesiko viya paripuṇṇaṅgapaccaṅgo pāturahosi.",
  "tika-abh08t0:1956_0": "Sese gatittayeti ṭhapetvā devagatiṃ, nirayagatiñca avasesamanussapetatiracchānasaññite",
  "tika-abh08t0:1956_1": "gatittaye. Manussesu hi keci aṇḍajāpi honti kuntaputtadvebhātikattherā viya, keci",
  "tika-abh08t0:1956_2": "saṃsedajāpi honti padumagabbhe nibbattapokkharasātibrāhmaṇādayo viya, keci opapātikāpi",
  "tika-abh08t0:1956_3": "honti ambapāligaṇikādayo viya. Nijjhāmataṇhikāvasesapetā pana sabbacatuppadapakkhijātidīghajātiādayo",
  "tika-abh08t0:1956_4": "sabbepi tiracchānā ca catuyonikāvāti.",
  "tika-abh08t0:1957_0": "746-7. Gabbhe mātukucchiyaṃ setīti gabbhaseyyako, soyeva rūpādīsu sattatāya gabbhaseyyakasatto.",
  "tika-abh08t0:1957_1": "Tassa gabbhaseyyakasattassa. Tiṃsa rūpānīti kāyabhāvavatthudasakavasena samatiṃsa",
  "tika-abh08t0:1957_2": "kammajarūpāniyeva. Tadā hi neva cittajarūpamatthi paṭisandhicittassa rūpasamuṭṭhāpakattābhāvato,",
  "tika-abh08t0:1957_3": "nāpi utujaṃ purimuppannautuno abhāvā. Utu hi ṭhānappattaṃ rūpaṃ samuṭṭhāpeti, na",
  "tika-abh08t0:1957_4": "ca āhārajaṃ tasmiṃ kāye ajjhohaṭassa abhāvato, tasmā kammasamuṭṭhānāniyeva tiṃsa",
  "tika-abh08t0:1957_5": "rūpāni paṭisandhikkhaṇe nibbattanti, yānī “kalalarūpa”nti pavuccanti, paripiṇḍitāni",
  "tika-abh08t0:1957_6": "ca tāni jātiuṇṇāya ekassa aṃsuno pasannatilatele pakkhipitvā uddhaṭassa paggharitvā",
  "tika-abh08t0:1957_7": "agge ṭhitabindumattāni acchāni vippasannāni pasannatelabindusamānāni honti. Yathāhu –",
  "tika-abh08t0:1958": "“Tilatelassa yathā bindu,",
  "tika-abh08t0:1959": "Sappimaṇḍo anāvilo;",
  "tika-abh08t0:1960": "Evaṃ vaṇṇapaṭibhāgaṃ,",
  "tika-abh08t0:1961": "Kalalanti pavuccatī”ti. ;",
  "tika-abh08t0:1962_0": "Sabhāvassevāti avadhāraṇena abhāvakassa bhāvadasakābhāvato tiṃsarūpānaṃ asambhavaṃ",
  "tika-abh08t0:1962_1": "dīpeti. Tenāha “abhāva…pe… kāyavatthuvasena tū”ti. Abhāvagabbhaseyyānanti iminā abhāvaopapātikānaṃ",
  "tika-abh08t0:1962_2": "na evanti dassetīti keci. Pubbe sabhāvakagabbhaseyyakassa pana vatvā tato nivattanatthaṃ",
  "tika-abh08t0:1962_3": "“abhāvagabbhaseyyakasattāna”nti vuttanti daṭṭhabbaṃ. Pubbe gabbhaseyyaka-ggahaṇena",
  "tika-abh08t0:1962_4": "aṇḍajānampi gahaṇe idha visuṃ vacanaṃ gobalībaddañāyavasenāti daṭṭhabbaṃ, na pana",
  "tika-abh08t0:1962_5": "tesaṃ abhāvakabhāvanivattanatthanti. Itarathā hi vīsatirūpānaṃ vacanaṃ virujjhati.",
  "tika-abh08t0:1962_6": "Abhāvakabhāvo panettha aṇḍajānaṃ pakaraṇato daṭṭhabbo. Na hi gabbhaseyyaka-saddena",
  "tika-abh08t0:1962_7": "samāsabhūtaṃ abhāva-saddaṃ idha ānetuṃ sakkāti.",
  "tika-abh08t0:1963_0": "748. Gahitāgahaṇenettha, ekādasa bhavanti teti ekasmiṃ kalāpe gahitarūpānaṃ aparakalāpe",
  "tika-abh08t0:1963_1": "aggahaṇavasena suddhaṭṭhakaṃ, jīvitaṃ, kāyapasādo, vatthurūpanti abhāvakassa paṭisandhikkhaṇe",
  "tika-abh08t0:1963_2": "ekādasa rūpāni bhavanti, sabhāvakassa pana dvīsu bhāvesu ekena saha dvādasa rūpāni",
  "tika-abh08t0:1963_3": "honti. Eseva ca nayoti vuttesu, vakkhamānesu ca paṭisandhikkhaṇikakalāpesu aggahitaggahaṇena",
  "tika-abh08t0:1963_4": "rūpaggahaṇe nayo eseva ñeyyo.",
  "tika-abh08t0:1964_0": "749. Nanu ca “sabbesu dasakesū”ti vuttaṃ, kathaṃ pana te dasakā jānitabbāti āha “jīvitenā”tiādi.",
  "tika-abh08t0:1964_1": "Suddhakamaṭṭhakanti cattāri mahābhūtāni, tannissitā ca vaṇṇagandharasaojāti idaṃ",
  "tika-abh08t0:1964_2": "jīvitādinā asammissaṃ suddhaṭṭhakaṃ. Imāniyeva hi aṭṭha katthaci avinibbhogavasenapi",
  "tika-abh08t0:1964_3": "pavattito avinibbhogarūpāni avakaṃsato eko kalāpoti ca vuccati. Ācariyajotipālattherena",
  "tika-abh08t0:1964_4": "pana “nipphannānipphannavasena dasa rūpāni avinibbhogavuttikāni eko kalāpo”ti vatvā",
  "tika-abh08t0:1964_5": "puna taṃsamatthanatthaṃ idaṃ vuttaṃ –",
  "tika-abh08t0:1965": "“Avinibbhogavuttīni, catujānekalakkhaṇā;",
  "tika-abh08t0:1966": "Nipphannānaṭṭha vā tesu, hitvāna kāyalakkhaṇe”ti.",
  "tika-abh08t0:1967": "750. Kāyadasakanti kāyo dasamo etthāti kāyadasakaṃ, asādhāraṇena vā kāyena lakkhitaṃ dasakaṃ kāyadasakaṃ. Esa nayo cakkhudasakādīsu. Pariyāpuṭaṃ ñātaṃ, kathitanti vā attho.",
  "tika-abh08t0:1968_0": "752-3. Kāmāvacaradevesu sabbakālaṃ paṭisandhipavattīsu sattatiyā rūpānaṃ labbhanato",
  "tika-abh08t0:1968_1": "vuttaṃ “niccaṃ rūpāni sattatī”ti. Na hi te kadācipi vikalindriyā, abhāvakā vā honti.",
  "tika-abh08t0:1968_2": "“Manussesu opapātikasattāna”nti avisesena vuttepi ādikappikānaṃ bhāvadasakassa paṭisandhikkhaṇe",
  "tika-abh08t0:1968_3": "abhāvato tesaṃ saṭṭhi rūpānīti veditabbaṃ. Jīvitanavakampi opapātikānaṃ, saṃsedajānañca",
  "tika-abh08t0:1968_4": "kāmāvacarasattānaṃ pavatteyeva hoti tassa pācakagginā sahavuttittā, tassa ca ajjhohaṭāhārasannissayena",
  "tika-abh08t0:1968_5": "sambhavato. Saṃsedajānampi paripuṇṇaṅgapaccaṅgānaṃ nibbattanato opapātikehi viseso",
  "tika-abh08t0:1968_6": "natthīti tesaṃ visuṃ aggahaṇaṃ. Vibhaṅgepi hi –",
  "tika-abh08t0:1969": "“Kāmadhātuyā upapattikkhaṇe kassaci ekādasāyatanāni pātubhavanti, kassaci dasāyatanāni, kassaci aparāni dasāyatanāni, kassaci navāyatanāni, kassaci sattāyatanāni pātubhavantī”ti –",
  "tika-abh08t0:1970_0": "Imassa niddese “opapātikasattāna”ntiādinā opapātika-ggahaṇameva kataṃ, na saṃsedaja-ggahaṇaṃ.",
  "tika-abh08t0:1970_1": "Tañca paripuṇṇāyatanānaṃ saṃsedajānaṃ opapātikesu saṅgaṇhanato. Tathā hi vuttaṃ aṭṭhakathāyaṃ",
  "tika-abh08t0:1970_2": "“saṃsedajayonikā paripuṇṇāyatanabhāvena opapātikasaṅgahaṃ katvā vuttā”ti. Padhānāya",
  "tika-abh08t0:1970_3": "vā yoniyā sabbaparipuṇṇāyatanayoniṃ dassetuṃ “opapātikasattāna”nti vuttaṃ.",
  "tika-abh08t0:1971_0": "754-5. Cakkhusotavatthuvasāti cakkhudasakasotadasakavatthudasakavasā. Ānandācariyo",
  "tika-abh08t0:1971_1": "panettha “rūpadhātuyaṃ paṭisandhiviññāṇena saha cakkhusotavatthusattakānaṃ jīvitachakkassāti",
  "tika-abh08t0:1971_2": "catunnaṃ kalāpānaṃ vasena sattavīsati rūpāni uppajjanti, tattha gandharasāhārānaṃ",
  "tika-abh08t0:1971_3": "paṭikkhittattā”ti vatvā puna taṃ samatthento “pāḷiyañhi ‘rūpadhātuyā upapattikkhaṇe",
  "tika-abh08t0:1971_4": "ṭhapetvā asaññasattānaṃ devānaṃ pañcāyatanāni pātubhavanti, pañca dhātuyo pātubhavantī’ti",
  "tika-abh08t0:1971_5": "vuttaṃ. Tathā ‘rūpadhātuyā cha āyatanāni nava dhātuyo’ti sabbasaṅgāhakavasena tattha",
  "tika-abh08t0:1971_6": "vijjamānāyatanadhātuyo dassetuṃ vuttaṃ. Kathāvatthumhi ca ghānāyatanādīnaṃ viya gandhāyatanādīnañca",
  "tika-abh08t0:1971_7": "tattha bhāvo paṭikkhitto ‘atthi tattha ghānāyatananti? Āmantā. Atthi tattha gandhāyatananti?",
  "tika-abh08t0:1971_8": "Na hevaṃ vattabbe’tiādinā. Na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ",
  "tika-abh08t0:1971_9": "gandharasānaṃ tattha bhāvo sakkā vattuṃ phusituṃ sakkuṇeyyatāvinimuttassa pathavīādisabhāvassa",
  "tika-abh08t0:1971_10": "viya gandharasāyatanabhāvavinimuttassa gandharasabhāvassa abhāvā. Yadi ca ghānasamphassādīnaṃ",
  "tika-abh08t0:1971_11": "kāraṇabhāvo natthīti tāni āyatanānīti na vucceyyuṃ, dhātusaddo pana nissattanijjīvavibhāvakoti",
  "tika-abh08t0:1971_12": "gandhadhāturasadhātūti avacane kāraṇaṃ natthi. Dhammasabhāvo ca nesaṃ ekantena icchitabbo",
  "tika-abh08t0:1971_13": "sabhāvadhāraṇādilakkhaṇato aññassa abhāvā. Dhammānañca āyatanabhāvo ekantato yamake",
  "tika-abh08t0:1971_14": "vutto ‘dhammo āyatananti? Āmantā’ti, tasmā tesaṃ gandharasāyatanabhāvābhāvepi koci",
  "tika-abh08t0:1971_15": "āyatanabhāvo vattabbo. Yadi ca phoṭṭhabbabhāvato añño pathavīādibhāvo viya gandharasabhāvato",
  "tika-abh08t0:1971_16": "añño tesaṃ koci sabhāvo siyā, tesaṃ dhammāyatanasaṅgaho. Gandharasabhāve, pana āyatanabhāve",
  "tika-abh08t0:1971_17": "ca sati gandho ca so āyatanañca gandhāyatanaṃ, raso ca so āyatanañca rasāyatananti",
  "tika-abh08t0:1971_18": "idamāpannamevāti gandharasāyatanabhāvo ca na sakkā nivāretuṃ, ‘tayo āhārā’ti vacanato",
  "tika-abh08t0:1971_19": "kabaḷīkārāhārassa tattha abhāvo viññāyati, tasmā yathā pāḷiyā avirodho hoti, tathā",
  "tika-abh08t0:1971_20": "gandharasojā hitvā rūpagaṇanā kātabbā. Evañhi dhammatā na vilomatā hotī”ti vadati.",
  "tika-abh08t0:1972_0": "Ācariyajotipāladhammapālattherā pana taṃ paṭikkhipanti. Tathā ca vuttaṃ tehi “rūpāvacarasattānaṃ",
  "tika-abh08t0:1972_1": "ghānajivhāyatanābhāvato vijjamānāpi gandharasā āyatanakiccaṃ na karontī”ti, te anāmasitvā",
  "tika-abh08t0:1972_2": "pāḷiyaṃ “pañcāyatanāni pātubhavantī”ti “cha āyatanānī”ti ca ādi vuttaṃ. “Tayo āhārā”ti",
  "tika-abh08t0:1972_3": "ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa āhārakiccassa",
  "tika-abh08t0:1972_4": "akaraṇato, na sabbena sabbaṃ gandharasānaṃ, ojāya ca abhāvato. Iti visayino kiccassa",
  "tika-abh08t0:1972_5": "abhāvena visayo kiccabhāvadhammo na vutto. Yasmiñhi bhave visayī natthi, tasmiṃ taṃhetuko",
  "tika-abh08t0:1972_6": "nippariyāyena visayassa āyatanabhāvo natthīti vijjamānassāpi avacanaṃ, yathā tattheva",
  "tika-abh08t0:1972_7": "rūpabhave pathavītejovāyodhātūnaṃ phoṭṭhabbāyatanabhāvena. Yassa pana yattha vacanaṃ,",
  "tika-abh08t0:1972_8": "tassa tattha visayīsabbhāvahetuko nippariyāyena āyatanabhāvo vutto, yathā tattheva",
  "tika-abh08t0:1972_9": "rūpāyatanassa. Yadi visayīsabbhāvahetuko visayassa nippariyāyena āyatanabhāvo, kathamasaññasattānaṃ",
  "tika-abh08t0:1972_10": "dve āyatanāni pātubhavanti. Asaññasattānañhi cakkhāyatanaṃ natthi. Atha tadabhāvena",
  "tika-abh08t0:1972_11": "rūpāyatanaṃ aññesaṃ avisayoti? Nāyaṃ virodho. Yena adhippāyena rūpadhātuyaṃ saññīnaṃ",
  "tika-abh08t0:1972_12": "gandhāyatanādīnaṃ avacanaṃ, tena na rūpāyatanassāpi avacananti asaññīnaṃ ekaṃ āyatanaṃ",
  "tika-abh08t0:1972_13": "na vattabbaṃ. Yathāsakañhi indriyagocarabhāvāpekkhāya yesaṃ nippariyāyena āyatanabhāvo",
  "tika-abh08t0:1972_14": "atthi, tesu niddisiyamānesu tadabhāvato rūpadhātuyaṃ saññīnaṃ gandhādike visuṃ āyatanabhāvena",
  "tika-abh08t0:1972_15": "avatvā dhammasabhāvānativattanato, manoviññāṇassa ca visayabhāvūpagamanato dhammāyatanantogadhe",
  "tika-abh08t0:1972_16": "katvā “pañcāyatanānī”ti pāḷiyaṃ vuttaṃ. Etadatthañhi dhammāyatananti sāmaññato nāmakaraṇaṃ",
  "tika-abh08t0:1972_17": "piṭṭhivaṭṭakāni vā tāni katvā “pañcāyatanānī”ti vuttaṃ. Yena ca pana adhippāyena",
  "tika-abh08t0:1972_18": "asaññīnaṃ rūpāyatanaṃ vuttaṃ, tena saññīnaṃ, asaññīnampi gandhāyatanādīnaṃ visuṃ",
  "tika-abh08t0:1972_19": "gahaṇaṃ kātabbanti imassa nayassa dassanatthaṃ “asaññasattānaṃ devānaṃ dve āyatanāni",
  "tika-abh08t0:1972_20": "pātubhavantī”ti vuttaṃ.",
  "tika-abh08t0:1973_0": "Asatipi hi tattha attano indriyesu rūpassa vaṇṇāyatanasabhāvātikkamo natthevāti taṃ",
  "tika-abh08t0:1973_1": "rūpāyatanantveva vuccati. Iminā ca nayadassanena gandhādīni tīṇi pakkhipitvā saññīnaṃ",
  "tika-abh08t0:1973_2": "aṭṭha āyatanāni, asaññīnaṃ pañcāti ayamattho dassito hoti. Evañcetaṃ sampaṭicchitabbaṃ,",
  "tika-abh08t0:1973_3": "aññathā rūpaloke phusituṃ asakkuṇeyyatāya pathavīādīnaṃ brahmūnaṃ vacīghoso eva ca",
  "tika-abh08t0:1973_4": "na siyā. Na hi paṭighaṭṭananighaṃsanamantarena saddappavatti atthi, na ca phusanasabhāvānaṃ",
  "tika-abh08t0:1973_5": "katthaci aphusanasabhāvatā sakkā viññātuṃ, phoṭṭhabbāyatanassa ca bhūtattayassa abhāve",
  "tika-abh08t0:1973_6": "rūpabhave rūpāyatanādīnampi sambhavo eva na siyā, tasmā phusituṃ sakkuṇeyyatāyapi",
  "tika-abh08t0:1973_7": "pathavīādīnaṃ tattha kāyindriyābhāvena tesaṃ phoṭṭhabbabhāvo na vutto. Evañca katvā",
  "tika-abh08t0:1973_8": "rūpadhātuyaṃ tesaṃ sappaṭighatāvacanañca samatthitaṃ hoti. Vuttañhi “asaññasattānaṃ",
  "tika-abh08t0:1973_9": "anidassanasappaṭighaṃ ekaṃ mahābhūtaṃ paṭicca…pe… dve mahābhūtā”tiādi.",
  "tika-abh08t0:1974_0": "Paṭigho ca nāma bhūtattayassa kāyapasādaṃ pati tannissayabhūtaghaṭṭanaṃ dvārena abhimukhabhāvo,",
  "tika-abh08t0:1974_1": "idha pana taṃsabhāvatā, so ca phusituṃ asakkuṇeyyabhāvo ghaṭṭanāya abhāvato natthi.",
  "tika-abh08t0:1974_2": "Yadi tattha asatipi visayimhi rūpāyatanampi gahetvā “dve āyatanānī”ti vuttaṃ, atha",
  "tika-abh08t0:1974_3": "kasmā gandhāyatanādīni gahetvā “pañcāyatanānī”ti na vuttanti? Nayadassanavasena desanā",
  "tika-abh08t0:1974_4": "pavattāti vuttovāyamattho. Atha vā tattha rūpāyatanasseva vacanaṃ kadāci aññabhūmikānaṃ",
  "tika-abh08t0:1974_5": "pasādassa visayabhāvaṃ sandhāya, na pana itaresaṃ abhāvato, nāpi pariyāyena gandhāyatanādīnaṃ",
  "tika-abh08t0:1974_6": "āyatanabhāvābhāvato.",
  "tika-abh08t0:1975_0": "Asaññīnañhi rūpāyatanaṃ samānatalavāsīnaṃ vehapphalānaṃ, uparibhūmikānañca suddhāvāsānaṃ",
  "tika-abh08t0:1975_1": "pasādassa visayabhāvaṃ gacchati, na pana gandharasāti tesaṃyeva tattha avacanaṃ yuttaṃ.",
  "tika-abh08t0:1975_2": "Kathāvatthumhi ca nippariyāyena gandhāyatanādīnaṃ atthibhāvaṃ parijānantaṃ sandhāya",
  "tika-abh08t0:1975_3": "paṭisedho kato. Yadipi cetaṃ vacanaṃ tattha gandhāyatanādīnaṃ abhāvavibhāvanaṃ na",
  "tika-abh08t0:1975_4": "hoti, atthibhāvadīpanampi pana aññavacanaṃ natthevāti? Nayidamevaṃ aṭṭhakathāsu tattha",
  "tika-abh08t0:1975_5": "tesaṃ atthibhāvassa niddhāretvā vuttattā. Yañhi aṭṭhakathāvacanaṃ pāḷiyā na virujjhati,",
  "tika-abh08t0:1975_6": "taṃ pāḷi viya pamāṇabhūtaṃ avigarahitāya ācariyaparamparāya yāvajjatanā āgatattā.",
  "tika-abh08t0:1975_7": "Tattha siyā “yaṃ pāḷiyā na virujjhati aṭṭhakathāvacanaṃ, taṃ pamāṇaṃ, idaṃ pana virujjhatī”ti?",
  "tika-abh08t0:1975_8": "Nayidamevaṃ, yathā na virujjhati, tathā paṭipāditattā. Cakkhādīnaṃ āyatanānaṃ, tannissayānañca",
  "tika-abh08t0:1975_9": "viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva",
  "tika-abh08t0:1975_10": "dhātubhāvadīpanato dhātubhāvassāpi tesaṃ avacanaṃ yujjati eva, tasmā yathā pāḷiyā",
  "tika-abh08t0:1975_11": "avirodho hoti, tathā cakkhudasakādivasena idha rūpagaṇanā katāti na ettha dhammatāvilomanāsaṅkāya",
  "tika-abh08t0:1975_12": "okāsoti veditabbanti.",
  "tika-abh08t0:1976_0": "756. Jaccandhabadhirāti chandānurakkhaṇatthaṃ dīghakaraṇaṃ. Na hi jaccandhabadhiraaghānarahite",
  "tika-abh08t0:1976_1": "napuṃsake vatthukāyajivhādasakavasena idha tiṃsāti yujjati, idañca “opapātikassa",
  "tika-abh08t0:1976_2": "jaccandhabadhiraghānarahite napuṃsake jivhākāyavatthudasakānaṃ vasena tiṃsa rūpāni",
  "tika-abh08t0:1976_3": "uppajjantī”ti aṭṭhakathāvādaṃ gahetvā vuttaṃ. Ānandācariyo pana taṃ “pāḷiyā na sametī”ti",
  "tika-abh08t0:1976_4": "vatvā paṭikkhipati. Tathā cāha “netaṃ pāḷiyā sametī”ti. Na hi pāḷiyaṃ kāmāvacarānaṃ",
  "tika-abh08t0:1976_5": "saṃsedajopapātikānaṃ aghānakānaṃ uppatti vuttā.",
  "tika-abh08t0:1977": "Dhammahadayavibhaṅge hi –",
  "tika-abh08t0:1978": "“Kāmadhātuyā upapattikkhaṇe kassaci ekādasāyatanāni pātubhavanti, kassaci dasāyatanāni, kassaci aparāni dasāyatanāni, kassaci navāyatanāni, kassaci sattāyatanāni pātubhavantī”ti –",
  "tika-abh08t0:1979_0": "Vuttaṃ, na vuttaṃ “aṭṭhāyatanāni pātubhavantī”ti. Yadi hi aghānakassāpi upapatti",
  "tika-abh08t0:1979_1": "siyā, tikkhattuṃ “dasāyatanāni pātubhavantī”ti vattabbaṃ siyā, tikkhattuñca “navāyatanāni",
  "tika-abh08t0:1979_2": "pātubhavantī”ti, na cetaṃ vuttaṃ. Yamake ca ghānajivhānaṃ sahappavatti vuttāti taṃ",
  "tika-abh08t0:1979_3": "upaparikkhitvā gahetabbanti. Ayañhettha ācariyassa adhippāyo – dhammahadayavibhaṅgapāḷiyañhi",
  "tika-abh08t0:1979_4": "“ekādasā”ti paripuṇṇāyatanassa saddāyatanavajjāni ekādasāyatanāni vuttāni, “kassaci",
  "tika-abh08t0:1979_5": "dasāyatanānī”ti andhassa cakkhāyatanavajjāni, “aparāni dasāyatanānī”ti badhirassa",
  "tika-abh08t0:1979_6": "sotāyatanavajjāni, “navāyatanānī”ti andhabadhirassa cakkhusotavajjāni, “sattāyatanānī”ti",
  "tika-abh08t0:1979_7": "gabbhaseyyakassa rūpagandharasakāyaphoṭṭhabbamanadhammāyatanavasena vuttaṃ. Yadi",
  "tika-abh08t0:1979_8": "cakkhusotaghānavikalopi uppajjeyya, tassa aṭṭhevāyatanāni vattabbāni siyuṃ, na ca",
  "tika-abh08t0:1979_9": "vuttaṃ “aṭṭhāyatanāni pātubhavantī”ti, tasmā nattheva cakkhusotaghānavikalo. Sati",
  "tika-abh08t0:1979_10": "aghānakaupapattiyaṃ punapi “kassaci aparāni dasāyatanāni pātubhavantī”ti vattabbaṃ",
  "tika-abh08t0:1979_11": "siyā. Tathā ca sati yathā andhabadhirassa vasena “kassaci navāyatanāni pātubhavantī”ti",
  "tika-abh08t0:1979_12": "ekavāraṃ vuttaṃ, evaṃ andhāghānakassa, badhirāghānakassa ca vasena “kassaci aparāni",
  "tika-abh08t0:1979_13": "navāyatanāni, kassaci aparāni navāyatanānī”ti vattabbaṃ siyā. Kāmabhave ajivhassa",
  "tika-abh08t0:1979_14": "sattassābhāvato, ghānajivhāyatanānaṃ sahappavattivacanato ca tattheva kāmadhātuyaṃ",
  "tika-abh08t0:1979_15": "aghānakassāsambhavoti.",
  "tika-abh08t0:1980_0": "Jotipālattherādayo pana “saṃsedajassa jaccandhabadhiraaghānakanapuṃsakassa jivhākāyavatthudasakānaṃ",
  "tika-abh08t0:1980_1": "vasena tiṃsarūpāni uppajjantīti vuttaṃ, na opapātikassa. Dhammahadayavibhaṅgapāḷiyañca",
  "tika-abh08t0:1980_2": "‘upapattikkhaṇe’ti vuttattā opapātikasseva vasena nayo nīto. Yamakaṭṭhakathāyañca",
  "tika-abh08t0:1980_3": "vuttaṃ ‘kāmadhātuyaṃ aghānako opapātiko natthi. Yadi bhaveyya, kassaci aṭṭhāyatanāni",
  "tika-abh08t0:1980_4": "pātubhavantīti vadeyyā’ti, yampi dhammahadayavibhaṅge ‘kāmadhātuyā upapattikkhaṇe",
  "tika-abh08t0:1980_5": "kassaci ekādasāyatanāni pātubhavantī’tiādīnaṃ niddese ‘opapātikānaṃ petāna’ntiādinā",
  "tika-abh08t0:1980_6": "opapātika-ggahaṇameva kataṃ, na pana saṃsedaja-ggahaṇaṃ, taṃ paripuṇṇāyatanānaṃyeva",
  "tika-abh08t0:1980_7": "saṃsedajānaṃ opapātikesu saṅgahavasena vuttanti veditabbaṃ. Tathā hi vuttaṃ aṭṭhakathāyaṃ",
  "tika-abh08t0:1980_8": "‘saṃsedajayonikā paripuṇṇāyatanabhāvena opapātikasaṅgahaṃ katvā vuttā’ti, padhānāya",
  "tika-abh08t0:1980_9": "vā yoniyā sabbaṃ paripuṇṇāyatanaṃ yoniṃ saṅgahetvā dassetuṃ ‘opapātikāna’nti vuttanti",
  "tika-abh08t0:1980_10": "ca, tasmā na koci pāḷivirodho”ti vadanti.",
  "tika-abh08t0:1981_0": "Apare panāhu – “kāmadhātuyaṃ aghānako opapātiko natthi. Yadi bhaveyya, kassaci aṭṭhāyatanāni",
  "tika-abh08t0:1981_1": "pātubhavantīti vadeyyāti idaṃ manussesu saṃsedajopapātikānaṃ vasena vuttaṃ, te paripuṇṇāyatanāva.",
  "tika-abh08t0:1981_2": "Kesañci pana aghānakakīṭānaṃ atthibhāvato apāyesu saṃsedajopapātike sandhāyetaṃ vutta”nti",
  "tika-abh08t0:1981_3": "vadanti. Taṃ ānandācariyādīnaṃ matena paṭikkhepārahamevāti.",
  "tika-abh08t0:1982_0": "757-8. Ukkaṃsassāvakaṃsassa antareti “sattatī”ti vuttaukkaṃsaparicchedassa, “tiṃsā”ti",
  "tika-abh08t0:1982_1": "vuttaavakaṃsaparicchedassa ca majjhe. Anurūpato…pe… vibhāvināti jātiandhassa saṭṭhi",
  "tika-abh08t0:1982_2": "rūpāni cakkhudasakābhāvato, tathā badhirassa sotadasakābhāvato, andhabadhirassa pana",
  "tika-abh08t0:1982_3": "paṇṇāsa cakkhusotadasakābhāvatotiādinā nayena aññamaññāpekkhāya paripuṇṇā paripuṇṇānaṃ",
  "tika-abh08t0:1982_4": "rūpānaṃ pāṇīnaṃ vasena rūpānaṃ samuppatti viññātabbāti attho. Yaṃ panettha vattabbaṃ, taṃ vuttamevāti.",
  "tika-abh08t0:1983_0": "759-60. Evaṃ tīsu bhavesu paṭisandhiyaṃ rūpappavattiṃ dassetvā idāni pavattiyaṃ dassetuṃ",
  "tika-abh08t0:1983_1": "“sattavīsati rūpānī”tiādi vuttaṃ. Kāmāvacarasattassa hi paripuṇṇāyatanassa asati",
  "tika-abh08t0:1983_2": "andhabadhirādipasādavighāte yāva maraṇacittassa heṭṭhā sattarasamacittaṃ, tāva sattavīsati",
  "tika-abh08t0:1983_3": "rūpāni pavattanti. Aparipuṇṇāyatanassa pana jaccandhādikassa heṭṭhā vuttanayena rūpānaṃ",
  "tika-abh08t0:1983_4": "hāyanavaḍḍhanāni veditabbāni. Nanu aṭṭhavīsatiyeva rūpāni kāmabhave pavattantīti",
  "tika-abh08t0:1983_5": "āha “appavattanato”tiādi.",
  "tika-abh08t0:1984_0": "Ghānaṃ…pe… na vijjareti kāmavirāgabhāvanāvasena gandhādiggāhakesu pasādesu virattā",
  "tika-abh08t0:1984_1": "hontīti ghānādittayaṃ natthi. Cakkhusotesu pana anuttaradassanādiatthaṃ virattā na",
  "tika-abh08t0:1984_2": "hontīti tāni tesaṃ uppajjanti. Bhāvadvayaṃ kāmarāgūpanissayattā na uppajjati. Keci",
  "tika-abh08t0:1984_3": "pana “lahutādittayampi rūpabhave natthi dandhattakarādidhātukkhobhābhāvato. Sati",
  "tika-abh08t0:1984_4": "hi tādise dhātukkhobhe tappaṭipakkhehi lahutādīhi bhavitabba”nti vadanti, taṃ akāraṇaṃ.",
  "tika-abh08t0:1984_5": "Na hi vūpasametabbapaccanīkāpekkho tabbirodhidhammuppādo. Tathā sati sahetukakiriyacittuppādesu",
  "tika-abh08t0:1984_6": "kāyalahutādīnaṃ abhāvo eva siyā, tasmā pañceva rūpāni saññībrahmānaṃ na uppajjanti,",
  "tika-abh08t0:1984_7": "avasesāni tevīsati rūpāni uppajjanti. Asaññībrahmānaṃ pana pañca pasādarūpāni, bhāvadvayaṃ,",
  "tika-abh08t0:1984_8": "hadayavatthu, viññattidvayaṃ, lahutādittayanti terasa rūpāni vajjetvā avasesāni pannarasa uppajjanti.",
  "tika-abh08t0:1985_0": "761. Catusantatīti catunnaṃ paccayānaṃ vasena catusantatirūpāni. Rūpe honti tisantatīti",
  "tika-abh08t0:1985_1": "brahmānaṃ anāhārabhāvena āhārajarūpānaṃ abhāvato tisso santatiyo. Dvisantatīti cittajāhārajānaṃ",
  "tika-abh08t0:1985_2": "abhāvato dve santatiyo. Bahiddhā ekasantatīti kammajādīnaṃ tissannampi abhāvato utujasantatiyeva.",
  "tika-abh08t0:1986_0": "762-4. Evaṃ paṭisandhipavattīsu rūpānaṃ gaṇanaparicchedaṃ vatvā idāni tattha nesaṃ",
  "tika-abh08t0:1986_1": "uppattikkamaṃ dassetuṃ “rūpaṃ nibbattamāna”ntiādi vuttaṃ. Sabbesanti kāmarūpabhavikānaṃ",
  "tika-abh08t0:1986_2": "sabbasattānaṃ. Paṭisandhikkhaṇe panāti ettha dasakattayaṃ hotīti pāṭhaseso. Tenāha",
  "tika-abh08t0:1986_3": "“yathevā”tiādi. Paṭisandhikkhaṇe dasakattayaṃ heṭṭhā vuttampi “tañca kho sandhicittassā”tiādikaṃ",
  "tika-abh08t0:1986_4": "visesaṃ dassetuṃ puna vuttaṃ. Cittassa tīsu khaṇesu kammajarūpānaṃ samuppattito āha",
  "tika-abh08t0:1986_5": "“tathevā”tiādi. Tiṃsa tiṃsevāti tiṃsa tiṃseva kammajarūpāni.",
  "tika-abh08t0:1987_0": "Ānandācariyo pana “cittassa ṭhitikkhaṇameva natthi, bhaṅgakkhaṇe ca rūpuppādo natthīti",
  "tika-abh08t0:1987_1": "catusamuṭṭhānikānipi rūpāni cittassa uppādakkhaṇeyeva hontī”ti āha. Vuttañhi tena",
  "tika-abh08t0:1987_2": "– yo cettha cittassa ṭhitikkhaṇo vutto, so ca atthi natthīti vicāretabbo. Cittayamake",
  "tika-abh08t0:1987_3": "hi “uppannaṃ uppajjamāna”nti etassa vibhaṅge “bhaṅgakkhaṇe uppannaṃ no ca uppajjamāna”nti",
  "tika-abh08t0:1987_4": "ettakameva vuttaṃ, na vuttaṃ “ṭhitikkhaṇe bhaṅgakkhaṇe cā”ti. Tathā”na uppajjamānaṃ",
  "tika-abh08t0:1987_5": "na uppanna”nti ettha “bhaṅgakkhaṇe na uppajjamānaṃ no ca na uppanna”nti ettakameva",
  "tika-abh08t0:1987_6": "vuttaṃ, na vuttaṃ “ṭhitikkhaṇe bhaṅgakkhaṇe cā”ti. Evaṃ “na niruddhaṃ na nirujjhamāna”nti",
  "tika-abh08t0:1987_7": "etesaṃ paripuṇṇavissajjane “uppādakkhaṇe anāgatañcā”ti vatvā “ṭhitikkhaṇe”ti avacanaṃ,",
  "tika-abh08t0:1987_8": "atikkantakālavāre ca “bhaṅgakkhaṇe cittaṃ uppādakkhaṇaṃ vītikkanta”nti vatvā “ṭhitikkhaṇe”ti",
  "tika-abh08t0:1987_9": "avacanaṃ ṭhitikkhaṇābhāvaṃ cittassa dīpeti. Suttepi hi “ṭhitassa aññathattaṃ paññāyatī”ti",
  "tika-abh08t0:1987_10": "tasseva ekassa aññathattābhāvato yassā aññathattaṃ paññāyati, sā santatiṭṭhitīti",
  "tika-abh08t0:1987_11": "na na sakkā vattuṃ. Vijjamānaṃ taṃkhaṇadvayasamaṅgī ṭhitanti. Yo cettha cittassa",
  "tika-abh08t0:1987_12": "nirodhakkhaṇe rūpuppādo vutto, so ca vicāretabbo. Kasmā? “Yassa vā pana samudayasaccaṃ",
  "tika-abh08t0:1987_13": "nirujjhati, tassa dukkhasaccaṃ uppajjatīti? No”ti vuttanti, na ca cittasamuṭṭhānarūpameva",
  "tika-abh08t0:1987_14": "sandhāya paṭikkhepo katoti sakkā viññātuṃ cittasamuṭṭhānarūpādhikārassa abhāvāti.",
  "tika-abh08t0:1988_0": "Ācariyassa hi ayamadhippāyo – uppannauppajjamānavārādīsu “ṭhitikkhaṇe”ti avacanaṃ",
  "tika-abh08t0:1988_1": "“cittassa ṭhitikkhaṇaṃ nāma natthī”ti imamatthaṃ dīpeti. Na hi yathādhammasāsane",
  "tika-abh08t0:1988_2": "abhidhamme labbhamānassa avacane kāraṇaṃ dissati. Na kevalaṃ abhidhamme avacanameva",
  "tika-abh08t0:1988_3": "cittassa ṭhitikkhaṇabhāvajotakaṃ, apica kho “ṭhitassa aññathattaṃ paññāyatī”ti evamāgatā",
  "tika-abh08t0:1988_4": "suttantapāḷipi. Aññathattaṃ nāma pubbāparaviseso. Apica yathā bhūto dhammo uppajjati,",
  "tika-abh08t0:1988_5": "kiṃ tathā bhūtova bhijjati, udāhu aññathā bhūto. Yadi tathā bhūtova bhijjati, na",
  "tika-abh08t0:1988_6": "jaratāya sambhavo. Aññathā bhūto, añño eva soti sabbathāpi ṭhitikkhaṇassa abhāvoyeva.",
  "tika-abh08t0:1988_7": "Yadi ca cittassa bhaṅgakkhaṇe rūpaṃ uppajjeyya, taṃ dukkhasaccanti katvā “no”ti vattuṃ",
  "tika-abh08t0:1988_8": "na sakkā, vuttañca, tasmā viññāyati “cittassa nirodhakkhaṇe rūpuppādo natthī”ti.",
  "tika-abh08t0:1989_0": "Ācariyajotipāladhammapālattherānaṃ panetaṃ nakkhamati. Tehi “ekadhammādhārabhāvepi",
  "tika-abh08t0:1989_1": "uppādanirodhānaṃ añño uppādakkhaṇo, añño nirodhakkhaṇo. Uppādāvatthañhi upādāya uppādakkhaṇo,",
  "tika-abh08t0:1989_2": "nirodhāvatthaṃ upādāya nirodhakkhaṇo. Uppādāvatthāya ca bhinnā nirodhāvatthāti ekasmiṃyeva",
  "tika-abh08t0:1989_3": "ca sabhāvadhamme yathā icchitabbā, aññathā aññoyeva dhammo uppajjati, añño nirujjhatīti",
  "tika-abh08t0:1989_4": "āpajjeyya, evaṃ nirodhāvatthāya viya nirodhābhimukhāvatthāyapi bhavitabbaṃ, sā ṭhiti",
  "tika-abh08t0:1989_5": "jaratā cā”ti sampaṭicchitabbametaṃ.",
  "tika-abh08t0:1990_0": "Yadi evaṃ, kasmā pāḷiyaṃ ṭhitikkhaṇo na vuttoti? Vineyyajjhāsayānurodhena nayadassanavasena",
  "tika-abh08t0:1990_1": "pāḷigatīti veditabbāti. Abhidhammadesanāpi hi kadāci vineyyajjhāsayānurodhena pavattati,",
  "tika-abh08t0:1990_2": "yathā rūpassa uppādo “upacayo santatī”ti bhinditvā desito. Hetusampayuttadukādidesanā",
  "tika-abh08t0:1990_3": "cettha nidassitabbā. “Yassa vā panā”tiādipucchāya vissajjane ca arūpalokaṃ cittasamuṭṭhānarūpaṃ",
  "tika-abh08t0:1990_4": "vā sandhāya “no”ti sakkā vattuṃ. Ayañhi yamakadesanāya pakati, yadidaṃ yathāsambhavayojanāti.",
  "tika-abh08t0:1990_5": "Atha vā paccāsattiñāyena yaṃ samudayasaccaṃ nirujjhati, tena yaṃ dukkhasaccaṃ uppādetabbaṃ",
  "tika-abh08t0:1990_6": "cittacetasikatappaṭibaddharūpasaṅkhātaṃ, tassa tadā uppatti natthīti “no”ti vissajjanaṃ,",
  "tika-abh08t0:1990_7": "na sabbassa vacanato, tasmā na sakkā cittassa ṭhitikkhaṇe, bhaṅgakkhaṇe ca rūpuppādanaṃ",
  "tika-abh08t0:1990_8": "paṭikkhipitunti vadanti.",
  "tika-abh08t0:1991_0": "Utujarūpāni pana paṭisandhicittassa ṭhitikkhaṇato paṭṭhāya aṭṭhakanavakavasena uppajjanti.",
  "tika-abh08t0:1991_1": "Paṭisandhikkhaṇe hi uppannānaṃ kammajarūpānaṃ abbhantare sahuppādaekanirodhatejodhātu",
  "tika-abh08t0:1991_2": "ṭhānaṃ patvā tassa ṭhitikkhaṇe aṭṭha rūpāni samuṭṭhāpeti, tattha uppannā tejodhātu",
  "tika-abh08t0:1991_3": "paṭisandhicittassa bhaṅgakkhaṇe, tattha uppannā paṭhamabhavaṅgassa uppādakkhaṇeti",
  "tika-abh08t0:1991_4": "evamādinā aṭṭhakaṃ, kadāci saddapātubhāvakāle tena saha saddanavakañca uppajjati.",
  "tika-abh08t0:1991_5": "Cittajarūpāni ca paṭisandhito anantaraṃ paṭhamabhavaṅgato paṭṭhāya rūpajanakacittānaṃ",
  "tika-abh08t0:1991_6": "uppādakkhaṇe aṭṭhakavasena, saddapātubhāvādikāle saddanavakādivasena ca pavattanti.",
  "tika-abh08t0:1991_7": "Āhārajāni pana ekassa, dvinnaṃ vā sattāhānaṃ atikkamena nibbattanti. Nanu ca ajjhohaṭāhārapaccayena",
  "tika-abh08t0:1991_8": "āhāro rūpaṃ samuṭṭhāpeti, gabbhe sayantassa ca kuto ajjhoharaṇāhāroti? Samātito.",
  "tika-abh08t0:1991_9": "Mātarā hi bhuttaṃ kucchigatassa sarīre abbhañjanaṃ viya āhārakiccaṃ karoti. Tenāhu porāṇā –",
  "tika-abh08t0:1992": "“Yañcassa bhuñjatī mātā,",
  "tika-abh08t0:1993": "Annaṃ pānañca bhojanaṃ;",
  "tika-abh08t0:1994": "Tena so tattha yāpeti,",
  "tika-abh08t0:1995": "Mātukucchigato naro”ti. ;",
  "tika-abh08t0:1996_0": "Tasmā mātarā ajjhohaṭāhārena anuggahite sarīre abbhantarikā ojā laddhappaccayā rūpaṃ",
  "tika-abh08t0:1996_1": "samuṭṭhāpeti, cakkhusotaghānajivhādasakā pana pañcapasādāvatthaṃ atikkamma pacchā",
  "tika-abh08t0:1996_2": "sattame sattāhe uppajjanti, “ekādasame sattāhe”ti ānandācariyo avoca. Ayamettha gabbhaseyyakānaṃ rūpappavattinayo.",
  "tika-abh08t0:1997_0": "Opapātikānampi paṭisandhicittassa uppādakkhaṇe kammasamuṭṭhānāni sattati rūpāni uppajjanti,",
  "tika-abh08t0:1997_1": "tathevassa ṭhitikkhaṇe, bhaṅgakkhaṇe ca sattati sattatītiādinā vuttanayena ukkaṃsāvakaṃsato",
  "tika-abh08t0:1997_2": "kāmabhavikasattānaṃ, rūpībrahmānañca yathāvuttanayeneva yathānurūpaṃ kammasamuṭṭhānānaṃ,",
  "tika-abh08t0:1997_3": "utusamuṭṭhānānañca pavatti veditabbā. Āhārajarūpaṃ pana kāmāvacarānaṃ sabbapaṭhamaṃ",
  "tika-abh08t0:1997_4": "attano mukhagatakheḷaṃ ajjhoharaṇakāle uppajjati. Saññībrahmānaṃ taṃ sabbena sabbaṃ",
  "tika-abh08t0:1997_5": "natthi. Asaññīnañca cittajāhārajāni natthevāti ayaṃ viseso. Evaṃ uppajjamānesu ca",
  "tika-abh08t0:1997_6": "panetesu rūpesu yaṃ cittassa uppādakkhaṇe uppannaṃ, taṃ attanā sahuppannacittaṃ ādiṃ",
  "tika-abh08t0:1997_7": "katvā sattarasamacittassa nirodhakkhaṇe nirujjhati, ṭhitikkhaṇe uppannaṃ aṭṭhārasamassa",
  "tika-abh08t0:1997_8": "uppādakkhaṇe nirujjhati, bhaṅgakkhaṇe uppannaṃ imassa ṭhitikkhaṇe nirujjhatīti evaṃ",
  "tika-abh08t0:1997_9": "uppajjantaṃ, nirujjhantañca yāva maraṇacittassa heṭṭhā sattarasamacittaṃ, tāva yathārahaṃ",
  "tika-abh08t0:1997_10": "catusantatiādivasena pavattatīti. Āsannamaraṇassa pana cutito sattarasamacittassa",
  "tika-abh08t0:1997_11": "ṭhitikkhaṇamādiṃ katvā kammajarūpaṃ na samuṭṭhāti. Yadi samuṭṭhāti, maraṇaṃ na siyā",
  "tika-abh08t0:1997_12": "anupacchinnattā kammajarūpānaṃ. Kammajarūpasamucchede hi “mato”ti vuccati. Vuttañhi –",
  "tika-abh08t0:1998": "“Āyu usmā ca viññāṇaṃ, yadā kāyaṃ jahantimaṃ;",
  "tika-abh08t0:1999": "Apaviddho tadā seti, niratthaṃva kaliṅgara”nti. ;",
  "tika-abh08t0:2000_0": "Sattarasamena saha uppannañca taṃ cuticittena saha nirujjhati, aparañca na uppajjati.",
  "tika-abh08t0:2000_1": "Āyukkhayā, kammakkhayā, ubhayakkhayā, upakkamena vā kassacīti evaṃ kammajarūpasseva",
  "tika-abh08t0:2000_2": "hi maraṇaṃ hoti satipi āhāraje, aṭṭhakathāmatena cittaje ca. Tampi apagatajīvassa",
  "tika-abh08t0:2000_3": "na uppajjati. Utujarūpaṃ pana pavattati eva. Tathā saṃsedajānaṃ, opapātikānaṃ pana",
  "tika-abh08t0:2000_4": "sarīranikkhepābhāvato tampi na pavattati.",
  "tika-abh08t0:2001_0": "765-6. Uppādavayavantatāya nicco dhuvo na hotīti anicco, niccakhaṇikatāya vā na icco",
  "tika-abh08t0:2001_1": "sassatādivasena anupagantabboti anicco. Ayañhi vināso janakapaccayato aññahetunirapekkhatāya",
  "tika-abh08t0:2001_2": "niccakhaṇikova hoti. Dhuvasāravirahitattā addhuvo. Avasavattanaṭṭhena anattā. Udayavayapaṭipīḷanena,",
  "tika-abh08t0:2001_3": "dukkhavatthutāya ca dukkhānaṃ khandho samūhoti dukkhakkhandho. Evaṃvidho pana sukhehi",
  "tika-abh08t0:2001_4": "asammissoyevāti āha “kevalo”ti. Kassacipi vā rūpassa sukhasabhāvassa abhāvato sakalopi",
  "tika-abh08t0:2001_5": "dukkhakkhandhoti vuttaṃ “dukkhakkhandho ca kevalo”ti. Paccayayāpaniyatāya ca rogamūlatāya",
  "tika-abh08t0:2001_6": "ca rogato. So hi yathārahaṃ paccayehi yāpetabbatāya yāpyarogo viyāti rogato daṭṭhabbo.",
  "tika-abh08t0:2001_7": "Yāpyabyādhi hi rogo, itaro ābādho, mūlabyādhi viya cesa anubaddhabyādhīnaṃ kilesarogādīnaṃ",
  "tika-abh08t0:2001_8": "mūlabhāvato rogato daṭṭhabbo. Dukkhatāsūlayogitāya, kilesāsucipaggharaṇatāya, uppādajarābhaṅgehi",
  "tika-abh08t0:2001_9": "uddhumātaparipakkapabhinnatāya ca gaṇḍato. So hi dukkhadukkhatā saṅkhāradukkhatā",
  "tika-abh08t0:2001_10": "vipariṇāmadukkhatāti tividhadukkhatāsaṅkhātena rujjanena yuttatāya, yathārahamārammaṇavasena",
  "tika-abh08t0:2001_11": "ca samannāgamavasena ca rāgādikilesāsucivissandanato, ahutvā sambhavanato, uppattiyā",
  "tika-abh08t0:2001_12": "uddhumātattā jarābhaṅgehi ca yathākkamaṃ paripakkapabhinnabhāvato gaṇḍasadisoti gaṇḍato",
  "tika-abh08t0:2001_13": "daṭṭhabbo. Avasavattanatāya, avidheyyatāya ca parato. Yathā hi paro patanto parassa",
  "tika-abh08t0:2001_14": "vasaṃ na gacchati, evametaṃ subhasukhādibhāvena vase vattetuṃ asakkuṇeyyatāya avasavattanato",
  "tika-abh08t0:2001_15": "“mā jīratha, mā marathā”tiādinā vidhātuṃ asakkuṇeyyatāya avidheyyabhāvato parato",
  "tika-abh08t0:2001_16": "daṭṭhabbaṃ. Byādhijarāmaraṇehi palujjanato, ābyāsanato ca palokato. Idaṃ byādhiādīhi",
  "tika-abh08t0:2001_17": "pakārehi bhijjanato, vinassanato, etehi eva vā ābyāsanato byasanatthassa loka-saddassa",
  "tika-abh08t0:2001_18": "pavisiṭṭhassa ābyāsanatthatāya palokato daṭṭhabbaṃ. Chandanti rajjanavasena pavattaṃ chandaṃ.",
  "tika-abh08t0:2002": "767. Dhammasenāpatināti dhammasenāya pati nāyakoti dhammasenāpati, sāriputtatthero, tena. Hitasaṅkhāto attho etassāti hitatthi, tena. Sakkaccāti uggahaṇadhāraṇādīsu atandito hutvā.",
  "tika-abh08t0:2003": "Iti abhidhammatthavikāsiniyā nāma",
  "tika-abh08t0:2004": "Abhidhammāvatārasaṃvaṇṇanāya",
  "tika-abh08t0:2005": "Rūpavibhāgavaṇṇanā niṭṭhitā.",
  "tika-abh08t0:2006": "11. Ekādasamo paricchedo",
  "tika-abh08t0:2007": "Nibbānaniddesavaṇṇanā",
  "tika-abh08t0:2008": "768-9. Ādito rūpānantaramuddiṭṭhaṃ yaṃ nibbānanti sambandho. Tassa vibhāvanaṃ yathābalaṃ pavakkhāmīti sambandho.",
  "tika-abh08t0:2009_0": "Bhavābhavanti bhavato bhavaṃ, khuddakaṃ, mahantaṃ vā bhavaṃ. Vinanatoti saṃsibbanato.",
  "tika-abh08t0:2009_1": "Taṇhā hi saṃsāranāyikabhāvena bhavato bhavaṃ, sugatiduggativasena khuddakamahantaṃ",
  "tika-abh08t0:2009_2": "bhavaṃ vā aparāparabhāvāya saṃsibbati, tunnakaraṇaṃ viya karoti. Nikkhantattāti visaṃyogavasena",
  "tika-abh08t0:2009_3": "nissaṭattā. Maraṇapaṭipakkhatāya, amatasadisatāya vā amataṃ. Sabbadukkhanissaṭattā",
  "tika-abh08t0:2009_4": "paramaṃ sukhaṃ. Sabbepi saṅkhārā samanti upasamanti anuppattidhammataṃ āpajjanti",
  "tika-abh08t0:2009_5": "etenāti sabbasaṅkhārasamatho. Khandhūpadhiādayo sabbepi upadhī upaddavā paṭinissajjīyanti",
  "tika-abh08t0:2009_6": "etenāti sabbūpadhipaṭinissaggo. Yasmā taṃ āgamma kāmataṇhādibhedā taṇhā sabbaso khayaṃ",
  "tika-abh08t0:2009_7": "gacchati, virajjati, nirujjhati ca, tasmā taṇhākkhayo virāgo nirodhoti ca vuccati.",
  "tika-abh08t0:2009_8": "Apica rujjhanti ettha sattā kilesanigaḷabandhāti rodho, saṃsārassetaṃ adhivacanaṃ,",
  "tika-abh08t0:2009_9": "tato nikkhantoti nirodho.",
  "tika-abh08t0:2010": "770. Adhigamāti tadanurūpāya paṭipattiyā ariyamaggena paṭivijjhanena.",
  "tika-abh08t0:2011_0": "Rāgakkhayādibhāvena sabbadukkhasantiyā paccayatāya, kilesasantāpābhāvena ca santilakkhaṇaṃ.",
  "tika-abh08t0:2011_1": "Accutirasanti sabhāvāpariccajanato acavanasampattikaṃ. Assāsakaraṇarasanti assāsakaraṇakiccaṃ.",
  "tika-abh08t0:2011_2": "Tañhi pānabhojanādisuññe sabhayakantāre paribbhamanena parissantassa addhikapurisassa",
  "tika-abh08t0:2011_3": "assāsajanakabhāvena upaṭṭhitaṃ vanantodakaṃ viya sabbaññubuddhānampi vacanapathātikkantamahādukkhabherave",
  "tika-abh08t0:2011_4": "saṃsārakantāre paribbhamanena parissantassa yathānurūpaṃ paṭipattimaggaṃ paṭipannassa",
  "tika-abh08t0:2011_5": "yogāvacarassa anādimati saṃsāre supinantenapi adiṭṭhapubbatāya dassanasamakālameva",
  "tika-abh08t0:2011_6": "paramassāsaṃ janeti. Khandhanimittavicittatāya aviggahaṃ hutvā gayhatīti animittapaccupaṭṭhānaṃ.",
  "tika-abh08t0:2011_7": "Sabbasaṅkhatanissaraṇupāyabhāvato nissaraṇaṃ paccupaṭṭhāpetīti nissaraṇapaccupaṭṭhānaṃ.",
  "tika-abh08t0:2012_0": "Evaṃ nibbānassa lakkhaṇādikaṃ dassetvā idāni vitaṇḍavādipakkhaṃ dassetvā pariharanto",
  "tika-abh08t0:2012_1": "āha “etthāhā”tiādi, na paramatthato atthi aññatra paññattimattatoti adhippāyo. Kuto",
  "tika-abh08t0:2012_2": "panāyamabhinivesoti āha “titthiyānaṃ…pe… nīyato”ti. Yathānurūpāya paṭipattiyāti sīlasamādhipaññāsaṅkhātaṃ",
  "tika-abh08t0:2012_3": "sammāpaṭipattiyā. Yathā hi cetoñāṇalābhino eva ariyā paresaṃ lokuttaracittaṃ jānanti,",
  "tika-abh08t0:2012_4": "tatthāpi ca arahā eva sabbesaṃ cittaṃ jānāti, evaṃ nibbānampi sīlādisammāpaṭipattibhūtena",
  "tika-abh08t0:2012_5": "upāyeneva upalabbhatīti “natthī”ti na vattabbaṃ ariyehi upalabbhanīyato. Yathā hi",
  "tika-abh08t0:2012_6": "jaccandhatemirikādīnaṃ adassanena “sūriyādayo natthī”ti na vattabbā cakkhumantānaṃ",
  "tika-abh08t0:2012_7": "gocarabhāvena atthevāti siddhattā, evametampi bālaputhujjanassa adassanamattena “natthī”ti",
  "tika-abh08t0:2012_8": "na vattabbaṃ. Ariyānaṃ pana paññācakkhuno padeseneva upaṭṭhānato ekantena sampaṭicchitabbaṃ",
  "tika-abh08t0:2012_9": "“atthi nibbāna”nti. Ayamettha adhippāyo. Atha rāgādīnaṃ khayamattameva nibbānanti",
  "tika-abh08t0:2012_10": "ceti sambandho. Āyasmatā…pe… therena dassitoti sambandho. Rāgakkhayādidīpakaṃ suttaṃ",
  "tika-abh08t0:2012_11": "neyyatthanti adhippāyena “taṃ na”iti paṭikkhepaṃ katvā ekaṃsena cetaṃ sampaṭicchitabbaṃ,",
  "tika-abh08t0:2012_12": "itarathā yathārutavasena pāḷiyā atthe gayhamāne bahudosā āpajjantīti te dassetuṃ",
  "tika-abh08t0:2012_13": "“arahattassāpī”tiādi vuttaṃ. Arahattaṃ puṭṭhena tenevāyasmatā sāriputtattherenāti",
  "tika-abh08t0:2012_14": "adhippāyo. Tava matenāti sāsanayuttiṃ avicāretvā pāḷidassanamatteneva vippalapato",
  "tika-abh08t0:2012_15": "tavajjhāsayena. Na ca panetaṃ yuttaṃ, tathāpīti adhippāyo. Lokuttaraphalacittassa",
  "tika-abh08t0:2012_16": "rāgādīnaṃ khayamattatāpajjanaṃ na yuttaṃ tassa aggaphalassa catukkhandhabhāvena pāḷiyaṃ",
  "tika-abh08t0:2012_17": "āgatattā. Tasmāti yuttiṃ avicāretvā pāḷidassanamatteneva voharantassa aniṭṭhappasaṅgato.",
  "tika-abh08t0:2012_18": "Byañjanacchāyāyāti vimaddāsahabhūtāya saddatthamattacchāyāya. Ubhinnanti nibbānavasena,",
  "tika-abh08t0:2012_19": "arahattavasena ca āgatānaṃ ubhinnaṃ suttānaṃ. Atthoti adhippāyattho.",
  "tika-abh08t0:2013_0": "Ko pana so atthoti āha “yassa panā”tiādi. Rāgādīnaṃ khayoti rāgādīnaṃ anuppādanirodho.",
  "tika-abh08t0:2013_1": "So dhammo akkhayopi samāno rāgādīnaṃ khayassa upanissayattā khayopacārena “rāgādīnaṃ",
  "tika-abh08t0:2013_2": "khayo nibbāna”nti vutto “tipusaṃ jaro, guḷo semho”tiādīsu phalūpacārena vuttaṃ viyāti",
  "tika-abh08t0:2013_3": "sambandho. Kilesānaṃ anuppattinirodhakkhayassa maggassa ārammaṇabhūtaṃ nibbānaṃ atthato",
  "tika-abh08t0:2013_4": "“khayassa upanissayo”ti vattabbataṃ labbhatīti āha “khayassa upanissayattā”ti. Khayopacārenāti",
  "tika-abh08t0:2013_5": "attano kāriyabhūtassa khayassa attani upacārena tassa nāmavasenāti vuttaṃ hoti. Jarakāraṇaṃ",
  "tika-abh08t0:2013_6": "tipusaṃ jaroti vutto, semhakāraṇaṃ guḷo semhoti vutto. Khayanteti rāgādīnaṃ parikkhayāvasāne.",
  "tika-abh08t0:2013_7": "Khayoti vā maggo vuccati “khaye ñāṇa”ntiādīsu viya, tassa ante nirodhāvasāne uppannattā",
  "tika-abh08t0:2013_8": "khayoti vuttaṃ phalūpacārena, samīpūpacārena vā.",
  "tika-abh08t0:2014_0": "Sabbe bālaputhujjanāpīti soṇasigālādayo sabbepi bālaputhujjanā samadhigata…pe… bhaveyyuṃ",
  "tika-abh08t0:2014_1": "khaṇavasena rāgādīnaṃ khayassa tesampi atthitāya. Tathā ca sati paṭipattiyā niratthakabhāvo",
  "tika-abh08t0:2014_2": "āpajjeyyāti adhippāyo. Rāgādikkhayānaṃ bahubhāvatoti rāgādīnaṃ viya tesaṃ khayānampi",
  "tika-abh08t0:2014_3": "tabbikārabhāvena bahubhāvato. Evañhi sati rāgassa khayo rāgakkhayo, na dosādīnaṃ,",
  "tika-abh08t0:2014_4": "tathā dosakkhayopīti añño rāgakkhayo, añño dosakkhayo, añño mohakkhayoti tiṇṇaṃ akusalamūlānaṃ",
  "tika-abh08t0:2014_5": "khayabhūtāni tīṇi nibbānāni, catunnaṃ upādānānaṃ khayabhūtāni cattārītiādinā bahūni",
  "tika-abh08t0:2014_6": "nibbānāni nāma honti. Idāni ādi-saddasaṅgahite dose dassetuṃ “saṅkhatalakkhaṇa”ntiādi",
  "tika-abh08t0:2014_7": "vuttaṃ. “Tīṇimāni, bhikkhave, saṅkhatassa saṅkhatalakkhaṇāni, uppādo paññāyati, vayo",
  "tika-abh08t0:2014_8": "paññāyati, ṭhitassa aññathattaṃ paññāyatī”ti vacanato vayasaṅkhāto khayo saṅkhatalakkhaṇaṃ",
  "tika-abh08t0:2014_9": "hotīti vuttaṃ “saṅkhatalakkhaṇañca nibbānaṃ bhaveyyā”ti. “Jarāmaraṇaṃ, bhikkhave,",
  "tika-abh08t0:2014_10": "aniccaṃ saṅkhataṃ paṭiccasamuppanna”nti vacanato āha “saṅkhatapariyāpanna”nti. Yaṃ",
  "tika-abh08t0:2014_11": "pana saṅkhatapariyāpannaṃ, taṃ itarasaṅkhatadhammo viya aniccaṃ hoti paccayādhīnavuttitoti",
  "tika-abh08t0:2014_12": "āha “saṅkhatapariyāpannattā anicca”nti. “Aniccā vata saṅkhārā”ti hi vuttaṃ. Ettāvatā",
  "tika-abh08t0:2014_13": "ca kiṃ vuttaṃ hoti? Yadi bhavato manorathaparipūraṇatthaṃ khayaṃ nibbānanti vadāma,",
  "tika-abh08t0:2014_14": "asaṅkhatassa saṅkhatalakkhaṇattā, saṅkhatapaṭipakkhassa saṅkhatapariyāpannattā sabbakālikabhāvena",
  "tika-abh08t0:2014_15": "niccassa aniccatā, tato ca paramasukhassa dukkhatā ca āpajjeyyāti vuttaṃ hoti.",
  "tika-abh08t0:2015_0": "Ettāvatā bhaṅgakkhayassa nibbānadosaṃ dassetvā idāni anuppādakkhayassa tabbhāvaṃ",
  "tika-abh08t0:2015_1": "nisedhetuṃ “yadi khayo nibbānaṃ bhaveyyā”tiādi vuttaṃ. Paṭhamamaggassa anantarapaccayabhūtaṃ",
  "tika-abh08t0:2015_2": "ñāṇaṃ gotrabhu nāma. Sesamaggapurecaraṃ vodānaṃ nāma. Phalasamāpattipurecaraṃ anulomaṃ",
  "tika-abh08t0:2015_3": "nāma. Taṃ pana saṅkhārārammaṇamevāti idha na gahitaṃ. Bhadramukhāti parassa anunayavacanaṃ.",
  "tika-abh08t0:2015_4": "“Khīyantī”ti vattamānaniddesena idāni khīyamānataṃ pucchati. Esa nayo sesesupi. Upadhāretvāti",
  "tika-abh08t0:2015_5": "upaparikkhitvā. “Gotrabhu…pe… mukhā”ti pucchāya “rāgādīnaṃ khayameva vadāmī”ti tayā",
  "tika-abh08t0:2015_6": "dinnapaṭivacanassa avirujjhanavasena satipurekkhāraṃ kathehīti adhippāyo. Gotrabhucittādīnaṃ",
  "tika-abh08t0:2015_7": "gotrabhuvodānamaggānaṃ. Gotrabhukkhaṇe kilesānaṃ anuppādanirodhassa abhāvato āha",
  "tika-abh08t0:2015_8": "“rāgādayo khīyissantī”ti. Phalamevāti kilesānaṃ khīṇakāle uppajjamānaṃ phalacittameva.",
  "tika-abh08t0:2015_9": "Ārammaṇaṃ apassantoti gotrabhuādīnaṃ vattabbārammaṇaṃ apassanto. Atha vā itaresaṃ",
  "tika-abh08t0:2015_10": "ārammaṇabhāve sati gahetabbapaccayaṃ apassanto.",
  "tika-abh08t0:2016_0": "“Apicā”tiādi pariyāyantarenapi anuppādanirodhassa nibbānabhāvanisedhanaṃ. “Uppādīyatīti",
  "tika-abh08t0:2016_1": "attho”ti pana maggassa uppattiyā kilesakkhayopi uppādito nāma hotīti katvā vuttaṃ.",
  "tika-abh08t0:2016_2": "Na hi itarathā khayassa uppādo nāma atthi. Atha vā “addhā so…pe… niruttaro bhavissatī”ti",
  "tika-abh08t0:2016_3": "ettakena ganthena khaṇanirodhassa ceva anuppādanirodhassa ca nibbānabhāve dosaṃ dassetvā",
  "tika-abh08t0:2016_4": "idāni “khaye ñāṇa”ntiādīsu viya maggassāpi khayapariyāyattā “rāgakkhayo”tiādivacanamatteyeva",
  "tika-abh08t0:2016_5": "samānabhāvena gahite maggassāpi nibbānabhāvappasaṅgaṃ, tathā ca sati aniṭṭhāpattiṃ",
  "tika-abh08t0:2016_6": "sambhāvento āha “apicā”tiādi. Evañhi sati “uppādīyatī”ti maggameva sandhāya tiṭṭhati.",
  "tika-abh08t0:2016_7": "Yadi maggassa nibbānabhāvappasaṅgo idha sambhāvito, evaṃ sati gotrabhussa maggārammaṇatādidosā",
  "tika-abh08t0:2016_8": "vattabbāti? Saccaṃ vattabbā, ettakenāpi pana parassa vacanapaṭibāhanaṃ sakkā kātunti",
  "tika-abh08t0:2016_9": "parihārantaradassane byāpāro katoti. Yathānurūpāya paṭipattiyāti chavisuddhiparamparāsaṅkhātāya",
  "tika-abh08t0:2016_10": "yathānulomapaṭipattiyā.",
  "tika-abh08t0:2017_0": "771. Assaddhoti pabuddhasaddho, maggāgatāya acalasaddhāya samannāgato, maggāgatasaddhāya",
  "tika-abh08t0:2017_1": "hi samannāgato ākāse buddhavesaṃ māpetvāpi “niccaṃ sukhaṃ attā”ti vadantassa na saddahati",
  "tika-abh08t0:2017_2": "seyyathāpi sūrambaṭṭhoti. Akataññūti akataṃ nibbānaṃ jānātīti akataññū. Sandhicchedoti",
  "tika-abh08t0:2017_3": "bhavasandhānakarassa taṇhāpāpassa chindanena puna bhavapaṭisandhiyāpi chinnatāya",
  "tika-abh08t0:2017_4": "paṭisandhiṃ khepetvā ṭhito. Hatāvakāsoti khīṇapaṭisandhikattāyeva āyatiṃ katthaci",
  "tika-abh08t0:2017_5": "okāsaloke adissamānattā vihatāvakāso. Vantāsoti katthaci abhisaṅgābhāvato chaḍḍitataṇhoti",
  "tika-abh08t0:2017_6": "attho. Uttamaporisoti sadevaloke aggadakkhiṇeyyatāya visiṭṭho poriso.",
  "tika-abh08t0:2018_0": "Duppaṭividdhāti paṭivijjhituṃ, paṭilabhituñca dukkarā. Kāmādīnaṃ nissaraṇīyatāya",
  "tika-abh08t0:2018_1": "nissaraṇīyā, yadidaṃ nekkhammaṃ, etaṃ kāmānaṃ nissaraṇanti sambandho. Tattha kāmānaṃ",
  "tika-abh08t0:2018_2": "nissaraṇanti kāmehi niggamanaṃ, atha vā nissaranti niggacchanti ettha etenāti vā",
  "tika-abh08t0:2018_3": "nissaraṇaṃ, kāmānaṃ nissaraṇaṭṭhānaṃ, nissaraṇupāyanti attho. Nekkhammanti paṭhamajjhānaṃ.",
  "tika-abh08t0:2018_4": "Tañhi kāmehi nikkhantanti “nekkhamma”nti idha gahitaṃ, aññattha pana pabbajjādayopi",
  "tika-abh08t0:2018_5": "“nekkhamma”nti pavuccanti. Vuttañhi –",
  "tika-abh08t0:2019": "“Pabbajjā paṭhamaṃ jhānaṃ, nibbānañca vipassanā;",
  "tika-abh08t0:2020": "Sabbepi kusalā dhammā, ‘nekkhamma’nti pavuccare”ti. ;",
  "tika-abh08t0:2021_0": "Arūpaṃ ākāsānañcāyatanaṃ. Bhūtanti vijjamānaṃ, khandhapañcakanti attho. “Bhūtamidanti,",
  "tika-abh08t0:2021_1": "sāriputta, samanupassāmī”tiādīsu khandhapañcakaṃ “bhūta”nti vuccati. Attano kāraṇaṃ",
  "tika-abh08t0:2021_2": "paṭicca samaṃ, sammā ca uppannanti paṭiccasamuppannaṃ. Paṭhama…pe… bhaveyyāti saṅkhatanissaraṇabhāvena",
  "tika-abh08t0:2021_3": "vuttassa nibbānassa abhāvappattiyā ca tadekayoganiddiṭṭhānaṃ yathākkamaṃ kāmarūpanissaraṇānaṃ",
  "tika-abh08t0:2021_4": "paṭhamajjhānākāsānañcāyatanānampi abhāvoyeva āpajjeyya. Idāni yathādhippetamatthaṃ",
  "tika-abh08t0:2021_5": "āgamena dassetuṃ “na tu khayo”tiādi vuttaṃ.",
  "tika-abh08t0:2022_0": "“Atthi…pe… suphusitanti cā”ti natthi nissaraṇaṃ loke, kiṃ vivekena kāmāpīti evaṃ",
  "tika-abh08t0:2022_1": "mārena paṭibāhite. “Atthi…pe… suphusita”nti nibbānaṃ patiṭṭhapentena āḷavakattherena",
  "tika-abh08t0:2022_2": "vuttaṃ. Suphusitanti suṭṭhu phusitaṃ, sacchikatanti vuttaṃ hoti. Ajātantiādīni cattāri",
  "tika-abh08t0:2022_3": "padāni aññamaññavevacanāni. Atha vā vedanādayo viya hetupaccayasamavāyasaṅkhātāya",
  "tika-abh08t0:2022_4": "kāraṇasāmaggiyā na jātaṃ na nibbattanti ajātaṃ. Kāraṇena vinā sayameva ca na bhūtaṃ",
  "tika-abh08t0:2022_5": "na pātubhūtaṃ na uppannanti abhūtaṃ. Evaṃ ajātattā abhūtattā yena kenaci kāraṇena",
  "tika-abh08t0:2022_6": "na katanti akataṃ. Jātabhūtakatabhāvo ca nāma rūpādīnaṃ saṅkhatadhammānaṃ hoti, na",
  "tika-abh08t0:2022_7": "asaṅkhatasabhāvassa nibbānassāti dassanatthaṃ asaṅkhatanti vuttaṃ. Paṭilomato vā",
  "tika-abh08t0:2022_8": "samecca sambhūya paccayehi katanti saṅkhataṃ, na tathā saṅkhataṃ, saṅkhatalakkhaṇarahitanti",
  "tika-abh08t0:2022_9": "ca asaṅkhatanti. Evaṃ anekehi kāraṇehi nibbattitabhāve paṭisiddhe pakativādīnaṃ pakati",
  "tika-abh08t0:2022_10": "viya siyā nu kho, ekeneva kāraṇena etaṃ katanti āsaṅkāya na kenaci katanti dassanatthaṃ",
  "tika-abh08t0:2022_11": "“akata”nti vuttaṃ. Evaṃ apaccayampi samānaṃ sayameva nu kho idaṃ bhūtaṃ pātubhūtanti",
  "tika-abh08t0:2022_12": "āsaṅkāya tannivattanatthaṃ “abhūta”nti vuttaṃ. Ayañcetassa asaṅkhatākatābhūtabhāvo",
  "tika-abh08t0:2022_13": "sabbena sabbaṃ ajātadhammattāti dassetuṃ “ajāta”nti vuttaṃ.",
  "tika-abh08t0:2023": "Asaṅkhatantīti iti-saddo ādiattho. Tena –",
  "tika-abh08t0:2024_0": "“No cetaṃ, bhikkhave, abhavissa ajātaṃ abhūtaṃ akataṃ asaṅkhataṃ. Nayidha jātassa",
  "tika-abh08t0:2024_1": "bhūtassa katassa saṅkhatassa nissaraṇaṃ paññāyetha. Yasmā ca kho, bhikkhave, atthi",
  "tika-abh08t0:2024_2": "ajātaṃ abhūtaṃ akataṃ asaṅkhataṃ, tasmā jātassa bhūtassa katassa saṅkhatassa nissaraṇaṃ paññāyatī”ti –",
  "tika-abh08t0:2025_0": "Evamādisuttapadaṃ saṅgaṇhāti. Tenāha “anekesu suttantesū”ti. Dhammena sadevakassa",
  "tika-abh08t0:2025_1": "lokassa sāmī, dhammassa vā yathicchitaṃ desanato sāmī issaroti dhammasāmī. Tathāgata-saddassa",
  "tika-abh08t0:2025_2": "attho heṭṭhā kathitova. Sammā sāmaṃ sabbadhamme abhisambuddho, sammā sayameva sammohaniddāvigamena",
  "tika-abh08t0:2025_3": "paṭibuddho, buddhiyā vikasitavāti vā sammāsambuddho.",
  "tika-abh08t0:2026": "Parittattiketi “parittā dhammā, mahaggatā dhammā, appamāṇā dhammā”ti evaṃ parittādidhammavasena āgate parittattike.",
  "tika-abh08t0:2027_0": "Navattabbārammaṇattāti navattabbārammaṇattappasaṅgato. Tenāha “navattabbārammaṇapakkhaṃ",
  "tika-abh08t0:2027_1": "bhajeyyu”nti. Rūpāvacarattikacatukkajjhānāti catukkanayena tikajjhānā, pañcakanayena",
  "tika-abh08t0:2027_2": "catukkajjhānā. Kusalakiriyānaṃ abhiññābhāvappattiyā parittādikepi ārabbha pavattanato",
  "tika-abh08t0:2027_3": "“catutthassa jhānassa vipāko”ti āha. Tasmāti yathāvuttayuttito ceva pāḷito ca. Kiñca",
  "tika-abh08t0:2027_4": "bhiyyo – saṅkhatadhammārammaṇaṃ vipassanāñāṇaṃ, apica anulomabhāvappattaṃ kilese",
  "tika-abh08t0:2027_5": "tadaṅgavasena pajahati, samucchedavasena pajahituṃ na sakkoti, tathā sammutisaccārammaṇaṃ",
  "tika-abh08t0:2027_6": "paṭhamajjhānādikusalañāṇaṃ vikkhambhanavaseneva kilese pajahati, na samucchedavasena.",
  "tika-abh08t0:2027_7": "Iti saṅkhatadhammārammaṇassa, sammutisaccārammaṇassa ca ñāṇassa kilesānaṃ samucchedappahāne",
  "tika-abh08t0:2027_8": "asamatthabhāvato tesaṃ samucchedappahānakarassa ariyamaggañāṇassa tadubhayaviparītabhāvena",
  "tika-abh08t0:2027_9": "ārammaṇena bhavitabbaṃ, tañca nibbānameva. Tenāhu porāṇā –",
  "tika-abh08t0:2028": "“Ñāṇaṃ yaṃ saṅkhatālambaṃ, paññattālambameva vā;",
  "tika-abh08t0:2029": "Pāpe hanti na taṃ vatthuṃ, tadaññaṃ sampaṭicchiya”nti.",
  "tika-abh08t0:2030_0": "Rūpasabhāvābhāvatoti etena yathā rūpadhammānaṃ ruppanasabhāvo, paṭighātavantatā kalāpato",
  "tika-abh08t0:2030_1": "vuttiyā padesasambandho sabhāvo, evaṃ nibbānassa katthaci paṭighāto, sappadesatā",
  "tika-abh08t0:2030_2": "ca natthīti dasseti. Na hi nibbānaṃ “asukadisāya, asukapadese”ti vā niddisīyati.",
  "tika-abh08t0:2030_3": "Papañcābhāvatoti taṇhāmānadiṭṭhipapañcehi saha avaṭṭhānavasena abhāvato, tesaṃ abhāvapaccayatāya",
  "tika-abh08t0:2030_4": "ca. Taṇhādiṭṭhimānā hi saṃsāre satte papañcentīti papañcā nāma.",
  "tika-abh08t0:2031_0": "772-5. Evaṃ nibbānaṃ yuttito, suttato ca sādhetvā idāni tassa pariyāyasandassanatthaṃ",
  "tika-abh08t0:2031_1": "“accantamananta”ntiādi vuttaṃ. Tattha saṃsārappavattiyā pariyosānabhūtattā antaṃ.",
  "tika-abh08t0:2031_2": "Iminā anupādisesanibbānadhātu kathitāti vadanti, sopādisesanibbānadhātupi vaṭṭati,",
  "tika-abh08t0:2031_3": "akatantipi paṭhanti. So heṭṭhā vuttatthova. Sauppādavayantābhāvena anantaṃ. Kilesapariḷāhābhāvena,",
  "tika-abh08t0:2031_4": "kilesakkhobhābhāvena ca santaṃ. Palokitābhāvena apalokitaṃ. Atittikarabhāvena paṇītaṃ.",
  "tika-abh08t0:2031_5": "Sabbadukkhahananato saraṇaṃ. Kilesacorehi anupaddutattā nibbhayatāya khemaṃ. Sabbupaddavanivāraṇato",
  "tika-abh08t0:2031_6": "tāṇaṃ. Jātiādidukkhehi anubandhassa allīyituṃ yuttaṭṭhānatāya leṇaṃ. Yathāpaṭipannassa",
  "tika-abh08t0:2031_7": "santidāyakattena paraṃ patiṭṭhābhāvato parāyaṇaṃ.",
  "tika-abh08t0:2032_0": "Sabbapīḷāvimuttatāya sivaṃ. Upanissayahīnānaṃ sabbaññumukhato sutvāpi ṭhapetvā guṇavasena",
  "tika-abh08t0:2032_1": "sabhāvato paṭivijjhituṃ dukkaratāya nipuṇaṃ. Aviparītatāya saccaṃ. Sabbadukkhaparikkhayakarattā",
  "tika-abh08t0:2032_2": "dukkhakkhayaṃ. Tejussadatāya santattaayoguḷe makkhikāhi viya catūhi āsavehi ārammaṇakaraṇavasena",
  "tika-abh08t0:2032_3": "pavattituṃ asakkuṇeyyatāya anāsavaṃ. Mahākāruṇikassāpi dhammadesanāya appossukkabhāvāpādanena",
  "tika-abh08t0:2032_4": "paṭivijjhituṃ dukkaratāya sududdasaṃ. Lokuttaradhammesupi asaṅkhataguṇena visiṭṭhatāya",
  "tika-abh08t0:2032_5": "paraṃ. Saṃsāramahāsamuddassa tīrabhūtattā pāraṃ. Maṃsacakkhuno, dibbacakkhuno vā",
  "tika-abh08t0:2032_6": "agocaratāya anidassanaṃ. Nidassanasaṅkhātāya upamāya abhāvato vā anidassanaṃ.",
  "tika-abh08t0:2033_0": "Avipariṇāmadhammattā dhuvaṃ. Tatoyeva paramapatiṭṭhābhāvato dīpaṃ. Rogādipīḷābhāvato",
  "tika-abh08t0:2033_1": "abyāpajjhaṃ. Tatoyeva anītikaṃ. Taṇhālayābhāvato anālayaṃ. Saṅkhatāsaṅkhatesu asaṅkhatakoṭṭhāsabhūtattā,",
  "tika-abh08t0:2033_2": "paramapatiṭṭhābhāvato vā padaṃ. Avināsabhāvena accutaṃ. Akkharaṇato avinassanato akkharaṃ.",
  "tika-abh08t0:2034": "Saṅkhatanissaṭattā vimutti. Bhavabandhanavimuttihetutāya mokkhaṃ.",
  "tika-abh08t0:2035": "776-7. Evanti yathāvuttanayena. Viññāyāti uggahaparipucchāvasena jānitvā. Adhigamūpāyoti paṭivijjhanūpāyabhūtā tisso sikkhā. Kātabboti paṭipajjitabbo.",
  "tika-abh08t0:2036_0": "Saddhaṃ, buddhiñca karoti vaḍḍhetīti saddhābuddhikaraṃ. Tathāgatamateti tipiṭakabuddhavacane,",
  "tika-abh08t0:2036_1": "catūsu saccesu vā. Paññāya sambhūtaṃ, paññāya vā sambhavo etassāti paññāsambhavaṃ,",
  "tika-abh08t0:2036_2": "tadeva sampasādanaṃ buddhādīsu adhimuccanaṃ, taṃ karotīti paññāsambhavasampasādanakaraṃ.",
  "tika-abh08t0:2036_3": "Atthabyañjanasālinanti atimadhurehi atthabyañjanehi samannāgataṃ, atthabyañjanasāravantanti",
  "tika-abh08t0:2036_4": "vā attho ra-kārassa la-kāraṃ katvā. Sāraṃ jānantīti sāraññū, te vimhāpetīti sāraññuvimhāpanaṃ.",
  "tika-abh08t0:2036_5": "Niṭṭhanti pariyosānaṃ, sutamayamūlakaṃ anupādāparinibbānanti adhippāyo.",
  "tika-abh08t0:2037": "Iti abhidhammatthavikāsiniyā nāma",
  "tika-abh08t0:2038": "Abhidhammāvatārasaṃvaṇṇanāya",
  "tika-abh08t0:2039": "Nibbānaniddesavaṇṇanā niṭṭhitā.",
  "tika-abh08t0:2040": "12. Dvādasamo paricchedo",
  "tika-abh08t0:2041": "Paññattiniddesavaṇṇanā",
  "tika-abh08t0:2042_0": "Etthāti yathāuddiṭṭhadhammānaṃ niddesapariyosāne. Ettakamevāti cittacetasikarūpanibbānamattameva.",
  "tika-abh08t0:2042_1": "Paññāpetabbatoti paramatthadhammā viya sakasakasabhāvavasena apaññāyamānā hutvā lokasaṅketavasena",
  "tika-abh08t0:2042_2": "paññāpiyamānattā. Paññāpanatoti paramatthavasena vijjamānāvijjamānadhammānaṃ pakāsanavasena",
  "tika-abh08t0:2042_3": "paññāpanato. Tattha “paññāpetabbato”ti iminā paññāpīyati pakārena ñāpīyatīti paññattīti",
  "tika-abh08t0:2042_4": "evaṃ kammasādhanavasena atthapaññattibhūtā upādāpaññatti vuttā. “Paññāpanato”ti iminā",
  "tika-abh08t0:2042_5": "paññāpeti pakārena ñāpetīti paññattīti evaṃ kattusādhanavasena tassā abhidhāyakabhūtā",
  "tika-abh08t0:2042_6": "nāmapaññattīti veditabbaṃ. Paṇṇattidukaniddese “saṅkhā…pe… vohāro”ti catūhi padehi",
  "tika-abh08t0:2042_7": "upādāpaññatti vuttā. “Nāmaṃ…pe… abhilāpo”ti chahi padehi nāmapaññatti kathitāti ācariyānaṃ",
  "tika-abh08t0:2042_8": "icchitattā vuttaṃ “tenevāhā”tiādi. Tesaṃ tesaṃ dhammānanti heṭṭhā abhidhammamātikāya",
  "tika-abh08t0:2042_9": "vuttānaṃ kusalākusalādidhammānaṃ. Saṅkhāti “ahaṃ mamā”tiādinā saṅkhāyamānatā. Samaññāti",
  "tika-abh08t0:2042_10": "saṅketavasena ñāyamānatā. Paññattīti asaṅkaravasena anekadhā vibhajitvā paññāpiyamānatā.",
  "tika-abh08t0:2042_11": "Vohāroti pākaṭaṃ katvā vuccamānatā, kathanavasena upayujjamānatā vā. Atthābhimukhaṃ",
  "tika-abh08t0:2042_12": "namatīti nāmaṃ. Taṃ pana anvattharuḷhīvasena duvidhaṃ, sāmaññaguṇakittimaopapātikanāmavasena",
  "tika-abh08t0:2042_13": "catubbidhaṃ. Nāmakammanti nāmakaraṇaṃ. Nāmadheyyanti nāmaṭhapanaṃ, nāmadheyyanti",
  "tika-abh08t0:2042_14": "vā seṭṭhānaṃ nāmaṃ. Akkharadvārena atthaṃ nīharitvā utti kathanaṃ nirutti. Byañjananti",
  "tika-abh08t0:2042_15": "pākaṭakaraṇaṃ. Abhilāpoti abhilāpanaṃ.",
  "tika-abh08t0:2043_0": "Ahanti rūpādivinimuttaṃ ahaṃkārabuddhivisayabhūtaṃ attano khandhasamūhasantānamupādāya",
  "tika-abh08t0:2043_1": "paññattaṃ tadaññānaññabhāvena anibbacanīyaṃ upādāpaññattiṃ vadati. Tenāha “ahanti",
  "tika-abh08t0:2043_2": "hī”tiādi. “Ahanti…pe… katvā”ti upādāpaññattiyā uppattiṃ dassetvā yathātiādinā taṃ pakāseti.",
  "tika-abh08t0:2044": "Yasmā “samaññā paññatti vohāro”ti “evaṃ saṅkhā”ti imasseva vevacanaṃ, tasmā vuttaṃ “idāni paññāpanato paññatti”ntiādi.",
  "tika-abh08t0:2045_0": "Tadanurūpā jātāti tajjā, avijjamānapaññatti viya kevalaṃ lokasaṅketavaseneva ahutvā",
  "tika-abh08t0:2045_1": "dhammasabhāvassa anurūpavasena pavattā paññattīti attho. Nāmapaññattipi vacanatthasaṅkhātakāraṇaṃ",
  "tika-abh08t0:2045_2": "upādāya paṭicca pavattanato upādāpaññattivohāraṃ labhatīti tassāpi upādāpaññattipariyāyo",
  "tika-abh08t0:2045_3": "vutto. Gaṇṭhipadakārenāpi hi imināva adhippāyena upādāpaññattīti upādānavatī paññatti",
  "tika-abh08t0:2045_4": "kāraṇavatiṃ kāraṇabhūtamatthamupādāya gahetvā tannissayena paññāpīyati, sabbopi paññattibhedo",
  "tika-abh08t0:2045_5": "anena lakkhaṇena upādāpaññattimeva bhajati. Anupādāya hi paññatti natthīti vuttaṃ.",
  "tika-abh08t0:2045_6": "Upanidhāpaññattīti paṭipakkhabhūtaṃ ekapaññattiṃ upanidhāya apekkhitvā pavattā paññatti.",
  "tika-abh08t0:2045_7": "Cakkhusota-ggahaṇena ajjhattikāyatanāni dasseti, rūpasadda-ggahaṇena bāhirāyatanāni.",
  "tika-abh08t0:2045_8": "Pathavītejovāyu-ggahaṇena phoṭṭhabbāyatanaṃ pabhedato dasseti. Eteneva dhammāyatanepi",
  "tika-abh08t0:2045_9": "labbhamānabhedo dassitoti daṭṭhabbaṃ.",
  "tika-abh08t0:2046_0": "Yasmā pathavādikā paññatti sasambhārapathaviyaṃ ekassa nāmaṃ gahetvā samūhamevopādāya",
  "tika-abh08t0:2046_1": "paññāpīyati, ghaṭādikā ca paññatti dhammasamūhesu sabbesameva nāmaṃ gahetvā samūhamevopādāya",
  "tika-abh08t0:2046_2": "paññāpīyati, tasmā vuttaṃ “ekassa vā”tiādi. Tattha ekassa nāmaṃ gahetvā samūhamupādāya",
  "tika-abh08t0:2046_3": "paññāpiyamānāya pathavādivasena pākaṭabhāvato taṃ ṭhapetvā itaraṃ dassetuṃ “katha”ntiādi",
  "tika-abh08t0:2046_4": "vuttaṃ. Ayaṃ samūhapaññatti nāma samūhassa paññāpanato. Disākāsādīsu disā-ggahaṇena",
  "tika-abh08t0:2046_5": "candasūriyāvattanamupādāya paññāpiyamānaṃ puratthimādidisāpaññattiṃ dasseti. Ākāsa-ggahaṇena",
  "tika-abh08t0:2046_6": "asamphuṭṭhadhamme upādāya paññāpiyamānaṃ kūpaguhādiākāsapaññattiṃ dasseti. Kāla-ggahaṇena",
  "tika-abh08t0:2046_7": "candāvattanādikamupādāya paññāpiyamānaṃ pubbaṇhādikālapaññattiṃ dasseti. Nimitta-ggahaṇena",
  "tika-abh08t0:2046_8": "bahiddhā pathavīmaṇḍalādikaṃ, ajjhattikañca bhāvanāvisesaṃ upādāya paññāpiyamānaṃ",
  "tika-abh08t0:2046_9": "kasiṇanimittādikaṃ dasseti. Abhāva-ggahaṇena bhāvanābalena appavattanasabhāvaṃ ākāsānañcāyatanajhānaṃ",
  "tika-abh08t0:2046_10": "upādāya pavattaṃ ākiñcaññāyatanajhānārammaṇaṃ abhāvapaññattiṃ dasseti. Nirodha-ggahaṇena",
  "tika-abh08t0:2046_11": "bhāvanābalena niruddhaṃ nevasaññānāsaññāyatanaṃ nissāya paññattaṃ nirodhapaññattiṃ",
  "tika-abh08t0:2046_12": "dasseti. Ādi-ggahaṇena khayādisabhāvaṃ taṃ taṃ dhammamupādāya paññāpiyamānaṃ aniccalakkhaṇādikaṃ",
  "tika-abh08t0:2046_13": "saṅgaṇhāti. Sāpi hi disākāsādikā viya dhammasamūhamupādāya apaññattabhāvato asamūhapaññattiyevāti.",
  "tika-abh08t0:2047_0": "Sāti ayaṃ dvidhā upādāpaññatti. Tajjāpaññatti vacanatthaṃ amuñcitvā pavattito upādāpaññattiyaṃyeva",
  "tika-abh08t0:2047_1": "saṅgayhatīti vuttaṃ “vijjamānaṃ paramatthaṃ jotayatī”ti. Evañca katvā upari “cha",
  "tika-abh08t0:2047_2": "paññattiyopi ettheva saṅgahaṃ gacchantī”ti vuttaṃ. Vijjamānanti sabhāvena upalabbhamānaṃ.",
  "tika-abh08t0:2047_3": "Avijjamānanti ṭhapetvā lokasaṅketaṃ sabhāvavasena anupalabbhamānaṃ. Nāmamattanti",
  "tika-abh08t0:2047_4": "nāmamattavantaṃ. Sotadvārajavanānantaranti paccuppannasaddārammaṇāya sotadvārajavanavīthiyā,",
  "tika-abh08t0:2047_5": "tadanusārappavattāya atītasaddārammaṇāya manodvārajavanavīthiyā ca anantarappavattena.",
  "tika-abh08t0:2047_6": "Manodvārajavanavīthipi hi sotadvārajavanānantarappavattā taggahaṇeneva idha gahitā.",
  "tika-abh08t0:2047_7": "Gahitapubbasaṅketenāti “ayaṃ imassa attho, idamimassa vācaka”nti evaṃ vacanavacanatthasambandhaggahaṇavasena",
  "tika-abh08t0:2047_8": "gahitapubbabhāvasaṅketena. Yāyāti yāya nāmapaññattiyā karaṇabhūtāya. Manodvārajavanaviññāṇena",
  "tika-abh08t0:2047_9": "kattubhūtena. Manodvārajavanaviññāṇena vā karaṇabhūtena, yāya nāmapaññattiyā kattubhūtāyāti",
  "tika-abh08t0:2047_10": "attho. Paññāpīyatīti sammutiparamatthavasena pana duvidhaṃ atthajātaṃ paññāpīyati",
  "tika-abh08t0:2047_11": "viññāpīyatīti vuttaṃ hoti. Tenāhu porāṇā –",
  "tika-abh08t0:2048": "“Atthā yassānusārena, viññāyanti tato paraṃ;",
  "tika-abh08t0:2049": "Sāyaṃ paññatti viññeyyā, lokasaṅketanimmitā”ti.",
  "tika-abh08t0:2050_0": "Katarajavanavīthiyaṃ panāyaṃ viññāyatīti? “Ghaṭo”tiādisaddaṃ suṇantassa ekamekaṃ",
  "tika-abh08t0:2050_1": "saddaṃ ārabbha paccuppannātītārammaṇavasena dve dve javanavārā honti, tato saddasamudāyamārabbha",
  "tika-abh08t0:2050_2": "eko, tato nāmapaññattimārabbha ekoti evaṃ saddasamudāyārammaṇāya javanavīthiyā anantaraṃ",
  "tika-abh08t0:2050_3": "nāmapaññatti pākaṭā hoti, tato paraṃ atthāvabodhoti ācariyā.",
  "tika-abh08t0:2051_0": "Yaṃ sandhāya chakkanayo vuttoti sambandho. Tathā avijjamānānanti paramatthato avijjamānānaṃ.",
  "tika-abh08t0:2051_1": "Kenaci ākārenāti paramatthato, lokasaṅketato vā kenaci pakārena. Anupalabbhamānānaṃ",
  "tika-abh08t0:2051_2": "pañcamasaccādīnanti ākāsādipañcamasaccādīnaṃ. Ādi-ggahaṇena aṭṭhamabojjhaṅgādike",
  "tika-abh08t0:2051_3": "saṅgaṇhāti. Pakatipurisādīnanti satvarajatamānaṃ samānāvatthā pakatiaṅguṭṭhādiparimāṇo",
  "tika-abh08t0:2051_4": "kārako vedako attā purisotiādinā parikappitānaṃ pakatipurisādīnaṃ. Ādi-ggahaṇena",
  "tika-abh08t0:2051_5": "ākāsakusumādiṃ saṅgaṇhāti. Vijjamānena avijjamānapaññatti paramatthato vijjamānāhi",
  "tika-abh08t0:2051_6": "vijjādīhi avijjamānassa puggalassa paññattattā. Sesesupi imināva nayānusārena attho",
  "tika-abh08t0:2051_7": "veditabbo. Etthevāti upādāpaññattiyameva.",
  "tika-abh08t0:2052": "“Kusaggenudakamādāya, samudde udakaṃ mine;",
  "tika-abh08t0:2053": "Evaṃ mānusakā kāmā, dibbakāmāna santike”ti. –",
  "tika-abh08t0:2054": "Vacanato manussaloke cakkavattisampattidibbasampattiṃ upanidhāya nihīnāyevāti vuttaṃ “kapaṇaṃ…pe… nidhāyā”ti. Mānusakanti manussaloke bhavaṃ. Paramattho ca vijjatīti pāṭhaseso.",
  "tika-abh08t0:2055": "778. Tatiyā koṭi na vijjati anupalabbhamānattā. Vuttañhetaṃ mahāaṭṭhakathāyaṃ –",
  "tika-abh08t0:2056": "“Duve saccāni akkhāsi, sambuddho vadataṃ varo;",
  "tika-abh08t0:2057": "Sammutiṃ paramatthañca, tatiyaṃ nopalabbhatī”ti. ;",
  "tika-abh08t0:2058": "Paravādesu na kampatīti pakatipurisantarādivādīnaṃ paresaṃ titthiyānaṃ vādesu sampattesu, nimittabhūtesu vā na kampati na pavedhati na calatīti attho.",
  "tika-abh08t0:2059": "Iti abhidhammatthavikāsiniyā nāma",
  "tika-abh08t0:2060": "Abhidhammāvatārasaṃvaṇṇanāya",
  "tika-abh08t0:2061": "Paññattiniddesavaṇṇanā niṭṭhitā.",
  "tika-abh08t0:2062": "13. Terasamo paricchedo",
  "tika-abh08t0:2063": "Kārakapaṭivedhavaṇṇanā",
  "tika-abh08t0:2064_0": "Niddiṭṭhāti uddesaniddesādivasena dassitā. Kusalādayoti kusalākusalā. Etesaṃ pana",
  "tika-abh08t0:2064_1": "na niddiṭṭhoti sambandho. Pubbe “kārako”ti vacanaṃ viya “vedako”ti avuttepi “attā",
  "tika-abh08t0:2064_2": "kārako vedako”ti attano laddhitāya “tassa hi kārakassa vedakassā”ti vuttaṃ. Kusalākusalānamabhāvopi",
  "tika-abh08t0:2064_3": "siyā, itarathā ahetukadosāpattitoti adhippāyo. Tesaṃ kusalākusalānaṃ āyattā vutti",
  "tika-abh08t0:2064_4": "etesanti tadāyattavuttino. Tesanti kusalākusalādīnaṃ. Tasmāti kārakābhāve kusalākusalānaṃ,",
  "tika-abh08t0:2064_5": "tabbipākānañca abhāvato. Niratthikāti desetvāpi bodhetabbābhāvato niratthikā. “Nāyaṃ",
  "tika-abh08t0:2064_6": "niratthikā”ti vatvāpi “sātthikā”ti vacanaṃ pana parassa daḷhaggāhatthaṃ. Lokepi hi",
  "tika-abh08t0:2064_7": "evaṃ vohāraṃ voharanti, evameva bhavati, nāññathātiādi. Tatthāti kārakābhāvepi attā",
  "tika-abh08t0:2064_8": "atthīti gahaṇe. Anurodhoti anukūlapakkhapātoti attho. Idhāti kārakābhāvepi kusalādayo",
  "tika-abh08t0:2064_9": "atthīti gahaṇe. Virodhoti paṭigho.",
  "tika-abh08t0:2065_0": "Evaṃ kārakābhāvepi kusalādīnaṃ sabbhāvaṃ yuttito sādhetvā idāni lokasiddhena nidassanena",
  "tika-abh08t0:2065_1": "sādhetuṃ “athāpī”tiādi vuttaṃ. Athāpīti kārakābhāvepi. Pathavi-ggahaṇena pathavojaṃ",
  "tika-abh08t0:2065_2": "dasseti. Tathā āpa-ggahaṇena āpojaṃ. Tejoti sītuṇhavasena duvidhā tejodhātu. Utūti",
  "tika-abh08t0:2065_3": "hemantādiutu. Ādi-ggahaṇena bījādike saṅgaṇhāti. Janakapaccayo hetu, anupālanakapaccayo",
  "tika-abh08t0:2065_4": "paccayo nāmāti āha “hetupaccayasāmaggiyā”ti. “Phalanibbattako hetu, paccayo anupālanako”ti hi vuttaṃ.",
  "tika-abh08t0:2066_0": "Evaṃ kārakābhāvepi kusalākusalappavattiṃ sādhetvā idāni paraparikappitaṃ attānameva",
  "tika-abh08t0:2066_1": "tāva paṭikkhipituṃ “athāpi cetthā”tiādi āraddhaṃ. Kāmaṃ paññāparibāhiradiṭṭhiyā eva",
  "tika-abh08t0:2066_2": "attā parikappīyati, paro pana “paññāya parikappemī”ti maññatīti tassa laddhivasena",
  "tika-abh08t0:2066_3": "“paññāya parikappito”ti vuttaṃ. Taṃ upaparikkhissāma tāvāti tiṭṭhatu tāva cesā kārakābhāvepi",
  "tika-abh08t0:2066_4": "kusalādīnaṃ bhāvābhāvavicāraṇā paṭhamaṃ tameva attānaṃ upaparikkhissāmāti attho.",
  "tika-abh08t0:2066_5": "Dosamettha vattukāmo pucchatīti adhippāyena paṭiññaṃ adatvāva pucchanto āha “kiñcetthā”ti.",
  "tika-abh08t0:2066_6": "Sacetano vā udāhu acetano vāti ettha ko dosoti attho. Itaro ubhayathāpi dosoyeva.",
  "tika-abh08t0:2066_7": "Yañhi acetanaṃ attānaṃ, na taṃ kārakaṃ, vedakañca, yathā taṃ pākārataruādayo. “Acetanovāyaṃ",
  "tika-abh08t0:2066_8": "attā”ti anumānena kārakavedakattābhāvasiddhitoti dassetuṃ “yadi acetano”tiādi vuttaṃ.",
  "tika-abh08t0:2066_9": "Anaññoti avinibbhogavasena anañño. Itarathā “sacetano”ti vacanameva na upapajjeyya.",
  "tika-abh08t0:2066_10": "Sahabhāvī nāma añño na hotīti. Attanopi nāso siyāti avinibbhogavuttirūpesu ekassa",
  "tika-abh08t0:2066_11": "nāse itarassāpi vināso viya. Cetanāyapi nāso na bhavati avinibbhogarūpesu ekassa",
  "tika-abh08t0:2066_12": "avināse itarassāpi avināso viyāti adhippāyo.",
  "tika-abh08t0:2067_0": "“Cetanāya anaññattā”ti kāraṇaṃ vatvā tameva samatthetuṃ “cetanattāna”ntiādi vuttaṃ.",
  "tika-abh08t0:2067_1": "“Attano anāse sati cetanāyapi vināso na bhavatī”ti sutvāpi parassa niruttarabhāvo,",
  "tika-abh08t0:2067_2": "cetanāya nāse visesakāraṇābhāvatoti adhippāyenāha “atha cetanāyayevā”tiādi. Attāva",
  "tika-abh08t0:2067_3": "nassatu, tiṭṭhatu cetanā. Ko hi visesakāraṇābhāve attani anurodho, cetanāya virodhoti",
  "tika-abh08t0:2067_4": "adhippāyo. Paṭiññā hīnāti pubbe dinnapaṭiññā parihīnā. Atha na bhavati, “paṭiññā",
  "tika-abh08t0:2067_5": "hīnā”ti yadi attano vināse cetanāya avināso na bhavati. Cetanattānaṃ anaññabhāvena",
  "tika-abh08t0:2067_6": "cetanāya nāse attanopi vināsappasaṅgato attā na nassatīti tava paṭiññā hīnā. Vuttappakārato",
  "tika-abh08t0:2067_7": "viparītaṃ vāti yathāvuttappakārato viparītaṃ. Cetanāya vināsepi attā na nassati,",
  "tika-abh08t0:2067_8": "attano pana avināsepi cetanā nassatīti evaṃ vā tava adhippāyo siyāti attho. Attā",
  "tika-abh08t0:2067_9": "nassatu, cetanā tiṭṭhatu aññabhāve ubhinnaṃ samānayogakkhamatāya bhavitabbatoti adhippāyo.",
  "tika-abh08t0:2067_10": "Paṭiññāhīno bhavasīti cetanāyeva nassati, attā na nassati paṭiññāya hīno bhavasi.",
  "tika-abh08t0:2068_0": "Idhāti aññattha pakkhe. Lakkhaṇakatanti aññamaññavisadisehi bhinnalakkhaṇehi kataṃ.",
  "tika-abh08t0:2068_1": "Desantarakatanti bhinnadesakataṃ. Jāto vedīyati ñāyatīti jātavedo, aggissetaṃ adhivacanaṃ.",
  "tika-abh08t0:2068_2": "Ḍayhamāneti uddhane pakkhipitvā paccamāne. Eko pavattipadeso imesanti ekadesā, tesaṃ",
  "tika-abh08t0:2068_3": "bhāvoti ekadesattaṃ.",
  "tika-abh08t0:2069_0": "Avinibbhogatoti lakkhaṇato bhedepi ṭhānavasena avinibbhujjanato avisaṃsaṭṭhattā “ekadesatte”tiimasseva",
  "tika-abh08t0:2069_1": "vevacanavasena “avinibbhogabhāvepī”ti vuttaṃ. Taṃ ayuttanti taṃ “ubhinnaṃ ekadesatā",
  "tika-abh08t0:2069_2": "natthī”ti iminā saha na yujjati. Paṭiññā hīnāti yadi pubbapaṭiññā pamāṇaṃ, ayaṃ paṭiññā",
  "tika-abh08t0:2069_3": "hīnā. Yadi vā pana ayaṃ pamāṇaṃ, itarā hīnāti attho. Atha vā cetanāya attano padesavasena",
  "tika-abh08t0:2069_4": "nānatte attano acetanattabhāvappattito “sacetano attā”ti heṭṭhā tayā dinnapaṭiññā",
  "tika-abh08t0:2069_5": "parihīnāti evamettha attho daṭṭhabbo.",
  "tika-abh08t0:2070": "Acetano attāti attā acetanoti katvā. Pubbe vuttadosatoti “yadi acetano siyā”tiādinā ādito vuttadosato. Tasmāti yasmā evaṃ upaparikkhiyamāne vimaddanasaho hoti, tasmā.",
  "tika-abh08t0:2071": "779. Yadi evanti yadi paramatthato kusalākusalānaṃ kārako, tabbipākānañca vedako natthi, evaṃ sante atha kasmā bhagavatā vuttanti sambandho.",
  "tika-abh08t0:2072": "Sandhāvatīti saṃsarati. Attanā katakusalākusalakammapaccayattā vipākabhūtaṃ sukhadukkhampi attanā katameva nāma hotīti vuttaṃ “sukhadukkhaṃ sayaṃkata”nti.",
  "tika-abh08t0:2073": "780. Saṃsāramāpannoti –",
  "tika-abh08t0:2074": "“Khandhānañca paṭipāṭi, dhātuāyatanāna ca;",
  "tika-abh08t0:2075": "Abbocchinnaṃ vattamānā, ‘saṃsāro’ti pavuccatī”ti. –",
  "tika-abh08t0:2076_0": "Evaṃ vuttakhandhapaṭipāṭiādivasappavattaṃ saṃsāraṃ punappunaṃ pavattivasena paṭipanno.",
  "tika-abh08t0:2076_1": "Dukkhamassa mahabbhayanti assa saṃsārāpannassa sattassa jātiādidukkhaṃ mahabbhayaṃ",
  "tika-abh08t0:2076_2": "mahābhayasaṃvattanakanti attho. Opapātikoti uppajjamāno.",
  "tika-abh08t0:2077_0": "781. Bhārā have pañcakkhandhāti rūpādayo pañcakkhandhā bhārabhūtā, sīse nikkhittabhārasadisāti",
  "tika-abh08t0:2077_1": "vuttaṃ hoti. Bhārahāro ca puggalo tassa pañcakkhandhabhārassa hārako. Bhārādānanti",
  "tika-abh08t0:2077_2": "paṭisandhivasena pañcakkhandhabhāraggahaṇaṃ. Bhāranikkhepananti puna aggahetabbatāpādanena",
  "tika-abh08t0:2077_3": "anupādāparinibbānavasena bhārassa nikkhipanaṃ.",
  "tika-abh08t0:2078": "782. Yanti kusalākusalakammaṃ. Sakanti āyattaṃ.",
  "tika-abh08t0:2079": "783. Ekassa puggalassāti sambandho. Ekena kappenāti ekasmiṃ kappe.",
  "tika-abh08t0:2080": "784. Assaddhotiādi heṭṭhā vuttatthaṃ.",
  "tika-abh08t0:2081_0": "“Tañca kho sammutivasena, na paramatthato”ti vatvā tadeva patiṭṭhāpetuṃ “nanu bhagavatā”tiādi",
  "tika-abh08t0:2081_1": "vuttaṃ. “Kiṃ nu satto”ti gāthā vajirāya theriyā vuttāpi bhagavato adhippāyavaseneva",
  "tika-abh08t0:2081_2": "vuttattā bhagavatā vuttā nāma hotīti katvā vuttaṃ “bhagavatā idampi vutta”nti.",
  "tika-abh08t0:2082": "785. Kiṃ nu sattoti paccesīti rūpavedanādīsu kiṃ nāma satto puggaloti gaṇhāsi.",
  "tika-abh08t0:2083": "786. Aṅgasambhārāti cakkādiavayavasambhāresu, cakkādiavayavānaṃ samodhānevāti attho. Saddoti vohāro.",
  "tika-abh08t0:2084_0": "Tasmāti yasmā evaṃ paramatthato sattassa abhāvo bhagavatā vutto, tasmā. Na vacanamattameva",
  "tika-abh08t0:2084_1": "ālambitabbaṃ adhippāyaṃ pahāyāti attho. Daḷhamūḷhova hutvā gaṇhātīti daḷhamūḷhaggāhī,",
  "tika-abh08t0:2084_2": "kāraṇe dassitepi apariccajanavasena gahaṇaṃ daḷhaggahaṇaṃ. Kāraṇasseva daṭṭhumasamatthatāvasena",
  "tika-abh08t0:2084_3": "gahaṇaṃ mūḷhaggahaṇaṃ. Tādisena na bhavitabbanti āha “na ca…pe… bhavitabba”nti. Suttapadānanti",
  "tika-abh08t0:2084_4": "neyyatthanītatthavasena ubhayathā ṭhitānaṃ suttantānaṃ.",
  "tika-abh08t0:2085_0": "Dve saccāni vuttāni tathā tathā vinetabbānaṃ puggalānaṃ vasenāti adhippāyo. Yesañhi",
  "tika-abh08t0:2085_1": "sammutidesanāya visesādhigamo hoti, tesaṃ sammutisaccavasena deseti. Yesañca paramatthadesanāya,",
  "tika-abh08t0:2085_2": "tesaṃ paramatthavasena deseti. Desabhāsākusalo viya ācariyo taṃtaṃdesavāsimāṇavānaṃ",
  "tika-abh08t0:2085_3": "tāya tāya bhāsāya. Sammutisaccaṃ paramatthasaccañcāti ettha “puggalo satto itthī",
  "tika-abh08t0:2085_4": "puriso khattiyo brāhmaṇo devo”tievamādi paramatthato avijjamānampi loke katasaṅketavasena",
  "tika-abh08t0:2085_5": "tathattā sammutisaccaṃ. Khandhadhātuāyatanāni satipaṭṭhānātievamādi paramatthavaseneva",
  "tika-abh08t0:2085_6": "tathatthā paramatthasaccaṃ. Tenāhu aṭṭhakathācariyā –",
  "tika-abh08t0:2086": "“Saṅketavacanaṃ saccaṃ, lokasammutikāraṇaṃ;",
  "tika-abh08t0:2087": "Paramatthavacanaṃ saccaṃ, dhammānaṃ bhūtakāraṇaṃ. ;",
  "tika-abh08t0:2088": "“Tasmā vohārakusalassa, lokanāthassa satthuno;",
  "tika-abh08t0:2089": "Sammutiṃ voharantassa, musāvādo na jāyatī”ti.",
  "tika-abh08t0:2090_0": "787-8. Yo so imaṃ ganthaṃ accantaṃ satatampi cinteti, tassa tato siddhā paramā paññā",
  "tika-abh08t0:2090_1": "vepullabhāvaṃ gacchati. Adhiṃ cittasantāpaṃ nīharati apanetīti adhinīharaṃ. Vimatiyā",
  "tika-abh08t0:2090_2": "vicikicchāya, mohassa vā vināsaṃ karoti upanissayabhāvatoti vimativināsakaraṃ. Atthabyañjanasampadāya",
  "tika-abh08t0:2090_3": "manavaḍḍhanato piyakaraṃ. Vikasatīti dibbati. Idhāti imasmiṃ sāsane, abhidhamme vā.",
  "tika-abh08t0:2091": "Iti abhidhammatthavikāsiniyā nāma",
  "tika-abh08t0:2092": "Abhidhammāvatārasaṃvaṇṇanāya",
  "tika-abh08t0:2093": "Kārakapaṭivedhavaṇṇanā niṭṭhitā.",
  "tika-abh08t0:2094": "14. Cuddasamo paricchedo",
  "tika-abh08t0:2095": "Rūpāvacarasamādhibhāvanāniddesavaṇṇanā",
  "tika-abh08t0:2096_0": "789. Evaṃ paramatthasammutivasena ubhayathāpi sabbadhamme saṅkhepato dassetvā idāni",
  "tika-abh08t0:2096_1": "yasmā tesu uggahaṇaparicchedādivasena kataparicayena atthakāmena kulaputtena ekaṃsato",
  "tika-abh08t0:2096_2": "bhāvanāya abhiyogo kātabbo, tasmā bhāvanānayaṃ saṅkhepato dassetumārabhanto āha “bhāvanānaya”ntiādi.",
  "tika-abh08t0:2096_3": "Tattha bhāvanānayanti lokiyalokuttarabhāvanānayaṃ, kusaladhammānaṃ vaḍḍhanakkamanti",
  "tika-abh08t0:2096_4": "attho. Diṭṭhadhammikasamparāyikaṃ hitaṃ ānayati upanetīti hitānayo, taṃ hitānayaṃ.",
  "tika-abh08t0:2096_5": "Mānayanti mānento. Diṭṭhadhammikasamparāyikatthehi anusāsanato sattānaṃ sukhaṃ ānetīti",
  "tika-abh08t0:2096_6": "sukhānayo, taṃ sukhānayaṃ. Paramaṃ byākaromi, paramaṃ bhāvanānayanti vā yojanā.",
  "tika-abh08t0:2097_0": "790. Manussānaṃ dhammato uttaraṃ ñāṇadassananti sambandho. Tattha manussānaṃ dhammā",
  "tika-abh08t0:2097_1": "nāma manussānaṃ pakatidhammabhūtā dasa kusalakammapathā, tato uttaraṃ ñāṇadassanaṃ",
  "tika-abh08t0:2097_2": "nāma mahaggatalokuttaradhammā. Te hi jānanaṭṭhena ñāṇaṃ, paccakkhato viya dassanaṭṭhena",
  "tika-abh08t0:2097_3": "ca dassananti adhippetā. “Uttarimanussāna”nti vā yathāṭhitavaseneva sambandho. Bālamanussādito",
  "tika-abh08t0:2097_4": "uttarimanussānaṃ jhāyīnañceva ariyānañcāti attho.",
  "tika-abh08t0:2098_0": "791. Saṅkassarasamācāretiādīhi sīlavisuddhiyā payojanadassanaṃ. Tattha saṅkāya saritabbo",
  "tika-abh08t0:2098_1": "samācāro assāti saṅkassarasamācāro. Yaṃ kiñci lāmakakammaṃ disvā “idaṃ asukena kataṃ",
  "tika-abh08t0:2098_2": "bhavissatī”ti evaṃ pavattetabbāya saṅkāya attano vā pare yaṃkiñci mantente disvā",
  "tika-abh08t0:2098_3": "“mama idañcidañca asāruppaṃ jānitvā mantetī”ti evaṃ pavattasaṅkāya upagantabbasamācāroti",
  "tika-abh08t0:2098_4": "attho. Dussīleti etadeva vibhāvetuṃ “sīlavajjite”ti vuttaṃ. Dussīleti vā dūsitasīle",
  "tika-abh08t0:2098_5": "khaṇḍādibhāvaṃ upagatasīle. Sīlavajjiteti sabbena sabbaṃ sīlavirahite. Natthi jhānanti",
  "tika-abh08t0:2098_6": "lokiyajjhānampi tāva natthi. Kuto maggoti lokuttaramaggo kuto, kena kāraṇena lokuttaradhammānaṃ",
  "tika-abh08t0:2098_7": "hetuyeva vijjatīti attho.",
  "tika-abh08t0:2099_0": "792. Caranti tasmiṃ sīle paripūrakāritāya pavattantīti cārittaṃ. Vāritaṃ tāyanti",
  "tika-abh08t0:2099_1": "rakkhanti tena, vāritato vā attānaṃ tāyatīti vārittaṃ. Yaṃ bhagavatā “idaṃ kātabba”nti",
  "tika-abh08t0:2099_2": "paññattisikkhāpadapūraṇaṃ, idaṃ cārittaṃ nāma. Yaṃ “na kātabba”nti paṭikkhittaṃ,",
  "tika-abh08t0:2099_3": "tassa akaraṇaṃ vārittaṃ nāma. Acchiddantiādīsu yassa sattasu āpattikkhandhesu majjhe",
  "tika-abh08t0:2099_4": "sikkhāpadaṃ bhinnaṃ, tassa sīlaṃ chiddasāṭako viya chiddaṃ nāma hoti, tabbiparītaṃ",
  "tika-abh08t0:2099_5": "acchiddaṃ. Yassa ādimhi vā ante vā bhinnaṃ, tassa pariyante chinnasāṭako viya khaṇḍaṃ",
  "tika-abh08t0:2099_6": "nāma hoti, tadaññaṃ akkhaṇḍaṃ. Kamassa ādarakaraṇavasena akkhaṇḍanti, kamavilaṅghanavasena",
  "tika-abh08t0:2099_7": "“akkhaṇḍamacchidda”nti vā pāṭho. Akammāsa-ggahaṇena asabalattampi vuttaṃ, sabalakammāsānaṃ",
  "tika-abh08t0:2099_8": "bhedassa appamattakabhāvato. Ettako hi tesaṃ viseso. Yassa paṭipāṭiyā dve tīṇi sikkhāpadāni",
  "tika-abh08t0:2099_9": "bhinnāni, tassa piṭṭhiyā, kucchiyā vā uṭṭhitena visabhāgavaṇṇena kāḷarattādīnaṃ aññatarena",
  "tika-abh08t0:2099_10": "sabalavaṇṇā gāvī viya sabalaṃ nāma hoti. Yassa antarantarā bhinnāni, tassa antarantarā",
  "tika-abh08t0:2099_11": "visabhāgavaṇṇabinducitragāvī viya kammāsaṃ nāma hoti. Yaṃ pana tathāvidhaṃ na hoti,",
  "tika-abh08t0:2099_12": "taṃ “asabalaṃ akammāsa”nti vuccati. Aninditanti iminā bhujissaviññuppasatthaaparāmaṭṭhasamādhisaṃvattanikabhāve",
  "tika-abh08t0:2099_13": "saṅgaṇhāti. Tattha “imināhaṃ sīlena vā vatena vā brahmacariyena vā devo vā bhavissāmi",
  "tika-abh08t0:2099_14": "devaññataro vā”ti evaṃ taṇhāya aparāmaṭṭhaṃ taṇhādāsabyato mocitattā bhujissaṃ nāma.",
  "tika-abh08t0:2099_15": "Adāsañhi loke bhujissoti vadanti. Yathāvuttaguṇapāripūriyā buddhādīhi viññūhi pasaṃsitabbanti",
  "tika-abh08t0:2099_16": "viññuppasatthaṃ. Taṇhādiṭṭhīhi aparāmaṭṭhaṃ ṭhitibhāgiyaṃ aparāmaṭṭhaṃ nāma. Jhānādīnaṃ",
  "tika-abh08t0:2099_17": "paccayo bhavituṃ samatthaṃ visesabhāgiyaṃ samādhisaṃvattanikaṃ nāma.",
  "tika-abh08t0:2100_0": "793-7. Vivekasukhanti kāyacittūpadhivivekasukhaṃ. Kāyavivekasukhampi hi sampannasīlasseva",
  "tika-abh08t0:2100_1": "dussīlassa suññāgārādīsu vasatopi bheravārammaṇādiāpāthagamanena dukkhasseva visesato",
  "tika-abh08t0:2100_2": "sampajjanato. Alaṅkāro anuttaroti devabrahmarājarājamahāmattādīnaṃ majjhe anaññasādhāraṇasobhāpaṭilābhahetutāya",
  "tika-abh08t0:2100_3": "niruttaro alaṅkāraviseso. Ratananti cakkavattīnaṃ cakkaratanāditopi savisesaṃ ratijananato",
  "tika-abh08t0:2100_4": "anuttaraṃ ratanaṃ. Cakkaratanādikañhi vaṭṭanissitameva ratiṃ janeti, idaṃ pana vivaṭṭanissitampi",
  "tika-abh08t0:2100_5": "janetīti visesato ratijanakaṃ hoti. Icchiticchitassa sampattivisesassa nipphādanato",
  "tika-abh08t0:2100_6": "cintāmaṇisamanti cintāmaṇi. Yānanti saṃsārakantārataraṇe yānaṃ. Sītalanti cittasītibhāvakaraṇena",
  "tika-abh08t0:2100_7": "sītalaṃ. Kilesamaladhovananti gaṅgāyamunādīhipi dubbisodhanīyassa kilesakālusiyassa",
  "tika-abh08t0:2100_8": "dhovanaṃ. Guṇānaṃ mūlabhūtanti sabbesampi lokiyalokuttaraguṇānaṃ mūlabhūtaṃ. “Sīle",
  "tika-abh08t0:2100_9": "patiṭṭhāya, ko cādi kusalānaṃ dhammānaṃ, sīlañca suvisuddha”nti ca ādivacanañhettha",
  "tika-abh08t0:2100_10": "nidassanaṃ. Dosānaṃ vītikkamavatthubhūtassa balassa vināsanato dosānaṃ balaghāti.",
  "tika-abh08t0:2101_0": "Tasmāti yasmā evaṃvidhānisaṃsasampannaṃ sīlaṃ, tasmā. Duvidhalakkhaṇanti okkhittacakkhuappasaddādivasena",
  "tika-abh08t0:2101_1": "kāyakammādīnaṃ avippakiṇṇatāsādhanato samādhānalakkhaṇaṃ, kusaladhammānaṃ mūlabhāvato",
  "tika-abh08t0:2101_2": "patiṭṭhānalakkhaṇanti evaṃ duvidhalakkhaṇaṃ, cārittavārittavasena vā duvidhasabhāvanti",
  "tika-abh08t0:2101_3": "attho. Atthānaṃ kāmeti tassa hitāsīsanavasenāti atthakāmo. Piyaṃ sīlamassāti piyasīlo.",
  "tika-abh08t0:2102_0": "798-9. Kātabbo palibodhassupacchedoti sambandho. Katividho panāyaṃ palibodho, kiṃ",
  "tika-abh08t0:2102_1": "sarūpo cāti āha “palibodhā dasā”tiādi, “āha mahāaṭṭhakathāya”nti adhippāyo. Tattha",
  "tika-abh08t0:2102_2": "āvāsoti ekampi ovarakaṃ ādiṃ katvā yāva sakalopi saṅghārāmo, so tattha paṭibaddhacittassa",
  "tika-abh08t0:2102_3": "palibodho, na itarassa. Kulanti ñātikulaṃ vā upaṭṭhākakulaṃ vā, taṃ tehi saṃsaṭṭhaviharatova",
  "tika-abh08t0:2102_4": "palibodho. Lābhoti cattāro paccayā, tepi tattha sāpekkhasseva palibodhā. Gaṇoti suttantikagaṇo",
  "tika-abh08t0:2102_5": "vā ābhidhammikagaṇo vā. So uddesaparipucchādānena samaṇadhammassa okāsālābhino palibodho.",
  "tika-abh08t0:2102_6": "Kammanti navakammaṃ, taṃ karontena vaḍḍhakiādīhi laddhāladdhaṃ jānitabbaṃ, katākate",
  "tika-abh08t0:2102_7": "ussukkaṃ āpajjitabbanti sabbathāpi palibodho. Addhānanti maggagamanacittassa dubbinodanīyatāya",
  "tika-abh08t0:2102_8": "taṃ samaṇadhammassa palibodho. Ñātīti ettha kula-ggahaṇena ñātikulassapi gahitattā",
  "tika-abh08t0:2102_9": "ekekā ñāti idha gahitāti daṭṭhabbā. Ye pana vihāre ācariyupajjhāyādayo, ghare mātādayo,",
  "tika-abh08t0:2102_10": "te gilānā palibodhā. Ābādhoti yo koci rogo, so bādhayamāno palibodho. Ganthoti pariyattipariharaṇaṃ,",
  "tika-abh08t0:2102_11": "taṃ sajjhāyādīhi niccabyāvaṭasseva palibodho. Iddhīti pothujjanikaiddhi. Sā hi dupparihārā",
  "tika-abh08t0:2102_12": "appamattakeneva bhijjati, ayaṃ pana vipassanāya palibodho, na samādhissa samādhiṃ",
  "tika-abh08t0:2102_13": "patvā paṭilabhitabbattā. Teti te palibodhā.",
  "tika-abh08t0:2103_0": "800-2. Palibodhassupacchedaṃ katvāti ettha paṭhamo tattha nirapekkhacittatāya, dutiyo",
  "tika-abh08t0:2103_1": "asaṃsaggena, tatiyo lābhasakkāruppattiṭṭhānaṃ pahāya aññattha gamanena, catuttho",
  "tika-abh08t0:2103_2": "yathāraddhaganthasamāpanena, aññassa saṅgāhaṇena vā, pañcamo yathāraddhakammassa",
  "tika-abh08t0:2103_3": "niṭṭhāpanena, saṅghādīnaṃ niyyātanena vā, chaṭṭho gantvā kiccatīraṇena, sattamo upaṭṭhahitvā",
  "tika-abh08t0:2103_4": "ñātīnaṃ pākatikakaraṇena, aṭṭhamo bhesajjakaraṇena, vīriyādhiṭṭhānena vā, navamadasamā",
  "tika-abh08t0:2103_5": "tattha abyāvaṭatāya upacchinditabbā. Upasaṅkamitabboti yattha so vasati, tattha upasaṅkamanavidhiñceva",
  "tika-abh08t0:2103_6": "upasaṅkamantena paṭipajjitabbavidhānañca visuddhimagge vuttanayena veditabbaṃ. Ito",
  "tika-abh08t0:2103_7": "parañhi ganthavitthārapariharaṇatthaṃ visuddhimagge āgatavitthāraṃ pahāya padatthavaṇṇanamattaṃ",
  "tika-abh08t0:2103_8": "karissāma. Kammaṭṭhānassāti ettha yogakammassa pavattiṭṭhānatāya, uparūparibhāvanākammassa",
  "tika-abh08t0:2103_9": "kāraṇabhāvato ca kammaṭṭhānaṃ. Taṃ pana sabbatthakapārihāriyavasena duvidhaṃ. Tattha",
  "tika-abh08t0:2103_10": "mettā, maraṇassati, asubhasaññā ca sabbattha atthayitabbato icchitabbato sabbatthakakammaṭṭhānaṃ",
  "tika-abh08t0:2103_11": "nāma. Cariyānukūlaṃ pana yaṃ kiñci kammaṭṭhānaṃ niccaṃ pariharitabbattā pārihāriyakammaṭṭhānaṃ",
  "tika-abh08t0:2103_12": "nāma. Imaṃ duvidhaṃ kammaṭṭhānaṃ yo deti, ayaṃ kammaṭṭhānassa dāyako, sopi īdiso",
  "tika-abh08t0:2103_13": "pariyesitabboti dassetuṃ “piyo garū”tiādi vuttaṃ. Piyoti sīlasampadādīhi sattānaṃ",
  "tika-abh08t0:2103_14": "piyāyitabbo. Garūti tatoyeva garukātabbo pāsāṇacchattaṃ viya garuṃ katvā daṭṭhabbo.",
  "tika-abh08t0:2103_15": "Bhāvanīyoti sambhāvanīyo. Vattāti kiñci ālasiyampi disvā codetvā ovādavasena vadanasīlo.",
  "tika-abh08t0:2103_16": "Vacanakkhamoti paṭipucchakkhamo, paṭipucchito asaṃhīro hutvā sambhāsanakkhamoti vuttaṃ",
  "tika-abh08t0:2103_17": "hoti. Gambhīrañca kathaṃ kattāti tiracchānakathaṃ akathetvā dasakathāvatthupaṭisaṃyuttaṃ",
  "tika-abh08t0:2103_18": "gambhīrameva kathaṃ kattā. No caṭṭhāne niyojakoti appavattitabbaṭṭhānabhūte ahite",
  "tika-abh08t0:2103_19": "na niyojako. Evamādiguṇopetanti ādi-saddena saddhāsampadādiguṇayogaṃ dasseti. Kālenāti",
  "tika-abh08t0:2103_20": "attano, ācariyassa ca sappāyakālena.",
  "tika-abh08t0:2104_0": "803. Vattaṃ katvāti ācariyassa navakamahallakabhāvānurūpena khandhake āgataṃ ācariyavattaṃ",
  "tika-abh08t0:2104_1": "katvā. Idāni ācariyena paṭipajjitabbavidhiṃ dassetuṃ “tenāpī”tiādi vuttaṃ. Tenāpīti",
  "tika-abh08t0:2104_2": "kammaṭṭhānadāyakenapi. Caritaṃ ñatvā dātabbanti cetopariyañāṇalābhinā tassa cittācāraṃ,",
  "tika-abh08t0:2104_3": "hadayalohitaṃ vā passitvā itarena “tvaṃ kiṃcaritosi, ke vā pana te dhammā bahulaṃ",
  "tika-abh08t0:2104_4": "samudācarantī”tiādinā paṭipucchitvā tassa caritaṃ jānitvā tadanurūpena dātabbaṃ.",
  "tika-abh08t0:2105_0": "804. Iriyāpathāditopi kesañci caritaṃ jānituṃ sakkā, taṃ pana na ekantikaṃ, “caritaṃ",
  "tika-abh08t0:2105_1": "ñatvā”ti vuttaṃ, katamaṃ pana taṃ, katividhā vāti āha “caritaṃ panidaṃ rāgadosamohavasenā”tiādi.",
  "tika-abh08t0:2105_2": "Ussannabhāvena santāne caratīti caritaṃ, asati paṭipakkhabhāvanāyaṃ santāne pavattanārahā rāgādayo.",
  "tika-abh08t0:2106": "805. Vomissakanayāti sampayogavasena, ekasantatipariyāpannatāvasena ca nesaṃ saṃsaggabhedā. Catusaṭṭhi bhavantīti –",
  "tika-abh08t0:2107": "“Rāgādike tike satta, satta saddhādike tike;",
  "tika-abh08t0:2108": "Ekadvitikamūlamhi, missato sattasattaka”nti –",
  "tika-abh08t0:2109": "Evaṃ vuttehi navahi sattakehi yathārahaṃ vibhajiyamānā tesaṭṭhi diṭṭhiyā saddhiṃ catusaṭṭhi bhavanti. Tathā hi vuttaṃ upanandattherena –",
  "tika-abh08t0:2110": "“Rāgo doso ca moho ca, rāgena paṭighopi ca;",
  "tika-abh08t0:2111": "Saddhiṃ rāgena moho ca, mohopi paṭighena ca.",
  "tika-abh08t0:2112": "“Rāgādittayamekanti, satta rāgādike tike;",
  "tika-abh08t0:2113": "Saddhā buddhi ca takko ca, saddhiṃ saddhāya buddhi ca.",
  "tika-abh08t0:2114": "“Saddhāya takkanañceva, buddhiyā takkanampi ca;",
  "tika-abh08t0:2115": "Saddhādittayamekanti, satta saddhādike tike.",
  "tika-abh08t0:2116": "“Rāgādikaṃ tikañceka-mekadvitikabhedato;",
  "tika-abh08t0:2117": "Saddhābuddhivitakkehi, yathāyogaṃ vimissiya.",
  "tika-abh08t0:2118": "“Ekamūle dvimūle ca, paccekaṃ sattakattayaṃ;",
  "tika-abh08t0:2119": "Timūle sattakañcekaṃ, ñeyyaṃ taṃ sattasattakaṃ.",
  "tika-abh08t0:2120": "“Saddhiṃ rāgena saddhā ca, saddhiṃ teneva buddhi ca;",
  "tika-abh08t0:2121": "Teneva takkanaṃ tena, saddhābuddhi ca tena ca.",
  "tika-abh08t0:2122": "“Saddhāsaṅkappanaṃ tena, buddhisaṅkappanampi ca;",
  "tika-abh08t0:2123": "Vimissetvāna teneva, saddhābuddhivitakkanaṃ.",
  "tika-abh08t0:2124": "“Rāgamūlanaye ceva-mekaṃ sattakamuddise;",
  "tika-abh08t0:2125": "Saddhiṃ dosena saddhā ca, saddhiṃ teneva buddhi ca.",
  "tika-abh08t0:2126": "“Teneva takkanaṃ tena, saddhābuddhi ca tena ca;",
  "tika-abh08t0:2127": "Saddhāsaṅkappanaṃ tena, buddhisaṅkappanampi ca.",
  "tika-abh08t0:2128": "“Vimissetvāna teneva, saddhābuddhivitakkanaṃ;",
  "tika-abh08t0:2129": "Dosamūlanaye ceva-mekaṃ sattakamuddise.",
  "tika-abh08t0:2130": "“Saddhiṃ mohena saddhā ca, saddhiṃ teneva buddhi ca;",
  "tika-abh08t0:2131": "Teneva takkanaṃ tena, saddhābuddhi ca tena ca.",
  "tika-abh08t0:2132": "“Saddhāsaṅkappanaṃ tena, buddhisaṅkappanampi ca;",
  "tika-abh08t0:2133": "Vimissetvāna teneva, saddhābuddhivitakkanaṃ.",
  "tika-abh08t0:2134": "“Mohamūlanaye ceva-mekaṃ sattakamuddise;",
  "tika-abh08t0:2135": "Ekamūle naye cevaṃ, ñeyyaṃ taṃ sattakattayaṃ.",
  "tika-abh08t0:2136": "“Missetvā rāgadosehi, saddhā teheva buddhi ca;",
  "tika-abh08t0:2137": "Tehi saṅkappanaṃ tehi, saddhābuddhi ca tehi ca.",
  "tika-abh08t0:2138": "“Saddhāsaṅkappanaṃ tehi, buddhisaṅkappanampi ca;",
  "tika-abh08t0:2139": "Tehi dvīheva missetvā, saddhābuddhivitakkanaṃ.",
  "tika-abh08t0:2140": "“Rāgadosanaye ceva-mekaṃ sattakamuddise;",
  "tika-abh08t0:2141": "Missetvā rāgamohehi, saddhā teheva buddhi ca.",
  "tika-abh08t0:2142": "“Tehi saṅkappanaṃ tehi, saddhābuddhi ca tehi ca;",
  "tika-abh08t0:2143": "Saddhāsaṅkappanaṃ tehi, buddhisaṅkappanampi ca.",
  "tika-abh08t0:2144": "“Tehi dvīheva missetvā, saddhābuddhivitakkanaṃ;",
  "tika-abh08t0:2145": "Rāgamohanaye ceva-mekaṃ sattakamuddise.",
  "tika-abh08t0:2146": "“Missetvā dosamohehi, saddhā teheva buddhi ca;",
  "tika-abh08t0:2147": "Tehi saṅkappanaṃ tehi, saddhābuddhi ca tehi ca.",
  "tika-abh08t0:2148": "“Saddhāsaṅkappanaṃ tehi, buddhisaṅkappanampi ca;",
  "tika-abh08t0:2149": "Tehi dvīheva missetvā, saddhābuddhivitakkanaṃ.",
  "tika-abh08t0:2150": "“Dosamohanaye ceva-mekaṃ sattakamuddise;",
  "tika-abh08t0:2151": "Dvimūlamhi naye cevaṃ, ñeyyaṃ taṃ sattakattayaṃ.",
  "tika-abh08t0:2152": "“Rāgappaṭighamohehi, saddhā teheva buddhi ca;",
  "tika-abh08t0:2153": "Tehi saṅkappanaṃ tehi, saddhābuddhi ca tehi ca.",
  "tika-abh08t0:2154": "“Saddhāsaṅkappanaṃ tehi, buddhisaṅkappanampi ca;",
  "tika-abh08t0:2155": "Tehi tīheva missetvā, saddhābuddhivitakkanaṃ.",
  "tika-abh08t0:2156": "“Timūlamhi naye ceva-mekaṃ sattakamuddise;",
  "tika-abh08t0:2157": "Evaṃ tesaṭṭhi hotīti, viññeyyaṃ navasattakaṃ;",
  "tika-abh08t0:2158": "Diṭṭhiyāpi ca hoteva, catusaṭṭhīti kecanā”ti.",
  "tika-abh08t0:2159_0": "806-7. Nanu ca “caritaṃ ñatvā dātabba”nti vuttaṃ, kiṃcaritassa pana kiṃ kammaṭṭhānaṃ",
  "tika-abh08t0:2159_1": "anukūlanti imaṃ anuyogaṃ sandhāya taṃtaṃcaritānukūlakammaṭṭhānaṃ dassetvā puna tassa",
  "tika-abh08t0:2159_2": "gaṇanato appanāvahato jhānappabhedato samatikkamato vaḍḍhanāvaḍḍhanato ārammaṇato",
  "tika-abh08t0:2159_3": "bhūmito gahaṇato paccayato bhedaṃ dassetuṃ “asubhā cā”tiādi āraddhaṃ. Tattha dasa",
  "tika-abh08t0:2159_4": "asubhāti uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ",
  "tika-abh08t0:2159_5": "hatavikkhittakaṃ lohitakaṃ puḷavakaṃ aṭṭhikanti ime dasa. Tathā kāyagatāsati cāti",
  "tika-abh08t0:2159_6": "ime ekādasa rāgavikkhambhanassa upāyabhāvato rāgacaritassa anukūlā. Asubha-ggahaṇena",
  "tika-abh08t0:2159_7": "cettha tadārammaṇasamādhipubbaṅgamaṃ kammaṭṭhānaṃ gahitaṃ. Evaṃ sesesupi yathārahaṃ",
  "tika-abh08t0:2159_8": "daṭṭhabbaṃ. Appamāṇasattārammaṇattā appamaññā, mettā karuṇā muditā upekkhāti catunnaṃ",
  "tika-abh08t0:2159_9": "brahmavihārānametaṃ adhivacanaṃ. Te pana savaṇṇakasiṇā nīlakasiṇaṃ pītakasiṇaṃ lohitakasiṇaṃ",
  "tika-abh08t0:2159_10": "odātakasiṇanti imehi catūhi vaṇṇakasiṇehi sahitā aṭṭha dosavikkhambhanupāyabhāvato,",
  "tika-abh08t0:2159_11": "appaṭighātavisayattā ca dosacaritassa anukūlā.",
  "tika-abh08t0:2160_0": "808. Taṃ…pe… panekakanti ettha ekakanti idaṃ anussatiapekkhaṃ, anussatīsu ekanti",
  "tika-abh08t0:2160_1": "attho, na mohacaritavitakkacaritāpekkhaṃ tesaṃ aññassāpi anukūlassa labbhanato. Taṃ",
  "tika-abh08t0:2160_2": "pana mohacaritassa, vitakkacaritassa ca gaṇanabalena cittassa patiṭṭhānato anukūlaṃ.",
  "tika-abh08t0:2161_0": "809-11. Purimā…pe… dehinoti “buddhānussati dhammānussati saṅghānussati sīlānussati",
  "tika-abh08t0:2161_1": "cāgānussati devatānussatī”ti idaṃ pāḷikkamena purimaṃ anussatichakkaṃ saddhācaritassa",
  "tika-abh08t0:2161_2": "atisappāyavasena anukūlaṃ. Maraṇūpasamāyuttā satīti maraṇe, upasame ca yuttā sati,",
  "tika-abh08t0:2161_3": "maraṇānussati, upasamānussati cāti vuttaṃ hoti. Āhāranissitā saññāti āhāre paṭikkūlasaññā.",
  "tika-abh08t0:2161_4": "Dhātuvavatthānanti catudhātuvavatthānaṃ. Buddhippakatijantunoti buddhicaritassa sattassa.",
  "tika-abh08t0:2161_5": "Sesāni kasiṇānīti dosacaritassa anukūlesu vuttehi catūhi vaṇṇakasiṇehi avasesāni",
  "tika-abh08t0:2161_6": "pathavīāpotejovāyoālokākāsakasiṇāni, evaṃ purimāni cattāri, imāni chāti dasa imasseva",
  "tika-abh08t0:2161_7": "ujuvipaccanīkā, imassa asappāyanti gahetabbavisesassa abhāvato rāgādisabbacaritānaṃ anukūlāti vaṇṇitā.",
  "tika-abh08t0:2162_0": "812. Ekantavipaccanīkabhāvatoti rāgacaritādīnaṃ asubhādikammaṭṭhānassa ujuvipaccanīkatāya.",
  "tika-abh08t0:2162_1": "Atisappāyatoti saddhācaritādīnaṃ buddhānussatiādikammaṭṭhānassa atisappāyato. Evaṃ",
  "tika-abh08t0:2162_2": "ujuvipaccanīkavasena, atisappāyavasena ca idaṃ sabbaṃ visuṃ visuṃ tesaṃ anukūlanti",
  "tika-abh08t0:2162_3": "vuttaṃ, na pana itarassa ananukūlabhāvato. Na hi rāgādīnaṃ avikkhambhikā, saddhādīnaṃ",
  "tika-abh08t0:2162_4": "vā anupakārikā kusalabhāvanā nāma atthi. Tathā hi meghiyasutte –",
  "tika-abh08t0:2163_0": "“Cattāro dhammā uttari bhāvetabbā, asubhā bhāvetabbā rāgassa pahānāya, mettā bhāvetabbā",
  "tika-abh08t0:2163_1": "byāpādassa pahānāya, ānāpānassati bhāvetabbā vitakkupacchedāya, aniccasaññā bhāvetabbā",
  "tika-abh08t0:2163_2": "asmimānasamugghātāyā”ti –",
  "tika-abh08t0:2164_0": "Ekasseva cattāro dhammā bhāvetabbāti vuttā. Tathā rāhulovādasuttepi “mettaṃ, rāhula,",
  "tika-abh08t0:2164_1": "bhāvanaṃ bhāvehī”tiādinā satta kammaṭṭhānāni vuttāni, na cāyasmato meghiyassa cattāripi",
  "tika-abh08t0:2164_2": "caritāni santi, nāpi rāhulattherassa sabbacaritāni, tasmā vacanamatte abhinivesaṃ",
  "tika-abh08t0:2164_3": "akatvā sabbattha adhippāyo pariyesitabboti vuttaṃ hoti.",
  "tika-abh08t0:2165_0": "813-4. Kiñcāpi vuttanayena kammaṭṭhānānaṃ gaṇanaparicchedopi sakkā ñātuṃ, saṅkarattā",
  "tika-abh08t0:2165_1": "pana sukhena viññātuṃ na sakkāti tesaṃ sāmaññato, visuṃ visuṃ jātito ca gaṇanaparicchedaṃ",
  "tika-abh08t0:2165_2": "dassetuṃ “kammaṭṭhānāni sabbānī”tiādi vuttaṃ. Cattālīsāti niddiseti pāḷito, aṭṭhakathāto",
  "tika-abh08t0:2165_3": "ca samodhānetvā “samacattālīsā”ti niddiseyya. Kathaṃ? Kasiṇāni dasa…pe… saññā cāhāratā",
  "tika-abh08t0:2165_4": "iti. Asubhānussatī dasāti dasa-saddo paccekaṃ yojetabbo “dasa asubhā, dasa anussatī”ti.",
  "tika-abh08t0:2165_5": "Dasa asubhā heṭṭhā kathitāva. “Purimānussatichakka”nti ettha vuttā cha, maraṇānussati",
  "tika-abh08t0:2165_6": "kāyagatāsati ānāpānassati upasamānussatīti imā dasa anussatiyo. Catudhātuvavatthānanti",
  "tika-abh08t0:2165_7": "pathavādīnaṃ catunnaṃ dhātūnaṃ vavatthānaṃ. Saññā cāhāratāti gāthābandhavasena ga-kārassa",
  "tika-abh08t0:2165_8": "lopaṃ katvā āhāragatā saññā “āhāratā saññā”ti vuttā. Āhāroyeva vā āhāratā, taggatā",
  "tika-abh08t0:2165_9": "ca saññā upacārato “āhāratā”ti vuttā, āhāre paṭikkūlasaññāti attho.",
  "tika-abh08t0:2166_0": "815-6. Kiṃ imesu sabbesuyeva kammaṭṭhānesu jhānaṃ nibbattatīti? Āma, nibbattati sabbesveva",
  "tika-abh08t0:2166_1": "upacārajjhānaṃ, appanājhānaṃ pana kesuci na nibbattati, tasmā kānici upacārameva",
  "tika-abh08t0:2166_2": "nibbattenti, kānici appanampi. Kathaṃ panetaṃ daṭṭhabbanti āha “etesū”tiādi. Upacārameva",
  "tika-abh08t0:2166_3": "āvahantīti upacārāvahā “apekkho”tiādīsu viya hettha avadhāraṇaṃ daṭṭhabbaṃ. Tattha",
  "tika-abh08t0:2166_4": "ānāpānassatiṃ, kāyagatāsatiñca hitvā sesā buddhānussatiādayo aṭṭha anussatiyo, saññā,",
  "tika-abh08t0:2166_5": "vavatthānañcāti ete dasa nānappakārakattā, gambhīrattā, sabhāvadhammattā ca asati",
  "tika-abh08t0:2166_6": "bhāvanāvisese upacārāvahā vuttā.",
  "tika-abh08t0:2167_0": "817-8. Evaṃ upacārappanāvahato dassetvā idāni jhānappabhedato dassetuṃ “appanāyāvahesū”tiādi",
  "tika-abh08t0:2167_1": "vuttaṃ. Catukkajjhānikāti catukkanayavasena catubbidharūpāvacarajjhānavanto, tesaṃ",
  "tika-abh08t0:2167_2": "ekekasseva ārammaṇabhūtāti attho. Pañcakanayavasena pana “pañcakajjhānikā”ti veditabbā.",
  "tika-abh08t0:2167_3": "Paṭhamajjhānikāti paṭhamajjhānasseva ārammaṇabhūtā, paṭikkūlabhāvato pana itaresaṃ",
  "tika-abh08t0:2167_4": "ārammaṇāni na honti. Paṭikkūlepi hi visaye vitakkabalena paṭhamajjhānaṃ appeti caṇḍasotanadiyaṃ",
  "tika-abh08t0:2167_5": "arittabalena nāvā viya. Sesāni pana tadabhāvato na tesu appenti.",
  "tika-abh08t0:2168_0": "819. Tikajjhānavahāti catukkanayena tikajjhānavahā, pañcakanayena pana catukkajjhānavahā,",
  "tika-abh08t0:2168_1": "mettākaruṇāmuditā hi mettādīnaṃ somanassasahagatānameva ārammaṇattā pañcamajjhānikā",
  "tika-abh08t0:2168_2": "na honti. Appanappattā hi mettādayo somanassena vinā nappavattanti. Catutthopi brahmavihāroti",
  "tika-abh08t0:2168_3": "sambandho. Brahmānaṃ uttamānaṃ vihāro, brahmabhūto vā vihāroti brahmavihāro, so upekkhābhāvanāvasena",
  "tika-abh08t0:2168_4": "catutthajjhāniko. Tatthāpi mettādivasena paṭiladdhajjhānacatukkassevetaṃ appeti,",
  "tika-abh08t0:2168_5": "netarassa. Kasmā? Mettādīnaṃ nissandattā. Yathā hi kasiṇānaṃ nissandā āruppā, yathā",
  "tika-abh08t0:2168_6": "ca samathavipassanānissandā nirodhasamāpatti, evaṃ mettādinissandā upekkhā. Āruppā",
  "tika-abh08t0:2168_7": "catutthajjhānikāti aṅgasamatāvasena āruppāpi catutthajjhānasseva pabhedāti katvā vuttaṃ.",
  "tika-abh08t0:2169_0": "820. Evaṃ jhānabhedato dassetvā puna samatikkamato dassetuṃ “vasenārammaṇaṅgāna”ntiādi",
  "tika-abh08t0:2169_1": "vuttaṃ. Ārammaṇasamatikkamo aṅgasamatikkamoti atikkamitabbānaṃ ārammaṇānaṃ, aṅgānañca",
  "tika-abh08t0:2169_2": "vasena samatikkamo duvidho. Kiṃ sabbesveva duvidho labbhati, noti āha “gocarā…pe…",
  "tika-abh08t0:2169_3": "tikkamo”ti. Catūsu hi āruppesu ārammaṇasamatikkamova hoti ākāsakasiṇavajjitesu navasu",
  "tika-abh08t0:2169_4": "ārammaṇesu aññataraṃ samatikkamitvā ākāsānañcāyatanassa, ākāsānañcāyatanādīni ca",
  "tika-abh08t0:2169_5": "samatikkamitvā viññāṇañcāyatanādīnaṃ pattabbattā, aṅgātikkamo pana arūpe natthi catunnañcāpi",
  "tika-abh08t0:2169_6": "aṅgānaṃ vasena samānattā. Rūpe jhānaṅgatikkamoti rūpāvacarikakammaṭṭhānesu vitakkādīnaṃ",
  "tika-abh08t0:2169_7": "jhānaṅgānaṃ atikkamo, idañca labbhamānakavasena vuttaṃ. Paṭhamajjhānikesu duvidhopi",
  "tika-abh08t0:2169_8": "samatikkamo natthi, nīvaraṇasamatikkamo idha aṭṭhannampi samāpattīnaṃ sādhāraṇattā na gahito.",
  "tika-abh08t0:2170_0": "821. Evaṃ samatikkamavasena dassetvā puna vaḍḍhanāvaḍḍhanavasena dassetuṃ “daseva",
  "tika-abh08t0:2170_1": "kasiṇānī”tiādimāha. Imesu cattālīsāya kammaṭṭhānesu dasa kasiṇāneva vaḍḍhetabbāni.",
  "tika-abh08t0:2170_2": "Na ca…pe… asubhādayoti sesā asubhādayo pana neva vaḍḍhetabbā. Kasmā? Paricchinnākāreneva",
  "tika-abh08t0:2170_3": "upaṭṭhānato, ānisaṃsābhāvato ca. Tathā hi dasa asubhāni, kāyagatāsati ca attano ṭhitokāsena",
  "tika-abh08t0:2170_4": "paricchinnattā paricchinnākāreneva upaṭṭhahanti. Vaḍḍhitesupi kuṇaparāsi eva upaṭṭhātīti",
  "tika-abh08t0:2170_5": "na koci ānisaṃso atthi. Avaḍḍhitesupi hi tesu kāmarāgavikkhambhanā hotiyeva. Yadi",
  "tika-abh08t0:2170_6": "evaṃ, asubhajjhānānaṃ appamāṇārammaṇatāvacanaṃ virujjhatīti? Na virujjhati. Ekacco",
  "tika-abh08t0:2170_7": "hi uddhumātake vā aṭṭhike vā mahante nimittaṃ gaṇhāti, ekacco appaketi iminā pariyāyena",
  "tika-abh08t0:2170_8": "ekaccassa parittārammaṇajjhānaṃ hoti, ekaccassa appamāṇārammaṇaṃ. Yo vā etaṃ ānisaṃsābhāvaṃ",
  "tika-abh08t0:2170_9": "apassanto vaḍḍheyya, tassa vasena appamāṇārammaṇatā vuttā. Ānāpānanimittampi nāsikaggamukhanimittādiparicchinnaṃ",
  "tika-abh08t0:2170_10": "upaṭṭhāti, vaḍḍhayatopi ca vātarāsiyeva vaḍḍhati. Picupiṇḍādivasena upaṭṭhahantampi",
  "tika-abh08t0:2170_11": "hi nimittaṃ vātasaṅghāṭamattameva, tathā brahmavihāranimittampi vaḍḍhentassa sattarāsiyeva",
  "tika-abh08t0:2170_12": "vaḍḍheyya, na ca tena koci attho hoti, tasmā tadubhayampi na vaḍḍhetabbaṃ. Yaṃ pana",
  "tika-abh08t0:2170_13": "vuttaṃ “mettāsahagatena cetasā ekaṃ disaṃ pharitvā viharatī”tiādi, tampi pariggahavasena",
  "tika-abh08t0:2170_14": "vuttaṃ, na nimittavaḍḍhanavasena. Kiñci brahmavihāre paṭibhāganimittameva natthi,",
  "tika-abh08t0:2170_15": "kimayaṃ vaḍḍheyya, appamāṇārammaṇatā panettha pariggahitamattavasena veditabbā. Āruppārammaṇesu",
  "tika-abh08t0:2170_16": "ākāsaṃ kasiṇugghāṭamattattā kasiṇāpagamavaseneva manasi kātabbaṃ, tato paraṃ vaḍḍhayato",
  "tika-abh08t0:2170_17": "na kiñci hoti, viññāṇaṃ sabhāvadhammattā na sakkā vaḍḍhetuṃ, parikammameva hi vaḍḍhetuṃ",
  "tika-abh08t0:2170_18": "sakkā, viññāṇāpagamo tassa abhāvamattattā, nevasaññānāsaññāyatanārammaṇampi sabhāvadhammattāyeva",
  "tika-abh08t0:2170_19": "na sakkā vaḍḍhetuṃ, tasmā tānipi na vaḍḍhetabbāni. Appamāṇārammaṇatā āruppānaṃ vipulakasiṇugghāṭimākāse",
  "tika-abh08t0:2170_20": "pavattiyā veditabbā. Buddhānussatiādayo ca animittattā na vaḍḍhetabbā. Paṭibhāganimittañhi",
  "tika-abh08t0:2170_21": "ayaṃ vaḍḍheyya, tañca nesaṃ natthi, tasmā ime asubhādayo tiṃsa kammaṭṭhānāni paricchinnokāsattā,",
  "tika-abh08t0:2170_22": "payojanābhāvato, avaḍḍhanato ca na vaḍḍhetabbāni.",
  "tika-abh08t0:2171_0": "822-3. Evaṃ vaḍḍhanāvaḍḍhanato dassetvā puna ārammaṇato dassetuṃ “daseva kasiṇānī”tiādi",
  "tika-abh08t0:2171_1": "āraddhaṃ. Paṭibhāganimittāni honti ārammaṇānīti imāni dvāvīsa paṭibhāganimittabhūtāni",
  "tika-abh08t0:2171_2": "ārammaṇāni honti. Sesāti avasesā aṭṭhārasa neva paṭibhāganimittārammaṇā siyuṃ.",
  "tika-abh08t0:2172_0": "824-5. Idāni bhūmito dassetuṃ “asubhānī”tiādi vuttaṃ. Devesu nappavattanti tattha",
  "tika-abh08t0:2172_1": "asubhānaṃ, paṭikkūlassa ca āhārassa abhāvato. Tacapañcakampi hi tattha pavattamānaṃ",
  "tika-abh08t0:2172_2": "dibbānubhāvena paṭikkūlākārena nopaṭṭhāti. Assāsapassāsānaṃ brahmaloke abhāvato “ānāpānassati",
  "tika-abh08t0:2172_3": "cā”tiādi vuttaṃ. Jhānānubhāvanibbattānañhi atthassa abhāvato natthi brahmaloke assāsapassāsā.",
  "tika-abh08t0:2173_0": "827. Idāni gahaṇato dassetuṃ “catuttha”ntiādi vuttaṃ. Tattha catutthaṃ…pe… diṭṭheneva",
  "tika-abh08t0:2173_1": "gahetabbāti vāyokasiṇaṃ vajjetvā sesā nava kasiṇā, dasa asubhānīti imāni ekūnavīsati",
  "tika-abh08t0:2173_2": "diṭṭheneva vatthunā karaṇabhūtena gahetabbāni uggahetabbāni. Tathā ca vuttaṃ aṭṭhakathāyaṃ",
  "tika-abh08t0:2173_3": "“diṭṭhena gahetabbāni, pubbabhāge cakkhunā oloketvā nimittaṃ nesaṃ gahetabbanti attho”ti.",
  "tika-abh08t0:2174_0": "828-31. Satiyampi ca kāyamhīti kāyagatāsatiyampi. Diṭṭhena tacapañcakanti tacapañcakamattameva",
  "tika-abh08t0:2174_1": "diṭṭhena gahetabbaṃ. Sesamettha sutenevāti ettha kāyagatāsatiyaṃ sesaṃ vakkapañcakādi",
  "tika-abh08t0:2174_2": "suteneva gahetabbaṃ. Iti kāyagatāsati diṭṭhasutena gahetabbā. Uttaroṭṭhanāsikaggesu",
  "tika-abh08t0:2174_3": "phuṭṭhassa assāsapassāsassa gahetabbato vuttaṃ “ānāpānassati ettha, phuṭṭhena paridīpitā”ti.",
  "tika-abh08t0:2174_4": "Ucchusassādīnaṃ pattesu calamānavaṇṇaggahaṇamukhena, sarīrasamphassavasena ca vātassa",
  "tika-abh08t0:2174_5": "gahetabbattā vuttaṃ “vāyokasiṇamevettha, diṭṭhaphuṭṭhena gayhatī”ti. Āditova gahetabbā",
  "tika-abh08t0:2174_6": "na hontītiādikammikena bhāvanārambhavasena na paṭṭhapetabbāni, heṭṭhime tayo brahmavihāre,",
  "tika-abh08t0:2174_7": "kasiṇesu rūpāvacaracatutthajjhānañca anadhigantvā sampādetuṃ asakkuṇeyyattā.",
  "tika-abh08t0:2175_0": "832-5. Evaṃ gahaṇavasena dassetvā idāni paccayato dassetuṃ “kammaṭṭhānesu hetesū”tiādi",
  "tika-abh08t0:2175_1": "vuttaṃ. Tattha etesu kammaṭṭhānesūti ettha yathārahaṃ ārammaṇānaṃ, jhānānañca gahaṇaṃ",
  "tika-abh08t0:2175_2": "veditabbaṃ. Ākāsakasiṇassa ugghāṭetuṃ asakkuṇeyyattā vuttaṃ “ākāsakasiṇaṃ vinā”ti.",
  "tika-abh08t0:2175_3": "Mettādiekekasmiṃ brahmavihāre tīṇi tīṇi jhānāni paṭilabhitvā ṭhitasseva upekkhābrahmavihāravasena",
  "tika-abh08t0:2175_4": "pañcamajjhānaṃ uppajjatīti vuttaṃ “tayo brahmavihārā”tiādi. Dvinnaṃ nevasaññānāsaññāyatanajavanānaṃ",
  "tika-abh08t0:2175_5": "samanantarā nirodhaṃ phusatīti katvā vuttaṃ “catutthamāruppa”ntiādi. Vipassanābhavasampattisukhānaṃ",
  "tika-abh08t0:2175_6": "paccayāti vipassanāya, bhavasampattiyā, diṭṭhadhammasukhavihārassa ca paccayā hontīti attho.",
  "tika-abh08t0:2176_0": "836-9. Evaṃ pasaṅgena āgataṃ kammaṭṭhānavibhāgaṃ dassetvā puna ācariyena paṭipajjitabbavidhiṃ",
  "tika-abh08t0:2176_1": "dassetuṃ “kammaṭṭhānaṃ gahetvā”tiādi vuttaṃ. Santike vasantassāti ācariyena saddhiṃ",
  "tika-abh08t0:2176_2": "ekagehe, ekavihāre vā vasantassa. Kathetabbanti pavattiṃ sutvā sutvā kathetabbaṃ.",
  "tika-abh08t0:2176_3": "Āgatassāgatakkhaṇeti sa-kāro padasandhimattakaro, āgatāgatakkhaṇeti attho. Atha vā",
  "tika-abh08t0:2176_4": "āgatassa āgatakkhaṇe kathetabbaṃ. Īdisesu hi ṭhānesu āmeḍitasāmatthiyatova labbhati.",
  "tika-abh08t0:2176_5": "Na hi ekavārameva āgatassa tasmiṃ khaṇe kathetabbaṃ, tato paraṃ na kathetabbanti yujjati.",
  "tika-abh08t0:2177_0": "Nātisaṅkhepavitthāranti atisaṃkhittaṃ, ativitthārañca akatvā tassa sukhena uggaṇhanappamāṇaṃ",
  "tika-abh08t0:2177_1": "kathetabbaṃ. Sace pana so pakatiyāva uggahitakammaṭṭhāno hoti, sajjhāyavasena vā",
  "tika-abh08t0:2177_2": "manasikāravasena vā kataparicayo, tassa ekaṃ, dve vā nisajjā attano sammukhāva sajjhāyaṃ",
  "tika-abh08t0:2177_3": "kāretvā dātabbaṃ. Evaṃ ācariyena paṭipajjitabbavidhiṃ dassetvā puna gahitakammaṭṭhānena",
  "tika-abh08t0:2177_4": "tena yoginā uttari kātabbavidhānaṃ dassento āha “tenapī”tiādi. Sammaṭṭhānanti yattha",
  "tika-abh08t0:2177_5": "pahaṭo samati, taṃ sammaṭṭhānaṃ, idaṃ sammaṭṭhānaṃ viyāti sammaṭṭhānaṃ. Yathā hi",
  "tika-abh08t0:2177_6": "sammaṭṭhāne gahite puggalaṃ attano verī abhibhavituṃ na sakkoti, evaṃ kammaṭṭhāne",
  "tika-abh08t0:2177_7": "gahite manobhusaṅkhāto kāmarāgo taṃsamaṅgipuggalaṃ abhibhavitvā attano vase kātuṃ",
  "tika-abh08t0:2177_8": "na sakkoti. Tena vuttaṃ “sammaṭṭhānaṃ viyāti sammaṭṭhāna”nti. Mano abhibhavatīti",
  "tika-abh08t0:2177_9": "manobhū, tassa manobhuno. Aṭṭhārasahi…pe… vivajjiteti –",
  "tika-abh08t0:2178": "“Mahāvāsaṃ navāvāsaṃ, jarāvāsañca panthaniṃ;",
  "tika-abh08t0:2179": "Soṇḍiṃ paṇṇañca pupphañca, phalaṃ patthitameva ca.",
  "tika-abh08t0:2180": "“Nagaraṃ dārunā khettaṃ, visabhāgena paṭṭanaṃ;",
  "tika-abh08t0:2181": "Paccantasīmāsappāyaṃ, yattha mitto na labbhati.",
  "tika-abh08t0:2182": "“Aṭṭhārasetāni ṭhānāni, iti viññāya paṇḍito;",
  "tika-abh08t0:2183": "Ārakā parivajjeyya, maggaṃ sappaṭibhayaṃ yathā”ti. –",
  "tika-abh08t0:2184_0": "Evaṃ vuttehi aṭṭhārasahi vihāradosehi sabbakālaviyutte. Anurūpeti imesu aṭṭhārasasu",
  "tika-abh08t0:2184_1": "dosesu aññatarenapi samannāgato ananurūpo nāma, tadabhāvena attano yogakammassa anukūle.",
  "tika-abh08t0:2184_2": "Mahāvihārādayo hi yogakammassa anukūlā na honti, tasmā mahāvihāre tāva vattakaraṇādinā",
  "tika-abh08t0:2184_3": "palibodho hoti. Yattha pana sabbaṃ katameva, avasesāpi saṅghaṭṭanā natthi, evarūpo",
  "tika-abh08t0:2184_4": "mahāvihāropi anurūpova. Navavihāre bahuṃ navakammaṃ kātabbaṃ hoti, tasmā so asati",
  "tika-abh08t0:2184_5": "aññasmiṃ anukūle kāraṇe ananurūpo hoti. Tathā jiṇṇavihāropi bahupaṭijaggitabbatāya",
  "tika-abh08t0:2184_6": "kammaṭṭhānantarāyiko. Panthanissitako āgantukehi rattindivaṃ samokiṇṇatāya. Yattha",
  "tika-abh08t0:2184_7": "soṇḍī nāma pāsāṇapokkharaṇī hoti, so soṇḍivihāro. Tattha bahū pānīyatthāya samosaranti,",
  "tika-abh08t0:2184_8": "tathā paṇṇapupphaphalavati vihāre taṃtadatthāya. Patthanīye lokasammate vihāre viharantaṃ",
  "tika-abh08t0:2184_9": "“arahā”ti sambhāventā bahū āgacchanti. Nagarasannissitepi vihāre visabhāgārammaṇāpāthagamanādīni",
  "tika-abh08t0:2184_10": "honti. Dārusannissite kaṭṭhahārikādīhi aphāsu hoti. Khettasannissite vihāramajjheyeva",
  "tika-abh08t0:2184_11": "khalamaṇḍalakaraṇādinā aphāsu hoti. Visabhāgapuggalādhivutthepi kalahanivāraṇādīsu",
  "tika-abh08t0:2184_12": "te upavadanti. Paṭṭanasannissite abhiṇhaṃ nāvāsatthehi āgatamanussehi aphāsu hoti.",
  "tika-abh08t0:2184_13": "Paccantanissite manussā buddhādīsu appasannā honti. Rajjasīmasannissite dvinnaṃ rājūnaṃ",
  "tika-abh08t0:2184_14": "kalahe sati dvinnaṃ vijitesu piṇḍāya vicarantaṃ bhikkhuṃ “ayaṃ carapuriso”ti gahetvā",
  "tika-abh08t0:2184_15": "bandhanādikaṃ pāpeyyuṃ, asappāye amanussādiupaddavā honti. Kalyāṇamittānadhivutthe",
  "tika-abh08t0:2184_16": "uppannakaṅkhāya vinodake asati mahādosoyevāti etepi vihārā ananurūpā, tasmā tādise",
  "tika-abh08t0:2184_17": "vihāre parivajjetvā vuttadosavirahite anurūpe vihāre vihātabbaṃ.",
  "tika-abh08t0:2185_0": "Tassa pana vihārassa anurūpabhāvo evaṃ veditabboti dassetuṃ “gāmato”tiādi vuttaṃ.",
  "tika-abh08t0:2185_1": "Gāmatoti gocaragāmato. Nātidūreti gocaragāmassa aḍḍhagāvutato orabhāgatāya na atidūre.",
  "tika-abh08t0:2185_2": "Naccāsanneti pacchimena pamāṇena gocaragāmato pañcadhanusatikatāya na atisanne. Iminā",
  "tika-abh08t0:2185_3": "gamanāgamanasampannataṃ dasseti. Gocaragāmassa pana uttaradisāya vā dakkhiṇadisāya",
  "tika-abh08t0:2185_4": "vā nātidūraṃ naccāsannaṃ senāsanaṃ visesena gamanāgamanasampannaṃ hoti, nātidūranaccāsannatā",
  "tika-abh08t0:2185_5": "cettha nidassanamattaṃ. Pañcaṅgasaṃyuteti pana vuttattā nātidūranaccāsannatāya saha",
  "tika-abh08t0:2185_6": "divā appakiṇṇatādīni cattāri samodhānetvā pañcaṅgasaṃyuttatā veditabbā. Vuttañhetaṃ bhagavatā –",
  "tika-abh08t0:2186_0": "“Kathañca, bhikkhave, senāsanaṃ pañcaṅgasamannāgataṃ hoti? Idha, bhikkhave, senāsanaṃ",
  "tika-abh08t0:2186_1": "nātidūraṃ hoti naccāsannaṃ gamanāgamanasampannaṃ divā appakiṇṇaṃ rattiṃ appasaddaṃ",
  "tika-abh08t0:2186_2": "appanigghosaṃ appaḍaṃsamakasavātātapasarīsapasamphassaṃ, tasmiṃ kho pana senāsane",
  "tika-abh08t0:2186_3": "viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-abh08t0:2186_4": "tasmiṃ kho pana senāsane therā bhikkhū viharanti bahussutā āgatāgamā dhammadharā",
  "tika-abh08t0:2186_5": "vinayadharā mātikādharā, te kālena kālaṃ upasaṅkamitvā paripucchati pañhaṃ ‘idaṃ,",
  "tika-abh08t0:2186_6": "bhante, kathaṃ; imassa ko atthoti. Tassa te āyasmanto avivaṭañceva vivaranti, anuttānīkatañca",
  "tika-abh08t0:2186_7": "uttāniṃ karonti, anekavihitesu ca kaṅkhāṭṭhāniyesu dhammesu kaṅkhaṃ paṭivinodenti.",
  "tika-abh08t0:2186_8": "Evaṃ kho, bhikkhave, senāsanaṃ pañcaṅgasamannāgataṃ hotī”ti.",
  "tika-abh08t0:2187_0": "Ettha ca nātidūranaccāsannabhāvena gamanāgamanasampannatā paṭhamaṃ aṅgaṃ, divā mahājanasaṃkiṇṇatābhāvena,",
  "tika-abh08t0:2187_1": "rattiyaṃ janālāpasaddābhāvena, sabbadāpi janasannipātanigghosābhāvena appakiṇṇaappasaddaappanigghosabhāvo",
  "tika-abh08t0:2187_2": "dutiyaṃ, ḍaṃsamakasādiparissayābhāvo tatiyaṃ, appakasirena cīvarapiṇḍapātādipaccayalābho",
  "tika-abh08t0:2187_3": "catutthaṃ, bahussutatādiguṇasamannāgatānaṃ therānaṃ vasanabhāvo pañcamanti imehi",
  "tika-abh08t0:2187_4": "pañcahi aṅgehi saṃyutte samannāgate vihārasmiṃ vihātabbaṃ.",
  "tika-abh08t0:2188_0": "840-1. Paṭhamaṃ vuttaāvāsādimahāpalibodhe upādāya khuddakapalibodho, idāni taṃ palibodhaṃ",
  "tika-abh08t0:2188_1": "sarūpato dassetvā tassa upacchindanākāraṃ āvi kātuṃ “dīghā kesā”tiādi vuttaṃ. So",
  "tika-abh08t0:2188_2": "patto suṭṭhu pacitabboti yojanā.",
  "tika-abh08t0:2189_0": "842-5. Pavivitteti janavivitte okāse. Vajjetvā…pe… lohitanti ime cattāro kasiṇadosā,",
  "tika-abh08t0:2189_1": "tasmā evarūpā mattikā vajjetvā. Saṇhāyāti apanītatiṇamūlasakkharavālukāya sumadditāya",
  "tika-abh08t0:2189_2": "sukhumāya. Aruṇavaṇṇāyāti aruṇanibhāya, aruṇavaṇṇappabhāyāti attho. Bahiddhā vāpi",
  "tika-abh08t0:2189_3": "tādiseti bahiddhāpi vihārapaccante paṭicchannaṭṭhāne. Saṃhārimanti saṃharitabbaṃ",
  "tika-abh08t0:2189_4": "gahetvā caraṇayogyaṃ. Tatraṭṭhakanti yattha kataṃ, tattheva tiṭṭhanakaṃ.",
  "tika-abh08t0:2190_0": "847-50. Pamāṇatoti vakkhamānappamāṇato. Vaṭṭaṃ ākoṭetvāti parimaṇḍalaṃ katvā ākoṭetvā.",
  "tika-abh08t0:2190_1": "Tanti taṃ cammaṃ vā kaṭasāraṃ vā dussapaṭṭaṃ vā. Kaṇṇikanti kaṇṇikāsadisaṃ, parimaṇḍalato",
  "tika-abh08t0:2190_2": "padumakaṇṇikākāranti vuttaṃ hoti. Tenāha “sama”nti. “Kaṇṇikāsama”nti vā pāṭho. Vidatthicaturaṅgulanti",
  "tika-abh08t0:2190_3": "caturaṅgulādhikavidatthippamāṇaṃ. Etadeva hi pamāṇaṃ sandhāya aṭṭhakathāyaṃ “suppamatte",
  "tika-abh08t0:2190_4": "vā sarāvamatte vā”ti vuttaṃ. Vivaṭṭanti nibbānaṃ. Kasiṇaparikammaṃ karontopi hi ettakeyeva",
  "tika-abh08t0:2190_5": "aṭṭhatvā nibbānatthāyeva vāyamati. Bherītalasamaṃ katvāti pāṇikāya ghaṃsetvā ninnatunnataṭṭhānābhāvena",
  "tika-abh08t0:2190_6": "bherītalaṃ viya samaṃ katvā. Sammajjitvāna taṃ ṭhānanti yasmiṃ ṭhāne nisīditvā taṃ",
  "tika-abh08t0:2190_7": "kasiṇaṃ oloketi, taṃ ṭhānaṃ sace uklāpaṃ hoti, sammajjitvā. Nhatvāti sarīradarathavinodanatthaṃ nhatvā.",
  "tika-abh08t0:2191_0": "851-2. Tamhā kasiṇamaṇḍalā hatthapāsappamāṇasmiṃ padeseti tamhā kasiṇamaṇḍalassa,",
  "tika-abh08t0:2191_1": "ṭhapitaṭṭhānamhā aḍḍhateyyahatthantare padese, kasiṇamaṇḍalassa, pīṭhassa ca majjhaṃ",
  "tika-abh08t0:2191_2": "hatthapāsappamāṇaṃ katvā paññatteti vuttaṃ hoti. Vidatthicaturaṅgule ucceti vidatthicaturaṅgulaṃ",
  "tika-abh08t0:2191_3": "hutvā ucce, vidatthicaturaṅgulapādaketi vuttaṃ hoti. Dūre nisinnassa hi kasiṇaṃ na",
  "tika-abh08t0:2191_4": "upaṭṭhāti, āsannatare nisinnassa hatthapāṇikāpadādayo kasiṇadosā paññāyanti. Uccatare",
  "tika-abh08t0:2191_5": "nisinnena ca gīvaṃ paṇāmetvā oloketabbaṃ hoti, nīcatare jaṇṇukāni rujjanti, tasmā",
  "tika-abh08t0:2191_6": "hatthapāsappamāṇe padese vidatthicaturaṅgulapādake pīṭhe nisīditabbaṃ. Yasmā catūsu",
  "tika-abh08t0:2191_7": "iriyāpathesu sayanaṃ kosajjapakkhiyaṃ, ṭhānacaṅkamanāni uddhaccapakkhiyāni, nisajjā",
  "tika-abh08t0:2191_8": "pana alīnuddhaccapakkhiyā, santo iriyāpatho, tasmā vuttaṃ “nisīditvā”ti, samantato",
  "tika-abh08t0:2191_9": "ūrubaddhāsanaṃ pallaṅkaṃ ābhujitvāti attho. Yenākārena nisīdantassa nisajjā sukhā",
  "tika-abh08t0:2191_10": "hoti, taṃ dassetuṃ vuttaṃ “ujuṃ kāyaṃ paṇidhāyā”ti. Uparimaṃ sarīraṃ ujukaṃ ṭhapetvā",
  "tika-abh08t0:2191_11": "aṭṭhārasapiṭṭhikaṇṭake koṭiyā koṭiṃ paṭipādetvāti attho. Evañhi nisinnassa cammamaṃsanahārūni",
  "tika-abh08t0:2191_12": "na oṇamanti, athassa yā tesaṃ oṇamanapaccayā khaṇe khaṇe vedanā uppajjeyyuṃ, tā na",
  "tika-abh08t0:2191_13": "uppajjanti. Tāsu anuppannāsu cittaṃ ekaggaṃ hoti, kammaṭṭhānaṃ na paripatati. Tato",
  "tika-abh08t0:2191_14": "ca pubbenāparaṃ visesappattiyā vuddhiṃ phātiṃ upagacchati. Idāni ārammaṇapariggahupāyaṃ",
  "tika-abh08t0:2191_15": "dassento āha “katvā parimukhaṃ sati”nti, kammaṭṭhānābhimukhaṃ satiṃ ṭhapetvāti attho.",
  "tika-abh08t0:2191_16": "Abhi-saddena hi samānattho idha pari-saddo, atha vā samīpatthena pari-saddena mukhassa",
  "tika-abh08t0:2191_17": "samīpe satiṃ katvāti attho. Yathāha – “ayaṃ sati upaṭṭhitā hoti supaṭṭhitā nāsikagge",
  "tika-abh08t0:2191_18": "vā mukhanimitte vā. Tena vuccati parimukhaṃ satiṃ upaṭṭhapetvā”ti. Atha vā “parīti",
  "tika-abh08t0:2191_19": "pariggahaṭṭho, mukhanti niyyānaṭṭho, satīti upaṭṭhānaṭṭho. Tena vuccati ‘parimukhaṃ",
  "tika-abh08t0:2191_20": "sati”nti vacanato “pariṇāyikā”tiādīsu viya pari-saddo pariggahaṭṭho, “suññatavimokkhamukha”ntiādīsu",
  "tika-abh08t0:2191_21": "viya mukha-saddo niyyānaṭṭhoti katvā pariggahitaniyyānasatiṃ katvā sabbathā gahitāsammosaṃ",
  "tika-abh08t0:2191_22": "pariccattasammosaṃ satinepakkaṃ upaṭṭhapetvāti vuttaṃ hoti.",
  "tika-abh08t0:2192_0": "853-5. Kāmesvādīnavaṃ disvāti “kāmā nāmete aṭṭhikaṅkhalikūpamā nirassādaṭṭhenā”tiādinā",
  "tika-abh08t0:2192_1": "vatthukāmakilesakāmesu ādīnavaṃ paccavekkhitvā. Nekkhammaṃ daṭṭhu khematoti nekkhammaṃ",
  "tika-abh08t0:2192_2": "khemato disvā kāmanissaraṇaṃ sabbadukkhasamatikkamassa upāyabhūtaṃ nekkhammanti evaṃ",
  "tika-abh08t0:2192_3": "nekkhammasaṅkhātaṃ saupacārajjhānaṃ, nibbānaṃ, vipassanaṃ, sabbepi vā kusaladhamme",
  "tika-abh08t0:2192_4": "khemato nibbhayato disvā, tattha jātābhilāso hutvāti vuttaṃ hoti. Paramaṃ…pe… ratanattayeti",
  "tika-abh08t0:2192_5": "buddhādiratanattaye ratanattayaguṇānussaraṇena balavapītipāmojjaṃ janayitvā. Bhāgī…pe…",
  "tika-abh08t0:2192_6": "muttamanti “ahaṃ imāya sabbabuddhapaccekabuddhaariyasāvakehi paṭipannāya nekkhammapaṭipattiyā",
  "tika-abh08t0:2192_7": "cittavivekādippavivekajassa sukhassa addhā ekantena bhāgī assaṃ, lābhī bhaveyya”nti",
  "tika-abh08t0:2192_8": "evaṃ paṭipattiyaṃ ānisaṃsadassanena tabbisayaṃ uttamaṃ mahantaṃ ussāhaṃ katvā. Ākārena",
  "tika-abh08t0:2192_9": "samenevāti atiummīlitaatimandālocanāni vajjetvā nātiummīlitanātimandālocanasaṅkhātena",
  "tika-abh08t0:2192_10": "samena ālocanākārena. Atiummīlayato hi atisukhumaṃ, avibhūtañca rūpagataṃ upanijjhāyato",
  "tika-abh08t0:2192_11": "viya cakkhu kilamati, attano sabhāvavibhāvanato ca maṇḍalaṃ ativibhūtaṃ hoti, tathā",
  "tika-abh08t0:2192_12": "vaṇṇato, lakkhaṇato vā upatiṭṭheyya, tenassa nimittaṃ nuppajjati. Atimandaṃ ummīlayato",
  "tika-abh08t0:2192_13": "ca gajanimīlakena pekkhantassa viya rūpagataṃ maṇḍalaṃ avibhūtaṃ hoti. Dassane mandabyāpāratāya",
  "tika-abh08t0:2192_14": "kosajjapātato cittañca līnaṃ hoti, evampi nimittaṃ nuppajjati, tasmā yathā nāma ādāsatale",
  "tika-abh08t0:2192_15": "mukhanimittaṃ gaṇhanto na tattha atigāḷhaṃ ummīlati, na atimandaṃ, atha kho samena",
  "tika-abh08t0:2192_16": "ākārena gaṇhāti, evameva nātiummīlanādinā samena ākārena gaṇhantena bhāvetabbanti.",
  "tika-abh08t0:2192_17": "Nimittaṃ gaṇhatāti pathavīkasiṇe cakkhunā gahitaṃ nimittaṃ manasā gaṇhantena.",
  "tika-abh08t0:2193_0": "856-7. Idāni nimittaggahaṇopāyaṃ dassetuṃ “na vaṇṇo pekkhitabbo”tiādi vuttaṃ. Na",
  "tika-abh08t0:2193_1": "vaṇṇo pekkhitabbo soti yo tattha pathavīkasiṇe aruṇavaṇṇo, so na cintetabbo vaṇṇavasena",
  "tika-abh08t0:2193_2": "manasikaroto vaṇṇakasiṇabhāvūpagamanato. Cakkhuviññāṇena pana gahitaggahaṇaṃ na sakkā",
  "tika-abh08t0:2193_3": "vāretuṃ, tenevettha “na oloketabbo”ti avatvā “manasānupekkhitā hotī”tiādīsu viya",
  "tika-abh08t0:2193_4": "manasā cintanavasena pekkhanaggahaṇaṃ kataṃ. Daṭṭhabbaṃ na ca lakkhaṇanti yaṃ tattha",
  "tika-abh08t0:2193_5": "pathavīdhātuyā thaddhalakkhaṇaṃ na manasikātabbaṃ tassa manasikāre dhātukammaṭṭhānassa",
  "tika-abh08t0:2193_6": "gahitattā. Vaṇṇaṃ pana amuñcitvāti disvā gahetabbattā pana vaṇṇaṃ amuñcitvā. Ussadassa",
  "tika-abh08t0:2193_7": "vasena hi cittaṃ paṇṇattidhammasminti pathavīdhātuyā sattito adhikabhāvena sasambhārapathaviyā",
  "tika-abh08t0:2193_8": "“pathavī”ti vohāro, tasmiṃ sasambhārapathaviṃ upādāya paññatte paṇṇattidhamme ādāsatalagatamukhanimitte",
  "tika-abh08t0:2193_9": "viya cittaṃ ṭhapetvā. Ekaggamānasoti puna nānārammaṇe cittaṃ avisāretvā ekaggamānaso",
  "tika-abh08t0:2193_10": "hutvā. Pathavī pathaviccevaṃ vatvāti ettha paṭhamasamannāhāre kassaci vacībhedopi",
  "tika-abh08t0:2193_11": "siyāti vuttanti ācariyadhammapālatthero āha.",
  "tika-abh08t0:2194_0": "858. Yadi vohāramatte cittaṃ ṭhapetabbaṃ, nāmantaravasena pathavī manasikātabbā bhaveyyāti",
  "tika-abh08t0:2194_1": "hotu, ko dosoti dassento āha “pathavī medanī”tiādi. Atha vā kiṃ pathavīnāmeyeva vutte",
  "tika-abh08t0:2194_2": "bhāvanā hoti, udāhu aññasmimpīti āha “pathavī medanī”tiādi. Ekaṃ vattumpi vaṭṭatīti",
  "tika-abh08t0:2194_3": "etesu yaṃ icchati, taṃ attano paguṇatāya vā pacuratāya vā āgacchantaṃ ekaṃ vattuṃ",
  "tika-abh08t0:2194_4": "vaṭṭati. Kiñcāpi evaṃ vaṭṭati, apica “pathavī”ti etadeva nāmaṃ pākaṭaṃ, tasmā pākaṭavaseneva",
  "tika-abh08t0:2194_5": "“pathavī pathavī”ti bhāvetabbanti ācariyā.",
  "tika-abh08t0:2195_0": "859-60. Ummīlitvā…pe… tāva soti yāva vakkhamānākārena uggahanimittaṃ nuppajjati,",
  "tika-abh08t0:2195_1": "tāva kiñci kālaṃ cakkhuṃ ummīlitvā nimittaggahaṇavasena pathavīmaṇḍalaṃ oloketvā",
  "tika-abh08t0:2195_2": "puna kiñci kālaṃ cakkhūni nimīlitvāti evaṃ vārasatampi vārasahassampi tato bhiyyopi",
  "tika-abh08t0:2195_3": "ummīlitvā so yogī āvajjeyya, yenākārena oloketvā gahitaṃ, tenākārena taṃ samannāhareyyāti attho.",
  "tika-abh08t0:2196_0": "861-3. Āpāthaṃ tu yāti ceti yadi manodvārikajavanānaṃ gocarabhāvaṃ upagacchati, taṃ",
  "tika-abh08t0:2196_1": "uggahanimittaṃ tadā uppannanti pavuccatīti yojanā. Yadi uggahanimittepi pathavīmaṇḍalaṃ",
  "tika-abh08t0:2196_2": "oloketvā bhāveti, paṭibhāganimittuppatti na siyā. Samīpaṭṭhena ca na sakkā anoloketunti",
  "tika-abh08t0:2196_3": "vuttaṃ “nisīditabbaṃ no ceva”ntiādi. Yathāsukhaṃ nisinnena, yathāsukhaṃ vā bhāvetabbanti sambandho.",
  "tika-abh08t0:2197_0": "864-5. Papañca…pe… dhovaneti passāvādinā kenaci karaṇīyena nisinnaṭṭhānato aññattha",
  "tika-abh08t0:2197_1": "gantvā puna āgamma nisīdantena pādā dhovitabbā honti. Adhotapādena hi senāsanaṃ akkamato",
  "tika-abh08t0:2197_2": "āpatti hoti, khaṇe khaṇe pādadhovane ca papañco hoti, tasmā tassa parihāratthaṃ dve",
  "tika-abh08t0:2197_3": "upāhanāyeva icchitabbā. Tāva bahutalikā saddampi janeyyuṃ, saddo ca jhānakaṇṭako,",
  "tika-abh08t0:2197_4": "tasmā vuttaṃ “ekatalikā”ti. Tathā “parissayavinodanatthaṃ kattaradaṇḍo ca icchitabbo”ti",
  "tika-abh08t0:2197_5": "aṭṭhakathāyaṃ vuttaṃ. Asappāyena kenacīti vakkhamānena āvāsādiasappāyesu kenacideva",
  "tika-abh08t0:2197_6": "asappāyena. Taṃ ṭhānanti kasiṇamaṇḍalassa ṭhitaṭṭhānaṃ. Ādāya taṃ punāti yathājātaṃ",
  "tika-abh08t0:2197_7": "uggahanimittaṃ puna gahetvā, puna uppādetvāti vuttaṃ hoti.",
  "tika-abh08t0:2198_0": "866-7. Pīṭhe sukhanisinnenāti puna vasanaṭṭhānaṃ āgantvā vuttaniyāmena pīṭhe sukhanisinnena.",
  "tika-abh08t0:2198_1": "Bhāvetabbanti taṃ nimittaṃ manasikāravasena vaḍḍhetabbaṃ. Samannāharitabbanti sammā",
  "tika-abh08t0:2198_2": "āvajjitabbaṃ, sammā vā anu āharitabbaṃ. Takkāhatanti “takkanato takko”ti evaṃ laddhanāmena",
  "tika-abh08t0:2198_3": "bhāvanācittasampayuttena sammāsaṅkappena āhananapariyāhananakiccena aparāparaṃ pavattanena",
  "tika-abh08t0:2198_4": "kammaṭṭhānaṃ āhataṃ, pariyāhatañca kātabbaṃ, balappattavitakko manasikāro bahulaṃ",
  "tika-abh08t0:2198_5": "pavattetabboti attho.",
  "tika-abh08t0:2199_0": "868-70. Taṃ icchatīti taṃ nimittaṃ manasikātuṃ icchati. Evaṃ karontassāti evaṃ kammaṭṭhānaṃ",
  "tika-abh08t0:2199_1": "takkāhataṃ karontassa. Yathā bhāvanā pubbenāparaṃ visesaṃ āvahati, evaṃ anuyuñjantassa,",
  "tika-abh08t0:2199_2": "evaṃ karoto pana yadā saddhādīni indriyāni suvisadāni tikkhāni pavattanti, tadā assaddhiyādīnaṃ",
  "tika-abh08t0:2199_3": "dūrībhāvena sātisayaṃ thāmappattehi sattahi balehi laddhupatthambhāni vitakkādīni",
  "tika-abh08t0:2199_4": "kāmāvacarāneva jhānaṅgāni bahūni hutvā pātubhavanti. Tato ca tesaṃ ujuvipaccanīkabhūtā",
  "tika-abh08t0:2199_5": "kāmacchandādayo saddhiṃ tadekaṭṭhehi pāpadhammehi dūrībhavanti. Tena vuttaṃ “vikkhambhanti…pe…",
  "tika-abh08t0:2199_6": "pañca nīvaraṇānipī”ti. Samādhiyati…pe… yoginoti tassa yogino paṭibhāganimittaṃ ārabbha",
  "tika-abh08t0:2199_7": "uppannaupacārasamādhinā upacārajjhānena cittampi samādhiyati, paṭibhāganimittampi",
  "tika-abh08t0:2199_8": "uppajjati upacārajjhānassa tena vinā abhāvato.",
  "tika-abh08t0:2200_0": "871-4. Imassāti paṭibhāganimittassa. Purimassāti uggahanimittassa. Thavikāti ādāsathavikato.",
  "tika-abh08t0:2200_1": "Balākā viya toyadeti meghasamīpe balākā viya. Sā hi meghassa nīlattā sayaṃ atiparisuddhā",
  "tika-abh08t0:2200_2": "upaṭṭhāti, tadā taṃ upaṭṭhātīti sambandho. Evaṃ ādāsamaṇḍalūpamādīhi uggahanimittato",
  "tika-abh08t0:2200_3": "paṭibhāganimittassa suvisuddhataṃ, saṇhasukhumatañca dasseti. Tenāha “tatodhikatara”nti.",
  "tika-abh08t0:2200_4": "Uggahanimitte aṅgulipadapāṇikāpadādayo kasiṇadosā paññāyanti, idaṃ pana vuttanayena",
  "tika-abh08t0:2200_5": "tatopi sataguṇaṃ sahassaguṇaṃ suvisuddhaṃ hutvā upaṭṭhātīti attho. Tanusaṇṭhānavantantiādi",
  "tika-abh08t0:2200_6": "aparamatthasabhāvattā vuttaṃ. Yadi hi taṃ edisaṃ bhaveyya, cakkhuviññeyyaṃ siyā,",
  "tika-abh08t0:2200_7": "oḷārikaṃ sammasanūpagaṃ tilakkhaṇāhaṭaṃ, na panetaṃ tādisanti. Yadi panetaṃ na saṇṭhānādivantaṃ,",
  "tika-abh08t0:2200_8": "kathaṃ jhānassa ārammaṇabhāvoti āha “upaṭṭhā…pe… maya”nti. Tattha paññajanti bhāvanāmayaṃ",
  "tika-abh08t0:2200_9": "paññājanitaṃ, bhāvanāpaññāya sañjānanamattanti vuttaṃ hoti. Na hi asabhāvadhammassa",
  "tika-abh08t0:2200_10": "kutocisamuṭṭhānaṃ atthi. Tenāha “bhāvanāmayaṃ upaṭṭhānākāramatta”nti, kevalaṃ samādhilābhino",
  "tika-abh08t0:2200_11": "bhāvanāvisesajanitaṃ tammayaṃ upaṭṭhānākāramattameva bhāvanāvisesānubhāvena upaṭṭhātīti attho.",
  "tika-abh08t0:2201_0": "875-8. Vikkhambhitāneva sannisinnāneva na puna tadatthaṃ ussāho kātabboti adhippāyo.",
  "tika-abh08t0:2201_1": "Paṭibhāganimitte hi uppajjamāneyeva taṃvisayaṃ upacārajjhānaṃ nīvaraṇe vikkhambhentameva",
  "tika-abh08t0:2201_2": "uppajjati. Kilesā sannisinnāvāti avasesā tadekaṭṭhakilesā ca sammadeva nisinnā, upasantāti",
  "tika-abh08t0:2201_3": "attho. “Upacārasamādhinā”ti vutte itaropi samādhi atthīti atthato āpannanti tampi",
  "tika-abh08t0:2201_4": "dassetuṃ “ākārehi pana dvīhī”tiādi vuttaṃ. Dvīhi ākārehīti jhānadhammānaṃ paṭipakkhadūrībhāvo,",
  "tika-abh08t0:2201_5": "thirabhāvappatti cāti imehi dvīhi kāraṇehi. Idāni tāni kāraṇāni samādhiavatthāmukhena",
  "tika-abh08t0:2201_6": "dassetuṃ “upacārakkhaṇe”tiādi vuttaṃ. Upacārakkhaṇeti upacārabhūmiyaṃ upacārāvatthāyaṃ.",
  "tika-abh08t0:2201_7": "Tassa paṭilābheti yadatthāya ayaṃ paṭipanno, tassa appanāsamādhissa paṭilābhe adhigamāvatthāyaṃ.",
  "tika-abh08t0:2201_8": "Kathaṃ upacārabhūmiyaṃ samādhiyati, kathañca appanābhūmiyanti āha “nīvāraṇappahānenā”tiādi.",
  "tika-abh08t0:2201_9": "Upacārakkhaṇe yadipi jhānaṅgāni paṭutarāni mahaggatabhāvappattāni na honti, tesaṃ",
  "tika-abh08t0:2201_10": "paṭipakkhadhammānaṃ vikkhambhanena cittaṃ samādhiyati, paṭilābhabhūmiyampi appanāpattānaṃ",
  "tika-abh08t0:2201_11": "jhānaṅgānaṃ pātubhāvena samādhiyatīti attho.",
  "tika-abh08t0:2202_0": "879-80. Aṅgāni…pe… na cāti upacārakkhaṇe aṅgāni na ca thāmajātāni neva bhāvanābalappattāni",
  "tika-abh08t0:2202_1": "hontīti attho. Appanāyāti appanakkhaṇe. Tasmāti yasmā aṅgāni thāmajātāni jāyare,",
  "tika-abh08t0:2202_2": "tasmā. Appanācittaṃ divasampi pavattatīti yathā nāma balavā puriso āsanā vuṭṭhāya",
  "tika-abh08t0:2202_3": "divasampi tiṭṭheyya, evamevaṃ appanāsamādhimhi uppanne jhānacittaṃ sakiṃ bhavaṅgavāraṃ",
  "tika-abh08t0:2202_4": "chinditvā uppannaṃ kevalaṃ rattimpi divasampi kusalajavanapaṭipāṭivaseneva pavattatīti",
  "tika-abh08t0:2202_5": "attho. “Appanāpattaṃ divasampi pavattatī”ti vadatā upacārakkhaṇe na tathāti dassitaṃ",
  "tika-abh08t0:2202_6": "hoti. Tattha hi aṅgānaṃ athāmajātattā yathā nāma daharo kumāro ukkhipitvā ṭhapiyamāno",
  "tika-abh08t0:2202_7": "punappunaṃ bhūmiyaṃ patati, evamevaṃ cittaṃ kālena nimittaṃ ārammaṇaṃ karoti, kālena bhavaṅgaṃ otarati.",
  "tika-abh08t0:2203_0": "881-4. Teneva pallaṅkenāti yasmiṃ nisinno paṭibhāganimittaṃ adhigacchi, teneva pallaṅkena",
  "tika-abh08t0:2203_1": "karaṇabhūtena, hetubhūtena vā taṃ nimittaṃ vaḍḍhetvā. Upacārabhūmiyañhi nimittavaḍḍhanaṃ",
  "tika-abh08t0:2203_2": "yuttaṃ. Cakkavattiyagabbhovāti cakkavatti bhavituṃ puññavā gabbho viya. Parihāni",
  "tika-abh08t0:2203_3": "na vijjatīti laddhūpacārajjhānassa parihāni na vijjati. Nimitte hi aparihīne tadārammaṇaṃ",
  "tika-abh08t0:2203_4": "jhānaṃ aparihīnameva hoti, nimitte pana ārakkhābhāvena vinaṭṭhe laddhajjhānampi vinassati",
  "tika-abh08t0:2203_5": "tadāyattavuttittā. Tenāha “ārakkhaṇe”tiādi.",
  "tika-abh08t0:2204_0": "885. Āvāsoti yasmiṃ āvāse vasantassa anuppannaṃ nimittaṃ nuppajjati, uppannaṃ vā",
  "tika-abh08t0:2204_1": "vinassati, anupaṭṭhitā ca sati na upaṭṭhāti, asamāhitañca cittaṃ na samādhiyati,",
  "tika-abh08t0:2204_2": "ayaṃ asappāyo āvāso, tasmā yasmiṃ vihāre bahū āvāsā honti, tattha ekekasmiṃ tīṇi",
  "tika-abh08t0:2204_3": "tīṇi divasāni vasitvā yattha cittaṃ ekaggaṃ na hoti, taṃ pahāya tabbiparīte vasitabbaṃ.",
  "tika-abh08t0:2204_4": "Gocaroti gocaragāmo, so senāsanato atidūre accāsanne pubbadisāya vā pacchimadisāya",
  "tika-abh08t0:2204_5": "vā asulabhabhikkho asappāyo. Bhassanti dvattiṃsatiracchānakathāpariyāpannā asappāyakathā.",
  "tika-abh08t0:2204_6": "Sā hissa nimittantaradhānāya saṃvattati. Puggaloti tiracchānakathiko, sīlādiguṇavirahito",
  "tika-abh08t0:2204_7": "puggalo, yaṃ nissāya asamāhitaṃ vā cittaṃ na samādhiyati, samāhitaṃ vā thiraṃ na",
  "tika-abh08t0:2204_8": "hoti, evarūpo. So hi taṃ kaddamodakamiva acchaṃ udakaṃ malīnameva karoti. Bhojanaṃ",
  "tika-abh08t0:2204_9": "pana kassaci ambilaṃ, kassaci madhuraṃ asappāyaṃ hoti. Utupi kassaci sīto, kassaci",
  "tika-abh08t0:2204_10": "uṇho. Tasmā yaṃ bhojanaṃ vā utuṃ vā sevantassa phāsu na hoti, taṃ bhojanaṃ so ca",
  "tika-abh08t0:2204_11": "utu asappāyo. Iriyāpathoti ṭhānacaṅkamanādīsu yo imassa asamāhitacittassa samādhānāya,",
  "tika-abh08t0:2204_12": "samāhitacittassa ca thirabhāvāya na hoti, ayaṃ asappāyo iriyāpatho, tasmā tampi āvāsaṃ",
  "tika-abh08t0:2204_13": "viya tīṇi divasāni upaparikkhitvā vajjetabbaṃ.",
  "tika-abh08t0:2205_0": "886. Sappāye satta seveyyāti vuttaviparītavasena sappāye āvāsādike satta seveyya.",
  "tika-abh08t0:2205_1": "Tattha bhassasappāyaṃ nāma dasakathāvatthusannissitaṃ, tampi mattāya bhāsitabbaṃ.",
  "tika-abh08t0:2205_2": "Evañhi paṭipajjatoti evaṃ vuttappakārena satta asappāye vajjetvā satta sappāye sevanavasena",
  "tika-abh08t0:2205_3": "paṭipajjantassa nimittāsevanabahulassa.",
  "tika-abh08t0:2206_0": "888-9. Yena vinā appanāya kusalo na hoti, so dasavidho vidhi, appanākosallaṃ, tannibbattaṃ",
  "tika-abh08t0:2206_1": "vā ñāṇaṃ ganthavitthārabhayena idha na dassitaṃ, atthikena pana visuddhimaggato gahetabbanti",
  "tika-abh08t0:2206_2": "adhippāyo. Paṭiladdhe nimittasmiṃ, evañhi sampādayato appanākosallaṃ appanā sampavattatīti sambandho.",
  "tika-abh08t0:2207_0": "890-2. Sāti appanā. Evañhīti hi-saddo hetuattho, yasmā ṭhānametaṃ na vijjati, tasmā",
  "tika-abh08t0:2207_1": "cittappavattiākāraṃ bhāvanācittassa līnuddhatādivasena pavattiākāraṃ sallakkhayaṃ",
  "tika-abh08t0:2207_2": "upadhārento samataṃ vīriyasseva vīriyassa samādhinā samataṃyeva yojayetha, kathaṃ",
  "tika-abh08t0:2207_3": "pana yojayethāti āha “īsakampī”tiādi. Tattha layanti līnabhāvaṃ, saṅkocanti attho.",
  "tika-abh08t0:2207_4": "Yantanti gacchantaṃ, paggaṇhetheva samabhāvāyāti adhippāyo. Tenāha “accāraddhaṃ nisedhetvā",
  "tika-abh08t0:2207_5": "samameva pavattaye”ti. Taṃ mānasanti sambandho.",
  "tika-abh08t0:2208_0": "894-9. Evanti vuttappakārena vīriyasamatāyojanavasena, paṭipannabhāvanāmānasaṃ paṭibhāganimitteyeva",
  "tika-abh08t0:2208_1": "ṭhapanavasena nimittābhimukhaṃ paṭipādayato tassa yogino. Samijjhissatīti uppajjissati.",
  "tika-abh08t0:2208_2": "Pathavīkasiṇanti pathavīti bhāvanāvasena upaṭṭhitaṃ tadeva paṭibhāganimittaṃ. Javanānīti",
  "tika-abh08t0:2208_3": "kāmarūpāvacarajavanāni. Tenāha “ekaṃ tu rūpāvacarikaṃ bhave”ti. Aññehīti pākatikehi",
  "tika-abh08t0:2208_4": "kāmāvacaracittehi. Balavatarāti bhāvanābalena paṭutarabhāvappattiyā accantabalavanto.",
  "tika-abh08t0:2208_5": "Parikammopacāratoti parikammattā, upacārattā ca. Tattha parikammattāti paṭisaṅkharaṇattā.",
  "tika-abh08t0:2208_6": "Upacārattāti yathā gāmādīnaṃ āsannadeso “gāmūpacāro, nagarūpacāro”ti vuccati, evaṃ",
  "tika-abh08t0:2208_7": "appanāya āsannattā samīpacārittā. Upacārāni appanaṃ upecca carantīti katvā. Appanāyānulomattāti",
  "tika-abh08t0:2208_8": "nānāvajjanavīthiyaṃ parikammatopi lahukaṃ appanānipphādakavasena, guṇavasena vā appanāya",
  "tika-abh08t0:2208_9": "anukūlattā. Etthāti etesu parikammopacārānulomasaññitesu. Sabbantimaṃ tatiyaṃ, catutthaṃ",
  "tika-abh08t0:2208_10": "vā gotrabhūti pavuccati parittagottassa abhibhavanato, mahaggatagottassa bhāvanato ca.",
  "tika-abh08t0:2209_0": "900-3. Avisesena sabbesaṃ sabbā samaññāti paṭhame naye gahitāgahaṇaṃ hotīti āha “gahitāgahaṇenā”tiādi.",
  "tika-abh08t0:2209_1": "Ekekassa gahitanāmaṃ itaresaṃ aggahaṇato, ekekanāmavasena gahitassa itaranāmavasena",
  "tika-abh08t0:2209_2": "aggahaṇato vā nānāvajjanaparikammameva parikammanti adhippāyena “paṭhamaṃ upacāraṃ",
  "tika-abh08t0:2209_3": "vā”tiādi vuttaṃ. Catutthaṃ pañcamaṃ vāti vā-saddo aniyamo, so pana khippābhiññadandhābhiññavasena",
  "tika-abh08t0:2209_4": "veditabbo. Khippābhiññassa hi catutthaṃ appeti, dandhābhiññassa pañcamaṃ. Tato paranti",
  "tika-abh08t0:2209_5": "pañcamato paraṃ. Tenāha “chaṭṭhe vā”tiādi. Kasmā na jāyatīti āha “āsannattā bhavaṅgassā”ti.",
  "tika-abh08t0:2209_6": "Cittaniyāmavasena hi uppajjitabbesu sattasu javanesu chaṭṭhasattamajavanavāragaḷanaṭṭhānabhūtattā",
  "tika-abh08t0:2209_7": "bhavaṅgassa āsannaṃ javanaṃ patati. Tāvadeti tāvadeva. Chaṭṭhaṃ, sattamaṃ vā javanaṃ",
  "tika-abh08t0:2209_8": "patantaṃ viya hoti parikkhīṇajavanattāti adhippāyo.",
  "tika-abh08t0:2210_0": "904-6. Atha kimetaṃ vuccati “chaṭṭhe sattame vāpi appanā na jāyatī”ti? Ābhidhammikagodattatthero",
  "tika-abh08t0:2210_1": "hi “purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena",
  "tika-abh08t0:2210_2": "paccayo”ti imaṃ suttaṃ vatvā yathā aladdhāsevanaṃ paṭhamajavanaṃ gotrabhuṃ na uppādeti,",
  "tika-abh08t0:2210_3": "laddhāsevanaṃ pana balavabhāvato dutiyaṃ, tatiyaṃ vā gotrabhuṃ uppādeti, evaṃ laddhāsevanatāya",
  "tika-abh08t0:2210_4": "balavabhāvato chaṭṭhaṃ, sattamampi vā appetīti chaṭṭhaṃ, sattamampi vā appanā hotīti",
  "tika-abh08t0:2210_5": "vadatī”ti imaṃ codanaṃ manasi nidhāya therassa taṃ mataṃ paṭikkhipitvā yathāvuttamatameva",
  "tika-abh08t0:2210_6": "patiṭṭhāpetuṃ “purimehī”tiādi vuttaṃ.",
  "tika-abh08t0:2211_0": "Pariyante ṭhātuṃ neva sakkotīti papāte eva patatīti adhippāyo. Appetuṃ na sakkotīti",
  "tika-abh08t0:2211_1": "patiṭṭhātuṃ appanāvasena uppajjituṃ na sakkoti. Na cettha “purimā purimā”tiādisuttapadaṃ",
  "tika-abh08t0:2211_2": "sādhakaṃ āsevanapaccayalābhassa balavabhāve anekantikattā. Tathā hi aladdhāsevanāpi",
  "tika-abh08t0:2211_3": "paṭhamacetanā diṭṭhadhammavedanīyā hoti, laddhāsevanā dutiyacetanā yāva chaṭṭhacetanā",
  "tika-abh08t0:2211_4": "aparāpariyavedanīyā, tasmā laddhāsevanepi chaṭṭhasattame appanā na hoti āsannabhavaṅgatāya",
  "tika-abh08t0:2211_5": "dubbalattāti adhippāyo. Yadi evaṃ kathaṃ sattamajavanacetanā upapajjavedanīyā ānantariyā",
  "tika-abh08t0:2211_6": "hoti? Nāyaṃ viseso, āsevanapaccayalābhena balavappattiyā, kiñcarahi kiriyāvatthāvisesato.",
  "tika-abh08t0:2211_7": "Kiriyāvatthā hi ārambhamajjhapariyosānavasena tividhā. Tattha pariyosānāvatthāya",
  "tika-abh08t0:2211_8": "sanniṭṭhāpakacetanābhāvena upapajjavedanīyāditā hoti, na balavabhāvenāti ācariyā.",
  "tika-abh08t0:2212_0": "907. Eka…pe… panāti ayaṃ appanā ekacittakkhaṇāyeva ekavārameva uppajjitvā nirujjhati,",
  "tika-abh08t0:2212_1": "na samāpattivīthiyaṃ viya yathicchakaṃ pavattati. Sattasu hi ṭhānesu kālaparicchedo",
  "tika-abh08t0:2212_2": "nāma natthi, paṭhamappanāyaṃ, lokiyābhiññāsu, catūsu maggesu, maggānantare phale,",
  "tika-abh08t0:2212_3": "rūpārūpabhavesu bhavaṅgaṭṭhāne nirodhassa paccaye nevasaññānāsaññāyatane nirodhā",
  "tika-abh08t0:2212_4": "vuṭṭhahantassa phalasamāpattiyanti. Etesu hi katthaci atiittarā, katthaci appamāṇā",
  "tika-abh08t0:2212_5": "cittakkhaṇā honti, katthaci sampuṇṇajavanavīthi addhā labbhati. Tathā hi maggānantaraṃ",
  "tika-abh08t0:2212_6": "phalaṃ tiṇṇaṃ upari na hoti, nirodhassa paccayo nevasaññānāsaññāyatanaṃ dvinnaṃ upari",
  "tika-abh08t0:2212_7": "na hoti, rūpārūpabhavesu bhavaṅgassa parimāṇaṃ natthi, sesesu pana catūsu ṭhānesu",
  "tika-abh08t0:2212_8": "ekameva cittanti tasmā ekacittakkhaṇikāyeva appanā hotīti veditabbā.",
  "tika-abh08t0:2213_0": "908. Paccavekkhaṇahetukanti paccavekkhaṇahetuṃ katvā. Nanu ca paccavekkhaṇaṃ āvajjanādīhi,",
  "tika-abh08t0:2213_1": "na pana tena āvajjanādi, tasmā kathaṃ paccavekkhaṇahetukaṃ hotīti yujjati? Nāyaṃ",
  "tika-abh08t0:2213_2": "doso bhavanakiriyāya paccavekkhaṇahetukattā. Na hi asati paccavekkhaṇe sā hoti nirodhassa",
  "tika-abh08t0:2213_3": "paccayabhūtajhānantaramiva, sati pana paccavekkhaṇe sā hoti, tasmā anvayabyatirekavasena",
  "tika-abh08t0:2213_4": "labbhati. Tassā paccavekkhaṇahetukatāti na na yujjati “paccavekkhaṇahetuka”nti vacanaṃ.",
  "tika-abh08t0:2213_5": "Paccavekkhaṇahetukaṃ āvajjananti vā sambandho. Āvajjanañhi paccavekkhaṇañāṇānaṃ anantarapaccayabhāvena kāraṇaṃ hoti.",
  "tika-abh08t0:2214_0": "911-3. Nānāvisayaluddhassa, ito cito ca bhamantassa cetasoti sambandho. Samādhānevāti",
  "tika-abh08t0:2214_1": "samādhānā eva, samādhānakaraṇatoti attho. Pāmojjabhāvatoti pāmojjena samānayogakkhamatāya",
  "tika-abh08t0:2214_2": "tassā tabbhāvavuttittā. Atha vā byāpādena ghaṭṭiyamānassa cittassa pamuditabhāvakaraṇato",
  "tika-abh08t0:2214_3": "pītiyeva “pāmojja”nti vuccati, tassa bhāvo, tasmā pāmojjasabhāvattāti attho. Sītalattasabhāvatoti",
  "tika-abh08t0:2214_4": "byāpādagginā santāpiyamānassa cittassa nibbāpanavasena sītalattasabhāvattā.",
  "tika-abh08t0:2215_0": "914-6. Savipphārikabhāvenāti yoniso saṅkappavasena kāmavitakkādiṃ madditvā pavattanato",
  "tika-abh08t0:2215_1": "savipphārikasabhāvena. Nekkhammādipavattitoti ettha nekkhamma-ggahaṇena brahmavihāravajjaṃ",
  "tika-abh08t0:2215_2": "paṭhamajjhānaṃ gahitaṃ. Ādi-saddena tīsu brahmavihāresu paṭhamajjhānaṃ gahitanti",
  "tika-abh08t0:2215_3": "vadanti. Avūpasantabhāvassāti uddhaccassa sarūpakathanena taṃsahavattino anutāpasabhāvassa",
  "tika-abh08t0:2215_4": "kukkuccassāpi sarūpaṃ kathitamevāti daṭṭhabbaṃ. Tathā sayañcevātisantatoti uddhaccapaṭipakkhasabhāvavacanena",
  "tika-abh08t0:2215_5": "kukkuccapaṭipakkho pītibhāvopi. Tenāha “sukhaṃ uddhaccakukkuccadvayassā”ti. Matiyā",
  "tika-abh08t0:2215_6": "anurūpattāti paññāya anurūpattā. Tathā ca vuttaṃ ācariyadhammapālattherena “vicāro",
  "tika-abh08t0:2215_7": "vicikicchāya paṭipakkho ārammaṇe anumajjanavasena paññāpatirūpakasabhāvattā”ti. Potthakesu",
  "tika-abh08t0:2215_8": "pana “pītiyā anurūpattā”ti pāṭho dissati, tassa ca vicāro anumajjanasabhāvavantatāya",
  "tika-abh08t0:2215_9": "pīti viya ārammaṇe anivattanto ogāhetvā pavattatīti pītiyā anurūpattā sandehasabhāvattā",
  "tika-abh08t0:2215_10": "ārammaṇaṃ anajjhogāhetvā pavattamānāya vicikicchāya paṭipakkhoti atthaṃ vadanti.",
  "tika-abh08t0:2216_0": "917. Tividhakalyāṇanti ādimajjhapariyosānakalyāṇatāsaṅkhātāhi paṭipadāvisuddhiādīhi",
  "tika-abh08t0:2216_1": "tividhakalyāṇatāhi yuttaṃ. Yathāha “paṭhamassa jhānassa paṭipadāvisuddhi ādi, upekkhānubrūhanā",
  "tika-abh08t0:2216_2": "majjhe, sampahaṃsanā pariyosāna”nti. Tattha pubbabhāgapaṭipadāvasena jhānassa paripanthato",
  "tika-abh08t0:2216_3": "visujjhanaṃ paṭipadāvisuddhi nāma, sā pana yasmā jhānassa uppādakkhaṇe labbhati,",
  "tika-abh08t0:2216_4": "tasmā vuttaṃ “paṭipadāvisuddhi ādī”ti. Visodhetabbatādīnaṃ abhāvato jhānapariyāpannāya",
  "tika-abh08t0:2216_5": "tatramajjhattupekkhāya kiccanipphattiyā anubrūhanā upekkhānubrūhanā nāma. Sā panāyaṃ",
  "tika-abh08t0:2216_6": "visesato jhānassa ṭhitikkhaṇe labbhati. Tena vuttaṃ “upekkhānubrūhanā majjhe”ti.",
  "tika-abh08t0:2216_7": "Tattha dhammānaṃ anativattanādisādhakassa ñāṇassa kiccanipphattivasena pariyodapanā",
  "tika-abh08t0:2216_8": "sampahaṃsanā nāma. Sā jhānassa osānakkhaṇe pākaṭā hotīti vuttaṃ “sampahaṃsanā pariyosāna”nti.",
  "tika-abh08t0:2217_0": "Abhayagirivāsino “paṭipadāvisuddhi nāma sasambhāriko upacāro, upekkhānubrūhanā nāma",
  "tika-abh08t0:2217_1": "appanā, sampahaṃsanā nāma paccavekkhaṇā”ti evaṃ paṭipadāvisuddhiādike vaṇṇenti, taṃ",
  "tika-abh08t0:2217_2": "ayuttaṃ. Evañhi sati ajhānadhammehi jhānadhammassa guṇasaṃkittanaṃ nāma kataṃ hoti.",
  "tika-abh08t0:2217_3": "Na hi bhūmantaraṃ bhūmantarapariyāpannaṃ hoti, antoappanāyameva āgamanavasena paṭipadāvisuddhi,",
  "tika-abh08t0:2217_4": "tatramajjhattupekkhāya kiccanipphattiādīhi upekkhānubrūhanādayo ca veditabbā. Evañca",
  "tika-abh08t0:2217_5": "katvā vuttaṃ bhagavatā “ekattagataṃ cittaṃ paṭipadāvisuddhipakkhantarañceva hoti",
  "tika-abh08t0:2217_6": "upekkhānubrūhitañca ñāṇena sampahaṃsita”nti. Ettha hi ekattagataṃ cittanti indriyānaṃ",
  "tika-abh08t0:2217_7": "ekarasabhāvena, ekaggatāya ca sikhappattiyā tadanuguṇaekattagataṃ sasampayuttamappanācittaṃ,",
  "tika-abh08t0:2217_8": "tasseva paṭipadāvisuddhipakkhandanādi pakkhantaraṃ vuccati.",
  "tika-abh08t0:2218_0": "Dasalakkhaṇasaṃyutanti “ādimhi tīṇi lakkhaṇāni, majjhe tīṇi, pariyosāne cattārī”ti",
  "tika-abh08t0:2218_1": "evaṃ dasaparimāṇehi appanāya lakkhitabbabhāvena lakkhaṇasaṅkhātehi paripanthato visuddhijhānādīhi",
  "tika-abh08t0:2218_2": "saṃyuttaṃ. Vuttañhetaṃ –",
  "tika-abh08t0:2219_0": "“Paṭhamassa jhānassa paṭipadāvisuddhi ādi. Ādissa kati lakkhaṇāni? Ādissa tīṇi lakkhaṇāni.",
  "tika-abh08t0:2219_1": "Yo tassa paripantho, tato cittaṃ visujjhati, visuddhattā cittaṃ majjhimaṃ samathanimittaṃ",
  "tika-abh08t0:2219_2": "paṭipajjati, paṭipannattā tattha cittaṃ pakkhandati, yañca paripanthato cittaṃ visujjhati,",
  "tika-abh08t0:2219_3": "yañca visuddhattā cittaṃ majjhimaṃ samathanimittaṃ paṭipajjati, yañca paṭipannattā",
  "tika-abh08t0:2219_4": "tattha cittaṃ pakkhandati, paṭhamassa jhānassa paṭipadāvisuddhi ādi, ādissa imāni",
  "tika-abh08t0:2219_5": "tīṇi lakkhaṇāni. Tena vuccati paṭhamaṃ jhānaṃ ādikalyāṇañceva hoti lakkhaṇasampannañca.",
  "tika-abh08t0:2220_0": "“Paṭhamassa jhānassa upekkhānubrūhanā majjhe, majjhassa kati lakkhaṇāni? Majjhassa",
  "tika-abh08t0:2220_1": "tīṇi lakkhaṇāni. Visuddhaṃ cittaṃ ajjhupekkhati, samathapaṭipannaṃ ajjhupekkhati,",
  "tika-abh08t0:2220_2": "ekattupaṭṭhānaṃ ajjhupekkhati, yañca visuddhaṃ cittaṃ ajjhupekkhati, yañca samathapaṭipannaṃ",
  "tika-abh08t0:2220_3": "ajjhupekkhati, yañca ekattupaṭṭhānaṃ ajjhupekkhati, paṭhamassa jhānassa upekkhānubrūhanā",
  "tika-abh08t0:2220_4": "majjhe, majjhassa imāni tīṇi lakkhaṇāni. Tena vuccati paṭhamaṃ jhānaṃ majjhekalyāṇañceva",
  "tika-abh08t0:2220_5": "hoti lakkhaṇasampannañca.",
  "tika-abh08t0:2221_0": "“Paṭhamassa jhānassa sampahaṃsanā pariyosānaṃ. Pariyosānassa kati lakkhaṇāni? Pariyosānassa",
  "tika-abh08t0:2221_1": "cattāri lakkhaṇāni. Tattha jātānaṃ dhammānaṃ anativattanaṭṭhena sampahaṃsanā, indriyānaṃ",
  "tika-abh08t0:2221_2": "ekarasaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena",
  "tika-abh08t0:2221_3": "sampahaṃsanā, paṭhamassa jhānassa sampahaṃsanā pariyosānaṃ, pariyosānassa imāni cattāri",
  "tika-abh08t0:2221_4": "lakkhaṇāni. Tena vuccati paṭhamaṃ jhānaṃ pariyosānakalyāṇañceva hoti lakkhaṇasampannañcā”ti.",
  "tika-abh08t0:2222_0": "Ettha ca gotrabhucittassa nānāvajjanavīthiyaṃ uppajjanārahaparipanthato visujjhanato",
  "tika-abh08t0:2222_1": "tadāgamanavasena jhānacittassa visujjhanākāraṃ sandhāya “yo tassa paripantho, tato",
  "tika-abh08t0:2222_2": "cittaṃ visujjhatī”ti vuttaṃ. Gotrabhucittasseva tathā visuddhattā āvaraṇavirahitaṃ",
  "tika-abh08t0:2222_3": "hutvā ekattanayena majjhimasamathanimittasaṅkhātaṃ samappavattaṃ appanāsamādhipaṭipajjanaṃ",
  "tika-abh08t0:2222_4": "sandhāya “visuddhattā cittaṃ majjhimasamathanimittaṃ paṭipajjatī”ti vuttaṃ. Tathā",
  "tika-abh08t0:2222_5": "hi khīrasseva dadhibhāvābhāvepi tadeva khīraṃ dadhisampannantiādīsu viya gotrabhucittassa",
  "tika-abh08t0:2222_6": "appanābhāvābhāvepi ekasantatipariṇāmūpagamanavasena taṃ majjhimaṃ samathanimittaṃ",
  "tika-abh08t0:2222_7": "līnuddhaccasaṅkhātaantadvayānupagamanena majjhimaṃ paccanīkavūpasamanato yathā samathasaṅkhātaṃ",
  "tika-abh08t0:2222_8": "yogino sukhavisesānaṃ kāraṇabhāvato nimittabhūtaṃ appanāsamādhiṃ paṭipajjati nāma,",
  "tika-abh08t0:2222_9": "tathā paṭipannattā pana samāhitabhāvūpagamanena ekattanayavaseneva tattha pakkhandanaṃ",
  "tika-abh08t0:2222_10": "sandhāya “paṭipannattā tattha cittaṃ pakkhandatī”ti vuttaṃ. Ekattanayañhi vinā gotrabhussa",
  "tika-abh08t0:2222_11": "appanāpakkhandanaṃ natthi. Evaṃ tāva purimacitte vijjamānākārassa idha nibbattiyā",
  "tika-abh08t0:2222_12": "jhānaṃ uppādakkhaṇe tividhalakkhaṇasampannaṃ nāma. Yathā hi lokiyavipassanāya kiccanipphattiyā",
  "tika-abh08t0:2222_13": "lokuttaramaggo “vipassanā”ti vuccati, evaṃ visuddhassa pana tassa puna visodhane",
  "tika-abh08t0:2222_14": "byāpārākaraṇato tatramajjhattupekkhākiccavasena puggalassa ajjhupekkhanato vuttaṃ",
  "tika-abh08t0:2222_15": "“visuddhaṃ cittaṃ ajjhupekkhatī”ti. Appanāsamādhibhāvūpagamanena samathavippaṭipannassa",
  "tika-abh08t0:2222_16": "puna samādhāne byāpārākaraṇato vuttaṃ “samathapaṭipannaṃ cittaṃ ajjhupekkhatī”ti.",
  "tika-abh08t0:2223_0": "Evaṃ samathapaṭipannabhāvatoyeva pubbe “kathaṃ nu kho kilesasaṃsaggaṃ pajaheyya”nti",
  "tika-abh08t0:2223_1": "paṭipannassa idāni samathapaṭipattiyā tassa pahīnattā pāpamittasaṃsaggaṃ pahāya ekassa",
  "tika-abh08t0:2223_2": "viharato sappurisassa viya ekattena upaṭṭhitassa jhānacittassa puna ekattupaṭṭhāne",
  "tika-abh08t0:2223_3": "byāpārākaraṇaṃ sandhāya “ekattupaṭṭhānaṃ ajjhupekkhatī”ti vuttaṃ. Evaṃ tatramajjhattupekkhāya",
  "tika-abh08t0:2223_4": "kiccavasena jhānaṃ majjhe tividhalakkhaṇasampannaṃ nāma hoti. Pubbabhāgappavattapārihāriyañāṇena",
  "tika-abh08t0:2223_5": "cittassa saṃkilesavodānakaradhammesu ādīnavānisaṃsaṃ disvā yathā tattha jātānaṃ dhammānaṃ",
  "tika-abh08t0:2223_6": "aññamaññānativattanaṃ hoti, tathā bhāvanāya sampahaṃsitattā visodhitattā tatramajjhattupekkhāya",
  "tika-abh08t0:2223_7": "vasena anubrūhite citte samādhipaññāsaṅkhātayuganaddhadhammānaṃ aññamaññānativattiyā",
  "tika-abh08t0:2223_8": "pavattanaṃ sandhāya vuttaṃ “tattha jātānaṃ dhammānaṃ anativattanaṭṭhena sampahaṃsanā”ti.",
  "tika-abh08t0:2223_9": "Saddhāpañcamakānaṃ indriyānaṃ nānākilesehi vimuttattā vimuttivasena ekarasataṃ sandhāya",
  "tika-abh08t0:2223_10": "vuttaṃ “indriyānaṃ ekarasaṭṭhena sampahaṃsanā”ti. Tesaṃ anativattanasampahaṃsanānaṃ",
  "tika-abh08t0:2223_11": "anurūpavasena alīnaṃ anuddhataṃ hutvā vīriyassa pavattiṃ sandhāya “tadupagavīriyavāhanaṭṭhena",
  "tika-abh08t0:2223_12": "sampahaṃsanā”ti vuttaṃ. Yā panassa tasmiṃ khaṇe pavattā āsevanā, uppādato paṭṭhāya",
  "tika-abh08t0:2223_13": "ṭhitipariyosānānaṃ āsevanapaccayabhāvavasena pavattākāro, taṃ sandhāya “āsevanaṭṭhena",
  "tika-abh08t0:2223_14": "sampahaṃsanā”ti vuttaṃ. Evaṃ dhammānaṃ anativattanādibhāvasādhanena pariyodāpakassa",
  "tika-abh08t0:2223_15": "ñāṇassa kiccavasena jhānapariyosāne catūhi lakkhaṇehi sampannaṃ nāmāti veditabbaṃ.",
  "tika-abh08t0:2224_0": "919-20. Visodhetvāna pāpaketi pāripanthike dhamme visesena sodhetvā sayaṃ pahānamatte",
  "tika-abh08t0:2224_1": "aṭṭhatvā atisayappahānavasena puna sodhetvāti vuttaṃ hoti. Cittabhāvanavepullanti",
  "tika-abh08t0:2224_2": "samādhibhāvanāya vipulabhāvaṃ. Yathā hi bhāvanāvasena nimittassa uppatti, evamassa",
  "tika-abh08t0:2224_3": "bhāvanāvasena vaḍḍhanampi, tasmā ekaṅgulādivasena nimittaṃ vaḍḍhayantassa punappunaṃ",
  "tika-abh08t0:2224_4": "bahulīkārena jhānabhāvanāpi vuḍḍhiṃ viruḷhiṃ, abhiññāvasena ca vepullaṃ āpajjati.",
  "tika-abh08t0:2224_5": "Tena vuttaṃ “cittabhāvanavepullaṃ…pe… vaḍḍhetabba”nti.",
  "tika-abh08t0:2225_0": "921-3. Vaḍḍhanābhūmiyo dvevāti vaḍḍhanaṭṭhānāni dveyeva. Dvīsu ṭhānesu avassaṃ ekattaṃ",
  "tika-abh08t0:2225_1": "vaḍḍhetabbanti ācariyā. Tatrāti sāmiatthe bhummavacanaṃ, tassāti attho. Tatrāti vā",
  "tika-abh08t0:2225_2": "dvīsu bhūmīsu. Kasitabbaṃ…pe… yathicchakanti yathā nāma kassako kasitabbaṭṭhānaṃ",
  "tika-abh08t0:2225_3": "naṅgalena paricchinditvā paricchedabbhantaraṃ kasituṃ taṃ ṭhānaṃ paricchindati, evamevaṃ",
  "tika-abh08t0:2225_4": "ekaṅguladvaṅgulativaṅgulacaturaṅgulamattaṃ manasā paricchinditvā paricchinditvā yathāparicchedaṃ",
  "tika-abh08t0:2225_5": "vaḍḍhetabbaṃ. Tato vidatthiratanappamukhapariveṇavihārasīmānaṃ, gāmanigamajanapadarajjasamuddasīmānañca",
  "tika-abh08t0:2225_6": "paricchedavasena vaḍḍhayantena cakkavāḷaparicchedaṃ katvā vā tato vāpi uttari paricchinditvā",
  "tika-abh08t0:2225_7": "vaḍḍhetabbaṃ. Tena vuttaṃ “yathicchakaṃ vaḍḍhetabba”nti. Aparicchinditvā pana na",
  "tika-abh08t0:2225_8": "vaḍḍhetabbaṃ. Na hi aparicchede bhāvanā pavattati. Tathā ca vuttaṃ “santake no anantake”ti.",
  "tika-abh08t0:2225_9": "Evaṃ vaḍḍhitañca taṃ nimittaṃ vaḍḍhitavaḍḍhitaṭṭhāne pathaviyā ukkūlavikūlanadīviduggapabbatavisamesu",
  "tika-abh08t0:2225_10": "saṅkusatasamabbhāhataṃ usabhacammaṃ viya hoti.",
  "tika-abh08t0:2226_0": "924-6. Tasmiṃ pana nimitte pattapaṭhamajjhānena ādikammikena idāneva dutiyajjhānādiadhigamāya",
  "tika-abh08t0:2226_1": "ussāhaṃ akatvā tasmiṃyeva paṭhamajjhāne pañcahākārehi suciṇṇavasinā bhavitabbanti",
  "tika-abh08t0:2226_2": "dassetuṃ “pattepī”tiādi vuttaṃ. Suciṇṇo vaso vasibhāvo etenāti suciṇṇavasinā, suṭṭhu",
  "tika-abh08t0:2226_3": "āsevitavasināti attho. Katamā tā vasiyo, yāsaṃ vasenāyaṃ pañcahākārehi suciṇṇavasīti",
  "tika-abh08t0:2226_4": "āha “āvajjana”ntiādi. Tattha āvajjananti na āvajjanamattameva adhippetaṃ āvajjanavasitāya",
  "tika-abh08t0:2226_5": "adhippetattā. Āvajjanāya pana uppannāya javanehipi bhavitabbaṃ. Tāni ca kho āvajjanakapparatāya",
  "tika-abh08t0:2226_6": "cittābhinīhārassa yathāvajjitavasena honti. Adhigamena samaṃ, sasampayuttassa jhānassa",
  "tika-abh08t0:2226_7": "sammā āpajjanaṃ paṭipajjanaṃ samāpatti. Abhibhuyya ṭhapanaṃ, adhiṭṭhānaṃ viyāti vā",
  "tika-abh08t0:2226_8": "adhiṭṭhānaṃ. Vasitāti etesu āvajjanādīsu yathāruci pavattiyo, yatthicchakaṃ, yadicchakaṃ,",
  "tika-abh08t0:2226_9": "yāvaticchakaṃ pavattituṃ samatthabhāvo.",
  "tika-abh08t0:2227_0": "Tattha paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā",
  "tika-abh08t0:2227_1": "uppannāvajjanānantaraṃ vitakkārammaṇāneva cattāri, pañca vā javanāni javanti, tato",
  "tika-abh08t0:2227_2": "dve bhavaṅgāni, tato puna vicārārammaṇaṃ āvajjanaṃ vuttanayeneva javanānīti evaṃ",
  "tika-abh08t0:2227_3": "pañcasu jhānaṅgesu paṭipāṭiyā nirantaraṃ cittaṃ pesetuṃ samatthabhāvo, tattha adandhāyitattaṃ",
  "tika-abh08t0:2227_4": "āvajjanavasitā nāma. Samāpajjitukāmatānantaraṃ dvīsu bhavaṅgesu uppannesu bhavaṅgaṃ",
  "tika-abh08t0:2227_5": "upacchinditvā uppannāvajjanānantaraṃ samāpajjituṃ samatthatā samāpajjanavasitā nāma.",
  "tika-abh08t0:2227_6": "Ayañca matthakappattā āvajjanasamāpajjanā satthu yamakapāṭihāriyakāladhammadesanādīsu",
  "tika-abh08t0:2227_7": "labbhati. Dhammasenāpatissa yakkhena sīse pahāradānasamaye, mahāmoggallānattherassa",
  "tika-abh08t0:2227_8": "nandopanandadamanasamaye vā labbhati, aññattha pana tato dandhāyeva, setu viya sīghasotāya",
  "tika-abh08t0:2227_9": "nadiyā oghaṃ bhavaṅgavegaṃ upacchinditvā yathāparicchinnakālaṃ jhānaṃ ṭhapetuṃ samatthatā,",
  "tika-abh08t0:2227_10": "bhavaṅgapātato rakkhaṇayogyatā adhiṭṭhānavasitā nāma. Yathāparicchinnakālaṃ atikkamituṃ",
  "tika-abh08t0:2227_11": "adatvā jhānato vuṭṭhānasamatthatā vuṭṭhānavasitā nāma.",
  "tika-abh08t0:2228_0": "Atha vā yathāparicchinnakālato upari gantuṃ adatvā ṭhapanasamatthatā adhiṭṭhānavasitā",
  "tika-abh08t0:2228_1": "nāma. Paricchinnakālato anto avuṭṭhahitvā yathākālavaseneva vuṭṭhānasamatthatā vuṭṭhānavasitā",
  "tika-abh08t0:2228_2": "nāma. Atha vā vuttanayeneva paricchinnakālato anūnaṃ katvā samāpattiṃ ṭhapetuṃ samatthatāva",
  "tika-abh08t0:2228_3": "adhiṭṭhānavasitā nāma. Kālaparicchedaṃ atikkamitvā vuṭṭhitassapi niddālukassa paṭibujjhitvā",
  "tika-abh08t0:2228_4": "punappunaṃ niddokkamanaṃ viya vuṭṭhitasamāpattimeva punappunaṃ asamāpajjitvā vuṭṭhānasamatthatā,",
  "tika-abh08t0:2228_5": "tattha ālayākaraṇayogyatā ca vuṭṭhānavasitā nāma.",
  "tika-abh08t0:2229_0": "Paccavekkhaṇavasitā pana āvajjanavasitāya eva saṅgahitā. Paccavekkhaṇajavanāneva",
  "tika-abh08t0:2229_1": "hi tesaṃ tesaṃ jhānaṅgānaṃ āvajjanānantaraṃ pavattāni, tasmā yadaggena āvajjanavasiyā",
  "tika-abh08t0:2229_2": "siddhi, tadaggena paccavekkhaṇavasitā siddhāti veditabbaṃ. Keci pana jhānaṅgānaṃ",
  "tika-abh08t0:2229_3": "apākaṭabhāvepi tesu nirantaraṃ āvajjanāya pavattanasamatthatā āvajjanavasitā nāma,",
  "tika-abh08t0:2229_4": "tesaṃ yathāsabhāvapaccavekkhaṇavasena javanappavattanasamatthatā paccavekkhaṇavasitā",
  "tika-abh08t0:2229_5": "nāma. Atha vā satipi sattannaṃ javanānaṃ pavattiyaṃ nirantaraṃ āvajjanasamatthatā",
  "tika-abh08t0:2229_6": "āvajjanavasitā nāma, vasitābalena sattamajavanaṃ appatvā catupañcajavaneheva paccavekkhaṇasamatthatā",
  "tika-abh08t0:2229_7": "paccavekkhaṇavasitā nāma. Atha vā ñāṇavippayuttacittehi paccavekkhituṃ asamatthabhāvepi",
  "tika-abh08t0:2229_8": "“paccavekkhissāmī”ti uppannaāvajjanānantarameva bhavaṅgesu kālaṃ avītināmetvā sīghameva",
  "tika-abh08t0:2229_9": "āvajjituṃ samatthatā āvajjanavasitā nāma, vasitābalena, paccavekkhaṇabalena ñāṇavippayuttacittehipi",
  "tika-abh08t0:2229_10": "paccavekkhituṃ samatthatā paccavekkhaṇavasitā nāmāti vadanti. Yasmā panetā yathāvuttaniyāmena",
  "tika-abh08t0:2229_11": "punappunaṃ āvajjanādinā sādhetabbā, tasmā vuttaṃ “āvajjitvā”tiādi.",
  "tika-abh08t0:2230_0": "927. Imesu pana ādikammikena samāpajjanabahuleneva bhavitabbaṃ, na paccavekkhaṇabahulena.",
  "tika-abh08t0:2230_1": "Paccavekkhaṇabahulassa hi jhānaṅgāni thūlāni dubbalāni hutvā upaṭṭhahanti, athassa",
  "tika-abh08t0:2230_2": "tāni eva upaṭṭhitattā upari ussukkanāya paccayataṃ nāpajjanti, so appaguṇe jhāne",
  "tika-abh08t0:2230_3": "ussukkamāno paṭhamajjhānāva parihāyati, na ca sakkoti dutiyaṃ adhigantuṃ. Tena vuttaṃ",
  "tika-abh08t0:2230_4": "“paṭhame avasippatte”tiādi. Ubhato bhaṭṭhoti puna paṭhamajjhānaṃ samāpajjituṃ na",
  "tika-abh08t0:2230_5": "sakkotīti adhippāyo. Vuttañhetaṃ bhagavatā –",
  "tika-abh08t0:2231_0": "“Idhekacco bhikkhu bālo abyatto akhettaññū akusalo vivicceva kāmehi vivicca akusalehi",
  "tika-abh08t0:2231_1": "dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati,",
  "tika-abh08t0:2231_2": "so taṃ nimittaṃ nāsevati, na bhāveti, na bahuliṃ karoti, na svādhiṭṭhitaṃ adhiṭṭhāti.",
  "tika-abh08t0:2231_3": "Tassa evaṃ hoti ‘yaṃnūnāhaṃ vitakkavicārānaṃ vūpasamā…pe… dutiyaṃ jhānaṃ upasampajja",
  "tika-abh08t0:2231_4": "vihareyya’nti, so na sakkoti vitakkavicārānaṃ vūpasamā…pe… dutiyaṃ jhānaṃ upasampajja",
  "tika-abh08t0:2231_5": "viharituṃ. Tassa evaṃ hoti ‘yaṃnūnāhaṃ vivicceva kāmehi…pe… paṭhamaṃ jhānaṃ upasampajja",
  "tika-abh08t0:2231_6": "vihareyya’nti, so na sakkoti vivicceva kāmehi…pe… paṭhamaṃ jhānaṃ upasampajja viharituṃ,",
  "tika-abh08t0:2231_7": "ayaṃ vuccati, bhikkhave, bhikkhu ubhato bhaṭṭho ubhato parihīno”ti.",
  "tika-abh08t0:2232_0": "928-31. Kāmassahagatā…pe… carantīti ārammaṇavasena kāmasahagatā hutvā saññā ceva",
  "tika-abh08t0:2232_1": "manasikārā ca samudācaranti. Saññāsīsena cettha taṃsahagato cittuppādo gahito, manakkāra-ggahaṇena",
  "tika-abh08t0:2232_2": "āvajjananti daṭṭhabbaṃ. Kāmānupakkhandānaṃ saññāmanasikārānaṃ vasena hānaṃ parihāniṃ",
  "tika-abh08t0:2232_3": "bhajatīti hānabhāgiyaṃ. Keci pana “saṃkilesanti hānabhāgiyo dhammo’ti vacanato hānabhāgiyā",
  "tika-abh08t0:2232_4": "kāmasaññādikāti tehi parihāpiyamānaṃ jhānampi kāraṇūpacārena hānabhāgiyaṃ nāmā”ti",
  "tika-abh08t0:2232_5": "vadanti. Tadanudhammatā satīti tasseva jhānassa anudhammatā ārammaṇavasena tadanugatā",
  "tika-abh08t0:2232_6": "satipatirūpakā nikanti. Atakkasahitāti avitakkaṃ dutiyajjhānaṃ pattukāmassa taṃ santato,",
  "tika-abh08t0:2232_7": "manasi karoto ārammaṇavasena taṃsahagatā. Visesabhāgiyanti visesabhūtassa dutiyajjhānassa",
  "tika-abh08t0:2232_8": "padaṭṭhānatāya taṃ bhajatīti visesabhāgiyaṃ. Nibbidāsaṃyutāti vipassanārammaṇā.",
  "tika-abh08t0:2233_0": "932-5. Paguṇatoti vasitappattato. Āsannākusalārikāti nīvaraṇappahānassa taṃpaṭhamatāya",
  "tika-abh08t0:2233_1": "āsannanīvaraṇapaccatthikā. Thūlaṃ nāma vipulampi pheggu viya sukhabhañjanīyanti āha",
  "tika-abh08t0:2233_2": "“thūlattā…pe… dubbalā”ti. Tatoti dutiyajjhānato. Dubbalāni aṅgāni imissāti aṅgadubbalā.",
  "tika-abh08t0:2233_3": "Santato cintayitvāti paṭhamajjhāne viya oḷārikaṅgānaṃ abhāvato, santadhammasamaṅgitāya",
  "tika-abh08t0:2233_4": "ca santanti evaṃ santavasena manasi katvā. Kiñcāpi hi ye dhammā dutiyajjhāne pītisukhādayo,",
  "tika-abh08t0:2233_5": "te paṭhamajjhānepi santi, tehi pana te santatarā, paṇītatarā ca honti. Nikantinti",
  "tika-abh08t0:2233_6": "nikāmanaṃ apekkhanti attho. Pariyādāyāti khepetvā, vikkhambhetvāti attho.",
  "tika-abh08t0:2234_0": "943-4. Sampasādananti sampasādanasaṅkhātāya saddhāya yogato jhānampi sampasādanaṃ",
  "tika-abh08t0:2234_1": "nīlavaṇṇayogato nīlavatthaṃ viya. Nanu cāyaṃ saddhā paṭhamajjhānepi atthi, kasmā",
  "tika-abh08t0:2234_2": "idameva “sampasādana”nti vuttanti? Vuccate – paṭhamajjhānaṃ vitakkavicārakkhobhena",
  "tika-abh08t0:2234_3": "vīcitaraṅgasamākulamiva jalaṃ na suppasannaṃ hoti, tasmā satipi saddhāya taṃ sampasādananti",
  "tika-abh08t0:2234_4": "na vuttaṃ. Imasmiṃ pana vitakkavicārakkhobhābhāvena laddhokāsā balavatī saddhā, tasmā",
  "tika-abh08t0:2234_5": "balavasaddhāya samannāgatattā idameva “sampasādana”nti vuttaṃ. Ajjhattanti niyakajjhattaṃ,",
  "tika-abh08t0:2234_6": "attani jātaṃ, attano santāne nibbattanti attho. Tīṇi aṅgāni imassāti tivaṅgikaṃ.",
  "tika-abh08t0:2234_7": "Sesanti pītiādīnaṃ aññehi balavabhāvo, tiṇṇaṃ catunnaṃ vā javanānaṃ parikammopacārānulomagotrabhubhāvo,",
  "tika-abh08t0:2234_8": "chaṭṭhe sattame vā appanāyānuppatti ekacittakkhaṇatā, tato bhavaṅgapāto, puna bhavaṅgaṃ",
  "tika-abh08t0:2234_9": "vicchinditvā paccavekkhaṇatthāya āvajjanaṃ, tato jhānapaccavekkhaṇanti idaṃ sabbaṃ",
  "tika-abh08t0:2234_10": "vuttāvasesaṃ heṭṭhā paṭhamajjhāne vuttanayeneva samupalakkhitabbaṃ.",
  "tika-abh08t0:2235_0": "948-9. Piyatoti kāmayato. Uppilāpananti kāmañcāyaṃ pariggahesu apariccattapemassa",
  "tika-abh08t0:2235_1": "anādīnavadassino taṇhāsahagatāya pītiyā pavattiākāro, idha ca dutiyajjhānapīti adhippetā,",
  "tika-abh08t0:2235_2": "tathāpi sabbaso pītiyaṃ avirattassāpi anubandheyyāti uppilāpanaṃ idha ādīnavavasena",
  "tika-abh08t0:2235_3": "vuttaṃ. Atha vā dutiyajjhānasseva tatiyajjhānaṃ viya ahutvā uppilāpanākārena pavatti",
  "tika-abh08t0:2235_4": "uppilāpanaṃ viyāti uppilāpananti vuttaṃ. Tatiyaṃ santato disvāti sambandho.",
  "tika-abh08t0:2236_0": "957-8. Satiyā sampajaññena sampannanti saraṇalakkhaṇāya satiyā, asammohalakkhaṇena",
  "tika-abh08t0:2236_1": "sampajaññena ca sampannaṃ. Kāmaṃ purimajjhānesupi satisampajaññaṃ atthi, na hi muṭṭhassatissa,",
  "tika-abh08t0:2236_2": "asampajānato ca upacāramattampi sampajjati, pageva appanā, yebhuyyena pana avippayogībhāvena",
  "tika-abh08t0:2236_3": "pavattamānesu pītisukhesu pītisaṅkhātassa oḷārikaṅgassa pahāne sukhumatāya idha sātisayo",
  "tika-abh08t0:2236_4": "satisampajaññabyāpāroti idheva satisampajaññasampannatā vuttāti veditabbā. Ekaṅgahīnanti",
  "tika-abh08t0:2236_5": "pītiyā pahīnabhāvena ekaṅgavippahīnaṃ. Sā panesā dutiyajjhānassa vitakkavicārā viya",
  "tika-abh08t0:2236_6": "appanākkhaṇeyeva pahīyati. Tenassa sā “pahānaṅga”nti vuccati.",
  "tika-abh08t0:2237": "972. Somanassassa pahīnattā āha “ekaṅgavippahīna”nti. Tañca pana somanassaṃ ekavīthiyaṃ purimajavanesuyeva pahīyati.",
  "tika-abh08t0:2238_0": "974. Purimajjhānesu parikammādivasena pavattānaṃ kāmāvacarajavanānaṃ ekasadisattā",
  "tika-abh08t0:2238_1": "idha labbhamānaṃ kañci visesaṃ dassetuṃ “yasmā”tiādi vuttaṃ. Āsevanaṃ na hotīti āsevanapaccayena",
  "tika-abh08t0:2238_2": "paccayo na hoti. Ayañhettha adhippāyo – yasmā padantarasaṅgahitassa attano sabhāvaggāhāpanasaṅkhātaāsevanapaccayattābhāvato",
  "tika-abh08t0:2238_3": "sukhavedanā upekkhāvedanāya āsevanapaccayena paccayo na hoti, catutthajjhāneva upekkhāvedanāya",
  "tika-abh08t0:2238_4": "bhavitabbaṃ sātisayaṃ sukhavirāgabhāvanattā, tasmā idha appanāvīthiyaṃ upekkhāsampayuttajavaneheva bhavitabbanti.",
  "tika-abh08t0:2239_0": "976. Evaṃ catukkanayavasena jhānappabhedaṃ dassetvā idāni pañcakanayampi dassetuṃ",
  "tika-abh08t0:2239_1": "“yaṃ catukkanaye”tiādi vuttaṃ. Dvidhā pana katvānāti vitakkavicārānaṃ visuṃ visuṃ",
  "tika-abh08t0:2239_2": "pahānaṅgavasena gaṇanato dvidhā katvā. Dutiyaṃ tatiyaṃ katanti avitakkavicāramattaṃ",
  "tika-abh08t0:2239_3": "avitakkaavicāranti evaṃ dutiyajjhānañceva tatiyajjhānañca kataṃ abhidhammeti adhippāyo.",
  "tika-abh08t0:2239_4": "Suttantesu hi pañcakanayo sarūpato na gahito, kasmā pana abhidhamme gahitoti? Puggalajjhāsayato,",
  "tika-abh08t0:2239_5": "sannisinnadevaparisāya hi yesaṃ paṭhamajjhāne vitakko eva oḷārikato upaṭṭhāti, itare",
  "tika-abh08t0:2239_6": "santato, tesaṃ caturaṅgikaṃ avitakkavicāramattaṃ dutiyajjhānaṃ katvā pañcakanayena",
  "tika-abh08t0:2239_7": "desesi. Yesaṃ vitakkavicārā oḷārikato upaṭṭhitā, tato tesaṃ avitakkaavicāraṃ tivaṅgikaṃ",
  "tika-abh08t0:2239_8": "katvā catukkanayena desesi. Yesaṃ vitakkova oḷārikato upaṭṭhāti, tehi taṃ atikkamitvā",
  "tika-abh08t0:2239_9": "caturaṅgikaṃ dutiyajjhānaṃ uppādetuṃ sakkā. Yesaṃ vitakkavicārā, tehi dvepi ekato",
  "tika-abh08t0:2239_10": "atikkamitvā tivaṅgikaṃ dutiyajjhānaṃ uppādetuṃ sakkā.",
  "tika-abh08t0:2240_0": "979. Atthabyañjanavasena suṭṭhu madhuraṃ, tatoyeva varataraṃ vacanaṃ yassa soyaṃ",
  "tika-abh08t0:2240_1": "sumadhuravarataravacano. Kaṃ nu janaṃ neva rañjayati, na hi ekampi na rañjayati.",
  "tika-abh08t0:2240_2": "Atinisita …pe… nīyoyanti atitikhiṇabuddhippasādehi janehi vedanīyo ayaṃ gantho, paricchedoti vā adhippāyo.",
  "tika-abh08t0:2241": "Iti abhidhammatthavikāsiniyā nāma",
  "tika-abh08t0:2242": "Abhidhammāvatārasaṃvaṇṇanāya",
  "tika-abh08t0:2243": "Rūpāvacarasamādhibhāvanāniddesavaṇṇanā niṭṭhitā.",
  "tika-abh08t0:2244": "15. Pannarasamo paricchedo",
  "tika-abh08t0:2245": "Arūpāvacarasamādhibhāvanāniddesavaṇṇanā",
  "tika-abh08t0:2246_0": "980. Evaṃ pathavīkasiṇavasena catukkapañcakajjhānāni dassetvā yasmā sesakasiṇavasena",
  "tika-abh08t0:2246_1": "niddisiyamāne ganthagāravo hoti, tasmā taṃ sabbaṃ ṭhapetvā arūpāvacaraṃ vibhāvetuṃ",
  "tika-abh08t0:2246_2": "“rūpārūpa”ntiādi āraddhaṃ. Rūpārūpamatītenāti rūpārūpabhavaṃ atikkantena, punānūpapattivasena",
  "tika-abh08t0:2246_3": "rūpārūpabhavaṃ atikkantena, pageva kāmāvacarabhavaṃ. Rūpārūpādivedināti rūpārūpādibhūmantaravedinā.",
  "tika-abh08t0:2247_0": "982-4. Yasmā ayaṃ arūpāvacarasamādhi nāma rūpavirāgabhāvanā rūpavirāgavaseneva abhinipphādetabbāva,",
  "tika-abh08t0:2247_1": "tasmā taṃ uppādetukāmassa rūpe virajjanākāraṃ, virattamānasena ca tadatthāya paṭipajjanavidhiṃ",
  "tika-abh08t0:2247_2": "dassetuṃ “rūpe kho”tiādi āraddhaṃ. Daṇḍanaṭṭhena daṇḍo, muggarādi, parapīḷanādhippāyena",
  "tika-abh08t0:2247_3": "tassa ādānaṃ daṇḍādānaṃ. Ādi-saddena satthādānakalahaviggahavivādatuvaṃtuvaṃpesuññādīnaṃ,",
  "tika-abh08t0:2247_4": "adinnādānādīnañca gahaṇaṃ. Cakkhurogādayoti ādi-saddena sotarogādīnaṃ. Rūpe ādīnavaṃ",
  "tika-abh08t0:2247_5": "disvāti karajarūpādioḷārikarūpe tannidānaṃ dosaṃ disvā. Nibbindamānasoti virattamānaso.",
  "tika-abh08t0:2247_6": "Arūpanti arūpāvacarabhāvanaṃ. Tamhā kasiṇarūpāti tamhā paṭibhāganimittasaṅkhātā kasiṇarūpā.",
  "tika-abh08t0:2247_7": "Nanu cāyaṃ rūpe ādīnavaṃ disvā taṃ samatikkamatthāya paṭipajjati, paṭibhāganimittañca",
  "tika-abh08t0:2247_8": "arūpaṃ paṇṇattimattattāti kathaṃ tasmā nibbijjatīti anuyogaṃ sandhāya opammavasena",
  "tika-abh08t0:2247_9": "tamatthaṃ dassento āha “sūkarābhihatova sā”ti. Yathā hi vane sūkarena pahatamatto",
  "tika-abh08t0:2247_10": "sunakho tato bhīto rūpadassanavelāyaṃ bhattapacanaukkhaliṃ dūrato disvā sūkarapaṭibhāgatāya",
  "tika-abh08t0:2247_11": "tassaṃ sūkarāsaṅkaṃ uppādetvā utrasto palāyateva, evameva rūpe nibbindamānaso taṃ",
  "tika-abh08t0:2247_12": "atikkamitukāmo tappaṭibhāge kasiṇarūpepi nibbijjati, samatikkamitukāmoti adhippāyo.",
  "tika-abh08t0:2248_0": "985-6. Catutthe pana jhānasminti ṭhapetvā paricchinnākāsakasiṇaṃ navasu pathavīkasiṇādīsu",
  "tika-abh08t0:2248_1": "aññatarasmiṃ paṭiladdhacatutthajjhāne. Keci pana ālokakasiṇampi ṭhapetvā aṭṭhasūti",
  "tika-abh08t0:2248_2": "vadanti. Tassa pana ṭhapane kāraṇaṃ na dissati. Suṭṭhu ciṇṇo carito atippaguṇikato",
  "tika-abh08t0:2248_3": "āvajjanādilakkhaṇo vasībhāvo etenāti suciṇṇavasī. Karoti…pe… yatoti yasmā idaṃ catutthajjhānacittaṃ",
  "tika-abh08t0:2248_4": "mayā nibbindakasiṇarūpaṃ ārammaṇaṃ karoti. Āsannasomanassañcāti yato tatiyajjhānassa",
  "tika-abh08t0:2248_5": "āsannatāya āsannasomanassapaccatthikañca. Thūlasantavimokkhatoti santavimokkhasaṅkhātaarūpajjhānato",
  "tika-abh08t0:2248_6": "etaṃ yato thūlaṃ oḷārikaṃ. Arūpajjhānañhi ye te santā vimokkhā atikkamma rūpe āruppantiādīsu",
  "tika-abh08t0:2248_7": "“santavimokkha”nti vuccati, santatāsiddhi cassa anussatito daṭṭhabbā.",
  "tika-abh08t0:2249_0": "987-91. Catuttheti catutthajjhāne. Paṭhamāruppañca santato disvāti sambandho, santavasena",
  "tika-abh08t0:2249_1": "manasi karitvāti attho. Santato manasikaraṇeneva cettha paṇītato, sukhumato ca manasikāro",
  "tika-abh08t0:2249_2": "siddhova hotīti na te visuṃ gahitā. Pattharitvānāti pageva vaḍḍhitaṃ, tadā vaḍḍhanavasena",
  "tika-abh08t0:2249_3": "vā pattharitvā. Pubbakālavasena cetaṃ vuttaṃ. Tena naṃ ugghāṭetvā pacchā na vaḍḍhitabbanti",
  "tika-abh08t0:2249_4": "dasseti. Na hi taṃ pacchā vaḍḍhanatthāya vāyamiyamānampi vaḍḍhatīti. Tenāti kasiṇarūpena.",
  "tika-abh08t0:2250_0": "Idānissa ugghāṭanākāraṃ dassetuṃ “ākāso iti vā”tiādiṃ vatvā puna taṃ samatthetuṃ",
  "tika-abh08t0:2250_1": "“ugghāṭento hī”tiādi vuttaṃ. Udayavasena, paricchedapharaṇavasena ca antābhāvato",
  "tika-abh08t0:2250_2": "ananto. Na saṃvelletīti kaṭasārakakilañjādayo viya na paṭisaṃharati. Nāvajjanto na",
  "tika-abh08t0:2250_3": "pekkhantoti anāvajjanto anapekkhanto. Aññadatthu tena phuṭṭhokāsaṃ vuttanayena manasikarontoyevāti",
  "tika-abh08t0:2250_4": "adhippāyo. Idañhi vuttaṃ hoti – rūpāvacaracatutthajjhānassa ārammaṇabhūtaṃ kasiṇarūpaṃ",
  "tika-abh08t0:2250_5": "sabbena sabbaṃ amanasikaroto, tena ca phuṭṭhokāsaṃ “ākāso ākāso”ti manasikaroto yadā",
  "tika-abh08t0:2250_6": "taṃ bhāvanānubhāvena ākāsaṃ hutvā upaṭṭhāti, tadā so kasiṇaṃ ugghāṭeti nāmāti.",
  "tika-abh08t0:2251_0": "992-5. Evaṃ kasiṇugghāṭanavasena paṭiladdhe ākāsanimitte puna paṭipajjanavidhiṃ,",
  "tika-abh08t0:2251_1": "yassatthāya yesaṃ paṭipajjati, tadatthasiddhañca dassetuṃ “kasiṇugghāṭimākāsaṃ nimitta”ntiādi",
  "tika-abh08t0:2251_2": "vuttaṃ. Ākāsassa animittabhāvepi nimittena phuṭṭhokāsabhāvato “nimitta”nti vuttaṃ.",
  "tika-abh08t0:2251_3": "Pañca…pe… vikkhambhantīti nanu rūpāvacarapaṭhamajjhānassa upacārakkhaṇeyeva nīvaraṇāni",
  "tika-abh08t0:2251_4": "vikkhambhitāni, tato paṭṭhāya ca na tesaṃ pariyuṭṭhānaṃ atthi. Yadi siyā, jhānato",
  "tika-abh08t0:2251_5": "parihāyeyyāti? Saccametaṃ, imassa pana jhānassa vaṇṇabhaṇanavasenetaṃ vuttaṃ yathā",
  "tika-abh08t0:2251_6": "aññatthāpi heṭṭhā pahīnānaṃ upari pahānavacananti. Ye pana “sabbe kusalā dhammā sabbesaṃ",
  "tika-abh08t0:2251_7": "akusalānaṃ paṭipakkhāti katvā evaṃ vutta”nti vadanti, tehi dutiyajjhānūpacārādīsu",
  "tika-abh08t0:2251_8": "nīvaraṇavikkhambhanāvacanassa kāraṇaṃ vattabbaṃ hoti. Yampi ceke vadanti “santeva",
  "tika-abh08t0:2251_9": "sukhumāni rūpāvacaraavikkhambhanīyāni, tāni sandhāyetaṃ vutta”nti, taṃ tesaṃ matimattaṃ.",
  "tika-abh08t0:2251_10": "Na hi mahaggatakusalesu lokuttarakusalaṃ viya odhiso pahānaṃ nāma atthi. Yo pana",
  "tika-abh08t0:2251_11": "rūpāvacarehi arūpānaṃ uḷāraphalatādiviseso, so bhāvanāvisesena santatarappaṇītatarabhāvena",
  "tika-abh08t0:2251_12": "tesuyeva purimapurimehi pacchimapacchimānaṃ viyāti daṭṭhabbaṃ. Idhāpīti na kevalaṃ",
  "tika-abh08t0:2251_13": "rūpāvacaracatutthajjhāne, “sesāni kāmāvacarānī”tiādīsu pana idha yaṃ vattabbaṃ avuttaṃ,",
  "tika-abh08t0:2251_14": "taṃ rūpāvacarajjhānaniddese vuttanayānusārena veditabbaṃ.",
  "tika-abh08t0:2252_0": "997-1001. “Puna bhāvetukāmenā”ti vutte paṭhamameva paṭhamāruppassa bhāvitattā kiṃ",
  "tika-abh08t0:2252_1": "bhāvetukāmenāti anuyoge “dutiyāruppamānasa”nti vuttaṃ, na pana “dutiyāruppamānasaṃ",
  "tika-abh08t0:2252_2": "bhāvetukāmenā”ti iminā ajjhāsayena. Na hi paṭhamaṃ dutiyāruppaṃ bhāvitanti. Rūpāvacarajjhānaṃ",
  "tika-abh08t0:2252_3": "anatikkamitvā anadhigantabbato taṃ manasikārasamudācārassa hānabhāgiyabhāvāvahanato",
  "tika-abh08t0:2252_4": "rūpāvacarajjhānametassa paccatthikanti katvā vuttaṃ “āsanna…pe… paccatthikanti cā”ti.",
  "tika-abh08t0:2252_5": "Vīthipaṭipannāya bhāvanāya uparūparivisesāvahabhāvato, paṇītabhāvasiddhito ca paṭhamāruppato",
  "tika-abh08t0:2252_6": "dutiyāruppaṃ santatarasabhāvanti āha “dutiyāruppa…pe… panā”ti. Vakkhati hi “supaṇītatarā",
  "tika-abh08t0:2252_7": "honti, pacchimā pacchimā idhā”ti. Viññāṇamiccevaṃ manasā kātabbanti viññāṇaṃ viññāṇaṃ",
  "tika-abh08t0:2252_8": "iccevaṃ manasā kātabbaṃ, kevalaṃ anantaṃ anantanti na manasi kātabbaṃ. Tenāha “anantanti…pe…",
  "tika-abh08t0:2252_9": "manasā nidhā”ti. Anantaṃ viññāṇaṃ anantaṃ viññāṇanti pana manasi kātuṃ vaṭṭati.",
  "tika-abh08t0:2253_0": "1002-6. Tasmiṃ pana nimittasminti tasmiṃ paṭhamāruppaviññāṇasaṅkhāte viññāṇanimitte.",
  "tika-abh08t0:2253_1": "Vicārentassa mānasanti bhāvanācittaṃ pavattentassa. Ākāsaphuṭaviññāṇeti kasiṇugghāṭimākāsaṃ",
  "tika-abh08t0:2253_2": "pharitvā pavatte paṭhamāruppaviññāṇe ārammaṇabhūte. Appetīti appanāvasena pavattati.",
  "tika-abh08t0:2253_3": "Sabhāvadhammepi ārammaṇasamatikkamabhāvanāvisesabhāvato idaṃ appanāpattaṃ hoti catutthāruppaṃ",
  "tika-abh08t0:2253_4": "viya. Appanā…pe… nayovāti dutiyāruppajjhāne purimabhāge tīṇi, cattāri vā javanāni",
  "tika-abh08t0:2253_5": "kāmāvacarāni upekkhāvedanāsampayuttāneva honti. Catutthaṃ, pañcamaṃ vā āruppamānasantiādinā",
  "tika-abh08t0:2253_6": "appanānayo paṭhamāruppajjhāne vuttanayova. Pharitvā pavattaviññāṇanti paṭhamāruppaviññāṇaṃ",
  "tika-abh08t0:2253_7": "viññāṇañcanti vuccatīti ruḷhīsaddavasena vuttabhāvameva pakāsetuṃ “viññāṇā…pe… siyā”ti",
  "tika-abh08t0:2253_8": "vuttaṃ. Pubbe anantassa ākāsassa ārammaṇakaraṇavasena anantatāya “viññāṇañca”nti",
  "tika-abh08t0:2253_9": "vuttanti. Puna manasikāravasena vā anantatāya tathā vuttanti dassetuṃ “manakkāravasenāpī”tiādi",
  "tika-abh08t0:2253_10": "vuttaṃ. Dutiyāruppaṃ bhāvento hi paṭhamāruppaṃ anantato anavasesato manasi karonto",
  "tika-abh08t0:2253_11": "anantanti manasi karoti.",
  "tika-abh08t0:2254_0": "1010. Paṭhamāruppaviññāṇābhāvoti kasiṇaṃ ugghāṭetvā ākāso viya ākāsānañcāyatanaṃ",
  "tika-abh08t0:2254_1": "pahāya tassa abhāvo manasi kātabbo. Kasmā panettha dutiyāruppaviññāṇābhāvaṃ amanasikatvā",
  "tika-abh08t0:2254_2": "paṭhamāruppaviññāṇābhāvo manasi kātabboti? Vuccate – tayidaṃ ārammaṇātikkamanavasena",
  "tika-abh08t0:2254_3": "pattabbaṃ, na pana aṅgātikkamanavasena. Tathā ca sati ārammaṇeyeva sātisayaṃ dosadassanena",
  "tika-abh08t0:2254_4": "taṃ samatikkamitabbaṃ, ārammaṇañca dutiyāruppassa paṭhamāruppameva, tasmā kasiṇe",
  "tika-abh08t0:2254_5": "ādīnavaṃ disvā taṃ ugghāṭetvā tabbivittākāsassa viya paṭhamāruppaviññāṇe ādīnavaṃ",
  "tika-abh08t0:2254_6": "disvā taṃ pahāya tadabhāvasseva manasikaraṇaṃ yuttanti. Abhayagirivāsino pana “viññāṇañcāyatanābhāvoyeva",
  "tika-abh08t0:2254_7": "manasi kātabbo”ti vadanti, te pana imesaṃ ārammaṇātikkamanavasena pattabbabhāvaṃ",
  "tika-abh08t0:2254_8": "asallakkhetvā kathenti. Yadi sallakkhenti, aññattha dosaṃ disvā aññassa samatikkame",
  "tika-abh08t0:2254_9": "atippasaṅgadosato na muccanti.",
  "tika-abh08t0:2255_0": "Athāpi vadeyyuṃ – “viññāṇañcāyatanaṃ sato samāpajjati, sato samāpajjitvā sato vuṭṭhāti,",
  "tika-abh08t0:2255_1": "sato vuṭṭhahitvā taññeva viññāṇaṃ bhāvetī’ti vacanato viññāṇañcāyatanābhāvoyeva manasi",
  "tika-abh08t0:2255_2": "kātabbo”ti, tayidaṃ pāḷiatthaṃ virujjhitvā gahaṇavasena cintitaṃ. Na hettha taññeva",
  "tika-abh08t0:2255_3": "viññāṇanti viññāṇañcāyatanaṃ adhippetaṃ. Yadi hi taṃ adhippetaṃ siyā, viññāṇañcāyatananti",
  "tika-abh08t0:2255_4": "tassa padhānabhāvena niddiṭṭhattā taññevāti vacaneneva pariyattaṃ, kiṃ viññāṇanti",
  "tika-abh08t0:2255_5": "vacanena. Atha sarūpaniddesatthaṃ viññāṇavacanaṃ, evaṃ sati taññeva viññāṇañcāyatananti",
  "tika-abh08t0:2255_6": "vuttaṃ siyā, tasmā viññāṇanti vacanena yaṃ ārabbha viññāṇañcāyatanaṃ pavattaṃ, tasseva",
  "tika-abh08t0:2255_7": "ākāsānañcāyatanassa gahaṇaṃ, na itarassāti suṭṭhu vuttaṃ.",
  "tika-abh08t0:2256_0": "1011-2. Paṭhamāruppaviññāṇābhāvomanasikātabboti vatvā manasikāravidhiṃ dassetuṃ “taṃ",
  "tika-abh08t0:2256_1": "panā”tiādi vuttaṃ. Akatvā manasāti manasā ārammaṇaṃ akatvā sabbena sabbaṃ taṃ acintetvā.",
  "tika-abh08t0:2256_2": "“Ākāsaṃ ākāsa”nti manasi karontassa kasiṇavivittākāsaṃ viya “natthi natthī”ti, “suññaṃ",
  "tika-abh08t0:2256_3": "suñña”nti vā manasi karontassa viññāṇavivittaṃ abhāvamattameva upaṭṭhātīti āha “natthī”tiādi.",
  "tika-abh08t0:2256_4": "Vā-saddo aniyamattho, tena dvīsu pakāresu ekenapi atthasiddhi hotīti dasseti. Avuttavikappanattho",
  "tika-abh08t0:2256_5": "vā vā-saddo, tena “vivittaṃ vivitta”nti imassapi saṅgaho daṭṭhabbo. Aniyamo panettha",
  "tika-abh08t0:2256_6": "tiṇṇampi visuṃ visuṃ pariyāyabhāvatova siddho. Pariyāyasaddā hi visuṃ visuṃyeva atthaṃ",
  "tika-abh08t0:2256_7": "sādhentā pariyāyāti loke niruḷhā. Yathāhu –",
  "tika-abh08t0:2257": "“Pariyāyeneva te yasmā, vadantatthaṃ na saṃhatā;",
  "tika-abh08t0:2258": "Pariyāyatthaṃ tato sabbaṃ, pariyāyesu vavatthita”nti.",
  "tika-abh08t0:2259_0": "1013-6. Tasmiṃ nimitteti paṭhamāruppaviññāṇassa abhāvasaṅkhāte jhānuppattikāraṇabhūte",
  "tika-abh08t0:2259_1": "nimitte. Sati santiṭṭhatīti abhāvanimittārammaṇā sati sammā suppatiṭṭhitā hutvā tiṭṭhati.",
  "tika-abh08t0:2259_2": "Satisīsena cettha upacārajjhānānuguṇānaṃ saddhāpañcamānaṃ indriyānaṃ sakiccayogaṃ",
  "tika-abh08t0:2259_3": "dasseti. Upacārajjhānaṃ pana “bhiyyopi samādhiyati mānasa”nti iminā vuttanti daṭṭhabbaṃ.",
  "tika-abh08t0:2259_4": "Kasiṇugghāṭimā…pe… abhāvaketi evaṃ pavattaviññāṇassa natthibhāvasaṅkhāte vināsābhāvake",
  "tika-abh08t0:2259_5": "na pure abhāvādike. Appanānayo panettha pathavīkasiṇe vuttanayānusārena veditabboti",
  "tika-abh08t0:2259_6": "āha “appanāya nayo”tiādi.",
  "tika-abh08t0:2260_0": "1017-9. Evaṃ yaṃ tattha avasiṭṭhaṃ, taṃ atidisitvā idāni visesaṃ dassetuṃ “ākāsagataviññāṇa”ntiādi",
  "tika-abh08t0:2260_1": "vuttaṃ. Parikammamanakkāre tasmiṃ antarahiteti “natthi natthī”ti pavattaparikammamanasikāre",
  "tika-abh08t0:2260_2": "amanasikaraṇena asmiṃ paṭhamāruppaviññāṇe antarahite, na pana khaṇabhaṅgavasena,",
  "tika-abh08t0:2260_3": "jhānaparihānivasena vā antarahite. Khaṇabhaṅgavasena hi antaradhānaṃ khaṇe khaṇe",
  "tika-abh08t0:2260_4": "upalabbhati. Parihānivasena ca antaradhāne puna taṃ anuppādetvā uttari ñāṇādhigamoyeva",
  "tika-abh08t0:2260_5": "natthīti. Tassāpagamamattaṃva passanto vasatīti tassa paṭhamāruppassa abhāvamattaṃ",
  "tika-abh08t0:2260_6": "passanto so yogāvacaro viharati. Yathā kathaṃ viyāti āha “sannipāta”ntiādi. Idaṃ",
  "tika-abh08t0:2260_7": "vuttaṃ hoti – yathā nāma koci puriso maṇḍalamāḷādīsu katthaci kenacideva karaṇīyena",
  "tika-abh08t0:2260_8": "sannipatitaṃ bhikkhusaṅghaṃ disvā katthaci gantvā sannipātakiccāvasāne uṭṭhāya pakkantesu",
  "tika-abh08t0:2260_9": "bhikkhūsu puna taṃ ṭhānaṃ gantvā olokento suññameva passati, evaṃsampadamidaṃ daṭṭhabbanti.",
  "tika-abh08t0:2260_10": "Tatridaṃ opammasaṃsandanaṃ – yathā so puriso sannipatitaṃ bhikkhusaṅghaṃ disvā gato,",
  "tika-abh08t0:2260_11": "tato sabbesu bhikkhūsu apagatesu taṃ ṭhānaṃ tehi suññameva passati, na pana tesaṃ",
  "tika-abh08t0:2260_12": "kutoci apagatakāraṇaṃ, evamayaṃ yogāvacaro pubbe viññāṇañcāyatanajjhānacakkhunā paṭhamāruppaviññāṇaṃ",
  "tika-abh08t0:2260_13": "disvā natthīti manasikārena tasmiṃ apagate tatiyāruppacakkhunā tassa natthibhāvameva",
  "tika-abh08t0:2260_14": "passati, na tassa apagatakāraṇaṃ vīmaṃsati jhānassa tādisābhogābhāvatoti.",
  "tika-abh08t0:2261_0": "1020-4. Catutthā…pe… na ca santanti yathā nevasaññānāsaññāyatanacittaṃ saṅkhārāvasesasukhumabhāvappattiyā",
  "tika-abh08t0:2261_1": "savisesaṃ santaṃ, evamayaṃ ākiñcaññāyatanasamāpatti na ca santā tadabhāvatoti adhippāyo.",
  "tika-abh08t0:2261_2": "Ca-saddo panettha avuttasamuccayattho. Tena “saññā rogo, saññā gaṇḍo, saññā sallaṃ,",
  "tika-abh08t0:2261_3": "etaṃ santaṃ, etaṃ paṇītaṃ, yadidaṃ nevasaññānāsaññāyatana”nti imassapi saṅgaho veditabbo.",
  "tika-abh08t0:2261_4": "Catutthaṃ santatoti saṅkhārāvasesasukhumabhāveneva savisesaṃ santatāya, asantabhāvakararogādisarikkhakasaññāvirahato",
  "tika-abh08t0:2261_5": "ca santato disvā. “Santaṃ santamidaṃ citta”nti iminā bhāvanākāraṃ dasseti. Vibhaṅgepi",
  "tika-abh08t0:2261_6": "hi taṃyeva ākiñcaññāyatanaṃ santato manasi karotīti ayameva bhāvanākāro gahito. Apare",
  "tika-abh08t0:2261_7": "pana “pāḷiyaṃ imassa bhāvanākāro na gahito”ti vatvā tattha kāraṇaṃ vadanti, tattha",
  "tika-abh08t0:2261_8": "vattabbaṃ visuddhimaggasaṃvaṇṇanādito gahetabbaṃ.",
  "tika-abh08t0:2262": "1027. Tatiyāruppasaṅkhātakkhandhesu ca catūsupi ārammaṇabhūtesūti adhippāyo.",
  "tika-abh08t0:2263_0": "1029-31. Abhāvamattampīti suññatamattampi evaṃ sukhumampīti adhippāyo. Santārammaṇatāyāti",
  "tika-abh08t0:2263_1": "santaṃ ārammaṇaṃ etassāti santārammaṇā, tabbhāvo santārammaṇatā, tāya, na jhānasantatāya.",
  "tika-abh08t0:2263_2": "Na hi tatiyāruppasamāpatti catutthāruppato santatarā. Codako yaṃ santato manasi karoti,",
  "tika-abh08t0:2263_3": "na tattha ādīnavadassanaṃ bhaveyya. Asati ca ādīnavadassane na samatikkamo eva siyāti",
  "tika-abh08t0:2263_4": "“santato ce manakkāro kathañca samatikkamo”ti āha. Itaro “anāpajjitukāmattā”tiādinā",
  "tika-abh08t0:2263_5": "parihāramāha. Tena ādīnavadassanampi atthevāti dasseti. Yasmiñhi jhāne abhirati,",
  "tika-abh08t0:2263_6": "tattha āvajjanasamāpajjanādipaṭipattiyā bhavitabbaṃ. Sā panassa tatiyāruppe sabbasova",
  "tika-abh08t0:2263_7": "natthi, kevalaṃ suññabhāvato ārammaṇakaraṇamattameva. Tathā hesa kiñcāpi taṃ santato",
  "tika-abh08t0:2263_8": "manasi karoti, atha khvassa “ahametaṃ āvajjissāmi, samāpajjissāmī”ti ābhogo samannāhāro",
  "tika-abh08t0:2263_9": "na hoti. Kasmā? Ākiñcaññāyatanato nevasaññānāsaññāyatanasamāpattiyā paṇītataratāya.",
  "tika-abh08t0:2263_10": "Yathā hi rājā mahatā rājānubhāvena nagaravīthiyaṃ caranto dantakārādayo kammakāre",
  "tika-abh08t0:2263_11": "cheke anekāni dantavikatiādīni sippāni karonte disvā “aho vata re chekā ācariyā,",
  "tika-abh08t0:2263_12": "īdisāni sippāni karissantī”ti evaṃ tesaṃ chekatāya tussati, na cassa evaṃ hoti “aho",
  "tika-abh08t0:2263_13": "vatāhampi rajjaṃ pahāya evarūpo sippiko bhaveyya”nti. Taṃ kissa hetu? Rajjasiriyā",
  "tika-abh08t0:2263_14": "mahānisaṃsatāya, so tesaṃ jīvitaṃ tiṇāyapi amaññamāno te samatikkamitvā gacchati,",
  "tika-abh08t0:2263_15": "evaṃsampadamidaṃ daṭṭhabbaṃ.",
  "tika-abh08t0:2264_0": "1032. Sukhumaṃ paranti ukkaṃsato sukhumaṃ, paṭhamajjhānūpacārato paṭṭhāya hi tacchentiyā",
  "tika-abh08t0:2264_1": "viya pavattamānāya bhāvanāya anukkamena saṅkhārā tattha antimakoṭṭhāsataṃ pāpitāti.",
  "tika-abh08t0:2264_2": "Yadi evaṃ kathaṃ bhāvanā attano kiccaṃ sādheti, nanu cesā tadavatthaṃ pāpitā ārammaṇaṃ",
  "tika-abh08t0:2264_3": "na sammā upanijjhāyatīti? Nayidameva daṭṭhabbaṃ. Bhāvanābalena sukhumabhāvaṃ pāpitāpi",
  "tika-abh08t0:2264_4": "cesā attano kicce dubbalattaṃ na pāpitā, atha kho vipphārikatābhāvaṃ gamitā, tena",
  "tika-abh08t0:2264_5": "tathā sukhumāpi attano kicce na dubbalā evāti na tattha tassā asāmatthiyaṃ hoti.",
  "tika-abh08t0:2265_0": "1033-4. Yāya saññāyāti yādisāya saññāya saddappavattihetubhūtāya. So nevasaññānāsaññāyatanasamaṅgī",
  "tika-abh08t0:2265_1": "puggalo. Nevasaññī ca nāsaññī hoti nevasaññānāsaññāsamaṅgī hoti. Na kevalaṃ tu saññāva",
  "tika-abh08t0:2265_2": "edisī sukhumā nevasaññānāsaññā hoti, atha kho pana vedanādayopi sukhumā, vedanāpi",
  "tika-abh08t0:2265_3": "nevavedanānāvedanā, cittampi nevacittaṃnācittaṃ, phassopi nevaphassonāphasso. Esa",
  "tika-abh08t0:2265_4": "nayo sesasampayuttadhammesu. Saññāsīsena pana “nevasaññānāsaññāyatana”nti vuttaṃ",
  "tika-abh08t0:2265_5": "“nānattakāyā nānattasaññino”tiādīsu viya. Nanu cettha yadi saññā atthi, kathaṃ nevasaññāti",
  "tika-abh08t0:2265_6": "vattuṃ vaṭṭati. Yadi natthi, kathaṃ nāsaññāti anuyogaṃ sandhāya imamatthaṃ upamāhi",
  "tika-abh08t0:2265_7": "sādhetuṃ “pattamakkhanatelenā”tiādi vuttaṃ. Tattha pattamakkhaṇatelenāti antovutthatāya",
  "tika-abh08t0:2265_8": "yāguyā saddhiṃ akappiyaṭṭhena telaṃ atthīti, nāḷipūrādīnaṃ vasena natthīti ca vattabbena",
  "tika-abh08t0:2265_9": "patte makkhitatelena. Maggasmiṃ udakena cāti upāhanatemanamattaṭṭhena udakaṃ atthīti,",
  "tika-abh08t0:2265_10": "nahānavasena natthīti ca vattabbena maggasmiṃ udakena.",
  "tika-abh08t0:2266_0": "1035-7. Ayaṃ atthoti kiñci visesaṃ upādāya sabhāvato atthīti vattabbasseva dhammassa",
  "tika-abh08t0:2266_1": "kiñci visesaṃ upādāya natthīti vattabbatāsaṅkhāto ayamattho. Paṭusaññākiccaṃ kātuṃ",
  "tika-abh08t0:2266_2": "asamatthatāya hi nevasaññatā, saṅkhārāvasesasukhumabhāvena nāsaññatā ca hoti. Tenāha",
  "tika-abh08t0:2266_3": "“paṭusaññāya kiccassā”tiādi. Ārammaṇasañjānanañceva vipassanāya visayabhāvaṃ upagantvā",
  "tika-abh08t0:2266_4": "nibbidājananañca paṭusaññākiccaṃ kathamayaṃ saññāva samānā saññākiccaṃ kātuṃ na sakkotīti",
  "tika-abh08t0:2266_5": "āha “yathā dahanakicca”ntiādi. Nhātukāmassa uṇhasītabhāvaṃ akatvā sukhajananatāya",
  "tika-abh08t0:2266_6": "sukhodakaṃ, tasmiṃ. Tejodhātu yathā dahanakiccaṃ kātuṃ na sakkoti, evamesā atisantārammaṇe",
  "tika-abh08t0:2266_7": "pavattattā ārammaṇasañjānanaṃ kātuṃ na sakkoti, paramasukhumattaṃ gatāva. Teneva",
  "tika-abh08t0:2266_8": "hesā akatābhinivesassa vipassanāñāṇena sukhaggayhā na hotīti sesasamāpattīsu saññā",
  "tika-abh08t0:2266_9": "viya vipassanāya visayabhāvaṃ upagantvā nibbidājananampi kātuṃ na sakkoti, aññesu",
  "tika-abh08t0:2266_10": "hi khandhesu akatavipassanābhiniveso bhikkhu nevasaññānāsaññāyatanakkhandhe sammasitvā",
  "tika-abh08t0:2266_11": "nibbidaṃ pattuṃ samattho nāma natthi, api āyasmā sāriputto. Pakativipassako pana",
  "tika-abh08t0:2266_12": "sāriputtasadiso bhikkhu khandhādimukhena vipassanaṃ abhinivisitvā dvārārammaṇehi",
  "tika-abh08t0:2266_13": "saddhiṃ dvārappavattadhammānaṃ vipassanaṃ ārabhitvā ṭhito sakkuṇeyya tabbisayaṃ udayabbayañāṇaṃ",
  "tika-abh08t0:2266_14": "uppādetuṃ, sopi kalāpasammasanavaseneva, no anupadadhammavipassanāvasena. Na hi sāriputtasadiso",
  "tika-abh08t0:2266_15": "bhikkhu catutthāruppapariyāpannesu phassādidhammesu vinibbhujitvā visuṃ visuṃ sarūpato",
  "tika-abh08t0:2266_16": "gahetvā aniccādivasena sammasituṃ sakkoti. Kevalaṃ pana avinibbhujja ekato gahetvā",
  "tika-abh08t0:2266_17": "kalāpato samūhatoyeva sammasituṃ samattho hoti, evaṃ sukhumattenesā vijjati.",
  "tika-abh08t0:2267_0": "1038-40. Rūpanti kasiṇarūpasaṅkhātaṃ paṭibhāganimittaṃ. Ākāsanti kasiṇugghāṭimākāsaṃ.",
  "tika-abh08t0:2267_1": "Viññāṇanti ākāse pavattaviññāṇaṃ. Tadabhāvakanti tassa ākāse pavattaviññāṇassa abhāvakaṃ.",
  "tika-abh08t0:2267_2": "Kamatoti paṭhamāruppaṃ samatikkamitvā hotītiādinā anukkamato. Attanā vuttamatthaṃ",
  "tika-abh08t0:2267_3": "aṭṭhakathāvacanaṃ āharitvā sādhento “āha cā”tiādimāha. Idhāti imāsu catūsu arūpasamāpattīsu.",
  "tika-abh08t0:2267_4": "Pacchimā pacchimā samāpattiyo hi purimāpurimāhi samāpattīhi supaṇītatarā suṭṭhu paṇītatarā,",
  "tika-abh08t0:2267_5": "sundarapaṇītatarāti vā attho. Pāsādatalasāṭikāti catubhūmakapāsādassa heṭṭhimaheṭṭhimato",
  "tika-abh08t0:2267_6": "uparūpari savisesā pañca kāmaguṇā, cattāro pāsādatalā ca thūlasaṇhasaṇhatarasaṇhatamasuttehi",
  "tika-abh08t0:2267_7": "vihitā āyāmavitthārato samappamāṇā sāṭikā ca.",
  "tika-abh08t0:2268": "1042. Rūpārūpabhavaṃ abhibhuyya nibbānaṃ yāti, atha vā nīvaraṇe abhibhuyya rūpārūpabhavaṃ yātīti attho.",
  "tika-abh08t0:2269": "Iti abhidhammatthavikāsiniyā nāma",
  "tika-abh08t0:2270": "Abhidhammāvatārasaṃvaṇṇanāya",
  "tika-abh08t0:2271": "Arūpāvacarasamādhibhāvanāniddesavaṇṇanā niṭṭhitā.",
  "tika-abh08t0:2272": "16. Soḷasamo paricchedo",
  "tika-abh08t0:2273": "Abhiññāniddesavaṇṇanā",
  "tika-abh08t0:2274_0": "1043-7. Paranti visiṭṭhaṃ katvā, visesatoti attho. Catutthajjhānamattepīti rūpāvacaracatutthajjhānamattepi,",
  "tika-abh08t0:2274_1": "nāvassaṃ arūpajjhānehīti adhippāyo. Arūpāvacarajjhānaṃ appaṭiladdhopi hi katādhikāro",
  "tika-abh08t0:2274_2": "bhikkhu abhiññā sampādetuṃ samattho hoti. Ettha catutthajjhānaggahaṇeneva heṭṭhā",
  "tika-abh08t0:2274_3": "tīṇi jhānāni gahitāni. Tesu hi aciṇṇavasī catutthajjhānaṃ uppādetumpi na sakkoti.",
  "tika-abh08t0:2274_4": "Abhiññāsu anuyogaṃ kātuṃ vaṭṭatīti vatvā tattha payojanaṃ dassetuṃ “abhiññā nāmā”tiādi",
  "tika-abh08t0:2274_5": "vuttaṃ. Niṭṭhaṅgatāti adhigatānisaṃsatāya ceva bhāvanāsukhatāya ca niṭṭhaṃ nipphattiṃ",
  "tika-abh08t0:2274_6": "gatā. Samādhibhāvanāya hi lokiyābhiññā udayaphalabhāvena pākaṭā. So abhiññāya ca",
  "tika-abh08t0:2274_7": "samādhinā ca samannāgato sukheneva paññābhāvanaṃ sampādessati.",
  "tika-abh08t0:2275_0": "1048-9. Dibbānītiādi lokiyābhiññānaṃ sarūpato uddisanaṃ. Dibbāni cakkhusotānīti dibbacakkhuñāṇaṃ,",
  "tika-abh08t0:2275_1": "dibbasotañāṇañcāti dasseti. Iddhīti iddhividhañāṇaṃ. Imā pana abhiññāyo pattukāmena",
  "tika-abh08t0:2275_2": "ādikammikena yoginā yasmā odātakasiṇapariyantesu aṭṭhasu kasiṇesu catutthajjhānaṃ,",
  "tika-abh08t0:2275_3": "tabbasena ca arūpasamāpattiyo nibbattetvā vā na vā kasiṇānulomatādīhi cuddasahi ākārehi",
  "tika-abh08t0:2275_4": "cittaṃ dametabbaṃ. Na hi evaṃ adametvā pubbe abhāvitabhāvano ādikammiko yogāvacaro",
  "tika-abh08t0:2275_5": "pañca abhiññāyo nipphādessatīti tasmā taṃ cittaparidamanaṃ avassaṃ kātabbanti dassetuṃ",
  "tika-abh08t0:2275_6": "“kasiṇānulomatādīhī”tiādi vuttaṃ. Kasiṇānulomatādīhīti kasiṇānulomatā kasiṇapaṭilomatā",
  "tika-abh08t0:2275_7": "kasiṇānulomapaṭilomatā jhānānulomatā jhānapaṭilomatā jhānānulomapaṭilomatā jhānukkantikatā",
  "tika-abh08t0:2275_8": "kasiṇukkantikatā jhānakasiṇukkantikatā aṅgasaṅkantikatā ārammaṇasaṅkantikatā aṅgārammaṇasaṅkantikatā",
  "tika-abh08t0:2275_9": "aṅgavavatthāpanatā ārammaṇavavatthāpanatāti imehi cuddasahi ākārehi.",
  "tika-abh08t0:2276_0": "Tattha aṭṭhasu kasiṇesu paṭipāṭiyā satakkhattuṃ sahassakkhattumpi samāpajjanaṃ, tatheva",
  "tika-abh08t0:2276_1": "uppaṭipāṭiyā, paṭipāṭiuppaṭipāṭivasena ca samāpajjananti imesaṃ tiṇṇaṃ ākārānaṃ vasena",
  "tika-abh08t0:2276_2": "kasiṇānulomatādayo vuttā. Paṭhamajjhānato paṭṭhāya yāva nevasaññānāsaññāyatanaṃ,",
  "tika-abh08t0:2276_3": "ayaṃ jhānānulomatā nāma. Tesaṃ paṭilomato jhānapaṭilomatā nāma. Anulomapaṭilomato",
  "tika-abh08t0:2276_4": "jhānaanulomapaṭilomatā nāma.",
  "tika-abh08t0:2277_0": "Pathavīkasiṇe paṭhamajjhānaṃ samāpajjitvā tattheva tatiyaṃ samāpajjati, tato tadeva",
  "tika-abh08t0:2277_1": "ugghāṭetvā ākāsānañcāyatanaṃ, tato ākiñcaññāyatananti evaṃ kasiṇaṃ anokkamitvā jhānasseva",
  "tika-abh08t0:2277_2": "ekantarikabhāvena ukkamanaṃ jhānukkantikatā nāma. Evaṃ āpokasiṇādimūlikāpi yojanā",
  "tika-abh08t0:2277_3": "kātabbā. Pathavīkasiṇe paṭhamajjhānaṃ samāpajjitvā puna tadeva tejokasiṇe, tato nīlakasiṇe,",
  "tika-abh08t0:2277_4": "tato lohitakasiṇeti jhānaṃ anukkamitvā kasiṇasseva ekantarikabhāvena ukkamanaṃ kasiṇukkantikatā",
  "tika-abh08t0:2277_5": "nāma. Pathavīkasiṇe paṭhamajjhānaṃ samāpajjitvā, tejokasiṇe tatiyaṃ, nīlakasiṇaṃ",
  "tika-abh08t0:2277_6": "ugghāṭetvā ākāsānañcāyatanaṃ, lohitakasiṇato ākiñcaññāyatananti iminā nayena jhānassa",
  "tika-abh08t0:2277_7": "ceva kasiṇassa ca ukkamanaṃ jhānakasiṇukkantikatā nāma.",
  "tika-abh08t0:2278_0": "Pathavīkasiṇe paṭhamajjhānaṃ samāpajjitvā tattheva itaresampi samāpajjanaṃ aṅgasaṅkantikatā",
  "tika-abh08t0:2278_1": "nāma. Sabbakasiṇesu ekekasseva samāpajjanaṃ ārammaṇasaṅkantikatā nāma. Pathavīkasiṇe",
  "tika-abh08t0:2278_2": "paṭhamajjhānaṃ samāpajjitvā, āpokasiṇe dutiyaṃ, tejokasiṇe tatiyaṃ, vāyokasiṇe catutthaṃ,",
  "tika-abh08t0:2278_3": "nīlakasiṇaṃ ugghāṭetvā ākāsānañcāyatanaṃ, pītakasiṇato viññāṇañcāyatanaṃ, lohitakasiṇato",
  "tika-abh08t0:2278_4": "ākiñcaññāyatanaṃ, odātakasiṇato nevasaññānāsaññāyatananti evaṃ aṅgānaṃ, ārammaṇānañca",
  "tika-abh08t0:2278_5": "samatikkamanaṃ aṅgārammaṇasaṅkantikatā nāma.",
  "tika-abh08t0:2279_0": "Paṭhamajjhānaṃ nāma pañcaṅgikanti vavatthapetvā dutiyaṃ caturaṅgikaṃ, tatiyaṃ tivaṅgikaṃ,",
  "tika-abh08t0:2279_1": "catutthaṃ duvaṅgikaṃ, ākāsānañcāyatanaṃ…pe… nevasaññānāsaññāyatananti evaṃ jhānaṅgamattasseva",
  "tika-abh08t0:2279_2": "vavatthāpanaṃ aṅgavavatthāpanaṃ nāma. Tathā “idaṃ pathavīkasiṇaṃ, idaṃ āpokasiṇa”ntiādinā",
  "tika-abh08t0:2279_3": "ārammaṇamattasseva vavatthāpanaṃ ārammaṇavavatthāpanaṃ nāma. Aṅgārammaṇavavatthāpanampi",
  "tika-abh08t0:2279_4": "eke icchantīti. Aṭṭhakathāsu pana anāgatattā addhā taṃ bhāvanāsukhaṃ na hoti. Imehi",
  "tika-abh08t0:2279_5": "pana cuddasahi ākārehi cittaparidamanaṃ kātuṃ aṭṭhasamāpattilābhīnaṃ satesu, sahassesu vā ekova sakkoti.",
  "tika-abh08t0:2280_0": "1050-1. Danteti cuddasahi ākārehi dante. Samāhiteti catutthajjhānasamādhinā samāhite.",
  "tika-abh08t0:2280_1": "Suddheti nīvaraṇadūrībhāvena, paccanīkasamanepi abyāvaṭāya tatramajjhattupekkhāya",
  "tika-abh08t0:2280_2": "sampāditasatipārisuddhiyā sabbhāvena vā suparisuddhe. Pariyodāteti sudhantasuvaṇṇassa",
  "tika-abh08t0:2280_3": "nighaṃsanena viya parisuddhattāyeva pariyodāte, pabhassareti vuttaṃ hoti. Atha vā",
  "tika-abh08t0:2280_4": "vitakkavicārakkhobhavirahavasena pariyodāteti vuttaṃ hoti. Anaṅgaṇeti “mādisassa",
  "tika-abh08t0:2280_5": "samādhisampannassa īdisena bhavitabba”nti evaṃ jhānapaṭilābhapaccayānaṃ “aho vata",
  "tika-abh08t0:2280_6": "mameva satthā paṭipucchitvā paṭipucchitvā bhikkhūnaṃ dhammaṃ deseyyā”tiādinayappavattānaṃ",
  "tika-abh08t0:2280_7": "pāpakānaṃ icchāvacarānaṃ abhāvena anaṅgaṇe. Anupakkileseti upagantvā kilissanaṭṭhena",
  "tika-abh08t0:2280_8": "upakkilesasaṅkhātānaṃ rāgādīnaṃ, “abhijjhā cittassa upakkileso, byāpādo, kodho”tiādinā",
  "tika-abh08t0:2280_9": "āgatānaṃ cittupakkilesānaṃ vā vigatattā vigatupakkilese. Mudubhūteti paguṇabhāvāpādanena",
  "tika-abh08t0:2280_10": "subhāvitattā mudubhūte, vasibhāvappatteti vuttaṃ hoti. Vasibhāvappattañhi cittaṃ",
  "tika-abh08t0:2280_11": "suparimadditaṃ viya cammaṃ suparikammakatā viya ca lākhā mudūti vuccati. Kammanīyeti",
  "tika-abh08t0:2280_12": "muduttāyeva iddhipādabhāvūpagamanena kammakkhame, vikubbanādiiddhikammayogyeti vuttaṃ",
  "tika-abh08t0:2280_13": "hoti. Mudujātañhi cittaṃ kammakkhamaṃ hoti, sudhantamiva suvaṇṇaṃ, ubhayampi cetaṃ",
  "tika-abh08t0:2280_14": "subhāvitattāyeva hoti. Yathāha – “nāhaṃ, bhikkhave, aññaṃ ekadhammampi samanupassāmi,",
  "tika-abh08t0:2280_15": "yaṃ evaṃ bhāvitaṃ bahulīkataṃ muduñca hoti kammaniyañca, yathayidaṃ, bhikkhave, citta”nti.",
  "tika-abh08t0:2280_16": "Ṭhiteti etesu parisuddhabhāvādīsu niccalaṃ avaṭṭhite, bhāvanāpāripūriyā vā paṇītabhāvaṃ",
  "tika-abh08t0:2280_17": "sammasitvā ṭhite. Acaleti ṭhitattāyeva akampe, āneñjappatteti vuttaṃ hoti. Mudukammaññabhāvehi",
  "tika-abh08t0:2280_18": "vā attano vase ṭhitattā ṭhite, saddhādīhi pariggahitattā assaddhiyādīhi akampanato acale.",
  "tika-abh08t0:2281_0": "Aṭṭhaṅgasampanneti ṭhitiacalatānaṃ visuṃ visuṃ aggahaṇena samāhiteti visuṃ ekaṅgaṃ",
  "tika-abh08t0:2281_1": "katvā. Tāsaṃ pana visuṃ visuṃ gahaṇe suvisuddhatādīnaṃ samāhitacittassa aṅgabhūtattā",
  "tika-abh08t0:2281_2": "samāhiteti imaṃ aṅgabhāvena aggahetvā suvisuddhatādīhi aṭṭhahi aṅgehi sampannatā",
  "tika-abh08t0:2281_3": "veditabbā. Iddhividhāyāti iddhikoṭṭhāsatthāya, iddhippabhedāya vā. Atthato pana iddhividhā",
  "tika-abh08t0:2281_4": "nāma ekassa bahubhāvādianekavidhānapaccayabhūtaṃ abhiññāñāṇaṃ. Abhinīharatīti abhiññādhigamatthāya",
  "tika-abh08t0:2281_5": "parikammacittaṃ kasiṇārammaṇato apanetvā abhiññābhimukhaṃ peseti. Iddhivikubbananti",
  "tika-abh08t0:2281_6": "ettha ijjhatīti iddhi, nipphajjati paṭilabbhatīti vuttaṃ hoti. Yañhi nipphajjati,",
  "tika-abh08t0:2281_7": "paṭilabbhati ca, taṃ ijjhatīti vuccati. Yathāha –",
  "tika-abh08t0:2282": "“Kāmaṃ kāmayamānassa, tassa cetaṃ samijjhatī”tiādi; ;",
  "tika-abh08t0:2283_0": "Iddhiyeva vikubbanaṃ pakativaṇṇavijahanakiriyanti iddhivikubbanaṃ, idaṃ iddhīsu vikubbaniddhiyā",
  "tika-abh08t0:2283_1": "padhānabhāvato vuttaṃ, iddhi ca vikubbanañcāti vā iddhivikubbanaṃ. Visuṃ gahaṇampi",
  "tika-abh08t0:2283_2": "vuttakāraṇeneva daṭṭhabbaṃ.",
  "tika-abh08t0:2284_0": "1052-4. Yathā pana taṃ nipphādetabbaṃ, taṃ vidhiṃ dassetuṃ “abhiññāpādakajjhāna”ntiādi",
  "tika-abh08t0:2284_1": "vuttaṃ. Ettha ca “anupubbena cattāri jhānāni samāpajjitvā catutthajjhānato vuṭṭhāyā”ti",
  "tika-abh08t0:2284_2": "keci, taṃ ayuttaṃ. Yadicchakaṃ samāpajjanatthañhi cittaparidamanaṃ, catutthajjhānameva",
  "tika-abh08t0:2284_3": "ca abhiññāpādakaṃ, na itarāni. Sataṃ…pe… mānasanti sace sataṃ icchati, “sataṃ homi,",
  "tika-abh08t0:2284_4": "sataṃ homī”ti, sace sahassaṃ icchati, “sahassaṃ homi, sahassaṃ homī”ti evaṃ parikammamānasaṃ",
  "tika-abh08t0:2284_5": "katvā. “Parikammamānasa”nti ca pādakajjhānato vuṭṭhāya “sataṃ homī”tiādinā pavattitakāmāvacaracittaṃ,",
  "tika-abh08t0:2284_6": "pādakajjhānañca. Abhi…pe… punāti ettha pubbe abhiññāpādakajjhānasamāpajjanaṃ parikammacittassa",
  "tika-abh08t0:2284_7": "samādhānatthaṃ, puna samāpajjanaṃ adhiṭṭhānacittassa balaggāhatthaṃ. Adhiṭṭhātīti",
  "tika-abh08t0:2284_8": "sataṃ āvajjetvā tato paraṃ pavattānaṃ tiṇṇaṃ, catunnaṃ vā pubbabhāgacittānaṃ anantarā",
  "tika-abh08t0:2284_9": "uppannena sanniṭṭhāpanavasena adhiṭṭhānanti laddhanāmena abhiññāñāṇena sanniṭṭhānaṃ",
  "tika-abh08t0:2284_10": "karoti, sataṃ nipphādetīti attho. “Adhiṭṭhāna”nti hi sabbattha abhiññāñāṇaṃ vuccati.",
  "tika-abh08t0:2285_0": "1055-7. Nimittārammaṇanti paṭibhāganimittārammaṇaṃ. Parikammamanānettha satārammaṇikānīti",
  "tika-abh08t0:2285_1": "ettha etesu parikammādhiṭṭhānesu parikammamānasāni “sataṃ homī”ti pavattāni kāmāvacaramānasāni",
  "tika-abh08t0:2285_2": "satārammaṇikāni ekekassa cittassa vasena satārammaṇikāni honti paccekaṃ “sataṃ homī”ti",
  "tika-abh08t0:2285_3": "pavattanato. Sahassārammaṇādīsupi eseva nayo. Tadādhiṭṭhānacittampīti tassa satādikassa",
  "tika-abh08t0:2285_4": "adhiṭṭhānacittampi. Satārammaṇikatā ca pana nesaṃ vaṇṇavasena, no sattapaññattivasena.",
  "tika-abh08t0:2285_5": "Rūpañhi sataṃ vā sahassaṃ vā katvā dassetabbaṃ, na paññatti. Ettha ca yadi nīlavaṇṇameva",
  "tika-abh08t0:2285_6": "sataṃ abhinipphādeti, vaṇṇassa taṃtaṃsantānavasena nānattepi nīlavasena ekattā ekamekaṃ",
  "tika-abh08t0:2285_7": "parikammacittaṃ sabbaṃ nīlajātaṃ ālambati.",
  "tika-abh08t0:2286_0": "Yadi pana nānāvaṇṇanānākiriyaparikammacittānampi bahubhāvo hoti, ekamekaṃ ekekavaṇṇaṃ,",
  "tika-abh08t0:2286_1": "ekekavaṇṇesu ca nānākiriyaṃ ārammaṇaṃ karoti. Adhiṭṭhānacittaṃ pana vaṇṇasāmaññaṃ",
  "tika-abh08t0:2286_2": "gahetvāpi parikammārammaṇaṃ nānāvaṇṇavantaṃ abhinipphādeti acinteyyānubhāvattā iddhivisayassa.",
  "tika-abh08t0:2286_3": "Appanācittaṃ viyāti viya-ggahaṇaṃ abhiññācittassa, jhānacittassa ca paṭhamuppattiyaṃ",
  "tika-abh08t0:2286_4": "sadisabhāvato vuttaṃ, na tassa appanābhāvato. Teneva hi pubbe vuttaggahaṇena visesitanti.",
  "tika-abh08t0:2286_5": "Catutthajjhānikanti rūpāvacaracatutthajjhānavantaṃ, tena sampayuttaṃ. Yadi evaṃ catutthajjhānassa,",
  "tika-abh08t0:2286_6": "imassa ca ko visesoti āha “parikammavisesovā”ti. Na hettha parikammavisesaṃ vinā",
  "tika-abh08t0:2286_7": "añño viseso atthi. Appanāya pubbabhāgappavattānipi tīṇi cattāri javanāni gahitaggahaṇena,",
  "tika-abh08t0:2286_8": "aggahitaggahaṇena vā parikammopacārānulomāni sabbapacchimaṃ gotrabhunāmakantiādi",
  "tika-abh08t0:2286_9": "sesaṃ samānameva. Tenāha “sesaṃ pubbasamaṃ idhā”ti. Iddhividhañāṇavaṇṇanā.",
  "tika-abh08t0:2287_0": "1058. Dibbasotanti devatānaṃ pittasemhādīhi apalibuddhehi dūrepi ārammaṇaggahaṇasamatthehi",
  "tika-abh08t0:2287_1": "dibbasotapasādehi samānattā, dibbavihāravasena paṭiladdhattā, attanā ca dibbavihārasannissitattā",
  "tika-abh08t0:2287_2": "dibbaṃ, savanaṭṭhena sotakiccakaraṇato, taṃsadisatāya ca sotaṃ. Idanti yaṃ uddese",
  "tika-abh08t0:2287_3": "“dibbāni cakkhusotānī”ti dibbasotaṃ uddiṭṭhaṃ, taṃ idanti attho.",
  "tika-abh08t0:2288_0": "1059-64. Paṭhamaṃ oḷārikasaddaṃ āvajjetvā pacchā sukhumasaddassa āvajjitabbato āha",
  "tika-abh08t0:2288_1": "“mahanto sukhumopi cā”ti. Paricayakaraṇatthañhi paṭhamaṃ araññe sīhādīnaṃ sadde ādiṃ",
  "tika-abh08t0:2288_2": "katvā sabbe oḷārikato paṭṭhāya yathānukkamena sukhumasaddā āvajjitabbā, tathā puratthimādīsu",
  "tika-abh08t0:2288_3": "disāsu oḷārikānampi sukhumānampi saddānaṃ saddanimittaṃ manasi kātabbaṃ. Tassa te",
  "tika-abh08t0:2288_4": "saddā pakaticittassapi pākaṭā honti, parikammacittassa pana ativiya pākaṭā. Tassāti",
  "tika-abh08t0:2288_5": "tassa yogino. Saddassa nimittanti oḷārikassa, sukhumassa vā saddassa yathāvuttaṃ",
  "tika-abh08t0:2288_6": "upādāyupādāya labbhamānaoḷārikasukhumākāraṃ. Manasi kubbatoti “imissā disāya ayaṃ",
  "tika-abh08t0:2288_7": "saddo oḷāriko, sukhumo vā”ti evaṃ parikammacittena manasi karontassa. Saddesūti ye",
  "tika-abh08t0:2288_8": "parikammacittassa visayabhūtā oḷārikā, sukhumā vā saddā, tesu. Aññataranti yattha",
  "tika-abh08t0:2288_9": "parikammakaraṇavasena abhiṇhaṃ manasikāro pavatto, taṃ ekaṃ saddaṃ. Yadi abhiññācittampi",
  "tika-abh08t0:2288_10": "parikammena gahitameva ārammaṇaṃ karoti, ko pana tassa, imassa vā visesoti? Vuccate",
  "tika-abh08t0:2288_11": "– parikammacittaṃ asutassa gahaṇato saddamattaṃ gaṇhāti, abhiññācittaṃ pana asutampi",
  "tika-abh08t0:2288_12": "gaṇhantaṃ savanākārena gahaṇato atthāvabodhassa paccayabhāveneva gaṇhātīti ayametesaṃ",
  "tika-abh08t0:2288_13": "viseso. Sutakovidāti pariyattiyaṃ chekā.",
  "tika-abh08t0:2289_0": "1065-6. Thāmajātanti jātathāmaṃ, daḷhabhāvappattanti attho. Vaḍḍhetabbaṃ pādakajjhānārammaṇaṃ",
  "tika-abh08t0:2289_1": "kittakanti āha “etthantaragata”ntiādi. Pādakajjhānassa hi ārammaṇabhūtaṃ kasiṇanimittaṃ",
  "tika-abh08t0:2289_2": "“ettakaṃ ṭhānaṃ pharatū”ti manasi karitvā pādakajjhānaṃ samāpajjantassa kasiṇanimittaṃ",
  "tika-abh08t0:2289_3": "tattakaṃ ṭhānaṃ pharitvā tiṭṭhati. So samāpattito vuṭṭhāya puna pādakajjhānaṃ asamāpajjitvāpi",
  "tika-abh08t0:2289_4": "anekappabhedepi sadde āvajjati subhāvitabhāvanattā. Tattha aññataraṃ saddaṃ ārabbha",
  "tika-abh08t0:2289_5": "uppannāvajjanānantaraṃ cattāri, pañca vā javanāni uppajjanti, tesu pacchimaṃ iddhicittaṃ",
  "tika-abh08t0:2289_6": "hoti. Evaṃ yattakaṃ saddaṃ icchati, tattakaṃ tattha gataṃ āvajjitvā abhiññāñāṇena",
  "tika-abh08t0:2289_7": "jānāti. Yena pana evaṃ kasiṇanimittaṃ avaḍḍhitaṃ, tena punapi pādakajjhānaṃ samāpajjitabbameva.",
  "tika-abh08t0:2289_8": "So hi taṃ ṭhānagatasaddaṃ pādakajjhānaṃ samāpajjitvāva tato vuṭṭhāya abhiññācittena",
  "tika-abh08t0:2289_9": "suṇāti. Tato eva hi “pādakārammaṇena…pe… suṇātīti sāsaṅkaṃ vadatī”ti vuttaṃ. Iddhividhalābhī",
  "tika-abh08t0:2289_10": "pana sesābhiññalābhino viya vijjamānasaddādiārammaṇamattameva akatvā āgantukarūpanimmāpanato",
  "tika-abh08t0:2289_11": "sabbathāpi dvikkhattuṃ pādakajjhānaṃ samāpajjitvāva taṃ nipphādeti. Ekaṅguladvaṅgula-ggahaṇañcettha",
  "tika-abh08t0:2289_12": "sukhumasaddāpekkhāya kataṃ.",
  "tika-abh08t0:2290_0": "1068. Suṇantoti evaṃ paricchinditvā paricchinditvā savanena vasikatābhiñño hutvā",
  "tika-abh08t0:2290_1": "yathāvajjite suṇanto. Pāṭiyekkampīti ekajjhaṃ pavattamānepi yāva brahmalokā ekakolāhalaṃ",
  "tika-abh08t0:2290_2": "katvā uṭṭhite saṅkhabherīpaṇavādisadde paccekaṃ vatthubhedena vavatthāpetukāmatāya",
  "tika-abh08t0:2290_3": "sati “ayaṃ saṅkhasaddo, ayaṃ bherīsaddo, ayaṃ paṇavasaddo”tiādinā paccekaṃyeva vavatthāpetuṃ",
  "tika-abh08t0:2290_4": "sakkotiyevāti. Dibbasotañāṇavaṇṇanā.",
  "tika-abh08t0:2291_0": "1069-73. Cetopariyamānasanti pariyātīti pariyaṃ, sarāgādivasena paricchijja jānātīti",
  "tika-abh08t0:2291_1": "attho. Yesañhi dhātūnaṃ gati attho, buddhipi tesaṃ attho hotīti. Cetaso pariyaṃ cetopariyaṃ,",
  "tika-abh08t0:2291_2": "manasi bhavanti mānasaṃ, ñāṇaṃ, cetopariyañca taṃ mānasañcāti cetopariyamānasaṃ.",
  "tika-abh08t0:2291_3": "Dibbacakkhuvasenevāti dibbacakkhuupanissayeneva. Tañhi etassa uppādane parikammaṃ.",
  "tika-abh08t0:2291_4": "Tasmāti yasmā idaṃ dibbacakkhuvaseneva pavattati, tasmā. Dibbena cakkhunāti dibbasadisatādīhi",
  "tika-abh08t0:2291_5": "“dibbacakkhū”ti laddhavohārena dibbacakkhuñāṇena disvāti sambandho. Hadayanti na",
  "tika-abh08t0:2291_6": "hadayavatthu, atha kho hadayamaṃsapesi. Yaṃ bahi kamalamakuḷasaṇṭhānaṃ anto kosātakīphalasadisanti",
  "tika-abh08t0:2291_7": "vuccati. Tañhi nissāya idāni vuccamānaṃ lohitaṃ tiṭṭhati. Hadayavatthu pana imaṃ",
  "tika-abh08t0:2291_8": "lohitaṃ nissāya pavattati. Lohitaṃ disvāti lohitassa vaṇṇaṃ disvā. Dibbacakkhunopi",
  "tika-abh08t0:2291_9": "hi vaṇṇameva dissati. Teneva hi taṃ cakkhusadisattā “cakkhū”ti vuccati. Parassāti",
  "tika-abh08t0:2291_10": "aññassa. Yathā hi yo paro na hoti, so attā, evaṃ yo attā na hoti, so paro. Kathaṃ",
  "tika-abh08t0:2291_11": "pana dibbacakkhunā lohitassa vaṇṇadassanena paracittaṃ viññeyyanti āha “somanassayute”tiādi.",
  "tika-abh08t0:2291_12": "Lohitanti rattaṃ nigrodhaphalasamānavaṇṇaṃ. Kāḷakanti jambusadisavaṇṇaṃ. Tilatelūpamanti",
  "tika-abh08t0:2291_13": "anena pasannabhāvamāha.",
  "tika-abh08t0:2292_0": "Kathaṃ pana citte somanassa sahagatādimhi sati kammajassa lohitassa vividhavaṇṇabhāvāpattīti?",
  "tika-abh08t0:2292_1": "Kiñcāpi hadayavatthusannissitabhūtāni kammajāneva, taṃ pana lohitaṃ kammajamevāti",
  "tika-abh08t0:2292_2": "natthi catusantatirūpassapi tattha labbhamānattā. Teneva hi aṭṭhakathāyaṃ “idaṃ rūpaṃ",
  "tika-abh08t0:2292_3": "somanassindriyasamuṭṭhānaṃ, idaṃ domanassindriyasamuṭṭhānaṃ, idaṃ upekkhindriyasamuṭṭhānanti",
  "tika-abh08t0:2292_4": "parassa hadayalohitavaṇṇaṃ passitvā”ti vuttaṃ. Evampi yaṃ tattha acittajaṃ, tassa",
  "tika-abh08t0:2292_5": "yathāvuttavaṇṇabhedena na bhavitabbanti? Bhavitabbaṃ sesasantatirūpānaṃ tadanuvattanato.",
  "tika-abh08t0:2292_6": "Yathā hi gamanādīsu cittajarūpāni utujakammajāhārajarūpehi anuvattīyanti, aññathā",
  "tika-abh08t0:2292_7": "kāyassa desantarappattiyeva na siyāti, evamidhāpi cittajarūpaṃ sesasantatirūpehi",
  "tika-abh08t0:2292_8": "anuvattīyati, pasādakodhavelāsu ca cakkhussa vaṇṇabhedāpattiyeva tassatthassa nidassanaṃ",
  "tika-abh08t0:2292_9": "daṭṭhabbaṃ, tasmā somanassādiyuttacittānurūpaṃ uppannacittasamuṭṭhānarūpavasena sesatisamuṭṭhānarūpānampi",
  "tika-abh08t0:2292_10": "nānāvaṇṇatā hotiyevāti suṭṭhu vuttaṃ “lohitaṃ lohitaṃ siyā”tiādi. Disvā hadayalohitanti",
  "tika-abh08t0:2292_11": "paṭhamaṃ tāva anumānañāṇena lohitaṃ disvā. Kātabbaṃ thāmataṃ gatanti uppādetvā thāmabhāvaṃ gataṃ kātabbaṃ.",
  "tika-abh08t0:2293_0": "Cetopariyañāṇañhi uppādetukāmena yoginā dibbacakkhulābhinā eva satā heṭṭhā vuttanayena",
  "tika-abh08t0:2293_1": "rūpāvacaracatutthajjhānaṃ aṭṭhaṅgasamannāgataṃ abhinīhārakkhamaṃ katvā ālokaṃ vaḍḍhetvā",
  "tika-abh08t0:2293_2": "dibbena cakkhunā parassa hadayamaṃsapesiṃ nissāya vattamānassa lohitassa vaṇṇadassanena",
  "tika-abh08t0:2293_3": "idāni imassa cittaṃ “somanassasahagata”nti vā “domanassasahagata”nti vā “upekkhāsahagata”nti",
  "tika-abh08t0:2293_4": "vā nayaggāhavasena vavatthāpetvā pādakajjhānaṃ samāpajjitvā vuṭṭhāya “imassa cittaṃ",
  "tika-abh08t0:2293_5": "jānāmī”ti parikammaṃ kātabbaṃ. Kālasatampi kālasahassampi punappunaṃ pādakajjhānaṃ",
  "tika-abh08t0:2293_6": "samāpajjitvā vuṭṭhāya tatheva paṭipajjitabbaṃ. Tassevaṃ dibbena cakkhunā hadayalohitavaṇṇadassanādividhinā",
  "tika-abh08t0:2293_7": "paṭipajjantassa “idāni cetopariyañāṇaṃ uppajjissatī”ti yaṃ tadā pavattatīti vavatthāpitaṃ",
  "tika-abh08t0:2293_8": "cittaṃ, taṃ ārammaṇaṃ katvā manodvārāvajjanaṃ tīṇi cattāri vā javanāni kāmāvacarāni",
  "tika-abh08t0:2293_9": "javanti. Catutthaṃ, pañcamaṃ vā abhiññācittaṃ rūpāvacaracatutthajjhānikaṃ. Tattha",
  "tika-abh08t0:2293_10": "yaṃ tena appanācittena sampayuttaṃ ñāṇaṃ, idaṃ cetopariyañāṇaṃ. Tañhi yattha anena",
  "tika-abh08t0:2293_11": "parikammaṃ kataṃ, taṃ parassa cittaṃ paccakkhato paṭivijjhantaṃ vibhāventameva hutvā",
  "tika-abh08t0:2293_12": "pavattati, rūpaṃ viya ca dibbacakkhuñāṇaṃ, saddaṃ viya ca dibbasotañāṇaṃ. Tato paraṃ",
  "tika-abh08t0:2293_13": "pana kāmāvacaracittehi sarāgādivavatthāpanaṃ hoti nīlādivavatthāpanaṃ viya.",
  "tika-abh08t0:2294_0": "1074-5. Evamadhigatassa pana cetopariyañāṇassa thāmagamanavidhānampi adhigamavidhānasadisameva,",
  "tika-abh08t0:2294_1": "tadevettha ācariyena dassitaṃ. Evaṃ thāmagatetiādi thāmagamanānisaṃsadassanaṃ. Sabbamevāti",
  "tika-abh08t0:2294_2": "idaṃ “kāmāvacaracittaṃ, rūpārūpesu mānasa”nti ubhayapadenapi sambandhitabbaṃ, catupaṇṇāsavidhaṃ",
  "tika-abh08t0:2294_3": "kāmāvacaracittaṃ, pañcadasarūpāvacaracittaṃ, dvādasaarūpāvacaracittanti sabbameva,",
  "tika-abh08t0:2294_4": "paccekaṃ sarāgādippabhedakaṃ vijānātīti attho. Puthujjanassa vasenāyaṃ abhiññākathāti",
  "tika-abh08t0:2294_5": "lokuttaracittaṃ idha anuddhaṭaṃ. Tampi hi uparimo, sadiso vā ariyo heṭṭhimassa, sadisassa",
  "tika-abh08t0:2294_6": "ca cittaṃ jānāti, heṭṭhimo pana uparimassa cittaṃ na jānāti. Yathā cetaṃ, evaṃ arūpāvacarajjhāne",
  "tika-abh08t0:2294_7": "akatābhiniveso puthujjano, sekhopi vā arūpāvacaracittaṃ na jānāti. Aṭṭhasamāpattikassa",
  "tika-abh08t0:2294_8": "pana vasena idhārūpāvacaracittassāpi jānanaṃ vuttaṃ. Arahā pana āruppe akatābhinivesopi",
  "tika-abh08t0:2294_9": "tappaṭicchādakaavijjāya vihatattā tampi jānātiyeva. Cetopariyañāṇavaṇṇanā.",
  "tika-abh08t0:2295_0": "1076-7. Pubbe atītajātīsu nivāsā nivutthā attano santāne pavattā, saparaviññāṇehi",
  "tika-abh08t0:2295_1": "gocarāsevanāya āsevitā ca khandhā pubbenivāsā. Paraviññāṇaviññātāpi hi pubbe nivasiṃsu",
  "tika-abh08t0:2295_2": "etthāti pubbenivāsāti vuccanti, te pana chinnavaṭumakānussaraṇādīsu buddhānaṃyeva",
  "tika-abh08t0:2295_3": "visayā, pubbe nivāsesu sarūpavibhāvakaṃ ñāṇaṃ pubbenivāsañāṇaṃ. Tena. Tadanussatīti",
  "tika-abh08t0:2295_4": "tesaṃ pubbenivāsānaṃ anussati. Heṭṭhā tīsu jhānesu yathārahaṃ pītisukhehi kāyacittānaṃ",
  "tika-abh08t0:2295_5": "sampīṇanāya cattāri jhānāni samāpajjitabbānīti āha “jhānāni panā”tiādi. Aññathā pādakajjhānaṃ",
  "tika-abh08t0:2295_6": "samāpajjitvāyevāti vuttaṃ siyā. Yāya nisajjāya nisinnassa anussaraṇārambho, sā idha",
  "tika-abh08t0:2295_7": "sabbapacchimā nisajjā.",
  "tika-abh08t0:2296_0": "1078-80. Tato pabhuti…pe… kkamāti tasmiṃ bhave purimabhavādīsu kataṃ sabbampi saṅgahetvā",
  "tika-abh08t0:2296_1": "sabbamāvajjitabbantiādinā visuṃ visuṃ rattindivādivasena dasseti. Divase rattiyaṃ",
  "tika-abh08t0:2296_2": "katanti sabbapacchimanisajjāto paṭṭhāya āsanapaññāpanaṃ senāsanappavesananti paṭilomena",
  "tika-abh08t0:2296_3": "sakalaṃ rattindivaṃ katakiccaṃ āvajjitabbaṃ. Katamāvajjitabbanti yaṃ etthantare katakiccaṃ,",
  "tika-abh08t0:2296_4": "sabbaṃ taṃ paṭilomakkameneva āvajjitabbanti attho. Ettakaṃ pana pakaticittassapi",
  "tika-abh08t0:2296_5": "pākaṭaṃ, parikammacittassa pana atipākaṭameva. Sace panettha kiñci na pākaṭaṃ hoti,",
  "tika-abh08t0:2296_6": "puna pādakajjhānaṃ samāpajjitvā vuṭṭhāya āvajjitabbaṃ, ettakena dīpe jalite viya",
  "tika-abh08t0:2296_7": "pākaṭaṃ hoti. Pādakajjhānasamāpajjanañhi satthakassa viya nisānasilā satipaññānaṃ",
  "tika-abh08t0:2296_8": "nisitabhāvāvahaṃ, tasmā tā taṃsamāpajjanena paramanepakkappattā honti. Purimasmiṃ",
  "tika-abh08t0:2296_9": "bhaveti imamhā bhavā anantare purimasmiṃ bhave.",
  "tika-abh08t0:2297_0": "1081. Nibbattaṃ nāmarūpañcāti attano paccayehi nibbattanāmarūpaṃ. Sādhukanti suṭṭhu",
  "tika-abh08t0:2297_1": "aparihāpetvā āvajjitabbaṃ. Pahoti hi imissā abhiññāya katādhikāro bhikkhu paṭhamavāreneva",
  "tika-abh08t0:2297_2": "paṭisandhiṃ ugghāṭetvā cutikkhaṇe nāmarūpaṃ ārammaṇaṃ kātuṃ, tathā asakkontenāpi",
  "tika-abh08t0:2297_3": "dhuranikkhepaṃ akatvā pādakajjhānameva punappunaṃ samāpajjitabbaṃ, tato ca vuṭṭhāya",
  "tika-abh08t0:2297_4": "punappunaṃ āvajjitabbaṃ. Āvajjantena ca pana paṭhamaṃ rūpaṃ āvajjitvā pacchā nāmaṃ",
  "tika-abh08t0:2297_5": "āvajjitabbanti ācariyā. Apare pana vipariyāyena vadanti.",
  "tika-abh08t0:2298_0": "Tattha pacchimanisajjāto pabhuti yāva paṭisandhito ārammaṇaṃ katvā pavattañāṇaṃ atītajātīsu",
  "tika-abh08t0:2298_1": "nivutthadhammārammaṇābhāvato pubbenivāsānussatiñāṇaṃ nāma na hoti, taṃ pana parikammañāṇameva.",
  "tika-abh08t0:2298_2": "Yadā panassa paṭisandhiṃ atikkamma cutikkhaṇe uppannaṃ nāmarūpaṃ ārammaṇaṃ katvā",
  "tika-abh08t0:2298_3": "manodvārāvajjanaṃ uppajjati, tasmiṃ niruddhe vuttanayena appanācittaṃ uppajjati,",
  "tika-abh08t0:2298_4": "tena sampayuttaṃ ñāṇaṃ pubbenivāsānussatiñāṇaṃ nāma. Tenāha “yadā panā”tiādi.",
  "tika-abh08t0:2299_0": "Etthāha – kiṃ ekeneva abhiññācittena cutikkhaṇe pavattanāmarūpaṃ sabbampi ārammaṇaṃ",
  "tika-abh08t0:2299_1": "karoti, udāhu aññena aññenāti. Kiñcettha yadi ekeneva, dūrato cittapaṭaṃ pekkhantassa",
  "tika-abh08t0:2299_2": "viya anirūpitarūpena vavatthānaṃ hoti. Yadi ca aññena aññena, visuṃ visuṃ pādakajjhānasamāpajjanādinā",
  "tika-abh08t0:2299_3": "bhavitabbanti? Ubhayathāpi na doso. Iddhivisayassa hi acinteyyattā ekenapi abhiññācittena",
  "tika-abh08t0:2299_4": "nāmarūpe passanto nirūpitarūpeneva passati, na anirūpitarūpeneva passati, aññenapi",
  "tika-abh08t0:2299_5": "vā paṭhamameva pādakajjhānaṃ samāpajjitvā vuṭṭhāya samāhitacittena kataparikammassa",
  "tika-abh08t0:2299_6": "pavattitattā puna samāpajjanaṃ vinā āvajjitvā ārammaṇaṃ karotiyevāti. Pubbenivāsānussatiñāṇavaṇṇanā.",
  "tika-abh08t0:2300_0": "1086-8. Dibbacakkhunāti dibbasadisattā, dibbavihāravasena paṭilabhitabbattā, attanā",
  "tika-abh08t0:2300_1": "ca dibbavihārasannissitattā mahājutikatādīhi vā dibbaṃ, rūpadassanaṭṭhena cakkhumivāti",
  "tika-abh08t0:2300_2": "cakkhu. Yathā hi maṃsacakkhu viññāṇādhiṭṭhitaṃ samavisamaṃ ācikkhantaṃ viya pavattati,",
  "tika-abh08t0:2300_3": "idaṃ pana tato sātisayaṃ cakkhukiccakārīti dibbañca taṃ cakkhu cāti dibbacakkhu,",
  "tika-abh08t0:2300_4": "tena dibbacakkhunā. Kasiṇārammaṇanti aṭṭhannampi kasiṇānaṃ vasena kasiṇārammaṇaṃ.",
  "tika-abh08t0:2300_5": "Abhinīhārakkhamaṃ katvāti cuddasavidhena cittaparidamanena aṭṭhaṅgasampannatākaraṇena",
  "tika-abh08t0:2300_6": "abhinīhārakkhamaṃ dibbacakkhuñāṇābhimukhaṃ pesanārahaṃ pesanayogyaṃ katvā. “Tejo…pe…",
  "tika-abh08t0:2300_7": "kasiṇampi vā āsannaṃ kātabba”nti pāṭhaseso. Āsannaṃ kātabbanti dibbacakkhuñāṇuppattiyā",
  "tika-abh08t0:2300_8": "samīpabhūtaṃ kāraṇabhūtaṃ kātabbaṃ, tattha upacārajjhānaṃ paguṇataraṃ katvā taṃ vaḍḍhetvā",
  "tika-abh08t0:2300_9": "icchitakkhaṇe upaṭṭhānayogyaṃ katvā ṭhapetabbanti vuttaṃ hoti. Etthāti imasmiṃ dibbacakkhunā",
  "tika-abh08t0:2300_10": "rūpadassanavisaye. Seṭṭhanti paridīpitanti ālokakasiṇasseva pabhāvissajjanasabhāvena",
  "tika-abh08t0:2300_11": "ālokakaraṇena itarehi visiṭṭhattā visiṭṭhanti paridīpitaṃ.",
  "tika-abh08t0:2301_0": "1089-90. Uppādetvāti paṭhamajjhānaniddese vuttanayena upacārajjhānuppādanena uppādetvā.",
  "tika-abh08t0:2301_1": "Upacārajjhānuppattiyā hi saddhiṃ paṭibhāganimittuppatti. Yasmā pādakajjhānaṃ vijjamāneyeva",
  "tika-abh08t0:2301_2": "āloke appanāvasena pavattimattaṃ vinā attano balena ālokaṃ pharituṃ na sakkoti, nāpi",
  "tika-abh08t0:2301_3": "yathāpatthaṭaṃ thāvaraṃ kātuṃ, parikammaṃ pana tadubhayampi kātuṃ samatthaṃ, tasmā",
  "tika-abh08t0:2301_4": "upacārabhūmiyaṃyeva taṃ vaḍḍhetabbanti āha “upacārabhūmiya”ntiādi. Upacārabhūmīti",
  "tika-abh08t0:2301_5": "cettha ālokassa thāvarakaraṇavasappavattaṃ parikammacittamevāti daṭṭhabbaṃ. Appananti",
  "tika-abh08t0:2301_6": "jhānavasena appanaṃ. Na hi akataparikammassa abhiññāvasena appanā sijjhati. Tenāha",
  "tika-abh08t0:2301_7": "“pādakajjhānanissita”nti. Pādakajjhānanissitanti pādakajjhānārammaṇaṃ hoti, na dibbacakkhussa",
  "tika-abh08t0:2301_8": "parikammanissitaṃ parikammārammaṇaṃ hoti, tathā ca sati ālokavaḍḍhanābhāvato rūpadassanaṃ",
  "tika-abh08t0:2301_9": "na siyāti adhippāyo.",
  "tika-abh08t0:2302_0": "1091-3. Anto…pe… bhaveti antogatameva rūpagataṃ passitabbaṃ bhave, na bahiddhā vikkhepuppattihetubhāvato",
  "tika-abh08t0:2302_1": "passitabbaṃ dibbacakkhunāti adhippāyo. Na hi āloke pharitepi maṃsacakkhussa āpāthaṃ",
  "tika-abh08t0:2302_2": "hoti. Parikammassa vāro hi atikkamati tāvadeti idha parikammaṃ nāma yathāvuttakasiṇārammaṇaṃ",
  "tika-abh08t0:2302_3": "upacārajjhānaṃ, taṃ rūpagataṃ passato na pavattati, kasiṇālokavasena ca rūpagatadassanaṃ",
  "tika-abh08t0:2302_4": "kasiṇāloko ca parikammavasenāti tadubhayampi parikammassa appavattiyā na hoti. Tenāha",
  "tika-abh08t0:2302_5": "“ālokopī”tiādi. Tasmiṃ antarahite rūpagatampi na ca dissati, rūpagataṃ passato parikammassa",
  "tika-abh08t0:2302_6": "vāro atikkamati, parikammapasutassa kasiṇārammaṇañāṇaṃ hotīti rūpagataṃ dissati,",
  "tika-abh08t0:2302_7": "kathaṃ paṭipajjitabbanti āha “tenā”tiādi.",
  "tika-abh08t0:2303_0": "1094-9. Evaṃ anukkamenāti punappunaṃ pādakajjhānaṃ samāpajjitvā tato vuṭṭhāya abhiṇhaṃ",
  "tika-abh08t0:2303_1": "ālokapharaṇena. Āloko thāmavāti ālokagato ciraṭṭhāyī siyā, tathā ca sati tattha sucirampi",
  "tika-abh08t0:2303_2": "rūpagataṃ passateva. Tena vuttaṃ “āloko etthā”tiādi. Svāyamattho tiṇukkūpamāya vibhāvetabboti",
  "tika-abh08t0:2303_3": "dassento āha “tiṇukkāyā”tiādi. Eko kira rattiyaṃ tiṇukkāya maggaṃ paṭipajji, tassa",
  "tika-abh08t0:2303_4": "sā tiṇukkā vijjhāyi, athassa samavisamāni na paññāyiṃsu, so taṃ tiṇukkaṃ bhūmiyaṃ",
  "tika-abh08t0:2303_5": "ghaṃsitvā puna ujjālesi, sā pajjalitvā purimālokato mahantaramālokaṃ akāsi, evaṃ",
  "tika-abh08t0:2303_6": "punappunaṃ vijjhātaṃ ujjālayato kamena sūriyo uṭṭhāsi, sūriye uṭṭhite “ukkāya kammaṃ",
  "tika-abh08t0:2303_7": "natthī”ti taṃ chaḍḍetvā divasampi agamāsi. Tattha ukkāloko viya parikammakāle kasiṇāloko,",
  "tika-abh08t0:2303_8": "ukkāya vijjhātāya samavisamānaṃ adassanaṃ viya rūpagataṃ passato parikammassa vārātikkamena",
  "tika-abh08t0:2303_9": "āloke antarahite rūpagatānaṃ adassanaṃ, ukkāya ghaṃsanaṃ viya punappunaṃ pādakajjhānasamāpajjanaṃ,",
  "tika-abh08t0:2303_10": "ukkāya purimālokato mahantatarālokakaraṇaṃ viya puna parikammaṃ karoto balavatarālokapharaṇaṃ,",
  "tika-abh08t0:2303_11": "sūriyuṭṭhānaṃ viya thāmagatālokassa yathāvaḍḍhitaparicchedaṃ pharitvā avaṭṭhānaṃ,",
  "tika-abh08t0:2303_12": "tiṇukkaṃ chaḍḍetvā divasampi gamanaṃ viya padittālokaṃ vaḍḍhetvā thāmagatenālokena",
  "tika-abh08t0:2303_13": "divasampi rūpadassanaṃ. Ettāvatā ca dibbacakkhussa nānāvajjanaparikammañceva dibbacakkhuñāṇañca",
  "tika-abh08t0:2303_14": "dassitaṃ, na tassa uppattikkamoti taṃ dassetuṃ “uppādanakkamopī”tiādi vuttaṃ. Taṃ",
  "tika-abh08t0:2303_15": "heṭṭhā vuttanayattā suviññeyyameva. Tāni cattāri pañca vāti potthakesu likhanti.",
  "tika-abh08t0:2303_16": "“Tīṇi cattāri vā panā”ti pāṭho.",
  "tika-abh08t0:2304_0": "1100. Tattha atthasādhakacittanti yadatthāyesa paṭipanno, tassa tadatthasādhanato",
  "tika-abh08t0:2304_1": "atthasādhakabhūtaṃ cittaṃ. Tasmiñhi uppanne maṃsacakkhussa anāpāthayogyaṃ antokucchigataṃ",
  "tika-abh08t0:2304_2": "hadayavatthunissitaṃ heṭṭhāpathavītalanissitaṃ tirokuṭṭapabbatapākāragataṃ paracakkavāḷagatanti",
  "tika-abh08t0:2304_3": "idaṃ rūpaṃ āpāthaṃ āgacchati, maṃsacakkhunā dissamānaṃ viya hoti. Tadeva cettha rūpaṃ",
  "tika-abh08t0:2304_4": "sarūpato vibhāvanasamatthaṃ cakkhuviññāṇaṃ viya. Na pana āvajjanaparikammavasena",
  "tika-abh08t0:2304_5": "pavattāni pubbabhāgacittāni. Tāni hi ārammaṇaṃ karontānipi na yāthāvato taṃ vibhāvetvā",
  "tika-abh08t0:2304_6": "pavattanti āvajjanasampaṭicchanādicittāni viyāti.",
  "tika-abh08t0:2305_0": "1101-2. Nanu ca anāgataṃsañāṇaṃ yathākammūpagañāṇanti dve abhiññāñāṇāni atthi, kasmā",
  "tika-abh08t0:2305_1": "tāni idha na dassitānīti āha “anāgataṃsañāṇassā”tiādi. Ijjhanti dibbacakkhunāti visuṃ",
  "tika-abh08t0:2305_2": "parikammassa abhāvato dibbacakkhuñāṇapaṭilābheneva tassa parivārāni hutvā paṭiladdhāni",
  "tika-abh08t0:2305_3": "honti. Tatoyeva hi tāni tassa paribhaṇḍañāṇānīti vuccanti. Yathā hi sinerussa parivāraṭṭhāniyāni",
  "tika-abh08t0:2305_4": "taṃsiddhiyā siddhāni mekhalaṭṭhānāni paribhaṇḍānīti vuccanti, evaṃ imānipi dibbacakkhusiddhiyā",
  "tika-abh08t0:2305_5": "siddhāni tassa paribhaṇḍānīti veditabbāni.",
  "tika-abh08t0:2306_0": "Hotu tāva evametaṃ, cutūpapātañāṇaṃ pana kiṃ na dassitanti āha “cutūpapātañāṇampī”tiādi.",
  "tika-abh08t0:2306_1": "Dibbacakkhuñāṇameva hi cutiyaṃ, upapattiyañca rūpaṃ vibhāventaṃ cutūpapāte pavattattā",
  "tika-abh08t0:2306_2": "“cutūpapātañāṇa”nti vuccati, avasesarūpavibhāvanakāle “dibbacakkhū”ti vuccati, tasmā",
  "tika-abh08t0:2306_3": "paramatthato nāmadvayena āgataṃ ekameva ñāṇaṃ, dibbacakkhuñāṇaṃ cutūpapātañāṇanti",
  "tika-abh08t0:2306_4": "pana byañjanatoyeva nānanti. Katthaci manomayañāṇantipi visuṃ abhiññāñāṇaṃ āgataṃ,",
  "tika-abh08t0:2306_5": "taṃ atthato iddhividhañāṇameva. Dibbacakkhuñāṇavaṇṇanā.",
  "tika-abh08t0:2307": "1103. Idhāti imasmiṃ sāsane. Anena tarenāti anena abhidhammāvatāranāmakena tarena.",
  "tika-abh08t0:2308": "Iti abhidhammatthavikāsiniyā nāma",
  "tika-abh08t0:2309": "Abhidhammāvatārasaṃvaṇṇanāya",
  "tika-abh08t0:2310": "Abhiññāniddesavaṇṇanā niṭṭhitā.",
  "tika-abh08t0:2311": "17. Sattarasamo paricchedo",
  "tika-abh08t0:2312": "Abhiññārammaṇaniddesavaṇṇanā",
  "tika-abh08t0:2313": "1104-5. Pañca iddhividhādīnīti –",
  "tika-abh08t0:2314": "“Iddhividhaṃ dibbasotaṃ, paracittavijānanā;",
  "tika-abh08t0:2315": "Pubbenivāsānussati, dibbacakkhūti pañcadhā”ti. –",
  "tika-abh08t0:2316_0": "Evamāgatā pañca. Sattābhiññā imā panāti atītaṃsañāṇassa pubbenivāsānussatiñāṇe, manomayañāṇassa",
  "tika-abh08t0:2316_1": "ca iddhividhañāṇe antogadhattā vuttaṃ. Atītaṃsañāṇaṃ nāma paresaṃ paccuppannabhave",
  "tika-abh08t0:2316_2": "yāva paṭisandhipariyosānaṃ pavattacittārammaṇaṃ ñāṇaṃ. Manomayañāṇampi nāma manomayakāyābhinimmānādivasappavattaṃ iddhividhañāṇaṃ.",
  "tika-abh08t0:2317_0": "1106. Idāni imesaṃ abhiññāñāṇānaṃ ārammaṇavinicchaye asammohatthaṃ taṃ dassetumārabhanto",
  "tika-abh08t0:2317_1": "āha “sattanna”ntiādi. Cattāro ārammaṇattikāti parittārammaṇattiko maggārammaṇattiko",
  "tika-abh08t0:2317_2": "atītārammaṇattiko ajjhattārammaṇattikoti ime cattāro ārammaṇattikā. Etthāti idaṃ",
  "tika-abh08t0:2317_3": "paccāmasanaṃ kiṃ tikānaṃ, udāhu ārammaṇānanti, kiñcettha – yadi tikānaṃ, tadayuttaṃ.",
  "tika-abh08t0:2317_4": "Na hi tikesu abhiññāñāṇāni pavattanti. Atha ārammaṇānaṃ, tampi ayuttaṃ. Na hi aññaṃ",
  "tika-abh08t0:2317_5": "uddisitvā aññassa paccāmasanaṃ yuttanti. Yathā icchasi, tathā hotu. Bhavatu tāva",
  "tika-abh08t0:2317_6": "tikānaṃ, nanu vuttaṃ “tikesu abhiññāñāṇāni nappavattantī”ti? Nāyaṃ virodho tikavohārena",
  "tika-abh08t0:2317_7": "ārammaṇānaṃyeva gayhamānattā. Atha vā pana hotu ārammaṇānaṃ, nanu vuttaṃ “aññaṃ uddisitvā",
  "tika-abh08t0:2317_8": "aññassa paccāmasanaṃ ayutta”nti. Ayampi na doso yathāvuttakāraṇenevāti.",
  "tika-abh08t0:2318_0": "1107-10. Parittādīsu sattasūti asatipi vatthubhede bhūmikālasantānabhedavasena bhinnesu",
  "tika-abh08t0:2318_1": "parittamahaggataatītānāgatapaccuppannaajjhattabahiddhārammaṇavasena sattasu parittādiārammaṇavibhāgesu.",
  "tika-abh08t0:2318_2": "Iddhividhañāṇassa maggārammaṇatāya abhāvato idha maggārammaṇattiko na labbhati. Kāyaṃ",
  "tika-abh08t0:2318_3": "cittasannissitaṃ katvā adissamānena kāyena gantukāmoti sambandho. Cittasannissitakaraṇañca",
  "tika-abh08t0:2318_4": "taṃ viya kāyassa adissamānasīghagatikatāvasena taggatikatāpādanaṃ. Yathā cittaṃ na",
  "tika-abh08t0:2318_5": "dissati sīghagamanañca, evaṃ kāyampi adissamānaṃ, sīghagamanañca katvā yathicchitaṭṭhānaṃ",
  "tika-abh08t0:2318_6": "gantukāmoti ayañhettha attho. Cittavasenāti mahaggatacittavasena pariṇāmetīti pāṭhaseso.",
  "tika-abh08t0:2318_7": "Tenāha “taṃ mahaggate ca cittasmiṃ samāropetī”ti. Pādakajjhānañhi samāpajjitvā vuṭṭhāya",
  "tika-abh08t0:2318_8": "“ayaṃ kāyo idaṃ cittaṃ viya adissamāno, sīghagamano ca hotū”ti parikammaṃ karoti,",
  "tika-abh08t0:2318_9": "parikammaṃ pana katvā puna samāpajjitvā vuṭṭhāya tatheva parikammaṃ karonto kāyaṃ",
  "tika-abh08t0:2318_10": "gahetvā mahaggate pādakacitte samāropeti, taggatikaṃ karoti viya, adissamānaṃ, sīghagamanañca",
  "tika-abh08t0:2318_11": "karoti. Taṃ pana sīghagamanatthaṃ abhāvitiddhipādānaṃ viya dandhaṃ appavattitvā katipayacittavāreheva",
  "tika-abh08t0:2318_12": "icchitaṭṭhānappattivasena daṭṭhabbaṃ, na ekacittakkhaṇeneva. “Nāhaṃ, bhikkhave, aññaṃ",
  "tika-abh08t0:2318_13": "ekadhammampi samanupassāmi, yaṃ evaṃ lahuparivattaṃ, yathayidaṃ, bhikkhave, citta”nti",
  "tika-abh08t0:2318_14": "hi ettha añña-ggahaṇeneva rūpadhammānaṃ gahitattā cittakkhaṇavasena rūpappavatti",
  "tika-abh08t0:2318_15": "na yuttā. Yattha yattha ca dhammā uppajjanti, tattha tattheva bhijjanti ca, na ca",
  "tika-abh08t0:2318_16": "iddhibalena dhammānaṃ kenaci lakkhaṇaññathattaṃ sakkā kātunti. Cittavasena rūpakāyaṃ",
  "tika-abh08t0:2318_17": "pādakajjhāne samāropentassa kāyameva ārammaṇanti āha “kāyārammaṇato”ti, kāye vaṇṇārammaṇatoti",
  "tika-abh08t0:2318_18": "vuttaṃ hoti. Kāyasannissitaṃ katvā cittanti ettha na cittaṃ kāyaṃ viya dandhaṃ dissamānaṃ",
  "tika-abh08t0:2318_19": "karoti, kintu dandhadissamānagatikaraṇamattamevāti daṭṭhabbaṃ.",
  "tika-abh08t0:2319_0": "1112-3. Anāgatamatītañca karoti visayaṃ yadāti mahādhātunidhāne mahākassapattherādīnaṃ",
  "tika-abh08t0:2319_1": "viya anāgataṃ adhiṭṭhahantānaṃ anāgataṃ ārammaṇaṃ karoti, kāyavasena cittapariṇāmanakāle",
  "tika-abh08t0:2319_2": "tadeva ciraniruddhaṃ pādakajjhānaṃ ārammaṇaṃ karontānaṃ atītaṃ ārammaṇaṃ karoti,",
  "tika-abh08t0:2319_3": "tadā atītārammaṇaṃ, anāgatagocarañca hoti, paccuppanno gocaro paccuppannassa rūpakāyassa",
  "tika-abh08t0:2319_4": "ārammaṇakaraṇato. Hatthiādayo abhinimminantassāpi hi kiñcāpi parikammaṃ anāgatārammaṇaṃ",
  "tika-abh08t0:2319_5": "hoti, adhiṭṭhānacittaṃ pana paccuppannārammaṇameva. Upacārārammaṇaṃ viya hi paṭibhāganimittaṃ",
  "tika-abh08t0:2319_6": "tena saha pātubhūtameva tassārammaṇaṃ hoti.",
  "tika-abh08t0:2320_0": "1114-5. Kāyaṃ …pe… siyāti attano kāyaṃ cittavasena pariṇāmanakāle ajjhattassa kāyassa",
  "tika-abh08t0:2320_1": "ārammaṇakaraṇato, attano cittaṃ kāyavasena pariṇāmanakāle cittassa ārammaṇakaraṇato.",
  "tika-abh08t0:2320_2": "Vā-saddena avuttasamuccayatthena gahite attano kumāravaṇṇādiabhinimmānakāle kāyassa",
  "tika-abh08t0:2320_3": "ārammaṇakaraṇato ca ajjhattārammaṇaṃ siyā. Bahiddhā rūpadassaneti bahiddhā hatthiassādirūpadassanakāle.",
  "tika-abh08t0:2321_0": "1116-8. Paccuppanne paritte cāti sarūpavibhāvanametaṃ. Dibbasotassa hi paccuppannova",
  "tika-abh08t0:2321_1": "saddo ārammaṇaṃ hoti, so ca sabhāvato parittova. Kucchisaddassāti kucchiyaṃ vātasaddassa.",
  "tika-abh08t0:2321_2": "Tattha pāṇakasaddassa pana savane bahiddhārammaṇameva. Vasitāpattassa attano vitakkavipphārasaddasavanepi",
  "tika-abh08t0:2321_3": "ajjhattārammaṇanti vadanti, taṃ pana ekādasabhavaṅgacittato upari bhavaṅgaṃ pavattitumadatvā",
  "tika-abh08t0:2321_4": "bhavaṅgato vuṭṭhāya āvajjanasamatthatāvasena vasitāpattasseva yujjati. “Parassa ca",
  "tika-abh08t0:2321_5": "saddassā”ti sambandhitabbaṃ. Na hi parassa kucchisaddasavaneyeva bahiddhārammaṇaṃ",
  "tika-abh08t0:2321_6": "hoti, atha kho parassa cittasamuṭṭhānasaddasavanepīti.",
  "tika-abh08t0:2322_0": "1119-22. Parittādīsūti parittamahaggataappamāṇamaggaatītānāgatapaccuppannabahiddhārammaṇesu.",
  "tika-abh08t0:2322_1": "Parittānanti kāmāvacaracittānaṃ. Majjhimānanti parittaappamāṇānaṃ majjhe bhavattā",
  "tika-abh08t0:2322_2": "majjhimasaṅkhātānaṃ rūpārūpāvacaracittānaṃ. Majjhebhavatā ca desanāvasena, na sabhāvavasena.",
  "tika-abh08t0:2322_3": "Cetopariyañāṇaṃ parassa cittameva jānāti, avasesakkhandhattayaṃ pana na jānātīti",
  "tika-abh08t0:2322_4": "imaṃ mahāaṭṭhakathāvādaṃ sandhāyāha “maggacittassa jānane”tiādi. Ayañhettha adhippāyo",
  "tika-abh08t0:2322_5": "– yasmā cetopariyañāṇaṃ cittameva jānāti, tasmā taṃ maggārammaṇaṃ na hoti, maggasampayuttacittajānanato",
  "tika-abh08t0:2322_6": "pana pariyāyena maggārammaṇatā aṭṭhakathāyaṃ anuññātāti. Paṭṭhāne pana –",
  "tika-abh08t0:2323": "“Kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammūpagañāṇassa anāgataṃsañāṇassa ārammaṇapaccayena paccayo”ti –",
  "tika-abh08t0:2324": "Vuttattā cattāropi khandhā cetopariyañāṇassa ārammaṇaṃ honti, tasmā nippariyāyeneva maggārammaṇatā labbhatīti idamettha saṅgahakārānaṃ sanniṭṭhānaṃ.",
  "tika-abh08t0:2325_0": "1123-5. Atītasattadivasabbhantare, anāgatasattadivasabbhantareyeva ca pavattaṃ paracittaṃ",
  "tika-abh08t0:2325_1": "cetopariyañāṇaṃ jānāti, tato paṭṭhāya pana paṭisandhipariyosānaṃ, cutipariyosānañca",
  "tika-abh08t0:2325_2": "pavattaṃ atītaṃsañāṇassa, anāgataṃsañāṇassa ca gocaranti adhippāyenāha “atīte”tiādi.",
  "tika-abh08t0:2325_3": "Atītassa, anāgatassa ca paracittassa jānanaṃ sambhavati, paccuppannassa pana na sambhavatīti",
  "tika-abh08t0:2325_4": "pucchati “kathañca panā”tiādi. Itaro yattha sambhavati, taṃ dassetuṃ paccuppannaṃ",
  "tika-abh08t0:2325_5": "tāva vibhajitvā dassento “paccuppannaṃ tidhā vutta”ntiādimāha. Khaṇasantatiaddhatoti",
  "tika-abh08t0:2325_6": "khaṇapaccuppannaṃ santatipaccuppannaṃ addhāpaccuppannanti evaṃ khaṇasantatiaddhāvasena tidhā vuttaṃ.",
  "tika-abh08t0:2326_0": "1126. Tikkhaṇasampattanti uppādaṭṭhitibhaṅgavasena khaṇattayapariyāpannaṃ. Paccuppannakhaṇādikanti",
  "tika-abh08t0:2326_1": "khaṇa-saddādikaṃ paccuppannaṃ khaṇapaccuppannanti vuttaṃ hoti. Ekadvesantativārapariyāpannanti",
  "tika-abh08t0:2326_2": "ettha andhakāre nisīditvā ālokaṭṭhānaṃ gatassa na ca tāva ārammaṇaṃ pākaṭaṃ hoti,",
  "tika-abh08t0:2326_3": "yāva pana taṃ pākaṭaṃ hoti, etthantare pavattā rūpasantati, arūpasantati vā “ekadvesantativārā”ti",
  "tika-abh08t0:2326_4": "veditabbā. “Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ",
  "tika-abh08t0:2326_5": "hoti, yāva taṃ pākaṭaṃ hoti, pubbeva tattha nisinnassa viya etthantare ekadvesantativārā",
  "tika-abh08t0:2326_6": "veditabbā. Dūre ṭhatvā pana rajakādīnaṃ hatthavikāraṃ, ghaṇṭibherīādiākoṭanahatthavikārañca",
  "tika-abh08t0:2326_7": "disvā na pana tāva saddaṃ suṇāti, yāva pana taṃ suṇāti, etthantare ekadvesantativārā",
  "tika-abh08t0:2326_8": "veditabbā”ti evaṃ tāva majjhimabhāṇakattherā vadanti.",
  "tika-abh08t0:2327_0": "Saṃyuttabhāṇakā pana “rūpasantati arūpasantatīti dve santatiyo vatvā udakaṃ akkamitvā",
  "tika-abh08t0:2327_1": "gatassa yāva tīre akkantaudakalekhā na vippasīdati, addhānato āgatassa yāva kāye",
  "tika-abh08t0:2327_2": "usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo",
  "tika-abh08t0:2327_3": "na vigacchati, antogabbhe kammaṭṭhānaṃ manasikatvā divā vātapānaṃ vivaritvā olokentassa",
  "tika-abh08t0:2327_4": "yāva akkhīnaṃ phandanabhāvo na vūpasammati, ayaṃ rūpasantati nāma. Dve tayo javanavārā",
  "tika-abh08t0:2327_5": "arūpasantati nāmāti vatvā tadubhayampi santatipaccuppannaṃ nāmā”ti evaṃ ekameva santativāraṃ",
  "tika-abh08t0:2327_6": "vadanti. Tattha majjhimabhāṇakavāde ekaccassa sīghampi pākaṭaṃ hotīti ekadvesantativārāti",
  "tika-abh08t0:2327_7": "eka-ggahaṇampi kataṃ. Ācariyadhammapālatthero pana “atiparittasabhāvautuādisamuṭṭhānā",
  "tika-abh08t0:2327_8": "vā ekadvesantativārā veditabbā”tipi āha.",
  "tika-abh08t0:2328_0": "1127-8. Ekabbhavaparicchinnanti ekasmiṃ bhave paṭisandhicutivasena paricchinnaṃ ekabhavapariyāpannaṃ",
  "tika-abh08t0:2328_1": "dhammajātaṃ. Yaṃ sandhāya vuttaṃ “yo cāvuso mano, ye ca dhammā, ubhayametaṃ paccuppannaṃ,",
  "tika-abh08t0:2328_2": "tasmiṃ ce paccuppanne chandarāgapaṭibaddhaṃ hoti viññāṇa”ntiādi, santatipaccuppannañcettha",
  "tika-abh08t0:2328_3": "abhidhammaṭṭhakathāsu āgataṃ, addhāpaccuppannaṃ sutte. Kecīti abhayagirivāsino.",
  "tika-abh08t0:2329_0": "1129-30. Yathā cātiādi ettha tesaṃ opammadassanaṃ. Ekapupphaṃ attano vaṇṭena ekassa",
  "tika-abh08t0:2329_1": "vaṇṭaṃ vijjhatīti sambandho. Mahājanassāpi…pe… vijjhatīti “atītaṃ cittaṃ, anāgataṃ",
  "tika-abh08t0:2329_2": "cittaṃ, imassa cittaṃ, asukassa citta”nti evaṃ vibhāgaṃ akatvā parassa cittaṃ jānāmicceva",
  "tika-abh08t0:2329_3": "rāsivasena mahājanassa citte āvajjite ekassa cittaṃ ekena cittena uppādakkhaṇe vā",
  "tika-abh08t0:2329_4": "ṭhitikkhaṇe vā bhaṅgakkhaṇe vā ekantena paṭivijjhatīti attho.",
  "tika-abh08t0:2330_0": "1131-2. Taṃ pana tesaṃ vacanaṃ ayuttanti dassetuṃ “yenāvajjatī”tiādi vuttaṃ. Vassasahassampi",
  "tika-abh08t0:2330_1": "hi evaṃ āvajjayato āvajjanajavanānaṃ ekasmiṃ ārammaṇe ṭhānaṃ natthi, abhiññācittañca",
  "tika-abh08t0:2330_2": "sace khaṇapaccuppannaṃ jānāti, āvajjanena saha ekārammaṇe vattamānameva jānāti, no",
  "tika-abh08t0:2330_3": "aññathā, tasmā tesaṃ āvajjanajavanānaṃ dvinnaṃ saha ekasmiṃ ārammaṇe aṭṭhānābhāvato",
  "tika-abh08t0:2330_4": "taṃ na yujjati. Bhavatu tāva ko ettha dosoti ce āha “āvajjanajavanāna”ntiādi. Tattha",
  "tika-abh08t0:2330_5": "maggaphalavīthito aññaṃ aniṭṭhaṭṭhānaṃ. Maggaphalavīthiyañhi āvajjanādīnaṃ saṅkhārārammaṇattā,",
  "tika-abh08t0:2330_6": "gotrabhuādīnañca nibbānārammaṇattā nānārammaṇatā iṭṭhā, aññattha pana aniṭṭhā, tasmā",
  "tika-abh08t0:2330_7": "aniṭṭhe ṭhāne javanāvajjanānaṃ nānārammaṇatāpattidoso ayuttoti taṃ tesaṃ vacanaṃ",
  "tika-abh08t0:2330_8": "ayuttanti pakāsitaṃ aṭṭhakathāsūti adhippāyo.",
  "tika-abh08t0:2331_0": "1133-4. Yadi evaṃ, kathaṃ cetopariyañāṇaṃ paccuppannārammaṇaṃ hotīti āha “tasmā”tiādi.",
  "tika-abh08t0:2331_1": "Yasmā evaṃ ayuttanti pakāsitaṃ, tasmā. Javanavāratoti ekajavanavāravasena. Idaṃ pana",
  "tika-abh08t0:2331_2": "khaṇapaccuppannānantaraṃ lahukaṃ katvā paccuppannadassanatthaṃ vuttaṃ, yaṃ pana vattamānajavanavīthito",
  "tika-abh08t0:2331_3": "atītānāgatavasena dvitijavanavīthiparimāṇakāle pavattaṃ paracittaṃ, taṃ sabbampi",
  "tika-abh08t0:2331_4": "“santatipaccuppannaṃ nāmā”ti aṭṭhakathāyaṃ vuttaṃ, tasmā javanavāratoti dvitijavanavāravasena",
  "tika-abh08t0:2331_5": "dīpetabbaṃ, na sakalena paccuppannaddhunāti adhippāyo. Niddiṭṭhaṃ saṃyuttaṭṭhakathāyaṃ.",
  "tika-abh08t0:2331_6": "Tatrāyaṃ dīpanātiādi javanavārassa addhāpaccuppannabhāvadīpanamukhena iddhicittassa",
  "tika-abh08t0:2331_7": "pavattiākāradīpanaṃ.",
  "tika-abh08t0:2332_0": "1139-41. Santatipaccuppannampi addhāpaccuppanneneva saṅgahetvā āha “addhāvasā…pe…",
  "tika-abh08t0:2332_1": "panā”ti. Ānandācariyo panettha abhidhammamātikāya āgatassa paccuppannapadassa addhāsantatipaccuppannapadatthatā",
  "tika-abh08t0:2332_2": "na katthaci pāḷiyaṃ vuttā, tasmā cittasāmaññena cittaṃ āvajjayamānaṃ abhimukhībhūtaṃ",
  "tika-abh08t0:2332_3": "vijjamānacittaṃ āvajjeti, parikammāni ca taṃ taṃ vijjamānacittaṃ cittasāmaññeneva",
  "tika-abh08t0:2332_4": "ārammaṇaṃ katvā cittajānanaparikammāni hutvā pavattanti. Cetopariyañāṇaṃ pana vijjamānacittaṃ",
  "tika-abh08t0:2332_5": "paṭivijjhantaṃ tena saha ekakkhaṇe uppajjati. Tattha yasmā santānaggahaṇato ekattavasena",
  "tika-abh08t0:2332_6": "āvajjanādīni cittanteva pavattāni, tañca cittameva, yaṃ cetopariyañāṇena vibhāvitaṃ,",
  "tika-abh08t0:2332_7": "tasmā samānākārappavattito na aniṭṭhe ṭhāne nānārammaṇatā hotīti khaṇapaccuppannavaseneva",
  "tika-abh08t0:2332_8": "imassa paccuppannārammaṇataṃ icchati. Itarānīti āvajjanaparikammacittāni. Cakkhudvāre",
  "tika-abh08t0:2332_9": "viññāṇanti cakkhuviññāṇaṃ.",
  "tika-abh08t0:2333_0": "1143-7. Parittādīsu aṭṭhasūti cetopariyañāṇassa vuttesu paccuppannārammaṇaṃ hitvā",
  "tika-abh08t0:2333_1": "navattabbārammaṇañca pakkhipitvā aṭṭhasu parittādīsu. Atīte…pe… phalampi vāti ettha",
  "tika-abh08t0:2333_2": "attanāti nidassanamattaṃ. Parehipi bhāvitamaggaṃ, sacchikataphalañca pubbenivāsānussatiñāṇena",
  "tika-abh08t0:2333_3": "samanussarati. Vā-saddena vā avuttasamuccayatthena attanā bhāvitaṃ maggaṃ, phalampi",
  "tika-abh08t0:2333_4": "vā parehi bhāvitaṃ maggaṃ, phalampi vāti evamattho gahetabbo. Tathā ca vuttaṃ aṭṭhakathāyaṃ",
  "tika-abh08t0:2333_5": "“attanā, parehi bhāvitamaggaṃ, sacchikataphalañca anussaraṇakāle”ti. Eva-kāraṃ pana",
  "tika-abh08t0:2333_6": "padapūraṇamattameva. Phalampi vāti ettha “bhāvita”nti na sambandhitabbaṃ. Na hi phalaṃ",
  "tika-abh08t0:2333_7": "bhāvetabbaṃ hoti, atha kho sacchikātabbamevāti. Samanussarato magganti etthāpi “attanā,",
  "tika-abh08t0:2333_8": "parehi vā bhāvita”nti sambandhitabbaṃ. Ekantatoti niyamato.",
  "tika-abh08t0:2334_0": "1148-50. Nanu ca cetopariyañāṇayathākammūpagañāṇānipi atītārammaṇāneva, kiṃ pana",
  "tika-abh08t0:2334_1": "tesaṃ, imassa ca ārammaṇe nānākaraṇanti āha “cetopariyañāṇampī”tiādi. Kiñcāpīti ayaṃ",
  "tika-abh08t0:2334_2": "nipātasamudāyo, eko vā nipāto visesānabhidhānanimitte upagamane daṭṭhabbo. Atha khoti",
  "tika-abh08t0:2334_3": "visesābhidhānasamārambhe. Cittamevāti idaṃ pubbe vicāritameva. Atīte cetanāmattanti",
  "tika-abh08t0:2334_4": "idampi pubbe viya mahāaṭṭhakathāvādaṃ sandhāyeva vuttaṃ. Tattha hi yathākammūpagañāṇassa",
  "tika-abh08t0:2334_5": "cetanāmattameva ārammaṇaṃ hoti, na cittaṃ, nāpi itare dhammā, yato taṃ yathākammūpaganti",
  "tika-abh08t0:2334_6": "vuccatīti iminā adhippāyena yathākammūpagañāṇaṃ atītacetanāmattameva ārammaṇaṃ karotīti",
  "tika-abh08t0:2334_7": "vuttaṃ, heṭṭhā dassitapāḷivasena sabbe cattāropi khandhā yathākammūpagañāṇassa ārammaṇanti",
  "tika-abh08t0:2334_8": "saṅgahakārānaṃ sanniṭṭhānaṃ. Natthi kiñci agocaranti kiñci khandhaṃ vā khandhapaṭibaddhaṃ",
  "tika-abh08t0:2334_9": "nāmagottādiṃ vā agocaraṃ nāma natthi. Tañhi atītakkhandhakhandhapaṭibaddhesu dhammesu",
  "tika-abh08t0:2334_10": "sabbaññutaññāṇasamānagatikamevāti adhippāyo.",
  "tika-abh08t0:2335_0": "1151-2. Attakkhandhānussaraṇeti attano khandhānussaraṇakāle. Saraṇe…pe… gocaranti",
  "tika-abh08t0:2335_1": "“atīte vipassī bhagavā ahosi, tassa mātā bandhumatī, pitā bandhumā”tiādinā nayena",
  "tika-abh08t0:2335_2": "nāmagottādiṃ, pathavīnimittādiñca anussaraṇakāle navattabbārammaṇaṃ hoti. Navattabbagocaranti",
  "tika-abh08t0:2335_3": "hi parittārammaṇaatītārammaṇattikavasena vuttaṃ, ajjhattārammaṇattikavasena pana",
  "tika-abh08t0:2335_4": "ākiñcaññāyatanajjhānassa ārammaṇabhūtadhammārammaṇakāle navattabbārammaṇaṃ hoti,",
  "tika-abh08t0:2335_5": "avasesapaññattārammaṇakāle bahiddhārammaṇaṃ hoti. Nāmagottanti cettha khandhapaṭibaddho",
  "tika-abh08t0:2335_6": "sammutisiddho byañjanattho, na byañjanaṃ. Byañjanañhi saddāyatanasaṅgahitattā parittaṃ",
  "tika-abh08t0:2335_7": "hoti. Yathāha “niruttipaṭisambhidā parittārammaṇā”ti.",
  "tika-abh08t0:2336_0": "1154. Dibbasotasamanti yasmā paccuppannaṃ, parittañca rūpaṃ ārammaṇaṃ karoti, tasmā",
  "tika-abh08t0:2336_1": "paccuppannārammaṇaṃ, parittārammaṇañca hoti, attano kucchigatarūpadassane, parassa",
  "tika-abh08t0:2336_2": "hadayanissitalohitadassanādīsu ca ajjhattārammaṇaṃ, bahiddhārammaṇañca hoti.",
  "tika-abh08t0:2337_0": "1155-6. Parittādīsu aṭṭhasūti pubbenivāsānussatiñāṇassa vuttesu atītārammaṇaṃ vajjetvā",
  "tika-abh08t0:2337_1": "anāgatārammaṇaṃ pakkhipitvā aṭṭhasu. Nibbattissati…pe… pajānatoti iminā nibbattakkhandhajānanamāha.",
  "tika-abh08t0:2337_2": "Anāgataṃsañāṇassa anāgatamagocaraṃ natthi. Tampi hi anāgatakkhandhakhandhapaṭibaddhesu",
  "tika-abh08t0:2337_3": "dhammesu sabbaññutaññāṇasamānagatikameva.",
  "tika-abh08t0:2338": "1163. Jānane nāmagottassāti “anāgate metteyyo nāma sammāsambuddho uppajjissati, tassa subrahmā nāma pitā bhavissati, brahmavatī nāma mātā”tiādinā nayena nāmagottādijānanakāle.",
  "tika-abh08t0:2339": "1164-5. Parittādīsu pañcasūti parittamahaggataatītaajjhattabahiddhārammaṇavasena pañcasu. Kāmakammassāti kāmāvacarakammassa.",
  "tika-abh08t0:2340": "1169. Vividhatthavaṇṇapadanti nānappakāraatthapadehi, byañjanapadehi ca sampannaṃ. Madhuratthamatinīharanti madhuratthaṃ atinīharañcāti padacchedo.",
  "tika-abh08t0:2341": "Iti abhidhammatthavikāsiniyā nāma",
  "tika-abh08t0:2342": "Abhidhammāvatārasaṃvaṇṇanāya",
  "tika-abh08t0:2343": "Abhiññārammaṇaniddesavaṇṇanā niṭṭhitā.",
  "tika-abh08t0:2344": "18. Aṭṭhārasamo paricchedo",
  "tika-abh08t0:2345": "Diṭṭhivisuddhiniddesavaṇṇanā",
  "tika-abh08t0:2346_0": "1170-2. Idāni yasmā evaṃ abhiññāvasena adhigatānisaṃsāya thiratarāya samādhibhāvanāya",
  "tika-abh08t0:2346_1": "samannāgatena bhikkhunā paññā bhāvetabbā hoti. Evañhi sā sabbākārena thiratarā sikhappattā",
  "tika-abh08t0:2346_2": "ca hoti, tasmā tassā bhāvanānayavibhāvanatthamārabhanto āha “samādhiṃ panā”tiādi.",
  "tika-abh08t0:2346_3": "Kā paññāti sarūpapucchā. Ko catthoti imissā ko attho. Paññāti padaṃ kaṃ abhidheyyatthaṃ",
  "tika-abh08t0:2346_4": "nissāya vattatīti adhippāyo.",
  "tika-abh08t0:2347_0": "1173-4. Paññā vipassanāpaññāti idhādhippetameva paññaṃ dasseti, aññattha pana bahuvidho",
  "tika-abh08t0:2347_1": "paññāpabhedo hoti. Puññacittasamāyutāti kusalacittasampayuttā. Ettha ca puñña-ggahaṇena",
  "tika-abh08t0:2347_2": "duvidhampi abyākataṃ nivatteti, tathā “atthi saṃkiliṭṭhā”ti evaṃ pavattaṃ micchāvādaṃ",
  "tika-abh08t0:2347_3": "paṭisedheti. Vipassanā-ggahaṇena kammassakatādivasappavattaṃ sesakusalapaññaṃ. Jānanā",
  "tika-abh08t0:2347_4": "vā pakāratoti vutte “kimidaṃ pakārato jānanaṃ nāmā”ti anuyogaṃ manasi nidhāya sañjānanavijānanākāravisiṭṭhaṃ",
  "tika-abh08t0:2347_5": "nānappakārato jānananti dassetuṃ “saññāviññāṇapaññānaṃ, ko viseso kimantara”nti kathetukamyatāpucchaṃ",
  "tika-abh08t0:2347_6": "katvā vissajjanamāha “saññāviññāṇapaññāna”ntiādinā. Jānanatte samepi cāti visayavijānanākāre samānepi.",
  "tika-abh08t0:2348_0": "1175. Sañjānanamattaṃvāti “nīlapīta”ntiādikaṃ ārammaṇe vijjamānaṃ, avijjamānaṃ vā",
  "tika-abh08t0:2348_1": "saññānimittaṃ katvā jānanaṃ. Tathā hesā puna sañjānanapaccayakaraṇarasā. Matta-saddena",
  "tika-abh08t0:2348_2": "visesanivattiatthena vijānanappajānanākāre nivatteti, eva-kārena kadācipi imissā",
  "tika-abh08t0:2348_3": "te visesā na santiyevāti avadhāreti. Tenāha “lakkhaṇappaṭivedha”ntiādi. “Aniccaṃ",
  "tika-abh08t0:2348_4": "dukkhamanattā”ti lakkhaṇapaṭivedhaṃ kātuṃ neva sakkoti, viññāṇakiccampi kātuṃ na",
  "tika-abh08t0:2348_5": "sakkoti, saññā kuto paññākiccaṃ kareyyāti lakkhaṇapaṭivedhaṃ kātuṃ na sakkoticceva",
  "tika-abh08t0:2348_6": "vuttaṃ, na vuttaṃ “maggaṃ pāpetuṃ na sakkotī”ti.",
  "tika-abh08t0:2349_0": "1176. Viññāṇaṃ pana ārammaṇe pavattamānaṃ na tattha saññā viya nīlapītādikassa sañjānanavaseneva",
  "tika-abh08t0:2349_1": "pavattati, atha kho taṃ tattha aniccatādivisesaṃ, aññañca tādisaṃ visesaṃ jānantameva",
  "tika-abh08t0:2349_2": "pavattatīti āha “viññāṇaṃ panā”tiādi. Kathaṃ pana viññāṇaṃ lakkhaṇapaṭivedhaṃ karotīti?",
  "tika-abh08t0:2349_3": "Paññāya dassitamaggena. Lakkhaṇārammaṇikavipassanāya hi anekavāraṃ lakkhaṇāni paṭivijjhitvā",
  "tika-abh08t0:2349_4": "pavattamānāya paguṇabhāvato paricayavasena ñāṇavippayuttacittenapi vipassanā sambhavati,",
  "tika-abh08t0:2349_5": "yathā taṃ paguṇassa ganthassa sajjhāyane ñāyāgatāpi vārā na viññāyanti. Lakkhaṇaṃ",
  "tika-abh08t0:2349_6": "paṭivijjhitunti ca lakkhaṇānaṃ ārammaṇakaraṇaṃ sandhāya vuttaṃ, na paṭivijjhanaṃ.",
  "tika-abh08t0:2350_0": "1177. Ussakkitvāti 220 udayabbayādiñāṇapaṭipāṭiyā ārabhitvā maggaṃ pāpetumeva taṃ",
  "tika-abh08t0:2350_1": "viññāṇaṃ na sakkoti asambodhasabhāvattā. Vuttanayanti viññāṇe vuttanayaṃ. Sā hi ārammaṇañca",
  "tika-abh08t0:2350_2": "jānāti, lakkhaṇañca paṭivijjhati. Attano pana anaññasādhāraṇena ānubhāvena maggaṃ",
  "tika-abh08t0:2350_3": "pāpetuñca sakkoti. Bālagāmikaheraññikānaṃ kahāpaṇajānanamiva ca nesaṃ ārammaṇajānanaṃ",
  "tika-abh08t0:2350_4": "veditabbaṃ. Yathā hi heraññikaphalake ṭhapitaṃ kahāpaṇarāsiṃ eko asañjātavohārabuddhi",
  "tika-abh08t0:2350_5": "bāladārako, eko gāmikapuriso, eko heraññikoti tīsu janesu passamānesu bāladārako",
  "tika-abh08t0:2350_6": "kahāpaṇānaṃ cittavicittadīgharassacaturassaparimaṇḍalabhāvamattameva jānāti, “idaṃ",
  "tika-abh08t0:2350_7": "manussānaṃ upabhogaparibhogāvahaṃ ratanasammata”nti na jānāti. Gāmikapuriso tadubhayaṃ",
  "tika-abh08t0:2350_8": "jānāti, “ayaṃ cheko mahāsāro, ayaṃ kūṭo, ayaṃ aḍḍhasāro, ayaṃ pādasāro”tiādikaṃ pana",
  "tika-abh08t0:2350_9": "vibhāgaṃ na jānāti. Heraññiko sabbepi te pakāre jānāti, jānanto ca oloketvāpi jānāti,",
  "tika-abh08t0:2350_10": "ākoṭitasaddaṃ sutvāpi jānāti, gandhaṃ ghāyitvāpi rasaṃ sāyitvāpi hatthena dhārayitvāpi",
  "tika-abh08t0:2350_11": "“asukasmiṃ gāme vā nigame vā nagare vā pabbate vā nadītīre vā kato”tipi “asukaācariyena",
  "tika-abh08t0:2350_12": "kato”tipi jānāti. Tattha saññā asañjātavohārabuddhino bāladārakassa kahāpaṇadassanaṃ",
  "tika-abh08t0:2350_13": "viya vibhāgaṃ akatvā piṇḍavaseneva ārammaṇaṃ gaṇhāti nīlādivasena ārammaṇassa upaṭṭhānākāraggahaṇato,",
  "tika-abh08t0:2350_14": "viññāṇaṃ gāmikapurisassa kahāpaṇadassanamiva ekaccavisesaggahaṇasamatthatāya, paññā",
  "tika-abh08t0:2350_15": "anavasesaggahaṇasamatthatāya heraññikassa kahāpaṇadassanamiva daṭṭhabbāti.",
  "tika-abh08t0:2351_0": "1178-80. Sabhāvapaṭivedhananti sako bhāvo, samāno vā bhāvo sabhāvo, tassa paṭivedhanaṃ",
  "tika-abh08t0:2351_1": "ñātapariññātīraṇapariññāvasena sabhāvasāmaññalakkhaṇapaṭivedhanaṃ. Ghaṭapaṭādipaṭicchādakassa",
  "tika-abh08t0:2351_2": "bāhirandhakārassa dīpāloko viya yathāvuttadhammasabhāvapaṭicchādakassa viddhaṃsanarasā.",
  "tika-abh08t0:2351_3": "Uppajjamānoyeva hi ñāṇāloko hadayandhakāraṃ vidhamento uppajjatīti āha “sammohanandhakārassa,",
  "tika-abh08t0:2351_4": "viddhaṃsanarasā matā”ti. Tatoyeva sabbadhammesu asammuyhanākārena paccupatiṭṭhati,",
  "tika-abh08t0:2351_5": "kāraṇabhūtā vā sayaṃ phalabhūtaṃ asammohaṃ paccupatiṭṭhāpetīti āha “asammohapaccupaṭṭhānā”ti.",
  "tika-abh08t0:2351_6": "Vipassanāpaññāya idhādhippetattā samādhi tassā padaṭṭhānaṃ. Tathā hi “samāhito yathābhūtaṃ",
  "tika-abh08t0:2351_7": "pajānātī”ti suttapadanti āha “samādhāsannakāraṇā”ti.",
  "tika-abh08t0:2352_0": "1181-2. Dhammasabhāvapaṭivedho nāma paññāya āveṇiko sabhāvo, na tenassā koci vibhāgo",
  "tika-abh08t0:2352_1": "labbhatīti āha “lakkhaṇenekadhā vuttā”ti. Lujjanapalujjanaṭṭhena loko vuccati vaṭṭaṃ,",
  "tika-abh08t0:2352_2": "tappariyāpannatāya loke niyuttā, tattha vā viditāti lokikā. Tattha apariyāpannattā",
  "tika-abh08t0:2352_3": "alokikā. Katamā panettha lokiyā, katamā lokuttarā cāti āha “lokiyenā”tiādi. Lokiyakusalacittuppādesu",
  "tika-abh08t0:2352_4": "maggasampayuttā lokiyena maggena yuttā. Visesato pana diṭṭhivisuddhiādivisuddhicatukkasaṅgahitamaggasaṃyuttā",
  "tika-abh08t0:2352_5": "samudāye pavattā paññā tadekadesesupi pavattatīti magga-ggahaṇaṃ kataṃ, paccekampi",
  "tika-abh08t0:2352_6": "vā sammādiṭṭhiādīnaṃ maggasamaññāti katvā. Lokato uttarā uttiṇṇāti lokuttarā. Lokuttarāpi",
  "tika-abh08t0:2352_7": "hi maggasampayuttā bhāvetabbā, vipassanāpariyosāne labbhatevāti lokuttara-ggahaṇaṃ",
  "tika-abh08t0:2352_8": "na virujjhati. Tenāha “lokuttarenā”tiādi. Sutamayāditotiādiggahaṇena bhāvanāmayaṃ saṅgaṇhāti.",
  "tika-abh08t0:2353_0": "1183-5. Attanova cintāyāti tassa tassa anavajjassa atthassa sādhane paropadesena",
  "tika-abh08t0:2353_1": "vinā attano upāyacintāvaseneva. Bhūripaññenāti mahāpaññena, patthaṭatāya pathavīsamānapaññena",
  "tika-abh08t0:2353_2": "vāti attho. Parato pana sutvānāti parato upadesaṃ sutvā. Suteneva ca nipphannāti",
  "tika-abh08t0:2353_3": "antogatahetvatthamidaṃ visesanaṃ, suteneva nipphannattāti attho. “Nipphannattā sutena",
  "tika-abh08t0:2353_4": "vā”ti vā pāṭho. Yathā vāpi tathā vāti parato sutvā vā asutvā vā. Appanāpattāti idaṃ",
  "tika-abh08t0:2353_5": "sikhāpattaṃ bhāvanāmayaṃ dassetuṃ vuttaṃ, na pana appanāpattāva bhāvanāmayāti. Tissopi",
  "tika-abh08t0:2353_6": "panetā paññā pāḷivasena evaṃ veditabbā –",
  "tika-abh08t0:2354_0": "“Tattha katamā cintāmayā paññā? Yogavihitesu vā kammāyatanesu yogavihitesu vā sippāyatanesu",
  "tika-abh08t0:2354_1": "yogavihitesu vā vijjāṭhānesu kammassakataṃ vā saccānulomikaṃ vā rūpaṃ aniccanti vā,",
  "tika-abh08t0:2354_2": "vedanā, saññā, saṅkhārā, viññāṇaṃ aniccanti vā, yaṃ evarūpaṃ anulomikaṃ khantiṃ diṭṭhiṃ",
  "tika-abh08t0:2354_3": "ruciṃ mudiṃ pekkhaṃ dhammanijjhānakkhantiṃ parato asutvā paṭilabhati, ayaṃ vuccati",
  "tika-abh08t0:2354_4": "cintāmayā paññā. Tattha katamā sutamayā paññā…pe… sutvā paṭilabhati, ayaṃ vuccati",
  "tika-abh08t0:2354_5": "sutamayā paññā. Sabbāpi samāpannassa paññā bhāvanāmayā paññā”ti.",
  "tika-abh08t0:2355_0": "Ettha ca kiñcāpi kammāyatanādivasena cintāmayasutamayapaññā mahaggatalokuttaravasena",
  "tika-abh08t0:2355_1": "bhāvanāmayapaññā ca vuttā, idha pana antimabhavikānaṃ dvinnaṃ bodhisattānameva labbhamānā",
  "tika-abh08t0:2355_2": "cintāmayabhūtā saccānulomikā paññā, pūritapāramīnaṃ avasesamahāpaññānaṃ labbhamānā",
  "tika-abh08t0:2355_3": "sutamayā saccānulomikā paññā, lokuttarappanāpattāpi bhāvanāmayapaññāva adhippetā.",
  "tika-abh08t0:2356_0": "1186. Paṭisambhidācatukkassāti atthadhammaniruttipaṭibhānasaṅkhātassa paṭisambhidācatukkassa",
  "tika-abh08t0:2356_1": "vasena. Nanu cettha vipassanāpaññā adhippetā, kasmā paṭisambhidā āhaṭāti? Vipassakānaṃ",
  "tika-abh08t0:2356_2": "ñāṇapāṭavatthaṃ paññāppabhede niddisiyamāne paṭisambhidāpaññāpi vattukāmatāya, paṭisambhidāpaññāya",
  "tika-abh08t0:2356_3": "vā vipassanāphalabhūtattā lokiyalokuttarapaññādhikāre vā lokuttarapaññāya saha pāpuṇitabbaṃ",
  "tika-abh08t0:2356_4": "paṭisambhidāpaññampi vattukāmatāya idheva vuttāti. Atthadhammaniruttīsu ñāṇanti “atthe",
  "tika-abh08t0:2356_5": "ñāṇaṃ atthapaṭisambhidā, dhamme ñāṇaṃ dhammapaṭisambhidā, tatra dhammaniruttābhilāpe",
  "tika-abh08t0:2356_6": "ñāṇaṃ niruttipaṭisambhidā”ti evamāgataṃ atthādīsu tīsu pabhedagataṃ ñāṇattayaṃ. Tīsupīti",
  "tika-abh08t0:2356_7": "yathāvuttesu tīsupi paṭisambhidāñāṇesu gocarakiccalakkhaṇarasapaccupaṭṭhānapadaṭṭhānabhūmiādivasena",
  "tika-abh08t0:2356_8": "te ārammaṇaṃ katvā paccavekkhantassa imāni ñāṇāni idamatthajotakānīti evaṃ pabhedagataṃ",
  "tika-abh08t0:2356_9": "ñāṇaṃ, parittamahaggataappamāṇavasena vā tīsu ñāṇesu ñāṇaṃ. Paṭisambhidārammaṇampi",
  "tika-abh08t0:2356_10": "hi paṭibhānapaṭisambhidā hoti. Teneva ca suttantabhājanīyapāḷiyaṃ “ñāṇesu ñāṇa”nti,",
  "tika-abh08t0:2356_11": "aṭṭhakathāya ca “sabbatthakañāṇaṃ ārammaṇaṃ katvā ñāṇaṃ paccavekkhantassa pabhedagataṃ",
  "tika-abh08t0:2356_12": "ñāṇa”nti avisesena vuttaṃ. Evañca katvā mahaggatapaṭisambhidāñāṇassa abhāvepi niruttipaṭisambhidā",
  "tika-abh08t0:2356_13": "parittārammaṇā, tisso paṭisambhidā siyā parittārammaṇā, siyā mahaggatārammaṇā, siyā",
  "tika-abh08t0:2356_14": "appamāṇārammaṇāti paṭibhānapaṭisambhidāya mahaggatārammaṇatāpi pañhāpucchakapāḷiyaṃ vuttā.",
  "tika-abh08t0:2357": "Abhidhammabhājanīye pana –",
  "tika-abh08t0:2358_0": "“Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ",
  "tika-abh08t0:2358_1": "rūpārammaṇaṃ vā…pe… dhammārammaṇaṃ vā, yaṃ yaṃ vā panārabbha, tasmiṃ samaye phasso",
  "tika-abh08t0:2358_2": "hoti…pe… avikkhepo hoti. Ye vā pana tasmiṃ samaye aññepi atthi arūpino dhammā, ime",
  "tika-abh08t0:2358_3": "dhammā kusalā. Tesu dhammesu ñāṇaṃ dhammapaṭisambhidā. Tesaṃ vipāke ñāṇaṃ atthapaṭisambhidā.",
  "tika-abh08t0:2358_4": "Yāya niruttiyā tesaṃ dhammānaṃ paññatti hoti, tatra dhammaniruttābhilāpe ñāṇaṃ niruttipaṭisambhidā.",
  "tika-abh08t0:2358_5": "Yena ñāṇena tāni ñāṇāni jānāti ‘imāni ñāṇāni idamatthajotakānī’ti, tesu ñāṇesu ñāṇaṃ",
  "tika-abh08t0:2358_6": "paṭibhānapaṭisambhidā”ti –",
  "tika-abh08t0:2359_0": "Cittuppādakkamena desanāya pavattattā sāvaseso pāṭho kato. Cittuppādasaṅgahite atthe",
  "tika-abh08t0:2359_1": "asesetvā desanā hi abhidhammabhājanīye pavattā, na sabbañeyyeti yathādassitavisayavacanavasena",
  "tika-abh08t0:2359_2": "“yena ñāṇena tāni ñāṇāni jānātī”ti vuttaṃ, na taṃ aññārammaṇataṃ paṭisedheti desanāya",
  "tika-abh08t0:2359_3": "atapparabhāvato. Evañca katvā tattha nibbāne, anāgatepi atthapaṭisambhidā siyā na",
  "tika-abh08t0:2359_4": "vattabbā atītārammaṇātipi anāgatārammaṇātipi paccuppannārammaṇātipīti atthapaṭisambhidāya",
  "tika-abh08t0:2359_5": "nibbānārammaṇatā vuttā. Ettha ca atthoti saṅkhepato hetuphalassetaṃ adhivacanaṃ.",
  "tika-abh08t0:2359_6": "Hetuphalañhi yasmā hetuanusārena arīyati adhigamīyati sampāpuṇīyati, tasmā atthoti",
  "tika-abh08t0:2359_7": "vuccati. Dhammotipi saṅkhepato paccayassetaṃ adhivacanaṃ. So hi yasmā taṃ taṃ dahati",
  "tika-abh08t0:2359_8": "pavatteti, sampāpuṇituṃ vā dhāreti, tasmā dhammoti vuccati. Niruttīti sattānaṃ mūlabhāsābhūtā",
  "tika-abh08t0:2359_9": "māgadhikabhāsā, yāya buddhānaṃ desanā hoti. Paṭibhānanti heṭṭhā vuttaṃ ñāṇattayameva.",
  "tika-abh08t0:2359_10": "Vuttañhetaṃ abhidhamme “dukkhe ñāṇaṃ…pe… tassa vipāke ñāṇaṃ atthapaṭisambhidā”tiādi.",
  "tika-abh08t0:2360_0": "1187. Yasmā panāyaṃ saṅkhepatthova, pabhedavasena ca vuccamāno pākaṭo hoti, tasmā",
  "tika-abh08t0:2360_1": "taṃ saṅgahetvā pabhedatova atthādike dassetuṃ “yaṃ kiñci paccayuppanna”ntiādi āraddhaṃ.",
  "tika-abh08t0:2360_2": "Yaṃ kiñci paccayuppannanti yaṃ kiñci hetādipaccayato samuppannaṃ. Taṃ pana “idaṃ",
  "tika-abh08t0:2360_3": "ito nibbatta”nti evaṃ hetuanusārena viññāyamānameva idha adhippetaṃ, tathā kusalākusalaphalabhūtā",
  "tika-abh08t0:2360_4": "vipākā abyāpārasantivasena viññāyamānā, sesā abyāpārabhūtā kiriyā dhammā avipākasantivasena,",
  "tika-abh08t0:2360_5": "asaṅkhataṃ nissaraṇabhūto nirodho nibbutisantivasena, buddhavacanatthabhūto khandhādiparamatthadhammo",
  "tika-abh08t0:2360_6": "imāya ayaṃ dīpitoti evaṃ pāḷianusārena viññāyamānova atthasamaññaṃ labhatīti āha",
  "tika-abh08t0:2360_7": "“yaṃ kiñci paccayuppanna”ntiādi. Tattha hetuphalaṃ, bhāsitattho ca sakasakahetupaṭibaddho,",
  "tika-abh08t0:2360_8": "bhāsitapaṭibaddho ca viññāyatīti pariyāyato, sesaṃ sakasakabhāvavaseneva viññāyatīti",
  "tika-abh08t0:2360_9": "nippariyāyatova attho nāma. Tattha pariyāyattho suttantabhājanīyavasena vutto, nippariyāyattho",
  "tika-abh08t0:2360_10": "abhidhammabhājanīyavasenāti daṭṭhabbaṃ. Bhāsitanti pāḷidhammamāha. Sesaṃ atthapañcakesu",
  "tika-abh08t0:2360_11": "vuttanayena yathārahaṃ yojetvā veditabbaṃ.",
  "tika-abh08t0:2361_0": "Ettha ca nibbānaṃ pattabbo attho, bhāsitattho ñāpetabbo attho, itaro nibbattetabbo",
  "tika-abh08t0:2361_1": "atthoti tividho hoti attho. Maggo sampāpako hetu, bhāsitaṃ ñāpako hetu, itaraṃ nibbattako",
  "tika-abh08t0:2361_2": "hetūti evaṃ tividho hotīti daṭṭhabbaṃ. Kiriyādhammānañcettha avipākatāya dhammabhāvo",
  "tika-abh08t0:2361_3": "na vutto. Yadi evaṃ vipākā na hontīti atthabhāvo na vattabbo? Na, paccayuppannabhāvato.",
  "tika-abh08t0:2361_4": "Evaṃ sati kusalākusalānampi paccayuppannattā atthabhāvo āpajjati? Nāyaṃ doso appaṭisiddhattā.",
  "tika-abh08t0:2361_5": "Vipākassa pana padhānahetutāya pākaṭabhāvato dhammabhāvo eva tesaṃ vutto, kiriyānaṃ",
  "tika-abh08t0:2361_6": "paccayabhāvā dhammabhāvo āpajjatīti ce? Nāyaṃ doso appaṭisiddhattā. Kammaphalasambandhassa",
  "tika-abh08t0:2361_7": "pana hetubhāvābhāvato dhammabhāvo na yuttoti. Apica “ayaṃ imassa paccayo, ayaṃ paccayuppanno”ti",
  "tika-abh08t0:2361_8": "evaṃ bhedamakatvā kevalaṃ kusalākusale vipākakiriyadhamme ca paccavekkhantassa dhammatthapaṭisambhidā",
  "tika-abh08t0:2361_9": "na hontīti tesaṃ atthadhammatā vuttāti daṭṭhabbaṃ.",
  "tika-abh08t0:2362_0": "1189. Sabhāvaniruttīti aviparītanirutti, aviparītaniruttīti tassa tassa atthassa",
  "tika-abh08t0:2362_1": "bodhane sabbakālaṃ paṭiniyatasambandho abyabhicāravohāro māgadhabhāsāti vuttaṃ hoti.",
  "tika-abh08t0:2362_2": "Sā hi sabbakālaṃ paṭiniyatasambandho, itarā bhāsā pana kālantarena parivattanti.",
  "tika-abh08t0:2362_3": "Atthato panesā nāmapaññattīti ācariyā. Yathāhu –",
  "tika-abh08t0:2363": "“Nirutti māgadhā bhāsā, atthato nāmasammutī”ti.",
  "tika-abh08t0:2364_0": "Apare pana – yadi sabhāvanirutti paññattisabhāvā, evaṃ sati paññatti abhilapitabbā,",
  "tika-abh08t0:2364_1": "na vacananti āpajjati, evañca sati “tatra dhammaniruttābhilāpe ñāṇaṃ niruttipaṭisambhidā”ti",
  "tika-abh08t0:2364_2": "idaṃ na sakkā vattuṃ, abhilapitabboti abhilāpo. Na hi vacanato aññaṃ abhilapitabbaṃ",
  "tika-abh08t0:2364_3": "uccāretabbaṃ atthi, atha phassādivacanehi bodhetabbaṃ abhilapitabbaṃ, evañca sati",
  "tika-abh08t0:2364_4": "atthadhammānampi bodhetabbattā tesampi niruttibhāvo āpajjati, apica aṭṭhakathāyaṃ",
  "tika-abh08t0:2364_5": "“phassoti ca sabhāvanirutti, phassā phassanti na sabhāvaniruttī”ti vacanato viññattivikārasahito",
  "tika-abh08t0:2364_6": "saddo niruttīti dassitameva, “taṃ sabhāvaniruttisaddaṃ ārammaṇaṃ katvā paccavekkhantassa",
  "tika-abh08t0:2364_7": "tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidā, evamayaṃ niruttipaṭisambhidā",
  "tika-abh08t0:2364_8": "saddārammaṇā nāma jātā, na paññattiārammaṇā”ti ca aṭṭhakathāyaṃ vuttattā niruttisaddārammaṇāya",
  "tika-abh08t0:2364_9": "sotaviññāṇavīthiyā parato manodvāre niruttipaṭisambhidā pavattati, evañca katvā “niruttipaṭisambhidā",
  "tika-abh08t0:2364_10": "parittārammaṇā”ti vacanaṃ upapannaṃ hotīti vadanti. Ācariyajotipālattherādayo panāhu",
  "tika-abh08t0:2364_11": "– “niruttipaṭisambhidā paccuppannārammaṇā”ti vacanaṃ paccuppannaṃ saddaṃ gahetvā",
  "tika-abh08t0:2364_12": "pacchājānanaṃ sandhāya vuttaṃ, evañca sati aññasmiṃ paccuppannārammaṇe aññaṃ paccuppannārammaṇanti",
  "tika-abh08t0:2364_13": "vuttanti āpajjati, yathā pana dibbasotañāṇaṃ manussādisaddabhedanicchayassa paccayabhūtaṃ",
  "tika-abh08t0:2364_14": "taṃtaṃsaddavibhāvakaṃ, evaṃ sabhāvāsabhāvaniruttinicchayassa paccayabhūtaṃ paccuppannasabhāvaniruttisaddārammaṇaṃ",
  "tika-abh08t0:2364_15": "taṃvibhāvakaṃ ñāṇaṃ niruttipaṭisambhidāti vuccamāne na koci pāḷivirodho, taṃ sabhāvaniruttisaddaṃ",
  "tika-abh08t0:2364_16": "ārammaṇaṃ katvā paccavekkhantassāti ca paccuppannasaddārammaṇapaccavekkhaṇaṃ pavattentassāti",
  "tika-abh08t0:2364_17": "na na sakkā vattuṃ. Tampi hi ñāṇaṃ sabhāvaniruttiṃ vibhāventameva taṃtaṃsaddapaccavekkhaṇānantaraṃ",
  "tika-abh08t0:2364_18": "taṃtaṃpabhedanicchayassa hetubhāvato niruttiṃ bhindantaṃ paṭivijjhantameva uppajjatīti",
  "tika-abh08t0:2364_19": "ca pabhedagatampi hotīti.",
  "tika-abh08t0:2365_0": "1190. Tividhanti idaṃ heṭṭhā vibhāvitanayamevāti. Paccavekkhatoti imāni ñāṇāni idamatthajotakānīti",
  "tika-abh08t0:2365_1": "asammohavasena paccavekkhantassa. Nanu ca tīṇi ñāṇānipi atthadhammasabhāvaṃ nātivattantīti",
  "tika-abh08t0:2365_2": "ñāṇesu ñāṇaṃ atthapaṭisambhidā, dhammapaṭisambhidā ca hoti, kasmā pana “tesu…pe…",
  "tika-abh08t0:2365_3": "mata”nti visuṃ vuttanti? Sārammaṇesu tīsu ñāṇesu pavattañāṇassa adhippetattā. Yañhi",
  "tika-abh08t0:2365_4": "ñāṇārammaṇaṃ ñāṇaṃ tassa ārammaṇampi asammohavasena paṭivijjhantameva pavattati,",
  "tika-abh08t0:2365_5": "taṃ idha paṭibhānapaṭisambhidā nāma. Evañca katvā vuttaṃ “imāni ñāṇāni idamatthajotakānī”ti.",
  "tika-abh08t0:2365_6": "Ñāṇamattārammaṇaṃ pana ñāṇaṃ atthapaṭisambhidāyeva. Ettha ca kiñcāpi ayaṃ paṭisambhidā",
  "tika-abh08t0:2365_7": "sārammaṇesu ñāṇesu pavattati, ārammaṇānaṃ pana pabhedaṃ heṭṭhā ñāṇattayameva vibhāveti.",
  "tika-abh08t0:2365_8": "Yathā kiṃ? Yathā dhammadesanāya asamattho bahussuto kiñcāpi dhammakathikena kathetabbaṃ",
  "tika-abh08t0:2365_9": "dhammaṃ jānāti, desanā pana dhammakathikasseva visayoti, evaṃsampadamidaṃ daṭṭhabbaṃ.",
  "tika-abh08t0:2365_10": "Imāsu pana pacchimānaṃ tissannaṃ sekhāsekhamaggakkhaṇe asammohavasena paṭivedho hoti,",
  "tika-abh08t0:2365_11": "atthapaṭisambhidāya ārammaṇakaraṇavasenapi. Tathā hi sā maggaphalasabhāvāpi hoti.",
  "tika-abh08t0:2365_12": "Evañca katvā sā lokiyalokuttarā, sesā tisso lokiyāva. Tenāhu porāṇā –",
  "tika-abh08t0:2366": "“Lābho tāsamasammohā, sekhāsekhapathakkhaṇe;",
  "tika-abh08t0:2367": "Atthapaññā yathālambā, sā dvidhāññā tu sāsavā”ti.",
  "tika-abh08t0:2368_0": "1191. Imā pana catasso paṭisambhidā pañcahi ākārehi visadabhāvaṃ gacchantīti dassetuṃ",
  "tika-abh08t0:2368_1": "“pariyattī”tiādi āraddhaṃ. Tattha pariyatti nāma buddhavacanassa pariyāpuṇanaṃ, pāḷiaṭṭhakathāsu",
  "tika-abh08t0:2368_2": "gaṇṭhipadaatthapadavinicchayakathā paripucchā parito sabbato ñātuṃ pucchāti katvā.",
  "tika-abh08t0:2368_3": "Savanaṃ sakkaccaṃ aṭṭhiṃ katvā sotaviññāṇavasena gahaṇaṃ, adhigamo magguppatti. Aṭṭhakathāyaṃ",
  "tika-abh08t0:2368_4": "pana “adhigamo nāma arahattamagguppattī”ti vuttaṃ. Taṃ sekhabhūmiyaṃ pabhedagamanaṃ",
  "tika-abh08t0:2368_5": "appavisayaṃ, asekhabhūmiyaṃ bahuvisayanti katvā vuttaṃ. Sātisayaṃ vā adhigamanaṃ",
  "tika-abh08t0:2368_6": "sandhāyeva vuttaṃ. Sekhena pattānampi hi imāsaṃ arahattappattiyā visadabhāvādhigamoti.",
  "tika-abh08t0:2368_7": "Pubbayogo viya pana arahattappatti arahatopi paṭisambhidāvisadatāya paccayo na na",
  "tika-abh08t0:2368_8": "hotīti pañcannampi yathāyogaṃ sekkhāsekkhapaṭisambhidāvisadatāya kāraṇatā yojetabbā.",
  "tika-abh08t0:2368_9": "Pubbayogo nāma pubbabuddhānaṃ sāsane gatapaccāgatikabhāvena yāva anulomagotrabhusamīpaṃ,",
  "tika-abh08t0:2368_10": "tāva vipassanābhiyogo. Adhigamapubbayogā cettha anuppannaṃ uppādenti, uppannañca",
  "tika-abh08t0:2368_11": "visadaṃ karonti, sesāni pana suvisadabhāvasseva paccayāti daṭṭhabbaṃ.",
  "tika-abh08t0:2369_0": "1192-4. Evaṃ ekavidhādivasena paññāya pabhedaṃ dassetvā idāni bhāvanāvidhānaṃ vibhāvetuṃ",
  "tika-abh08t0:2369_1": "“kathaṃ bhāvetabbā”tiādi āraddhaṃ. Tattha yasmā imāya paññāya khandhādayo dhammā",
  "tika-abh08t0:2369_2": "bhūmi, sīlavisuddhi ceva cittavisuddhi cāti imā dve visuddhiyo mūlaṃ, diṭṭhivisuddhi",
  "tika-abh08t0:2369_3": "kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi",
  "tika-abh08t0:2369_4": "ñāṇadassanavisuddhīti imā pañca visuddhiyo sarīraṃ, tasmā tesu bhūmibhūtesu dhammesu",
  "tika-abh08t0:2369_5": "uggahaparipucchāvasena ñāṇaparicayaṃ katvā mūlabhūtā dve visuddhiyo sampādetvā sarīrabhūtā",
  "tika-abh08t0:2369_6": "pañca visuddhiyo sampādentena bhāvetabbāti dassetuṃ “khandhādīsū”tiādi āraddhaṃ.",
  "tika-abh08t0:2369_7": "Khandhādīsūti khandhāyatanadhātuindriyapaṭiccasamuppādādibhedesu. Bhūmibhūtesu cāti",
  "tika-abh08t0:2369_8": "lakkhaṇādiggahaṇavasena ñāṇassa pavattiṭṭhānabhūtesu. Sīlaṃ cittavisuddhinti mūlabhūtaṃ",
  "tika-abh08t0:2369_9": "sīlavisuddhiṃ, cittavisuddhiñca. Sati hi sīlavisuddhiyaṃ, cittavisuddhiyañca ayaṃ",
  "tika-abh08t0:2369_10": "paññā mūlajātā nāma hoti, nāsatīti. Diṭṭhivisuddhādayo pañcāti upabrūhetabbattā sarīrabhūtā",
  "tika-abh08t0:2369_11": "diṭṭhivisuddhiādayo pañca. Imissā hi paññāya santānavasena pavattamānāya pādapāṇisīsaṭṭhāniyā",
  "tika-abh08t0:2369_12": "diṭṭhivisuddhiādayo imā pañca visuddhiyo avayavena samudāyūpalakkhaṇanayena sarīranti",
  "tika-abh08t0:2369_13": "veditabbā. Tāya paññāyāti uggahaparipucchādivasena khandhādīsu dhammesu pavattapaññāya.",
  "tika-abh08t0:2369_14": "Jananāditoti jātijarāmaraṇādīhi.",
  "tika-abh08t0:2370_0": "1195-6. “Bhāvetabbā”ti vatvā idāni yasmā khandhādibhūmīsu sīlavisuddhicittavisuddhisaṅkhātehi",
  "tika-abh08t0:2370_1": "mūlehi suppatiṭṭhitena pañcavisuddhisaṅkhātasarīrassa vaḍḍhaneneva paññāvaḍḍhanā",
  "tika-abh08t0:2370_2": "nāma hoti, tasmā vipassanāpaññāya bhūmibhūtesu khandhādīsu ekadesadassanatthaṃ “rūpañcā”tiādi",
  "tika-abh08t0:2370_3": "vuttaṃ. Tatthāti tesu pañcasu khandhesu. Yaṃ kiñcīti anavasesapariyādānaṃ. Atītānāgatādikantiādinā",
  "tika-abh08t0:2370_4": "pana tadeva ekādasasu okāsesu pakkhipitvā dasseti. Ādi-ggahaṇena paccuppannassa gahaṇaṃ.",
  "tika-abh08t0:2371_0": "1197-1200. Hīnantiādīsu akusalakammasamuṭṭhānatāya hīnaṃ, kusalakammasamuṭṭhānatāya",
  "tika-abh08t0:2371_1": "paṇītaṃ. Akusalavipākuppattihetubhūtatāya vā hīnaṃ, vipariyāyena paṇītaṃ. Duppariggahabhūtasukhumarūpādivasena",
  "tika-abh08t0:2371_2": "dūraṃ, itaravasena santikantiādinā attho veditabbo. Sabbaṃ taṃ ekato katvāti atītādivibhāgabhinnaṃ",
  "tika-abh08t0:2371_3": "sabbaṃ taṃ rūparāsivasena buddhiyā ekajjhaṃ gahetvā “mahāudakakkhandho”tiādīsu viya",
  "tika-abh08t0:2371_4": "“rāsaṭṭhena rūpakkhandho”ti vuccati. Suttepi hi vuttaṃ “tadekajjhaṃ abhisaṃyūhitvā",
  "tika-abh08t0:2371_5": "abhisaṅkhipitvā”ti. Vedanākkhandhotiādīsupi eseva nayo. Ekekesu pana vedanādīsu “samuddo",
  "tika-abh08t0:2371_6": "mayā diṭṭho”tiādīsu viya samudāyavohārassa avayavepi dissanato khandha-saddo ruḷhīvasena",
  "tika-abh08t0:2371_7": "pavattatīti daṭṭhabbaṃ. Yaṃ taṃ kiñci vedayitalakkhaṇanti sambandho. Vedanākkhandhoyeva",
  "tika-abh08t0:2371_8": "vedanākkhandhatā. Vedanāya atītādivibhāge vitthārakathā visuddhimaggato gahetabbā.",
  "tika-abh08t0:2371_9": "Abhisaṅkhāralakkhaṇanti saṅkhārakkhandhassa cetanāpadhānatāya evaṃ vuttaṃ, sampayuttadhamme",
  "tika-abh08t0:2371_10": "ārammaṇe rāsikaraṇalakkhaṇaṃ sampiṇḍanalakkhaṇanti vuttaṃ hoti. Atha vā “saṅkhatamabhisaṅkharontī”ti",
  "tika-abh08t0:2371_11": "vuttattā yathā attano phalasaṅkhataṃ sammadeva nipphannaṃ hoti, evaṃ abhisaṅkharaṇasabhāvanti",
  "tika-abh08t0:2371_12": "attho. Ayaṃ pana kusalākusalacetanāya vasena vaṭṭati.",
  "tika-abh08t0:2372_0": "1202-5. Evaṃ vipassanāpaññāya bhūmibhūte dhamme ekadesato dassetvā idāni sīlacittavisuddhīnaṃ",
  "tika-abh08t0:2372_1": "heṭṭhā vuttattā tā avatvā idaṃ paññābhāvanāya ādibhūtaṃ diṭṭhivisuddhiṃ dassetuṃ",
  "tika-abh08t0:2372_2": "“cattāro ca mahābhūtā”tiādi āraddhaṃ. Taṃ sampādetukāmena ca yogāvacarena catudhātuvavatthānavasena",
  "tika-abh08t0:2372_3": "vā dvādasāyatanavasena vā pañcakkhandhavasena vā ubhinnaṃ saṅkhepakoṭṭhāsānaṃ vasena",
  "tika-abh08t0:2372_4": "vā paṭiladdhajjhānavasena vā nāmarūpassa vavatthāpetabbabhāvepi tena tena mukhena",
  "tika-abh08t0:2372_5": "vavatthānappakāsanassa atipapañcāvahattā yathādhigatakkhandhavaseneva idha vavatthānaṃ",
  "tika-abh08t0:2372_6": "dassitaṃ. Ekāsītiyā cittenāti ekāsītiyā lokiyacittena. Lokuttaracittāni pana neva",
  "tika-abh08t0:2372_7": "sukkhavipassakassa, na samathayānikassa pariggahaṃ gacchanti anadhigatattā. Cattārorūpino",
  "tika-abh08t0:2372_8": "khandheti cattāro arūpino khandhe. Sītuṇhādivirodhipaccayasamavāye vikārāpajjanato",
  "tika-abh08t0:2372_9": "rūpaṃ ruppanalakkhaṇaṃ. Ārammaṇābhimukhaṃ namanato nāmaṃ namanalakkhaṇaṃ. Parigaṇhatīti",
  "tika-abh08t0:2372_10": "paricchedakārikāya paññāya paricchinditvā gaṇhāti.",
  "tika-abh08t0:2373_0": "1206-9. Tālassa kandaṃ tu yamakanti dvīhi bījehi nibbattitaṃ ekībhūtaṃ yamakatālakandaṃ.",
  "tika-abh08t0:2373_1": "Tañhi yamakaṃ bhinnasantānampi abhinnaṃ viya upaṭṭhāti, evaṃ rūpārūpadhammāti. Nāmañca",
  "tika-abh08t0:2373_2": "rūpañcāti eteneva tassa duvidhabhāve siddhe “dvidhā vavatthapetī”ti idaṃ nāmarūpavinimuttassa",
  "tika-abh08t0:2373_3": "aññassa abhāvadassanatthaṃ. Tenevāha “nāmato rūpato”tiādi. Nāmarūpamattatāya avinicchitattā,",
  "tika-abh08t0:2373_4": "santānādighanabhedassa ca akatattā abhinivesena vinā samūhekattaggahaṇavasena “satto”ti",
  "tika-abh08t0:2373_5": "pavatto sammoho sattasammoho, tassa ghātatthaṃ vikkhambhanatthaṃ. Bahusuttavasenāti",
  "tika-abh08t0:2373_6": "“yathā hī”tiādinā idha dassitānaṃ, aññesañca “rūpañca hidaṃ, mahāli, attā abhavissa,",
  "tika-abh08t0:2373_7": "nayidaṃ rūpaṃ ābādhāya saṃvatteyyā”ti evamādīnaṃ sambahulānaṃ suttantānaṃ vasena.",
  "tika-abh08t0:2373_8": "Tanti taṃ nāmarūpaṃ.",
  "tika-abh08t0:2374_0": "1210-2. Aṅgasambhārāti aṅgasambhārahetu tannimittaṃ amuñcitvā sati eva tasminti attho.",
  "tika-abh08t0:2374_1": "Saddoti vohāro. Khandhesūti pañcasu upādānakkhandhesu santesu te amuñcitvāva sattoti",
  "tika-abh08t0:2374_2": "sammuti vohāro. Idaṃ vuttaṃ hoti – yathā akkhacakkapañjaraīsādīsu aṅgasambhāresu",
  "tika-abh08t0:2374_3": "ekenākārena ekajjhaṃ rāsi hutvā saṇṭhitesu “ratho”ti vohāramattaṃ hoti, paramatthato",
  "tika-abh08t0:2374_4": "pana ekekasmiṃ aṅge upaparikkhiyamāne ratho nāma natthi, evameva upādānakkhandhasaṅkhātesu",
  "tika-abh08t0:2374_5": "rūpārūpadhammesu santānavasena pavattamānesu “satto”ti vā “puggalo”ti vā “jīvo”ti",
  "tika-abh08t0:2374_6": "vā vohāramattaṃ, paramatthato pana ekekasmiṃ dhamme upaparikkhiyamāne “asmī”ti vā",
  "tika-abh08t0:2374_7": "“aha”nti vā gāhassa vatthubhūto satto nāma natthi, kevalaṃ nāmarūpamattameva atthīti.",
  "tika-abh08t0:2374_8": "Evaṃ passato hi dassanaṃ yathābhūtadassanaṃ nāma hoti, yaṃ diṭṭhivisuddhīti vuccati.",
  "tika-abh08t0:2374_9": "Sace koci satto nāma natthi, kathañcarahi nāmarūpamatte gamanādiatthakiccasiddhatā",
  "tika-abh08t0:2374_10": "hotīti anuyogaṃ sandhāyāha “yathāpī”tiādi. Ayaṃ panettha saṅkhepattho – yathā dārumayaṃ",
  "tika-abh08t0:2374_11": "yantaṃ nijjīvaṃ jīvavirahitaṃ abbhantare vattamānassa jīvassa abhāvato tatoyeva nirīhakaṃ",
  "tika-abh08t0:2374_12": "nibyāpāraṃ, atha ca pana dārurajjusamāyoge paccayavisesavasena taṃ dāruyantaṃ gacchatipi",
  "tika-abh08t0:2374_13": "tiṭṭhatipi, sajīvaṃ sabyāpāraṃ viya gamanādikiccaṃ sādhentamiva khāyati, tathā idaṃ",
  "tika-abh08t0:2374_14": "nāmarūpampi kiñcāpi nijjīvaṃ nirīhakañca, atha ca pana aññamaññasaṅkhatapaccayavisesassa",
  "tika-abh08t0:2374_15": "samāyoge sajīvaṃ sabyāpāraṃ gacchantaṃ tiṭṭhantañca khāyatīti.",
  "tika-abh08t0:2375_0": "1213. Saccatoti bhūtato, paramatthatoti vuttaṃ hoti. Idaṃ nāmarūpaṃ abhisaṅkhataṃ",
  "tika-abh08t0:2375_1": "yantamiva suññaṃ jīvādinā. Paccayehi abhisaṅkhataṃ idaṃ nāmarūpaṃ yantamiva suññanti",
  "tika-abh08t0:2375_2": "vā sambandho. Dukkhassa puñjoti niccāturatāya dukkhassa rāsi. Tiṇakaṭṭhasādisoti",
  "tika-abh08t0:2375_3": "attasuññatāya tiṇakaṭṭhasamo.",
  "tika-abh08t0:2376_0": "1215. Yamakanti yugaḷaṃ. So ca yamakabhāvo aññamaññanissitabhāvenāti āha “ubho aññoññanissitā”ti.",
  "tika-abh08t0:2376_1": "Tato eva ekasmiṃ bhijjamānasmiṃ ubho bhijjanti. Na hi kadāci pañcavokārabhave maraṇavasena",
  "tika-abh08t0:2376_2": "rūpe nirujjhante arūpaṃ anirujjhantaṃ, arūpe vā nirujjhante rūpaṃ anirujjhantaṃ atthi.",
  "tika-abh08t0:2376_3": "Ekavokārabhavacatuvokārabhavesu pana tesaṃ aññamaññaṃ anissāya pavattiyā kāraṇaṃ",
  "tika-abh08t0:2376_4": "heṭṭhā vuttamevāti. So panāyaṃ bhaṅgo paccayavaseneva, paccayanirodheneva nāmarūpanirodhoti",
  "tika-abh08t0:2376_5": "attho. Paccayāti paccayabhūtā, aññamaññassa paccayā hontāpi ekasmiṃ bhijjamānasmiṃ",
  "tika-abh08t0:2376_6": "ubho bhijjantiyevāti attho.",
  "tika-abh08t0:2377_0": "1216-9. Nittejanti tejahīnaṃ ānubhāvavirahitaṃ. Yattha pana taṃ nittejaṃ, taṃ dassetuṃ",
  "tika-abh08t0:2377_1": "“na byāharatī”tiādi vuttaṃ. Na hi aññathā saddahanussāhanādīsu nāmaṃ nittejanti sakkā",
  "tika-abh08t0:2377_2": "vattuṃ, nāpi rūpaṃ sandhāraṇābandhanādīsu. Teneva hi “tathā rūpampi nitteja”nti vatvā",
  "tika-abh08t0:2377_3": "“bhuñjāmīti…pe… na vijjatī”ti vuttaṃ.",
  "tika-abh08t0:2378_0": "1220-1. Nāmaṃ nissāyātiādinā byatirekavasenapi nāmarūpānaṃ nittejataṃyeva vibhāveti.",
  "tika-abh08t0:2378_1": "Rūpañhi gamanādikiriyāsu nāmaṃ nissāya pavattati, nāmaṃ dassanādikiriyāsu rūpaṃ nissāya.",
  "tika-abh08t0:2378_2": "Aññamaññaṃ sannissāya cassa attakiccasiddhipi paccekaṃ asamatthataṃ vibhāveti. Tathā",
  "tika-abh08t0:2378_3": "hi nāmarūpassa attasuññatā, nibyāpāratā ca suṭṭhutaraṃ pākaṭā hontīti. Kathaṃ pana",
  "tika-abh08t0:2378_4": "paccekaṃ asamatthānaṃ samuditabhāve sati samatthatā hoti asāmaggiyaṃ ahetūnaṃ sāmaggiyampi",
  "tika-abh08t0:2378_5": "ahetukabhāvāpattito. Na hi paccekaṃ daṭṭhuṃ asakkontānaṃ satampi sahassampi samuditaṃ",
  "tika-abh08t0:2378_6": "daṭṭhuṃ sakkotīti codanaṃ hadaye katvā āha “imassa panā”tiādi. Upamāyapi hi asiddho",
  "tika-abh08t0:2378_7": "attho sādhetabbo. Tenevāha “upamaṃ te karissāmi, upamāyapi idhekacce viññū purisā",
  "tika-abh08t0:2378_8": "bhāsitassa atthaṃ jānantī”ti. Ayaṃ panettha jaccandhapīṭhasappīnaṃ upamā – yathā",
  "tika-abh08t0:2378_9": "jaccandho ca pīṭhasappī ca disā pakkamitukāmā assu. Jaccandho pīṭhasappiṃ evamāha",
  "tika-abh08t0:2378_10": "“ahaṃ kho, bhaṇe, sakkomi pādehi pādakaraṇīyaṃ kātuṃ, natthi ca me cakkhūni, yehi",
  "tika-abh08t0:2378_11": "samaṃ visamaṃ passeyya”nti. Pīṭhasappī jaccandhaṃ evamāha “ahaṃ kho, bhaṇe, sakkomi",
  "tika-abh08t0:2378_12": "cakkhunā cakkhukaraṇīyaṃ kātuṃ, natthi ca me pādā, yehi abhikkameyyaṃ paṭikkameyyaṃ",
  "tika-abh08t0:2378_13": "vā”ti. So tuṭṭhahaṭṭho jaccandho pīṭhasappiṃ aṃsakūṭaṃ āropesi, pīṭhasappī jaccandhassa",
  "tika-abh08t0:2378_14": "aṃsakūṭe nisīditvā evamāha “vāmaṃ muñca, dakkhiṇaṃ gaṇha, dakkhiṇaṃ muñca, vāmaṃ",
  "tika-abh08t0:2378_15": "gaṇhā”ti. Tattha jaccandhopi nittejo dubbalo na sakena balena gacchati, tatheva pīṭhasappī",
  "tika-abh08t0:2378_16": "na sakena balena gacchati, na ca tesaṃ aññamaññaṃ nissāya gamanaṃ na pavattati, evameva",
  "tika-abh08t0:2378_17": "nāmampi nittejaṃ na sakena tejena uppajjati, na tāsu tāsu kiriyāsu pavattati, rūpampi",
  "tika-abh08t0:2378_18": "nittejaṃ na sakena tejena uppajjati, na tāsu tāsu kiriyāsu pavattati, na ca tesaṃ",
  "tika-abh08t0:2378_19": "aññamaññaṃ nissāya uppatti vā pavatti vā na hotīti. Tenāhu porāṇā –",
  "tika-abh08t0:2379": "“Na sakena balena jāyare,",
  "tika-abh08t0:2380": "Nopi sakena balena tiṭṭhare;",
  "tika-abh08t0:2381": "Paradhammavasānuvattino,",
  "tika-abh08t0:2382": "Jāyare saṅkhatā attadubbalā.",
  "tika-abh08t0:2383": "“Parapaccayato ca jāyare, paraārammaṇato samuṭṭhitā;",
  "tika-abh08t0:2384": "Ārammaṇapaccayehi ca, paradhammehi cime pabhāvitā”ti. ;",
  "tika-abh08t0:2385_0": "1222-3. Idāni nāvāyantikūpamāyapi nāmarūpānaṃ avasavattitaṃ vibhāvetuṃ “yathā hī”tiādigāthādvayaṃ",
  "tika-abh08t0:2385_1": "vuttaṃ. Tattha nissāyāti patiṭṭhāya. Yantīti gacchanti. Manusse nissāyāti netubhūte",
  "tika-abh08t0:2385_2": "niyāmakakammakarādimanusse apassāya. Na hi tesaṃ araṇaggahaṇalaṅkārasaṇṭhāpanaudakasiñcanādikiriyāya",
  "tika-abh08t0:2385_3": "vinā nāvā icchitadesaṃ pāpuṇāti, yathā pana ubhopi aññamaññaṃ nissāya aṇṇave gacchanti,",
  "tika-abh08t0:2385_4": "evaṃ nāmañca rūpañca ubho aññamaññaṃ nissitā pavattantīti adhippāyo.",
  "tika-abh08t0:2386_0": "1224. Sattasaññaṃ vinodetvāti yathāvuttanayehi anādikālabhāvitaṃ khandhapañcake sattaggāhaṃ",
  "tika-abh08t0:2386_1": "vikkhambhetvā. Nāma…pe… vuccatīti “idaṃ nāmaṃ, ettakaṃ nāmaṃ, na ito bhiyyo. Idaṃ",
  "tika-abh08t0:2386_2": "rūpaṃ, ettakaṃ rūpaṃ, na ito bhiyyo”ti ca evaṃ sabbākārena tesaṃ lakkhaṇasallakkhaṇamukhena",
  "tika-abh08t0:2386_3": "tamatthabhāvadassanaṃ etaṃ attadiṭṭhimalavisodhanato diṭṭhivisuddhīti vuccati buddhādīhīti",
  "tika-abh08t0:2386_4": "attho. Na kevalañcetaṃ diṭṭhivisuddhiyeva vuccati, nāmarūpavavatthāpanantipi etasseva",
  "tika-abh08t0:2386_5": "adhivacananti veditabbaṃ. Jātiāditoti jātijarābyādhiādito dukkhato. Yathāha “jātipi",
  "tika-abh08t0:2386_6": "dukkhā, jarāpi dukkhā, byādhipi dukkho, maraṇampi dukkhaṃ, yampicchaṃ na labhati,",
  "tika-abh08t0:2386_7": "tampi dukkhaṃ, saṃkhittena pañcupādānakkhandhā dukkhā”ti. Antadvayanti sassatucchedasaṅkhātaṃ",
  "tika-abh08t0:2386_8": "antadvayaṃ. Atha vā sattassa accantaṃ atthibhāvasaṅkhātaṃ, tassa natthibhāvasaṅkhātañca",
  "tika-abh08t0:2386_9": "antadvayaṃ. Paramatthato anupalabbhanato hi satto atthīti vajjitabbameva, lokasaṅketatova",
  "tika-abh08t0:2386_10": "upalabbhanato natthītipi vajjitabbamevāti. Suṭṭhutaraṃ parisuddhaṃ karotīti sambandho.",
  "tika-abh08t0:2386_11": "Diṭṭhigatāni malānīti diṭṭhigatasaṅkhātāni malāni. Asesaṃ nissesato nāsaṃ vināsaṃ",
  "tika-abh08t0:2386_12": "vikkhambhanaṃ upenti. Tathā hetaṃ diṭṭhimalavisodhanato diṭṭhivisuddhīti vuccati.",
  "tika-abh08t0:2387": "Iti abhidhammatthavikāsiniyā nāma",
  "tika-abh08t0:2388": "Abhidhammāvatārasaṃvaṇṇanāya",
  "tika-abh08t0:2389": "Diṭṭhivisuddhiniddesavaṇṇanā niṭṭhitā.",
  "tika-abh08t0:2390": "19. Ekūnavīsatimo paricchedo",
  "tika-abh08t0:2391": "Kaṅkhāvitaraṇavisuddhiniddesavaṇṇanā",
  "tika-abh08t0:2392_0": "1227. Anantaraṃ niddiṭṭhāya diṭṭhivisuddhiyā visayabhāvena dassitattā “etassā”ti",
  "tika-abh08t0:2392_1": "vuttaṃ, na tadaññato visesanatthaṃ tadaññassa ca abhāvato. Ajjhattaṃ vā hi vipassanābhiniveso",
  "tika-abh08t0:2392_2": "hotu bahiddhā vā, atthasiddhiyaṃ pana lakkhaṇato sabbampi nāmarūpaṃ anavasesato pariggahitameva",
  "tika-abh08t0:2392_3": "hotīti. Jānitvā hetupaccayeti hetupaccaye pariggaṇhitvā, hetupaccaye pariggaṇhanahetūti",
  "tika-abh08t0:2392_4": "vuttaṃ hoti. Paccayapariggahaṇahetu hissa addhattaye kaṅkhāvitaraṇaṃ hotīti. Vitaritvāti",
  "tika-abh08t0:2392_5": "atikkamitvā, vikkhambhetvāti attho. Taṃ pana ñāṇaṃ tathāvigataṃ vasibhāvappattaṃ",
  "tika-abh08t0:2392_6": "jhānaṃ viya yogino santāne pabandhavasena pavattatīti katvā vuttaṃ “ṭhita”nti.",
  "tika-abh08t0:2393_0": "1229-30. Nāmarūpassa…pe… āvajjitvāti yathā nāma kusalo bhisakko rogaṃ disvā tassa",
  "tika-abh08t0:2393_1": "samuṭṭhānaṃ pariyesati, yathā vā pana anukampako puriso kumāraṃ uttānaseyyaṃ rathikāya",
  "tika-abh08t0:2393_2": "nipannaṃ disvā “kassa nu kho ayaṃ puttako”ti tassa mātāpitaro āvajjati, evamevaṃ",
  "tika-abh08t0:2393_3": "nāmarūpassa ko hetu, ko vā paccayo bhave. Na tāvetaṃ ahetukaṃ sabbattha, sabbadā,",
  "tika-abh08t0:2393_4": "sabbesañca ekasadisabhāvāpattito, na issarādihetukaṃ nāmarūpato uddhaṃ issarādīnaṃ",
  "tika-abh08t0:2393_5": "abhāvato. Yepi nāmarūpamattameva issarādayoti vadanti tesaṃ issarādisaṅkhātanāmarūpassa",
  "tika-abh08t0:2393_6": "ahetubhāvāpattito, tasmā bhavitabbamassa hetupaccayehi, “ko nu kho”ti nāmarūpassa",
  "tika-abh08t0:2393_7": "hetupaccaye āvajjitvāti attho. Evaṃ tāva katvā imassa nāmarūpassa hetupaccaye pariggaṇhantena",
  "tika-abh08t0:2393_8": "oḷārikattā, supākaṭattā ca rūpassa paccayapariggaho sukaroti paṭhamaṃ tassa paccayapariggaho",
  "tika-abh08t0:2393_9": "kātabboti dassento āha “rūpakāyassā”tiādi. Tattha yathā nāmarūpassa paccayapariggaho",
  "tika-abh08t0:2393_10": "ahetuvisamahetuvādanivattiyā hoti, evaṃ nibbidāvirāgāvahabhāvena tattha tattha abhiratinivattiyāpi",
  "tika-abh08t0:2393_11": "icchitabboti taṃ dvattiṃsākāravasena dassetuṃ “kesā lomā”tiādi vuttaṃ.",
  "tika-abh08t0:2394_0": "1232-3. Avijjā…pe… matoti avijjā taṇhā upādānaṃ kammanti idaṃ catubbidhaṃ dhammajātaṃ",
  "tika-abh08t0:2394_1": "etassa yathāvuttassa rūpakāyassa hetu, catubbidho āhāro paccayoti attho. Kasmā pana",
  "tika-abh08t0:2394_2": "purimaṃ hetu, itaro paccayoti codanaṃ sandhāya “janako”tiādiṃ vatvā taṃ lokavasena",
  "tika-abh08t0:2394_3": "samatthetuṃ “hetvaṅkurassā”tiādi vuttaṃ. Tattha janakoti, anupālakoti ca antogatahetvatthamidaṃ",
  "tika-abh08t0:2394_4": "visesanaṃ, janakattā, anupālakattāti vuttaṃ hoti. Tattha janakattāti nibbattakattā.",
  "tika-abh08t0:2394_5": "Iminā bījaṃ viya aṅkurassa avijjādayo rūpakāyassa asādhāraṇakāraṇatāya hetūti dassitaṃ.",
  "tika-abh08t0:2394_6": "Anupālakattāti upatthambhakattā. Iminā pana aṅkurassa pathavīsalilādayo viya āhāro",
  "tika-abh08t0:2394_7": "sādhāraṇakāraṇatāya paccayoti dassitanti veditabbaṃ.",
  "tika-abh08t0:2395_0": "1234-7. Itime…pe… gatāti evamete avijjādayo pañca dhammā yathārahaṃ hetubhāvaṃ, paccayabhāvañca",
  "tika-abh08t0:2395_1": "gatā. Mātāva upanissayāti avijjā bhavesu vijjamānadosapaṭicchādanabhāvena, taṇhā",
  "tika-abh08t0:2395_2": "patthanābhāvena, upādānaṃ daḷhaggāhabhāvenāti evaṃ saṅkhārabhavānaṃ hetubhūtā janakasahāyatāya",
  "tika-abh08t0:2395_3": "bhavanikantitaṃsahajātaāsannakāraṇattā abhisaṅkhārikā, apassayabhūtā vāti mātā viya",
  "tika-abh08t0:2395_4": "upanissayā honti. Yathā pitujanitasukke puttassa uppattīti pitā janako, evaṃ kammaṃ",
  "tika-abh08t0:2395_5": "sattassa uppādakattā janakanti āha. Yathā dhātī jātassa kumārassa vaḍḍhitā sandhārikā,",
  "tika-abh08t0:2395_6": "evaṃ āhāro uppannassa kāyassa brūhetā, sandhārako cāti vuttaṃ “dhātī…pe… bhave”ti.",
  "tika-abh08t0:2395_7": "Kāmañcettha avijjādayo nāmakāyassāpi paccayo, pakārantarena pana tassa pākaṭaṃ paccayapariggahavidhiṃ",
  "tika-abh08t0:2395_8": "dassetuṃ “cakkhuñcā”tiādi vuttaṃ. Tattha cakkhuñcāti ca-saddo samuccayattho, tena",
  "tika-abh08t0:2395_9": "cakkhuviññāṇassa āvajjanādiṃ ajjhattaṃ sabbaṃ paccayajātaṃ saṅgaṇhāti. Rūpamālokameva",
  "tika-abh08t0:2395_10": "cāti pana ca-saddena yathā bāhirarūpaṃ cakkhuviññāṇassa ārammaṇapaccayo, yathā ca",
  "tika-abh08t0:2395_11": "āloko upanissayapaccayo, evaṃ aññampi bāhiraṃ paccayajātaṃ saṅgaṇhāti. Paṭiccāti",
  "tika-abh08t0:2395_12": "paccayabhūtaṃ laddhāti attho. Tena cakkhussa nissayapurejātaindriyavippayuttaatthiavigatavasena,",
  "tika-abh08t0:2395_13": "rūpālokānañca yathāsambhavaṃ ārammaṇaupanissayapurejātaatthiavigatavasena, itaresañca",
  "tika-abh08t0:2395_14": "saddasaṅgahitānaṃ anantarādisahajātādivasena paccayabhāvaṃ dasseti. Ādi-saddena phassādīnaṃ",
  "tika-abh08t0:2395_15": "viya saha paccayehi sotaviññāṇādīnaṃ saṅgaho veditabbo. Evaṃ sammasanūpagaṃ sabbaṃ",
  "tika-abh08t0:2395_16": "nāmaṃ saha paccayena saṅgahitaṃ hoti. Tenāha “nāmakāyassa paccayaṃ parigaṇhatī”ti.",
  "tika-abh08t0:2396_0": "1238-40. Disvānāti etarahi pavattiṃ disvā. Tathevidanti iminā na kevalaṃ sappaccayatāmattameva",
  "tika-abh08t0:2396_1": "paccāmaṭṭhaṃ, atha kho yādisehi etarahi pavattati, tādisehi avijjādipaccayeheva atītepi",
  "tika-abh08t0:2396_2": "pavattitthāti paccayasahitatāpi paccāmaṭṭhāti daṭṭhabbaṃ. Pubbanteti atītakhandhappabandhakoṭṭhāse. Pañcadhāgatāti –",
  "tika-abh08t0:2397_0": "“Ahosiṃ nu kho ahamatītamaddhānaṃ, na nu kho ahosiṃ ahamatītamaddhānaṃ, kiṃ nu kho",
  "tika-abh08t0:2397_1": "ahosiṃ ahamatītamaddhānaṃ, kathaṃ nu kho ahosiṃ ahamatītamaddhānaṃ, kiṃ hutvā kiṃ",
  "tika-abh08t0:2397_2": "ahosiṃ nu kho ahamatītamaddhāna”nti –",
  "tika-abh08t0:2398": "Pañcahi ākārehi āgatā, pavattā vā. Aparanteti anāgate khandhappabandhakoṭṭhāse. Pañcadhā samudīritāti –",
  "tika-abh08t0:2399_0": "“Bhavissāmi nu kho ahamanāgatamaddhānaṃ, na nu kho bhavissāmi ahamanāgatamaddhānaṃ,",
  "tika-abh08t0:2399_1": "kiṃ nu kho bhavissāmi ahamanāgatamaddhānaṃ, kathaṃ nu kho bhavissāmi ahamanāgatamaddhānaṃ,",
  "tika-abh08t0:2399_2": "kiṃ hutvā kiṃ bhavissāmi nu kho ahamanāgatamaddhāna”nti –",
  "tika-abh08t0:2400": "Evaṃ pañcadhā kathitā.",
  "tika-abh08t0:2401_0": "1241. Paccuppannepi addhāneti etarahi paṭisandhiṃ ādiṃ katvā cutipariyante addhānepi.",
  "tika-abh08t0:2401_1": "Addhāna-ggahaṇena cettha paccuppannakhandhakoṭṭhāsameva vadati. Na hi tabbinimutto",
  "tika-abh08t0:2401_2": "añño koci kālo nāma atthīti. Chabbidhā parikittitāti –",
  "tika-abh08t0:2402": "“Ahaṃ nu khosmi, no nu khosmi, kiṃ nu khosmi, kathaṃ nu khosmi, ayaṃ nu kho satto kuto āgato, so kuhiṃ gāmī ca bhavissatī”ti –",
  "tika-abh08t0:2403_0": "Evaṃ chabbidhā vuttā. “Sabbe tasanti daṇḍassā”tiādīsu viya padesepi sabba-saddassa",
  "tika-abh08t0:2403_1": "pavattanato “sabbā”ti vatvāpi “anavasesā”ti vuttaṃ. Natthi etissā avaseso avasiṭṭhoti",
  "tika-abh08t0:2403_2": "anavasesā, soḷasavidhāpi cesā ekakaṅkhāvasenāpi anavasiṭṭhā hutvāti vuttaṃ hoti.",
  "tika-abh08t0:2403_3": "Pahiyyatīti vikkhambhanavasena pahiyyati. Kāmaṃ nāmarūpamattaṃ vinā sattassa adassanena",
  "tika-abh08t0:2403_4": "diṭṭhivisuddhiyāva paccuppanne kaṅkhā pahīnā, atītānāgate kaṅkhānaṃ pahānena pana",
  "tika-abh08t0:2403_5": "paccuppanne kaṅkhāya atisayappahānaṃ dassetuṃ idheva sā vuttā. Atha vā paccuppanne",
  "tika-abh08t0:2403_6": "nissattanāmarūpassa paccayesu pavattakaṅkhāya idheva tīraṇato sā idha vuttā. Vaṇṇabhaṇanaṃ",
  "tika-abh08t0:2403_7": "vā etaṃ idha paccuppannakaṅkhāya pahānavacanaṃ yathā taṃ sotāpattimaggādīsu pahīnānampi",
  "tika-abh08t0:2403_8": "ca pañcannaṃ orambhāgiyānaṃ saṃyojanānaṃ pahānātiādinā anāgāmimaggādīsu vacananti.",
  "tika-abh08t0:2404_0": "1242. Kammavipākānaṃ vasenāpīti purimakammabhavasmiṃ moho avijjā, āyūhanaṃ saṅkhārā,",
  "tika-abh08t0:2404_1": "nikanti taṇhā, upagamanaṃ upādānaṃ, cetanā bhavo iti ime pañca dhammā purimakammabhavasmiṃ",
  "tika-abh08t0:2404_2": "idha paṭisandhiyā paccayā, idha paṭisandhi viññāṇaṃ, okkanti nāmarūpaṃ, pasādo āyatanaṃ,",
  "tika-abh08t0:2404_3": "phuṭṭho phasso, vedayitaṃ vedanā iti ime pañca dhammā idhūpapattibhavasmiṃ pure katassa",
  "tika-abh08t0:2404_4": "kammassa paccayā, idha paripakkattā āyatanānaṃ moho avijjā…pe… cetanā bhavo iti ime",
  "tika-abh08t0:2404_5": "pañca dhammā kammabhavasmiṃ āyatiṃ paṭisandhiyā paccayāti evaṃ vuttānaṃ kammavaṭṭavipākavaṭṭānaṃ",
  "tika-abh08t0:2404_6": "vasena. Kilesavaṭṭopi cettha kammasahāyatāya kammavaṭṭeneva saṅgahitoti daṭṭhabbaṃ.",
  "tika-abh08t0:2405_0": "1243. Diṭṭhadhammavedanīyanti ettha diṭṭhadhammo vuccati paccakkhabhūto paccuppanno",
  "tika-abh08t0:2405_1": "attabhāvo, tattha veditabbaphalaṃ kammaṃ diṭṭhadhammavedanīyaṃ. Upapajjāparāpariyāhosikammavasā",
  "tika-abh08t0:2405_2": "panāti upapajjavedanīyaaparāpariyavedanīyaahosikammavasena. Uttarapadalopavasena",
  "tika-abh08t0:2405_3": "hi “upapajjāparāpariya”nti vuttaṃ. Tattha paccuppannabhavato anantaraṃ upapajjitvā",
  "tika-abh08t0:2405_4": "veditabbaphalaṃ kammaṃ upapajjavedanīyaṃ. Apare apare diṭṭhadhammato aññasmiṃ aññasmiṃ",
  "tika-abh08t0:2405_5": "yatthakatthaci attabhāve veditabbaphalaṃ kammaṃ aparāpariyavedanīyaṃ. Ahosi eva kammaṃ,",
  "tika-abh08t0:2405_6": "na tassa vipāko ahosi, atthi, bhavissati cāti evaṃ vattabbakammaṃ ahosikammaṃ.",
  "tika-abh08t0:2406_0": "Paṭipakkhehi anabhibhūtatāya, paccayavisesena paṭiladdhavisesatāya ca balavabhāvappattā",
  "tika-abh08t0:2406_1": "tādisassa pubbābhisaṅkhārassa vasena sātisayā hutvā pavattā paṭhamajavanacetanā tasmiṃyeva",
  "tika-abh08t0:2406_2": "attabhāve phaladāyinī diṭṭhadhammavedanīyā nāma. Sā hi vuttākārena balavati javanasantāne",
  "tika-abh08t0:2406_3": "guṇavisesayuttesu upakārānupakāravasappavattiyā, āsevanālābhena appavipākatāya ca",
  "tika-abh08t0:2406_4": "itaradvayaṃ viya pavattasantānuparamāpekkhaṃ, okāsalābhāpekkhañca kammaṃ na hotīti",
  "tika-abh08t0:2406_5": "idheva pupphamattaṃ viya pavattivipākamattaṃ ahetukaphalaṃ deti, sahetukaphaladāne",
  "tika-abh08t0:2406_6": "pana paṭisandhiākaḍḍhanampi āpajjeyya. Tathā asakkontanti kammassa vipākadānaṃ nāma",
  "tika-abh08t0:2406_7": "upadhippayogādipaccayantarasamavāyeneva hotīti tadabhāvato tasmiṃyeva attabhāve vipākaṃ",
  "tika-abh08t0:2406_8": "dātuṃ asakkontaṃ. Ahosikammaṃ…pe… vipākoti ettha “ahosi kamma”nti padaṃ visuṃ visuṃ",
  "tika-abh08t0:2406_9": "yojetabbaṃ “ahosi kammaṃ nāhosi kammavipāko, ahosi kammaṃ na bhavissati kammavipāko,",
  "tika-abh08t0:2406_10": "ahosi kammaṃ natthi kammavipāko”ti. Tattha sakasakakālātikkantassa upapajjavedanīyassa,",
  "tika-abh08t0:2406_11": "diṭṭhadhammavedanīyassa ca vasena purimaṃ vuttaṃ. Tañhi kammassa, vipākakālassa ca",
  "tika-abh08t0:2406_12": "atītattā tathā vattabbattaṃ labhati, dutiyaṃ anāgate arahattaṃ pāpuṇantassa purimabhavesu",
  "tika-abh08t0:2406_13": "kataṃ adinnavipākaṃ aparāpariyavedanīyaṃ sandhāya vuttaṃ, tatiyaṃ pana anantarabhave",
  "tika-abh08t0:2406_14": "kataṃ upapajjavedanīyaṃ, arahato atītabhavesu kataṃ aparāpariyavedanīyañca sandhāya",
  "tika-abh08t0:2406_15": "vuttaṃ. Apare pana “ekameva atītaṃ kammaṃ addhattaye vipākābhāvaṃ sandhāya tidhā",
  "tika-abh08t0:2406_16": "vibhajitvā vutta”nti vadanti.",
  "tika-abh08t0:2407_0": "Atthasādhikāti dānādipāṇātipātādiatthassa nipphādikā. Kā pana sāti āha “sattamajavanacetanā”ti.",
  "tika-abh08t0:2407_1": "Sā hi sanniṭṭhāpakacetanā vuttanayena paṭiladdhavisesā, paṭisandhiyā anantarapaccayabhāvino",
  "tika-abh08t0:2407_2": "vipākasantānassa anantarapaccayabhāvena vā tathā abhisaṅkhatā samānā anantarattabhāve",
  "tika-abh08t0:2407_3": "vipākadāyinī upapajjavedanīyaṃ nāma. Yebhuyyavuttiyā cettha “sattamajavanacetanā”ti",
  "tika-abh08t0:2407_4": "vuttaṃ. Paccavekkhaṇavasitādipavattiyaṃ pana pañcamādikāpi hoti. Vipākaṃ detīti paṭisandhiṃ",
  "tika-abh08t0:2407_5": "datvā pavattivipākaṃ deti, adinnapaṭisandhikaṃ pana pavattivipākaṃ detīti natthi.",
  "tika-abh08t0:2407_6": "Cutianantarañhi upapajjavedanīyassa okāsoti ācariyā. Paṭisandhiyā pana dinnāya jātisatepi",
  "tika-abh08t0:2407_7": "pavattivipākaṃ deti. Tenāha bhagavā “tiracchānagate dānaṃ datvā sataguṇā pāṭikaṅkhitabbā”ti.",
  "tika-abh08t0:2407_8": "Ubhinna…pe… detīti yathāvuttakāraṇavirahato diṭṭhadhammūpapajjavedanīyabhāvaṃ asampattā",
  "tika-abh08t0:2407_9": "pañca cetanā vipākadānasabhāvassa anupacchinnattā yadā okāsaṃ labhati, tadā paṭisandhivipākaṃ,",
  "tika-abh08t0:2407_10": "pavattivipākaṃ vā deti. Sati saṃsārappavattiyāti iminā asati saṃsārappavattiyaṃ ahosikammapakkhe",
  "tika-abh08t0:2407_11": "tiṭṭhati vipaccanokāsassa abhāvatoti dīpeti.",
  "tika-abh08t0:2408_0": "1244. Evaṃ tāva vipākadānakālavasena catubbidhaṃ dassetvā idāni vipākadānapariyāyato,",
  "tika-abh08t0:2408_1": "kiccato ca catubbidhataṃ dassetuṃ “garuka”ntiādi vuttaṃ. Tattha garukanti mahāsāvajjaṃ,",
  "tika-abh08t0:2408_2": "mahānubhāvañca aññena kammena paṭibāhituṃ asakkuṇeyyakammaṃ. Bahulanti abhiṇhaso",
  "tika-abh08t0:2408_3": "kataṃ, ekavāraṃ katvāpi abhiṇhasamāsevitañca. Āsannanti maraṇāsannakāle anussaritaṃ,",
  "tika-abh08t0:2408_4": "tadā katañca. Kaṭattākammanti garukādibhāvaṃ asampattaṃ katamattatoyeva kammanti",
  "tika-abh08t0:2408_5": "vattabbakammaṃ. Tattha kusalaṃ vā hotu akusalaṃ vā, garukāgarukesu yaṃ garukaṃ mātughātakādikammaṃ",
  "tika-abh08t0:2408_6": "vā mahaggatakammaṃ vā, tadeva paṭhamaṃ vipaccati. Tathā bahulābahulesu yaṃ bahulaṃ",
  "tika-abh08t0:2408_7": "susīlyaṃ dussīlyaṃ vā, tadeva paṭhamaṃ vipaccati. Dūrāsannesu yaṃ āsannaṃ maraṇakāle",
  "tika-abh08t0:2408_8": "anussaritaṃ, teneva upapajjati. Āsannakāle kate ca vattabbameva natthīti. Kaṭattā",
  "tika-abh08t0:2408_9": "pana kammaṃ punappunaṃ laddhāsevanaṃ purimānaṃ abhāve paṭisandhiṃ ākaḍḍhati. Iti",
  "tika-abh08t0:2408_10": "garukaṃ sabbapaṭhamaṃ vipaccati. Tathā hi taṃ “garuka”nti vuttaṃ. Garuke asati bahulīkataṃ,",
  "tika-abh08t0:2408_11": "tasmimpi asati āsannaṃ, tasmimpi asati kaṭattākammanti vuttaṃ “purimajātīsu katakammaṃ vipaccatī”ti.",
  "tika-abh08t0:2409_0": "1245. Paṭisandhidānādivasena vipākasantānassa nibbattakaṃ janakaṃ. Sukhadukkhasantānassa,",
  "tika-abh08t0:2409_1": "nāmarūpappabandhassa vā ciratarappattihetubhūtaṃ upatthambhakaṃ. Tenāha “sukhadukkhaṃ",
  "tika-abh08t0:2409_2": "upatthambheti, addhānaṃ pavattetī”ti. Sukhadukkhe pavattamāne bavhābādhatādipaccayūpanipātanena",
  "tika-abh08t0:2409_3": "saṇikaṃ saṇikaṃ tassa vibādhakaṃ upapīḷakaṃ. Tenāha “sukhadukkhaṃ pīḷeti bādhati,",
  "tika-abh08t0:2409_4": "addhānaṃ pavattituṃ na detī”ti. Tathā paṭipakkhakammavipākassa appavattikaraṇavasena",
  "tika-abh08t0:2409_5": "upacchedakaṃ paṭibāhakaṃ upaghātakaṃ. Tenāha “tassa vipākaṃ paṭibāhitvā”ti.",
  "tika-abh08t0:2410_0": "Rūpañca arūpavipākakkhandho cāti rūpārūpavipākakkhandho, kammajarūpassāpi vipākapariyāyo",
  "tika-abh08t0:2410_1": "atthīti “rūpārūpavipākakkhandhe”ti vuttaṃ. Aññena kammenāti kusalena vā akusalena",
  "tika-abh08t0:2410_2": "vā aññena kammena kattubhūtena dinnāya paṭisandhiyā vipāke janite. Tenāha “janite",
  "tika-abh08t0:2410_3": "vipāke”ti. Pavattivipākaṃ sandhāya “janite vipāke”ti vadanti. Uppajjanakasukhadukkhaṃ",
  "tika-abh08t0:2410_4": "upatthambhetīti upatthambhakakammaṃ kusalaṃ samānaṃ aññenapi kusalakammena uppajjamānakaṃ",
  "tika-abh08t0:2410_5": "sukhaṃ tassa paṭipakkhavibādhanavasena upatthambheti. Akusalaṃ aññena akusalakammena",
  "tika-abh08t0:2410_6": "upapajjamānaṃ dukkhaṃ tatheva upatthambheti. Evañca upatthambhentaṃ taṃ dīghakālaṃ",
  "tika-abh08t0:2410_7": "pavatteti nāmāti āha “addhānaṃ pavattetī”ti. Uppajjanakasukhadukkhaṃ pīḷetīti upapīḷakaṃ",
  "tika-abh08t0:2410_8": "akusalaṃ samānaṃ sukhitassa rogādiantarāyakāraṇasampādakabhāvena sukhasantānaṃ upacchindantaṃ",
  "tika-abh08t0:2410_9": "pīḷeti, kusalañca rogādinā dukkhitassa bhesajjādisukhādikāraṇasampādakabhāvena dukkhasantānaṃ",
  "tika-abh08t0:2410_10": "vicchindantaṃ pīḷeti. Keci pana “sukhadukkhassa kāraṇaṃ asampādentampi paṭisandhidāyakakammassa",
  "tika-abh08t0:2410_11": "pavattivipākaṃ paṭibāhitvā sayaṃ vipākadāyakakammaṃ upapīḷakakamma”nti vadanti. Evaṃ",
  "tika-abh08t0:2410_12": "sante pana paṭisandhidāyakameva janakakammanti vuttaṃ siyā.",
  "tika-abh08t0:2411_0": "Apica upaghātakena saha imassa visesabhāvo āpajjati, taṃ paṭisandhivipākassa paṭibāhakanti",
  "tika-abh08t0:2411_1": "ce? Taṃ na, avisesena vuttattāti. “Dubbalaṃ kammaṃ ghātetvā”ti vutte “nanu tassa",
  "tika-abh08t0:2411_2": "pubbeyeva siddhattā, niruddhattā ca kathamidaṃ tadupaghātakaṃ hotī”ti āpannaṃ codanaṃ",
  "tika-abh08t0:2411_3": "sandhāya kammassa ghātanaṃ nāma tassa vipākapaṭibāhanamevāti dassento āha “tassa",
  "tika-abh08t0:2411_4": "vipākaṃ paṭibāhitvā”ti. Taṃpaṭibāhanañca attano vipākuppattiyā okāsakaraṇanti vuttaṃ",
  "tika-abh08t0:2411_5": "“attano vipākassa okāsaṃ karotī”ti. Vipaccanāya katokāsaṃ kammaṃ vipakkameva nāma",
  "tika-abh08t0:2411_6": "hotīti āha “evaṃ…pe… uppannaṃ nāma hotī”ti.",
  "tika-abh08t0:2412_0": "Upapīḷakaṃ aññassa vipākaṃ upacchindati, na sayaṃ attano vipākaṃ deti, upaghātakaṃ",
  "tika-abh08t0:2412_1": "pana dubbalakammaṃ upacchinditvā attano vipākaṃ uppādetīti ayametesaṃ viseso. Keci",
  "tika-abh08t0:2412_2": "pana ācariyā aparenāpi nayena janakādikammaṃ icchanti. Kathaṃ? Yasmiṃ kamme kate",
  "tika-abh08t0:2412_3": "paṭisandhiyaṃ, pavatte ca vipākakaṭattārūpānaṃ uppatti hoti, taṃ janakaṃ. Yasmiṃ",
  "tika-abh08t0:2412_4": "pana kate aññena janitassa iṭṭhassa vā aniṭṭhassa vā phalassa vibādhakavicchedakapaccayānuppattiyā,",
  "tika-abh08t0:2412_5": "upabrūhakapaccayuppattiyā ca janakānubhāvānurūpaṃ pariposakaciratarappabandhā honti,",
  "tika-abh08t0:2412_6": "taṃ upatthambhakaṃ. Janakena nibbattitaṃ kusalaphalaṃ, akusalaphalaṃ vā yena paccanīkabhūtena",
  "tika-abh08t0:2412_7": "rogadhātuvisamatādinimittatāya bādhīyati, taṃ upapīḷakaṃ. Yena pana kammunā janakasāmatthiyavasena",
  "tika-abh08t0:2412_8": "ciratarappabandhārahampi samānaṃ phalavicchedakapaccayuppattiyā upahaññati vicchijjati, taṃ upaghātakanti.",
  "tika-abh08t0:2413_0": "Ettha ca keci appābādhadīghāyukatāsaṃvattanavasena dutiyassa kusalabhāvaṃ, bavhābādhaappāyukatāsaṃvattanavasena",
  "tika-abh08t0:2413_1": "pacchimānaṃ dvinnaṃ akusalabhāvañca vaṇṇenti, bhūridattādīnaṃ pana nāgādīnaṃ, ito",
  "tika-abh08t0:2413_2": "anuppadinnayāpanakapetānañca apāyesu akusalavipākassa upatthambhanūpapīḷanūpaghātakāni",
  "tika-abh08t0:2413_3": "kammāni santīti catunnampi kusalākusalabhāvo na virujjhati. Kiñcāpi kammānaṃ kammantarañceva",
  "tika-abh08t0:2413_4": "vipākantarañca buddhānaṃ kammavipākañāṇasseva yāthāvasarasato pākaṭaṃ hoti. Buddhāveṇikañhetaṃ",
  "tika-abh08t0:2413_5": "asādhāraṇaṃ sāvakehi, vipassakena pana ekadesato jānitabbaṃ. Na hi sabbena sabbaṃ",
  "tika-abh08t0:2413_6": "ajānantassa paccayapariggaho paripūrati, tasmā tādisaṃ pariggahaṃ sandhāya “iti ima”ntiādi",
  "tika-abh08t0:2413_7": "vuttaṃ. Yādisehi paccayehi paccuppanne addhāne nāmarūpassa pavatti, tādiseheva itarasmimpi",
  "tika-abh08t0:2413_8": "addhadvayeti evaṃ yathā atītānāgate nayaṃ neti, taṃ dassetuṃ “yathā ida”ntiādi vuttaṃ.",
  "tika-abh08t0:2413_9": "Addhattayepi kiriyākiriyāphalamattatādassanaparattā codanāya. Itī kammañcevātiādinā",
  "tika-abh08t0:2413_10": "vuttassevatthassa nigamanavasena vuttaṃ. Tassevaṃ…pe… pahiyyatīti tassevaṃ samanupassato",
  "tika-abh08t0:2413_11": "yā sā pubbantādayo ārabbha “ahosiṃ nu kho aha”ntiādinā nayena pavattā vicikicchā pahiyyati.",
  "tika-abh08t0:2414_0": "1246-8. Pahīnāya pana tāya sabbabhavayonigatiṭhitisattāvāsesu hetuphalasambandhavaseneva",
  "tika-abh08t0:2414_1": "pavattanāmarūpamattameva khāyati. Tenevāha “hetuphalassa sambandhavasenevā”tiādi.",
  "tika-abh08t0:2414_2": "Kāraṇasāmaggiyaṃ dānādīhi sādhitakiriyāya pavattamānāya kāraṇamatte kattuvohāroti",
  "tika-abh08t0:2414_3": "āha “kāraṇato uddhaṃ kāraṇaṃ na ca passatī”ti. Pāka…pe… paṭivedakaṃ na passatīti",
  "tika-abh08t0:2414_4": "sambandho. Pākapaṭivedakanti vipākavindakaṃ. Evaṃ apassanto pana kāraṇe sati kārakoti,",
  "tika-abh08t0:2414_5": "vipākappavattiyā sati paṭisaṃvedakoti samaññāmatteneva paṇḍitā voharanti. Iccevaṃ",
  "tika-abh08t0:2414_6": "sammappaññāya passati. Suddhadhammāti kenaci sattena vā puggalena vā amissadhammā.",
  "tika-abh08t0:2414_7": "Evetanti evaṃvidhaṃ etaṃ dassanaṃ sammadassanaṃ, aviparītadassananti attho.",
  "tika-abh08t0:2415_0": "1249. Bījarukkhādikānaṃ vāti yathā bījato rukkho, rukkhato bījanti evaṃ kāraṇaparamparagavesane",
  "tika-abh08t0:2415_1": "anādikālikattā bījarukkhasantānassa pubbā koṭi natthi, evaṃ kammapaccayā vipāko,",
  "tika-abh08t0:2415_2": "vipākapaccayā kammanti pariyesane anādikālikattā kammavipākasantānassa pubbā koṭi",
  "tika-abh08t0:2415_3": "na paññāyati. Ādi-saddena “kukkuṭiyā aṇḍaṃ, aṇḍato kukkuṭī, punapi kukkuṭiyā aṇḍa”nti",
  "tika-abh08t0:2415_4": "evamādiṃ saṅgaṇhāti.",
  "tika-abh08t0:2416_0": "1250-3. Anāgatepi saṃsāreti yathā atīte, evaṃ anāgatepi addhāne khandhānaṃ paṭipāṭītiādinā",
  "tika-abh08t0:2416_1": "vuttasaṃsāre sati. Appavatti na dissatīti kammato vipāko bhavissati, vipākato kammanti",
  "tika-abh08t0:2416_2": "anāgate kāriyaparamparāya gavesiyamānāya aparikkhīṇasaṃyojanassa kammavipākānaṃ appavattanaṃ",
  "tika-abh08t0:2416_3": "na dissati, pavattati evāti attho. Hetuphalasambandhavasena pavattamāne saṃsāre “pubbā",
  "tika-abh08t0:2416_4": "koṭi na paññāyatī”ti vacanena kāraṇe ādissa abhāvo vutto, “appavatti na dissatī”ti",
  "tika-abh08t0:2416_5": "vacanena phalassa avasānābhāvo vuttoti. Etamatthanti “kammassa kārako natthī”tiādinā",
  "tika-abh08t0:2416_6": "vuttamatthaṃ. Asayaṃvasīti na sayaṃvasino, micchābhinivesaparavasāti attho. Aññamaññavirodhinoti",
  "tika-abh08t0:2416_7": "itarītaraviruddhā diṭṭhiyo vā diṭṭhiyā vā aññamaññena saha virodhino. Gambhīrañāṇagocaratāya",
  "tika-abh08t0:2416_8": "gambhīraṃ. Tathā nipuṇaṃ. Sattasuññatāya, aññamaññasabhāvasuññatāya ca suññaṃ. Paccayanti",
  "tika-abh08t0:2416_9": "nāmarūpassa paccayaṃ, tappaccayapaṭivedheneva ca sabbaṃ paṭividdhaṃ hotīti.",
  "tika-abh08t0:2417_0": "1254-6. Kammaṃ natthi vipākamhīti kuṭṭādīsu rajādi viya vipāke santiṭṭhamānaṃ kammaṃ",
  "tika-abh08t0:2417_1": "natthi. Pāko kamme na vijjatīti tathā kamme santiṭṭhamāno vipāko natthi. Yathāvuttamevatthaṃ",
  "tika-abh08t0:2417_2": "upamāya vibhāvetuṃ “yathā na sūriye”tiādi vuttaṃ. Maṇimhīti sūriyakantamaṇimhi. Na",
  "tika-abh08t0:2417_3": "tesaṃ bahi so atthīti te muñcitvā tehi bahi so aggi natthi. Sambhārehīti samaṅgībhūtehi",
  "tika-abh08t0:2417_4": "ātapādīhi tīhi kāraṇehi. Na anto kammassātiādi atthato heṭṭhā vuttampi upamānigamanatthaṃ",
  "tika-abh08t0:2417_5": "punapi vuttanti daṭṭhabbaṃ.",
  "tika-abh08t0:2418_0": "1257-8. Yadi hetu, phalañca aññamaññarahitaṃ, kathaṃ hetuto phalaṃ nibbattatīti āha",
  "tika-abh08t0:2418_1": "“kammañca kho upādāyā”ti. Na kevalaṃ kammaphalameva suññaṃ katturahitaṃ, sabbampi",
  "tika-abh08t0:2418_2": "dhammajātaṃ kārakarahitanti dassetuṃ “na hettha devo”tiādigāthā vuttā. Hetusambhārapaccayāti",
  "tika-abh08t0:2418_3": "ekena hetunā ekassa, anekassa vā phalassa anibbattito hetusamūhanimittaṃ, sambhāroti",
  "tika-abh08t0:2418_4": "vā paccayādhivacananti hetupaccayanimittanti attho.",
  "tika-abh08t0:2419_0": "1259. Addhāsu taritvā kaṅkhanti tīsu addhāsu soḷasavidhaṃ kaṅkhaṃ vitaritvā. Na kevalametaṃ",
  "tika-abh08t0:2419_1": "soḷasavidhameva kaṅkhaṃ vitarati, atha kho “satthari kaṅkhatī”tiādinayappavattaṃ",
  "tika-abh08t0:2419_2": "aṭṭhavidhaṃ kaṅkhampi pajahati. Tathā hettha buddho dhammo saṅgho sikkhāti kaṅkhāya",
  "tika-abh08t0:2419_3": "gocarabhūtā lokiyā dhammā adhippetā. Na hi lokuttaradhamme ārabbha kilesā pavattituṃ",
  "tika-abh08t0:2419_4": "sakkonti. Pubbantoti atītā khandhāyatanadhātuyo, aparantoti anāgatā, pubbantāparantoti",
  "tika-abh08t0:2419_5": "tadubhayaṃ, addhāpaccuppannaṃ vā tadubhayabhāgayuttattā. Paṭiccasamuppannadhammaggahaṇena",
  "tika-abh08t0:2419_6": "gahito aṭṭhamo kaṅkhāvisayo nāmarūpamattaṃ, idappaccayatā-ggahaṇena pana tassa paccayo",
  "tika-abh08t0:2419_7": "gahito, tasmā soḷasavatthukāya pahīnāya aṭṭhavatthukā kaṅkhā appatiṭṭhāva hotīti.",
  "tika-abh08t0:2419_8": "Etāsañca pahānena dvāsaṭṭhidiṭṭhigatānipi vikkhambhanti diṭṭhekaṭṭhattā vicikicchāya.",
  "tika-abh08t0:2419_9": "Yathā hi diṭṭhi samucchijjamānā vicikicchāya saddhiṃyeva samucchijjati, evaṃ vicikicchā",
  "tika-abh08t0:2419_10": "vikkhambhiyamānā diṭṭhiyā saddhiṃyeva vikkhambhīyati. Attābhinivesūpanissayā hi “ahosiṃ",
  "tika-abh08t0:2419_11": "nu kho aha”ntiādinayappavattā soḷasavatthukā kaṅkhā, sā eva ca pubbantādivatthubhāvena",
  "tika-abh08t0:2419_12": "vuttā, attābhinivesavatthukāni dvāsaṭṭhi diṭṭhigatāni, buddhādivatthukā ca tadekaṭṭhāti.",
  "tika-abh08t0:2419_13": "Uṭṭhitanti uppajjitvā ṭhitaṃ.",
  "tika-abh08t0:2420_0": "1260-2. Kaṅkhāvitaraṇaṃ nāmāti yathāvuttakaṅkhāvitaraṇato kaṅkhāvitaraṇaṃ nāma. Na",
  "tika-abh08t0:2420_1": "kevalaṃ kaṅkhāvitaraṇaṃ nāma, dhammaṭṭhitiñāṇantipi yathābhūtañāṇantipi sammādassanantipi",
  "tika-abh08t0:2420_2": "idaṃ samudīritaṃ. Ettha ca dharīyanti attano paccayehīti dhammā, tiṭṭhati ettha phalaṃ",
  "tika-abh08t0:2420_3": "tadāyattavuttitāyāti ṭhiti, dhammānaṃ ṭhiti dhammaṭṭhiti, paccayadhammā. Atha vā",
  "tika-abh08t0:2420_4": "dhammoti kāraṇaṃ “dhammapaṭisambhidā”tiādīsu viya, dhammassa ṭhitisabhāvo, dhammato",
  "tika-abh08t0:2420_5": "ca añño sabhāvo natthīti paccayadhammānaṃ paccayabhāvo, dhammaṭṭhitiyaṃ ñāṇaṃ dhammaṭṭhitiñāṇaṃ.",
  "tika-abh08t0:2420_6": "Saṅkhārānaṃ yathābhūtaṃ aniccatādi yathābhūtaṃ, tattha ñāṇanti yathābhūtañāṇaṃ. Sammā",
  "tika-abh08t0:2420_7": "passatīti sammādassanaṃ. Laddhappatiṭṭhoti sāsane patiṭṭhā nāma ariyamaggo. Ayaṃ",
  "tika-abh08t0:2420_8": "pana taṃ anadhigatopi tadadhigamupāyapaṭipattiyaṃ ṭhitattā laddhappatiṭṭho viya hotīti",
  "tika-abh08t0:2420_9": "“laddhappatiṭṭho”ti vutto. Tatoyeva cūḷako sotāpanno, lokiyāhi sīlasamādhipaññāhi",
  "tika-abh08t0:2420_10": "samannāgatattā uttari appaṭivijjhanto sotāpanno viya niyato, sugatiparāyaṇo ca hotīti",
  "tika-abh08t0:2420_11": "cūḷasotāpanno. Sotāpanno hi khīṇāpāyaduggativinipātoti. Atha vā laddhappatiṭṭho kaṅkhāvitaraṇavisuddhisamadhigamena.",
  "tika-abh08t0:2420_12": "Sappaccayanāmarūpadassanena hi sammadditadiṭṭhikaṇṭako viniddhutaahetukavisamahetuvādo",
  "tika-abh08t0:2420_13": "yathāsakapaccayeheva dhammappavattiṃ ñatvā sāsane patiṭṭhitasaddho laddhappatiṭṭho",
  "tika-abh08t0:2420_14": "nāma hotīti. Nāmarūpavavatthānena dukkhasaccaṃ, dhammaṭṭhitiñāṇena samudayasaccaṃ,",
  "tika-abh08t0:2420_15": "tasseva aparabhāge aniccato manasikārādividhinā maggasaccañca abhiññāya pavattiyā",
  "tika-abh08t0:2420_16": "dukkhabhāvaṃ disvā tassa appavatte nirodhe ekaṃseneva ninnajjhāsayatāya lokiyeneva",
  "tika-abh08t0:2420_17": "ñāṇena catunnaṃ ariyasaccānaṃ adhigatattā apāyesu abhabbuppattiko, sotāpannabhūmiyañca",
  "tika-abh08t0:2420_18": "bhabbuppattiko hotīti cūḷasotāpanno nāmāti vuttaṃ “sotāpanno hi cūḷako”ti. Tasmāti",
  "tika-abh08t0:2420_19": "yasmā evaṃ mahānisaṃsametaṃ ñāṇaṃ, tasmā sapañño attano hitānupekkhanapaññāya samannāgato.",
  "tika-abh08t0:2420_20": "Tenāha “atthakāmo”ti.",
  "tika-abh08t0:2421": "Iti abhidhammatthavikāsiniyā nāma",
  "tika-abh08t0:2422": "Abhidhammāvatārasaṃvaṇṇanāya",
  "tika-abh08t0:2423": "Kaṅkhāvitaraṇavisuddhiniddesavaṇṇanā niṭṭhitā.",
  "tika-abh08t0:2424": "20. Vīsatimo paricchedo",
  "tika-abh08t0:2425": "Maggāmaggañāṇadassanavisuddhiniddesavaṇṇanā",
  "tika-abh08t0:2426_0": "1263. Idāni kaṅkhāvitaraṇavisuddhiyā anantaraṃ uddiṭṭhāya maggāmaggañāṇadassanavisuddhiyā",
  "tika-abh08t0:2426_1": "niddesakkamo anuppatto, sā pana yasmā obhāsādiupakkilesasambhave sati hoti, obhāsādayo",
  "tika-abh08t0:2426_2": "ca udayabbayañāṇe sambhavanti, udayabbayañāṇañca tilakkhaṇavipassanāya sati uppajjati,",
  "tika-abh08t0:2426_3": "tassa ca kalāpasammasanaṃ ādi. Tañhi atītādibhedabhinnānaṃ dhammānaṃ saṅkhipitvā",
  "tika-abh08t0:2426_4": "vavatthānavasena pavattanato ādikammikassa sukarasammasanaṃ, tasmā paṭhamaṃ tattheva",
  "tika-abh08t0:2426_5": "abhiyogaṃ karontena kamato taṃ sampādetabbanti dassetuṃ “kalāpasammasanenevā”tiādi",
  "tika-abh08t0:2426_6": "āraddhaṃ. Atha vā dvinnaṃ visuddhīnamantare kalāpasammasanaṃ hoti, tañca kho dvīsu",
  "tika-abh08t0:2426_7": "ekāya visuddhiyā saṅgahetabbaṃ, maggāmaggañāṇassa ca ādibhūtattā tatthevassa saṅgaho",
  "tika-abh08t0:2426_8": "yuttoti ettheva naṃ saṅgahitukāmatāya vuttaṃ “kalāpasammasanenevā”tiādi. Keci pana",
  "tika-abh08t0:2426_9": "kalāpasammasanaṃ nāma ekavisuddhiyampi na antogadhanti taṃ anāmasitvāva vipassanācāraṃ",
  "tika-abh08t0:2426_10": "vaṇṇenti. Kalāpasammasanenevāti atītādibhedabhinnānaṃ dhammānaṃ saṅkhipitvā vavatthānavasena",
  "tika-abh08t0:2426_11": "kalāpato, kalāpānaṃ vā sammasanena maggāmaggañāṇadassanavipassanāya yogo karaṇīyo.",
  "tika-abh08t0:2426_12": "Atha vā bhummatthe karaṇaniddesavasena kalāpasammasane yogo karaṇīyoti attho. “Kalāpasammasaneneva",
  "tika-abh08t0:2426_13": "yogo karaṇīyo”ti vatvāpi taṃ pana visuddhimaggato gahetabbanti ganthavitthāraparihāratthaṃ idha na dassitanti.",
  "tika-abh08t0:2427_0": "1264. Paccuppannassa dhammassāti santatipaccuppannassa, khaṇapaccuppannassa vā. Ādito",
  "tika-abh08t0:2427_1": "pana khaṇapaccuppannassa udayavayaṃ duppariggahaṃ, tasmā santatipaccuppannavasena",
  "tika-abh08t0:2427_2": "paṭhamaṃ udayabbayānupassanaṃ kātabbaṃ. Nibbattīti dvinnaṃ paccuppannānaṃ vasena",
  "tika-abh08t0:2427_3": "paṭhamābhinibbatti ca khaṇanibbatti ca. Vipariṇāmoti vināso.",
  "tika-abh08t0:2428": "1265. Anupassanāpi ñāṇanti yā udayassa ca vayassa ca anupassanā, sā ñāṇanti varañāṇena sammāsambuddhena desitaṃ. Tatrāyaṃ pāḷi –",
  "tika-abh08t0:2429_0": "“Kathaṃ paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ?",
  "tika-abh08t0:2429_1": "Jātaṃ rūpaṃ paccuppannaṃ, tassa nibbattilakkhaṇaṃ udayo. Vipariṇāmalakkhaṇaṃ vayo.",
  "tika-abh08t0:2429_2": "Anupassanā ñāṇaṃ. Jātā vedanā…pe… saññā… saṅkhārā… viññāṇaṃ… jātaṃ cakkhuṃ…pe… jāto",
  "tika-abh08t0:2429_3": "bhavo paccuppanno, tassa nibbattilakkhaṇaṃ udayo. Vipariṇāmalakkhaṇaṃ vayo. Anupassanā ñāṇa”nti.",
  "tika-abh08t0:2430_0": "Ettha pana udayadassanaṃ yāvadeva khayadassananti vayadassanassa padhānataṃ dassetuṃ",
  "tika-abh08t0:2430_1": "“vipariṇāmānupassane paññā”ti vatvā taṃ pana vayadassanaṃ udayadassanapubbakanti",
  "tika-abh08t0:2430_2": "vuttaṃ “udayabbayānupassane ñāṇa”nti.",
  "tika-abh08t0:2431_0": "1266-8. Pubbe uppattitoti jananato pubbe anuppannassāti vuttaṃ hoti. Nicayo rāsi",
  "tika-abh08t0:2431_1": "vā natthi, yato āgaccheyya uppajjamānaṃ aladdhattabhāvassa sabbena sabbaṃ avijjamānattā.",
  "tika-abh08t0:2431_2": "Tenāha “tathā uppajjato”tiādi. Yathā anāgate addhāne ime dhammā sabbena sabbaṃ natthi,",
  "tika-abh08t0:2431_3": "evaṃ atītepi addhānanti dassento “tathā nirujjhamānassā”tiādiṃ vatvā avijjamānānaṃyeva",
  "tika-abh08t0:2431_4": "rūpārūpadhammānaṃ hetupaccayasamavāye uppādo, uppajjitvā ca sabbaso abhāvūpagamoti",
  "tika-abh08t0:2431_5": "imamatthaṃ samudāyagataṃ tadekadesabhūtāya upamāya vibhāvetuṃ imasmiṃ ṭhāne aṭṭhakathāya",
  "tika-abh08t0:2431_6": "vīṇūpamā āgatā. Sā idhāpi āharitvā vattabbāti adhippāyena “ettha vīṇūpamā”tiādimāha.",
  "tika-abh08t0:2431_7": "Etassatthassāti avijjamānānaṃyeva uppādo, uppannānañca parato abhāvoti imassa atthassa",
  "tika-abh08t0:2431_8": "pakāsane. Vīṇūpamāti vīṇāvasena āgatā upamā. Sā panevaṃ daṭṭhabbā – yathā vīṇāya",
  "tika-abh08t0:2431_9": "vādiyamānāya uppannassa saddassa neva uppattito pubbe sannicayo atthi, na uppajjamāno",
  "tika-abh08t0:2431_10": "sannicayato āgato. Na nirujjhamānassa disāvidisāgamanaṃ atthi, na niruddho katthaci",
  "tika-abh08t0:2431_11": "sannicito tiṭṭhati, atha kho vīṇañca vīṇavādanañca purisassa ca tajjaṃ vāyāmaṃ paṭicca",
  "tika-abh08t0:2431_12": "ahutvā sambhoti, hutvā paṭiveti, evaṃ sabbepi rūpārūpadhammā ahutvā sambhonti, hutvā paṭiventīti.",
  "tika-abh08t0:2432_0": "1269-70. Evaṃ saṅkhepato udayabbayamanasikāravidhiṃ dassetvā puna yāni etasseva udayabbayañāṇassa",
  "tika-abh08t0:2432_1": "vibhaṅge “avijjāsamudayā rūpasamudayo”ti paccayasamudayaṭṭhena rūpakkhandhassa udayaṃ",
  "tika-abh08t0:2432_2": "passati, “taṇhāsamudayā…pe… kammasamudayā…pe… āhārasamudayā rūpasamudayo”ti paccayasamudayaṭṭhena",
  "tika-abh08t0:2432_3": "rūpakkhandhassa udayaṃ passati, nibbattilakkhaṇaṃ passantopi rūpakkhandhassa udayaṃ",
  "tika-abh08t0:2432_4": "passati, rūpakkhandhassa udayaṃ passanto imāni pañca lakkhaṇāni passati. “Avijjānirodhā",
  "tika-abh08t0:2432_5": "rūpanirodho”ti paccayanirodhaṭṭhena rūpakkhandhassa vayaṃ passati, “taṇhānirodhā…pe…",
  "tika-abh08t0:2432_6": "kammanirodhā…pe… āhāranirodhā rūpanirodho”ti paccayanirodhaṭṭhena rūpakkhandhassa",
  "tika-abh08t0:2432_7": "vayaṃ passati, vipariṇāmalakkhaṇaṃ passantopi rūpakkhandhassa vayaṃ passati, rūpakkhandhassa",
  "tika-abh08t0:2432_8": "vayaṃ passanto imāni pañca lakkhaṇāni passati. Tathā “avijjāsamudayā vedanāsamudayo”ti",
  "tika-abh08t0:2432_9": "paccayasamudayaṭṭhena vedanākkhandhassa udayaṃ passati, “taṇhāsamudayā…pe… kammasamudayā…pe…",
  "tika-abh08t0:2432_10": "phassasamudayā vedanāsamudayo”ti paccayasamudayaṭṭhena vedanākkhandhassa udayaṃ passati,",
  "tika-abh08t0:2432_11": "nibbattilakkhaṇaṃ passanto vedanākkhandhassa udayaṃ passati, vedanākkhandhassa udayaṃ",
  "tika-abh08t0:2432_12": "passanto imāni pañca lakkhaṇāni passati. “Avijjānirodhā…pe… taṇhānirodhā…pe… kammanirodhā…pe…",
  "tika-abh08t0:2432_13": "phassanirodhā vedanānirodho”ti paccayanirodhaṭṭhena vedanākkhandhassa vayaṃ passati,",
  "tika-abh08t0:2432_14": "vipariṇāmalakkhaṇaṃ passantopi vedanākkhandhassa vayaṃ passati, vedanākkhandhassa",
  "tika-abh08t0:2432_15": "vayaṃ passanto imāni pañca lakkhaṇāni passati, vedanākkhandhassa viya saññāsaṅkhāraviññāṇakkhandhānaṃ.",
  "tika-abh08t0:2432_16": "Ayaṃ pana viseso – viññāṇakkhandhassa phassaṭṭhāne “nāmarūpasamudayā nāmarūpanirodhā”ti.",
  "tika-abh08t0:2433_0": "Evaṃ ekekassa khandhassa udayabbayadassane dasa dasa katvā samapaññāsa lakkhaṇāni",
  "tika-abh08t0:2433_1": "vuttāni, tesaṃ vasenapi “evampi rūpasamudayo, evampi rūpavayo, evampi rūpaṃ udeti,",
  "tika-abh08t0:2433_2": "evampi rūpaṃ vetī”ti paccayato ceva khaṇato ca vitthārena ca manasikāravidhiṃ dassetuṃ",
  "tika-abh08t0:2433_3": "“tasseva ñāṇassā”tiādi āraddhaṃ. Tattha avijjāsamudayāti avijjāya uppādā, atthibhāvāti",
  "tika-abh08t0:2433_4": "attho. Nirodhaviruddho hi uppādo atthibhāvo hoti, tasmā purimabhavasiddhāya avijjāya",
  "tika-abh08t0:2433_5": "sati imasmiṃ bhave rūpasamudayo rūpassa uppādo hotīti attho. Ādi-saddasaṅgahitesu",
  "tika-abh08t0:2433_6": "“taṇhāsamudayā rūpasamudayo, kammasamudayā rūpasamudayo, āhārasamudayā rūpasamudayo”ti",
  "tika-abh08t0:2433_7": "ca, tathā vayadassane “avijjānirodhā rūpanirodho, taṇhānirodhā… kammanirodhā… āhāranirodhā",
  "tika-abh08t0:2433_8": "rūpanirodho”ti ca ādīsu avijjādīhi tīhi atītakālikāni tesaṃ sahakārīkāraṇabhūtāni",
  "tika-abh08t0:2433_9": "upādānādīnipi gahitānevāti veditabbaṃ.",
  "tika-abh08t0:2434_0": "Pavattipaccayesu kabaḷīkārāhārassa balavatāya so eva gahito “āhārasamudayā”ti. Tasmiṃ",
  "tika-abh08t0:2434_1": "pana gahite pavattipaccayatāsāmaññena utucittānipi gahitāneva hontīti catusamuṭṭhānikarūpassa",
  "tika-abh08t0:2434_2": "paccayato udayadassanaṃ vibhāvitamevāti daṭṭhabbaṃ. Avijjātaṇhūpanissayasahiteneva",
  "tika-abh08t0:2434_3": "kammunā rūpakāyassa nibbatti, asati ca avijjūpanissayāya bhavanikantiyā jātiyā asambhavoyevāti.",
  "tika-abh08t0:2434_4": "Yathā rūpassa avijjātaṇhūpanissayatā, evaṃ vedanādīnampi daṭṭhabbā. Āhāro pana uppannassa",
  "tika-abh08t0:2434_5": "rūpassa posako kabaḷīkārāhārassa adhippetattā, kāmaṃ yathādhiṭṭhānattā vā desanāya.",
  "tika-abh08t0:2434_6": "Ukkaṭṭhaniddesena vā āhāraggahaṇaṃ. Avijjānirodhāti aggamaggañāṇena avijjāya anuppādanirodhato",
  "tika-abh08t0:2434_7": "anāgatassa rūpassa anuppādanirodho hoti paccayābhāve abhāvato. “Taṇhānirodhā kammanirodho”ti",
  "tika-abh08t0:2434_8": "etthāpi eseva nayo. Āhāranirodhāti pavattipaccayassa kabaḷīkārāhārassa abhāve. Rūpanirodhoti",
  "tika-abh08t0:2434_9": "taṃsamuṭṭhānarūpassa abhāvo hotīti. Sesaṃ heṭṭhā vuttanayānusārena veditabbaṃ. Ayaṃ",
  "tika-abh08t0:2434_10": "pana viseso – “phuṭṭho vedeti, phuṭṭho sañjānāti, phuṭṭho cetetīti, phassapaccayā",
  "tika-abh08t0:2434_11": "vedanā, cakkhusamphassajā vedanā, saññā cetanā”ti vacanato phasso vedanāsaññāsaṅkhārakkhandhānaṃ",
  "tika-abh08t0:2434_12": "pavattipaccayo, tannirodhā ca tesaṃ nirodho, mahāpadānamahānidānasuttesu, abhidhamme",
  "tika-abh08t0:2434_13": "ca aññamaññapaccayavāre “nāmarūpapaccayā viññāṇa”nti vacanato nāmarūpaṃ viññāṇassa",
  "tika-abh08t0:2434_14": "pavattipaccayo, tannirodhā ca tassa nirodhoti vuttaṃ “phassasamudayā vedanāsamudayo”tiādi.",
  "tika-abh08t0:2435_0": "1271. Dasa dasāti rūpakkhandhassa udayadassane avijjā taṇhā kammaṃ āhāroti imesaṃ",
  "tika-abh08t0:2435_1": "paccayānaṃ atthitāsaṅkhatalakkhaṇāni ceva rūpassa nibbattilakkhaṇañcāti imāni pañca",
  "tika-abh08t0:2435_2": "lakkhaṇāni, vayadassane avijjādīnaṃ catunnaṃ paccayānaṃ anuppādanirodho, rūpassa",
  "tika-abh08t0:2435_3": "khaṇanirodho cāti imāni pañca lakkhaṇānīti rūpakkhandhassa dasa lakkhaṇāni, tathā",
  "tika-abh08t0:2435_4": "vedanākkhandhādīnaṃ catunnaṃ cattālīsa lakkhaṇānīti evaṃ samapaññāsa lakkhaṇāni honti.",
  "tika-abh08t0:2435_5": "Tenāha “paññāsa lakkhaṇānī”ti. Lakkhaṇaṭṭho pana tesaṃ catunnaṃ paccayānaṃ atthitā,",
  "tika-abh08t0:2435_6": "anuppādanirodho cāti aṭṭha lakkhīyati etehi rūpādīnaṃ udayo ca vayo cāti lakkhaṇāni.",
  "tika-abh08t0:2435_7": "Catunnañhi paccayānaṃ atthitāhi rūpādiudayo lakkhīyati, anuppādanirodhaaccantanirodhehi",
  "tika-abh08t0:2435_8": "vayo, nibbattivipariṇāmāni pana saṅkhatalakkhaṇānevāti. Dhamme samanupassatīti rūpādike",
  "tika-abh08t0:2435_9": "dhamme udayabbayavante samanupassati. Ettha ca keci tāva āhu “arūpakkhandhānaṃ udayabbayadassanaṃ",
  "tika-abh08t0:2435_10": "addhāsantativasena, na khaṇavasenā”ti, tesaṃ matena khaṇato udayabbayadassanameva",
  "tika-abh08t0:2435_11": "na siyā. Apare panāhu “paccayato udayabbayadassanena atītādivibhāgaṃ anāmasitvā sabbasādhāraṇato",
  "tika-abh08t0:2435_12": "avijjādipaccayā vedanāya sambhavaṃ labbhamānataṃ passati, na uppādaṃ. Avijjādiabhāve",
  "tika-abh08t0:2435_13": "ca tassā asambhavaṃ alabbhamānataṃ passati, na bhaṅgakkhaṇato. Udayabbayassa dassane",
  "tika-abh08t0:2435_14": "paccuppannānaṃ uppādaṃ, bhaṅgañca passatī”ti, taṃ ayuttaṃ. Santativasena hi rūpārūpadhamme",
  "tika-abh08t0:2435_15": "udayabbayato manasi karontassa anukkamena bhāvanāya balappattakāle ñāṇassa tikkhavisadabhāvappattiyā",
  "tika-abh08t0:2435_16": "khaṇato udayabbayā upaṭṭhahantīti.",
  "tika-abh08t0:2436_0": "1272-5. Ayañhi paṭhamaṃ paccayato udayabbayaṃ manasi karonto pacchā avijjādike paccayadhamme",
  "tika-abh08t0:2436_1": "vissajjetvā udayabbayavante khandhe gahetvā tesaṃ paccayato udayabbayadassanamukhena",
  "tika-abh08t0:2436_2": "khaṇatopi udayabbayaṃ manasi karoti. Tassa yadā ñāṇaṃ tikkhaṃ visadaṃ hutvā pavattati,",
  "tika-abh08t0:2436_3": "tadā rūpārūpadhammā khaṇe khaṇe uppajjantā, bhijjantā ca hutvā upaṭṭhahanti. Tena",
  "tika-abh08t0:2436_4": "vuttaṃ “evaṃ rūpudayo hotī”tiādi. Tattha evaṃ rūpudayoti evaṃ vuttanayena avijjāsamudayā…pe…",
  "tika-abh08t0:2436_5": "taṇhāsamudayā…pe… kamma…pe… āhārasamudayāpi rūpassa sambhavo. Evamassa vayoti evaṃ",
  "tika-abh08t0:2436_6": "vuttanayeneva avijjānirodhā…pe… taṇhānirodhā…pe… kamma…pe… āhāranirodhā rūpassa vayo",
  "tika-abh08t0:2436_7": "anuppādoti ayaṃ paccayato vitthārena manasikāro. Udeti evaṃ rūpampīti evaṃ samudayato",
  "tika-abh08t0:2436_8": "kammasamuṭṭhānarūpampi āhārautucittasamuṭṭhānarūpampi udeti uppajjati nibbattati.",
  "tika-abh08t0:2436_9": "Evaṃ rūpaṃ tu vetīti kammasamuṭṭhānarūpampi āhārautucittasamuṭṭhānarūpampi evaṃ veti",
  "tika-abh08t0:2436_10": "nirujjhatīti ayaṃ khaṇato vitthārena manasikāro. Tena vuttaṃ “evaṃ paccayatopettha",
  "tika-abh08t0:2436_11": "khaṇato udayabbaya”nti. Sabbadhammā pākaṭā hontīti iti ime dhammā ahutvā sambhonti,",
  "tika-abh08t0:2436_12": "hutvā paṭiventi. Yathā paccuppanne, evaṃ atītānāgatepīti nayavasena atītādidhammānaṃ",
  "tika-abh08t0:2436_13": "dvedhā udayabbayaṃ passato saccapaṭiccasamuppādanayalakkhaṇabhedā pākaṭā honti. Tassevaṃ",
  "tika-abh08t0:2436_14": "pākaṭībhūtasabbadhammasabhāvassa “evaṃ kira nāmime dhammā anuppannapubbā uppajjanti,",
  "tika-abh08t0:2436_15": "uppannā nirujjhantī”ti niccanavāva hutvā saṅkhārā upaṭṭhahanti. Na kevalañca niccanavāva,",
  "tika-abh08t0:2436_16": "udake daṇḍakena katalekhā viya, āragge ṭhapitasāsapo viya, vijjusañcāro viya ca parittakālaṭṭhāyino",
  "tika-abh08t0:2436_17": "upaṭṭhahanti. Tenāha “udake daṇḍarājīvā”tiādi. Udake daṇḍarājiādayova kiñcāpi uttaruttari",
  "tika-abh08t0:2436_18": "atiparittaṭṭhāyibhāvanidassanatthaṃ dassitā, tathāpi dandhanirodhā eva nidassitā,",
  "tika-abh08t0:2436_19": "tatopi lahutaranirodhattā saṅkhārānaṃ. Tathā hi gamanassādānaṃ devaputtānaṃ heṭṭhupariyena",
  "tika-abh08t0:2436_20": "parimukhaṃ dhāvantānaṃ sirasi, pāde ca baddhakhuradhārāsannipātatopi sīghataro rūpanirodho",
  "tika-abh08t0:2436_21": "vutto, pageva arūpadhammānaṃ. Na kevalaṃ parittatarakālaṭṭhāyinova upaṭṭhahanti,",
  "tika-abh08t0:2436_22": "atha kho asārāpi khāyantīti āha “kadalī”tiādi. Tattha maṇḍalākārena āvijjhiyamānaṃ",
  "tika-abh08t0:2436_23": "alātameva alātacakkaṃ. Mantosadhappabhāvitā indajālādikā māyā.",
  "tika-abh08t0:2437_0": "1276-7. Ettāvatāti yvāyaṃ kalāpasammasananiyojanato paṭṭhāya yāva udayabbayapaṭivedhāya",
  "tika-abh08t0:2437_1": "bhāvanā vidhi āraddho, ettāvatā bhāvanāvidhānena kalāpasammasanampi udayabbayañāṇuppādasseva",
  "tika-abh08t0:2437_2": "parikammanti. Udayabbayadassanaṃ ñāṇanti sambandho. Lakkhaṇāni ca…pe… ṭhitanti vayadhammameva",
  "tika-abh08t0:2437_3": "uppajjati, uppannañca vayaṃ upetīti iminā ākārena samapaññāsa lakkhaṇāni paṭivijjhitvā",
  "tika-abh08t0:2437_4": "ṭhitaṃ. Adhunā uppannaṃ na tāva balappattanti āha “taruṇa”nti. Kalāpasammasanādivasena",
  "tika-abh08t0:2437_5": "pavattasammasanaṃ nippariyāyena vipassanāsamaññaṃ labhati. Udayabbayānupassanādivasena",
  "tika-abh08t0:2437_6": "pavattameva labhatīti āha “yassa cā”tiādi.",
  "tika-abh08t0:2438_0": "1278-80. Athassa imāya taruṇavipassanāya vipassantassa dasa vipassanupakkilesā uppajjantīti",
  "tika-abh08t0:2438_1": "dassento āha “vipassanāyā”tiādi. Etāyāti udayabbayānupassanāsaṅkhātāya taruṇavipassanāya,",
  "tika-abh08t0:2438_2": "na bhaṅgānupassanādisaṅkhātāya taruṇavipassanāya, nāpi nibbidānupassanādisaṅkhātāya",
  "tika-abh08t0:2438_3": "balavavipassanāyāti attho. Na hi tadā vipassanupakkilesā uppajjantīti. Vipassakassāti",
  "tika-abh08t0:2438_4": "ca vipassakassevāti eva-kāro luttaniddiṭṭho. Teneva vakkhati “sampattapaṭivedhassā”tiādi.",
  "tika-abh08t0:2438_5": "Diṭṭhiggāhādivatthubhāvena vipassanaṃ upakkilesantīti upakkilesā. Sampatto catusaccaphalapaṭivedho",
  "tika-abh08t0:2438_6": "yena so sampattapaṭivedho, so ca sotāpannādīnaṃ aññataro hotīti āha “sotāpannādino”ti.",
  "tika-abh08t0:2438_7": "Apicāti ayaṃ vakkhamānasamuccayattho. Idañca ukkaṭṭhaniddesavasena vuttaṃ balavavipassanāpattassāpi",
  "tika-abh08t0:2438_8": "anuppajjanato. Sampattapaṭivedhassāti vā balavipassanāpattaṃ sandhāya vuttaṃ. Sopi",
  "tika-abh08t0:2438_9": "hi paṭivedhappattiyā āsannārahadese ṭhitattā sampattapaṭivedho nāma hoti. Evañca",
  "tika-abh08t0:2438_10": "sati apicāti vuttasamuccayattho hoti. Atha vā api-saddo vuttasamuccayattho. Ca-saddo",
  "tika-abh08t0:2438_11": "avuttasamuccayattho. Tena nikkhittakammaṭṭhānaṃ saṅgaṇhāti. Vipassanaṃ ārabhitvā",
  "tika-abh08t0:2438_12": "antarā vosānaṃ āpannassāpi vipassanupakkilesā na uppajjanti. Vippaṭipannassāti sīlavipattiādivasena",
  "tika-abh08t0:2438_13": "yathā tathā vippaṭipannakassa, garahitabbapaṭipannassāti attho. Atha vā vippaṭipannassāti",
  "tika-abh08t0:2438_14": "vipassanābhāvanāsaṅkhātāya sammāpaṭipattiyā abhāvena virahitapaṭipattikassa.",
  "tika-abh08t0:2439_0": "1281. Vipassanāpaṭipattiyeva hi sasambhārā pubbabhāge sammāpaṭipatti, tadaññā vippaṭipatti,",
  "tika-abh08t0:2439_1": "tenevassa visuddhipakkhe “sammāva paṭipannassā”ti vuttaṃ. Sā ca nikkhittadhurassāpi",
  "tika-abh08t0:2439_2": "hotīti imasmiṃ pakkhe nikkhittakammaṭṭhānopi imināva saṅgahito hotīti. Sammāva paṭipannassāti",
  "tika-abh08t0:2439_3": "heṭṭhā vuttavidhānena sammā eva paṭipannassa, na vippaṭipannassa vā nikkhittadhurassa",
  "tika-abh08t0:2439_4": "vā. Yuttayogassāti yuttena yogena, ñāṇena vā bhāvanamanuyuñjanasīlassa. Sā pana yuttayogitā",
  "tika-abh08t0:2439_5": "samathavasenāpi hotīti tannivattanatthamāha “sadā vipassakassevā”ti. Uppajjantīti",
  "tika-abh08t0:2439_6": "etthāpi eva-kāro sambandhitabbo, tena na nuppajjantīti attho. Aññathā maggāmaggañāṇasseva",
  "tika-abh08t0:2439_7": "asambhavato. Kirāti anussutiyaṃ. Sā panesā anussuti pāḷivaseneva āgatāti daṭṭhabbaṃ. Yathāha –",
  "tika-abh08t0:2440_0": "“Kathaṃ dhammuddhaccaviggahitaṃ mānasaṃ hoti? Aniccato manasikaroto obhāso uppajjati,",
  "tika-abh08t0:2440_1": "obhāso dhammoti obhāsaṃ āvajjeti, tato vikkhepo uddhaccaṃ, tena uddhaccena viggahitamānaso",
  "tika-abh08t0:2440_2": "aniccato upaṭṭhānaṃ yathābhūtaṃ nappajānāti. Dukkhato…pe… anattato upaṭṭhānaṃ yathābhūtaṃ",
  "tika-abh08t0:2440_3": "nappajānāti. Tathā aniccato manasikaroto ñāṇaṃ uppajjati…pe… pīti passaddhi sukhaṃ",
  "tika-abh08t0:2440_4": "adhimokkho paggaho upaṭṭhānaṃ upekkhā nikanti uppajjati, nikanti dhammoti nikantiṃ",
  "tika-abh08t0:2440_5": "āvajjeti, tato vikkhepo uddhaccaṃ, tena uddhaccena viggahitamānaso aniccato upaṭṭhānaṃ",
  "tika-abh08t0:2440_6": "yathābhūtaṃ nappajānāti. Dukkhato…pe… anattato upaṭṭhānaṃ yathābhūtaṃ nappajānātī”ti.",
  "tika-abh08t0:2441_0": "1282. Idāni tesaṃ obhāsādīnaṃ sarūpavibhāvanatthaṃ tesu uppannesu vipassanāya upakkilissanākārañca",
  "tika-abh08t0:2441_1": "dassetuṃ “vipassanāyā”tiādi vuttaṃ. Vipassanāya obhāsoti vipassanācittasamuṭṭhitaṃ,",
  "tika-abh08t0:2441_2": "sasantatipatitautusamuṭṭhānañca bhāsuraṃ rūpaṃ. Tattha vipassanācittasamuṭṭhānaṃ",
  "tika-abh08t0:2441_3": "yogino sarīraṭṭhameva pabhassaraṃ hutvā tiṭṭhati, itaraṃ sarīraṃ muñcitvā ñāṇānubhāvānurūpaṃ",
  "tika-abh08t0:2441_4": "samantato pharati, taṃ tasseva paññāyati, tena phuṭṭhokāse rūpagatampi passati. Passanto",
  "tika-abh08t0:2441_5": "ca cakkhuviññāṇena passati, udāhu manoviññāṇenāti vīmaṃsitabbametanti vadanti. Ācariyadhammapālattherena",
  "tika-abh08t0:2441_6": "pana “dibbacakkhulābhino viya taṃ manoviññāṇaviññeyyamevāti yuttaṃ viya dissatī”ti vuttaṃ.",
  "tika-abh08t0:2442_0": "1283-4. Maggappatto phalappatto, ahamasmīti gaṇhatīti “na vata me ito pubbe evarūpo",
  "tika-abh08t0:2442_1": "obhāso uppannapubbo, addhā ariyamaggaṃ pattosmi, phalaṃ sacchākāsi”nti amaggaṃyeva",
  "tika-abh08t0:2442_2": "“maggo”ti gaṇhāti. Tassevaṃ pana gaṇhatoti tassa amaggaṃyeva “maggo”ti gaṇhantassa.",
  "tika-abh08t0:2442_3": "Vipassanāvīthīti paṭipāṭiyā pavattamānā vipassanāva ukkantā nāma hoti, yogino “maggaṃ",
  "tika-abh08t0:2442_4": "pattosmī”ti adhimānena vissaṭṭhattā. Vipassanāvīthintipi pāṭho, tassevaṃ gaṇhato",
  "tika-abh08t0:2442_5": "vipassanā tatoyeva vīthiṃ ukkantā nāma hotīti attho. Obhāsameva so bhikkhu, assādento",
  "tika-abh08t0:2442_6": "nisīdatīti so bhikkhu attanā āraddhaṃ vipassanaṃ vissajjetvā obhāsameva lobhavasena",
  "tika-abh08t0:2442_7": "vā diṭṭhivasena vā assādento nisīdati. So kho panāyaṃ obhāso kassaci bhikkhuno pallaṅkaṭṭhānamattameva",
  "tika-abh08t0:2442_8": "obhāsento uppajjati, kassaci antogabbhaṃ, kassaci bahigabbhaṃ, kassaci sakalavihāraṃ",
  "tika-abh08t0:2442_9": "gāvutaṃ aḍḍhayojanaṃ yojanaṃ dviyojanaṃ tiyojanaṃ, kassaci pathavītalato paṭṭhāya",
  "tika-abh08t0:2442_10": "yāva akaniṭṭhabrahmalokā ekālokaṃ kurumāno, yathā samuddamhi yojanamatte macchakacchapā",
  "tika-abh08t0:2442_11": "paññāyanti, evaṃ uppajjanti. Bhagavato pana dasasahassilokadhātuṃ obhāsento udapādi.",
  "tika-abh08t0:2443_0": "1285. Vipassanāpītīti vipassanācittasampayuttā pīti. Khuddikādikā heṭṭhā vaṇṇitāyeva,",
  "tika-abh08t0:2443_1": "ayañca pañcavidhā pīti udayabbayānupassanāya vīthipaṭipannāya anukkamena uppajjati.",
  "tika-abh08t0:2443_2": "Matthakappattena pana udayabbayañāṇena saddhiṃ pharaṇāpītiyeva hoti. Upacārappanakkhaṇato",
  "tika-abh08t0:2443_3": "aññadāpi hi pharaṇāpīti hotiyevāti. Tena vuttaṃ aṭṭhakathāyaṃ “sakalasarīraṃ pūrayamānā uppajjatī”ti.",
  "tika-abh08t0:2444_0": "1286-7. Yogino…pe… honti hīti yassāyaṃ passaddhi uppannā, tassa yogino rattiṭṭhāne",
  "tika-abh08t0:2444_1": "vā divāṭṭhāne vā nisinnassa kāyacittāni passaddhāneva honti, neva daratho hotīti",
  "tika-abh08t0:2444_2": "attho. Passaddhiādīni cha yugaḷāni aññamaññayogīnīti passaddhiyā uppannāya itarāpi",
  "tika-abh08t0:2444_3": "uppannāyeva hontīti kiccadassanamukhena tā sabbāpi dassento “lahūni cā”tiādimāha.",
  "tika-abh08t0:2444_4": "Ettha ca kāya-ggahaṇena rūpakāyassāpi gahaṇaṃ veditabbaṃ, na vedanādikkhandhattayasseva.",
  "tika-abh08t0:2444_5": "Kāyapassaddhiādayo hi rūpakāyassāpi darathādinimmaddakāti. Kammaññāneva hontīti na",
  "tika-abh08t0:2444_6": "kevalaṃ kammaññāneva suvisadāni ujukāniyeva honti, avinābhāvitāya pana tadubhayaṃ",
  "tika-abh08t0:2444_7": "visuṃ na vuttaṃ. Kāyacittānaṃ passaddhādibhāvo ca tesaṃ apassaddhādihetubhūtānaṃ",
  "tika-abh08t0:2444_8": "uddhaccādithinamiddhādidiṭṭhimānādisesanīvaraṇādiassaddhiyādimāyāsāṭheyyādisaṃkilesadhammānaṃ",
  "tika-abh08t0:2444_9": "viddhaṃsanavaseneva tadā vipassanācittuppādassa pavattanato.",
  "tika-abh08t0:2445_0": "1288-90. Manussānaṃ ayanti mānusī, manussayogyakāmasukharati. Tādisehi manussavisesehi",
  "tika-abh08t0:2445_1": "anubhavitabbatānativattanato dibbaratipi saṅgahitā, mānusīsadisatāya, kāmasukhabhāvena",
  "tika-abh08t0:2445_2": "dibbā rati vā mānusī, tassā atikkantatāya na mānusīti amānusī, taṃ amānusiṃ. Suññāgāranti",
  "tika-abh08t0:2445_3": "yaṃ kiñci vivittaṃ senāsanaṃ, vipassanaṃ eva vā, sāpi hi niccabhāvādisuññatāya, yogino",
  "tika-abh08t0:2445_4": "sukhasannissayatāya ca “suññāgāra”nti vattabbataṃ labhati. Cittassa anupasamakarānaṃ",
  "tika-abh08t0:2445_5": "kilesānaṃ vigamena santacittassa saṃsāre bhayassa ikkhanena bhikkhuno sammā ñāyena",
  "tika-abh08t0:2445_6": "rūpārūpadhammānaṃ udayabbayānupassanādivasena te vipassato sammasato sammāraddhavipassanānaṃ",
  "tika-abh08t0:2445_7": "manussānaṃ visayatāya amānusī vipassanāpītisukhasaññitā rati hotīti ayamettha gāthāya",
  "tika-abh08t0:2445_8": "saṅkhepattho. Dutiyagāthā pana udayabbayañāṇameva sandhāya vuttā. Tattha yato yatoti rūpato, arūpato vā.",
  "tika-abh08t0:2446_0": "1291. Ñāṇādayoti ñāṇasaddhādayo satta. Vuttanayenāti “ñāṇanti vipassanāñāṇaṃ, saddhāti",
  "tika-abh08t0:2446_1": "vipassanācittasampayuttā saddhā”tiādinā vuttanayānusārena vipassanāvaseneva ñeyyā.",
  "tika-abh08t0:2446_2": "Tattha ñāṇaṃ rūpārūpadhamme udayabbayānupassanāvasena tulayantassa tīrentassa vissaṭṭhaindavajiramiva",
  "tika-abh08t0:2446_3": "avigatavegaṃ tikhiṇaṃ sūraṃ ativisadaṃ uppajjati. Tathā hi tena yogī “maggaṃ pattosmī”ti",
  "tika-abh08t0:2446_4": "maññati. Saddhāti kilesakālusiyāpagamena cittacetasikānaṃ atisayapasādabhūtā balavatī",
  "tika-abh08t0:2446_5": "saddhā, na pana kammaphalaṃ, ratanattayaṃ vā saddahanavasena pavattā. Satipi sūpaṭṭhitā",
  "tika-abh08t0:2446_6": "acalā pabbatarājasadisā uppajjati. Imissā ca uppannāya so yaṃ yaṃ ṭhānaṃ paccavekkhati,",
  "tika-abh08t0:2446_7": "taṃ taṃ ṭhānamassa anupavisitvā okkhanditvā pakkhanditvā paribhaṇḍabhūtassa yathākammūpagañāṇassa",
  "tika-abh08t0:2446_8": "upaṭṭhahante paralokavisayattā vaṇṇāyatanavisayamatītanti dibbacakkhuno paraloko",
  "tika-abh08t0:2446_9": "viya satiyā upaṭṭhāti. Sukhaṃ pana sakalasarīraṃ abhisandamānaṃ atipaṇītaṃ uppajjati.",
  "tika-abh08t0:2446_10": "Tasmiñhi uppanne taṃsamuṭṭhitehi atipaṇītehi rūpehi sabbo kāyo pariphuṭo, paribrūhito",
  "tika-abh08t0:2446_11": "ca hoti. Upekkhā pana vipassanupekkhā ceva āvajjanupekkhā ca. Tattha vicinitavicayattā",
  "tika-abh08t0:2446_12": "saṅkhārānaṃ vicinane majjhattabhāvena ṭhitā vipassanupekkhā. Sā pana atthato tathāpavattā",
  "tika-abh08t0:2446_13": "tatramajjhattupekkhāva. Manodvārāvajjanacittasampayuttā vedanā āvajjane ajjhupekkhanavasena",
  "tika-abh08t0:2446_14": "pavattiyā āvajjanupekkhāti vuccati. Duvidhā panesā tadā uppajjati. Tathā hi tasmiṃ",
  "tika-abh08t0:2446_15": "samaye sabbasaṅkhārānaṃ udayabbaye majjhattabhūtā vipassanupekkhā balavatī uppajjati,",
  "tika-abh08t0:2446_16": "manodvāre āvajjanupekkhāpi. Sā hissa taṃ taṃ ṭhānaṃ āvajjantassa vissaṭṭhaindavajiramiva,",
  "tika-abh08t0:2446_17": "pattapuṭe pakkhandatattanārāco viya ca sūrā tikhiṇā hutvā pavattati. Vīriyampi asithilamanaccāraddhaṃ",
  "tika-abh08t0:2446_18": "sampayuttadhamme kilesapakkhato kosajjapakkhato paggaṇhantaṃ supaggahitamuppajjati,",
  "tika-abh08t0:2446_19": "nikanti ca obhāsādipaṭimaṇḍitāya vipassanāya ālayaṃ kurumānā bhāvanāya sātisayappavattiyā",
  "tika-abh08t0:2446_20": "sukhumā santākārā uppajjati. Yā kilesoti pariggahitumpi na yuttā. Yathā ca obhāse,",
  "tika-abh08t0:2446_21": "evaṃ etesupi aññasmiṃ uppanne yogāvacaro “na vata me ito pubbe evarūpā pīti uppannapubbā,",
  "tika-abh08t0:2446_22": "evarūpā passaddhi ñāṇaṃ saddhā sati sukhaṃ upekkhā vīriyaṃ nikanti uppannapubbā,",
  "tika-abh08t0:2446_23": "addhā maggaphalappattosmī”ti gaṇhāti, tassevaṃ gaṇhato vipassanā vīthiukkantā nāma",
  "tika-abh08t0:2446_24": "hoti. So teyeva assādento nisīdati. Ime ca pana vipassanupakkilesā yebhuyyena samathavipassanālābhino",
  "tika-abh08t0:2446_25": "uppajjanti. So samāpattivikkhambhitānaṃ kilesānaṃ asamudācārato “arahā aha”nti cittaṃ uppādetīti.",
  "tika-abh08t0:2447_0": "1292-3. Upaklesassa vatthutoti nippariyāyato diṭṭhimānataṇhā idha upakkilesā tesaṃ",
  "tika-abh08t0:2447_1": "vatthuto uppattiṭṭhānatāya, na sabhāvato akusalattā. Yathā pana obhāsādayo, evaṃ",
  "tika-abh08t0:2447_2": "nikantipi diṭṭhiggāhādīnaṃ ṭhānaṃ hotīti vatthubhāvopissā yujjateva. Taṃtamāvajjamānassa,",
  "tika-abh08t0:2447_3": "bhāvanā parihāyatīti taṃ taṃ obhāsādikaṃ āvajjamānassa diṭṭhimānataṇhāvasena “mama",
  "tika-abh08t0:2447_4": "obhāso”tiādiggāhaṃ pavattentassa bhāvanā vīthiṃ okkamitvā parivaṭṭati. Appaṃ sutametassāti appassuto.",
  "tika-abh08t0:2448_0": "1294-7. Bahussuto pana obhāsādīsu uppannesu “ayaṃ kho me obhāso uppanno, so kho panāyaṃ",
  "tika-abh08t0:2448_1": "anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti",
  "tika-abh08t0:2448_2": "vā, sace obhāso attā bhaveyya, attāti gahetuṃ vaṭṭeyya, anattā ca panāyaṃ attāti",
  "tika-abh08t0:2448_3": "gahito, tasmā “so avasavattanaṭṭhena anattā, hutvā abhāvaṭṭhena anicco, udayabbayapaṭipīḷanaṭṭhena",
  "tika-abh08t0:2448_4": "dukkho”tiādinā samanupassati, so evaṃ samanupassanto upakkilesajaṭaṃ vijaṭetvā obhāsādayo",
  "tika-abh08t0:2448_5": "dhammā na maggo, upakkilesavinimuttaṃ pana vīthipaṭipannaṃ vipassanāñāṇaṃ maggoti",
  "tika-abh08t0:2448_6": "maggañca amaggañca vavatthapeti. Tena vuttaṃ “sabbobhāsādayo”tiādi. Maggāmaggesu",
  "tika-abh08t0:2448_7": "ñāṇanti maggāmaggañāṇaṃ, maggāmaggañāṇadassanavisuddhīti vuttaṃ hoti. Maggāmaggañāṇadassanavisuddhipattiyā",
  "tika-abh08t0:2448_8": "ca tena yoginā tiṇṇaṃ saccānañca vavatthānaṃ kataṃ hoti. Kathaṃ? Diṭṭhivisuddhiyā",
  "tika-abh08t0:2448_9": "tāva nāmarūpavavatthāpanena dukkhasaccavavatthānaṃ kataṃ hoti, kaṅkhāvitaraṇavisuddhiyā",
  "tika-abh08t0:2448_10": "paccayapariggahena samudayasaccassa vavatthānaṃ. Abhidhammanayasmiñhi sabbakilesā,",
  "tika-abh08t0:2448_11": "kammañca samudayasaccaṃ, imissaṃ maggāmaggañāṇadassanavisuddhiyaṃ sammā maggassa",
  "tika-abh08t0:2448_12": "avadhāraṇena maggasaccaṃ. Tadupāyabhūtassa hi maggassa avadhāraṇena taṃ avadhāritamevāti",
  "tika-abh08t0:2448_13": "evaṃ lokiyeneva tāva ñāṇena tiṇṇaṃ saccānaṃ vavatthānaṃ kataṃ hoti.",
  "tika-abh08t0:2449": "Iti abhidhammatthavikāsiniyā nāma",
  "tika-abh08t0:2450": "Abhidhammāvatārasaṃvaṇṇanāya",
  "tika-abh08t0:2451": "Maggāmaggañāṇadassanavisuddhiniddesavaṇṇanā niṭṭhitā.",
  "tika-abh08t0:2452": "21. Ekavīsatimo paricchedo",
  "tika-abh08t0:2453": "Paṭipadāñāṇadassanavisuddhiniddesavaṇṇanā",
  "tika-abh08t0:2454_0": "1298. Aṭṭhañāṇavasenevāti udayabbayañāṇādīnaṃ aṭṭhannaṃ ñāṇānaṃ vasena. Vipassanācārassa",
  "tika-abh08t0:2454_1": "matthakappattiyā saṅkhārupekkhāñāṇaṃ sikhāpattā vipassanā. Sikhāpatti panassā udayabbayañāṇādīnaṃ",
  "tika-abh08t0:2454_2": "aṭṭhañāṇānaṃ vasenāti āha “aṭṭhañāṇavasenā”ti. Navamanti saccānulomikañāṇaṃ. Iti",
  "tika-abh08t0:2454_3": "udayabbayādīni aṭṭha, idañca navamañāṇaṃ paṭipadāñāṇadassananti pavuccati. Paṭipajjati",
  "tika-abh08t0:2454_4": "etāya ariyamaggoti paṭipadā, udayabbayādīnaṃ jānanaṭṭhena, paccakkhato dassanaṭṭhena",
  "tika-abh08t0:2454_5": "ñāṇadassanañcāti katvā.",
  "tika-abh08t0:2455_0": "1299. Tāni pana ñāṇāni sarūpato dassetuṃ “aṭṭha ñāṇānī”tiādi vuttaṃ. Tattha udayabbayānupassanāñāṇaṃ",
  "tika-abh08t0:2455_1": "kiñcāpi tīraṇapariññāya patiṭṭhaṃ, tathāpi yathāvuttaṭṭhena paṭipadāñāṇadassanampi",
  "tika-abh08t0:2455_2": "hotiyevāti tampi idha vuttaṃ. Itarattha pana uppannamattaṃ appaguṇaṃ sandhāya vuttaṃ.",
  "tika-abh08t0:2455_3": "Appaguṇañhi niccasaññādipahānasiddhiyā pahānapariññāya adhiṭṭhānabhūtaṃ. Yato tadadhigamena",
  "tika-abh08t0:2455_4": "aṭṭhārasasu mahāvipassanāsu ekaccā adhigatāva honti. Na hi udayabbayānaṃ paccakkhato",
  "tika-abh08t0:2455_5": "paṭivedhena vinā sāmaññākārānaṃ tīraṇamattena sātisayaṃ paṭipakkhappahānaṃ sambhavati.",
  "tika-abh08t0:2455_6": "Asati ca paṭipakkhappahāne kuto ñāṇādīnaṃ vajiramiva avihatavegatā tikhiṇavisadāditā",
  "tika-abh08t0:2455_7": "vā, tasmā paguṇabhāvappattaṃ udayabbayañāṇaṃ pahānapariññāpakkhiyameva daṭṭhabbaṃ.",
  "tika-abh08t0:2456_0": "1300-2. Bhaṅgeti saṅkhārānaṃ bhaṅge. Yathābhūtadassāvī bhāyati etasmāti bhayaṃ, tebhūmakadhammā,",
  "tika-abh08t0:2456_1": "tesu bhayato upatiṭṭhantesu bhāyitabbākāraggāhiñāṇaṃ bhayeñāṇaṃ. Tathā hetaṃ “bhayatupaṭṭhānañāṇa”nti",
  "tika-abh08t0:2456_2": "vuccati. Muccituṃ icchatīti muccitukamyaṃ, cittaṃ, puggalo vā, tassa bhāvo muccitukamyatā,",
  "tika-abh08t0:2456_3": "taṃ pana ñāṇamevāti āha “ñāṇaṃ muccitukamyatā”ti. Puna paṭisaṅkhānākārena pavattaṃ",
  "tika-abh08t0:2456_4": "ñāṇaṃ paṭisaṅkhānupassanāñāṇaṃ. Nirapekkhatāya saṅkhārānaṃ upekkhanavasena pavattaṃ",
  "tika-abh08t0:2456_5": "ñāṇaṃ saṅkhārupekkhāñāṇaṃ. Gāthābandhatthaṃ pana visandhiniddeso. Oḷārikoḷārikassa",
  "tika-abh08t0:2456_6": "saccapaṭicchādakatamassa vigamanena saccapaṭivedhānukūlattā saccānulomikaṃ. Taṃ pana",
  "tika-abh08t0:2456_7": "idanti āha “saccānulomañāṇanti, anulomaṃ pavuccatī”ti.",
  "tika-abh08t0:2457_0": "1303. Nanu ca udayabbayañāṇassa pageva siddhattā kimatthaṃ puna tatthāpi abhiyogoti",
  "tika-abh08t0:2457_1": "ce? Aniccādilakkhaṇasallakkhaṇatthaṃ. Udayabbayañāṇañhi heṭṭhā dasahi upakkilesehi",
  "tika-abh08t0:2457_2": "upakkiliṭṭhaṃ hutvā yāthāvasarasato tilakkhaṇaṃ sallakkhetuṃ nāsakkhi, upakkilesavinimuttaṃ",
  "tika-abh08t0:2457_3": "pana sakkoti, tasmā lakkhaṇasallakkhaṇatthaṃ puna tattheva yogo kātabbo. Lakkhaṇāni",
  "tika-abh08t0:2457_4": "cassa udayabbayādīnaṃ amanasikārā, santatiiriyāpathaghanachannatāya ca nopaṭṭhahanti,",
  "tika-abh08t0:2457_5": "tasmā udayabbayaṃ manasi katvā santatiṃ ugghāṭetvā aniccalakkhaṇaṃ, abhiṇhapīḷanaṃ",
  "tika-abh08t0:2457_6": "pariggahetvā iriyāpathaṃ ugghāṭetvā dukkhalakkhaṇaṃ, dhātuyo vinibbhujitvā ghanavinibbhogaṃ",
  "tika-abh08t0:2457_7": "katvā anattalakkhaṇañca sallakkhetvā “aniccā dukkhā anattā”ti saṅkhārā punappunaṃ",
  "tika-abh08t0:2457_8": "sammasitabbā. Tassevaṃ tulayato tīrayato yadā saṅkhāragataṃ attano lahuupaṭṭhānena,",
  "tika-abh08t0:2457_9": "ñāṇassa ca tikkhatāya tirohituppādādibhedaṃ bhijjamānameva upaṭṭhāti, bhaṅgeyeva",
  "tika-abh08t0:2457_10": "tassa ñāṇaṃ santiṭṭhati, tadā bhaṅgānupassanā nāma vipassanāñāṇaṃ adhigataṃ hoti.",
  "tika-abh08t0:2457_11": "Tassa tadeva saṅkhāranirodhārammaṇabhaṅgānupassanaṃ āsevantassa yadā sabbabhavayonigatiṭṭhitinivāsesu",
  "tika-abh08t0:2457_12": "saṅkhārā bhijjanasabhāvatāya yakkharakkhasādayo viya mahābhayaṃ hutvā upaṭṭhahanti,",
  "tika-abh08t0:2457_13": "tadāssa bhayatupaṭṭhānañāṇaṃ adhigataṃ hoti. Kiṃ panidaṃ ñāṇaṃ bhāyatīti? Na bhāyati.",
  "tika-abh08t0:2457_14": "Tañhi “atītā saṅkhārā niruddhā, paccuppannā nirujjhanti, anāgatā nirujjhissantī”ti",
  "tika-abh08t0:2457_15": "tīraṇamattameva hoti, byasanāpannānaṃ pana sabbasaṅkhārānaṃ bhayato upaṭṭhitānaṃ",
  "tika-abh08t0:2457_16": "gahaṇena bhayatupaṭṭhānañāṇanti vuccatīti.",
  "tika-abh08t0:2458_0": "Tassa taṃ bhayatupaṭṭhānañāṇaṃ āsevantassa yadā sabbabhavagatesu saṅkhāresu tāṇaṃ",
  "tika-abh08t0:2458_1": "vā leṇaṃ vā parāyaṇaṃ vā na paññāyati, ukkhittāsiko viya paccāmitto sādīnavā eva",
  "tika-abh08t0:2458_2": "saṅkhārā upaṭṭhahanti, tassa saṅkhārānaṃ ādīnavameva passantassa ādīnavañāṇaṃ nāma",
  "tika-abh08t0:2458_3": "uppannaṃ hoti. Tassevaṃ sabbasaṅkhāre ādīnavato passantassa yadā tibhavapariyāpannesu",
  "tika-abh08t0:2458_4": "nibbedo uppajjati, ukkaṇṭhā saṇṭhahanti, sabbasaṅkhāravisaṃyutte santipade abhiratiṃ",
  "tika-abh08t0:2458_5": "paṭilabhati, tadāssa nibbidānupassanaṃ nāma ñāṇaṃ uppannaṃ hoti. Tassa yadā iminā",
  "tika-abh08t0:2458_6": "nibbidāñāṇena sabbasaṅkhāresu nibbindantassa ekasaṅkhārepi cittaṃ na sajjati, sabbasmā",
  "tika-abh08t0:2458_7": "saṅkhārato sappamukhagatassa viya maṇḍūkassa muccitukāmatā uppajjati, tadā muccitukamyatāñāṇaṃ",
  "tika-abh08t0:2458_8": "nāma uppannaṃ hoti. Tassevaṃ sabbasaṅkhārehi muccitukāmassa niccasukhasubhaattākārena",
  "tika-abh08t0:2458_9": "pana upaṭṭhituṃ asamatthataṃ pāpetvā muccanassa upāyasampādanatthaṃ aniccantikatādīhi",
  "tika-abh08t0:2458_10": "aniccalakkhaṇaṃ, abhiṇhapaṭipīḷanatādīhi dukkhalakkhaṇaṃ, ajaññakatādīhi paṭikkūlataṃ,",
  "tika-abh08t0:2458_11": "tucchatādīhi anattalakkhaṇañca āropetvā sabbasaṅkhāragataṃ pariggaṇhantassa paṭisaṅkhānupassanāñāṇaṃ",
  "tika-abh08t0:2458_12": "nāma uppannaṃ hoti. Tena panevaṃ pariggahitasaṅkhārena yā sā “suññamidaṃ attena vā",
  "tika-abh08t0:2458_13": "attaniyena vā”tiādinā dvikoṭikādibhedā suññatā vuttā, sā pariggahetabbā. Tassevaṃ",
  "tika-abh08t0:2458_14": "suññato disvā tilakkhaṇaṃ āropetvā sammasantassa yadā bhayañca nandiñca vippahāya",
  "tika-abh08t0:2458_15": "vissaṭṭhabhariyassa viya saṅkhāragatesu upekkhā santiṭṭhati, tīsu bhavesu cittaṃ",
  "tika-abh08t0:2458_16": "na sampasāriyati, tadāssa saṅkhārupekkhāñāṇaṃ nāma uppannaṃ hoti. Taṃ panetaṃ yāva",
  "tika-abh08t0:2458_17": "nibbānaṃ na passati, tāva disākāko viya kūpakayaṭṭhiṃ punappunaṃ saṅkhārameva anabhimatampi",
  "tika-abh08t0:2458_18": "nissāya saṅkhāravicinanepi majjhattameva hutvā tiṭṭhati. Tena vuttaṃ “etesu pana ñāṇesū”tiādi.",
  "tika-abh08t0:2459_0": "1306. Vipassanā…pe… vuṭṭhānagāminīti sikhaṃ uttamabhāvaṃ pattattā sikhāpattā. Vuṭṭhānaṃ",
  "tika-abh08t0:2459_1": "gacchatīti vuṭṭhānagāminī. “Vuṭṭhāna”nti hi bahiddhā nimittabhūtā abhiniviṭṭhavatthuto",
  "tika-abh08t0:2459_2": "ceva ajjhattappavattato ca vuṭṭhahanato maggo vuccati, taṃ gacchatīti vuṭṭhānagāminī,",
  "tika-abh08t0:2459_3": "maggena saddhiṃ ghaṭīyatīti attho.",
  "tika-abh08t0:2460_0": "1307. Tanti yaṃ sikhāpattā vipassanā saccānulomañāṇanti ca vuccati, taṃ saṅkhārupekkhāñāṇaṃ.",
  "tika-abh08t0:2460_1": "Āsevantassāti punappunaṃ sammasanavasena sevantassa bhāventassa bahulīkarontassa.",
  "tika-abh08t0:2460_2": "Tassa hi adhimokkhasaddhā bhāvanāvasena balavatarā nibbattissati, vīriyaṃ supaggahitaṃ",
  "tika-abh08t0:2460_3": "paṭipakkhavidhamanasamatthaṃ hoti, ārammaṇābhimukhabhāvena sati supatiṭṭhitā hoti,",
  "tika-abh08t0:2460_4": "passaddhisukhānaṃ sātisayatāya cittaṃ susamāhitaṃ, tatova anulomañāṇuppattiyā paccayo",
  "tika-abh08t0:2460_5": "bhavituṃ samatthā tikkhatamā saṅkhārupekkhā uppajjati.",
  "tika-abh08t0:2461_0": "1308-12. Aniccā…pe… votarateva sāti aniccādīsu ekena ākārena sammasantī sattakkhattuṃ",
  "tika-abh08t0:2461_1": "pavattitvā bhijjantī bhavaṅgaṃ otiṇṇā nāma hoti, tato paraṃ bhavaṅgavāroti katvā.",
  "tika-abh08t0:2461_2": "Saṅkhārupekkhākatanayenāti aniccādinā ārammaṇakaraṇavaseneva saṅkhārupekkhāya katanayena,",
  "tika-abh08t0:2461_3": "na sammasitanayena. Tenāha “aniccādi…pe… kurumāna”nti. Bhavaṅgāvaṭṭanaṃ katvāti bhavaṅgassa",
  "tika-abh08t0:2461_4": "nivattanaṃ katvā cittassa bhavaṅgavasena pavattituṃ adatvā. Parikammanti maggassa",
  "tika-abh08t0:2461_5": "parikammattā paṭisaṅkhārakattā. Upacāranti maggassa āsannattā, samīpacārittā vā.",
  "tika-abh08t0:2462_0": "1313-6. Anulomattaṃ sayameva vadati “purimāna”ntiādinā. Idañhi aniccalakkhaṇādivasena",
  "tika-abh08t0:2462_1": "saṅkhāre ārabbha pavattattā, “udayabbayavantānaṃyeva vata dhammānaṃ udayabbayañāṇaṃ",
  "tika-abh08t0:2462_2": "uppādavaye addasā”ti ca “bhaṅgavantānaṃyeva vata bhaṅgānupassanaṃ bhaṅgamaddasā”ti",
  "tika-abh08t0:2462_3": "ca “sabhayaṃyeva vata bhayatupaṭṭhānassa bhayato upaṭṭhita”nti ca “sādīnaveyeva vata",
  "tika-abh08t0:2462_4": "ādīnavānupassanaṃ ādīnavamaddasā”ti ca “nibbinditabbeyeva vata nibbidāñāṇaṃ nibbinda”nti",
  "tika-abh08t0:2462_5": "ca “muccitabbamhiyeva vata muccitukamyatāñāṇaṃ muccitukāmaṃ jāta”nti ca “paṭisaṅkhātabbameva",
  "tika-abh08t0:2462_6": "vata paṭisaṅkhāñāṇena paṭisaṅkhāta”nti ca “upekkhitabbaṃyeva vata saṅkhārupekkhāya",
  "tika-abh08t0:2462_7": "upekkhita”nti ca atthato vadamānaṃ viya imesañca aṭṭhannaṃ ñāṇānaṃ katakiccatāya",
  "tika-abh08t0:2462_8": "anulometi sabbāsaṃyeva vipassanānaṃ lakkhaṇattayasammasanakiccattā, tathā upari ca",
  "tika-abh08t0:2462_9": "ariyamagge sattatiṃsāya bodhipakkhiyadhammānaṃ tāya paṭipadāya pattabbatāya. Na hi",
  "tika-abh08t0:2462_10": "anulomañāṇe thūlathūlasaccapaṭicchādakasaṃkilesavikkhambhanavasena appavattante gotrabhuñāṇaṃ",
  "tika-abh08t0:2462_11": "uppajjati, gotrabhuñāṇe ca anuppanne maggañāṇaṃ na uppajjati, tasmā purimapacchimānaṃ",
  "tika-abh08t0:2462_12": "bhāgānaṃ anulomattā “anulomanti saññita”nti. Tenevāti heṭṭhimañāṇānaṃ anulomamukhena,",
  "tika-abh08t0:2462_13": "upari bodhipakkhiyānaṃ anulomanato ca. Saccānulomañāṇanti pavuccati maggasaccassa",
  "tika-abh08t0:2462_14": "anulomikattā. Vuṭṭhānagāminiyāti saṅkhārārammaṇāya vuṭṭhānagāminiyā vipassanāya.",
  "tika-abh08t0:2462_15": "Pariyosānanti purimā koṭi. Saṅkhārārammaṇavipassanāsu hi ayaṃ visesato vuṭṭhānagāminivipassanāti.",
  "tika-abh08t0:2462_16": "Asaṅkhatārammaṇaṃ pana sabbena sabbaṃ ariyamaggasaṅkhātaṃ vuṭṭhānaṃ gacchati upetīti.",
  "tika-abh08t0:2462_17": "Tatopi hi visesato “vuṭṭhānagāminivipassanā”ti vattabbataṃ labhatīti āha “ñeyyaṃ",
  "tika-abh08t0:2462_18": "sabbappakārenā”tiādi.",
  "tika-abh08t0:2463_0": "1317-8. Kittitāti thomitā, ariyamaggādhiṭṭhānatāya mahantānaṃ sīlakkhandhādīnaṃ esanato",
  "tika-abh08t0:2463_1": "gavesanato mahesinā sammāsambuddhena. Santakilesatāya santā. Yoganti bhāvanaṃ, bhāvanābhiyogaṃ vā.",
  "tika-abh08t0:2464": "Iti abhidhammatthavikāsiniyā nāma",
  "tika-abh08t0:2465": "Abhidhammāvatārasaṃvaṇṇanāya",
  "tika-abh08t0:2466": "Paṭipadāñāṇadassanavisuddhiniddesavaṇṇanā niṭṭhitā.",
  "tika-abh08t0:2467": "22. Bāvīsatimo paricchedo",
  "tika-abh08t0:2468": "Ñāṇadassanavisuddhiniddesavaṇṇanā",
  "tika-abh08t0:2469_0": "1319-21. Idāni ñāṇadassanavisuddhiyā niddese anuppatte sā yassa ñāṇassa anantaraṃ",
  "tika-abh08t0:2469_1": "uppajjati, taṃ tāva dassento “ito para”ntiādimāha. Ito paranti ito anulomañāṇato",
  "tika-abh08t0:2469_2": "upari. Āvajjaniyaṭhānattāti āvajjanakiccaṃ karontaṃ kiriyamanodhātu viya maggassa",
  "tika-abh08t0:2469_3": "āvajjanaṭṭhāne ṭhitattā abbohārikameva ubhayavisuddhilakkhaṇābhāvato. Kiñcāpi evaṃ,",
  "tika-abh08t0:2469_4": "tathāpi vuṭṭhānagāminivipassanāya pariyosānattā vipassanāpakkhiyamevāti āha “vipassanāya",
  "tika-abh08t0:2469_5": "sotasmiṃ, patitattā vipassanā”ti. Etenassa paṭipadāñāṇadassanavisuddhibhajanaṃ dasseti.",
  "tika-abh08t0:2470_0": "1322. Puthujjanesu bhavaṃ pothujjanikaṃ, tadeva gottaṃ ariyehi asammissā puthujjanasamaññāti",
  "tika-abh08t0:2470_1": "pothujjanikagottaṃ. Ekavaṃsajānañhi samānā samaññā “gotta”nti vuccati, gaṃ tāyati",
  "tika-abh08t0:2470_2": "buddhiṃ, abhidhānañca ekaṃsikavisayatāya rakkhatīti katvā. Vā-saddo vakkhamānatthavikappane.",
  "tika-abh08t0:2470_3": "Abhibhuyya pavattito gotrabhūti sambandho. Gottaṃ vuccati nibbānaṃ “ariyo”ti buddhiyā,",
  "tika-abh08t0:2470_4": "abhidhānassa ca tāyanato pavattanatoti adhippāyo. Tato bhavatīti tato gottato ārammaṇapaccayato",
  "tika-abh08t0:2470_5": "bhavati. Iti-saddo cettha hetuttho daṭṭhabbo. Tena yasmā tato bhavati, tasmā gotrabhūti attho.",
  "tika-abh08t0:2471_0": "1323-5. Ñāṇadassanavisuddhi eva ñāṇadassanasuddhikaṃ. Taṃ sampādetuṃ panicchatā tena",
  "tika-abh08t0:2471_1": "bhikkhunā yaṃ aññaṃ kiñcipi kātabbaṃ, taṃ natthīti sambandho. Kasmā natthīti ce āha",
  "tika-abh08t0:2471_2": "“yaṃ hī”tiādi. “Katamevā”ti vutte “katha”nti anuyogassa upaṭṭhitattā “anulomāvasānaṃ",
  "tika-abh08t0:2471_3": "hī”tiādinā taṃ samattheti.",
  "tika-abh08t0:2472_0": "1326-7. Evaṃ uppannaanulomañāṇassa panassa etehi tīhipi anulomañāṇehi attano balānurūpena",
  "tika-abh08t0:2472_1": "thūlathūle saccapaṭicchādakatamamhi antaradhāpite sabbasaṅkhāragate cittaṃ na pakkhandati,",
  "tika-abh08t0:2472_2": "na laggati, padumapalāsato udakaṃ viya patikuṭati pativaṭṭati, sabbaṃ nimittārammaṇampi",
  "tika-abh08t0:2472_3": "sabbaṃ pavattārammaṇampi palibodhato upaṭṭhāti, athassa sabbasmiṃ nimittappavattārammaṇe",
  "tika-abh08t0:2472_4": "palibodhato upaṭṭhite dutiyassa vā tatiyassa vā anulomañāṇassa anantaraṃ gotrabhuñāṇaṃ",
  "tika-abh08t0:2472_5": "uppajjati. Tenāha “tassā”tiādi. Paṭhamāvajjanañceva paṭhamābhogatāpi cāti paṭhamāvajjanaṃ",
  "tika-abh08t0:2472_6": "paṭhamābhogabhūtaṃ. Sakatthe hi ayaṃ tā-paccayoti. Tattha āvajjanaṃ cittasantānassa",
  "tika-abh08t0:2472_7": "pariṇāmanavasena, ābhogo attano ābhujanavasena daṭṭhabbo.",
  "tika-abh08t0:2473_0": "1328-33. Anantarādīhīti anantarasamanantaraāsevanaupanissayanatthivigatavasena chahi",
  "tika-abh08t0:2473_1": "paccayehi. Muddhanti muddhabhūtaṃ. Ekantikatāya ekavārameva ca uppajjanato punarāvattābhāvena",
  "tika-abh08t0:2473_2": "pana anāvattaṃ. Anāvajjanampi cāti anāvajjanampisamānaṃ. Saññaṃ datvā viyāti “evaṃ",
  "tika-abh08t0:2473_3": "uppajjāhī”ti saññaṃ datvā viya. Anibbiddhapubbanti apadālitapubbaṃ. Viddhaṃsentovāti",
  "tika-abh08t0:2473_4": "vināsento eva. Jāyatīti nibbattati. Ettha ca imaṃ upamaṃ āharanti – eko kira issāso",
  "tika-abh08t0:2473_5": "aṭṭhausabhamatte padese phalakasataṃ ṭhapāpetvā vatthena mukhaṃ veṭhetvā saraṃ sannayhitvā",
  "tika-abh08t0:2473_6": "cakkayante aṭṭhāsi, añño puriso cakkayantaṃ āvijjhitvā yadā issāsassa phalakaṃ abhimukhaṃ",
  "tika-abh08t0:2473_7": "hoti, tadā tattha daṇḍakena saññaṃ deti. Issāso daṇḍakasaññaṃ amuñcitvāva saraṃ khipitvā",
  "tika-abh08t0:2473_8": "phalakasatanibbijjhati. Tattha daṇḍakasaññaṃ dento viya gotrabhuñāṇaṃ, issāso viya",
  "tika-abh08t0:2473_9": "maggañāṇaṃ, daṇḍakasaññaṃ amuñcitvāva phalakasataṃ nibbijjhanaṃ viya maggañāṇassa",
  "tika-abh08t0:2473_10": "gotrabhuñāṇena dinnasaññaṃ amuñcitvāva nibbānaṃ ārammaṇaṃ katvā anibbiddhapubbānaṃ",
  "tika-abh08t0:2473_11": "apadālitapubbānaṃ lobhadosamohakkhandhānaṃ nibbijjhananti.",
  "tika-abh08t0:2474_0": "1335-8. Anāmatagga…pe… mahodadhinti aṭṭhamabhavato paṭṭhāya nibbattakaṃ aññātakoṭiṃ",
  "tika-abh08t0:2474_1": "saṃsāravaṭṭadukkhamahāsamuddaṃ. Pāṇātipātādipañcaverāni ceva pañcavīsati mahābhayāni",
  "tika-abh08t0:2474_2": "cāti sabbaverabhayāni. Anekepi ānisaṃseti ratanattaye niviṭṭhasaddhādike ānisaṃse.",
  "tika-abh08t0:2474_3": "Ādimaggenāti sotāpattimaggasaṅkhātena paṭhamamaggena. Paṭhamamaggañāṇavaṇṇanā.",
  "tika-abh08t0:2475": "1339. Tassevānantaranti tassa anantaraṃyeva. Dvepi tīṇi vāti nātitikkhapaññassa dve, tikkhapaññassa tīṇi phalacittāni.",
  "tika-abh08t0:2476_0": "1340-3. “Ajānitvā vadanti te”ti vatvā tattha kāraṇaṃ dassetuṃ “ekassā”tiādi vuttaṃ.",
  "tika-abh08t0:2476_1": "Pañcamaṃ maggacittanti imināva chaṭṭhassa abhāvadīpanena “ekaṃ phalacitta”nti vadato",
  "tika-abh08t0:2476_2": "godattattherassa vādopi paṭikkhitto.",
  "tika-abh08t0:2477_0": "1344. “Ettāvatā”ti paṭhamamaggassa uppattianantaraṃ phalassa uppattimattena. Sotāpannoti",
  "tika-abh08t0:2477_1": "vuccatīti sotāpanno nāma dutiyo ariyapuggaloti vuccati. So devarajjacakkavattirajjādipamādaṭṭhānaṃ",
  "tika-abh08t0:2477_2": "āgamma bhusaṃ pamattopi hutvā kāmasugatiyaṃ sattakkhattumeva sandhāvitvā saṃsaritvā",
  "tika-abh08t0:2477_3": "dukkhassantakaraṇasamattho hoti. Yathāha –",
  "tika-abh08t0:2478": "“Kiñcāpi te honti bhusaṃ pamattā,",
  "tika-abh08t0:2479": "Na te bhavaṃ aṭṭhamamādiyantī”ti. ;",
  "tika-abh08t0:2480": "Rūpārūpalokesu pana na tathā niyamoti ācariyā.",
  "tika-abh08t0:2481_0": "1347. Phalādīnanti ādi-saddena pahīnakilesādike saṅgaṇhāti. Tathā ca “iminā vatāhaṃ",
  "tika-abh08t0:2481_1": "maggena āgato”ti paṭhamaṃ maggaṃ paccavekkhati, tato “ayaṃ me ānisaṃso laddho”ti",
  "tika-abh08t0:2481_2": "phalaṃ paccavekkhati, tato “ime nāma me kilesā pahīnā”ti pahīnakilese paccavekkhati,",
  "tika-abh08t0:2481_3": "tato “ime nāma me kilesā avasiṭṭhā”ti uparimaggattayavajjhe kilese paccavekkhati,",
  "tika-abh08t0:2481_4": "avasāne “ayaṃ me dhammo ārammaṇato paṭividdho”ti amataṃ nibbānaṃ paccavekkhati. Iti",
  "tika-abh08t0:2481_5": "sotāpannassa pañca paccavekkhaṇañāṇāni honti. Yathā ca sotāpannassa, evaṃ sakadāgāmianāgāmīnampi.",
  "tika-abh08t0:2481_6": "Arahato pana avasiṭṭhakilesapaccavekkhaṇaṃ nāma natthi. Evaṃ sabbānipi ekūnavīsati",
  "tika-abh08t0:2481_7": "paccavekkhaṇañāṇāni. Tenāha “paccavekkhaṇañāṇāni, bhavantekūnavīsatī”ti.",
  "tika-abh08t0:2482_0": "1348-50. Yāsaṃ paccavekkhaṇavasena imāni ñāṇāni pavattanti, tā dassetuṃ “maggo phalañcā”tiādimāha.",
  "tika-abh08t0:2482_1": "Ukkaṭṭhaparicchedoyeva ceso. Pahīnāvasiṭṭhakilesapaccavekkhaṇañhi sekhānampi hoti",
  "tika-abh08t0:2482_2": "vā na vā. Na hi sabbeva tattha samatthā honti. Teneva hi mahānāmo bhagavantaṃ pucchi",
  "tika-abh08t0:2482_3": "“ko su nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya",
  "tika-abh08t0:2482_4": "tiṭṭhantī”tiādi. Yogamārabhateti tasmiṃyeva vā āsane nisinno, aparena vā samayena",
  "tika-abh08t0:2482_5": "kāmarāgabyāpādānaṃ tanubhāvakarāya sakadāgāmimaggasaṅkhātāya dutiyāya bhūmiyā adhigamatthāya",
  "tika-abh08t0:2482_6": "vipassanāyogaṃ karoti, dutiyabhāvo cassa desanāvasena, uppattivasena ca veditabbo.",
  "tika-abh08t0:2482_7": "Sampayuttānaṃ pana nissayabhāvena te dhammā bhavanti etthāti bhūmi, yasmā vā samānepi",
  "tika-abh08t0:2482_8": "lokuttarabhāve sayampi bhavati, na nibbānaṃ viya apātubhūtaṃ, tasmāpi “bhūmī”ti vuccati.",
  "tika-abh08t0:2482_9": "Ñāṇena parimajjatīti tena tenākārena indriyānaṃ tikkhatarataṃ sampādetvā, balabojjhaṅgānañca",
  "tika-abh08t0:2482_10": "paṭutarabhāvaṃ sādhetvā lakkhaṇattayaṃ tīraṇavasena parimajjati.",
  "tika-abh08t0:2483_0": "1351-2. Tattha aparāparaṃ ñāṇaṃ cārento parivatteti. Tenāha “vipassanāvīthiṃ ogāhatī”ti.",
  "tika-abh08t0:2483_1": "Heṭṭhā vuttanayenāti udayabbayañāṇādīnaṃ uppādane vuttanayeneva. Gotrabhussa anantaranti",
  "tika-abh08t0:2483_2": "ettha gotrabhu viya gotrabhu. Paṭhamamaggapurecārikañāṇañhi puthujjanagottābhibhavanato,",
  "tika-abh08t0:2483_3": "ariyagottabhavanato ca nippariyāyato “gotrabhū”ti vuccati, idaṃ pana taṃsadisatāya",
  "tika-abh08t0:2483_4": "pariyāyato gotrabhu. Ekaccasaṃkilesavisuddhiyā, pana accantavisuddhiyā ārammaṇakaraṇato",
  "tika-abh08t0:2483_5": "ca “vodāna”nti vuccati. Tenāha paṭṭhāne “anulomaṃ vodānassa anantarapaccayena paccayo”ti.",
  "tika-abh08t0:2483_6": "Yasmā pana paṭisambhidāmagge “uppādādiabhibhavanaṭṭhaṃ upādāya aṭṭha gotrabhudhammā",
  "tika-abh08t0:2483_7": "samādhivasena uppajjanti, dasa gotrabhudhammā vipassanāvasena uppajjantī”tiādīsu",
  "tika-abh08t0:2483_8": "gotrabhunāmavaseneva āgataṃ, tasmā idhāpi “gotrabhussa anantara”nti vuttaṃ gottasaṅkhātanibbānato",
  "tika-abh08t0:2483_9": "bhūtanti katvā. Dutiyamaggañāṇavaṇṇanā.",
  "tika-abh08t0:2484_0": "1355-7. Yanti yasmā. Sakidevāti ekavārameva. Imaṃ lokaṃ āgantvāti iminā pañcasu sakadāgāmīsu",
  "tika-abh08t0:2484_1": "cattāro vajjetvā ekova gahito. Ekacco hi idha sakadāgāmiphalaṃ patvā idheva parinibbāyati,",
  "tika-abh08t0:2484_2": "ekacco idha patvā devaloke parinibbāyati, ekacco devaloke patvā tattheva parinibbāyati,",
  "tika-abh08t0:2484_3": "ekacco devaloke patvā idhūpapajjitvā parinibbāyatīti ime cattāropi idha na gahitā.",
  "tika-abh08t0:2484_4": "Yo pana idha patvā devaloke yāvatāyukaṃ vasitvā idhūpapajjitvā parinibbāyati, ayamekova",
  "tika-abh08t0:2484_5": "idha gahitoti. Antakaro bhaveti dukkhassantakaro bhaveyya, bhave vā antakaro bhavassa",
  "tika-abh08t0:2484_6": "antakaroti attho. Tatiyāya bhūmiyā pattiyāti sambandho. Byāpādakāmarāgānaṃ pahānāyāti",
  "tika-abh08t0:2484_7": "tesaṃyeva sakadāgāmimaggena tanukarānaṃ saṃyojanānaṃ niravasesappahānāya. Tatiyamaggañāṇavaṇṇanā.",
  "tika-abh08t0:2485_0": "1363-7. Paṭisandhivasena kāmabhavassa anāgamanato anāgāmī. Tenāha “tattheva parinibbāyī”ti.",
  "tika-abh08t0:2485_1": "Tatthevāti suddhāvāse vā aññattha vā yattha uppanno, tattheva parinibbāyi. Anāvattisabhāvoti",
  "tika-abh08t0:2485_2": "tasmā lokā idha paṭisandhiggahaṇavasena imaṃ lokaṃ punarāgamanābhāvato anāvattanasabhāvo,",
  "tika-abh08t0:2485_3": "buddhadassanatheradassanadhammassavanānaṃ panatthāya āgamanaṃ hotiyeva. Rūparāgādipahānāyāti",
  "tika-abh08t0:2485_4": "rūparāgaarūparāgamānauddhaccaavijjāsaṅkhātānaṃ pañcannaṃ uddhambhāgiyasaṃyojanānaṃ",
  "tika-abh08t0:2485_5": "niravasesappahānāya. Viddhaṃsāyāti vināsāya. Catutthamaggañāṇavaṇṇanā.",
  "tika-abh08t0:2486_0": "1371-4. Mahākhīṇāsavoti mahānubhāvato nibaddhapūjāvacanametaṃ, na upādāyavacanaṃ",
  "tika-abh08t0:2486_1": "“yathā mahāmoggallāno”ti. Na hi cūḷakhīṇāsavo nāma atthi. Anuppatto sadattho sakattho,",
  "tika-abh08t0:2486_2": "pūjattho vā etenāti anuppattasadattho, sadatthoti ca arahattaṃ veditabbaṃ. Tañhi",
  "tika-abh08t0:2486_3": "attupanibandhanaṭṭhena, attānaṃ avijahanaṭṭhena, attano paramatthaṭṭhena ca attano",
  "tika-abh08t0:2486_4": "atthattā “sadattho”ti vuccati. Khīṇāni dasapi bhavasaṃyojanāni etassāti khīṇasaṃyojano.",
  "tika-abh08t0:2486_5": "Dakkhiṇaṃ arahatīti dakkhiṇeyyo. Catassopīti sotāpattimaggo sakadāgāmimaggo anāgāmimaggo",
  "tika-abh08t0:2486_6": "arahattamaggoti catassopi. Visuddhikāmenāti attano visuddhiṃ icchantena. Tapoyeva",
  "tika-abh08t0:2486_7": "dhanamassāti tapodhano, tena.",
  "tika-abh08t0:2487": "Iti abhidhammatthavikāsiniyā nāma",
  "tika-abh08t0:2488": "Abhidhammāvatārasaṃvaṇṇanāya",
  "tika-abh08t0:2489": "Ñāṇadassanavisuddhiniddesavaṇṇanā niṭṭhitā.",
  "tika-abh08t0:2490": "23. Tevīsatimo paricchedo",
  "tika-abh08t0:2491": "Kilesappahānakathāvaṇṇanā",
  "tika-abh08t0:2492_0": "1375. Idāni imissāyeva catutthañāṇāya ñāṇadassanavisuddhiyā ānubhāvavijānanatthaṃ",
  "tika-abh08t0:2492_1": "yena ye dhammā pahātabbā, tesaṃ pahānañca abhisamayakāle pariññādikiccāni ca dassetuṃ",
  "tika-abh08t0:2492_2": "“etesu yena ye dhammā”tiādi āraddhaṃ. Ye dhammāti ye saṃkilesadhammā. Saṃyojanādīsu",
  "tika-abh08t0:2492_3": "khandhehi khandhānaṃ, phalena kammassa, dukkhena vā sattānaṃ saṃyojanaṭṭhena bandhanaṭṭhena",
  "tika-abh08t0:2492_4": "saṃyojanāni. Sampayuttadhammānaṃ vibādhanaṭṭhena, upatāpanaṭṭhena, saṃkiliṭṭhatāya",
  "tika-abh08t0:2492_5": "ca kilesā. Abhinivesādivasena micchāviparītaṃ pavattanato micchāsabhāvāti micchattā.",
  "tika-abh08t0:2492_6": "Loke dhammā, lokapariyāpannā dhammā, lokappavattiyaṃ sati anuparamadhammattā vāti",
  "tika-abh08t0:2492_7": "lokadhammā. Maccherassa bhāvo, kammaṃ vāti macchariyaṃ. Viparītaṭṭhena vipallāsā.",
  "tika-abh08t0:2492_8": "Nāmakāyassa ca rūpakāyassa ca ganthanato ganthā. Ariyehi agantabbā, ayuttā gatīti",
  "tika-abh08t0:2492_9": "vā agati. Āsavantīti āsavā, ābhavaggato sabbamokāsalokaṃ, āgotrabhuto sabbe dhamme",
  "tika-abh08t0:2492_10": "byāpetvā pavattantīti attho, āsavanti saṃsāradukkhanti vā āsavā, cakkhādīhi vā saṃvarāsaṃvaradvārehi",
  "tika-abh08t0:2492_11": "sattasantāne āsavanti vaṇato yūsāni sandanti viyāti āsavā, āsavanti vā etehi cittāni",
  "tika-abh08t0:2492_12": "visayesūti āsavā. Saṃsāramahāsāgarappattihananato oghā viyāti oghā. Heṭṭhā vuttanayena",
  "tika-abh08t0:2492_13": "yojanato yogā. Nivārenti lokiyalokuttaraguṇavisesādhigamanti nīvaraṇāni. Aniccādidhammasabhāvaṃ",
  "tika-abh08t0:2492_14": "atikkamma parato asabhāvato āmasantīti parāmāsā. Maṇḍūkaṃ pannago viya ārammaṇaṃ",
  "tika-abh08t0:2492_15": "bhusaṃ ādiyantīti upādānāni. Appahīnabhāvena sattasantāne anusenti mūsikavisaṃ viya",
  "tika-abh08t0:2492_16": "anurūpakāraṇaṃ labhitvā uppajjantīti anusayā. Cittassa malīnabhāvakaraṇaṭṭhena malā.",
  "tika-abh08t0:2492_17": "Akusalakammāni ca tāni duggatīnaṃ pathā cāti akusalakammapathā. Idha pana kammapathabhāvaṃ",
  "tika-abh08t0:2492_18": "appattānaṃ taṃsabhāvato gahaṇaṃ daṭṭhabbaṃ. Cittaṃ uppajjati etthāti cittuppādo,",
  "tika-abh08t0:2492_19": "cetasikarāsi, akusalo ca so cittuppādo cāti akusalacittuppādo.",
  "tika-abh08t0:2493_0": "Kāmabhavato uparikoṭṭhāsabhāvato tatiyamaggappattiyā uddhaṃ bhajitabbato, sevitabbato",
  "tika-abh08t0:2493_1": "cāti uddhambhāgā, rūpārūpabhavā, tesaṃ hitāni tatthuppajjanakhandhādiyojanatoti uddhambhāgiyāni,",
  "tika-abh08t0:2493_2": "tāniyeva saṃyojanānīti uddhambhāgiyasaṃyojanāni. Rūpārūpabhavato heṭṭhimakoṭṭhāsabhāvato",
  "tika-abh08t0:2493_3": "tatthuppādakilesānaṃ appahīnabhāvena tatiyamaggappattiyā heṭṭhā bhajitabbato vā adhobhāgā,",
  "tika-abh08t0:2493_4": "kāmabhavā, tesaṃ hitāni saṃyojanānīti adhobhāgiyasaṃyojanānīti.",
  "tika-abh08t0:2494": "Imesu pana dasasu rūpabhavasaṃyojanaṃ, arūpabhavasaṃyojanaṃ, kāmabhavasaṃyojanañca atthato lobhova, sakkāyadiṭṭhisīlabbataparāmāsāpi diṭṭhiyeva, tasmā dhammato satta saṃyojanāni.",
  "tika-abh08t0:2495_0": "Micchāsaṅkappo micchāvāyāmo micchāsamādhīti tathā pavattānaṃ vitakkavīriyasamādhīnamadhivacanaṃ.",
  "tika-abh08t0:2495_1": "Micchāvācādayo tayo tathā pavattā cetanā. Micchāsati pana cittuppādo. Micchāñāṇaṃ",
  "tika-abh08t0:2495_2": "tathā pavatto moho. Micchāvimutti lokathūpikādīsu mokkhoti pavattamicchāgāho.",
  "tika-abh08t0:2496": "Kāraṇūpacārenāti lābhahetuko lābho, alābhahetuko alābhotiādinā kāriyassa kāraṇavasena upacaraṇena. Lokadhammaggahaṇanti lokadhammaggahaṇena gahaṇaṃ.",
  "tika-abh08t0:2497_0": "Āvāse macchariyaṃ, āvāsahetukaṃ vā macchariyanti āvāsamacchariyaṃ. Evaṃ kulamacchariyādīnipi.",
  "tika-abh08t0:2497_1": "Tattha āvāsoti vihārādi. Kulanti upaṭṭhākakulaṃ, ñātikulañca. Lābhoti paccayalābhoyeva.",
  "tika-abh08t0:2497_2": "Vaṇṇoti sarīravaṇṇo ca guṇavaṇṇo ca. Dhammoti āgamo, adhigamo ca.",
  "tika-abh08t0:2498": "“Tayo”ti vatthuṃ abhinditvā vuttaṃ, bhinditvā ca pana vuccamāne dvādasa honti.",
  "tika-abh08t0:2499_0": "Abhisajjanūpanayhanavasena pavattanato abhijjhābyāpādānaṃ kāyaganthatā daṭṭhabbā.",
  "tika-abh08t0:2499_1": "“Idameva saccaṃ moghamañña”nti evaṃ avatthumhi pavatto abhiniveso idaṃsaccābhiniveso.",
  "tika-abh08t0:2499_2": "Sīlabbataparāmāsaidaṃsaccābhinivesakāyaganthā cettha atthato diṭṭhiyeva, tasmā dhammato tayo kāyaganthā.",
  "tika-abh08t0:2500": "“Chandadosamohabhayānī”ti agatikāraṇattā vuttaṃ, chandādīhi pana akattabbakaraṇaṃ, kattabbākaraṇañca agati nāma.",
  "tika-abh08t0:2501": "Āsavesu kāmarāgabhavarāgā atthato lobhoti dhammato tayo āsavā.",
  "tika-abh08t0:2502": "Tesamevāti kāmarāgādīnameva. Te hi ogho viya attani patite apāyasamuddaṃ pāpenti, saṃsāradukkhato ca sīsaṃ ukkhipituṃ na denti, khandhādīni ca khandhādīhi yojenti.",
  "tika-abh08t0:2503": "Kāmupādānādīnīti kāmupādānadiṭṭhupādānasīlabbatupādānaattavādupādānāni. Diṭṭhupādānādīni cettha tathā pavattā diṭṭhiyeva, kāmupādānaṃ lobhoti dhammato dve upādānāni.",
  "tika-abh08t0:2504_0": "Sattānusayāti ettha yadi appahīnaṭṭhena sattasantāne anusentīti anusayā. Kasmā satteva",
  "tika-abh08t0:2504_1": "vuttā, nanu aññesampi kilesānaṃ appahīnabhāvo vijjatīti? Na mayaṃ appahīnamattena",
  "tika-abh08t0:2504_2": "anusayaṃ vadāma, kintu appahīnabhāvena thāmagatakilesā anusayāti, thāmagamanañca",
  "tika-abh08t0:2504_3": "nesaṃ aññehi asādhāraṇo sabhāvo daṭṭhabbo. Tathā hi dhammasabhāvavedinā tathāgatena",
  "tika-abh08t0:2504_4": "imeyeva anusayā vuttā, kāmarāgoyeva anusayo kāmarāgānusayo. Evaṃ sesesupi. Apare",
  "tika-abh08t0:2504_5": "pana “kāmarāgassa anusayo”tiādinibbacanaṃ vatvā kāmarāgādīnaṃ bījabhūtā attabhāvassa",
  "tika-abh08t0:2504_6": "kilesasambhūtā kilesuppādanasatti anusayāti vaṇṇenti, tesaṃ matapaṭikkhepo idha papañcāvahattā anāhaṭo.",
  "tika-abh08t0:2505_0": "Pāṇassa atipāto pāṇātipāto, pāṇoti vohārato satto, paramatthato jīvitindriyaṃ. Tasmiṃ",
  "tika-abh08t0:2505_1": "pāṇe pāṇasaññino jīvitindriyupacchedakappayogasamuṭṭhāpikā vadhakacetanā pāṇātipāto.",
  "tika-abh08t0:2505_2": "Parabhaṇḍe tathāsaññino tadādāyakappayogasamuṭṭhāpikā theyyacetanā adinnādānaṃ. Asaddhammakāmatāya",
  "tika-abh08t0:2505_3": "kāyadvārappavattā agantabbaṭṭhānavītikkamacetanā kāmesumicchācāro. Abhūtaṃ vatthuṃ",
  "tika-abh08t0:2505_4": "bhūtato paraṃ viññāpetukāmassa tathā viññāpanappayogasamuṭṭhāpikā cetanā musāvādo.",
  "tika-abh08t0:2505_5": "So pana parassa atthabhedakarova kammapatho, itaro kammameva. Saṃkiliṭṭhacittassa",
  "tika-abh08t0:2505_6": "parabhedanakāmatāya, attapiyakamyatāya vā parabhedakappayogasamuṭṭhāpikā cetanā pisuṇavācā.",
  "tika-abh08t0:2505_7": "Sāpi dvīsu bhinnesuyeva kammapatho. Paramammacchedakappayogasamuṭṭhāpikā ekantapharusacetanā",
  "tika-abh08t0:2505_8": "pharusavācā. Anatthaviññāpanappayogasamuṭṭhāpikā saṃkiliṭṭhacetanā samphappalāpo",
  "tika-abh08t0:2505_9": "nāma. So pana parehi gahiteyeva kammapatho hoti. “Aho vatedaṃ mama hotū”ti evaṃ parabhaṇḍābhijjhāyanalakkhaṇā",
  "tika-abh08t0:2505_10": "abhijjhā. “Aho vatāyaṃ satto vinasseyyā”ti evaṃ manopadosalakkhaṇo byāpādo. “Natthi",
  "tika-abh08t0:2505_11": "dinna”ntiādinā nayena viparītadassanalakkhaṇā micchādiṭṭhi. Ettha ca natthikaahetukaakiriyadiṭṭhīhiyeva kammapathabhedo.",
  "tika-abh08t0:2506_0": "Imesu ca pāṇātipātādi tividhaṃ kāyakammameva. Taṃ kāyavacīdvāresuyeva uppajjati,",
  "tika-abh08t0:2506_1": "na manodvāre. Tathā musāvādādi catubbidhaṃ vacīkammameva. Abhijjhādikaṃ pana tividhaṃ",
  "tika-abh08t0:2506_2": "manokammameva. Taṃ tīsupi dvāresu pavattati. Dvārantaresupi pavattamānassa sakasakanāmāpariccāgo",
  "tika-abh08t0:2506_3": "vuttoyeva. Dhammato cettha ādito satta cetanāsabhāvā, itare tayo cetanāsampayuttāti",
  "tika-abh08t0:2506_4": "daṭṭhabbā. Mahāsāvajjaappasāvajjappayogādibhedo pana tattha tattha vuttanayena veditabbo.",
  "tika-abh08t0:2507": "Etānīti imāni maggañāṇāni. Yathāsambhavanti taṃtaṃmaggānurūpaṃ.",
  "tika-abh08t0:2508_0": "Apāyaṃ gacchanti etehīti apāyagamanīyā. Sesāti na apāyagamanīyā. Oḷārikāti tatiyamaggena",
  "tika-abh08t0:2508_1": "pahātabbāvatthaṃ upādāya oḷārikā. Tenāha “sukhumā tatiyamaggañāṇavajjhā”ti. Sukhumā",
  "tika-abh08t0:2508_2": "kāmarāgapaṭighāti sambandho. Catutthamaggañāṇavajjhā evāti avadhāraṇena paṭhamamaggādivajjhataṃ",
  "tika-abh08t0:2508_3": "nivatteti. Na hi rūparāgādīnaṃ apāyagāminiyāvatthāpi atthi, yato te paṭhamañāṇavajjhāpi siyunti.",
  "tika-abh08t0:2509_0": "Yattha yattha pana eva-saddena avadhāraṇaṃ akatvā yaṃ yaṃ dutiyañāṇavajjhanti vā",
  "tika-abh08t0:2509_1": "tatiyañāṇavajjhanti vā catutthañāṇavajjhanti vā vakkhati, tattha tattha so so purimañāṇehi",
  "tika-abh08t0:2509_2": "hatāpāyagamanīyādibhāvova hutvā upariñāṇavajjho hotīti veditabbo. Tena lobha…pe…",
  "tika-abh08t0:2509_3": "catutthañāṇavajjhānīti ettha lobhādayo heṭṭhimamaggavajjhāpi honteva.",
  "tika-abh08t0:2510": "Yaseti parivāre.",
  "tika-abh08t0:2511": "Dukkhe sukhanti saññācittavipallāsāti sambandho.",
  "tika-abh08t0:2512_0": "Agatiyo paṭhamamaggañāṇavajjhāti kiñcāpi chandādayo taṇhādisabhāvā uparimaggavajjhā,",
  "tika-abh08t0:2512_1": "tathāpi tammūlakassa akattabbakaraṇassa, kattabbākaraṇassa ca apāyagamanīyatāya paṭhamamaggañāṇavajjhā.",
  "tika-abh08t0:2513_0": "Katākatakusalākusalavisayaṃ yaṃ vippaṭisārabhūtaṃ kukkuccaṃ, taṃ idha tatiyañāṇavajjhaṃ",
  "tika-abh08t0:2513_1": "vuttaṃ. Yaṃ pana “kukkuccapakatatāya āpattiṃ āpajjatī”ti vuttaṃ kukkuccaṃ, taṃ sandhāya",
  "tika-abh08t0:2513_2": "“kukkuccavicikicchā sotāpattimaggena pahīyantī”ti dhammasaṅgaṇīaṭṭhakathāyaṃ vuttaṃ,",
  "tika-abh08t0:2513_3": "tasmā dvinnaṃ vacanānaṃ ayaṃ adhippāyo veditabbo. Aññesupi edisesu ṭhānesu adhippāyova",
  "tika-abh08t0:2513_4": "pariyesitabbo, na virodhato paccetabbaṃ. Oḷārikānavasesappahānaṃ vā sandhāya kukkuccassa",
  "tika-abh08t0:2513_5": "paṭhamatatiyañāṇavajjhatā vuttā. Yaṃ pana arahato uppajjamānaṃ “bhagavatā paṭikkhittaṃ",
  "tika-abh08t0:2513_6": "anuvasitvā anuvasitvā āvasathapiṇḍaṃ bhuñjitunti kukkuccāyanto na paṭiggahesī”ti",
  "tika-abh08t0:2513_7": "āgataṃ kukkuccaṃ, na taṃ nīvaraṇaṃ. Na hi nīvaraṇaṃ arahato uppajjati, nīvaraṇapatirūpakaṃ",
  "tika-abh08t0:2513_8": "pana kappatīti vīmaṃsanabhūtaṃ vinayakukkuccaṃ nāma, taṃ tathāpavattacittuppādova.",
  "tika-abh08t0:2514": "Kāmarāgapaṭighānusayā anusahagatā tatiyañāṇavajjhā, oḷārikānaṃ pana dutiyañāṇavajjhatā heṭṭhā vuttanayāva.",
  "tika-abh08t0:2515": "Akusalacittuppāda-ggahaṇena cettha makkhapalāsamāyāsāṭheyyathambhasārambhādīnaṃ saṅgaho katoti daṭṭhabbaṃ.",
  "tika-abh08t0:2516_0": "1376. Tena tenāti tena tena ghātakena saddhiṃ. Kiṃ panetāni ete dhamme ghātentāni",
  "tika-abh08t0:2516_1": "atītānāgate ghātenti, udāhu paccuppanneti. Kiṃ panettha, yadi tāva atītānāgate, aphalo",
  "tika-abh08t0:2516_2": "vāyāmo āpajjati. Kasmā? Pahātabbānaṃ tadā natthitāya. Atha paccuppanne, tathāpi aphalo",
  "tika-abh08t0:2516_3": "vāyāmena saddhiṃ pahātabbānaṃ atthitāya. Athāpi kathañci pahānaṃ siyā, saṃkilesikā",
  "tika-abh08t0:2516_4": "maggabhāvanā āpajjati pahātabbappahāyakānaṃ sahāvaṭṭhānato? Saccametaṃ, ye pana maggena",
  "tika-abh08t0:2516_5": "asamugghāṭitattā kāraṇalābhe sati avassaṃ uppajjanārahā kilesā, te attano uppattiyā",
  "tika-abh08t0:2516_6": "anuppattidhammataṃ āpādentāni etāni te anāgate ghātenti nāma.",
  "tika-abh08t0:2517_0": "1377-82. Pariññādīni kiccānīti pariññāpahānasacchikiriyābhāvanāvasena cattāri kiccāni.",
  "tika-abh08t0:2517_1": "Vuttānīti “dukkhaṃ pariññeyya”ntiādinā, “yo, bhikkhave, dukkhaṃ passatī”tiādinā ca",
  "tika-abh08t0:2517_2": "vuttāni. Saccābhisamayeti catunnaṃ ariyasaccānaṃ paṭivijjhanakkhaṇe.",
  "tika-abh08t0:2518_0": "Yathāsabhāvatoti aviparītasabhāvena. “Jānitabbānī”ti vatvā kathaṃ panetaṃ jānitabbaṃ,",
  "tika-abh08t0:2518_1": "kathaṃ nāma ekekassa ñāṇassa ekakkhaṇe cattāri kiccāni sambhavanti. Na hi tādisaṃ",
  "tika-abh08t0:2518_2": "kiñci loke diṭṭhaṃ atthi, na ca vacanaṃ labbhatīti codanaṃ manasi nidhāya tesaṃ jānanavidhiṃ",
  "tika-abh08t0:2518_3": "upamāvasena tāva dassetuṃ “padīpo hī”tiādi vuttaṃ. Vidaṃsetīti dasseti. Pariyādiyatīti khepeti.",
  "tika-abh08t0:2519_0": "1383-4. Pariññābhisamayenāti anavasesato paricchijja jānanasaṅkhātena paṭivijjhanena.",
  "tika-abh08t0:2519_1": "Abhisametīti asammohavasena paṭivijjhati. Pahānābhisamayenevāti samucchedappahānasaṅkhātena",
  "tika-abh08t0:2519_2": "paṭivijjhanena asammohatova abhisameti. Bhāvanāvidhināti sahajātādipaccayatāvasena",
  "tika-abh08t0:2519_3": "bhāvanābhisamayavidhinā. Maggañāṇañhi sammāsaṅkappādivasena maggapubbabhāgabhāvanāsambhūtena",
  "tika-abh08t0:2519_4": "ariyamaggabhāvanāsaṅkhātena paṭivijjhanena abhisametīti aṭṭhaṅgikaṃ maggaṃ asammohato",
  "tika-abh08t0:2519_5": "paṭivijjhati. Tañhi sampayuttadhammesu sammohaṃ viddhaṃsentaṃ attanipi sammohaṃ viddhaṃsetiyeva.",
  "tika-abh08t0:2519_6": "Nirodhanti nibbānaṃ. Sacchikarotīti paccakkhakaraṇavasena paṭivijjhati. “Nirodhaṃ",
  "tika-abh08t0:2519_7": "sacchikarotī”ti nirodhasaccamekaṃ ārammaṇapaṭivedhena cattāripi saccāni asammohapaṭivedhena",
  "tika-abh08t0:2519_8": "maggañāṇaṃ paṭivijjhati.",
  "tika-abh08t0:2520_0": "Evaṃ yuttivasena vibhāvitaṃ ekapaṭivedhaṃ āgamenapi sādhetuṃ “vuttampi ceta”ntiādi",
  "tika-abh08t0:2520_1": "vuttaṃ. Maggasamaṅgissa ñāṇanti hi “yo nu kho, āvuso, dukkhaṃ passati, dukkhasamudayampi",
  "tika-abh08t0:2520_2": "so passati, dukkhanirodhampi, dukkhanirodhagāminipaṭipadampi so passatī”ti ekasaccadassanasamaṅgino",
  "tika-abh08t0:2520_3": "aññasaccadassanasamaṅgibhāvavicāraṇāyaṃ tamatthaṃ sādhetuṃ āyasmatā gavampatittherena",
  "tika-abh08t0:2520_4": "vuttaṃ. Aññathā kamābhisamaye sati purimadiṭṭhassa puna adassanato samudayādipassato",
  "tika-abh08t0:2520_5": "dukkhādidassanaṃ puna avattabbaṃ siyā. Idāni panettha upamāsaṃsandanaṃ karonto āha",
  "tika-abh08t0:2520_6": "“padīpo”tiādi. Nissayābhāvahetutāya dukkhapariññāya vaṭṭijjhāpanasadisatā, paṭipakkhaviddhaṃsanatāya",
  "tika-abh08t0:2520_7": "samudayappahānassa andhakāravināsanasadisatā, ñāṇālokaparibrūhanatāya maggabhāvanāya",
  "tika-abh08t0:2520_8": "ālokavidaṃsanasadisatā, tena tena maggena yathā yathā nirodhassa sacchikiriyā, tathā",
  "tika-abh08t0:2520_9": "tathā kilesasnehapariyādānaṃ hotīti nirodhasacchikiriyāya snehapariyādānasadisatā",
  "tika-abh08t0:2520_10": "kāraṇūpacārena vuttā.",
  "tika-abh08t0:2521_0": "1385-6. Aparāyapi upamāya tamatthaṃ dassento āha “uggacchanto”tiādi. Obhāsetīti pakāseti.",
  "tika-abh08t0:2521_1": "Paṭihaññatīti paṭippassambheti. Etthāpi yathā sūriyo rūpagatāni obhāseti, evaṃ maggañāṇaṃ",
  "tika-abh08t0:2521_2": "dukkhaṃ parijānāti. Yathā andhakāraṃ vināseti, evaṃ samudayaṃ pajahati. Yathā ālokaṃ",
  "tika-abh08t0:2521_3": "dasseti, evaṃ sahajātādipaccayatāya maggaṃ bhāveti. Yathā sītaṃ paṭippassambheti,",
  "tika-abh08t0:2521_4": "evaṃ sabbakilesadarathapariḷāhapaṭippassaddhibhūtaṃ nirodhaṃ sacchikarotīti upamāsaṃsandanaṃ daṭṭhabbaṃ.",
  "tika-abh08t0:2522_0": "1388. Appetīti pappoti. Dukkhapariññāya sakkāyatīrasamatikkamabhāvato orimatīrappajahanasadisatā,",
  "tika-abh08t0:2522_1": "maggabhāvanāya sattatiṃsabodhipakkhiyadhammavahanatāya bhaṇḍavahanasadisatā, ettāvatā",
  "tika-abh08t0:2522_2": "paññābhāvanāya nānākilesaviddhaṃsanavasappavatto ānisaṃso dassito hotīti.",
  "tika-abh08t0:2523_0": "Ariyaphalasamāpattinirodhasamāpattiyopi panassā ānisaṃsāti daṭṭhabbaṃ. Tā pana saṅkhepato",
  "tika-abh08t0:2523_1": "evaṃ daṭṭhabbā – “ariyaphalasamāpattī”ti hi catunnampi phalaṭṭhānaṃ attano attano",
  "tika-abh08t0:2523_2": "ariyaphalassa diṭṭhadhammasukhavihāratthaṃ nirodhe appanā. Cattāropi hi ariyapuggalā",
  "tika-abh08t0:2523_3": "sakaṃ sakaṃ phalasamāpattiṃ samāpajjanti. Keci pana “anāgāmiarahantova samāpajjanti",
  "tika-abh08t0:2523_4": "samādhismiṃ paripūrakāritāyā”ti vadanti, taṃ akāraṇaṃ attanā paṭiladdhasamāpattisamāpajjane",
  "tika-abh08t0:2523_5": "samādhismiṃ paripūrakāritāya kātabbābhāvato. Sabbaso asamucchinnakilesassa hi puthujjanassāpi",
  "tika-abh08t0:2523_6": "attanā paṭiladdhalokiyasamāpattisamāpajjanaṃ labbhati, kimaṅgaṃ pana samucchinnekaccakilesānaṃ",
  "tika-abh08t0:2523_7": "ariyānaṃ. Uparimā pana heṭṭhimaṃ pubbe paṭiladdhampi na samāpajjanti puggalantarabhāvaṃ",
  "tika-abh08t0:2523_8": "upagatattā. Samugghāṭitakammakilesanirodhanena hi puthujjanehi viya sotāpannassa,",
  "tika-abh08t0:2523_9": "sotāpannādīhi sakadāgāmiādīnaṃ puggalantarabhāvūpagamanaṃ atthi, anantaraphalattā",
  "tika-abh08t0:2523_10": "ca lokuttarakusalānaṃ heṭṭhimato uparimo bhavantaragato viya hotīti tassa tassa ariyassa",
  "tika-abh08t0:2523_11": "taṃ taṃ phalaṃ bhavaṅgasadisaṃ hoti, tasmā puggalantarabhāvūpagamanena paṭippassaddhattā",
  "tika-abh08t0:2523_12": "natthi uparimassa heṭṭhimaphalasamāpattiyā samāpajjanaṃ, heṭṭhimo pana uparimaṃ na",
  "tika-abh08t0:2523_13": "samāpajjati anadhigatattāti cattāropi puggalā sakasakaphalameva samāpajjanti. Taṃ",
  "tika-abh08t0:2523_14": "pana samāpajjitukāmena ariyasāvakena rahogatena paṭisallīnena udayabbayādivasena",
  "tika-abh08t0:2523_15": "saṅkhārā vipassitabbā. Tassa pavattānupubbavipassanassa saṅkhārārammaṇagotrabhuñāṇānantaraṃ",
  "tika-abh08t0:2523_16": "phalasamāpattivasena nirodhe cittaṃ appeti. Phalasamāpattininnacittatāya cettha sekhassa",
  "tika-abh08t0:2523_17": "phalameva uppajjati, na maggo. Añño eva hi vipassanācāro ariyamaggāvaho, añño phalasamāpattiāvaho.",
  "tika-abh08t0:2524_0": "Tathā hi ariyamaggavīthiyaṃ anulomañāṇāni anibbiddhapubbānaṃ thūlathūlalobhakkhandhādīnaṃ",
  "tika-abh08t0:2524_1": "sātisayaṃ padālanena lokiyañāṇesu ukkaṃsapāramippattāni maggānukūlāni hutvā uppajjanti,",
  "tika-abh08t0:2524_2": "phalasamāpattivīthiyaṃ pana tāni tena tena maggena tesaṃ tesaṃ kilesānaṃ samucchinnattā",
  "tika-abh08t0:2524_3": "kilesavikkhambhane nirussukkāni kevalaṃ ariyānaṃ phalasamāpattisukhasamaṅgibhāvassa",
  "tika-abh08t0:2524_4": "parikammappattāni hutvā uppajjantīti na tesaṃ kutoci vuṭṭhānasambhavo. Yato nesaṃ",
  "tika-abh08t0:2524_5": "pacchimo saṅkhāranimittato vuṭṭhahitvā maggassa anantarapaccayo bhaveyya, teneva",
  "tika-abh08t0:2524_6": "ca phalasamāpattiyā anantarapaccayabhūtaṃ ñāṇaṃ saṅkhārārammaṇameva hoti, na nibbānārammaṇanti",
  "tika-abh08t0:2524_7": "veditabbaṃ. Pubbābhisaṅkhāravasena cassā pabandhavasena pavattiparicchinnakālāpagame",
  "tika-abh08t0:2524_8": "bhavaṅgavasena tato vuṭṭhānañca veditabbaṃ.",
  "tika-abh08t0:2525_0": "Nirodhasamāpatti pana tatiyacatutthaphalaṭṭhānaṃ anupubbanirodhavasena cittacetasikānaṃ",
  "tika-abh08t0:2525_1": "dhammānaṃ appavatti. Anāgāmiarahantoyeva hi kāmacchandādisamucchindanena samādhismiṃ",
  "tika-abh08t0:2525_2": "paripūrakāritāya samathaphalasamannāgatattā nirodhaṃ samāpajjanti. Tathā hetaṃ samathavipassanānaṃ",
  "tika-abh08t0:2525_3": "yuganandhabhāvappavattanavasena dvīhi balehi samannāgatasseva sambhavati, tasmā taṃ",
  "tika-abh08t0:2525_4": "samāpajjitukāmena anāgāminā, khīṇāsavena vā aṭṭhasamāpattilābhinā rahogatena paṭisallīnena",
  "tika-abh08t0:2525_5": "paṭhamajjhānaṃ samāpajjitvā vuṭṭhāya tattha saṅkhārā aniccato dukkhato anattato vipassitabbā,",
  "tika-abh08t0:2525_6": "tato dutiyaṃ tatiyaṃ catutthaṃ ākāsānañcāyatanaṃ viññāṇañcāyatanaṃ samāpajjitvā vuṭṭhāya",
  "tika-abh08t0:2525_7": "tatheva tattha saṅkhārā sammasitabbā, atha ākiñcaññāyatanaṃ samāpajjitvā vuṭṭhāya",
  "tika-abh08t0:2525_8": "nānābaddhāvikopanaṃ saṅghapaṭimānanaṃ satthupakkosanaṃ addhānaparicchedoti catubbidhaṃ",
  "tika-abh08t0:2525_9": "pubbakiccaṃ kātabbaṃ.",
  "tika-abh08t0:2526_0": "Tattha sarīrato visaṃyuttā mañcapīṭhādayo sattāhabbhantare yathā na nassanti, tathā",
  "tika-abh08t0:2526_1": "adhiṭṭhānaṃ nānābaddhāvikopanaṃ. Sarīrasaṃyutte visuṃ adhiṭṭhānakiccaṃ natthi. Saṅgho",
  "tika-abh08t0:2526_2": "pana ñattikammādīsu kiñcideva kammaṃ kattukāmo “yāva maṃ na pakkosati, tāvadeva vuṭṭhahissāmī”ti",
  "tika-abh08t0:2526_3": "pubbābhogakaraṇaṃ saṅghapaṭimānanaṃ. Satthā ca “sikkhāpadapaññāpanādīsu yāva maṃ",
  "tika-abh08t0:2526_4": "na pakkosati, tāvadeva vuṭṭhahissāmī”ti pubbābhogakaraṇaṃ satthupakkosanaṃ. Sattāhabbhantare",
  "tika-abh08t0:2526_5": "attano āyusaṅkhārassa pavattanasamatthatāvalokanaṃ addhānaparicchedo. Evaṃ katapubbakiccena",
  "tika-abh08t0:2526_6": "nevasaññānāsaññāyatanaṃ samāpajjitabbaṃ. Athekaṃ vā dve vā cittavāre atikkamitvā",
  "tika-abh08t0:2526_7": "acittako hoti, nirodhaṃ phusati, tato yathāparicchedaṃ tatiyacatutthaphalānaṃ aññatarena",
  "tika-abh08t0:2526_8": "nirodhā vuṭṭhahissatīti. Evamayaṃ duvidhā samāpatti lokuttarapaññāya ānisaṃso.",
  "tika-abh08t0:2527_0": "1392-4. Sadevakalokato uttiṇṇena, uttaritarena vāti lokuttarena sammāsambuddhena.",
  "tika-abh08t0:2527_1": "Paññāya bhāvananti sambandho. Hitabhāvananti idhalokaparalokahitavibhāvanaṃ imaṃ",
  "tika-abh08t0:2527_2": "paññābhāvanaṃ. Sukhasaṃhitanti siniddhacchāyudakavantatādinā sukhasahitaṃ. Hitanti",
  "tika-abh08t0:2527_3": "yogakammassa hitaṃ. Uttamanti uggatatamaṃ, accuggataṃ balavantampīti adhippāyo. Aviggahakampadanti",
  "tika-abh08t0:2527_4": "viggahañca kampañca na detīti aviggahakampadanti attho.",
  "tika-abh08t0:2528": "Iti abhidhammatthavikāsiniyā nāma",
  "tika-abh08t0:2529": "Abhidhammāvatārasaṃvaṇṇanāya",
  "tika-abh08t0:2530": "Kilesappahānakathāvaṇṇanā niṭṭhitā.",
  "tika-abh08t0:2531": "24. Catuvīsatimo paricchedo",
  "tika-abh08t0:2532": "Paccayaniddesavaṇṇanā",
  "tika-abh08t0:2533": "1395. Idāni nesaṃ paccayavidhiṃ dassetuṃ “yesa”ntiādi āraddhaṃ.",
  "tika-abh08t0:2534_0": "Paṭicca enaṃ phalameti pavattati, tiṭṭhati, uppajjati vāti paccayo, hinoti patiṭṭhāti",
  "tika-abh08t0:2534_1": "etthāti hetu, anekatthattā dhātusaddānaṃ hi-saddo mūla-saddo viya patiṭṭhattho veditabbo,",
  "tika-abh08t0:2534_2": "hinoti vā etena kammanidānabhūtena uddhaṃ ojaṃ atiharantena mūlena viya pādapo tappaccayaṃ",
  "tika-abh08t0:2534_3": "phalaṃ gacchati viruḷhiṃ āpajjatīti hetu, hetu ca so mūlaṭṭhena, paccayo ca upakārakaṭṭhenāti",
  "tika-abh08t0:2534_4": "hetupaccayo, hetu hutvā paccayo hetubhāvena paccayoti attho.",
  "tika-abh08t0:2535_0": "Evaṃ ārammaṇapaccayādīsu daṭṭhabbaṃ. Svāyaṃ paṭisandhiyaṃ kammasamuṭṭhānānaṃ, pavattiyaṃ",
  "tika-abh08t0:2535_1": "cittasamuṭṭhānānaṃ rūpānaṃ, ubhayattha sahajātanāmadhammānañca paccayo. Sabbalokiyalokuttaranti",
  "tika-abh08t0:2535_2": "iminā paññattiyāpi loke viditabhāvena lokiyapadena saṅgahitattā rūpādibhedesu chabbidhesu",
  "tika-abh08t0:2535_3": "saṅkhatāsaṅkhatapaññattidhammesu na koci dhammo ārammaṇapaccayo na hotīti dasseti.",
  "tika-abh08t0:2535_4": "Teneva “yaṃ yaṃ dhammaṃ ārabbhā”ti aniyato katoti. Nanu ca “yaṃ yaṃ dhamma”nti vuttattā",
  "tika-abh08t0:2535_5": "paññattiyā gahaṇaṃ na hotīti? Nāyaṃ doso dhammasaddassa ñeyyavacanattā. Ārabbhāti",
  "tika-abh08t0:2535_6": "ālambitvā, gahetvāti attho. Uppajjantīti idaṃ nidassanamattaṃ. Te pana taṃ ārabbha",
  "tika-abh08t0:2535_7": "uppajjanti ceva tiṭṭhanti ca. Yathā hi dubbalo puriso daṇḍaṃ vā rajjuṃ vā ālambitvā",
  "tika-abh08t0:2535_8": "uṭṭhahati ceva tiṭṭhati ca, evaṃ cittacetasikā dhammā rūpādiārammaṇaṃ ālambitvā uppajjanti",
  "tika-abh08t0:2535_9": "ceva tiṭṭhanti cāti.",
  "tika-abh08t0:2536_0": "Jeṭṭhakaṭṭhena upakārako dhammo adhipatipaccayo. Jeṭṭhakaṭṭhenāti ca pamukhabhāvena.",
  "tika-abh08t0:2536_1": "Attādhīnānañhi patibhūto dhammo adhipatīti so tesaṃ pamukhabhāvena pavattati. “Chandādhipati",
  "tika-abh08t0:2536_2": "chandasampayuttakānaṃ dhammānaṃ taṃsamuṭṭhānānañca rūpānaṃ adhipatipaccayena paccayo”tiādivacanato",
  "tika-abh08t0:2536_3": "chandādayo cattāro dhammā sahajātanāmarūpānaṃ sahajātādhipatīti dassento āha “tattha",
  "tika-abh08t0:2536_4": "sahajātādhipatī”tiādi. “Chandavato kiṃ nāma kammaṃ na sijjhatī”tiādikaṃ purimābhisaṅkhārūpanissayaṃ",
  "tika-abh08t0:2536_5": "labhitvā uppajjamāne cittuppāde chandādayo dhurabhūtā jeṭṭhakabhūtā sampayuttadhamme,",
  "tika-abh08t0:2536_6": "taṃsamuṭṭhānarūpe ca sādhayamānā vase vattayamānā hutvā pavattanti, te ca tesaṃ vasena",
  "tika-abh08t0:2536_7": "vattanti hīnādibhāvena tadanuvattanato. Tena te adhipatipaccayā honti, no ca kho",
  "tika-abh08t0:2536_8": "ekato. Yadā hi chandaṃ dhuraṃ chandaṃ jeṭṭhakaṃ katvā cittaṃ pavattati, tadā chandova",
  "tika-abh08t0:2536_9": "adhipati, na itare. Esa nayo sesesupi. Adhipatibhāvopi hi nesaṃ attano pavattinivārake",
  "tika-abh08t0:2536_10": "abhibhuyya pavattanato hoti. Avasesanti yathāvuttānaṃ tesaṃ garukātabbatābhāvato,",
  "tika-abh08t0:2536_11": "garukatasseva ca ārammaṇādhipatibhāvavacanato. Vuttañhetaṃ “yaṃ yaṃ dhammaṃ garuṃ",
  "tika-abh08t0:2536_12": "katvā ye ye dhammā uppajjanti cittacetasikā dhammā, te te dhammā tesaṃ tesaṃ dhammānaṃ",
  "tika-abh08t0:2536_13": "adhipatipaccayena paccayo”ti. Tattha garuṃ katvāti garukāracittīkāravasena vā assādanavasena",
  "tika-abh08t0:2536_14": "vā garuṃ bhārikaṃ laddhabbaṃ anavaññātaṃ katvā. Garukātabbañhi ārammaṇaṃ tanninnapoṇapabbhārānaṃ",
  "tika-abh08t0:2536_15": "assādanapaccavekkhaṇamaggaphalānaṃ attano vase vattayamānaṃ viya paccayo hoti, tasmā",
  "tika-abh08t0:2536_16": "ayaṃ attādhīnānaṃ patibhāvena upakārakattā adhipatipaccayo daṭṭhabbo.",
  "tika-abh08t0:2537_0": "Antarayatīti antaraṃ, byavadhāyakanti attho, nāssa antaraṃ vijjatīti anantaro, soyeva",
  "tika-abh08t0:2537_1": "paccayoti anantarapaccayo, anantarabhāvena upakārako dhammoti adhippāyo. Anantaraniruddhāti",
  "tika-abh08t0:2537_2": "attano nirodhānantaraṃ anurūpacittuppādassa uppattipaccayabhāvena tassa uppattiyā",
  "tika-abh08t0:2537_3": "purimabhāge anantaraṃ hutvā niruddhā, rūpadhammā pana anantarapaccayā natthi.",
  "tika-abh08t0:2538_0": "Samanantarabhāvena upakārako dhammo samanantarapaccayo, tathā samanantarapaccayopīti",
  "tika-abh08t0:2538_1": "ṭhapetvā upasaggamattaṃ na ettha koci viseso. Yo hi anantarapaccayo, sova samanantarapaccayoti.",
  "tika-abh08t0:2538_2": "Purimapacchimānañhi anantaruppādabhāvato nirantaruppādanasamatthatā anantarapaccayatā,",
  "tika-abh08t0:2538_3": "rūpakalāpānaṃ viya saṇṭhānābhāvato paccayapaccayuppannānaṃ sahaṭṭhānābhāvato ca “idamito",
  "tika-abh08t0:2538_4": "uddhaṃ heṭṭhā tiriya”nti vibhāgābhāvā attano ekattamiva upanetvā suṭṭhu anantarabhāvena",
  "tika-abh08t0:2538_5": "uppādetuṃ samatthatā samanantarapaccayatā, tasmā dhammato avisesepi vineyyavasena",
  "tika-abh08t0:2538_6": "byañjanatthamattato visesaṃ gahetvā tesaṃ visuṃ desanā katā. Yampi “atthānantaratāya",
  "tika-abh08t0:2538_7": "anantarapaccayo, kālānantaratāya samanantarapaccayo”ti ācariyānaṃ mataṃ, taṃ “nirodhā",
  "tika-abh08t0:2538_8": "vuṭṭhahantassa nevasaññānāsaññāyatanaṃ kusalaṃ phalasamāpattiyā samanantarapaccayena",
  "tika-abh08t0:2538_9": "paccayo”tiādīhi virujjhatītiādinā paṭikkhittaṃ.",
  "tika-abh08t0:2539_0": "Uppajjamānova sahuppādanavasena upakārako dhammo sahajātapaccayo pakāsassa padīpo",
  "tika-abh08t0:2539_1": "viya, so panāyaṃ “cittacetasikā dhammā aññamaññaṃ, sahajātarūpānañca, mahābhūtā aññamaññaṃ,",
  "tika-abh08t0:2539_2": "upādārūpānañca, paṭisandhikkhaṇe vatthuvipākā aññamañña”nti ca tividho hoti, tasmā",
  "tika-abh08t0:2539_3": "vuttaṃ “cittacetasikā”tiādi. Yampi hi pāḷiyaṃ arūpakkhandhādivasenassa chabbidhataṃ",
  "tika-abh08t0:2539_4": "vuttaṃ, tampi ettheva saṅgahitaṃ. Yo panettha sesarūpadhammānaṃ, ubhayattha vatthuno",
  "tika-abh08t0:2539_5": "ca pavattiyā arūpadhammānaṃ, upādārūpānañca aññamaññaṃ mahābhūtānaṃ sahajātapaccayattābhāvo,",
  "tika-abh08t0:2539_6": "so paccayabhāvasāmatthiyavisesāyogatoti daṭṭhabbaṃ.",
  "tika-abh08t0:2540_0": "Aññamaññaṃ uppādanupatthambhanabhāvena attano upakārakassa upakārako dhammo aññamaññapaccayo.",
  "tika-abh08t0:2540_1": "Aññamaññupatthambhakatidaṇḍakaṃ viya upakārakatā ca aññamaññatāvaseneva daṭṭhabbā,",
  "tika-abh08t0:2540_2": "na sahajātādivasena. Sahajātādipaccayo hontoyeva hi koci kassaci aññamaññapaccayo",
  "tika-abh08t0:2540_3": "na hoti cittacetasikānaṃ cittajarūpe sati, mahābhūtānaṃ upādārūpe sati aññamaññapaccayattābhāvato.",
  "tika-abh08t0:2540_4": "Yathāha “cattāro khandhā arūpino aññamaññapaccayena paccayo, cattāro mahābhūtā…pe…",
  "tika-abh08t0:2540_5": "okkantikkhaṇe nāmarūpaṃ aññamaññapaccayena paccayo”ti. Ācariyena pana paccayuppannadhamme",
  "tika-abh08t0:2540_6": "aparāmasitvā vuccamānattā avisesena vuttaṃ “tathā aññamaññapaccayo”ti.",
  "tika-abh08t0:2541_0": "Taruādīnaṃ pathavī viya adhiṭṭhānākārena, cittakammādīnaṃ paṭādayo viya ca nissayākārena",
  "tika-abh08t0:2541_1": "upakārako dhammo nissayapaccayo. Vatthurūpānīti sattannaṃ viññāṇadhātūnaṃ adhiṭṭhānākārena",
  "tika-abh08t0:2541_2": "nissayapaccayabhūtāni vatthurūpāni. Mahābhūtā cittacetasikā cāti aññamaññaṃ, upādārūpānañca",
  "tika-abh08t0:2541_3": "tatheva nissayabhūtāni mahābhūtāni aññamaññaṃ, sahajātarūpānañca nissayākārena paccayāni",
  "tika-abh08t0:2541_4": "cittacetasikāni, tadadhīnavuttitāya attano phalena nissito na paṭikkhittoti nissayo.",
  "tika-abh08t0:2542_0": "Yathā pana bhuso āyāso upāyāso, evaṃ bhuso nissayo upanissayo, balavakāraṇanti attho,",
  "tika-abh08t0:2542_1": "tasmā balavakāraṇabhāvena upakārako dhammo upanissayapaccayoti veditabbo. So ārammaṇūpanissayo",
  "tika-abh08t0:2542_2": "anantarūpanissayo pakatūpanissayoti tividhoti āha “ārammaṇā”tiādi. Tattha –",
  "tika-abh08t0:2543_0": "“Dānaṃ datvā sīlaṃ samādiyitvā uposathakammaṃ katvā taṃ garuṃ katvā paccavekkhati,",
  "tika-abh08t0:2543_1": "pubbe suciṇṇāni garuṃ katvā paccavekkhati, jhānā vuṭṭhahitvā jhānaṃ garuṃ katvā paccavekkhati,",
  "tika-abh08t0:2543_2": "sekhā gotrabhuṃ garuṃ katvā paccavekkhanti, vodānaṃ garuṃ katvā paccavekkhanti, sekhā",
  "tika-abh08t0:2543_3": "maggā vuṭṭhahitvā maggaṃ garuṃ katvā paccavekkhantī”ti –",
  "tika-abh08t0:2544_0": "Evamādinā nayena ārammaṇūpanissayo tāva ārammaṇādhipatinā saddhiṃ nānattaṃ akatvāva",
  "tika-abh08t0:2544_1": "vibhatto. Tenāha “ārammaṇūpanissayo ārammaṇādhipatiyevā”ti. Kiñcāpi nānattaṃ akatvā",
  "tika-abh08t0:2544_2": "vibhatto, tathāpi ayaṃ tesaṃ viseso – yaṃ ārammaṇaṃ garuṃ katvā cittacetasikā uppajjanti,",
  "tika-abh08t0:2544_3": "taṃ niyamato tesaṃ ārammaṇesu balavārammaṇaṃ hoti. Iti garukātabbamattaṭṭhena ārammaṇādhipati,",
  "tika-abh08t0:2544_4": "balavakāraṇaṭṭhena ārammaṇūpanissayoti ca evametesaṃ nānattaṃ veditabbaṃ.",
  "tika-abh08t0:2545_0": "Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ",
  "tika-abh08t0:2545_1": "khandhānaṃ upanissayapaccayena paccayo”tiādinā nayena anantarapaccayena saddhiṃ nānattaṃ",
  "tika-abh08t0:2545_2": "akatvāva vibhattoti āha “anantarūpanissayo pana anantarapaccayovā”ti. Evaṃ santepi",
  "tika-abh08t0:2545_3": "attano anantarā anurūpacittuppādavasena anantarapaccayo, balavakāraṇavasena anantarūpanissayapaccayoti",
  "tika-abh08t0:2545_4": "evametesaṃ nānattaṃ veditabbaṃ.",
  "tika-abh08t0:2546_0": "Pakatiyā eva paccayantararahitena attano sabhāveneva upanissayo pakatūpanissayo,",
  "tika-abh08t0:2546_1": "ārammaṇaanantarehi amissova puthageva koci upanissayoti vuttaṃ hoti. Atha vā pakato",
  "tika-abh08t0:2546_2": "upanissayo pakatūpanissayo. Pakatoti cettha pa-kāro upasaggo, so attano phalassa",
  "tika-abh08t0:2546_3": "uppādanasamatthabhāvena santāne nipphāditabhāvaṃ, upasevitabhāvañca dīpeti, tasmā",
  "tika-abh08t0:2546_4": "attano santāne nipphanno vā kāyikasukhadukkhasaddhāsīlādi upasevito vā utubhojanādi",
  "tika-abh08t0:2546_5": "pakatūpanissayoti attho. Upasevanañcettha duvidhaṃ upayogopasevanaṃ ārammaṇūpasevanañca.",
  "tika-abh08t0:2546_6": "Evañca katvā anāgatassāpi upanissayapaccayatā laddhā hoti. Kāyikasukha…pe… yo cāti",
  "tika-abh08t0:2546_7": "ettha kāyikasukhadukkhāni rāgasaddhādīnaṃ, utubhojanādayo cittasamādhānādīnaṃ, saddhāsīlādayo",
  "tika-abh08t0:2546_8": "saddhāsīlādīnañca upanissayā honti. Ādi-saddena yaṃ yaṃ upanissāya yassa yassa sambhavo,",
  "tika-abh08t0:2546_9": "taṃ taṃ tassa tassa upanissayapaccayabhūtaṃ saṅgaṇhāti. Paccayamahāpadeso hesa, yadidaṃ",
  "tika-abh08t0:2546_10": "upanissayapaccayoti.",
  "tika-abh08t0:2547_0": "Paccayuppannato paṭhamataraṃ uppajjitvā vattamānabhāvena upakārako dhammo purejātapaccayo.",
  "tika-abh08t0:2547_1": "So ca rūpadhammova samāno arūpadhammasseva hoti. Tenāha “vatthupurejāto nāmā”tiādi.",
  "tika-abh08t0:2547_2": "Yathā cettha “vatthurūpānī”ti hadayavatthunopi gahaṇaṃ, evaṃ “rūpādīnī”tiādi-ggahaṇena",
  "tika-abh08t0:2547_3": "dhammārammaṇassāpi gahaṇaṃ daṭṭhabbaṃ. Nanu ca pañcārammaṇāneva ārammaṇapurejātabhāvena",
  "tika-abh08t0:2547_4": "āgatānīti? Saccaṃ āgatāni, pañhāvāre pana “sekhā vā puthujjanā vā cakkhuṃ aniccato",
  "tika-abh08t0:2547_5": "dukkhato anattato vipassantī”tiādinā avisesena paccuppannacakkhādīnampi gahitattā",
  "tika-abh08t0:2547_6": "dhammārammaṇassa ārammaṇapurejātabhāvo na sakkā paṭibāhituṃ. Atthatopi hetaṃ siddhaṃ",
  "tika-abh08t0:2547_7": "“yaṃ yaṃ paccuppannaṃ ārammaṇaṃ gahetvā manodvāre cittaṃ pavattati, taṃ tassa ārammaṇapurejātaṃ",
  "tika-abh08t0:2547_8": "hotī”ti. Ettha ca nissayārammaṇākārādīhi visiṭṭhā purejātabhāvena vinā upakārabhāvaṃ",
  "tika-abh08t0:2547_9": "agacchantānaṃ vatthārammaṇānaṃ purejātākārena upakārakatā purejātapaccayatāti ayamassa",
  "tika-abh08t0:2547_10": "nissayārammaṇapaccayatāhi viseso.",
  "tika-abh08t0:2548_0": "Gijjhapotakasarīrānaṃ āhārāsā cetanā viya purejātānaṃ rūpānaṃ upatthambhakabhāvena",
  "tika-abh08t0:2548_1": "upakārako dhammo pacchājātapaccayo. Manosañcetanāhāravasena hi pacchājātacittacetasikehi",
  "tika-abh08t0:2548_2": "vinā santānaṭṭhitihetubhāvaṃ agacchantānaṃ pacchājātākārena cittacetasikānaṃ upakārakatā",
  "tika-abh08t0:2548_3": "vippayuttākārādīhi visiṭṭhā pacchājātapaccayatāti evaṃ sabbapaccayānaṃ paccayantarākāravisiṭṭhā",
  "tika-abh08t0:2548_4": "upakārakatā daṭṭhabbā. So pana “pacchājātā cittacetasikā dhammā purejātassa imassa",
  "tika-abh08t0:2548_5": "kāyassa pacchājātapaccayena paccayo”ti āgatattā ekavidhoti āha “cittacetasikāvā”ti.",
  "tika-abh08t0:2549_0": "Purimapurimaparicitagantho viya uttaruttarassa ganthassa kusalādibhāvena attasadisapaguṇabalavabhāvavisiṭṭhaṃ",
  "tika-abh08t0:2549_1": "attasajātiyatāgāhakaṃ āsevanaṃ, tena paccayā sajātiyadhammāva āsevanapaccayo. Bhinnajātikā",
  "tika-abh08t0:2549_2": "hi bhinnajātikānaṃ āsevanaguṇena paguṇabalavabhāvavisiṭṭhaṃ kusalādibhāvasaṅkhātaṃ",
  "tika-abh08t0:2549_3": "attano gatiṃ gāhāpetuṃ na sakkonti, na ca sayaṃ tato gaṇhanti. Te pana anantarātītāni",
  "tika-abh08t0:2549_4": "lokiyakusalākusalāni ceva anāvajjanakiriyājavanāni cāti āha “ṭhapetvā āvajjanadvaya”ntiādi.",
  "tika-abh08t0:2549_5": "“Na maggapaccayā āsevane eka”nti vacanato ahetukakiriyāsu hasituppādasseva āsevanabhāvena,",
  "tika-abh08t0:2549_6": "āvajjanadvayaṃ āsevanapaccayo na hoti, lokuttarampi kusalaṃ bhinnajātikasseva phalassa",
  "tika-abh08t0:2549_7": "purecarattā na tena, āsevanaguṇaṃ gaṇhāpeti, vipākābyākatampi kammavasena. Vipākabhāvappattaṃ",
  "tika-abh08t0:2549_8": "kammapariṇāmitaṃ kammavegakkhittaṃ patitaṃ viya hutvā pavattamānaṃ attano sabhāvaṃ",
  "tika-abh08t0:2549_9": "gāhetvā paribhāvetvā neva aññavipākaṃ pavatteti, na ca purimavipākānubhāvaṃ gahetvā",
  "tika-abh08t0:2549_10": "uppajjati. Lokuttaravipākampi hi kiñcāpi javanavasena uppajjati, āsevanaguṇaṃ pana",
  "tika-abh08t0:2549_11": "gaṇhāti, na ca aññaṃ gāhāpeti. Yampi “āsevanavinimuttaṃ javanaṃ natthī”ti ācariyadhammapālattherena",
  "tika-abh08t0:2549_12": "vuttaṃ, tampi “yebhuyyavasena vutta”nti viññāyati, itarathā pana ācariyassa asamapekkhitāvidhāyakattappasaṅgato.",
  "tika-abh08t0:2549_13": "Tathā hi vuttaṃ paṭṭhānaṭṭhakathāyaṃ “lokuttaro pana āsevanapaccayo nāma natthī”ti.",
  "tika-abh08t0:2549_14": "Maggo pana gotrabhuto āsevanaṃ na gaṇhātīti natthi bhūmiādivasena nānājātikatāya",
  "tika-abh08t0:2549_15": "anadhippetattā. Tathā hi vuttaṃ paṭṭhāne “gotrabhu maggassa āsevanapaccayena paccayo,",
  "tika-abh08t0:2549_16": "vodānaṃ maggassa āsevanapaccayena paccayo”ti.",
  "tika-abh08t0:2550_0": "Cittappayogasaṅkhātaāyūhanakiriyābhāvena sahajātānaṃ, nānakkhaṇikānañca upakārako",
  "tika-abh08t0:2550_1": "dhammo kammapaccayo. Kammanti hi cetanā vuccati, sā ca āyūhanabyāpārā. Paccayuppannena",
  "tika-abh08t0:2550_2": "saha uppannā sahajātā, paccayuppannato nānakkhaṇe bhavā nānakkhaṇikā. Sahajātā lokiyalokuttarā",
  "tika-abh08t0:2550_3": "cetanāti sambandho. Sā sahajātanāmānaṃ, taṃsamuṭṭhānānañca rūpānaṃ paccayo, itarā",
  "tika-abh08t0:2550_4": "pana vipākakaṭattārūpānanti daṭṭhabbaṃ. Sāsavakusalākusalacetanāti attano uppādavisiṭṭhe",
  "tika-abh08t0:2550_5": "santāne sesapaccayasamāgame pavattamānānaṃ vipākakaṭattārūpānaṃ santānavisesanakiriyābhāvena",
  "tika-abh08t0:2550_6": "upakārikā kāmarūpārūpakusalacetanā, akusalacetanā ca. Tassā hi tathā kiriyābhāvena",
  "tika-abh08t0:2550_7": "pavattattā tesaṃ pavatti, na aññathā. Itarā pana sahajātānaṃ āyūhanakiriyābhāvena",
  "tika-abh08t0:2550_8": "pavattamānā upakārikāti vattabbaṃ. Avadhāraṇena panettha cetanāsampayuttaṃ abhijjhādikammaṃ",
  "tika-abh08t0:2550_9": "paṭikkhipati satipi vipākadhammasabhāve cetanāvajjānaṃ ataṃsabhāvattā. Anāsava…pe…",
  "tika-abh08t0:2550_10": "paccayoti iminā lokiyakusalacetanāya visesamattaṃ dasseti, na nānakkhaṇikakammapaccayatābhāvaṃ.",
  "tika-abh08t0:2550_11": "Evañca katvā vuttaṃ aṭṭhakathāyaṃ “arūpāvacaracetanā, pana lokuttaracetanā ca uppajjitvā",
  "tika-abh08t0:2550_12": "niruddhā attano attano vipākakkhandhānaṃ nānakkhaṇikakammapaccayena paccayo”ti.",
  "tika-abh08t0:2551_0": "Attano nirussāhasantabhāvena sahajātanāmarūpānaṃ nirussāhasantabhāvāya upakārakā",
  "tika-abh08t0:2551_1": "arūpadhammāva vipākapaccayo. Tenāha “vipākacittacetasikā”ti. Te hi payogena asādhetabbatāya",
  "tika-abh08t0:2551_2": "kammassa katattā nipphajjanamattato nirussāhasantabhāvā honti, na kilesavūpasamasantabhāvā.",
  "tika-abh08t0:2551_3": "Nirussāhasantabhāvato eva hi bhavaṅgādayo duviññeyyā. Pañcadvārepi hi javanappavattiyāva",
  "tika-abh08t0:2551_4": "rūpādīnaṃ gahitatā viññāyati. Abhinipātasampaṭicchanasantīraṇamattā pana vipākā duviññeyyā eva.",
  "tika-abh08t0:2552_0": "Rūpārūpānaṃ upatthambhakaṭṭhena upakāro āhārapaccayo. Satipi hi janakabhāve upatthambhakattameva",
  "tika-abh08t0:2552_1": "āhārassa padhānakiccaṃ, janayantopi ca āhāro avicchedavasena upatthambhentova janetīti",
  "tika-abh08t0:2552_2": "upatthambhanabhāvova āhārabhāvoti. Tattha kabaḷīkāro āhāro rūpakāyasseva upatthambhako,",
  "tika-abh08t0:2552_3": "sesā tayo rūpārūpakāyassa. Na kevalañhi te nāmadhammānameva avicchedahetukā, atha",
  "tika-abh08t0:2552_4": "kho paṭisandhiyaṃ kaṭattārūpānaṃ, pavatte cittajarūpānampi.",
  "tika-abh08t0:2553_0": "Tesu tesu kiccesu paccayuppannadhammehi attānaṃ anuvattāpanakasaṅkhātaādhipaccaṭṭhena",
  "tika-abh08t0:2553_1": "paccayo indriyapaccayo. Adhipatipaccayadhammānañhi pavattivinivārake abhibhavitvā",
  "tika-abh08t0:2553_2": "pavattanena garubhāvo adhipatiyaṭṭho, indriyānaṃ pana dassanādikiccesu cakkhuviññāṇādīhi,",
  "tika-abh08t0:2553_3": "jīvane kammajarūpehi, arūpadhammehi ca jīvantehi sukhitādibhāvesu sukhitādīhi adhimokkhapaggahaupaṭṭhānāvikkhepappajānanesu",
  "tika-abh08t0:2553_4": "“anaññātaṃ ñassāmī”ti pavattiyaṃ ājānane, aññātāvibhāve ca saddhādisahajātehīti evaṃ",
  "tika-abh08t0:2553_5": "taṃtaṃkiccesu cakkhādipaccayehi dhammehi cakkhādīnaṃ anuvattaniyatāmattaṃ indriyānaṃ",
  "tika-abh08t0:2553_6": "ādhipaccaṭṭhoti ayameva tesaṃ viseso. Rūpasattaka-ggahaṇena cakkhādīni pañca, itthipurisindriyadvayañca",
  "tika-abh08t0:2553_7": "dasseti. Jīvitindriyaṃ pana arūpajīvitindriyena saddhiṃ ekato katvā jīvita-ggahaṇena",
  "tika-abh08t0:2553_8": "gahitaṃ. Evañhi dvāvīsati indriyāni honti. “Anādimati saṃsāre anaññātaṃ asacchikataṃ",
  "tika-abh08t0:2553_9": "catusaccadhammaṃ, nibbānameva vā ñassāmī”ti pavattassa indriyaṃ anaññātaññassāmītindriyaṃ,",
  "tika-abh08t0:2553_10": "paṭhamamaggañāṇaṃ. Ājānato paṭhamamaggena diṭṭhamariyādaṃ anatikkamitvā jānato indriyaṃ",
  "tika-abh08t0:2553_11": "aññindriyaṃ, sotāpattiphalato yāva arahattamaggā chasu ñāṇaṃ, aññātāvino catūsu saccesu",
  "tika-abh08t0:2553_12": "pariniṭṭhitakiccassa indriyaṃ aññātāvindriyaṃ, arahattaphalañāṇaṃ. Paṭhamaṃ pariyāyato",
  "tika-abh08t0:2553_13": "indriyattaṃ sandhāya rūpasattaka-ggahaṇena gahetvāpi puna kathañci upakārakattābhāvato",
  "tika-abh08t0:2553_14": "itthipurisindriyānaṃ ettha aggahaṇaṃ dassetuṃ “tesū”tiādi vuttaṃ. Tāni hi yebhuyyena",
  "tika-abh08t0:2553_15": "liṅgādīhi anuvattiyamānānipi paccayabhāvato nānuvattīyantīti vuttovāyamattho.",
  "tika-abh08t0:2554_0": "Ārammaṇūpanijjhānalakkhaṇūpanijjhānavasena upagantvā ārammaṇanijjhānaṃ jhānapaccayatā,",
  "tika-abh08t0:2554_1": "so ca vitakkādīnameva āveṇiko sabhāvoti āha “jhānapaccayo”tiādi. Te pana paṭisandhiyaṃ",
  "tika-abh08t0:2554_2": "kaṭattārūpānaṃ, pavatte cittajarūpānaṃ, ubhayattha nāmadhammānañca paccayāti daṭṭhabbaṃ.",
  "tika-abh08t0:2555_0": "Sugatito, duggatito, kusalato, akusalato vā niyyānaṭṭhena sahajātānaṃ upakārakatā",
  "tika-abh08t0:2555_1": "maggapaccayatā, sā ca sammādiṭṭhādīnanti āha “maggapaccayo”tiādi. Saṅkappa-ggahaṇena",
  "tika-abh08t0:2555_2": "sammāsaṅkappaṃ, micchāsaṅkappañca dasseti. Evaṃ sesesupi. Micchāsaṅkappādayo hi apāyamaggaṅgā,",
  "tika-abh08t0:2555_3": "micchāsatimicchāvācādayo cettha tathāpavattacittuppādā, cetanā ca, ayampi jhānapaccaye",
  "tika-abh08t0:2555_4": "vuttānameva paccayuppannānaṃ paccayoti daṭṭhabbaṃ.",
  "tika-abh08t0:2556_0": "Paramatthena bhinnānampi ekībhāvagatānaṃ viya ekuppādādibhāvasaṅkhātasampayogalakkhaṇena",
  "tika-abh08t0:2556_1": "upakārakatā sampayuttapaccayatā, sā ca nāmadhammānameva, na rūpadhammānanti āha “sampayuttapaccayo”tiādi.",
  "tika-abh08t0:2557_0": "Aññamaññasambandhatāya yuttānampi samānānaṃ vippayuttabhāvena visaṃsaṭṭhatāya nānattūpagamanena",
  "tika-abh08t0:2557_1": "upakārakatā vippayuttapaccayatā, sā ca vatthūnaṃ, cittacetasikānameva vāti āha “vippayuttapaccayo”tiādi.",
  "tika-abh08t0:2557_2": "Cha vatthūni hi sattannaṃ viññāṇānaṃ yathārahaṃ paṭisandhiyaṃ, pavatte, cittacetasikā",
  "tika-abh08t0:2557_3": "paṭisandhiyaṃ kaṭattārūpānaṃ, pavattiyaṃ cittasamuṭṭhānānañca vippayuttapaccayo.",
  "tika-abh08t0:2557_4": "Vatthupurejātānīti idaṃ cakkhādivatthuvaseneva vuttaṃ, hadayavatthu pana paṭisandhiyampi",
  "tika-abh08t0:2557_5": "paccayabhāvato sahajātampi labbhati. Vuttampi hetaṃ abyākatapadassa sahajātavibhaṅge",
  "tika-abh08t0:2557_6": "“paṭisandhikkhaṇe vipākābyākatā khandhā kaṭattārūpānaṃ, khandhā vatthussa, vatthu",
  "tika-abh08t0:2557_7": "khandhānaṃ vippayuttapaccayena paccayo”ti. Tathā pacchājātā cittacetasikāti ca cakkhuviññāṇādivaseneva",
  "tika-abh08t0:2557_8": "vuttaṃ, “sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo”tiādivacanato",
  "tika-abh08t0:2557_9": "pana sahajātāpi labbhanti. Evañca katvā vuttaṃ aṭṭhakathāyaṃ “vippayuttapaccayo sahajātapurejātapacchājātavasena",
  "tika-abh08t0:2557_10": "tividho”ti. Ayaṃ pana rūpadhammo samāno rūpadhammassa paccayo na hoti sampayogāsaṅkāya abhāvato.",
  "tika-abh08t0:2558_0": "Yesañhi nāmānaṃ cakkhādīnaṃ abbhantarato nikkhamantānaṃ viya pavatti, rūpānañca nāmasannissayeneva",
  "tika-abh08t0:2558_1": "uppajjamānānaṃ sampayogāsaṅkā hoti, tesameva vippayuttapaccayatā vuttā. Rūpānaṃ pana",
  "tika-abh08t0:2558_2": "rūpehi sāsaṅkā natthi, vatthusannissayeneva ca jāyantānaṃ nāmānaṃ visayamattaṃ ārammaṇanti",
  "tika-abh08t0:2558_3": "tenāpi tesaṃ sampayogāsaṅkā natthi. Paccuppannasabhāvena atthibhāvena tādisasseva",
  "tika-abh08t0:2558_4": "dhammassa upatthambhakattena upakārakatā atthipaccayatā. Satipi hi janakatte ṭhitiyaṃyeva",
  "tika-abh08t0:2558_5": "sātisayo atthipaccayānaṃ byāpāroti upatthambhakatā tesaṃ gahitā, te ca rūpajīvitindriyādīnevāti",
  "tika-abh08t0:2558_6": "āha “atthipaccayo”tiādi. Rūpajīvitindriyañhi kaṭattārūpānaṃ, kabaḷīkārāhāro imassa",
  "tika-abh08t0:2558_7": "kāyassa, ārammaṇapurejātāni cittacetasikānaṃ nissayapaccaye vuttadhammā, tattheva",
  "tika-abh08t0:2558_8": "vuttapaccayuppannañca atthipaccayo. Nissayapaccaye vuttadhammāti ca vatthurūpamahābhūtacittacetasikānaṃ",
  "tika-abh08t0:2558_9": "dhammasāmaññeneva gahaṇaṃ, na nissayapaccayabhāvīnaṃyeva. Pacchājātānampi cittacetasikānaṃ",
  "tika-abh08t0:2558_10": "purejātassa kāyassa pañhāvāre paccayabhāvena niddiṭṭhattā. Ettha ca atthibhāvābhāvena",
  "tika-abh08t0:2558_11": "anupakārakānameva atthibhāvena upakārakatāya atthipaccayatābhāvato natthi nibbānassa",
  "tika-abh08t0:2558_12": "sabbadā bhāvino atthipaccayatā, uppādādiyuttānaṃ vā natthibhāvopakāratāviruddho upakārakabhāvo",
  "tika-abh08t0:2558_13": "atthipaccayatāti na tassa tappaccayattappasaṅgo.",
  "tika-abh08t0:2559_0": "Natthipaccayotiādīsu anantaratāmattena, cittaniyāmakabhāvena vā upakārakatā anantarapaccayatā.",
  "tika-abh08t0:2559_1": "Ekasmiṃ phassādidhammasamudāye pavattamāne dutiyassa abhāvato attano ṭhitiyā okāsamalabhantānaṃ",
  "tika-abh08t0:2559_2": "anantaraṃ uppajjamānakacittacetasikānaṃ okāsadānavasena upakārakatā natthipaccayatā.",
  "tika-abh08t0:2559_3": "Attano sabhāvāvigamena appavattamānānaṃ vigatabhāvena upakārakatā vigatapaccayatā.",
  "tika-abh08t0:2559_4": "Atthato pana dvinnampi anantarapaccayabhāvīdhammattā aviseso vutto. Sabhāvatāmattena",
  "tika-abh08t0:2559_5": "upakārakatā atthipaccayatā, nirodhānupagamanavasena upakārakatā avigatapaccayatāti",
  "tika-abh08t0:2559_6": "paccayaviseso tesaṃ dhammāvisesepi veditabbo. Dhammānañhi samatthatāvisesaṃ sabbākārena",
  "tika-abh08t0:2559_7": "ñatvā bhagavatā catuvīsatipaccayā desitāti bhagavati saddhāya “evaṃ visesā ete dhammā”ti",
  "tika-abh08t0:2559_8": "sutamayañāṇaṃ uppādetvā cintābhāvanāmayañāṇehi tadabhisamayāya yogo karaṇīyo. Avisesepi",
  "tika-abh08t0:2559_9": "dhammasāmatthiyassa tathā tathā vinetabbapuggalānaṃ vasena heṭṭhā vuttopi paccayo",
  "tika-abh08t0:2559_10": "puna pakārantarena vuccati yathā ahetukadukaṃ vatvāpi hetuvippayuttadukaṃ viyāti daṭṭhabbaṃ.",
  "tika-abh08t0:2560_0": "Yasmā mahābhūtā aññamaññaṃ, upādārūpānañca sahajātapaccayā, mahābhūtā aññamaññaṃ",
  "tika-abh08t0:2560_1": "aññamaññanissayapaccayā, upādārūpānaṃ nissayapaccayāva, kabaḷīkāro āhāro imassa kāyassa",
  "tika-abh08t0:2560_2": "āhārapaccayo, mahābhūtā aññamaññaṃ, upādārūpānañca jīvitindriyaṃ kaṭattārūpānañca",
  "tika-abh08t0:2560_3": "atthiavigataindriyapaccayā, tasmā vuttaṃ “rūpaṃ rūpassa…pe… sattadhā paccayo hotī”ti.",
  "tika-abh08t0:2561_0": "Rūpaṃ arūpassātiādīsupi heṭṭhā vuttapaccayuppannadhamme suṭṭhu upalakkhetvā paccayo",
  "tika-abh08t0:2561_1": "yojetabbo. Rūpaṃ rūpārūpassāti natthīti idaṃ sahajātapaccayabhūtampi rūpaṃ rūpārūpadvayassa",
  "tika-abh08t0:2561_2": "paccayabhāvena anāgatanti katvā vuttaṃ.",
  "tika-abh08t0:2562_0": "Sabbesaṃ paccayānaṃ ārammaṇapaccaye upanissayapaccaye, sahajātanānakkhaṇikacetanāya",
  "tika-abh08t0:2562_1": "kammapaccaye, sahajātapurejātapacchājātādibhedassa atthipaccaye ca samodhānato sabbepi",
  "tika-abh08t0:2562_2": "paccayā saṅkhepato catubbidhāyevāti dassento āha “sabbe panime”tiādi.",
  "tika-abh08t0:2563": "Iti abhidhammatthavikāsiniyā nāma",
  "tika-abh08t0:2564": "Abhidhammāvatārasaṃvaṇṇanāya",
  "tika-abh08t0:2565": "Paccayaniddesavaṇṇanā niṭṭhitā.",
  "tika-abh08t0:2566": "Nigamanakathāvaṇṇanā",
  "tika-abh08t0:2567_0": "1400-2. Sabbadhammesu appaṭihatagatitāya sundarā mati imassāti sumati, tassa sumatissa",
  "tika-abh08t0:2567_1": "bhagavato mativicāraṃ ñāṇacāraṃ bodhetīti sumatimativicārabodhano. Viruddhā mati",
  "tika-abh08t0:2567_2": "yesaṃ te vimatino, viruddhā matīti ca viruddhadassananti attho. Tesaṃ vimohaṃ vināsetīti",
  "tika-abh08t0:2567_3": "vimativimohavināsano. Yato yasmā nāmato sumatinā bhikkhunā mānato bahumānena āyācitasammānato",
  "tika-abh08t0:2567_4": "āyācito hutvā sammā avanato sadāyeva mato ayaṃ, tato tasmā mayā racito abhidhammāvatāro.",
  "tika-abh08t0:2567_5": "Tathā hi bhāvanā sādhūnaṃ sambhāvanā hitavibhāvanā hitappakāsanato sadā tosadāti yojanā.",
  "tika-abh08t0:2568_0": "1403-14. Ayuttaṃ vā viruddhaṃ vāti ettha “aṭṭhakathāya vimukhabhūtaṃ ayuttaṃ nāma,",
  "tika-abh08t0:2568_1": "pāḷiyā vimukhabhūtaṃ viruddha”nti vadanti. Byappathānanti ca vācanāmaggānanti attho.",
  "tika-abh08t0:2568_2": "Tividhāti eko byappatho saddasampanno, na atthasampanno, eko atthasampanno, na saddasampanno,",
  "tika-abh08t0:2568_3": "eko ubhayasampannoti tippakārāti attho. Hitameva atthoti hitattho, taṃ attano kāmetīti",
  "tika-abh08t0:2568_4": "hitatthakāmo. Asaṃkiṇṇakulākulehi asambhinnakulehi saṃkiṇṇe. Kelāsoyeva sikharoti",
  "tika-abh08t0:2568_5": "kelāsasikharo, so hi himavato caturāsītiyā kūṭasahassānaṃ pāmokkho rajatamayo mahāsikharo.",
  "tika-abh08t0:2568_6": "Tadākārehi sabbasetehi pāsādehi paṭimaṇḍitattā kelāsa…pe… maṇḍito. Kaṇhadāsenāti",
  "tika-abh08t0:2568_7": "evaṃnāmakena upāsakena. Pācīnapāsādeti pācīnadisābhāgasannissite pāsāde. Ayanti ayamabhidhammāvatāro.",
  "tika-abh08t0:2569": "Niṭṭhitāyaṃ abhidhammatthavikāsinī nāma",
  "tika-abh08t0:2570": "Abhidhammāvatārasaṃvaṇṇanā.",
  "tika-abh08t0:2571": "Nigamanakathā",
  "tika-abh08t0:2572": "1.",
  "tika-abh08t0:2573": "Ramme pulatthinagare nagarādhirāje,",
  "tika-abh08t0:2574": "Raññā parakkamabhujena mahābhujena;",
  "tika-abh08t0:2575": "Kārāpite vasati jetavane vihāre,",
  "tika-abh08t0:2576": "Yo rammahammiyavarūpavanābhirāme.",
  "tika-abh08t0:2577": "2.",
  "tika-abh08t0:2578": "Sampannasīladamasaṃyamatositehi,",
  "tika-abh08t0:2579": "Sammānito vasigaṇehi guṇākarehi;",
  "tika-abh08t0:2580": "Patto munindavacanādisu nekagantha-",
  "tika-abh08t0:2581": "Jātesu cācariyataṃ mahitaṃ vidūhi.",
  "tika-abh08t0:2582": "3..",
  "tika-abh08t0:2583": "Ñāṇānubhāvamiha yassa ca sūcayantī,",
  "tika-abh08t0:2584": "Saṃvaṇṇanā ca vinayaṭṭhakathādikānaṃ;",
  "tika-abh08t0:2585": "Sāratthadīpanimukhā madhuratthasāra-",
  "tika-abh08t0:2586": "Sandīpanena sujanaṃ paritosayantī.",
  "tika-abh08t0:2587": "4.",
  "tika-abh08t0:2588": "Tassānukampamavalambiya sāriputta-",
  "tika-abh08t0:2589": "Ttherassa thāmagatasāraguṇākarassa;",
  "tika-abh08t0:2590": "Yo sāsane jinavarassa ratiṃ uḷāraṃ,",
  "tika-abh08t0:2591": "Pappoti nandipariveṇanivāsavāsī.",
  "tika-abh08t0:2592": "5.",
  "tika-abh08t0:2593": "Sa sādhayaṃ sotuhitaṃ anappakaṃ,",
  "tika-abh08t0:2594": "Sumaṅgalodīritanāmavissuto;",
  "tika-abh08t0:2595": "Akābhidhammatthavikāsiniṃ imaṃ,",
  "tika-abh08t0:2596": "Pakāsayantiṃ madhuratthasampadanti.",
  "tika-abh08t0:2597": "Abhidhammāvatāraṭīkā samattā."
}