{
  "atk-abh02a:6": "Namo tassa bhagavato arahato sammāsambuddhassa",
  "atk-abh02a:7": "Abhidhammapiṭake",
  "atk-abh02a:8": "Sammohavinodanī nāma",
  "atk-abh02a:9": "Vibhaṅga-aṭṭhakathā",
  "atk-abh02a:10": "1. Khandhavibhaṅgo",
  "atk-abh02a:11": "1. Suttantabhājanīyavaṇṇanā",
  "atk-abh02a:12": "Catusaccadaso nātho, catudhā dhammasaṅgaṇiṃ;",
  "atk-abh02a:13": "Pakāsayitvā sambuddho, tasseva samanantaraṃ.",
  "atk-abh02a:14": "Upeto buddhadhammehi, aṭṭhārasahi nāyako;",
  "atk-abh02a:15": "Aṭṭhārasannaṃ khandhādi-vibhaṅgānaṃ vasena yaṃ.",
  "atk-abh02a:16": "Vibhaṅgaṃ desayī satthā, tassa saṃvaṇṇanākkamo;",
  "atk-abh02a:17": "Idāni yasmā sampatto, tasmā tassatthavaṇṇanaṃ.",
  "atk-abh02a:18": "Karissāmi vigāhetvā, porāṇaṭṭhakathānayaṃ;",
  "atk-abh02a:19": "Saddhamme gāravaṃ katvā, taṃ suṇātha samāhitāti.",
  "atk-abh02a:20_0": "1. Pañcakkhandhā – rūpakkhandho…pe… viññāṇakkhandhoti idaṃ vibhaṅgappakaraṇassa ādibhūte",
  "atk-abh02a:20_1": "khandhavibhaṅge suttantabhājanīyaṃ nāma. Tattha pañcāti gaṇanaparicchedo. Tena na",
  "atk-abh02a:20_2": "tato heṭṭhā na uddhanti dasseti. Khandhāti paricchinnadhammanidassanaṃ. Tatrāyaṃ",
  "atk-abh02a:20_3": "khandha-saddo sambahulesu ṭhānesu dissati – rāsimhi, guṇe, paṇṇattiyaṃ, ruḷhiyanti.",
  "atk-abh02a:20_4": "“Seyyathāpi, bhikkhave, mahāsamudde na sukaraṃ udakassa pamāṇaṃ gahetuṃ – ettakāni",
  "atk-abh02a:20_5": "udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā",
  "atk-abh02a:20_6": "ettakāni udakāḷhakasatasahassānīti vā, atha kho asaṅkhyeyyo appameyyo mahāudakakkhandhotveva",
  "atk-abh02a:20_7": "saṅkhyaṃ gacchatī”tiādīsu hi rāsito khandho nāma. Nahi parittakaṃ udakaṃ udakakkhandhoti",
  "atk-abh02a:20_8": "vuccati, bahukameva vuccati. Tathā na parittako rajo rajakkhandho, na appamattakā",
  "atk-abh02a:20_9": "gāvo gavakkhandho, na appamattakaṃ balaṃ balakkhandho, na appamattakaṃ puññaṃ puññakkhandhoti",
  "atk-abh02a:20_10": "vuccati. Bahukameva hi rajo rajakkhandho, bahukāva gavādayo gavakkhandho, balakkhandho,",
  "atk-abh02a:20_11": "puññakkhandhoti vuccanti. “Sīlakkhandho samādhikkhandho”tiādīsu pana guṇato khandho",
  "atk-abh02a:20_12": "nāma. “Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”nti.",
  "atk-abh02a:20_13": "Ettha paṇṇattito khandho nāma. “Yaṃ cittaṃ mano mānasaṃ…pe… viññāṇaṃ viññāṇakkhandho”tiādīsu",
  "atk-abh02a:20_14": "ruḷhito khandho nāma. Svāyamidha rāsito adhippeto. Ayañhi khandhaṭṭho nāma piṇḍaṭṭho",
  "atk-abh02a:20_15": "pūgaṭṭho ghaṭaṭṭho rāsaṭṭho. Tasmā ‘rāsilakkhaṇā khandhā’ti veditabbā. Koṭṭhāsaṭṭhotipi",
  "atk-abh02a:20_16": "vattuṃ vaṭṭati; lokasmiñhi iṇaṃ gahetvā codiyamānā ‘dvīhi khandhehi dassāma, tīhi",
  "atk-abh02a:20_17": "khandhehi dassāmā’ti vadanti. Iti ‘koṭṭhāsalakkhaṇā khandhā’tipi vattuṃ vaṭṭati.",
  "atk-abh02a:20_18": "Evamettha rūpakkhandhoti rūparāsi rūpakoṭṭhāso, vedanākkhandhoti vedanārāsi vedanākoṭṭhāsoti",
  "atk-abh02a:20_19": "iminā nayena saññākkhandhādīnaṃ attho veditabbo.",
  "atk-abh02a:21_0": "Ettāvatā sammāsambuddho yvāyaṃ “cattāro ca mahābhūtā catunnañca mahābhūtānaṃ upādāyarūpa”nti",
  "atk-abh02a:21_1": "atītānāgatapaccuppannādīsu ekādasasu okāsesu vibhatto ‘pañcavīsati rūpakoṭṭhāsā’ti",
  "atk-abh02a:21_2": "ca ‘channavuti rūpakoṭṭhāsā’ti ca evaṃpabhedo rūparāsi, taṃ sabbaṃ paripiṇḍetvā rūpakkhandho",
  "atk-abh02a:21_3": "nāmāti dassesi. Yo panāyaṃ “sukhā vedanā, dukkhā vedanā, adukkhamasukhā vedanā”ti",
  "atk-abh02a:21_4": "tesuyeva ekādasasu okāsesu vibhatto catubhūmikavedanārāsi, taṃ sabbaṃ paripiṇḍetvā",
  "atk-abh02a:21_5": "vedanākkhandho nāmāti dassesi. Yo panāyaṃ “cakkhusamphassajā saññā…pe… manosamphassajā",
  "atk-abh02a:21_6": "saññā”ti tesuyeva ekādasasu okāsesu vibhatto catubhūmikasaññārāsi, taṃ sabbaṃ paripiṇḍetvā",
  "atk-abh02a:21_7": "saññākkhandho nāmāti dassesi. Yo panāyaṃ “cakkhusamphassajā cetanā…pe… manosamphassajā",
  "atk-abh02a:21_8": "cetanā”ti tesuyeva ekādasasu okāsesu vibhatto catubhūmikacetanārāsi, taṃ sabbaṃ paripiṇḍetvā",
  "atk-abh02a:21_9": "saṅkhārakkhandho nāmāti dassesi. Yo panāyaṃ “cakkhuviññāṇaṃ, sotaghānajivhākāyaviññāṇaṃ,",
  "atk-abh02a:21_10": "manodhātu, manoviññāṇadhātū”ti tesuyeva ekādasasu okāsesu vibhatto catubhūmikacittarāsi,",
  "atk-abh02a:21_11": "taṃ sabbaṃ paripiṇḍetvā viññāṇakkhandho nāmāti dassesi.",
  "atk-abh02a:22_0": "Apicettha sabbampi catusamuṭṭhānikaṃ rūpaṃ rūpakkhandho, kāmāvacaraaṭṭhakusalacittādīhi",
  "atk-abh02a:22_1": "ekūnanavuticittehi sahajātā vedanā vedanākkhandho, saññā saññākkhandho, phassādayo",
  "atk-abh02a:22_2": "dhammā saṅkhārakkhandho, ekūnanavuti cittāni viññāṇakkhandhoti. Evampi pañcasu khandhesu",
  "atk-abh02a:22_3": "dhammaparicchedo veditabbo.",
  "atk-abh02a:23": "1. Rūpakkhandhaniddeso",
  "atk-abh02a:24_0": "2. Idāni te rūpakkhandhādayo vibhajitvā dassetuṃ tattha katamo rūpakkhandhotiādimāha.",
  "atk-abh02a:24_1": "Tattha tatthāti tesu pañcasu khandhesu. Katamoti kathetukamyatāpucchā. Rūpakkhandhoti",
  "atk-abh02a:24_2": "pucchitadhammanidassanaṃ. Idāni taṃ vibhajanto yaṃ kiñci rūpantiādimāha. Tattha yaṃ",
  "atk-abh02a:24_3": "kiñcīti anavasesapariyādānaṃ. Rūpanti atippasaṅganiyamanaṃ. Evaṃ padadvayenāpi rūpassa",
  "atk-abh02a:24_4": "anavasesapariggaho kato hoti.",
  "atk-abh02a:25": "Tattha kenaṭṭhena rūpanti? Ruppanaṭṭhena rūpaṃ. Vuttañhetaṃ bhagavatā –",
  "atk-abh02a:26_0": "“Kiñca, bhikkhave, rūpaṃ vadetha? Ruppatīti kho, bhikkhave, tasmā rūpanti vuccati.",
  "atk-abh02a:26_1": "Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi",
  "atk-abh02a:26_2": "ruppati, ḍaṃsamakasavātātapasarisapasamphassenapi ruppati. Ruppatīti kho, bhikkhave,",
  "atk-abh02a:26_3": "tasmā rūpanti vuccatī”ti.",
  "atk-abh02a:27_0": "Tattha kinti kāraṇapucchā; kena kāraṇena rūpaṃ vadetha, kena kāraṇena taṃ rūpaṃ nāmāti",
  "atk-abh02a:27_1": "attho. Ruppatīti ettha itīti kāraṇuddeso. Yasmā ruppati tasmā rūpanti vuccatīti attho.",
  "atk-abh02a:27_2": "Ruppatīti kuppati ghaṭṭīyati pīḷiyati bhijjatīti attho. Evaṃ iminā ettakena ṭhānena",
  "atk-abh02a:27_3": "ruppanaṭṭhena rūpaṃ vuttaṃ. Ruppanalakkhaṇena rūpantipi vattuṃ vaṭṭati. Ruppanalakkhaṇañhetaṃ.",
  "atk-abh02a:28_0": "Sītenapi ruppatītiādīsu pana sītena tāva ruppanaṃ lokantarikaniraye pākaṭaṃ. Tiṇṇaṃ",
  "atk-abh02a:28_1": "tiṇṇañhi cakkavāḷānaṃ antare ekeko lokantarikanirayo nāma hoti aṭṭhayojanasahassappamāṇo,",
  "atk-abh02a:28_2": "yassa neva heṭṭhā pathavī atthi, na upari candimasūriyadīpamaṇiāloko, niccandhakāro.",
  "atk-abh02a:28_3": "Tattha nibbattasattānaṃ tigāvuto attabhāvo hoti. Te vagguliyo viya pabbatapāde dīghaputhulehi",
  "atk-abh02a:28_4": "nakhehi laggitvā avaṃsirā olambanti. Yadā saṃsappantā aññamaññassa hatthapāsagatā",
  "atk-abh02a:28_5": "honti atha ‘bhakkho no laddho’ti maññamānā tattha byāvaṭā viparivattitvā lokasandhārake",
  "atk-abh02a:28_6": "udake patanti, sītavāte paharantepi pakkamadhukaphalāni viya chijjitvā udake patanti.",
  "atk-abh02a:28_7": "Patitamattāva accantakhārena sītodakena chinnacammanhārumaṃsaaṭṭhīhi bhijjamānehi",
  "atk-abh02a:28_8": "tattatele patitapiṭṭhapiṇḍi viya paṭapaṭāyamānā vilīyanti. Evaṃ sītena ruppanaṃ lokantarikaniraye",
  "atk-abh02a:28_9": "pākaṭaṃ. Mahiṃsakaraṭṭhādīsupi himapātasītalesu padesesu etaṃ pākaṭameva. Tattha",
  "atk-abh02a:28_10": "hi sattā sītena bhinnacchinnasarīrā jīvitakkhayampi pāpuṇanti.",
  "atk-abh02a:29": "Uṇhena ruppanaṃ avīcimahāniraye pākaṭaṃ. Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṃ anubhavanti.",
  "atk-abh02a:30_0": "Jighacchāya ruppanaṃ pettivisaye ceva dubbhikkhakāle ca pākaṭaṃ. Pettivisayasmiñhi",
  "atk-abh02a:30_1": "sattā dve tīṇi buddhantarāni kiñcideva āmisaṃ hatthena gahetvā mukhe pakkhipantā",
  "atk-abh02a:30_2": "nāma na honti. Antoudaraṃ ādittasusirarukkho viya hoti. Dubbhikkhe kañjikamattampi",
  "atk-abh02a:30_3": "alabhitvā maraṇappattānaṃ pamāṇaṃ nāma natthi.",
  "atk-abh02a:31_0": "Pipāsāya ruppanaṃ kālakañjikādīsu pākaṭaṃ. Tattha hi sattā dve tīṇi buddhantarāni",
  "atk-abh02a:31_1": "hadayatemanamattaṃ vā jivhātemanamattaṃ vā udakabinduṃ laddhuṃ na sakkonti. ‘Pānīyaṃ",
  "atk-abh02a:31_2": "pivissāmā’ti nadiṃ gatānampi nadī vālikātalaṃ sampajjati. Mahāsamuddaṃ pakkhantānampi",
  "atk-abh02a:31_3": "mahāsamuddo piṭṭhipāsāṇo hoti. Te sussantā balavadukkhapīḷitā vicaranti.",
  "atk-abh02a:32_0": "Eko kira kālakañjikaasuro pipāsaṃ adhivāsetuṃ asakkonto yojanagambhīravitthāraṃ mahāgaṅgaṃ",
  "atk-abh02a:32_1": "otari. Tassa gatagataṭṭhāne udakaṃ chijjati, dhūmo uggacchati, tatte piṭṭhipāsāṇe",
  "atk-abh02a:32_2": "caṅkamanakālo viya hoti. Tassa udakasaddaṃ sutvā ito cito ca vicarantasseva ratti",
  "atk-abh02a:32_3": "vibhāyi. Atha naṃ pātova bhikkhācāraṃ gacchantā tiṃsamattā piṇḍacārikabhikkhū disvā",
  "atk-abh02a:32_4": "– “ko nāma tvaṃ, sappurisā”ti pucchiṃsu. “Petohamasmi, bhante”ti. “Kiṃ pariyesasī”ti?",
  "atk-abh02a:32_5": "“Pānīyaṃ, bhante”ti. “Ayaṃ gaṅgā paripuṇṇā, kiṃ tvaṃ na passasī”ti? “Na upakappati,",
  "atk-abh02a:32_6": "bhante”ti. “Tena hi gaṅgāpiṭṭhe nipajja, mukhe te pānīyaṃ āsiñcissāmā”ti. So vālikāpuḷine",
  "atk-abh02a:32_7": "uttāno nipajji. Bhikkhū tiṃsamatte patte nīharitvā udakaṃ āharitvā āharitvā tassa",
  "atk-abh02a:32_8": "mukhe āsiñciṃsu. Tesaṃ tathā karontānaṃyeva velā upakaṭṭhā jātā. Tato “bhikkhācārakālo",
  "atk-abh02a:32_9": "amhākaṃ, sappurisa; kacci te assādamattā laddhā”ti āhaṃsu. Peto “sace me, bhante,",
  "atk-abh02a:32_10": "tiṃsamattānaṃ ayyānaṃ tiṃsamattehi pattehi āsittaudakato aḍḍhapasatamattampi paragalagataṃ,",
  "atk-abh02a:32_11": "petattabhāvato mokkho mā hotū”ti āha. Evaṃ pipāsāya ruppanaṃ pettivisaye pākaṭaṃ.",
  "atk-abh02a:33_0": "Ḍaṃsādīhi ruppanaṃ ḍaṃsamakkhikādisambabahulesu padesesu pākaṭaṃ. Ettha ca ḍaṃsāti",
  "atk-abh02a:33_1": "piṅgalamakkhikā, makasāti makasāva vātāti kucchivātapiṭṭhivātādivasena veditabbā.",
  "atk-abh02a:33_2": "Sarīrasmiñhi vātarogo uppajjitvā hatthapādapiṭṭhiādīni bhindati, kāṇaṃ karoti, khujjaṃ",
  "atk-abh02a:33_3": "karoti, pīṭhasappiṃ karoti. Ātapoti sūriyātapo. Tena ruppanaṃ marukantārādīsu pākaṭaṃ.",
  "atk-abh02a:33_4": "Ekā kira itthī marukantāre rattiṃ satthato ohīnā divā sūriye uggacchante vālikāya",
  "atk-abh02a:33_5": "tappamānāya pāde ṭhapetuṃ asakkontī sīsato pacchiṃ otāretvā akkami. Kamena pacchiyā",
  "atk-abh02a:33_6": "uṇhābhitattāya ṭhātuṃ asakkontī tassā upari sāṭakaṃ ṭhapetvā akkami. Tasmimpi santatte",
  "atk-abh02a:33_7": "aṅkena gahitaṃ puttakaṃ adhomukhaṃ nipajjāpetvā kandantaṃ kandantaṃ akkamitvā saddhiṃ",
  "atk-abh02a:33_8": "tena tasmiṃyeva ṭhāne uṇhābhitattā kālamakāsi.",
  "atk-abh02a:34": "Sarīsapāti ye keci dīghajātikā sarantā gacchanti. Tesaṃ samphassena ruppanaṃ āsīvisadaṭṭhādīnaṃ vasena veditabbaṃ.",
  "atk-abh02a:35_0": "Idāni ‘yaṃ kiñci rūpa’nti padena saṃgahitaṃ pañcavīsatikoṭṭhāsachannavutikoṭṭhāsappabhedaṃ",
  "atk-abh02a:35_1": "sabbampi rūpaṃ atītādikoṭṭhāsesu pakkhipitvā dassetuṃ atītānāgatapaccuppannanti āha.",
  "atk-abh02a:35_2": "Tato paraṃ tadeva ajjhattadukādīsu catūsu dukesu pakkhipitvā dassetuṃ ajjhattaṃ vā",
  "atk-abh02a:35_3": "bahiddhā vātiādi vuttaṃ. Tato paraṃ sabbampetaṃ ekādasasu padesesu pariyādiyitvā",
  "atk-abh02a:35_4": "dassitaṃ rūpaṃ ekato piṇḍaṃ katvā dassetuṃ tadekajjhantiādi vuttaṃ.",
  "atk-abh02a:36_0": "Tattha tadekajjhanti taṃ ekajjhaṃ; abhisaññūhitvāti abhisaṃharitvā; abhisaṅkhipitvāti",
  "atk-abh02a:36_1": "saṅkhepaṃ katvā; idaṃ vuttaṃ hoti – sabbampetaṃ vuttappakāraṃ rūpaṃ ruppanalakkhaṇasaṅkhāte",
  "atk-abh02a:36_2": "ekavidhabhāve paññāya rāsiṃ katvā rūpakkhandho nāmāti vuccatīti. Etena sabbampi rūpaṃ",
  "atk-abh02a:36_3": "ruppanalakkhaṇe rāsibhāvūpagamanena rūpakkhandhoti dassitaṃ hoti. Na hi rūpato añño",
  "atk-abh02a:36_4": "rūpakkhandho nāma atthi. Yathā ca rūpaṃ, evaṃ vedanādayopi vedayitalakkhaṇādīsu rāsibhāvūpagamanena.",
  "atk-abh02a:36_5": "Na hi vedanādīhi aññe vedanākkhandhādayo nāma atthi.",
  "atk-abh02a:37_0": "3. Idāni ekekasmiṃ okāse pakkhittaṃ rūpaṃ visuṃ visuṃ bhājetvā dassento tattha katamaṃ",
  "atk-abh02a:37_1": "rūpaṃ atītantiādimāha. Tattha tatthāti ekādasasu okāsesu pakkhipitvā ṭhapitamātikāya",
  "atk-abh02a:37_2": "bhummaṃ. Idaṃ vuttaṃ hoti – atītānāgatapaccuppannantiādinā nayena ṭhapitāya mātikāya",
  "atk-abh02a:37_3": "yaṃ atītaṃ rūpanti vuttaṃ, taṃ katamanti? Iminā upāyena sabbapucchāsu attho veditabbo.",
  "atk-abh02a:37_4": "Atītaṃ niruddhantiādīni padāni nikkhepakaṇḍassa atītattikabhājanīyavaṇṇanāyaṃ vuttāneva.",
  "atk-abh02a:37_5": "Cattāro ca mahābhūtāti idaṃ atītanti vuttarūpassa sabhāvadassanaṃ. Yathā cettha evaṃ",
  "atk-abh02a:37_6": "sabbattha attho veditabbo. Iminā idaṃ dasseti – atītarūpampi bhūtāni ceva bhūtāni",
  "atk-abh02a:37_7": "upādāya nibbattarūpañca, anāgatampi…pe… dūrasantikampi. Na hi bhūtehi ceva bhūtāni",
  "atk-abh02a:37_8": "upādāya pavattarūpato ca aññaṃ rūpaṃ nāma atthīti.",
  "atk-abh02a:38_0": "Aparo nayo – atītaṃsena saṅgahitanti atītakoṭṭhāseneva saṅgahitaṃ, ettheva gaṇanaṃ",
  "atk-abh02a:38_1": "gataṃ. Kinti? Cattāro ca mahābhūtā catunnañca mahābhūtānaṃ upādāyarūpanti. Evaṃ sabbattha",
  "atk-abh02a:38_2": "attho veditabbo. Anāgatapaccuppannaniddesapadānipi heṭṭhā vuttatthāneva.",
  "atk-abh02a:39_0": "Idaṃ pana atītānāgatapaccuppannaṃ nāma suttantapariyāyato abhidhammaniddesatoti duvidhaṃ.",
  "atk-abh02a:39_1": "Taṃ suttantapariyāye bhavena paricchinnaṃ. Paṭisandhito hi paṭṭhāya atītabhavesu",
  "atk-abh02a:39_2": "nibbattaṃ rūpaṃ, anantarabhave vā nibbattaṃ hotu kappakoṭisatasahassamatthake vā,",
  "atk-abh02a:39_3": "sabbaṃ atītameva nāma. Cutito paṭṭhāya anāgatabhavesu nibbattanakarūpaṃ, anantarabhave",
  "atk-abh02a:39_4": "vā nibbattaṃ hotu kappakoṭisatasahassamatthake vā, sabbaṃ anāgatameva nāma. Cutipaṭisandhianantare",
  "atk-abh02a:39_5": "pavattarūpaṃ paccuppannaṃ nāma. Abhidhammaniddese pana khaṇena paricchinnaṃ. Tayo",
  "atk-abh02a:39_6": "hi rūpassa khaṇā – uppādo, ṭhiti, bhaṅgoti. Ime tayo khaṇe patvā niruddhaṃ rūpaṃ,",
  "atk-abh02a:39_7": "samanantaraniruddhaṃ vā hotu atīte kappakoṭisatasahassamatthake vā, sabbaṃ atītameva",
  "atk-abh02a:39_8": "nāma. Tayo khaṇe asampattaṃ rūpaṃ, ekacittakkhaṇamattena vā asampattaṃ hotu anāgate",
  "atk-abh02a:39_9": "kappakoṭisatasahassamatthake vā, sabbaṃ anāgatameva nāma. Ime tayo khaṇe sampattaṃ",
  "atk-abh02a:39_10": "rūpaṃ pana paccuppannaṃ nāma. Tattha kiñcāpi idaṃ suttantabhājanīyaṃ, evaṃ santepi",
  "atk-abh02a:39_11": "abhidhammaniddeseneva atītānāgatapaccuppannarūpaṃ niddiṭṭhanti veditabbaṃ.",
  "atk-abh02a:40_0": "Aparo nayo – idañhi rūpaṃ addhāsantatisamayakhaṇavasena catudhā atītaṃ nāma hoti.",
  "atk-abh02a:40_1": "Tathā anāgatapaccuppannaṃ. Addhāvasena tāva ekassa ekasmiṃ bhave paṭisandhito pubbe",
  "atk-abh02a:40_2": "atītaṃ, cutito uddhaṃ anāgataṃ, ubhinnamantare paccuppannaṃ. Santativasena sabhāgaekautusamuṭṭhānaṃ",
  "atk-abh02a:40_3": "ekāhārasamuṭṭhānañca pubbāpariyavasena pavattamānampi paccuppannaṃ. Tato pubbe visabhāgautuāhārasamuṭṭhānaṃ",
  "atk-abh02a:40_4": "atītaṃ, pacchā anāgataṃ. Cittajaṃ ekavīthiekajavanaekasamāpattisamuṭṭhānaṃ paccuppannaṃ.",
  "atk-abh02a:40_5": "Tato pubbe atītaṃ, pacchā anāgataṃ. Kammasamuṭṭhānassa pāṭiyekkaṃ santativasena atītādibhedo",
  "atk-abh02a:40_6": "natthi. Tesaññeva pana utuāhāracittasamuṭṭhānānaṃ upatthambhakavasena tassa atītādibhedo",
  "atk-abh02a:40_7": "veditabbo. Samayavasena ekamuhuttapubbaṇhasāyanharattidivādīsu samayesu santānavasena",
  "atk-abh02a:40_8": "pavattamānaṃ taṃ taṃ samayaṃ paccuppannaṃ nāma. Tato pubbe atītaṃ, pacchā anāgataṃ.",
  "atk-abh02a:40_9": "Khaṇavasena uppādādikkhaṇattayapariyāpannaṃ paccuppannaṃ nāma. Tato pubbe atītaṃ, pacchā anāgataṃ.",
  "atk-abh02a:41_0": "Apica atikkahetupaccayakiccaṃ atītaṃ. Niṭṭhitahetukiccaṃ aniṭṭhitapaccayakiccaṃ paccuppannaṃ.",
  "atk-abh02a:41_1": "Ubhayakiccamasampattaṃ anāgataṃ. Sakiccakkhaṇe vā paccuppannaṃ. Tato pubbe atītaṃ,",
  "atk-abh02a:41_2": "pacchā anāgataṃ. Ettha ca khaṇādikathāva nippariyāyā, sesā sapariyāyā. Tāsu nippariyāyakathā",
  "atk-abh02a:41_3": "idha adhippetā. Ajjhattadukassāpi niddesapadāni heṭṭhā ajjhattattikaniddese vuttatthāneva.",
  "atk-abh02a:41_4": "Oḷārikādīni rūpakaṇḍavaṇṇanāyaṃ vuttatthāneva.",
  "atk-abh02a:42_0": "6. Hīnadukaniddese tesaṃ tesaṃ sattānanti bahūsu sattesu sāmivacanaṃ. Aparassāpi",
  "atk-abh02a:42_1": "aparassāpīti hi vuccamāne divasampi kappasatasahassampi vadanto ettakameva vadeyya.",
  "atk-abh02a:42_2": "Iti satthā dvīheva padehi anavasese satte pariyādiyanto ‘tesaṃ tesaṃ sattāna’nti",
  "atk-abh02a:42_3": "āha. Ettakena hi sabbampi aparadīpanaṃ siddhaṃ hoti. Uññātanti avamataṃ. Avaññātanti",
  "atk-abh02a:42_4": "vambhetvā ñātaṃ. Rūpantipi na viditaṃ. Hīḷitanti agahetabbaṭṭhena khittaṃ chaḍḍitaṃ,",
  "atk-abh02a:42_5": "jigucchitantipi vadanti. Paribhūtanti kimetenāti vācāya paribhavitaṃ. Acittīkatanti",
  "atk-abh02a:42_6": "na garukataṃ. Hīnanti lāmakaṃ. Hīnamatanti hīnanti mataṃ, lāmakaṃ katvā ñātaṃ. Hīnasammatanti",
  "atk-abh02a:42_7": "hīnanti loke sammataṃ, hīnehi vā sammataṃ, gūthabhakkhehi gūtho viya. Aniṭṭhanti",
  "atk-abh02a:42_8": "appiyaṃ, paṭilābhatthāya vā apariyesitaṃ. Sacepi naṃ koci pariyeseyya, pariyesatu.",
  "atk-abh02a:42_9": "Etassa pana ārammaṇassa etadeva nāmaṃ. Akantanti akāmitaṃ, nissirikaṃ vā. Amanāpanti",
  "atk-abh02a:42_10": "manasmiṃ na appitaṃ. Tādisañhi ārammaṇaṃ manasmiṃ na appīyati. Atha vā manaṃ appāyati",
  "atk-abh02a:42_11": "vaḍḍhetīti manāpaṃ, na manāpaṃ amanāpaṃ.",
  "atk-abh02a:43_0": "Aparo nayo – aniṭṭhaṃ sampattivirahato. Taṃ ekantena kammasamuṭṭhānesu akusalakammasamuṭṭhānaṃ.",
  "atk-abh02a:43_1": "Akantaṃ sukhassa ahetubhāvato. Amanāpaṃ dukkhassa hetubhāvato. Rūpā saddāti idamassa",
  "atk-abh02a:43_2": "sabhāvadīpanaṃ. Imasmiñhi pade akusalakammajavasena aniṭṭhā pañca kāmaguṇā vibhattā.",
  "atk-abh02a:43_3": "Kusalakammajaṃ pana aniṭṭhaṃ nāma natthi, sabbaṃ iṭṭhameva.",
  "atk-abh02a:44_0": "Paṇītapadaniddeso vuttapaṭipakkhanayena veditabbo. Imasmiṃ pana pade kusalakammajavasena",
  "atk-abh02a:44_1": "iṭṭhā pañca kāmaguṇā vibhattā. Kusalakammajañhi aniṭṭhaṃ nāma natthi, sabbaṃ iṭṭhameva.",
  "atk-abh02a:44_2": "Yathā ca kammajesu evaṃ utusamuṭṭhānādīsupi iṭṭhāniṭṭhatā atthi evāti imasmiṃ duke",
  "atk-abh02a:44_3": "iṭṭhāniṭṭhārammaṇaṃ paṭivibhattanti veditabbaṃ. Ayaṃ tāva ācariyānaṃ samānatthakathā.",
  "atk-abh02a:44_4": "Vitaṇḍavādī panāha – iṭṭhāniṭṭhaṃ nāma pāṭiyekkaṃ paṭivibhattaṃ natthi, tesaṃ tesaṃ",
  "atk-abh02a:44_5": "rucivasena kathitaṃ.",
  "atk-abh02a:45": "Yathāha –",
  "atk-abh02a:46_0": "“Manāpapariyantaṃ khvāhaṃ, mahārāja, pañcasu kāmaguṇesu agganti vadāmi. Teva, mahārāja,",
  "atk-abh02a:46_1": "rūpā ekaccassa manāpā honti, ekaccassa amanāpā honti. Teva, mahārāja, saddā, gandhā,",
  "atk-abh02a:46_2": "rasā, phoṭṭhabbā ekaccassa manāpā honti, ekaccassa amanāpā hontī”ti.",
  "atk-abh02a:47_0": "Evaṃ yasmā teyeva rūpādayo eko assādeti abhinandati, tattha lobhaṃ uppādeti. Eko",
  "atk-abh02a:47_1": "kujjhati paṭihaññati, tattha dosaṃ uppādeti. Ekassa iṭṭhā honti kantā manāpā, ekassa",
  "atk-abh02a:47_2": "aniṭṭhā akantā amanāpā. Eko cete ‘iṭṭhā kantā manāpā’ti dakkhiṇato gaṇhāti, eko ‘aniṭṭhā",
  "atk-abh02a:47_3": "akantā amanāpā’ti vāmato. Tasmā iṭṭhāniṭṭhaṃ nāma pāṭiyekkaṃ paṭivibhattaṃ nāma natthi.",
  "atk-abh02a:47_4": "Paccantavāsīnañhi gaṇḍuppādāpi iṭṭhā honti kantā manāpā, majjhimadesavāsīnaṃ atijegucchā.",
  "atk-abh02a:47_5": "Tesañca moramaṃsādīni iṭṭhāni honti, itaresaṃ tāni atijegucchānīti.",
  "atk-abh02a:48_0": "So vattabbo – “kiṃ pana tvaṃ iṭṭhāniṭṭhārammaṇaṃ pāṭiyekkaṃ paṭivibhattaṃ nāma natthīti",
  "atk-abh02a:48_1": "vadesī”ti? “Āma natthī”ti vadāmi. Puna tatheva yāvatatiyaṃ patiṭṭhāpetvā pañho pucchitabbo",
  "atk-abh02a:48_2": "– “nibbānaṃ nāma iṭṭhaṃ udāhu aniṭṭha”nti? Jānamāno “iṭṭha”nti vakkhati. Sacepi na",
  "atk-abh02a:48_3": "vadeyya, mā vadatu. Nibbānaṃ pana ekantaiṭṭhameva. “Nanu eko nibbānassa vaṇṇe kathiyamāne",
  "atk-abh02a:48_4": "kujjhitvā – ‘tvaṃ nibbānassa vaṇṇaṃ kathesi, kiṃ tattha annapānamālāgandhavilepanasayanacchādanasamiddhā",
  "atk-abh02a:48_5": "pañca kāmaguṇā atthī’ti vatvā ‘natthī’ti vutte ‘alaṃ tava nibbānenā’ti nibbānassa",
  "atk-abh02a:48_6": "vaṇṇe kathiyamāne kujjhitvā ubho kaṇṇe thaketīti iṭṭhetaṃ. Etassa pana vasena tava",
  "atk-abh02a:48_7": "vāde nibbānaṃ aniṭṭhaṃ nāma hoti. Na panetaṃ evaṃ gahetabbaṃ. Eso hi viparītasaññāya",
  "atk-abh02a:48_8": "katheti. Saññāvipallāsena ca tadeva ārammaṇaṃ ekassa iṭṭhaṃ hoti, ekassa aniṭṭhaṃ”.",
  "atk-abh02a:49_0": "Iṭṭhāniṭṭhārammaṇaṃ pana pāṭiyekkaṃ vibhattaṃ atthīti. Kassa vasena vibhattanti?",
  "atk-abh02a:49_1": "Majjhimakasattassa. Idañhi na atiissarānaṃ mahāsammatamahāsudassanadhammāsokādīnaṃ",
  "atk-abh02a:49_2": "vasena vibhattaṃ. Tesañhi dibbakappampi ārammaṇaṃ amanāpaṃ upaṭṭhāti. Na atiduggatānaṃ",
  "atk-abh02a:49_3": "dullabhannapānānaṃ vasena vibhattaṃ. Tesañhi kaṇājakabhattasitthānipi pūtimaṃsarasopi",
  "atk-abh02a:49_4": "atimadhuro amatasadiso ca hoti. Majjhimakānaṃ pana gaṇakamahāmattaseṭṭhikuṭumbikavāṇijādīnaṃ",
  "atk-abh02a:49_5": "kālena iṭṭhaṃ kālena aniṭṭhaṃ labhamānānaṃ vasena vibhattaṃ. Evarūpā hi iṭṭhāniṭṭhaṃ",
  "atk-abh02a:49_6": "paricchindituṃ sakkontīti.",
  "atk-abh02a:50_0": "Tipiṭakacūḷanāgatthero panāha – “iṭṭhāniṭṭhaṃ nāma vipākavaseneva paricchinnaṃ, na",
  "atk-abh02a:50_1": "javanavasena. Javanaṃ pana saññāvipallāsavasena iṭṭhasmiṃyeva rajjati, iṭṭhasmiṃyeva",
  "atk-abh02a:50_2": "dussati; aniṭṭhasmiṃyeva rajjati, aniṭṭhasmiṃyeva dussatī”ti. Vipākavaseneva panetaṃ",
  "atk-abh02a:50_3": "ekantato paricchijjati. Na hi sakkā vipākacittaṃ vañcetuṃ. Sace ārammaṇaṃ iṭṭhaṃ",
  "atk-abh02a:50_4": "hoti, kusalavipākaṃ uppajjati. Sace aniṭṭhaṃ, akusalavipākaṃ uppajjati. Kiñcāpi hi",
  "atk-abh02a:50_5": "micchādiṭṭhikā buddhaṃ vā saṅghaṃ vā mahācetiyādīni vā uḷārāni ārammaṇāni disvā akkhīni",
  "atk-abh02a:50_6": "pidahanti, domanassaṃ āpajjanti, dhammasaddaṃ sutvā kaṇṇe thakenti, cakkhuviññāṇasotaviññāṇāni",
  "atk-abh02a:50_7": "pana nesaṃ kusalavipākāneva honti.",
  "atk-abh02a:51_0": "Kiñcāpi gūthasūkarādayo gūthagandhaṃ ghāyitvā ‘khādituṃ labhissāmā’ti somanassajātā",
  "atk-abh02a:51_1": "honti, gūthadassane pana tesaṃ cakkhuviññāṇaṃ, tassa gandhaghāyane ghānaviññāṇaṃ,",
  "atk-abh02a:51_2": "rasasāyane jivhāviññāṇañca akusalavipākameva hoti. Bandhitvā varasayane sayāpitasūkaro",
  "atk-abh02a:51_3": "ca kiñcāpi viravati, saññāvipallāsena panassa javanasmiṃyeva domanassaṃ uppajjati,",
  "atk-abh02a:51_4": "kāyaviññāṇaṃ kusalavipākameva. Kasmā? Ārammaṇassa iṭṭhatāya.",
  "atk-abh02a:52_0": "Apica dvāravasenāpi iṭṭhāniṭṭhatā veditabbā. Sukhasamphassañhi gūthakalalaṃ cakkhudvāraghānadvāresu",
  "atk-abh02a:52_1": "aniṭṭhaṃ, kāyadvāre iṭṭhaṃ hoti. Cakkavattino maṇiratanena pothiyamānassa, suvaṇṇasūle",
  "atk-abh02a:52_2": "uttāsitassa ca maṇiratanasuvaṇṇasūlāni cakkhudvāre iṭṭhāni honti, kāyadvāre aniṭṭhāni.",
  "atk-abh02a:52_3": "Kasmā? Mahādukkhassa uppādanato. Evaṃ iṭṭhāniṭṭhaṃ ekantato vipākeneva paricchijjatīti veditabbaṃ.",
  "atk-abh02a:53_0": "Taṃ taṃ vā panāti ettha na heṭṭhimanayo oloketabbo. Na hi bhagavā sammutimanāpaṃ",
  "atk-abh02a:53_1": "bhindati, puggalamanāpaṃ pana bhindati. Tasmā taṃtaṃvāpanavaseneva upādāyupādāya",
  "atk-abh02a:53_2": "hīnappaṇītatā veditabbā. Nerayikānañhi rūpaṃ koṭippattaṃ hīnaṃ nāma; taṃ upādāya",
  "atk-abh02a:53_3": "tiracchānesu nāgasupaṇṇānaṃ rūpaṃ paṇītaṃ nāma. Tesaṃ rūpaṃ hīnaṃ; taṃ upādāya petānaṃ",
  "atk-abh02a:53_4": "rūpaṃ paṇītaṃ nāma. Tesampi hīnaṃ; taṃ upādāya jānapadānaṃ rūpaṃ paṇītaṃ nāma. Tesampi",
  "atk-abh02a:53_5": "hīnaṃ; taṃ upādāya gāmabhojakānaṃ rūpaṃ paṇītaṃ nāma. Tesampi hīnaṃ; taṃ upādāya",
  "atk-abh02a:53_6": "janapadasāmikānaṃ rūpaṃ paṇītaṃ nāma. Tesampi hīnaṃ; taṃ upādāya padesarājūnaṃ rūpaṃ",
  "atk-abh02a:53_7": "paṇītaṃ nāma. Tesampi hīnaṃ; taṃ upādāya cakkavattirañño rūpaṃ paṇītaṃ nāma. Tassāpi",
  "atk-abh02a:53_8": "hīnaṃ; taṃ upādāya bhummadevānaṃ rūpaṃ paṇītaṃ nāma. Tesampi hīnaṃ; taṃ upādāya cātumahārājikānaṃ",
  "atk-abh02a:53_9": "devānaṃ rūpaṃ paṇītaṃ nāma. Tesampi hīnaṃ; taṃ upādāya tāvatiṃsānaṃ devānaṃ rūpaṃ",
  "atk-abh02a:53_10": "paṇītaṃ nāma…pe… akaniṭṭhadevānaṃ pana rūpaṃ matthakappattaṃ paṇītaṃ nāma.",
  "atk-abh02a:54_0": "7. Dūradukaniddese itthindriyādīni heṭṭhā vibhattāneva. Imasmiṃ pana duke duppariggahaṭṭhena",
  "atk-abh02a:54_1": "lakkhaṇaduppaṭivijjhatāya sukhumarūpaṃ dūreti kathitaṃ. Sukhapariggahaṭṭhena lakkhaṇasuppaṭivijjhatāya",
  "atk-abh02a:54_2": "oḷārikarūpaṃ santiketi. Kabaḷīkārāhārapariyosāne ca niyyātanaṭṭhānepi ‘idaṃ vuccati",
  "atk-abh02a:54_3": "rūpaṃ dūre’ti na nīyyātitaṃ. Kasmā? Duvidhañhi dūre nāma – lakkhaṇato ca okāsato",
  "atk-abh02a:54_4": "cāti. Tattha lakkhaṇato dūreti na kathitaṃ, taṃ okāsato kathetabbaṃ. Tasmā dūreti",
  "atk-abh02a:54_5": "akathitaṃ. Oḷārikarūpaṃ okāsato dūreti dassetuṃ aniyyātetvāva yaṃ vā panaññampītiādimāha.",
  "atk-abh02a:54_6": "Santikapadaniddesepi eseva nayo. Tattha anāsanneti na āsanne, anupakaṭṭheti nissaṭe,",
  "atk-abh02a:54_7": "dūreti dūramhi, asantiketi na santike. Idaṃ vuccati rūpaṃ dūreti idaṃ paṇṇarasavidhaṃ",
  "atk-abh02a:54_8": "sukhumarūpaṃ lakkhaṇato dūre, dasavidhaṃ pana oḷārikarūpaṃ yevāpanakavasena okāsato",
  "atk-abh02a:54_9": "dūreti vuccati. Santikapadaniddeso uttānatthoyeva.",
  "atk-abh02a:55_0": "Idaṃ vuccati rūpaṃ santiketi idaṃ dasavidhaṃ oḷārikarūpaṃ lakkhaṇato santike, pañcadasavidhaṃ",
  "atk-abh02a:55_1": "pana sukhumarūpaṃ yevāpanakavasena okāsato santiketi vuccati. Kittakato paṭṭhāya",
  "atk-abh02a:55_2": "pana rūpaṃ okāsavasena santike nāma? Kittakato paṭṭhāya dūre nāmāti? Pakatikathāya",
  "atk-abh02a:55_3": "kathentānaṃ dvādasahattho savanūpacāro nāma hoti. Tassa orato rūpaṃ santike, parato",
  "atk-abh02a:55_4": "dūre. Tattha sukhumarūpaṃ dūre hontaṃ lakkhaṇatopi okāsatopi dūre hoti; santike hontaṃ",
  "atk-abh02a:55_5": "pana okāsatova santike hoti, na lakkhaṇato. Oḷārikarūpaṃ santike hontaṃ lakkhaṇatopi",
  "atk-abh02a:55_6": "okāsatopi santike hoti; dūre hontaṃ okāsatova dūre hoti, na lakkhaṇato.",
  "atk-abh02a:56_0": "Taṃ taṃ vā panāti ettha na heṭṭhimanayo oloketabbo. Heṭṭhā hi bhindamāno gato. Idha",
  "atk-abh02a:56_1": "pana na lakkhaṇato dūraṃ bhindati, okāsato dūrameva bhindati. Upādāyupādāya dūrasantikañhi",
  "atk-abh02a:56_2": "ettha dassitaṃ. Attano hi rūpaṃ santike nāma; antokucchigatassāpi parassa dūre. Antokucchigatassa",
  "atk-abh02a:56_3": "santike; bahiṭhitassa dūre. Ekamañce sayitassa santike; bahipamukhe ṭhitassa dūre.",
  "atk-abh02a:56_4": "Antopariveṇe rūpaṃ santike; bahipariveṇe dūre. Antosaṅghārāme rūpaṃ santike; bahisaṅghārāme",
  "atk-abh02a:56_5": "dūre. Antosīmāya rūpaṃ santike; bahisīmāya dūre. Antogāmakhette rūpaṃ santike; bahigāmakkhette",
  "atk-abh02a:56_6": "dūre. Antojanapade rūpaṃ santike; bahijanapade dūre. Antorajjasīmāya rūpaṃ santike;",
  "atk-abh02a:56_7": "bahirajjasīmāya dūre. Antosamudde rūpaṃ santike; bahisamudderūpaṃ dūre. Antocakkavāḷe",
  "atk-abh02a:56_8": "rūpaṃ santike; bahicakkavāḷe dūreti.",
  "atk-abh02a:57": "Ayaṃ rūpakkhandhaniddeso.",
  "atk-abh02a:58": "2. Vedanākkhandhaniddeso",
  "atk-abh02a:59_0": "8. Vedanākkhandhaniddesādīsu heṭṭhā vuttasadisaṃ pahāya apubbameva vaṇṇayissāma.",
  "atk-abh02a:59_1": "Yā kāci vedanāti catubhūmikavedanaṃ pariyādiyati. Sukhā vedanātiādīni atītādivasena",
  "atk-abh02a:59_2": "niddiṭṭhavedanaṃ sabhāvato dassetuṃ vuttāni. Tattha sukhā vedanā atthi kāyikā, atthi",
  "atk-abh02a:59_3": "cetasikā. Tathā dukkhā vedanā. Adukkhamasukhā pana cakkhādayo pasādakāye sandhāya",
  "atk-abh02a:59_4": "pariyāyena ‘atthi kāyikā, atthi cetasikā’. Tattha sabbāpi kāyikā kāmāvacarā. Tathā",
  "atk-abh02a:59_5": "cetasikā dukkhā vedanā. Cetasikā sukhā pana tebhūmikā. Adukkhamasukhā catubhūmikā.",
  "atk-abh02a:59_6": "Tassā sabbappakārāyapi santativasena, khaṇādivasena ca atītādibhāvo veditabbo.",
  "atk-abh02a:60_0": "Tattha santativasena ekavīthiekajavanaekasamāpattipariyāpannā, ekavidhavisayasamāyogappavattā",
  "atk-abh02a:60_1": "ca paccuppannā. Tato pubbe atītā, pacchā anāgatā. Khaṇādivasena khaṇattayapariyāpannā",
  "atk-abh02a:60_2": "pubbantāparantamajjhagatā sakiccañca kurumānā vedanā paccuppannā. Tato pubbe atītā,",
  "atk-abh02a:60_3": "pacchā anāgatā. Tattha khaṇādivasena atītādibhāvaṃ sandhāya ayaṃ niddeso katoti veditabbo.",
  "atk-abh02a:61_0": "11. Oḷārikasukhumaniddese akusalā vedanātiādīni jātito oḷārikasukhumabhāvaṃ dassetuṃ",
  "atk-abh02a:61_1": "vuttāni. Dukkhā vedanā oḷārikātiādīni sabhāvato. Asamāpannassa vedanātiādīni puggalato.",
  "atk-abh02a:61_2": "Sāsavātiādīni lokiyalokuttarato oḷārikasukhumabhāvaṃ dassetuṃ vuttāni. Tattha akusalā",
  "atk-abh02a:61_3": "tāva sadarathaṭṭhena dukkhavipākaṭṭhena ca oḷārikā. Kusalā niddarathaṭṭhena sukhavipākaṭṭhena",
  "atk-abh02a:61_4": "ca sukhumā. Abyākatā nirussāhaṭṭhena avipākaṭṭhena ca sukhumā. Kusalākusalā saussāhaṭṭhena",
  "atk-abh02a:61_5": "savipākaṭṭhena ca oḷārikā. Abyākatā vuttanayeneva sukhumā.",
  "atk-abh02a:62_0": "Dukkhā asātaṭṭhena dukkhaṭṭhena ca oḷārikā. Sukhā sātaṭṭhena sukhaṭṭhena ca sukhumā.",
  "atk-abh02a:62_1": "Adukkhamasukhā santaṭṭhena paṇītaṭṭhena ca sukhumā. Sukhadukkhā khobhanaṭṭhena pharaṇaṭṭhena",
  "atk-abh02a:62_2": "ca oḷārikā. Sukhavedanāpi hi khobheti pharati. Tathā dukkhavedanāpi. Sukhañhi uppajjamānaṃ",
  "atk-abh02a:62_3": "sakalasarīraṃ khobhentaṃ āluḷentaṃ abhisandayamānaṃ maddayamānaṃ chādayamānaṃ sītodakaghaṭena",
  "atk-abh02a:62_4": "āsiñcayamānaṃ viya uppajjati. Dukkhaṃ uppajjamānaṃ tattaphālaṃ anto pavesantaṃ viya",
  "atk-abh02a:62_5": "tiṇukkāya bahi jhāpayamānaṃ viya uppajjati. Adukkhamasukhā pana vuttanayeneva sukhumā.",
  "atk-abh02a:62_6": "Asamāpannassa vedanā nānārammaṇe vikkhittabhāvato oḷārikā. Samāpannassa vedanā ekattanimitteyeva",
  "atk-abh02a:62_7": "caratīti sukhumā. Sāsavā āsavuppattihetuto oḷārikā. Āsavacāro nāma ekantaoḷāriko.",
  "atk-abh02a:62_8": "Anāsavā vuttavipariyāyena sukhumā.",
  "atk-abh02a:63_0": "Tattha eko neva kusalattike kovido hoti, na vedanāttike. So ‘kusalattikaṃ rakkhāmī’ti",
  "atk-abh02a:63_1": "vedanāttikaṃ bhindati; ‘vedanāttikaṃ rakkhāmī’ti kusalattikaṃ bhindati. Eko ‘tikaṃ",
  "atk-abh02a:63_2": "rakkhāmī’ti bhūmantaraṃ bhindati. Eko na bhindati. Kathaṃ? “Sukhadukkhā vedanā oḷārikā,",
  "atk-abh02a:63_3": "adukkhamasukhā vedanā sukhumā”ti hi vedanāttike vuttaṃ. Taṃ eko paṭikkhipati – na",
  "atk-abh02a:63_4": "sabbā adukkhamasukhā sukhumā. Sā hi kusalāpi atthi akusalāpi abyākatāpi. Tattha kusalākusalā",
  "atk-abh02a:63_5": "oḷārikā, abyākatā sukhumā. Kasmā? Kusalattike pāḷiyaṃ āgatattāti. Evaṃ kusalattiko",
  "atk-abh02a:63_6": "rakkhito hoti, vedanāttiko pana bhinno.",
  "atk-abh02a:64_0": "Kusalākusalā vedanā oḷārikā, abyākatā vedanā sukhumā”ti yaṃ pana kusalattike vuttaṃ,",
  "atk-abh02a:64_1": "taṃ eko paṭikkhipati – na sabbā abyākatā sukhumā. Sā hi sukhāpi atthi dukkhāpi adukkhamasukhāpi.",
  "atk-abh02a:64_2": "Tattha sukhadukkhā oḷārikā, adukkhamasukhā sukhumā. Kasmā? Vedanāttike pāḷiyaṃ āgatattāti.",
  "atk-abh02a:64_3": "Evaṃ vedanāttiko rakkhito hoti, kusalattiko pana bhinno. Kusalattikassa pana āgataṭṭhāne",
  "atk-abh02a:64_4": "vedanāttikaṃ anoloketvā vedanāttikassa āgataṭṭhāne kusalattikaṃ anoloketvā kusalādīnaṃ",
  "atk-abh02a:64_5": "kusalattikalakkhaṇena, sukhādīnaṃ vedanāttikalakkhaṇena oḷārikasukhumataṃ kathento na bhindati nāma.",
  "atk-abh02a:65_0": "Yampi “kusalākusalā vedanā oḷārikā, abyākatā vedanā sukhumā”ti kusalattike vuttaṃ,",
  "atk-abh02a:65_1": "tattheko ‘kusalā lokuttaravedanāpi samānā oḷārikā nāma, vipākā antamaso dvipañcaviññāṇasahajātāpi",
  "atk-abh02a:65_2": "samānā sukhumā nāma hotī’ti vadati. So evarūpaṃ santaṃ paṇītaṃ lokuttaravedanaṃ oḷārikaṃ",
  "atk-abh02a:65_3": "nāma karonto, dvipañcaviññāṇasampayuttaṃ ahetukaṃ hīnaṃ jaḷaṃ vedanaṃ sukhumaṃ nāma",
  "atk-abh02a:65_4": "karonto ‘tikaṃ rakkhissāmī’ti bhūmantaraṃ bhindati nāma. Tattha tattha bhūmiyaṃ kusalaṃ",
  "atk-abh02a:65_5": "pana taṃtaṃbhūmivipākeneva saddhiṃ yojetvā kathento na bhindati nāma. Tatrāyaṃ nayo",
  "atk-abh02a:65_6": "– kāmāvacarakusalā hi oḷārikā; kāmāvacaravipākā sukhumā. Rūpāvacarārūpāvacaralokuttarakusalā",
  "atk-abh02a:65_7": "oḷārikā; rūpāvacarārūpāvacaralokuttaravipākā sukhumāti. Iminā nīhārena kathento na bhindati nāma.",
  "atk-abh02a:66_0": "Tipiṭakacūḷanāgatthero panāha – “akusale oḷārikasukhumatā nāma na uddharitabbā. Tañhi",
  "atk-abh02a:66_1": "ekantaoḷārikameva. Lokuttarepi oḷārikasukhumatā na uddharitabbā. Tañhi ekantasukhuma”nti.",
  "atk-abh02a:66_2": "Imaṃ kathaṃ āharitvā tipiṭakacūḷābhayattherassa kathayiṃsu – evaṃ therena kathitanti.",
  "atk-abh02a:66_3": "Tipiṭakacūḷābhayatthero āha – “sammāsambuddhena abhidhammaṃ patvā ekapadassāpi dvinnampi",
  "atk-abh02a:66_4": "padānaṃ āgataṭṭhāne nayaṃ dātuṃ yuttaṭṭhāne nayo adinno nāma natthi, nayaṃ kātuṃ",
  "atk-abh02a:66_5": "yuttaṭṭhāne nayo akato nāma natthi. Idha panekacco ‘ācariyo asmī’ti vicaranto akusale",
  "atk-abh02a:66_6": "oḷārikasukhumataṃ uddharamāno kukkuccāyati. Sammāsambuddhena pana lokuttarepi oḷārikasukhumatā",
  "atk-abh02a:66_7": "uddharitā”ti. Evañca pana vatvā idaṃ suttaṃ āhari – “tatra, bhante, yāyaṃ paṭipadā",
  "atk-abh02a:66_8": "dukkhā dandhābhiññā, ayaṃ, bhante, paṭipadā ubhayeneva hīnā akkhāyati – dukkhattā",
  "atk-abh02a:66_9": "dandhattā cā”ti. Ettha hi catasso paṭipadā lokiyalokuttaramissakā kathitā.",
  "atk-abh02a:67_0": "Taṃ taṃ vā panāti ettha na heṭṭhimanayo oloketabbo. Taṃtaṃvāpanavaseneva kathetabbaṃ.",
  "atk-abh02a:67_1": "Duvidhā hi akusalā – lobhasahagatā dosasahagatā ca. Tattha dosasahagatā oḷārikā,",
  "atk-abh02a:67_2": "lobhasahagatā sukhumā. Dosasahagatāpi duvidhā – niyatā aniyatā ca. Tattha niyatā",
  "atk-abh02a:67_3": "oḷārikā, aniyatā sukhumā. Niyatāpi kappaṭṭhitikā oḷārikā, nokappaṭṭhitikā sukhumā.",
  "atk-abh02a:67_4": "Kappaṭṭhitikāpi asaṅkhārikā oḷārikā, sasaṅkhārikā sukhumā. Lobhasahagatāpi dvidhā",
  "atk-abh02a:67_5": "– diṭṭhisampayuttā diṭṭhivippayuttā ca. Tattha diṭṭhisampayuttā oḷārikā, diṭṭhivippayuttā",
  "atk-abh02a:67_6": "sukhumā. Diṭṭhisampayuttāpi niyatā oḷārikā, aniyatā sukhumā. Sāpi asaṅkhārikā oḷārikā,",
  "atk-abh02a:67_7": "sasaṅkhārikā sukhumā.",
  "atk-abh02a:68_0": "Saṅkhepato akusalaṃ patvā yā vipākaṃ bahuṃ deti sā oḷārikā, yā appaṃ sā sukhumā.",
  "atk-abh02a:68_1": "Kusalaṃ patvā pana appavipākā oḷārikā, bahuvipākā sukhumā. Catubbidhe kusale kāmāvacarakusalā",
  "atk-abh02a:68_2": "oḷārikā, rūpāvacarakusalā sukhumā. Sāpi oḷārikā, arūpāvacarakusalā sukhumā. Sāpi",
  "atk-abh02a:68_3": "oḷārikā, lokuttarakusalā sukhumā. Ayaṃ tāva bhūmīsu abhedato nayo.",
  "atk-abh02a:69_0": "Bhedato pana kāmāvacarā dānasīlabhāvanāmayavasena tividhā. Tattha dānamayā oḷārikā,",
  "atk-abh02a:69_1": "sīlamayā sukhumā. Sāpi oḷārikā, bhāvanāmayā sukhumā. Sāpi duhetukā tihetukāti duvidhā.",
  "atk-abh02a:69_2": "Tattha duhetukā oḷārikā, tihetukā sukhumā. Tihetukāpi sasaṅkhārikaasaṅkhārikabhedato",
  "atk-abh02a:69_3": "duvidhā. Tattha sasaṅkhārikā oḷārikā, asaṅkhārikā sukhumā. Rūpāvacare paṭhamajjhānakusalavedanā",
  "atk-abh02a:69_4": "oḷārikā, dutiyajjhānakusalavedanā sukhumā…pe… catutthajjhānakusalavedanā sukhumā.",
  "atk-abh02a:69_5": "Sāpi oḷārikā, ākāsānañcāyatanakusalavedanā sukhumā ākāsānañcāyatanakusalavedanā oḷārikā…pe….",
  "atk-abh02a:69_6": "Nevasaññānāsaññāyatanakusalavedanā sukhumā. Sāpi oḷārikā, vipassanāsahajātā sukhumā.",
  "atk-abh02a:69_7": "Sāpi oḷārikā, sotāpattimaggasahajātā sukhumā. Sāpi oḷārikā…pe… arahattamaggasahajātā sukhumā.",
  "atk-abh02a:70": "Catubbidhe vipāke kāmāvacaravipākavedanā oḷārikā, rūpāvacaravipākavedanā sukhumā. Sāpi oḷārikā…pe… lokuttaravipākavedanā sukhumā. Evaṃ tāva abhedato.",
  "atk-abh02a:71_0": "Bhedato pana kāmāvacaravipākā atthi ahetukā, atthi sahetukā. Sahetukāpi atthi duhetukā,",
  "atk-abh02a:71_1": "atthi tihetukā. Tattha ahetukā oḷārikā, sahetukā sukhumā. Sāpi duhetukā oḷārikā,",
  "atk-abh02a:71_2": "tihetukā sukhumā. Tatthāpi sasaṅkhārikā oḷārikā, asaṅkhārikā sukhumā. Paṭhamajjhānavipākā",
  "atk-abh02a:71_3": "oḷārikā, dutiyajjhānavipākā sukhumā…pe… catutthajjhānavipākā sukhumā. Sāpi oḷārikā,",
  "atk-abh02a:71_4": "ākāsānañcāyatanavipākā sukhumā. Sāpi oḷārikā…pe… nevasaññānāsaññāyatanavipākā sukhumā.",
  "atk-abh02a:71_5": "Sāpi oḷārikā, sotāpattiphalavedanā sukhumā. Sāpi oḷārikā, sakadāgāmi…pe… arahattaphalavedanā sukhumā.",
  "atk-abh02a:72_0": "Tīsu kiriyāsu kāmāvacarakiriyavedanā oḷārikā, rūpāvacarakiriyavedanā sukhumā. Sāpi",
  "atk-abh02a:72_1": "oḷārikā, arūpāvacarakiriyavedanā sukhumā. Evaṃ tāva abhedato. Bhedato pana ahetukādivasena",
  "atk-abh02a:72_2": "bhinnāya kāmāvacarakiriyāya ahetukakiriyavedanā oḷārikā, sahetukā sukhumā. Sāpi duhetukā",
  "atk-abh02a:72_3": "oḷārikā, tihetukā sukhumā. Tatthāpi sasaṅkhārikā oḷārikā, asaṅkhārikā sukhumā. Paṭhamajjhāne",
  "atk-abh02a:72_4": "kiriyavedanā oḷārikā, dutiyajjhāne sukhumā. Sāpi oḷārikā, tatiye…pe… catutthe sukhumā.",
  "atk-abh02a:72_5": "Sāpi oḷārikā, ākāsānañcāyatanakiriyavedanā sukhumā. Sāpi oḷārikā, viññāṇañcā…pe…",
  "atk-abh02a:72_6": "nevasaññānāsaññāyatanakiriyavedanā sukhumā. Yā oḷārikā sā hīnā. Yā sukhumā sā paṇītā.",
  "atk-abh02a:73_0": "13. Dūradukaniddese akusalavedanā visabhāgaṭṭhena visaṃsaṭṭhena ca kusalābyākatāhi",
  "atk-abh02a:73_1": "dūre. Iminā nayena sabbapadesu dūratā veditabbā. Sacepi hi akusalādivedanāsamaṅgino",
  "atk-abh02a:73_2": "dukkhādivedanāsamaṅgino ca tayo tayo janā ekamañce nisinnā honti, tesampi tā vedanā",
  "atk-abh02a:73_3": "visabhāgaṭṭhena visaṃsaṭṭhena ca dūreyeva nāma. Samāpannavedanādisamaṅgīsupi eseva",
  "atk-abh02a:73_4": "nayo. Akusalā pana akusalāya sabhāgaṭṭhena sarikkhaṭṭhena ca santike nāma. Iminā",
  "atk-abh02a:73_5": "nayena sabbapadesu santikatā veditabbā. Sacepi hi akusalādivedanāsamaṅgīsu tīsu janesu",
  "atk-abh02a:73_6": "eko kāmabhave, eko rūpabhave, eko arūpabhave, tesampi tā vedanā sabhāgaṭṭhena sarikkhaṭṭhena",
  "atk-abh02a:73_7": "ca santikeyeva nāma. Kusalādivedanāsamaṅgīsupi eseva nayo.",
  "atk-abh02a:74_0": "Taṃ taṃ vā panāti ettha heṭṭhimanayaṃ anoloketvā taṃ taṃ vāpanavaseneva kathetabbaṃ.",
  "atk-abh02a:74_1": "Kathentena ca na dūrato santikaṃ uddharitabbaṃ, santikato pana dūraṃ uddharitabbaṃ.",
  "atk-abh02a:74_2": "Duvidhā hi akusalā – lobhasahagatā dosasahagatā ca. Tattha lobhasahagatā lobhasahagatāya",
  "atk-abh02a:74_3": "santike nāma, dosasahagatāya dūre nāma. Dosasahagatā dosasahagatāya santike nāma,",
  "atk-abh02a:74_4": "lobhasahagatāya dūre nāma. Dosasahagatāpi niyatā niyatāya santike nāmāti. Evaṃ aniyatā.",
  "atk-abh02a:74_5": "Kappaṭṭhitikaasaṅkhārikasasaṅkhārikabhedaṃ lobhasahagatādīsu ca diṭṭhisampayuttādibhedaṃ",
  "atk-abh02a:74_6": "sabbaṃ oḷārikadukaniddese vitthāritavasena anugantvā ekekakoṭṭhāsavedanā taṃtaṃkoṭṭhāsavedanāya",
  "atk-abh02a:74_7": "eva santike, itarā itarāya dūreti veditabbāti.",
  "atk-abh02a:75": "Ayaṃ vedanākkhandhaniddeso.",
  "atk-abh02a:76": "3. Saññākkhandhaniddeso",
  "atk-abh02a:77_0": "14. Saññākkhandhaniddese yā kāci saññāti catubhūmikasaññaṃ pariyādiyati. Cakkhusamphassajā",
  "atk-abh02a:77_1": "saññātiādīni atītādivasena niddiṭṭhasaññaṃ sabhāvato dassetuṃ vuttāni. Tattha cakkhusamphassato",
  "atk-abh02a:77_2": "cakkhusamphassasmiṃ vā jātā cakkhusamphassajā nāma. Sesāsupi eseva nayo. Ettha ca",
  "atk-abh02a:77_3": "purimā pañca cakkhupasādādivatthukāva. Manosamphassajā hadayavatthukāpi avatthukāpi.",
  "atk-abh02a:77_4": "Sabbā catubhūmikasaññā.",
  "atk-abh02a:78_0": "17. Oḷārikadukaniddese paṭighasamphassajāti sappaṭighe cakkhupasādādayo vatthuṃ katvā",
  "atk-abh02a:78_1": "sappaṭighe rūpādayo ārabbha uppanno phasso paṭighasamphasso nāma. Tato tasmiṃ vā",
  "atk-abh02a:78_2": "jātā paṭighasamphassajā nāma. Cakkhusamphassajā saññā…pe… kāyasamphassajā saññātipi",
  "atk-abh02a:78_3": "tassāyeva vatthuto nāmaṃ. Rūpasaññā…pe… phoṭṭhabbasaññātipi tassāyeva ārammaṇato",
  "atk-abh02a:78_4": "nāmaṃ. Idaṃ pana vatthārammaṇato nāmaṃ. Sappaṭighāni hi vatthūni nissāya, sappaṭighāni",
  "atk-abh02a:78_5": "ca ārammaṇāni ārabbha uppattito esā paṭighasamphassajā saññāti vuttā. Manosamphassajātipi",
  "atk-abh02a:78_6": "pariyāyena etissā nāmaṃ hotiyeva. Cakkhuviññāṇañhi mano nāma. Tena sahajāto phasso",
  "atk-abh02a:78_7": "manosamphasso nāma. Tasmiṃ manosamphasse, tasmā vā manosamphassā jātāti manosamphassajā.",
  "atk-abh02a:78_8": "Tathā sotaghānajivhākāyaviññāṇaṃ mano nāma. Tena sahajāto phasso manosamphasso nāma.",
  "atk-abh02a:78_9": "Tasmiṃ manosamphasse, tasmā vā manosamphassā jātāti manosamphassajā.",
  "atk-abh02a:79_0": "Adhivacanasamphassajā saññātipi pariyāyena etissā nāmaṃ hotiyeva. Tayo hi arūpino",
  "atk-abh02a:79_1": "khandhā sayaṃ piṭṭhivaṭṭakā hutvā attanā sahajātāya saññāya adhivacanasamphassajā",
  "atk-abh02a:79_2": "saññātipi nāmaṃ karonti. Nippariyāyena pana paṭighasamphassajā saññā nāma pañcadvārikasaññā,",
  "atk-abh02a:79_3": "adhivacanasamphassajā saññā nāma manodvārikasaññā. Tattha pañcadvārikasaññā oloketvāpi",
  "atk-abh02a:79_4": "jānituṃ sakkāti oḷārikā. Rajjitvā upanijjhāyantañhi ‘rajjitvā upanijjhāyatī’ti, kujjhitvā",
  "atk-abh02a:79_5": "upanijjhāyantaṃ ‘kujjhitvā upanijjhāyatī’ti oloketvāva jānanti.",
  "atk-abh02a:80_0": "Tatridaṃ vatthu – dve kira itthiyo nisīditvā suttaṃ kantanti. Dvīsu daharesu gāme",
  "atk-abh02a:80_1": "carantesu eko purato gacchanto ekaṃ itthiṃ olokesi. Itarā taṃ pucchi ‘kasmā nu kho",
  "atk-abh02a:80_2": "taṃ eso olokesī’ti? ‘Na eso bhikkhu maṃ visabhāgacittena olokesi, kaniṭṭhabhaginīsaññāya",
  "atk-abh02a:80_3": "pana olokesī’ti. Tesupi gāme caritvā āsanasālāya nisinnesu itaro bhikkhu taṃ bhikkhuṃ",
  "atk-abh02a:80_4": "pucchi – ‘tayā sā itthī olokitā’ti? ‘Āma olokitā’. ‘Kimatthāyā’ti? ‘Mayhaṃ bhaginīsarikkhattā",
  "atk-abh02a:80_5": "taṃ olokesi’nti āha. Evaṃ pañcadvārikasaññā oloketvāpi jānituṃ sakkāti veditabbā.",
  "atk-abh02a:80_6": "Sā panesā pasādavatthukā eva. Keci pana javanappavattāti dīpenti. Manodvārikasaññā",
  "atk-abh02a:80_7": "pana ekamañce vā ekapīṭhe vā nisīditvāpi aññaṃ cintentaṃ vitakkentañca ‘kiṃ cintesi,",
  "atk-abh02a:80_8": "kiṃ vitakkesī’ti pucchitvā tassa vacanavaseneva jānitabbato sukhumā. Sesaṃ vedanākkhandhasadisamevāti.",
  "atk-abh02a:81": "Ayaṃ saññākkhandhaniddeso.",
  "atk-abh02a:82": "4. Saṅkhārakkhandhaniddeso",
  "atk-abh02a:83_0": "20. Saṅkhārakkhandhaniddese ye keci saṅkhārāti catubhūmikasaṅkhāre pariyādiyati.",
  "atk-abh02a:83_1": "Cakkhusamphassajā cetanātiādīni atītādivasena niddiṭṭhasaṅkhāre sabhāvato dassetuṃ",
  "atk-abh02a:83_2": "vuttāni. Cakkhusamphassajātiādīni vuttatthāneva. Cetanāti heṭṭhimakoṭiyā padhānasaṅkhāravasena",
  "atk-abh02a:83_3": "vuttaṃ. Heṭṭhimakoṭiyā hi antamaso cakkhuviññāṇena saddhiṃ pāḷiyaṃ āgatā cattāro",
  "atk-abh02a:83_4": "saṅkhārā uppajjanti. Tesu cetanā padhānā āyūhanaṭṭhena pākaṭattā. Tasmā ayameva gahitā.",
  "atk-abh02a:83_5": "Taṃsampayuttasaṅkhārā pana tāya gahitāya gahitāva honti. Idhāpi purimā pañca cakkhupasādādivatthukāva.",
  "atk-abh02a:83_6": "Manosamphassajā hadayavatthukāpi avatthukāpi. Sabbā catubhūmikacetanā. Sesaṃ vedanākkhandhasadisamevāti.",
  "atk-abh02a:84": "Ayaṃ saṅkhārakkhandhaniddeso.",
  "atk-abh02a:85": "5. Viññāṇakkhandhaniddeso",
  "atk-abh02a:86_0": "26. Viññāṇakkhandhaniddese yaṃ kiñci viññāṇanti catubhūmakaviññāṇaṃ pariyādiyati.",
  "atk-abh02a:86_1": "Cakkhuviññāṇantiādīni atītādivasena niddiṭṭhaviññāṇaṃ sabhāvato dassetuṃ vuttāni.",
  "atk-abh02a:86_2": "Tattha cakkhuviññāṇādīni pañca cakkhupasādādivatthukāneva, manoviññāṇaṃ hadayavatthukampi",
  "atk-abh02a:86_3": "avatthukampi. Sabbaṃ catubhūmakaviññāṇaṃ. Sesaṃ vedanākkhandhasadisamevāti.",
  "atk-abh02a:87": "Ayaṃ viññāṇakkhandhaniddeso.",
  "atk-abh02a:88": "Pakiṇṇakakathā",
  "atk-abh02a:89_0": "Idāni pañcasupi khandhesu samuggamato, pubbāparato, addhānaparicchedato, ekuppādanānānirodhato,",
  "atk-abh02a:89_1": "nānuppādaekanirodhato, ekuppādaekanirodhato, nānuppādanānānirodhato, atītānāgatapaccuppannato,",
  "atk-abh02a:89_2": "ajjhattikabāhirato, oḷārikasukhumato, hīnapaṇītato, dūrasantikato, paccayato, samuṭṭhānato,",
  "atk-abh02a:89_3": "parinipphannato, saṅkhatatoti soḷasahākārehi pakiṇṇakaṃ veditabbaṃ.",
  "atk-abh02a:90_0": "Tattha duvidho samuggamo – gabbhaseyyakasamuggamo, opapātikasamuggamoti. Tattha gabbhaseyyakasamuggamo",
  "atk-abh02a:90_1": "evaṃ veditabbo – gabbhaseyyakasattānañhi paṭisandhikkhaṇe pañcakkhandhā apacchāapure",
  "atk-abh02a:90_2": "ekato pātubhavanti. Tasmiṃ khaṇe pātubhūtā kalalasaṅkhātā rūpasantati parittā hoti.",
  "atk-abh02a:90_3": "Khuddakamakkhikāya ekavāyāmena pātabbamattāti vatvā puna ‘atibahuṃ etaṃ, saṇhasūciyā",
  "atk-abh02a:90_4": "tele pakkhipitvā ukkhittāya paggharitvā agge ṭhitabindumatta’nti vuttaṃ. Tampi paṭikkhipitvā",
  "atk-abh02a:90_5": "‘ekakese telato uddharitvā gahite tassa paggharitvā agge ṭhitabindumatta’nti vuttaṃ.",
  "atk-abh02a:90_6": "Tampi paṭikkhipitvā ‘imasmiṃ janapade manussānaṃ kese aṭṭhadhā phālite tato ekakoṭṭhāsappamāṇo",
  "atk-abh02a:90_7": "uttarakurukānaṃ keso; tassa pasannatilatelato uddhaṭassa agge ṭhitabindumatta’nti",
  "atk-abh02a:90_8": "vuttaṃ. Tampi paṭikkhipitvā ‘etaṃ bahu, jātiuṇṇā nāma sukhumā; tassā ekaaṃsuno pasannatilatele",
  "atk-abh02a:90_9": "pakkhipitvā uddhaṭassa paggharitvā agge ṭhitabindumatta’nti vuttaṃ. Taṃ panetaṃ acchaṃ",
  "atk-abh02a:90_10": "hoti vippasannaṃ anāvilaṃ parisuddhaṃ pasannatilatelabindusamānavaṇṇaṃ. Vuttampi cetaṃ –",
  "atk-abh02a:91": "Tilatelassa yathā bindu, sappimaṇḍo anāvilo;",
  "atk-abh02a:92": "Evaṃ vaṇṇapaṭibhāgaṃ, kalalanti pavuccatīti.",
  "atk-abh02a:93_0": "Evaṃ parittāya rūpasantatiyā tīṇi santatisīsāni honti – vatthudasakaṃ, kāyadasakaṃ,",
  "atk-abh02a:93_1": "itthiyā itthindriyavasena purisassa purisindriyavasena bhāvadasakanti. Tattha vatthurūpaṃ,",
  "atk-abh02a:93_2": "tassa nissayāni cattāri mahābhūtāni, taṃnissitā vaṇṇagandharasojā, jīvitanti – idaṃ",
  "atk-abh02a:93_3": "vatthudasakaṃ nāma. Kāyapasādo, tassa nissayāni cattāri mahābhūtāni, tannissitā vaṇṇagandharasojā,",
  "atk-abh02a:93_4": "jīvitanti – idaṃ kāyadasakaṃ nāma. Itthiyā itthibhāvo, purisassa purisabhāvo, tassa",
  "atk-abh02a:93_5": "nissayāni cattāri mahābhūtāni, tannissitā vaṇṇagandharasojā, jīvitanti – idaṃ bhāvadasakaṃ nāma.",
  "atk-abh02a:94_0": "Evaṃ gabbhaseyyakānaṃ paṭisandhiyaṃ ukkaṭṭhaparicchedena samatiṃsa kammajarūpāni",
  "atk-abh02a:94_1": "rūpakkhandho nāma hoti. Paṭisandhicittena pana sahajātā vedanā vedanākkhandho, saññā",
  "atk-abh02a:94_2": "saññākkhandho, saṅkhārā saṅkhārakkhandho, paṭisandhicittaṃ viññāṇakkhandhoti. Evaṃ",
  "atk-abh02a:94_3": "gabbhaseyyakānaṃ paṭisandhikkhaṇe pañcakkhandhā paripuṇṇā honti. Sace pana napuṃsakapaṭisandhi",
  "atk-abh02a:94_4": "hoti, bhāvadasakaṃ hāyati. Dvinnaṃ dasakānaṃ vasena samavīsati kammajarūpāni rūpakkhandho",
  "atk-abh02a:94_5": "nāma hoti. Vedanākkhandhādayo vuttappakārā evāti. Evampi gabbhaseyyakānaṃ paṭisandhikkhaṇe",
  "atk-abh02a:94_6": "pañcakkhandhā paripuṇṇā honti.",
  "atk-abh02a:95_0": "Imasmiṃ ṭhāne tisamuṭṭhānikappaveṇī kathetabbā bhaveyya. Taṃ pana akathetvā ‘opapātikasamuggamo’",
  "atk-abh02a:95_1": "nāma dassito. Opapātikānañhi paripuṇṇāyatanānaṃ paṭisandhikkhaṇe heṭṭhā vuttāni tīṇi,",
  "atk-abh02a:95_2": "cakkhusotaghānajivhādasakāni cāti satta rūpasantatisīsāni pātubhavanti. Tattha cakkhudasakādīni",
  "atk-abh02a:95_3": "kāyadasakasadisāneva. Napuṃsakassa pana bhāvadasakaṃ natthi. Evaṃ paripuṇṇāyatanānaṃ",
  "atk-abh02a:95_4": "opapātikānaṃ samasattati ceva samasaṭṭhi ca kammajarūpāni rūpakkhandho nāma. Vedanākkhandhādayo",
  "atk-abh02a:95_5": "vuttappakārā evāti. Evaṃ opapātikānaṃ paṭisandhikkhaṇe pañcakkhandhā paripuṇṇā honti.",
  "atk-abh02a:95_6": "Ayaṃ ‘opapātikasamuggamo’ nāma. Evaṃ tāva pañcakkhandhā ‘samuggamato’ veditabbā.",
  "atk-abh02a:96_0": "‘Pubbāparato’ti evaṃ pana gabbhaseyyakānaṃ apacchāapure uppannesu pañcasu khandhesu",
  "atk-abh02a:96_1": "kiṃ rūpaṃ paṭhamaṃ rūpaṃ samuṭṭhāpeti udāhu arūpanti? Rūpaṃ rūpameva samuṭṭhāpeti,",
  "atk-abh02a:96_2": "na arūpaṃ. Kasmā? Paṭisandhicittassa na rūpajanakattā. Sabbasattānañhi paṭisandhicittaṃ,",
  "atk-abh02a:96_3": "khīṇāsavassa cuticittaṃ, dvipañcaviññāṇāni, cattāri arūppavipākānīti soḷasa cittāni",
  "atk-abh02a:96_4": "rūpaṃ na samuṭṭhāpenti. Tattha paṭisandhicittaṃ tāva vatthuno dubbalatāya appatiṭṭhitatāya",
  "atk-abh02a:96_5": "paccayavekallatāya āgantukatāya ca rūpaṃ na samuṭṭhāpeti. Tattha hi sahajātaṃ vatthu",
  "atk-abh02a:96_6": "uppādakkhaṇe dubbalaṃ hotīti vatthuno dubbalatāya rūpaṃ na samuṭṭhāpeti. Yathā ca",
  "atk-abh02a:96_7": "papāte patanto puriso aññassa nissayo bhavituṃ na sakkoti, evaṃ etampi kammavegakkhittattā",
  "atk-abh02a:96_8": "papāte patamānaṃ viya appatiṭṭhitaṃ. Iti kammavegakkhittattā, appatiṭṭhitatāyapi",
  "atk-abh02a:96_9": "rūpaṃ na samuṭṭhāpeti.",
  "atk-abh02a:97_0": "Paṭisandhicittañca vatthunā saddhiṃ apacchāapure uppannaṃ. Tassa vatthu purejātaṃ",
  "atk-abh02a:97_1": "hutvā paccayo bhavituṃ na sakkoti. Sace sakkuṇeyya, rūpaṃ samuṭṭhāpeyya. Yatrāpi",
  "atk-abh02a:97_2": "vatthu purejātaṃ hutvā paccayo bhavituṃ sakkoti, paveṇī ghaṭiyati, tatrāpi cittaṃ",
  "atk-abh02a:97_3": "aṅgato aparihīnaṃyeva rūpaṃ samuṭṭhāpeti. Yadi hi cittaṃ ṭhānakkhaṇe vā bhaṅgakkhaṇe",
  "atk-abh02a:97_4": "vā rūpaṃ samuṭṭhāpeyya, paṭisandhicittampi rūpaṃ samuṭṭhāpeyya. Na pana cittaṃ tasmiṃ",
  "atk-abh02a:97_5": "khaṇadvaye rūpaṃ samuṭṭhāpeti. Yathā pana ahicchattakamakulaṃ pathavito uṭṭhahantaṃ",
  "atk-abh02a:97_6": "paṃsucuṇṇaṃ gahetvāva uṭṭhahati, evaṃ cittaṃ purejātaṃ vatthuṃ nissāya uppādakkhaṇe",
  "atk-abh02a:97_7": "aṭṭha rūpāni gahetvāva uṭṭhahati. Paṭisandhikkhaṇe ca vatthu purejātaṃ hutvā paccayo",
  "atk-abh02a:97_8": "bhavituṃ na sakkotīti paccayavekallatāyapi paṭisandhicittaṃ rūpaṃ na samuṭṭhāpeti.",
  "atk-abh02a:98_0": "Yathā ca āgantukapuriso agatapubbaṃ padesaṃ gato aññesaṃ – ‘etha bho, antogāme vo",
  "atk-abh02a:98_1": "annapānagandhamālādīni dassāmī’ti vattuṃ na sakkoti, attano avisayatāya appahutatāya,",
  "atk-abh02a:98_2": "evameva paṭisandhicittaṃ āgantukanti attano āgantukatāyapi rūpaṃ na samuṭṭhāpeti.",
  "atk-abh02a:98_3": "Apica samatiṃsa kammajarūpāni cittasamuṭṭhānarūpānaṃ ṭhānaṃ gahetvā ṭhitānītipi paṭisandhicittaṃ",
  "atk-abh02a:98_4": "rūpaṃ na samuṭṭhāpeti.",
  "atk-abh02a:99_0": "Khīṇāsavassa pana cuticittaṃ vaṭṭamūlassa vūpasantattā na samuṭṭhāpeti. Tassa hi",
  "atk-abh02a:99_1": "sabbabhavesu vaṭṭamūlaṃ vūpasantaṃ abhabbuppattikaṃ punabbhave paveṇī nāma natthi.",
  "atk-abh02a:99_2": "Sotāpannassa pana satta bhave ṭhapetvā aṭṭhameva vaṭṭamūlaṃ vūpasantaṃ. Tasmā tassa",
  "atk-abh02a:99_3": "cuticittaṃ sattasu bhavesu rūpaṃ samuṭṭhāpeti, sakadāgāmino dvīsu, anāgāmino ekasmiṃ.",
  "atk-abh02a:99_4": "Khīṇāsavassa sabbabhavesu vaṭṭamūlassa vūpasantattā neva samuṭṭhāpeti.",
  "atk-abh02a:100_0": "Dvipañcaviññāṇesu pana jhānaṅgaṃ natthi, maggaṅgaṃ natthi, hetu natthīti cittaṅgaṃ",
  "atk-abh02a:100_1": "dubbalaṃ hotīti cittaṅgadubbalatāya tāni rūpaṃ na samuṭṭhāpenti. Cattāri arūpavipākāni",
  "atk-abh02a:100_2": "tasmiṃ bhave rūpassa natthitāya rūpaṃ na samuṭṭhāpenti. Na kevalañca tāneva, yāni",
  "atk-abh02a:100_3": "aññānipi tasmiṃ bhave aṭṭha kāmāvacarakusalāni, dasa akusalāni, nava kiriyacittāni,",
  "atk-abh02a:100_4": "cattāri āruppakusalāni, catasso āruppakiriyā, tīṇi maggacittāni, cattāri phalacittānīti",
  "atk-abh02a:100_5": "dvecattālīsa cittāni uppajjanti, tānipi tattha rūpassa natthitāya eva rūpaṃ na samuṭṭhāpenti.",
  "atk-abh02a:100_6": "Evaṃ paṭisandhicittaṃ rūpaṃ na samuṭṭhāpeti.",
  "atk-abh02a:101_0": "Utu pana paṭhamaṃ rūpaṃ samuṭṭhāpeti. Ko esa utu nāmāti? Paṭisandhikkhaṇe uppannānaṃ",
  "atk-abh02a:101_1": "samatiṃsakammajarūpānaṃ abbhantarā tejodhātu. Sā ṭhānaṃ patvā aṭṭha rūpāni samuṭṭhāpeti.",
  "atk-abh02a:101_2": "Utu nāma cesa dandhanirodho; cittaṃ khippanirodhaṃ. Tasmiṃ dharanteyeva soḷasa cittāni",
  "atk-abh02a:101_3": "uppajjitvā nirujjhanti. Tesu paṭisandhianantaraṃ paṭhamabhavaṅgacittaṃ uppādakkhaṇeyeva",
  "atk-abh02a:101_4": "aṭṭha rūpāni samuṭṭhāpeti. Yadā pana saddassa uppattikālo bhavissati, tadā utucittāni",
  "atk-abh02a:101_5": "saddanavakaṃ nāma samuṭṭhāpessanti. Kabaḷīkārāhāropi ṭhānaṃ patvā aṭṭha rūpāni samuṭṭhāpeti.",
  "atk-abh02a:101_6": "Kuto panassa kabaḷīkārāhāroti? Mātito. Vuttampi cetaṃ –",
  "atk-abh02a:102": "“Yañcassa bhuñjatī mātā, annaṃ pānañca bhojanaṃ;",
  "atk-abh02a:103": "Tena so tattha yāpeti, mātukucchigato naro”ti. ;",
  "atk-abh02a:104_0": "Evaṃ kucchigato dārako mātarā ajjhohaṭaannapānaojāya yāpeti. Sāva ṭhānappattā aṭṭha",
  "atk-abh02a:104_1": "rūpāni samuṭṭhāpeti. Nanu ca sā ojā kharā? Vatthu sukhumaṃ? Kathaṃ tattha patiṭṭhātīti?",
  "atk-abh02a:104_2": "Paṭhamaṃ tāva na patiṭṭhāti; ekassa vā dvinnaṃ vā sattāhānaṃ gatakāle patiṭṭhāti.",
  "atk-abh02a:104_3": "Tato pana pure vā patiṭṭhātu pacchā vā; yadā mātarā ajjhohaṭaannapānaojā dārakassa",
  "atk-abh02a:104_4": "sarīre patiṭṭhāti, tadā aṭṭha rūpāni samuṭṭhāpeti.",
  "atk-abh02a:105_0": "Opapātikassāpi pakatipaṭiyattānaṃ khādanīyabhojanīyānaṃ atthiṭṭhāne nibbattassa tāni",
  "atk-abh02a:105_1": "gahetvā ajjhoharato ṭhānappattā ojā rūpaṃ samuṭṭhāpeti. Eko annapānarahite araññe",
  "atk-abh02a:105_2": "nibbattati, mahāchātako hoti, attanova jivhāya kheḷaṃ parivattetvā gilati. Tatrāpissa",
  "atk-abh02a:105_3": "ṭhānappattā ojā rūpaṃ samuṭṭhāpeti.",
  "atk-abh02a:106_0": "Evaṃ pañcavīsatiyā koṭṭhāsesu dveva rūpāni rūpaṃ samuṭṭhāpenti – tejodhātu ca kabaḷīkārāhāro",
  "atk-abh02a:106_1": "ca. Arūpepi dveyeva dhammā rūpaṃ samuṭṭhāpenti – cittañceva kammacetanā ca. Tattha",
  "atk-abh02a:106_2": "rūpaṃ uppādakkhaṇe ca bhaṅgakkhaṇe ca dubbalaṃ, ṭhānakkhaṇe balavanti ṭhānakkhaṇe",
  "atk-abh02a:106_3": "rūpaṃ samuṭṭhāpeti. Cittaṃ ṭhānakkhaṇe ca bhaṅgakkhaṇe ca dubbalaṃ, uppādakkhaṇeyeva",
  "atk-abh02a:106_4": "balavanti uppādakkhaṇeyeva rūpaṃ samuṭṭhāpeti. Kammacetanā niruddhāva paccayo hoti.",
  "atk-abh02a:106_5": "Atīte kappakoṭisatasahassamatthakepi hi āyūhitaṃ kammaṃ etarahi paccayo hoti. Etarahi",
  "atk-abh02a:106_6": "āyūhitaṃ anāgate kappakoṭisatasahassapariyosānepi paccayo hotīti. Evaṃ ‘pubbāparato’ veditabbā.",
  "atk-abh02a:107_0": "‘Addhānaparicchedato’ti rūpaṃ kittakaṃ addhānaṃ tiṭṭhati? Arūpaṃ kittakanti? Rūpaṃ",
  "atk-abh02a:107_1": "garupariṇāmaṃ dandhanirodhaṃ. Arūpaṃ lahupariṇāmaṃ khippanirodhaṃ. Rūpe dharanteyeva",
  "atk-abh02a:107_2": "soḷasa cittāni uppajjitvā nirujjhanti. Taṃ pana sattarasamena cittena saddhiṃ nirujjhati.",
  "atk-abh02a:107_3": "Yathā hi puriso ‘phalaṃ pātessāmī’ti muggarena rukkhasākhaṃ pahareyya, phalāni ca",
  "atk-abh02a:107_4": "pattāni ca ekakkhaṇeyeva vaṇṭato mucceyyuṃ. Tattha phalāni attano bhārikatāya paṭhamataraṃ",
  "atk-abh02a:107_5": "pathaviyaṃ patanti, pattāni lahukatāya pacchā. Evameva muggarappahārena pattānañca",
  "atk-abh02a:107_6": "phalānañca ekakkhaṇe vaṇṭato muttakālo viya paṭisandhikkhaṇe rūpārūpadhammānaṃ ekakkhaṇe",
  "atk-abh02a:107_7": "pātubhāvo; phalānaṃ bhārikatāya paṭhamataraṃ pathaviyaṃ patanaṃ viya rūpe dharanteyeva",
  "atk-abh02a:107_8": "soḷasannaṃ cittānaṃ uppajjitvā nirujjhanaṃ; pattānaṃ lahukatāya pacchā pathaviyaṃ",
  "atk-abh02a:107_9": "patanaṃ viya rūpassa sattarasamena cittena saha nirujjhanaṃ.",
  "atk-abh02a:108_0": "Tattha kiñcāpi rūpaṃ dandhanirodhaṃ garupariṇāmaṃ, cittaṃ khippanirodhaṃ lahupariṇāmaṃ,",
  "atk-abh02a:108_1": "rūpaṃ pana arūpaṃ arūpaṃ vā rūpaṃ ohāya pavattituṃ na sakkonti. Dvinnampi ekappamāṇāva",
  "atk-abh02a:108_2": "pavatti. Tatrāyaṃ upamā – eko puriso lakuṇṭakapādo, eko dīghapādo. Tesu ekato maggaṃ",
  "atk-abh02a:108_3": "gacchantesu yāva dīghapādo ekapadavāraṃ akkamati, tāva itaro pade padaṃ akkamitvā",
  "atk-abh02a:108_4": "soḷasapadavārena gacchati. Dīghapādo lakuṇṭakapādassa soḷasa padavāre attano pādaṃ",
  "atk-abh02a:108_5": "añchitvā ākaḍḍhitvā ekameva padavāraṃ karoti. Iti ekopi ekaṃ atikkamituṃ na sakkoti.",
  "atk-abh02a:108_6": "Dvinnampi gamanaṃ ekappamāṇameva hoti. Evaṃsampadamidaṃ daṭṭhabbaṃ. Lakuṇṭakapādapuriso",
  "atk-abh02a:108_7": "viya arūpaṃ; dīghapādapuriso viya rūpaṃ; dīghapādassa ekaṃ padavāraṃ akkamaṇakāle",
  "atk-abh02a:108_8": "itarassa soḷasapadavāraakkamanaṃ viya rūpe dharanteyeva arūpadhammesu soḷasannaṃ",
  "atk-abh02a:108_9": "cittānaṃ uppajjitvā nirujjhanaṃ; dvinnaṃ purisānaṃ lakuṇṭakapādapurisassa soḷasa",
  "atk-abh02a:108_10": "padavāre itarassa attano pādaṃ añchitvā ākaḍḍhitvā ekapadavārakaraṇaṃ viya rūpassa",
  "atk-abh02a:108_11": "sattarasamena cittena saddhiṃ nirujjhanaṃ; dvinnaṃ purisānaṃ aññamaññaṃ anohāya ekappamāṇeneva",
  "atk-abh02a:108_12": "gamanaṃ viya arūpassa rūpaṃ rūpassa arūpaṃ anohāya ekappamāṇeneva pavattananti. Evaṃ",
  "atk-abh02a:108_13": "‘addhānaparicchedato’ veditabbā.",
  "atk-abh02a:109_0": "‘Ekuppādanānānirodhato’ti idaṃ pacchimakammajaṃ ṭhapetvā dīpetabbaṃ. Paṭhamañhi paṭisandhicittaṃ,",
  "atk-abh02a:109_1": "dutiyaṃ bhavaṅgaṃ, tatiyaṃ bhavaṅgaṃ…pe… soḷasamaṃ bhavaṅgaṃ. Tesu ekekassa uppādaṭṭhitibhaṅgavasena",
  "atk-abh02a:109_2": "tayo tayo khaṇā. Tattha ekekassa cittassa tīsu tīsu khaṇesu samatiṃsa samatiṃsa kammajarūpāni",
  "atk-abh02a:109_3": "uppajjanti. Tesu paṭisandhicittassa uppādakkhaṇe samuṭṭhitaṃ kammajarūpaṃ sattarasamassa",
  "atk-abh02a:109_4": "bhavaṅgacittassa uppādakkhaṇeyeva nirujjhati; ṭhitikkhaṇe samuṭṭhitaṃ ṭhitikkhaṇeyeva;",
  "atk-abh02a:109_5": "bhaṅgakkhaṇe samuṭṭhitaṃ bhaṅgakkhaṇeyeva nirujjhati. Evaṃ dutiyabhavaṅgacittaṃ ādiṃ",
  "atk-abh02a:109_6": "katvā attano attano sattarasamena cittena saddhiṃ yojetvā nayo netabbo. Iti soḷasa",
  "atk-abh02a:109_7": "tikā aṭṭhacattālīsa honti. Ayaṃ aṭṭhacattālīsakammajarūpapaveṇī nāma. Sā panesā rattiñca",
  "atk-abh02a:109_8": "divā ca khādantānampi bhuñjantānampi suttānampi pamattānampi nadīsoto viya ekantaṃ",
  "atk-abh02a:109_9": "pavattati yevāti. Evaṃ ‘ekuppādanānānirodhato’ veditabbā.",
  "atk-abh02a:110_0": "‘Nānuppādaekanirodhatā’ pacchimakammajena dīpetabbā. Tattha āyusaṃkhārapariyosāne",
  "atk-abh02a:110_1": "soḷasannaṃ cittānaṃ vāre sati heṭṭhāsoḷasakaṃ uparisoḷasakanti dve ekato yojetabbāni.",
  "atk-abh02a:110_2": "Heṭṭhāsoḷasakasmiñhi paṭhamacittassa uppādakkhaṇe samuṭṭhitaṃ samatiṃsakammajarūpaṃ",
  "atk-abh02a:110_3": "uparisoḷasakasmiṃ paṭhamacittassa uppādakkhaṇeyeva nirujjhati; ṭhitikkhaṇe samuṭṭhitaṃ",
  "atk-abh02a:110_4": "tassa ṭhitikkhaṇeyeva bhaṅgakkhaṇe samuṭṭhitaṃ tassa bhaṅgakkhaṇeyeva nirujjhati.",
  "atk-abh02a:110_5": "Heṭṭhimasoḷasakasmiṃ pana dutiyacittassa…pe… soḷasamacittassa uppādakkhaṇe samuṭṭhitaṃ",
  "atk-abh02a:110_6": "samatiṃsakammajarūpaṃ cuticittassa uppādakkhaṇeyeva nirujjhati; tassa ṭhitikkhaṇe",
  "atk-abh02a:110_7": "samuṭṭhitaṃ cuticittassa ṭhitikkhaṇeyeva; bhaṅgakkhaṇe samuṭṭhitaṃ cuticittassa bhaṅgakkhaṇeyeva",
  "atk-abh02a:110_8": "nirujjhati. Tato paṭṭhāya kammajarūpapaveṇī na pavattati. Yadi pavatteyya, sattā",
  "atk-abh02a:110_9": "akkhayā avayā ajarā amarā nāma bhaveyyuṃ.",
  "atk-abh02a:111_0": "Ettha pana yadetaṃ ‘sattarasamassa bhavaṅgacittassa uppādakkhaṇeyeva nirujjhatī’tiādinā",
  "atk-abh02a:111_1": "nayena ‘ekassa cittassa uppādakkhaṇe uppannaṃ rūpaṃ aññassa uppādakkhaṇe nirujjhatī’ti",
  "atk-abh02a:111_2": "aṭṭhakathāyaṃ āgatattā vuttaṃ, taṃ “yassa kāyasaṅkhāro nirujjhati, tassa cittasaṅkhāro",
  "atk-abh02a:111_3": "nirujjhatī”ti? “Āmantā”ti imāya pāḷiyā virujjhati. Kathaṃ? Kāyasaṅkhāro hi cittasamuṭṭhāno",
  "atk-abh02a:111_4": "assāsapassāsavāto. Cittasamuṭṭhānarūpañca cittassa uppādakkhaṇe uppajjitvā yāva aññāni",
  "atk-abh02a:111_5": "soḷasa cittāni uppajjanti tāva tiṭṭhati. Tesaṃ soḷasannaṃ sabbapacchimena saddhiṃ",
  "atk-abh02a:111_6": "nirujjhati. Iti yena cittena saddhiṃ uppajjati, tato paṭṭhāya sattarasamena saddhiṃ",
  "atk-abh02a:111_7": "nirujjhati; na kassaci cittassa uppādakkhaṇe vā ṭhitikkhaṇe vā nirujjhati, nāpi ṭhitikkhaṇe",
  "atk-abh02a:111_8": "vā bhaṅgakkhaṇe vā uppajjati. Esā cittasamuṭṭhānarūpassa dhammatāti niyamato cittasaṅkhārena",
  "atk-abh02a:111_9": "saddhiṃ ekakkhaṇe nirujjhanato “āmantā”ti vuttaṃ.",
  "atk-abh02a:112_0": "Yo cāyaṃ cittasamuṭṭhānassa khaṇaniyamo vutto kammādisamuṭṭhānassāpi ayameva khaṇaniyamo.",
  "atk-abh02a:112_1": "Tasmā paṭisandhicittena sahuppannaṃ kammajarūpaṃ tato paṭṭhāya sattarasamena saddhiṃ",
  "atk-abh02a:112_2": "nirujjhati. Paṭisandhicittassa ṭhitikkhaṇe uppannaṃ aṭṭhārasamassa uppādakkhaṇe nirujjhati.",
  "atk-abh02a:112_3": "Paṭisandhicittassa bhaṅgakkhaṇe uppannaṃ aṭṭhārasamassa ṭhānakkhaṇe nirujjhatīti",
  "atk-abh02a:112_4": "iminā nayenettha yojanā kātabbā. Tato paraṃ pana utusamuṭṭhānikapaveṇīyeva tiṭṭhati.",
  "atk-abh02a:112_5": "‘Nīharitvā jhāpethā’ti vattabbaṃ hoti. Evaṃ ‘nānuppādaekanirodhato’ veditabbā.",
  "atk-abh02a:113": "‘Ekuppādaekanirodhato’ti rūpaṃ pana rūpena saha ekuppādaṃ ekanirodhaṃ. Arūpaṃ arūpena saha ekuppādaṃ ekanirodhaṃ. Evaṃ ‘ekuppādaekanirodhato’ veditabbā.",
  "atk-abh02a:114_0": "‘Nānuppādanānānirodhatā’ pana catusantatirūpena dīpetabbā. Imassa hi uddhaṃ pādatalā",
  "atk-abh02a:114_1": "adho kesamatthakā tacapariyantassa sarīrassa tattha tattha catusantatirūpaṃ ghanapuñjabhāvena",
  "atk-abh02a:114_2": "vattati. Evaṃ vattamānassāpissa na ekuppādāditā sallakkhetabbā. Yathā pana upacikarāji",
  "atk-abh02a:114_3": "vā kipillikarāji vā olokiyamānā ekābaddhā viya hoti, na pana ekābaddhā. Aññissā hi",
  "atk-abh02a:114_4": "sīsasantike aññissā sīsampi udarampi pādāpi, aññissā udarasantike aññissā sīsampi",
  "atk-abh02a:114_5": "udarampi pādāpi, aññissā pādasantike aññissā sīsampi udarampi pādāpi honti. Evameva",
  "atk-abh02a:114_6": "catusantatirūpānampi aññassa uppādakkhaṇe aññassa uppādopi hoti ṭhitipi bhaṅgopi,",
  "atk-abh02a:114_7": "aññassa ṭhitikkhaṇe aññassa uppādopi hoti ṭhitipi bhaṅgopi, aññassa bhaṅgakkhaṇe",
  "atk-abh02a:114_8": "aññassa uppādopi hoti ṭhitipi bhaṅgopi. Evamettha ‘nānuppādanānānirodhatā’ veditabbā.",
  "atk-abh02a:115_0": "‘Atītādīni’ pana dūradukapariyosānāni pāḷiyaṃ āgatāneva. ‘Paccayasamuṭṭhānāni’pi",
  "atk-abh02a:115_1": "“kammajaṃ, kammapaccayaṃ, kammapaccayautusamuṭṭhāna”ntiādinā nayena heṭṭhā kathitāniyeva.",
  "atk-abh02a:115_2": "Pañcapi pana khandhā parinipphannāva honti, no aparinipphannā; saṅkhatāva no asaṅkhatā;",
  "atk-abh02a:115_3": "apica nipphannāpi hontiyeva. Sabhāvadhammesu hi nibbānamevekaṃ aparinipphannaṃ anipphannañca.",
  "atk-abh02a:115_4": "Nirodhasamāpatti pana nāmapaññatti ca kathanti? Nirodhasamāpatti lokiyalokuttarāti",
  "atk-abh02a:115_5": "vā saṅkhatāsaṅkhatāti vā parinipphannāparinipphannāti vā na vattabbā. Nipphannā pana",
  "atk-abh02a:115_6": "hoti samāpajjantena samāpajjitabbato. Tathā nāmapaññatti. Sāpi hi lokiyādibhedaṃ",
  "atk-abh02a:115_7": "na labhati; nipphannā pana hoti no anipphannā; nāmaggahaṇañhi gaṇhantova gaṇhātīti.",
  "atk-abh02a:116": "Kamādivinicchayakathā",
  "atk-abh02a:117": "Evaṃ pakiṇṇakato khandhe viditvā puna etesuyeva –",
  "atk-abh02a:118": "Khandhesu ñāṇabhedatthaṃ, kamatotha visesato;",
  "atk-abh02a:119": "Anūnādhikato ceva, upamāto tatheva ca.",
  "atk-abh02a:120": "Daṭṭhabbato dvidhā evaṃ, passantassatthasiddhito;",
  "atk-abh02a:121": "Vinicchayanayo sammā, viññātabbo vibhāvinā.",
  "atk-abh02a:122": "Tattha ‘kamato’ti idha uppattikkamo, pahānakkamo, paṭipattikkamo, bhūmikkamo, desanākkamoti bahuvidho kamo.",
  "atk-abh02a:123_0": "Tattha “paṭhamaṃ kalalaṃ hoti, kalalā hoti abbuda”nti evamādi uppattikkamo. “Dassanena",
  "atk-abh02a:123_1": "pahātabbā dhammā, bhāvanāya pahātabbā dhammā”ti evamādi pahānakkamo. “Sīlavisuddhi,",
  "atk-abh02a:123_2": "cittavisuddhī”ti evamādi paṭipattikkamo. “Kāmāvacarā, rūpāvacarā”ti evamādi bhūmikkamo.",
  "atk-abh02a:123_3": "“Cattāro satipaṭṭhānā, cattāro sammappadhānā”ti vā “dānakathaṃ sīlakatha”nti vā evamādi",
  "atk-abh02a:123_4": "desanākkamo. Tesu idha uppattikkamo tāva na yujjati, kalalādīnaṃ viya khandhānaṃ",
  "atk-abh02a:123_5": "pubbāpariyavavatthānena anuppattito; na pahānakkamo kusalābyākatānaṃ appahātabbato;",
  "atk-abh02a:123_6": "na paṭipattikkamo akusalānaṃ appaṭipajjanīyato; na bhūmikkamo vedanādīnaṃ catubhūmakapariyāpannattā.",
  "atk-abh02a:124_0": "Desanākkamo pana yujjati. Abhedena hi yaṃ pañcasu khandhesu attaggāhapatitaṃ veneyyajanaṃ",
  "atk-abh02a:124_1": "samūhaghanavinibbhogadassanena attaggāhato mocetukāmo bhagavā hitakāmo tassa janassa",
  "atk-abh02a:124_2": "sukhaggahaṇatthaṃ cakkhuādīnampi visayabhūtaṃ oḷārikaṃ paṭhamaṃ rūpakkhandhaṃ desesi.",
  "atk-abh02a:124_3": "Tato iṭṭhāniṭṭharūpasaṃveditaṃ vedanaṃ, yaṃ vedayati taṃ sañjānātīti evaṃ vedanāvisayassa",
  "atk-abh02a:124_4": "ākāraggāhikaṃ saññaṃ, saññāvasena abhisaṅkhārake saṅkhāre, tesaṃ vedanādīnaṃ nissayaṃ",
  "atk-abh02a:124_5": "adhipatibhūtañca viññāṇanti evaṃ tāva ‘kamato’ vinicchayanayo viññātabbo.",
  "atk-abh02a:125": "‘Visesato’ti khandhānañca upādānakkhandhānañca visesato. Ko pana tesaṃ viseso? Khandhā tāva avisesato vuttā, upādānakkhandhā sāsavaupādānīyabhāvena visesetvā. Yathāha –",
  "atk-abh02a:126_0": "“Pañca, bhikkhave, khandhe desessāmi pañcupādānakkhandhe ca, taṃ suṇātha. Katame",
  "atk-abh02a:126_1": "ca, bhikkhave, pañcakkhandhā? Yaṃ kiñci, bhikkhave, rūpaṃ atītānāgatapaccuppannaṃ…pe…",
  "atk-abh02a:126_2": "santike vā – ayaṃ vuccati, rūpakkhandho. Yā kāci vedanā…pe… yā kāci saññā…pe… ye",
  "atk-abh02a:126_3": "keci saṅkhārā…pe… yaṃ kiñci viññāṇaṃ …pe… santike vā – ayaṃ vuccati, viññāṇakkhandho.",
  "atk-abh02a:126_4": "Ime vuccanti, bhikkhave, pañcakkhandhā. Katame ca, bhikkhave, pañcupādānakkhandhā?",
  "atk-abh02a:126_5": "Yaṃ kiñci, bhikkhave, rūpaṃ…pe… santike vā sāsavaṃ upādāniyaṃ – ayaṃ vuccati, rūpūpādānakkhandho.",
  "atk-abh02a:126_6": "Yā kāci vedanā…pe… yaṃ kiñci viññāṇaṃ…pe… santike vā sāsavaṃ upādāniyaṃ – ayaṃ vuccati,",
  "atk-abh02a:126_7": "bhikkhave, viññāṇupādānakkhandho. Ime vuccanti, bhikkhave, pañcupādānakkhandhā”ti.",
  "atk-abh02a:127_0": "Ettha ca yathā vedanādayo anāsavāpi sāsavāpi atthi, na evaṃ rūpaṃ. Yasmā panassa",
  "atk-abh02a:127_1": "rāsaṭṭhena khandhabhāvo yujjati tasmā khandhesu vuttaṃ. Yasmā rāsaṭṭhena ca sāsavaṭṭhena",
  "atk-abh02a:127_2": "ca upādānakkhandhabhāvo yujjati tasmā upādānakkhandhesu vuttaṃ. Vedanādayo pana anāsavāva",
  "atk-abh02a:127_3": "khandhesu vuttā, sāsavā upādānakkhandhesu. ‘Upādānakkhandhā’ti ettha ca upādānagocarā",
  "atk-abh02a:127_4": "khandhā upādānakkhandhāti evamattho daṭṭhabbo. Idha pana sabbepete ekajjhaṃ katvā",
  "atk-abh02a:127_5": "khandhāti adhippetā.",
  "atk-abh02a:128_0": "‘Anūnādhikato’ti kasmā pana bhagavatā pañceva khandhā vuttā anūnā anadhikāti? Sabbasaṅkhatasabhāgekasaṅgahato,",
  "atk-abh02a:128_1": "attattaniyaggāhavatthussa etapparamato, aññesañca tadavarodhato. Anekappabhedesu",
  "atk-abh02a:128_2": "hi saṅkhatadhammesu sabhāgavasena saṅgayhamānesu rūpaṃ rūpasabhāgasaṅgahavasena eko",
  "atk-abh02a:128_3": "khandho hoti, vedanā vedanāsabhāgasaṅgahavasena eko khandho hoti. Esa nayo saññādīsupi.",
  "atk-abh02a:128_4": "Tasmā sabbasaṅkhatasabhāgasaṅgahato pañceva vuttā. Etaparamañcetaṃ attattaniyaggāhavatthu",
  "atk-abh02a:128_5": "yadidaṃ rūpādayo pañca. Vuttañhetaṃ – “rūpe kho, bhikkhave, sati rūpaṃ upādāya rūpaṃ",
  "atk-abh02a:128_6": "abhinivissa evaṃ diṭṭhi uppajjati – ‘etaṃ mama, esohamasmi, eso me attā’ti. Vedanāya…",
  "atk-abh02a:128_7": "saññāya… saṅkhāresu…. Viññāṇe sati viññāṇaṃ upādāya viññāṇaṃ abhinivissa evaṃ diṭṭhi",
  "atk-abh02a:128_8": "uppajjati – ‘etaṃ mama, esohamasmi, eso me attā”’ti. Tasmā attattaniyaggāhavatthussa",
  "atk-abh02a:128_9": "etaparamatopi pañceva vuttā. Yepi caññe sīlādayo pañca dhammakkhandhā vuttā, tepi",
  "atk-abh02a:128_10": "saṅkhārakkhandhapariyāpannattā ettheva avarodhaṃ gacchanti. Tasmā aññesaṃ tadavarodhatopi",
  "atk-abh02a:128_11": "pañceva vuttāti. Evaṃ ‘anūnādhikato’ vinicchayanayo viññātabbo.",
  "atk-abh02a:129_0": "‘Upamāto’ti ettha hi gilānasālūpamo rūpupādānakkhandho gilānūpamassa viññāṇupādānakkhandhassa",
  "atk-abh02a:129_1": "vatthudvārārammaṇavasena nivāsanaṭṭhānato, gelaññūpamo vedanupādānakkhandho ābādhakattā,",
  "atk-abh02a:129_2": "gelaññasamuṭṭhānūpamo saññupādānakkhandho kāmasaññādivasena rāgādisampayuttavedanāsambhavā,",
  "atk-abh02a:129_3": "asappāyasevanūpamo saṅkhārupādānakkhandho vedanāgelaññassa nidānattā. “Vedanaṃ vedanattāya",
  "atk-abh02a:129_4": "saṅkhatamabhisaṅkharontī”ti hi vuttaṃ. Tathā “akusalassa kammassa katattā upacitattā",
  "atk-abh02a:129_5": "vipākaṃ kāyaviññāṇaṃ uppannaṃ hoti dukkhasahagata”nti. Gilānūpamo viññāṇupādānakkhandho",
  "atk-abh02a:129_6": "vedanāgelaññena aparimuttattā. Apica cārakakāraṇaaparādhakāraṇakārakaaparādhikūpamā",
  "atk-abh02a:129_7": "ete bhājanabhojanabyañjanaparivesakabhuñjakūpamā cāti, evaṃ ‘upamāto’ vinicchayanayo viññātabbo.",
  "atk-abh02a:130_0": "‘Daṭṭhabbato dvidhā’ti saṅkhepato vitthārato cāti evaṃ dvidhā daṭṭhabbato pettha",
  "atk-abh02a:130_1": "vinicchayanayo viññātabbo. Saṅkhepato hi pañcupādānakkhandhā āsivisūpame vuttanayena",
  "atk-abh02a:130_2": "ukkhittāsikapaccatthikato, bhārasuttavasena bhārato, khajjanīyapariyāyavasena khādakato,",
  "atk-abh02a:130_3": "yamakasuttavasena aniccadukkhānattasaṅkhatavadhakato daṭṭhabbā.",
  "atk-abh02a:131": "Vitthārato panettha pheṇapiṇḍo viya rūpaṃ daṭṭhabbaṃ, udakapubbuḷo viya vedanā, marīcikā viya saññā, kadalikkhandho viya saṅkhārā, māyā viya viññāṇaṃ. Vuttañhetaṃ –",
  "atk-abh02a:132": "“Pheṇapiṇḍūpamaṃ rūpaṃ, vedanā pubbuḷūpamā;",
  "atk-abh02a:133": "Marīcikūpamā saññā, saṅkhārā kadalūpamā;",
  "atk-abh02a:134": "Māyūpamañca viññāṇaṃ, desitādiccabandhunā”ti. ;",
  "atk-abh02a:135_0": "Tattha rūpādīnaṃ pheṇapiṇḍādīhi evaṃ sadisatā veditabbā – yathā hi pheṇapiṇḍo nissārova",
  "atk-abh02a:135_1": "evaṃ rūpampi niccasāradhuvasāraattasāravirahena nissārameva. Yathā ca so ‘iminā pattaṃ",
  "atk-abh02a:135_2": "vā thālakaṃ vā karissāmī’ti gahetuṃ na sakkā, gahitopi tamatthaṃ na sādheti bhijjateva;",
  "atk-abh02a:135_3": "evaṃ rūpampi ‘nicca’nti vā ‘dhuva’nti vā ‘aha’nti vā ‘mama’nti vā gahetuṃ na sakkā,",
  "atk-abh02a:135_4": "gahitampi na tathā tiṭṭhati, aniccaṃ dukkhaṃ anattā asubhaññeva hotīti. Evaṃ ‘pheṇapiṇḍasadisameva’ hoti.",
  "atk-abh02a:136_0": "Yathā vā pana pheṇapiṇḍo chiddāvachiddo anekasandhighaṭito bahūnnaṃ udakasappādīnaṃ",
  "atk-abh02a:136_1": "pāṇānaṃ āvāso, evaṃ rūpampi chiddāvachiddaṃ anekasandhighaṭitaṃ. Kulavasena cettha",
  "atk-abh02a:136_2": "asīti kimikulāni vasanti. Tadeva tesaṃ sūtigharampi vaccakuṭipi gilānasālāpi susānampi.",
  "atk-abh02a:136_3": "Na te aññattha gantvā gabbhavuṭṭhānādīni karonti. Evampi pheṇapiṇḍasadisaṃ. Yathā",
  "atk-abh02a:136_4": "ca pheṇapiṇḍo āditova badarapakkamatto hutvā anupubbena pabbatakūṭamattopi hoti,",
  "atk-abh02a:136_5": "evaṃ rūpampi ādito kalalamattaṃ hutvā anupubbena byāmamattampi gomahiṃsahatthiādīnaṃ",
  "atk-abh02a:136_6": "vasena pabbatakūṭamattampi hoti, macchakacchapādīnaṃ vasena anekayojanasatappamāṇampi.",
  "atk-abh02a:136_7": "Evampi pheṇapiṇḍasadisaṃ. Yathā ca pheṇapiṇḍo uṭṭhitamattopi bhijjati, thokaṃ gantvāpi,",
  "atk-abh02a:136_8": "samuddaṃ patvā pana avassameva bhijjati; evameva rūpampi kalalabhāvepi bhijjati,",
  "atk-abh02a:136_9": "abbudādibhāve, antarā pana abhejjamānampi vassasatāyukānaṃ vassasataṃ patvā avassameva",
  "atk-abh02a:136_10": "bhijjati, maraṇamukhe cuṇṇavicuṇṇaṃ hoti. Evampi pheṇapiṇḍasadisaṃ.",
  "atk-abh02a:137_0": "Yathā pana pubbuḷo asāro, evaṃ vedanāpi. Yathā ca so abalo, agayhupago, na sakkā",
  "atk-abh02a:137_1": "taṃ gahetvā phalakaṃ vā āsanaṃ vā kātuṃ, gahitaggahitopi bhijjateva; evaṃ vedanāpi",
  "atk-abh02a:137_2": "abalā, agayhupagā, na sakkā ‘niccā’ti vā ‘dhuvā’ti vā gahetuṃ, gahitāpi na tathā",
  "atk-abh02a:137_3": "tiṭṭhati. Evaṃ agayhupagatāyapi vedanā ‘pubbuḷasadisā’. Yathā pana tasmiṃ tasmiṃ",
  "atk-abh02a:137_4": "udakabindumhi pubbuḷo uppajjati ceva nirujjhati ca, na ciraṭṭhitiko hoti; evaṃ vedanāpi",
  "atk-abh02a:137_5": "uppajjati ceva nirujjhati ca, na ciraṭṭhitikā hoti, ekaccharakkhaṇe koṭisatasahassasaṅkhyā",
  "atk-abh02a:137_6": "uppajjitvā nirujjhati. Yathā ca pubbuḷo udakatalaṃ, udakabinduṃ, udakajallakaṃ saṅkaḍḍhitvā",
  "atk-abh02a:137_7": "puṭaṃ katvā gahaṇavātañcāti cattāri kāraṇāni paṭicca uppajjati; evaṃ vedanāpi vatthuṃ,",
  "atk-abh02a:137_8": "ārammaṇaṃ, kilesajālaṃ, phassasaṅghaṭṭanañcāti cattāri kāraṇāni paṭicca uppajjati.",
  "atk-abh02a:137_9": "Evampi vedanā pubbuḷasadisā.",
  "atk-abh02a:138_0": "Saññāpi asārakaṭṭhena ‘marīcisadisā’. Tathā agayhupagaṭṭhena; na hi sakkā taṃ gahetvā",
  "atk-abh02a:138_1": "pivituṃ vā nhāyituṃ vā bhājanaṃ vā pūretuṃ. Apica yathā marīci vipphandati, sañjātūmivego",
  "atk-abh02a:138_2": "viya khāyati; evaṃ nīlasaññādibhedā saññāpi nīlādianubhavanatthāya phandati vipphandati.",
  "atk-abh02a:138_3": "Yathā ca marīci mahājanaṃ vippalambheti, ‘paripuṇṇavāpī viya paripuṇṇanadī viya dissatī’ti",
  "atk-abh02a:138_4": "vadāpeti; evaṃ saññāpi vippalambheti, ‘idaṃ nīlakaṃ subhaṃ sukhaṃ nicca’nti vadāpeti.",
  "atk-abh02a:138_5": "Pītakādīsupi eseva nayo. Evaṃ vippalambhanenāpi marīcisadisā.",
  "atk-abh02a:139_0": "Saṅkhārāpi asārakaṭṭhena ‘kadalikkhandhasadisā’. Tathā agayhupagaṭṭhena. Yatheva",
  "atk-abh02a:139_1": "hi kadalikkhandhato kiñci gahetvā na sakkā gopānasīādīnamatthāya upanetuṃ, upanītampi",
  "atk-abh02a:139_2": "na tathā hoti; evaṃ saṅkhārāpi na sakkā niccādivasena gahetuṃ, gahitāpi na tathā",
  "atk-abh02a:139_3": "honti. Yathā ca kadalikkhandho bahuvaṭṭisamodhāno hoti, evaṃ saṅkhārakkhandhopi bahudhammasamodhāno.",
  "atk-abh02a:139_4": "Yathā ca kadalikkhandho nānālakkhaṇo, aññoyeva hi bāhirāya pattavaṭṭiyā vaṇṇo, añño",
  "atk-abh02a:139_5": "tato abbhantarabbhantarānaṃ; evameva saṅkhārakkhandhopi aññadeva phassassa lakkhaṇaṃ,",
  "atk-abh02a:139_6": "aññaṃ cetanādīnaṃ. Samodhānetvā pana saṅkhārakkhandhotveva vuccatīti. Evampi saṅkhārakkhandho",
  "atk-abh02a:139_7": "kadalikkhandhasadiso.",
  "atk-abh02a:140_0": "Viññāṇampi asārakaṭṭhena ‘māyāsadisaṃ’. Tathā agayhupagaṭṭhena. Yathā ca māyā ittarā",
  "atk-abh02a:140_1": "lahupaccupaṭṭhānā, evaṃ viññāṇaṃ. Tañhi tatopi ittaratarañceva lahupaccupaṭṭhānatarañca.",
  "atk-abh02a:140_2": "Teneva hi cittena puriso āgato viya, gato viya, ṭhito viya, nisinno viya hoti. Aññadeva",
  "atk-abh02a:140_3": "cāgamanakāle cittaṃ, aññaṃ gamanakālādīsu. Evampi viññāṇaṃ māyāsadisaṃ. Māyā ca mahājanaṃ",
  "atk-abh02a:140_4": "vañceti, yaṃ kiñcideva ‘idaṃ suvaṇṇaṃ rajataṃ muttā’tipi gahāpeti. Viññāṇampi mahājanaṃ",
  "atk-abh02a:140_5": "vañceti, teneva cittena āgacchantaṃ viya, gacchantaṃ viya, ṭhitaṃ viya, nisinnaṃ",
  "atk-abh02a:140_6": "viya katvā gāhāpeti. Aññadeva ca āgamane cittaṃ, aññaṃ gamanādīsu. Evampi viññāṇaṃ",
  "atk-abh02a:140_7": "māyāsadisaṃ. Visesato ca subhārammaṇampi oḷārikampi ajjhattikarūpaṃ asubhanti daṭṭhabbaṃ.",
  "atk-abh02a:140_8": "Vedanā tīhi dukkhatāhi avinimuttato dukkhāti saññāsaṅkhārā avidheyyato anattāti viññāṇaṃ",
  "atk-abh02a:140_9": "udayabbayadhammato aniccanti daṭṭhabbaṃ.",
  "atk-abh02a:141_0": "‘Evaṃ passantassatthasiddhito’ti evañca saṅkhepavitthāravasena dvidhā passato yā",
  "atk-abh02a:141_1": "atthasiddhi hoti, tatopi vinicchayanayo viññātabbo, seyyathidaṃ – saṅkhepato tāva",
  "atk-abh02a:141_2": "pañcupādānakkhandhesu ukkhittāsikapaccatthikādibhāvena passanto khandhehi na vihaññati.",
  "atk-abh02a:141_3": "Vitthārato pana rūpādīni pheṇapiṇḍādisadisabhāvena passanto na asāresu sāradassī",
  "atk-abh02a:141_4": "hoti. Visesato ca ajjhattikarūpaṃ asubhato passanto kabaḷīkārāhāraṃ parijānāti, asubhe",
  "atk-abh02a:141_5": "subhanti vipallāsaṃ pajahati, kāmoghaṃ uttarati, kāmayogena visaṃyujjati, kāmāsavena",
  "atk-abh02a:141_6": "anāsavo hoti, abhijjhākāyaganthaṃ bhindati, kāmupādānaṃ na upādiyati. Vedanaṃ dukkhato",
  "atk-abh02a:141_7": "passanto phassāhāraṃ parijānāti, dukkhe sukhanti vipallāsaṃ pajahati, bhavoghaṃ uttarati,",
  "atk-abh02a:141_8": "bhavayogena visaṃyujjati, bhavāsavena anāsavo hoti, byāpādakāyaganthaṃ bhindati,",
  "atk-abh02a:141_9": "sīlabbatupādānaṃ na upādiyati. Saññaṃ saṅkhāre ca anattato passanto manosañcetanāhāraṃ",
  "atk-abh02a:141_10": "parijānāti, anattani attāti vipallāsaṃ pajahati, diṭṭhoghaṃ uttarati, diṭṭhiyogena",
  "atk-abh02a:141_11": "visaṃyujjati, diṭṭhāsavena anāsavo hoti, idaṃ saccābhinivesakāyaganthaṃ bhindati,",
  "atk-abh02a:141_12": "attavādupādānaṃ na upādiyati. Viññāṇaṃ aniccato passanto viññāṇāhāraṃ parijānāti,",
  "atk-abh02a:141_13": "anicce niccanti vipallāsaṃ pajahati, avijjoghaṃ uttarati, avijjāyogena visaṃyujjati,",
  "atk-abh02a:141_14": "avijjāsavena anāsavo hoti, sīlabbataparāmāsakāyaganthaṃ bhindati, diṭṭhupādānaṃ na upādiyati.",
  "atk-abh02a:142": "Evaṃ mahānisaṃsaṃ, vadhakādivasena dassanaṃ yasmā;",
  "atk-abh02a:143": "Tasmā khandhe dhīro, vadhakādivasena passeyyāti.",
  "atk-abh02a:144": "Suttantabhājanīyavaṇṇanā.",
  "atk-abh02a:145": "2. Abhidhammabhājanīyavaṇṇanā",
  "atk-abh02a:146": "32. Idāni abhidhammabhājanīyaṃ hoti. Tattha rūpakkhandhaniddeso heṭṭhā rūpakaṇḍe vitthāritanayeneva veditabbo.",
  "atk-abh02a:147_0": "34. Vedanākkhandhaniddese ekavidhenāti ekakoṭṭhāsena. Phassasampayuttoti phassena",
  "atk-abh02a:147_1": "sampayutto. Sabbāpi catubhūmikavedanā. Sahetukaduke sahetukā catubhūmikavedanā, ahetukā",
  "atk-abh02a:147_2": "kāmāvacarāva. Iminā upāyena kusalapadādīhi vuttā vedanā jānitabbā. Apicāyaṃ vedanākkhandho",
  "atk-abh02a:147_3": "ekavidhena phassasampayuttato dassito, duvidhena sahetukāhetukato, tividhena jātito,",
  "atk-abh02a:147_4": "catubbidhena bhūmantarato, pañcavidhena indriyato. Tattha sukhindriyadukkhindriyāni",
  "atk-abh02a:147_5": "kāyappasādavatthukāni kāmāvacarāneva. Somanassindriyaṃ chaṭṭhavatthukaṃ vā avatthukaṃ",
  "atk-abh02a:147_6": "vā tebhūmakaṃ. Domanassindriyaṃ chaṭṭhavatthukaṃ kāmāvacaraṃ. Upekkhindriyaṃ cakkhādicatuppasādavatthukaṃ",
  "atk-abh02a:147_7": "chaṭṭhavatthukaṃ avatthukañca catubhūmakaṃ. Chabbidhena vatthuto dassito. Tattha",
  "atk-abh02a:147_8": "purimā pañca vedanā pañcappasādavatthukā kāmāvacarāva chaṭṭhā avatthukā vā savatthukā vā catubhūmikā.",
  "atk-abh02a:148_0": "Sattavidhena tattha manosamphassajā bhedato dassitā, aṭṭhavidhena tattha kāyasamphassajā",
  "atk-abh02a:148_1": "bhedato, navavidhena sattavidhabhede manoviññāṇadhātusamphassajā bhedato, dasavidhena",
  "atk-abh02a:148_2": "aṭṭhavidhabhede manoviññāṇadhātusamphassajā bhedato. Etesu hi sattavidhabhede manosamphassajā",
  "atk-abh02a:148_3": "manodhātusamphassajā, manoviññāṇadhātusamphassajāti dvidhā bhinnā. Aṭṭhavidhabhede",
  "atk-abh02a:148_4": "tāya saddhiṃ kāyasamphassajāpi sukhā dukkhāti dvidhā bhinnā. Navavidhabhede sattavidhe",
  "atk-abh02a:148_5": "vuttā manoviññāṇadhātusamphassajā kusalādivasena tidhā bhinnā. Dasavidhabhede aṭṭhavidhe",
  "atk-abh02a:148_6": "vuttā manoviññāṇadhātusamphassajā kusalādivaseneva tidhā bhinnā.",
  "atk-abh02a:149_0": "Kusalattiko cettha kevalaṃ pūraṇatthameva vutto. Sattavidhaaṭṭhavidhanavavidhabhedesu",
  "atk-abh02a:149_1": "pana nayaṃ dātuṃ yuttaṭṭhāne nayo dinno. Abhidhammañhi patvā tathāgatena nayaṃ dātuṃ",
  "atk-abh02a:149_2": "yuttaṭṭhāne nayo adinno nāma natthi. Ayaṃ tāva dukamūlake eko vāro.",
  "atk-abh02a:150_0": "Satthā hi imasmiṃ abhidhammabhājanīye vedanākkhandhaṃ bhājento tike gahetvā dukesu",
  "atk-abh02a:150_1": "pakkhipi, duke gahetvā tikesu pakkhipi, tike ca duke ca ubhatovaḍḍhananīhārena āhari;",
  "atk-abh02a:150_2": "sattavidhena, catuvīsatividhena, tiṃsavidhena, bahuvidhenāti sabbathāpi bahuvidhena",
  "atk-abh02a:150_3": "vedanākkhandhaṃ dassesi. Kasmā? Puggalajjhāsayena ceva desanāvilāsena ca. Dhammaṃ",
  "atk-abh02a:150_4": "sotuṃ nisinnadevaparisāya hi ye devaputtā tike ādāya dukesu pakkhipitvā kathiyamānaṃ",
  "atk-abh02a:150_5": "paṭivijjhituṃ sakkonti, tesaṃ sappāyavasena tathā katvā desesi. Ye itarehi ākārehi",
  "atk-abh02a:150_6": "kathiyamānaṃ paṭivijjhituṃ sakkonti, tesaṃ tehākārehi desesīti. Ayamettha ‘puggalajjhāsayo’.",
  "atk-abh02a:150_7": "Sammāsambuddho pana attano mahāvisayatāya tike vā dukesu pakkhipitvā, duke vā tikesu",
  "atk-abh02a:150_8": "ubhatovaḍḍhanena vā, sattavidhādinayena vā, yathā yathā icchati tathā tathā desetuṃ",
  "atk-abh02a:150_9": "sakkoti. Tasmāpi imehākārehi desesīti ayamassa ‘desanāvilāso’.",
  "atk-abh02a:151_0": "Tattha tike ādāya dukesu pakkhipitvā desitavāro dukamūlako nāma. Duke ādāya tikesu",
  "atk-abh02a:151_1": "pakkhipitvā desitavāro tikamūlako nāma. Tike ca duke ca ubhato vaḍḍhetvā desitavāro",
  "atk-abh02a:151_2": "ubhatovaḍḍhitako nāma. Avasāne sattavidhenātiādivāro bahuvidhavāro nāmāti ime tāva cattāro mahāvārā.",
  "atk-abh02a:152_0": "Tattha dukamūlake dukesu labbhamānena ekekena dukena saddhiṃ tikesu alabbhamāne vedanāttikapītittikasanidassanattike",
  "atk-abh02a:152_1": "apanetvā, sese labbhamānake ekūnavīsati tike yojetvā, dutiyadukapaṭhamattikayojanavārādīni",
  "atk-abh02a:152_2": "navavārasatāni paññāsañca vārā honti. Te sabbepi pāḷiyaṃ saṃkhipitvā tattha tattha",
  "atk-abh02a:152_3": "dassetabbayuttakaṃ dassetvā vuttā. Asammuyhantena pana vitthārato veditabbā.",
  "atk-abh02a:153_0": "Tikamūlakepi tikesu labbhamānena ekekena tikena saddhiṃ dukesu alabbhamāne paṭhamadukādayo",
  "atk-abh02a:153_1": "duke apanetvā, sese labbhamānake sahetukadukādayo paññāsa duke yojetvā, paṭhamattikadutiyadukayojanavārādīni",
  "atk-abh02a:153_2": "navavārasatāni paññāsañca vārā honti. Tepi sabbe pāḷiyaṃ saṅkhipitvā tattha tattha",
  "atk-abh02a:153_3": "dassetabbayuttakaṃ dassetvā vuttā. Asammuyhantena pana vitthārato veditabbā.",
  "atk-abh02a:154_0": "Ubhatovaḍḍhitake duvidhabhede dutiyadukaṃ tividhabhede ca paṭhamatikaṃ ādiṃ katvā",
  "atk-abh02a:154_1": "labbhamānehi ekūnavīsatiyā dukehi labbhamāne ekūnavīsatitike yojetvā dutiyadukapaṭhamatikayojanavārādayo",
  "atk-abh02a:154_2": "ekūnavīsativārā vuttā. Esa dukatikānaṃ vasena ubhatovaḍḍhitattā ubhatovaḍḍhitako",
  "atk-abh02a:154_3": "nāma tatiyo mahāvāro.",
  "atk-abh02a:155_0": "Bahuvidhavārassa sattavidhaniddese ādito paṭṭhāya labbhamānesu ekūnavīsatiyā tikesu",
  "atk-abh02a:155_1": "ekekena saddhiṃ catasso bhūmiyo yojetvā ekūnavīsati sattavidhavārā vuttā. Catuvīsatividhaniddesepi",
  "atk-abh02a:155_2": "tesaṃyeva tikānaṃ vasena ekūnavīsativārā vuttā. Tathā bahuvidhavāre cāti. Tiṃsavidhavāro",
  "atk-abh02a:155_3": "ekoyevāti sabbepi aṭṭhapaññāsa vārā honti. Ayaṃ tāvettha vāraparicchedavasena pāḷivaṇṇanā.",
  "atk-abh02a:156_0": "Idāni atthavaṇṇanā hoti. Tattha sattavidhaniddeso tāva uttānatthoyeva. Catuvīsatividhaniddese",
  "atk-abh02a:156_1": "cakkhusamphassapaccayā vedanākkhandho atthi kusaloti kāmāvacaraaṭṭhakusalacittavasena",
  "atk-abh02a:156_2": "veditabbo. Atthi akusaloti dvādasaakusalacittavasena veditabbo. Atthi abyākatoti",
  "atk-abh02a:156_3": "tisso manodhātuyo, tisso ahetukamanoviññāṇadhātuyo, aṭṭha mahāvipākāni, dasa kāmāvacarakiriyāti",
  "atk-abh02a:156_4": "catuvīsatiyā cittānaṃ vasena veditabbo.",
  "atk-abh02a:157_0": "Tattha aṭṭha kusalāni dvādasa akusalāni ca javanavasena labbhanti. Kiriyamanodhātu",
  "atk-abh02a:157_1": "āvajjanavasena labbhati. Dve vipākamanodhātuyo sampaṭicchanavasena, tisso vipākamanoviññāṇadhātuyo",
  "atk-abh02a:157_2": "santīraṇatadārammaṇavasena, kiriyāhetukamanoviññāṇadhātu voṭṭhabbanavasena, aṭṭha",
  "atk-abh02a:157_3": "mahāvipākacittāni tadārammaṇavasena, nava kiriyacittāni javanavasena labbhanti. Sotaghānajivhākāyadvāresupi eseva nayo.",
  "atk-abh02a:158_0": "Manodvāre pana atthi kusaloti catubhūmakakusalavasena kathitaṃ, atthi akusaloti dvādasaakusalavasena.",
  "atk-abh02a:158_1": "Atthi abyākatoti ekādasannaṃ kāmāvacaravipākānaṃ, dasannaṃ kiriyānaṃ, navannaṃ rūpāvacarārūpāvacarakiriyānaṃ,",
  "atk-abh02a:158_2": "catunnaṃ sāmaññaphalānanti catuttiṃsacittuppādavasena kathitaṃ. Tattha catubhūmakakusalañceva",
  "atk-abh02a:158_3": "akusalañca javanavasena labbhati. Kiriyato ahetukamanoviññāṇadhātu āvajjanavasena,",
  "atk-abh02a:158_4": "ekādasa vipākacittāni tadārammaṇavasena, tebhūmakakiriyā ceva sāmaññaphalāni ca javanavaseneva",
  "atk-abh02a:158_5": "labbhanti. Tāni sattavidhādīsu yattha katthaci ṭhatvā kathetuṃ vaṭṭanti. Tiṃsavidhe",
  "atk-abh02a:158_6": "pana ṭhatvā dīpiyamānāni sukhadīpanāni hontīti tiṃsavidhasmiṃyeva ṭhatvā dīpayiṃsu.",
  "atk-abh02a:159_0": "Etāni hi sabbānipi cittāni cakkhudvāre upanissayakoṭiyā, samatikkamavasena, bhāvanāvasenāti",
  "atk-abh02a:159_1": "tīhākārehi labbhanti. Tathā sotadvāramanodvāresupi. Ghānajivhākāyadvāresu pana samatikkamavasena,",
  "atk-abh02a:159_2": "bhāvanāvasenāti dvīhevākārehi labbhantīti veditabbāni. Kathaṃ? Idha bhikkhu vihāracārikaṃ",
  "atk-abh02a:159_3": "caramāno kasiṇamaṇḍalaṃ disvā ‘kiṃ nāmeta’nti pucchitvā ‘kasiṇamaṇḍala’nti vutte",
  "atk-abh02a:159_4": "puna ‘kiṃ iminā karontī’ti pucchati. Athassa ācikkhanti – ‘evaṃ bhāvetvā jhānāni",
  "atk-abh02a:159_5": "uppādetvā, samāpattipadaṭṭhānaṃ vipassanaṃ vaḍḍhetvā, arahattaṃ pāpuṇantī’ti. Ajjhāsayasampanno",
  "atk-abh02a:159_6": "kulaputto ‘bhāriyaṃ eta’nti asallakkhetvā ‘mayāpi esa guṇo nibbattetuṃ vaṭṭati, na",
  "atk-abh02a:159_7": "kho pana sakkā esa nipajjitvā niddāyantena nibbattetuṃ, āditova vīriyaṃ kātuṃ sīlaṃ",
  "atk-abh02a:159_8": "sodhetuṃ vaṭṭatī’ti cintetvā sīlaṃ sodheti. Tato sīle patiṭṭhāya dasa palibodhe upacchinditvā,",
  "atk-abh02a:159_9": "ticīvaraparamena santosena santuṭṭho, ācariyupajjhāyānaṃ vattapaṭivattaṃ katvā, kammaṭṭhānaṃ",
  "atk-abh02a:159_10": "uggaṇhitvā, kasiṇaparikammaṃ katvā, samāpattiyo uppādetvā, samāpattipadaṭṭhānaṃ vipassanaṃ",
  "atk-abh02a:159_11": "vaḍḍhetvā, arahattaṃ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā",
  "atk-abh02a:159_12": "rūpāvacarārūpāvacarā, maggaphalavedanā lokuttarāti evaṃ cakkhuviññāṇaṃ catubhūmikavedanānibbattiyā",
  "atk-abh02a:159_13": "balavapaccayo hotīti catubhūmikavedanā cakkhusamphassapaccayā nāma jātā. Evaṃ tāva",
  "atk-abh02a:159_14": "‘upanissayavasena’ labbhanti.",
  "atk-abh02a:160_0": "Cakkhudvāre pana rūpe āpāthagate ‘iṭṭhe me ārammaṇe rāgo uppanno, aniṭṭhe paṭigho,",
  "atk-abh02a:160_1": "asamapekkhanāya moho, vinibandhassa pana me māno uppanno, parāmaṭṭhassa diṭṭhi, vikkhepagatassa",
  "atk-abh02a:160_2": "uddhaccaṃ, asanniṭṭhāgatassa vicikicchā, thāmagatassa anusayo uppanno’ti pariggahe",
  "atk-abh02a:160_3": "ṭhito kulaputto attano kilesuppattiṃ ñatvā ‘ime me kilesā vaḍḍhamānā anayabyasanāya",
  "atk-abh02a:160_4": "saṃvattissanti, handa ne niggaṇhāmī’ti cintetvā ‘na kho pana sakkā nipajjitvā niddāyantena",
  "atk-abh02a:160_5": "kilese niggaṇhituṃ; āditova vīriyaṃ kātuṃ vaṭṭati sīlaṃ sodhetu’nti heṭṭhā vuttanayeneva",
  "atk-abh02a:160_6": "paṭipajjitvā arahattaṃ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā",
  "atk-abh02a:160_7": "rūpāvacarārūpāvacarā, maggaphalavedanā lokuttarāti evaṃ rūpārammaṇe uppannaṃ kilesaṃ",
  "atk-abh02a:160_8": "samatikkamitvā gatāti catubhūmikavedanā cakkhusamphassapaccayā nāma jātā. Evaṃ ‘samatikkamavasena’ labbhanti.",
  "atk-abh02a:161_0": "Cakkhudvāre pana rūpe āpāthagate eko evaṃ pariggahaṃ paṭṭhapeti – ‘idaṃ rūpaṃ kiṃ",
  "atk-abh02a:161_1": "nissita’nti? Tato naṃ ‘bhūtanissita’nti ñatvā cattāri mahābhūtāni upādārūpañca rūpanti",
  "atk-abh02a:161_2": "pariggaṇhāti, tadārammaṇe dhamme arūpanti pariggaṇhāti. Tato sappaccayaṃ nāmarūpaṃ",
  "atk-abh02a:161_3": "parigaṇhitvā tīṇi lakkhaṇāni āropetvā vipassanāpaṭipāṭiyā saṅkhāre sammasitvā arahattaṃ",
  "atk-abh02a:161_4": "pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā rūpāvacarārūpāvacarā,",
  "atk-abh02a:161_5": "maggaphalavedanā lokuttarāti evaṃ rūpārammaṇaṃ sammasitvā nibbattitāti ayaṃ vedanā",
  "atk-abh02a:161_6": "cakkhusamphassapaccayā nāma jātā. Evaṃ ‘bhāvanāvasena’ labbhanti.",
  "atk-abh02a:162_0": "Aparo bhikkhu suṇāti – ‘kasiṇaparikammaṃ kira katvā samāpattiyo uppādetvā samāpattipadaṭṭhānaṃ",
  "atk-abh02a:162_1": "vipassanaṃ vaḍḍhetvā arahattaṃ pāpuṇantī’ti. Ajjhāsayasampanno kulaputto ‘bhāriyaṃ",
  "atk-abh02a:162_2": "eta’nti asallakkhetvā ‘mayāpi esa guṇo nibbattetuṃ vaṭṭatī’ti purimanayeneva paṭipajjitvā",
  "atk-abh02a:162_3": "arahattaṃ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā",
  "atk-abh02a:162_4": "rūpāvacarārūpāvacarā, maggaphalavedanā lokuttarāti evaṃ sotaviññāṇaṃ catubhūmikavedanā",
  "atk-abh02a:162_5": "nibbattiyā balavapaccayo hotīti catubhūmikavedanā sotasamphassapaccayā nāma jātā.",
  "atk-abh02a:162_6": "Evaṃ tāva ‘upanissayavasena’ labbhanti.",
  "atk-abh02a:163_0": "Sotadvāre pana sadde āpāthagateti sabbaṃ cakkhudvāre vuttanayeneva veditabbaṃ. Evaṃ",
  "atk-abh02a:163_1": "saddārammaṇe uppannaṃ kilesaṃ samatikkamitvā gatāti catubhūmikavedanā sotasamphassapaccayā",
  "atk-abh02a:163_2": "nāma jātā. Evaṃ ‘samatikkamavasena’ labbhanti.",
  "atk-abh02a:164_0": "Sotadvāre pana sadde āpāthagate eko evaṃ pariggahaṃ paṭṭhapeti – ayaṃ saddo kiṃ nissitoti",
  "atk-abh02a:164_1": "sabbaṃ cakkhudvāre vuttanayeneva veditabbaṃ. Evaṃ saddārammaṇaṃ sammasitvā nibbattitāti",
  "atk-abh02a:164_2": "ayaṃ vedanā sotasamphassapaccayā nāma jātā. Evaṃ ‘bhāvanāvasena’ labbhanti.",
  "atk-abh02a:165_0": "Ghānajivhākāyadvāresu pana gandhārammaṇādīsu āpāthagatesu ‘iṭṭhe me ārammaṇe rāgo",
  "atk-abh02a:165_1": "uppanno’ti sabbaṃ cakkhudvāre vuttanayeneva veditabbaṃ. Evaṃ gandhārammaṇādīsu uppannaṃ",
  "atk-abh02a:165_2": "kilesaṃ samatikkamitvā gatāti catubhūmikavedanā ghānajivhākāyasamphassapaccayā nāma",
  "atk-abh02a:165_3": "jātā. Evaṃ tīsu dvāresu ‘samatikkamavasena’ labbhanti.",
  "atk-abh02a:166_0": "Ghānadvārādīsu pana gandhādīsu āpāthagatesu eko evaṃ pariggahaṃ paṭṭhapeti – ‘ayaṃ",
  "atk-abh02a:166_1": "gandho, ayaṃ raso, idaṃ phoṭṭhabbaṃ kiṃ nissita’nti sabbaṃ cakkhudvāre vuttanayeneva",
  "atk-abh02a:166_2": "veditabbaṃ. Evaṃ gandhārammaṇādīni sammasitvā nibbattitāti ayaṃ vedanā ghānajivhākāyasamphassapaccayā",
  "atk-abh02a:166_3": "nāma jātā. Evaṃ ‘bhāvanāvasena’ labbhanti.",
  "atk-abh02a:167_0": "Manodvāre pana tīhipi ākārehi labbhanti. Ekacco hi jātiṃ bhayato passati, jaraṃ byādhiṃ",
  "atk-abh02a:167_1": "maraṇaṃ bhayato passati, bhayato disvā ‘jātijarābyādhimaraṇehi muccituṃ vaṭṭati,",
  "atk-abh02a:167_2": "na kho pana sakkā nipajjitvā niddāyantena jātiādīhi muccituṃ, āditova vīriyaṃ kātuṃ",
  "atk-abh02a:167_3": "sīlaṃ sodhetuṃ vaṭṭatī’ti cintetvā cakkhudvāre vuttanayeneva paṭipajjitvā arahattaṃ",
  "atk-abh02a:167_4": "pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā rūpāvacarārūpāvacarā,",
  "atk-abh02a:167_5": "maggaphalavedanā lokuttarāti evaṃ jātijarābyādhimaraṇaṃ catubhūmikavedanānibbattiyā",
  "atk-abh02a:167_6": "balavapaccayo hotīti catubhūmikavedanā manosamphassapaccayā nāma jātā. Evaṃ tāva",
  "atk-abh02a:167_7": "‘upanissayavasena’ labbhanti.",
  "atk-abh02a:168_0": "Manodvāre pana dhammārammaṇe āpāthagateti sabbaṃ cakkhudvāre vuttanayeneva veditabbaṃ.",
  "atk-abh02a:168_1": "Evaṃ dhammārammaṇe uppannaṃ kilesaṃ samatikkamitvā gatāti catubhūmikavedanā manosamphassapaccayā",
  "atk-abh02a:168_2": "nāma jātā. Evaṃ ‘samatikkamavasena’ labbhanti.",
  "atk-abh02a:169_0": "Manodvāre pana dhammārammaṇe āpāthagate eko evaṃ pariggahaṃ paṭṭhapeti – ‘etaṃ dhammārammaṇaṃ",
  "atk-abh02a:169_1": "kiṃ nissita’nti? ‘Vatthunissita’nti. ‘Vatthu kiṃ nissita’nti? ‘Mahābhūtāni nissita’nti.",
  "atk-abh02a:169_2": "So cattāri mahābhūtāni upādārūpañca rūpanti pariggaṇhāti, tadārammaṇe dhamme arūpanti",
  "atk-abh02a:169_3": "pariggaṇhāti. Tato sappaccayaṃ nāmarūpaṃ pariggaṇhitvā tīṇi lakkhaṇāni āropetvā vipassanāpaṭipāṭiyā",
  "atk-abh02a:169_4": "saṅkhāre sammasitvā arahattaṃ pāpuṇāti. Tattha sabbāpi parikammavedanā kāmāvacarā,",
  "atk-abh02a:169_5": "aṭṭhasamāpattivedanā rūpāvacarārūpāvacarā, maggaphalavedanā lokuttarāti evaṃ dhammārammaṇaṃ",
  "atk-abh02a:169_6": "sammasitvā nibbattitāti ayaṃ vedanā manosamphassapaccayā nāma jātā. Evaṃ ‘bhāvanāvasena’",
  "atk-abh02a:169_7": "labbhanti. Yā panetā sabbesampi catuvīsatividhādīnaṃ vārānaṃ pariyosānesu cakkhusamphassajā",
  "atk-abh02a:169_8": "vedanā…pe… manosamphassajā vedanāti cha cha vedanā vuttā, tā sampayuttapaccayavasena vuttāti.",
  "atk-abh02a:170": "Ayaṃ vedanākkhandhaniddeso.",
  "atk-abh02a:171_0": "Saññākkhandhādayopi iminā upāyena veditabbā. Kevalañhi saññākkhandhaniddese tikesu",
  "atk-abh02a:171_1": "vedanāttikapītittikāpi labbhanti, dukesu ca sukhasahagatadukādayopi. Saṅkhārakkhandhaniddese",
  "atk-abh02a:171_2": "phassassāpi saṅkhārakkhandhapariyāpannattā phassasampayuttoti avatvā cittasampayuttoti",
  "atk-abh02a:171_3": "vuttaṃ. Dukesu cettha hetudukādayopi labbhanti. Tikā saññākkhandhasadisā eva. Viññāṇakkhandhaniddese",
  "atk-abh02a:171_4": "cakkhusamphassajādibhāvaṃ avatvā cakkhuviññāṇantiādi vuttaṃ. Na hi sakkā viññāṇaṃ",
  "atk-abh02a:171_5": "manosamphassajanti niddisituṃ. Sesamettha saññākkhandhe vuttasadisameva. Imesaṃ pana",
  "atk-abh02a:171_6": "tiṇṇampi khandhānaṃ niddeseyeva vedanākkhandhaniddesato atirekatikadukā laddhā. Tesaṃ",
  "atk-abh02a:171_7": "vasena vārappabhedo veditabboti.",
  "atk-abh02a:172": "Abhidhammabhājanīyavaṇṇanā.",
  "atk-abh02a:173": "3. Pañhāpucchakavaṇṇanā",
  "atk-abh02a:174_0": "150. Idāni pañhāpucchakaṃ hoti. Tattha pañhāpucchane pañcannaṃ khandhānaṃ “katikusalā?",
  "atk-abh02a:174_1": "Katiakusalā? Katiabyākatā”tiādinā nayena yaṃ labbhati, yañca na labbhati, taṃ sabbaṃ",
  "atk-abh02a:174_2": "pucchitvā vissajjane “rūpakkhandho abyākato”tiādinā nayena yaṃ labbhati tadeva uddhaṭanti",
  "atk-abh02a:174_3": "veditabbaṃ. Yattha yattha ca ‘eko khandho’ti vā ‘dve khandhā’ti vā paricchedaṃ akatvā",
  "atk-abh02a:174_4": "“siyā uppannā, siyā anuppannā”tiādinā nayena tanti ṭhapitā, tattha tattha pañcannampi",
  "atk-abh02a:174_5": "khandhānaṃ gahaṇaṃ veditabbaṃ. Seso tesaṃ tesaṃ khandhānaṃ kusalādivibhāgo heṭṭhā",
  "atk-abh02a:174_6": "dhammasaṅgahaṭṭhakathāyaṃ vuttoyeva.",
  "atk-abh02a:175_0": "Ārammaṇattikesu pana cattāro khandhā pañcapaṇṇāsa kāmāvacaradhamme ārabbha rajjantassa",
  "atk-abh02a:175_1": "dussantassa muyhantassa saṃvarantassa sammasantassa paccavekkhantassa ca parittārammaṇā",
  "atk-abh02a:175_2": "honti, sattavīsati rūpārūpāvacaradhamme ārabbha rajjantassa dussantassa muyhantassa",
  "atk-abh02a:175_3": "saṃvarantassa pariggahaṃ paṭṭhapentassa mahaggatārammaṇā, maggaphalanibbānāni paccavekkhantassa",
  "atk-abh02a:175_4": "appamāṇārammaṇā, paññattiṃ paccavekkhaṇakāle navattabbārammaṇāti.",
  "atk-abh02a:176_0": "Teyeva sekkhāsekkhānaṃ maggapaccavekkhaṇakāle maggārammaṇā honti, maggakāle sahajātahetunā",
  "atk-abh02a:176_1": "maggahetukā, maggaṃ garuṃ katvā paccavekkhaṇakāle ārammaṇādhipatinā maggādhipatino,",
  "atk-abh02a:176_2": "vīriyajeṭṭhakaṃ vā vīmaṃsajeṭṭhakaṃ vā maggaṃ bhāventassa sahajātādhipatinā maggādhipatino,",
  "atk-abh02a:176_3": "chandajeṭṭhakaṃ pana cittajeṭṭhakaṃ vā bhāventassa navattabbārammaṇā nāma honti.",
  "atk-abh02a:177_0": "Atītāni pana khandhadhātuāyatanāni ārabbha rajjantassa dussantassa muyhantassa saṃvarantassa",
  "atk-abh02a:177_1": "pariggahaṃ paṭṭhapentassa atītārammaṇā honti, anāgatāni ārabbha anāgatārammaṇā honti,",
  "atk-abh02a:177_2": "paccuppannāni ārabbha paccuppannārammaṇā honti, paññattiṃ vā nibbānaṃ vā paccavekkhantassa",
  "atk-abh02a:177_3": "navattabbārammaṇā honti.",
  "atk-abh02a:178_0": "Tathā attano khandhadhātuāyatanāni ārabbha rajjantassa dussantassa muyhantassa saṃvarantassa",
  "atk-abh02a:178_1": "pariggahaṃ paṭṭhapentassa ajjhattārammaṇā honti, paresaṃ khandhadhātuāyatanāni ārabbha",
  "atk-abh02a:178_2": "evaṃ pavattentassa bahiddhārammaṇā, paṇṇattinibbānapaccavekkhaṇakālepi bahiddhārammaṇāyeva,",
  "atk-abh02a:178_3": "kālena ajjhattaṃ kālena bahiddhā dhammesu evaṃ pavattentassa ajjhattabahiddhārammaṇā,",
  "atk-abh02a:178_4": "ākiñcaññāyatanakāle navattabbārammaṇāti veditabbā.",
  "atk-abh02a:179_0": "Iti bhagavā imaṃ khandhavibhaṅgaṃ suttantabhājanīyādivasena tayo parivaṭṭe nīharitvā",
  "atk-abh02a:179_1": "bhājento dassesi. Tīsupi hi parivaṭṭesu ekova paricchedo. Rūpakkhandho hi sabbattha",
  "atk-abh02a:179_2": "kāmāvacaroyeva. Cattāro khandhā catubhūmakā lokiyalokuttaramissakā kathitāti.",
  "atk-abh02a:180": "Sammohavinodaniyā vibhaṅgaṭṭhakathāya",
  "atk-abh02a:181": "Khandhavibhaṅgavaṇṇanā niṭṭhitā.",
  "atk-abh02a:182": "2. Āyatanavibhaṅgo",
  "atk-abh02a:183": "1. Suttantabhājanīyavaṇṇanā",
  "atk-abh02a:184": "154. Idāni tadanantare āyatanavibhaṅganiddese suttantabhājanīyaṃ tāva dassento dvādasāyatanāni cakkhāyatanaṃ rūpāyatanantiādimāha. Tattha pāḷimuttakena tāva nayena –",
  "atk-abh02a:185": "Atthalakkhaṇatāvatva, kamasaṅkhepavitthārā;",
  "atk-abh02a:186": "Tathā daṭṭhabbato ceva, viññātabbo vinicchayo.",
  "atk-abh02a:187_0": "Tattha visesato tāva cakkhatīti cakkhu; rūpaṃ assādeti, vibhāveti cāti attho. Rūpayatīti",
  "atk-abh02a:187_1": "rūpaṃ; vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Suṇātīti sotaṃ.",
  "atk-abh02a:187_2": "Sappatīti saddo; udāhariyatīti attho. Ghāyatīti ghānaṃ. Gandhayatīti gandho; attano",
  "atk-abh02a:187_3": "vatthuṃ sūcayatīti attho. Jīvitaṃ avhāyatīti jivhā. Rasanti taṃ sattāti raso; assādentīti",
  "atk-abh02a:187_4": "attho. Kucchitānaṃ sāsavadhammānaṃ āyoti kāyo. Āyoti uppattideso. Phusīyatīti phoṭṭhabbaṃ.",
  "atk-abh02a:187_5": "Manatīti mano. Attano lakkhaṇaṃ dhārayantīti dhammā.",
  "atk-abh02a:188_0": "Avisesato pana āyatanato, āyānaṃ tananato, āyatassa ca nayanato āyatananti veditabbaṃ.",
  "atk-abh02a:188_1": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā",
  "atk-abh02a:188_2": "kiccena āyatanti uṭṭhahanti ghaṭṭenti vāyamantīti vuttaṃ hoti. Te ca pana āyabhūte",
  "atk-abh02a:188_3": "dhamme etāni tanonti vitthārentīti vuttaṃ hoti. Idañca anamatagge saṃsāre pavattaṃ",
  "atk-abh02a:188_4": "atīva āyataṃ saṃsāradukkhaṃ yāva na nivattati tāva nayanteva, pavattayantīti vuttaṃ",
  "atk-abh02a:188_5": "hoti. Iti sabbepi me dhammā āyatanato āyānaṃ tananato āyatassa ca nayanato ‘āyatanaṃ",
  "atk-abh02a:188_6": "āyatana’nti vuccanti.",
  "atk-abh02a:189_0": "Apica nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena, sañjātidesaṭṭhena,",
  "atk-abh02a:189_1": "kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ vāsudevāyatana”ntiādīsu",
  "atk-abh02a:189_2": "nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu ākaro. Sāsane",
  "atk-abh02a:189_3": "pana “manorame āyatane sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho",
  "atk-abh02a:189_4": "gunnaṃ āyatana”ntiādīsu sañjātideso. “Tatra tatreva sakkhibhabbataṃ pāpuṇāti sati",
  "atk-abh02a:189_5": "satiāyatane”tiādīsu kāraṇaṃ.",
  "atk-abh02a:190_0": "Cakkhurūpādīsu cāpi te te cittacetasikā dhammā nivasanti tadāyattavuttitāyāti cakkhādayo",
  "atk-abh02a:190_1": "nesaṃ nivāsanaṭṭhānaṃ. Cakkhādīsu ca te ākiṇṇā taṃ nissitattā tadārammaṇattā cāti",
  "atk-abh02a:190_2": "cakkhādayo nesaṃ ākaro. Cakkhādayo ca nesaṃ samosaraṇaṭṭhānaṃ, tattha tattha vatthudvārārammaṇavasena",
  "atk-abh02a:190_3": "samosaraṇato. Cakkhādayo ca nesaṃ sañjātideso; taṃ nissayārammaṇabhāvena tattheva",
  "atk-abh02a:190_4": "uppattito. Cakkhādayo ca nesaṃ kāraṇaṃ, tesaṃ abhāve abhāvatoti. Iti nivāsaṭṭhānaṭṭhena,",
  "atk-abh02a:190_5": "ākaraṭṭhena, samosaraṇaṭṭhānaṭṭhena, sañjātidesaṭṭhena, kāraṇaṭṭhenāti imehi kāraṇehi",
  "atk-abh02a:190_6": "ete dhammā ‘āyatanaṃ āyatana’nti vuccanti. Tasmā yathāvuttenatthena cakkhu ca taṃ",
  "atk-abh02a:190_7": "āyatanañcāti cakkhāyatanaṃ…pe… dhammā ca te āyatanañcāti dhammāyatananti evaṃ tāvettha",
  "atk-abh02a:190_8": "‘atthato’ viññātabbo vinicchayo.",
  "atk-abh02a:191": "‘Lakkhaṇato’ti cakkhādīnaṃ lakkhaṇatopettha viññātabbo vinicchayo. Tāni ca pana nesaṃ lakkhaṇāni heṭṭhā rūpakaṇḍaniddese vuttanayeneva veditabbāni.",
  "atk-abh02a:192_0": "‘Tāvatvato’ti tāvabhāvato. Idaṃ vuttaṃ hoti – cakkhādayopi hi dhammā eva. Evaṃ sati",
  "atk-abh02a:192_1": "dhammāyatanamicceva avatvā kasmā dvādasāyatanāni vuttānīti ce? Cha viññāṇakāyuppattidvārārammaṇavavatthānato.",
  "atk-abh02a:192_2": "Idha channaṃ viññāṇakāyānaṃ dvārabhāvena ārammaṇabhāvena ca vavatthānato ayameva",
  "atk-abh02a:192_3": "tesaṃ bhedo hotīti dvādasa vuttāni. Cakkhuviññāṇavīthipariyāpannassa hi viññāṇakāyassa",
  "atk-abh02a:192_4": "cakkhāyatanameva uppattidvāraṃ, rūpāyatanameva cārammaṇaṃ. Tathā itarāni itaresaṃ.",
  "atk-abh02a:192_5": "Chaṭṭhassa pana bhavaṅgamanasaṅkhāto manāyatanekadesova uppattidvāraṃ, asādhāraṇañca",
  "atk-abh02a:192_6": "dhammāyatanaṃ ārammaṇanti. Iti channaṃ viññāṇakāyānaṃ uppattidvārārammaṇavavatthānato",
  "atk-abh02a:192_7": "dvādasa vuttānīti. Evamettha ‘tāvatvato’ viññātabbo vinicchayo.",
  "atk-abh02a:193_0": "‘Kamato’ti idhāpi pubbe vuttesu uppattikkamādīsu desanākkamova yujjati. Ajjhattikesu",
  "atk-abh02a:193_1": "hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ.",
  "atk-abh02a:193_2": "Tato anidassanasappaṭighavisayāni sotāyatanādīni. Atha vā dassanānuttariyasavanānuttariyahetubhāvena",
  "atk-abh02a:193_3": "bahūpakārattā ajjhattikesu cakkhāyatanasotāyatanāni paṭhamaṃ desitāni. Tato ghānāyatanādīni",
  "atk-abh02a:193_4": "tīṇi. Pañcannampi gocaravisayattā ante manāyatanaṃ. Cakkhādīnaṃ pana gocarattā tassa",
  "atk-abh02a:193_5": "tassa anantarāni bāhiresu rūpāyatanādīni. Apica viññāṇuppattikāraṇavavatthānatopi",
  "atk-abh02a:193_6": "ayameva tesaṃ kamo veditabbo. Vuttañhetaṃ “cakkhuñca paṭicca rūpe ca uppajjati cakkhuviññāṇaṃ…pe…",
  "atk-abh02a:193_7": "manañca paṭicca dhamme ca uppajjati manoviññāṇa”nti evaṃ ‘kamato’pettha viññātabbo vinicchayo.",
  "atk-abh02a:194": "‘Saṅkhepavitthārā’ti saṅkhepato hi manāyatanassa ceva dhammāyatanekadesassa ca nāmena, tadavasesānañca āyatanānaṃ rūpena saṅgahitattā dvādasāpi āyatanāni nāmarūpamattameva honti.",
  "atk-abh02a:195_0": "Vitthārato pana ajjhattikesu tāva cakkhāyatanaṃ jātivasena cakkhupasādamattameva,",
  "atk-abh02a:195_1": "paccayagatinikāyapuggalabhedato pana anantappabhedaṃ. Tathā sotāyatanādīni cattāri.",
  "atk-abh02a:195_2": "Manāyatanaṃ tebhūmakakusalākusalavipākakiriyaviññāṇabhedena ekāsītippabhedaṃ, vatthupaṭipadādibhedato",
  "atk-abh02a:195_3": "pana anantappabhedaṃ. Rūpagandharasāyatanāni samuṭṭhānabhedato catuppabhedāni, saddāyatanaṃ",
  "atk-abh02a:195_4": "dvippabhedaṃ. Sabhāgavisabhāgabhedato pana sabbānipi anantappabhedāni. Phoṭṭhabbāyatanaṃ",
  "atk-abh02a:195_5": "pathavīdhātutejodhātuvāyodhātuvasena tippabhedaṃ, samuṭṭhānato catuppabhedaṃ, sabhāgavisabhāgato",
  "atk-abh02a:195_6": "anekappabhedaṃ. Dhammāyatanaṃ tebhūmakadhammārammaṇavasena anekappabhedanti. Evaṃ",
  "atk-abh02a:195_7": "saṅkhepavitthārā viññātabbo vinicchayo.",
  "atk-abh02a:196_0": "‘Daṭṭhabbato’ti ettha pana sabbānevetāni āyatanāni anāgamanato aniggamanato ca daṭṭhabbāni.",
  "atk-abh02a:196_1": "Na hi tāni pubbe udayā kutoci āgacchanti, nāpi uddhaṃ vayā kuhiñci gacchanti; atha",
  "atk-abh02a:196_2": "kho pubbe udayā appaṭiladdhasabhāvāni, uddhaṃ vayā paribhinnasabhāvāni, pubbantāparantavemajjhe",
  "atk-abh02a:196_3": "paccayāyattavuttitāya avasāni pavattanti. Tasmā anāgamanato aniggamanato ca daṭṭhabbāni.",
  "atk-abh02a:196_4": "Tathā nirīhato abyāpārato ca. Na hi cakkhurūpādīnaṃ evaṃ hoti – ‘aho vata amhākaṃ",
  "atk-abh02a:196_5": "sāmaggiyā viññāṇaṃ nāma uppajjeyyā’ti, na ca tāni viññāṇuppādanatthaṃ dvārabhāvena",
  "atk-abh02a:196_6": "vatthubhāvena ārammaṇabhāvena vā īhanti, na byāpāramāpajjanti; atha kho dhammatāvesā",
  "atk-abh02a:196_7": "yaṃ cakkhurūpādīnaṃ sāmaggiyaṃ cakkhuviññāṇādīni sambhavanti. Tasmā nirīhato abyāpārato",
  "atk-abh02a:196_8": "ca daṭṭhabbāni. Apica ajjhattikāni suññagāmo viya daṭṭhabbāni dhuvasubhasukhattabhāvavirahitattā,",
  "atk-abh02a:196_9": "bāhirāni gāmaghātakacorā viya ajjhattikānaṃ abhighātakattā. Vuttañhetaṃ – “cakkhu,",
  "atk-abh02a:196_10": "bhikkhave, haññati manāpāmanāpehi rūpehīti vitthāro. Apica ajjhattikāni cha pāṇakā",
  "atk-abh02a:196_11": "viya daṭṭhabbāni, bāhirāni tesaṃ gocarā viyāti. Evampettha ‘daṭṭhabbato’ viññātabbo vinicchayoti.",
  "atk-abh02a:197_0": "Idāni tesaṃ vipassitabbākāraṃ dassetuṃ cakkhuṃ aniccantiādi āraddhaṃ. Tattha cakkhu",
  "atk-abh02a:197_1": "tāva hutvā abhāvaṭṭhena aniccanti veditabbaṃ. Aparehipi catūhi kāraṇehi aniccaṃ –",
  "atk-abh02a:197_2": "uppādavayavantato, vipariṇāmato, tāvakālikato, niccapaṭikkhepatoti.",
  "atk-abh02a:198_0": "Tadeva paṭipīḷanaṭṭhena dukkhaṃ. Yasmā vā etaṃ uppannaṃ ṭhitiṃ pāpuṇāti, ṭhitiyaṃ",
  "atk-abh02a:198_1": "jarāya kilamati, jaraṃ patvā avassaṃ bhijjati; tasmā abhiṇhasampaṭipīḷanato, dukkhamato,",
  "atk-abh02a:198_2": "dukkhavatthuto, sukhapaṭikkhepatoti imehi catūhi kāraṇehi dukkhaṃ.",
  "atk-abh02a:199_0": "Avasavattanaṭṭhena pana anattā. Yasmā vā etaṃ uppannaṃ ṭhitiṃ mā pāpuṇātu, ṭhānappattaṃ",
  "atk-abh02a:199_1": "mā jiratu, jarappataṃ mā bhijjatūti imesu tīsu ṭhānesu kassaci vasavattibhāvo natthi,",
  "atk-abh02a:199_2": "suññaṃ tena vasavattanākārena; tasmā suññato, assāmikato, akāmakāriyato, attapaṭikkhepatoti",
  "atk-abh02a:199_3": "imehi catūhi kāraṇehi anattā.",
  "atk-abh02a:200_0": "Vibhavagatikato, pubbāparavasena bhavasaṅkantigamanato, pakatibhāvavijahanato ca",
  "atk-abh02a:200_1": "vipariṇāmadhammaṃ. Idaṃ aniccavevacanameva. Rūpā aniccātiādīsupi eseva nayo. Apicettha",
  "atk-abh02a:200_2": "ṭhapetvā cakkhuṃ tebhūmakadhammā aniccā, no cakkhu. Cakkhu pana cakkhu ceva aniccañca.",
  "atk-abh02a:200_3": "Tathā sesadhammā dukkhā, no cakkhu. Cakkhu pana cakkhu ceva dukkhañca. Sesadhammā",
  "atk-abh02a:200_4": "anattā, no cakkhu. Cakkhu pana cakkhu ceva anattā cāti. Rūpādīsupi eseva nayo.",
  "atk-abh02a:201_0": "Imasmiṃ pana suttantabhājanīye tathāgatena kiṃ dassitanti? Dvādasannaṃ āyatanānaṃ",
  "atk-abh02a:201_1": "anattalakkhaṇaṃ. Sammāsambuddho hi anattalakkhaṇaṃ dassento aniccena vā dasseti,",
  "atk-abh02a:201_2": "dukkhena vā, aniccadukkhehi vā. Tattha “cakkhu, attāti yo vadeyya, taṃ na upapajjati.",
  "atk-abh02a:201_3": "Cakkhussa uppādopi vayopi paññāyati. Yassa kho pana uppādopi vayopi paññāyati ‘attā",
  "atk-abh02a:201_4": "me uppajjati ca veti cā’ti iccassa evamāgataṃ hoti. Tasmā taṃ na upapajjati – cakkhu",
  "atk-abh02a:201_5": "attāti yo vadeyya iti cakkhu anattā”ti. Imasmiṃ sutte aniccena anattalakkhaṇaṃ dassesi.",
  "atk-abh02a:201_6": "“Rūpaṃ, bhikkhave, anattā. Rūpañca hidaṃ, bhikkhave, attā abhavissa, na yidaṃ rūpaṃ",
  "atk-abh02a:201_7": "ābādhāya saṃvatteyya; labbhetha ca rūpe – evaṃ me rūpaṃ hotu, evaṃ me rūpaṃ mā ahosīti.",
  "atk-abh02a:201_8": "Yasmā ca kho, bhikkhave, rūpaṃ anattā tasmā rūpaṃ ābādhāya saṃvattati; na ca labbhati",
  "atk-abh02a:201_9": "rūpe – evaṃ me rūpaṃ hotu, evaṃ me rūpaṃ mā ahosī”ti imasmiṃ sutte dukkhena anattalakkhaṇaṃ",
  "atk-abh02a:201_10": "dassesi. “Rūpaṃ, bhikkhave, aniccaṃ, yadaniccaṃ taṃ dukkhaṃ, yaṃ dukkhaṃ tadanattā,",
  "atk-abh02a:201_11": "yadanattā taṃ netaṃ mama, nesohamasmi, na meso attā”tiādīsu aniccadukkhehi anattalakkhaṇaṃ",
  "atk-abh02a:201_12": "dassesi. Kasmā? Aniccadukkhānaṃ pākaṭattā.",
  "atk-abh02a:202_0": "Hatthato hi taṭṭake vā sarake vā kismiñcideva vā patitvā bhinne ‘aho anicca’nti vadanti.",
  "atk-abh02a:202_1": "Evaṃ aniccaṃ pākaṭaṃ nāma. Attabhāvasmiṃ pana gaṇḍapiḷakādīsu vā uṭṭhitāsu khāṇukaṇṭakādīhi",
  "atk-abh02a:202_2": "vā viddhāsu ‘aho dukkha’nti vadanti. Evaṃ dukkhaṃ pākaṭaṃ nāma. Anattalakkhaṇaṃ apākaṭaṃ",
  "atk-abh02a:202_3": "andhakāraṃ avibhūtaṃ duppaṭivijjhaṃ duddīpanaṃ duppaññāpanaṃ. Aniccadukkhalakkhaṇāni",
  "atk-abh02a:202_4": "uppādā vā tathāgatānaṃ anuppādā vā paññāyanti. Anattalakkhaṇaṃ vinā buddhuppādā na",
  "atk-abh02a:202_5": "paññāyati, buddhuppādeyeva paññāyati. Mahiddhikā hi mahānubhāvā tāpasaparibbājakā",
  "atk-abh02a:202_6": "sarabhaṅgasatthārādayopi ‘aniccaṃ dukkha’nti vattuṃ sakkonti, ‘anattā’ti vattuṃ na",
  "atk-abh02a:202_7": "sakkonti. Sace hi te sampattaparisāya anattāti vattuṃ sakkuṇeyyuṃ, sampattaparisāya",
  "atk-abh02a:202_8": "maggaphalapaṭivedho bhaveyya. Anattalakkhaṇapaññāpanañhi aññassa kassaci avisayo,",
  "atk-abh02a:202_9": "sabbaññubuddhānameva visayo. Evametaṃ anattalakkhaṇaṃ apākaṭaṃ. Tasmā satthā anattalakkhaṇaṃ",
  "atk-abh02a:202_10": "dassento aniccena vā dassesi, dukkhena vā, aniccadukkhehi vā. Idha pana taṃ aniccadukkhehi",
  "atk-abh02a:202_11": "dassesīti veditabbaṃ.",
  "atk-abh02a:203_0": "Imāni pana lakkhaṇāni kissa amanasikārā appaṭivedhā, kena paṭicchannattā, na upaṭṭhahanti?",
  "atk-abh02a:203_1": "Aniccalakkhaṇaṃ tāva udayabbayānaṃ amanasikārā appaṭivedhā, santatiyā paṭicchannattā,",
  "atk-abh02a:203_2": "na upaṭṭhāti. Dukkhalakkhaṇaṃ abhiṇhasampaṭipīḷanassa amanasikārā appaṭivedhā, iriyāpathehi",
  "atk-abh02a:203_3": "paṭicchannattā, na upaṭṭhāti. Anattalakkhaṇaṃ nānādhātuvinibbhogassa amanasikārā",
  "atk-abh02a:203_4": "appaṭivedhā, ghanena paṭicchannattā, na upaṭṭhāti. Udayabbayaṃ pana pariggahetvā",
  "atk-abh02a:203_5": "santatiyā vikopitāya aniccalakkhaṇaṃ yāthāvasarasato upaṭṭhāti. Abhiṇhasampaṭipīḷanaṃ",
  "atk-abh02a:203_6": "manasikatvā iriyāpathe ugghāṭite dukkhalakkhaṇaṃ yāthāvasarasato upaṭṭhāti. Nānādhātuyo",
  "atk-abh02a:203_7": "vinibbhujitvā ghanavinibbhoge kate anattalakkhaṇaṃ yāthāvasarasato upaṭṭhāti.",
  "atk-abh02a:204_0": "Ettha ca aniccaṃ aniccalakkhaṇaṃ, dukkhaṃ dukkhalakkhaṇaṃ, anattā anattalakkhaṇanti",
  "atk-abh02a:204_1": "ayaṃ vibhāgo veditabbo. Tattha aniccanti khandhapañcakaṃ. Kasmā? Uppādavayaññathattabhāvā,",
  "atk-abh02a:204_2": "hutvā abhāvato vā; uppādavayaññathattaṃ aniccalakkhaṇaṃ, hutvā abhāvasaṅkhāto ākāravikāro",
  "atk-abh02a:204_3": "vā. “Yadaniccaṃ taṃ dukkha”nti vacanato pana tadeva khandhapañcakaṃ dukkhaṃ. Kasmā?",
  "atk-abh02a:204_4": "Abhiṇhasampaṭipīḷanato; abhiṇhasampaṭipīḷanākāro dukkhalakkhaṇaṃ. “Yaṃ dukkhaṃ taṃ",
  "atk-abh02a:204_5": "anattā”ti pana vacanato tadeva khandhapañcakaṃ anattā. Kasmā? Avasavattanato; avasavattanākāro",
  "atk-abh02a:204_6": "anattalakkhaṇaṃ. Iti aññadeva aniccaṃ dukkhaṃ anattā, aññāni aniccadukkhānattalakkhaṇāni.",
  "atk-abh02a:204_7": "Pañcakkhandhā, dvādasāyatanāni, aṭṭhārasa dhātuyoti idañhi sabbampi aniccaṃ dukkhaṃ",
  "atk-abh02a:204_8": "anattā nāma. Vuttappakārākāravikārā aniccadukkhānattalakkhaṇānīti.",
  "atk-abh02a:205": "Saṅkhepato panettha dasāyatanāni kāmāvacarāni, dve tebhūmakāni. Sabbesupi sammasanacāro kathitoti veditabbo.",
  "atk-abh02a:206": "Suttantabhājanīyavaṇṇanā.",
  "atk-abh02a:207": "2. Abhidhammabhājanīyavaṇṇanā",
  "atk-abh02a:208_0": "155. Abhidhammabhājanīye yathā heṭṭhā vipassakānaṃ upakāratthāya “cakkhāyatanaṃ rūpāyatana”nti",
  "atk-abh02a:208_1": "yugalato āyatanāni vuttāni, tathā avatvā ajjhattikabāhirānaṃ sabbākārato sabhāvadassanatthaṃ",
  "atk-abh02a:208_2": "“cakkhāyatanaṃ sotāyatana”nti evaṃ ajjhattikabāhiravavatthānanayena vuttāni.",
  "atk-abh02a:209": "156. Tesaṃ niddesavāre tattha katamaṃ cakkhāyatanantiādīni heṭṭhā vuttanayeneva veditabbāni.",
  "atk-abh02a:210_0": "167. Yaṃ panetaṃ dhammāyatananiddese “tattha katamā asaṅkhatā dhātu? Rāgakkhayo dosakkhayo",
  "atk-abh02a:210_1": "mohakkhayo”ti vuttaṃ, tatrāyamattho – asaṅkhatā dhātūti asaṅkhatasabhāvaṃ nibbānaṃ.",
  "atk-abh02a:210_2": "Yasmā panetaṃ āgamma rāgādayo khīyanti, tasmā rāgakkhayo dosakkhayo mohakkhayoti",
  "atk-abh02a:210_3": "vuttaṃ. Ayamettha ācariyānaṃ samānatthakathā.",
  "atk-abh02a:211_0": "Vitaṇḍavādī panāha – ‘pāṭiyekkaṃ nibbānaṃ nāma natthi, kilesakkhayova nibbāna’nti.",
  "atk-abh02a:211_1": "‘Suttaṃ āharā’ti ca vutte “nibbānaṃ nibbānanti kho, āvuso sāriputta, vuccati; katamaṃ",
  "atk-abh02a:211_2": "nu kho, āvuso, nibbānanti? Yo kho, āvuso, rāgakkhayo dosakkhayo mohakkhayo – idaṃ",
  "atk-abh02a:211_3": "vuccati nibbāna”nti etaṃ jambukhādakasuttaṃ āharitvā ‘iminā suttena veditabbaṃ pāṭiyekkaṃ",
  "atk-abh02a:211_4": "nibbānaṃ nāma natthi, kilesakkhayova nibbāna’nti āha. So vattabbo – ‘kiṃ pana yathā",
  "atk-abh02a:211_5": "cetaṃ suttaṃ tathā attho’ti? Addhā vakkhati – ‘āma, natthi suttato muñcitvā attho’ti.",
  "atk-abh02a:211_6": "Tato vattabbo – ‘idaṃ tāva te suttaṃ ābhataṃ; anantarasuttaṃ āharā’ti. Anantarasuttaṃ",
  "atk-abh02a:211_7": "nāma – “arahattaṃ arahattanti, āvuso sāriputta, vuccati; katamaṃ nu kho, āvuso, arahattanti?",
  "atk-abh02a:211_8": "Yo kho, āvuso, rāgakkhayo dosakkhayo mohakkhayo – idaṃ vuccati arahatta”nti idaṃ",
  "atk-abh02a:211_9": "tassevānantaraṃ ābhatasuttaṃ.",
  "atk-abh02a:212_0": "Imasmiṃ pana naṃ ābhate āhaṃsu – ‘nibbānaṃ nāma dhammāyatanapariyāpanno dhammo, arahattaṃ",
  "atk-abh02a:212_1": "cattāro khandhā. Nibbānaṃ sacchikatvā viharanto dhammasenāpati nibbānaṃ pucchitopi",
  "atk-abh02a:212_2": "arahattaṃ pucchitopi kilesakkhayameva āha. Kiṃ pana nibbānañca arahattañca ekaṃ udāhu",
  "atk-abh02a:212_3": "nāna’nti? ‘Ekaṃ vā hotu nānaṃ vā. Ko ettha tayā atibahuṃ cuṇṇīkaraṇaṃ karontena attho’?",
  "atk-abh02a:212_4": "‘Na tvaṃ ekaṃ nānaṃ jānāsīti. Nanu ñāte sādhu hotī’ti evaṃ punappunaṃ pucchito vañcetuṃ",
  "atk-abh02a:212_5": "asakkonto āha – ‘rāgādīnaṃ khīṇante uppannattā arahattaṃ rāgakkhayo dosakkhayo mohakkhayo’ti",
  "atk-abh02a:212_6": "vuccatīti. Tato naṃ āhaṃsu – ‘mahākammaṃ te kataṃ. Lañjaṃ datvāpi taṃ vadāpento etadeva",
  "atk-abh02a:212_7": "vadāpeyya. Yatheva ca te etaṃ vibhajitvā kathitaṃ, evaṃ idampi sallakkhehi – nibbānañhi",
  "atk-abh02a:212_8": "āgamma rāgādayo khīṇāti nibbānaṃ rāgakkhayo dosakkhayo mohakkhayoti vuttaṃ. Tīṇipi",
  "atk-abh02a:212_9": "hi etāni nibbānasseva adhivacanānī’ti.",
  "atk-abh02a:213_0": "Sace evaṃ vutte saññattiṃ gacchati iccetaṃ kusalaṃ; no ce, bahunibbānatāya kāretabbo.",
  "atk-abh02a:213_1": "Kathaṃ? Evaṃ tāva pucchitabbo – ‘rāgakkhayo nāma rāgasseva khayo udāhu dosamohānampi?",
  "atk-abh02a:213_2": "Dosakkhayo nāma dosasseva khayo udāhu rāgamohānampi? Mohakkhayo nāma mohasseva khayo",
  "atk-abh02a:213_3": "udāhu rāgadosānampī’ti? Addhā vakkhati – ‘rāgakkhayo nāma rāgasseva khayo, dosakkhayo",
  "atk-abh02a:213_4": "nāma dosasseva khayo, mohakkhayo nāma mohasseva khayo’ti.",
  "atk-abh02a:214_0": "Tato vattabbo – ‘tava vāde rāgakkhayo ekaṃ nibbānaṃ hoti, dosakkhayo ekaṃ, mohakkhayo",
  "atk-abh02a:214_1": "ekaṃ; tiṇṇaṃ akusalamūlānaṃ khaye tīṇi nibbānāni honti, catunnaṃ upādānānaṃ khaye",
  "atk-abh02a:214_2": "cattāri, pañcannaṃ nīvaraṇānaṃ khaye pañca, channaṃ taṇhākāyānaṃ khaye cha, sattannaṃ",
  "atk-abh02a:214_3": "anusayānaṃ khaye satta, aṭṭhannaṃ micchattānaṃ khaye aṭṭha, navannaṃ taṇhāmūlakadhammānaṃ",
  "atk-abh02a:214_4": "khaye nava, dasannaṃ saṃyojanānaṃ khaye dasa, diyaḍḍhakilesasahassassa khaye pāṭiyekkaṃ",
  "atk-abh02a:214_5": "pāṭiyekkaṃ nibbānanti bahūni nibbānāni honti. Natthi pana te nibbānānaṃ pamāṇanti.",
  "atk-abh02a:214_6": "Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo",
  "atk-abh02a:214_7": "dosakkhayo mohakkhayoti vuccati. Tīṇipi hetāni nibbānasseva adhivacanānīti gaṇha’.",
  "atk-abh02a:215_0": "Sace pana evaṃ vuttepi na sallakkheti, oḷārikatāya kāretabbo. Kathaṃ? ‘Andhabālā",
  "atk-abh02a:215_1": "hi acchadīpimigamakkaṭādayopi kilesapariyuṭṭhitā vatthuṃ paṭisevanti. Atha nesaṃ",
  "atk-abh02a:215_2": "paṭisevanapariyante kileso vūpasammati. Tava vāde acchadīpimigamakkaṭādayo nibbānappattā",
  "atk-abh02a:215_3": "nāma honti. Oḷārikaṃ vata te nibbānaṃ thūlaṃ, kaṇṇehi piḷandhituṃ na sakkāti. Evaṃ",
  "atk-abh02a:215_4": "pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo dosakkhayo",
  "atk-abh02a:215_5": "mohakkhayoti vuccati. Tīṇipi hetāni nibbānasseva adhivacanānīti gaṇha’.",
  "atk-abh02a:216_0": "Sace pana evaṃ vuttepi na sallakkheti, gotrabhunāpi kāretabbo. Kathaṃ? Evaṃ tāva",
  "atk-abh02a:216_1": "pucchitabbo – ‘tvaṃ gotrabhu nāma atthīti vadesī’ti? ‘Āma vadāmī’ti. ‘Gotrabhukkhaṇe",
  "atk-abh02a:216_2": "kilesā khīṇā, khīyanti, khīyissantī’ti? Na khīṇā, na khīyanti; apica kho khīyissantīti.",
  "atk-abh02a:216_3": "‘Gotrabhu pana kiṃ ārammaṇaṃ karotī’ti? ‘Nibbānaṃ’. ‘Tava gotrabhukkhaṇe kilesā na",
  "atk-abh02a:216_4": "khīṇā, na khīyanti; atha kho khīyissanti. Tvaṃ akhīṇesuyeva kilesesu kilesakkhayaṃ",
  "atk-abh02a:216_5": "nibbānaṃ paññapesi, appahīnesu anusayesu anusayappahānaṃ nibbānaṃ paññapesi. Taṃ",
  "atk-abh02a:216_6": "te na sameti. Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ",
  "atk-abh02a:216_7": "rāgakkhayo dosakkhayo mohakkhayoti vuccati. Tīṇipi hetāni nibbānasseva adhivacanānīti gaṇha’.",
  "atk-abh02a:217_0": "Sace pana evaṃ vuttepi na sallakkheti, maggena kāretabbo. Kathaṃ? Evaṃ tāva pucchitabbo",
  "atk-abh02a:217_1": "– ‘tvaṃ maggaṃ nāma vadesī’ti? ‘Āma vademī’ti. ‘Maggakkhaṇe kilesā khīṇā, khīyanti,",
  "atk-abh02a:217_2": "khiyissantī’ti? Jānamāno vakkhati – ‘khīṇāti vā khīyissantīti vā vattuṃ na vaṭṭati,",
  "atk-abh02a:217_3": "khīyantīti vattuṃ vaṭṭatī’ti. ‘Yadi evaṃ, maggassa kilesakkhayaṃ nibbānaṃ katamaṃ?",
  "atk-abh02a:217_4": "Maggena khīyanakakilesā katame? Maggo katamaṃ kilesakkhayaṃ nibbānaṃ ārammaṇaṃ katvā",
  "atk-abh02a:217_5": "katame kilese khepeti? Tasmā mā evaṃ gaṇha. Nibbānaṃ pana āgamma rāgādayo khīṇāti",
  "atk-abh02a:217_6": "ekameva nibbānaṃ rāgakkhayo dosakkhayo mohakkhayoti vuccati. Tīṇipi hetāni nibbānasseva adhivacanānī’ti.",
  "atk-abh02a:218_0": "Evaṃ vutte evamāha – ‘tvaṃ āgamma āgammāti vadesī’ti? ‘Āma vademī’ti. ‘Āgamma nāmāti",
  "atk-abh02a:218_1": "idaṃ te kuto laddha’nti? ‘Suttato laddha’nti. ‘Āhara sutta’nti. “Evaṃ avijjā ca taṇhā",
  "atk-abh02a:218_2": "ca taṃ āgamma, tamhi khīṇā, tamhi bhaggā, na ca kiñci kadācī”ti. Evaṃ vutte paravādī",
  "atk-abh02a:218_3": "tuṇhībhāvaṃ āpannoti.",
  "atk-abh02a:219": "Idhāpi dasāyatanāni kāmāvacarāni, dve pana catubhūmakāni lokiyalokuttaramissakānīti veditabbāni.",
  "atk-abh02a:220": "Abhidhammabhājanīyavaṇṇanā.",
  "atk-abh02a:221": "3. Pañhāpucchakavaṇṇanā",
  "atk-abh02a:222_0": "168. Idhāpi pañhāpucchake yaṃ labbhati yañca na labbhati, taṃ sabbaṃ pucchitvā labbhamānavaseneva",
  "atk-abh02a:222_1": "vissajjanaṃ vuttaṃ; na kevalañca idha, sabbesupi pañhāpucchakesu eseva nayo. Idha",
  "atk-abh02a:222_2": "pana dasannaṃ āyatanānaṃ rūpabhāvena abyākatatā veditabbā. Dvinnaṃ āyatanānaṃ khandhavibhaṅge",
  "atk-abh02a:222_3": "catunnaṃ khandhānaṃ viya kusalādibhāvo veditabbo. Kevalañhi cattāro khandhā sappaccayāva",
  "atk-abh02a:222_4": "saṅkhatāva dhammāyatanaṃ pana “siyā appaccayaṃ, siyā asaṅkhata”nti āgataṃ. Ārammaṇattikesu",
  "atk-abh02a:222_5": "ca anārammaṇaṃ sukhumarūpasaṅkhātaṃ dhammāyatanaṃ na-vattabbakoṭṭhāsaṃ bhajati. Tañca",
  "atk-abh02a:222_6": "kho anārammaṇattā na parittādibhāvena navattabbadhammārammaṇattāti ayamettha viseso.",
  "atk-abh02a:222_7": "Sesaṃ tādisameva. Idhāpi hi cattāro khandhā viya dvāyatanā pañcapaṇṇāsa kāmāvacaradhamme",
  "atk-abh02a:222_8": "ārabbha rajjantassa dussantassa muyhantassa saṃvarantassa sammasantassa paccavekkhantassa",
  "atk-abh02a:222_9": "ca parittārammaṇāti sabbaṃ khandhesu vuttasadisamevāti.",
  "atk-abh02a:223": "Sammohavinodaniyā vibhaṅgaṭṭhakathāya",
  "atk-abh02a:224": "Āyatanavibhaṅgavaṇṇanā niṭṭhitā.",
  "atk-abh02a:225": "3. Dhātuvibhaṅgo",
  "atk-abh02a:226": "1. Suttantabhājanīyavaṇṇanā",
  "atk-abh02a:227_0": "172. Idāni tadanantare dhātuvibhaṅge sabbā dhātuyo chahi chahi dhātūhi saṅkhipitvā",
  "atk-abh02a:227_1": "tīhi chakkehi suttantabhājanīyaṃ dassento cha dhātuyotiādimāha. Tattha chāti gaṇanaparicchedo.",
  "atk-abh02a:227_2": "Dhātuyoti paricchinnadhammanidassanaṃ. Pathavīdhātūtiādīsu dhātvaṭṭho nāma sabhāvaṭṭho,",
  "atk-abh02a:227_3": "sabhāvaṭṭho nāma suññataṭṭho, suññataṭṭho nāma nissattaṭṭhoti evaṃ sabhāvasuññatanissattaṭṭhena",
  "atk-abh02a:227_4": "pathavīyeva dhātu pathavīdhātu. Āpodhātuādīsupi eseva nayo. Evamettha padasamāsaṃ",
  "atk-abh02a:227_5": "viditvā evamattho veditabbo – pathavīdhātūti patiṭṭhānadhātu. Āpodhātūti ābandhanadhātu.",
  "atk-abh02a:227_6": "Tejodhātūti paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.",
  "atk-abh02a:227_7": "Viññāṇadhātūti vijānanadhātu.",
  "atk-abh02a:228_0": "173. Pathavīdhātudvayanti pathavīdhātu dve ayaṃ. Ayaṃ pathavīdhātu nāma na ekā eva",
  "atk-abh02a:228_1": "ajjhattikabāhirabhedena pana dve dhātuyo evāti attho. Tenevāha – “atthi ajjhattikā",
  "atk-abh02a:228_2": "atthi bāhirā”ti. Tattha ajjhattikāti sattasantānapariyāpannā niyakajjhattā. Bāhirāti",
  "atk-abh02a:228_3": "saṅkhārasantānapariyāpannā anindriyabaddhā. Ajjhattaṃ paccattanti ubhayampetaṃ niyakajjhattādhivacanameva.",
  "atk-abh02a:228_4": "Idāni taṃ sabhāvākārato dassetuṃ kakkhaḷantiādi vuttaṃ. Tattha kakkhaḷanti thaddhaṃ.",
  "atk-abh02a:228_5": "Kharigatanti pharusaṃ. Kakkhaḷattanti kakkhaḷabhāvo. Kakkhaḷabhāvoti kakkhaḷasabhāvo.",
  "atk-abh02a:228_6": "Ajjhattaṃ upādinnanti niyakajjhattasaṅkhātaṃ upādinnaṃ. Upādinnaṃ nāma sarīraṭṭhakaṃ.",
  "atk-abh02a:228_7": "Sarīraṭṭhakañhi kammasamuṭṭhānaṃ vā hotu mā vā, taṃ sandhāya upādinnampi atthi anupādinnampi;",
  "atk-abh02a:228_8": "ādinnaggahitaparāmaṭṭhavasena pana sabbampetaṃ upādinnamevāti dassetuṃ “ajjhattaṃ upādinna”nti āha.",
  "atk-abh02a:229_0": "Idāni tameva pathavīdhātuṃ vatthuvasena dassetuṃ seyyathidaṃ kesā lomātiādi vuttaṃ.",
  "atk-abh02a:229_1": "Tattha seyyathidanti nipāto. Tassattho – yā sā ajjhattikā pathavīdhātu sā katamā?",
  "atk-abh02a:229_2": "Yaṃ vā ajjhattaṃ paccattaṃ kakkhaḷaṃ nāma taṃ katamanti? Kesā lomātiādi tassā ajjhattikāya",
  "atk-abh02a:229_3": "pathavīdhātuyā vatthuvasena pabhedadassanaṃ. Idaṃ vuttaṃ hoti – kesā nāma ajjhattā",
  "atk-abh02a:229_4": "upādinnā sarīraṭṭhakā kakkhaḷattalakkhaṇā imasmiṃ sarīre pāṭiyekko koṭṭhāso. Lomā",
  "atk-abh02a:229_5": "nāma…pe… karīsaṃ nāma. Idha pana avuttampi paṭisambhidāmagge pāḷiāruḷhaṃ matthaluṅgaṃ",
  "atk-abh02a:229_6": "āharitvā matthaluṅgaṃ nāma ajjhattaṃ upādinnaṃ sarīraṭṭhakaṃ kakkhaḷattalakkhaṇaṃ",
  "atk-abh02a:229_7": "imasmiṃ sarīre pāṭiyekko koṭṭhāso. Parato āpodhātuādīnaṃ niddese pittādīsupi eseva nayo.",
  "atk-abh02a:230_0": "Iminā kiṃ dassitaṃ hoti? Dhātumanasikāro. Imasmiṃ pana dhātumanasikāre kammaṃ katvā",
  "atk-abh02a:230_1": "vipassanaṃ paṭṭhapetvā uttamatthaṃ arahattaṃ pāpuṇitukāmena kiṃ kattabbaṃ? Catupārisuddhisīlaṃ",
  "atk-abh02a:230_2": "sodhetabbaṃ. Sīlavato hi kammaṭṭhānabhāvanā ijjhati. Tassa sodhanavidhānaṃ visuddhimagge",
  "atk-abh02a:230_3": "vuttanayeneva veditabbaṃ. Visuddhasīlena pana sīle patiṭṭhāya dasa pubbapalibodhā",
  "atk-abh02a:230_4": "chinditabbā. Tesampi chindanavidhānaṃ visuddhimagge vuttanayeneva veditabbaṃ. Chinnapalibodhena",
  "atk-abh02a:230_5": "dhātumanasikārakammaṭṭhānaṃ uggaṇhitabbaṃ. Ācariyenāpi dhātumanasikārakammaṭṭhānaṃ",
  "atk-abh02a:230_6": "uggaṇhāpentena sattavidhaṃ uggahakosallaṃ dasavidhañca manasikārakosallaṃ ācikkhitabbaṃ.",
  "atk-abh02a:230_7": "Antevāsikenāpi ācariyassa santike bahuvāre sajjhāyaṃ katvā nijjaṭaṃ paguṇaṃ kammaṭṭhānaṃ",
  "atk-abh02a:230_8": "kātabbaṃ. Vuttañhetaṃ aṭṭhakathāyaṃ – “ādikammikena bhikkhunā jarāmaraṇā muccitukāmena",
  "atk-abh02a:230_9": "sattahākārehi uggahakosallaṃ icchitabbaṃ, dasahākārehi manasikārakosallaṃ icchitabba”nti.",
  "atk-abh02a:231_0": "Tattha vacasā, manasā, vaṇṇato, saṇṭhānato, disato, okāsato, paricchedatoti imehi",
  "atk-abh02a:231_1": "sattahākārehi imasmiṃ dhātumanasikārakammaṭṭhāne ‘uggahakosallaṃ’ icchitabbaṃ. Anupubbato,",
  "atk-abh02a:231_2": "nātisīghato, nātisaṇikato, vikkhepapaṭibāhanato, paṇṇattisamatikkamato, anupubbamuñcanato,",
  "atk-abh02a:231_3": "lakkhaṇato, tayo ca suttantāti imehi dasahākārehi ‘manasikārakosallaṃ’ icchitabbaṃ.",
  "atk-abh02a:231_4": "Tadubhayampi parato satipaṭṭhānavibhaṅge āvi bhavissati.",
  "atk-abh02a:232_0": "Evaṃ uggahitakammaṭṭhānena pana visuddhimagge vutte aṭṭhārasa senāsanadose vajjetvā",
  "atk-abh02a:232_1": "pañcaṅgasamannāgate senāsane vasantena attanāpi pañcahi padhāniyaṅgehi samannāgatena",
  "atk-abh02a:232_2": "pacchābhattaṃ piṇḍapātapaṭikkantena vivittokāsagatena kammaṭṭhānaṃ manasikātabbaṃ.",
  "atk-abh02a:232_3": "Manasikarontena ca vaṇṇasaṇṭhānadisokāsaparicchedavasena kesādīsu ekekakoṭṭhāsaṃ",
  "atk-abh02a:232_4": "manasikaritvā avasāne evaṃ manasikāro pavattetabbo – ime kesā nāma sīsakaṭāhapaliveṭhanacamme",
  "atk-abh02a:232_5": "jātā. Tattha yathā vammikamatthake jātesu kuṇṭhatiṇesu na vammikamatthako jānāti",
  "atk-abh02a:232_6": "‘mayi kuṇṭhatiṇāni jātānī’ti, nāpi kuṇṭhatiṇāni jānanti ‘mayaṃ vammikamatthake jātānī’ti,",
  "atk-abh02a:232_7": "evameva na sīsakaṭāhapaliveṭhanacammaṃ jānāti ‘mayi kesā jātā’ti, nāpi kesā jānanti",
  "atk-abh02a:232_8": "‘mayaṃ sīsakaṭāhapaliveṭhanacamme jātā’ti. Aññamaññaṃ ābhogapaccavekkhaṇarahitā ete",
  "atk-abh02a:232_9": "dhammā. Iti kesā nāma imasmiṃ sarīre pāṭiyekko koṭṭhāso acetano abyākato suñño nissatto",
  "atk-abh02a:232_10": "thaddho pathavīdhātūti.",
  "atk-abh02a:233_0": "Lomā sarīraveṭhanacamme jātā. Tattha yathā suññagāmaṭṭhāne jātesu dabbatiṇesu na",
  "atk-abh02a:233_1": "suññagāmaṭṭhānaṃ jānāti ‘mayi dabbatiṇāni jātānī’ti, nāpi dabbatiṇāni jānanti ‘mayaṃ",
  "atk-abh02a:233_2": "suññagāmaṭṭhāne jātānī’ti, evameva na sarīraveṭhanacammaṃ jānāti ‘mayi lomā jātā’ti,",
  "atk-abh02a:233_3": "nāpi lomā jānanti ‘mayaṃ sarīraveṭhanacamme jātā’ti. Aññamaññaṃ ābhogapaccavekkhaṇarahitā",
  "atk-abh02a:233_4": "ete dhammā. Iti lomā nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:233_5": "nissatto thaddho pathavīdhātūti.",
  "atk-abh02a:234_0": "Nakhā aṅgulīnaṃ aggesu jātā. Tattha yathā kumārakesu daṇḍakehi madhukaṭṭhike vijjhitvā",
  "atk-abh02a:234_1": "kīḷantesu na daṇḍakā jānanti ‘amhesu madhukaṭṭhikā ṭhapitā’ti, nāpi madhukaṭṭhikā",
  "atk-abh02a:234_2": "jānanti ‘mayaṃ daṇḍakesu ṭhapitā’ti, evameva na aṅguliyo jānanti ‘amhākaṃ aggesu",
  "atk-abh02a:234_3": "nakhā jātā’ti, nāpi nakhā jānanti ‘mayaṃ aṅgulīnaṃ aggesu jātā’ti. Aññamaññaṃ ābhogapaccavekkhaṇarahitā",
  "atk-abh02a:234_4": "ete dhammā. Iti nakhā nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:234_5": "nissatto thaddho pathavīdhātūti.",
  "atk-abh02a:235_0": "Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalesu kenacideva silesajātena",
  "atk-abh02a:235_1": "bandhitvā ṭhapitathambhesu na udukkhalāni jānanti ‘amhesu thambhā ṭhitā’ti, nāpi",
  "atk-abh02a:235_2": "thambhā jānanti ‘mayaṃ udukkhalesu ṭhitā’ti, evameva na hanukaṭṭhikā jānanti ‘amhesu",
  "atk-abh02a:235_3": "dantā jātā’ti, nāpi dantā jānanti ‘mayaṃ hanukaṭṭhikesu jātā’ti. Aññamaññaṃ ābhogapaccavekkhaṇarahitā",
  "atk-abh02a:235_4": "ete dhammā. Iti dantā nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:235_5": "nissatto thaddho pathavīdhātūti.",
  "atk-abh02a:236_0": "Taco sakalasarīraṃ pariyonandhitvā ṭhito. Tattha yathā allagocammapariyonaddhāya",
  "atk-abh02a:236_1": "mahāvīṇāya na mahāvīṇā jānāti ‘ahaṃ allagocammena pariyonaddhā’ti, nāpi allagocammaṃ",
  "atk-abh02a:236_2": "jānāti ‘mayā mahāvīṇā pariyoddhā’ti, evameva na sarīraṃ jānāti ‘ahaṃ tacena pariyonaddha’nti,",
  "atk-abh02a:236_3": "nāpi taco jānāti ‘mayā sarīraṃ pariyonaddhanti. Aññamaññaṃ ābhogapaccavekkhaṇarahitā",
  "atk-abh02a:236_4": "ete dhammā. Iti taco nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:236_5": "nissatto thaddho pathavīdhātūti.",
  "atk-abh02a:237_0": "Maṃsaṃ aṭṭhisaṅghāṭaṃ anulimpitvā ṭhitaṃ. Tattha yathā mahāmattikāya littāya bhittiyā",
  "atk-abh02a:237_1": "na bhitti jānāti ‘ahaṃ mahāmattikāya littā’ti, nāpi mahāmattikā jānāti ‘mayā mahābhitti",
  "atk-abh02a:237_2": "littā’ti, evameva na aṭṭhisaṅghāṭo jānāti ‘ahaṃ navamaṃsapesisatappabhedena maṃsena",
  "atk-abh02a:237_3": "litto’ti, nāpi maṃsaṃ jānāti ‘mayā aṭṭhisaṅghāṭo litto’ti. Aññamaññaṃ ābhogapaccavekkhaṇarahitā",
  "atk-abh02a:237_4": "ete dhammā. Iti maṃsaṃ nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:237_5": "nissatto thaddho pathavīdhātūti.",
  "atk-abh02a:238_0": "Nhāru sarīrabbhantare aṭṭhīni ābandhamānā ṭhitā. Tattha yathā vallīhi vinaddhesu",
  "atk-abh02a:238_1": "kuṭṭadārūsu na kuṭṭadārūni jānanti ‘mayaṃ vallīhi vinaddhānī’ti, nāpi valliyo jānanti",
  "atk-abh02a:238_2": "‘amhehi kuṭṭadārūni vinaddhānī’ti, evameva na aṭṭhīni jānanti ‘mayaṃ nhārūhi ābaddhānī’ti,",
  "atk-abh02a:238_3": "nāpi nhārū jānanti ‘amhehi aṭṭhīni ābaddhānī’ti. Aññamaññaṃ ābhogapaccavekkhaṇarahitā",
  "atk-abh02a:238_4": "ete dhammā. Iti nhāru nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:238_5": "nissatto thaddho pathavīdhātūti.",
  "atk-abh02a:239_0": "Aṭṭhīsu paṇhikaṭṭhi gopphakaṭṭhiṃ ukkhipitvā ṭhitaṃ. Gopphakaṭṭhi jaṅghaṭṭhiṃ ukkhipitvā",
  "atk-abh02a:239_1": "ṭhitaṃ. Jaṅghaṭṭhi ūruṭṭhiṃ ukkhipitvā ṭhitaṃ. Ūruṭṭhi kaṭiṭṭhiṃ ukkhipitvā ṭhitaṃ.",
  "atk-abh02a:239_2": "Kaṭiṭṭhi piṭṭhikaṇṭakaṃ ukkhipitvā ṭhitaṃ. Piṭṭhikaṇṭako gīvaṭṭhiṃ ukkhipitvā ṭhito.",
  "atk-abh02a:239_3": "Gīvaṭṭhi sīsaṭṭhiṃ ukkhipitvā ṭhitaṃ. Sīsaṭṭhi gīvaṭṭhike patiṭṭhitaṃ. Gīvaṭṭhi piṭṭhikaṇṭake",
  "atk-abh02a:239_4": "patiṭṭhitaṃ. Piṭṭhikaṇṭako kaṭiṭṭhimhi patiṭṭhito. Kaṭiṭṭhi ūruṭṭhike patiṭṭhitaṃ.",
  "atk-abh02a:239_5": "Ūruṭṭhi jaṅghaṭṭhike patiṭṭhitaṃ. Jaṅghaṭṭhi gopphakaṭṭhike patiṭṭhitaṃ. Gopphakaṭṭhi",
  "atk-abh02a:239_6": "paṇhikaṭṭhike patiṭṭhitaṃ.",
  "atk-abh02a:240_0": "Tattha yathā iṭṭhakadārugomayādisañcayesu na heṭṭhimā heṭṭhimā jānanti ‘mayaṃ uparime",
  "atk-abh02a:240_1": "uparime ukkhipitvā ṭhitā’ti, nāpi uparimā uparimā jānanti ‘mayaṃ heṭṭhimesu heṭṭhimesu",
  "atk-abh02a:240_2": "patiṭṭhitā’ti, evameva na paṇhikaṭṭhi jānāti ‘ahaṃ gopphakaṭṭhiṃ ukkhipitvā ṭhita’nti,",
  "atk-abh02a:240_3": "na gopphakaṭṭhi jānāti ‘ahaṃ jaṅghaṭṭhiṃ ukkhipitvā ṭhita’nti, na jaṅghaṭṭhi jānāti",
  "atk-abh02a:240_4": "‘ahaṃ ūruṭṭhiṃ ukkhipitvā ṭhita’nti, na ūruṭṭhi jānāti ‘ahaṃ kaṭiṭṭhiṃ ukkhipitvā",
  "atk-abh02a:240_5": "ṭhita’nti, na kaṭiṭṭhi jānāti ‘ahaṃ piṭṭhikaṇṭakaṃ ukkhipitvā ṭhita’nti, na piṭṭhikaṇṭako",
  "atk-abh02a:240_6": "jānāti ‘ahaṃ gīvaṭṭhiṃ ukkhipitvā ṭhito’ti, na gīvaṭṭhi jānāti ‘ahaṃ sīsaṭṭhiṃ ukkhipitvā",
  "atk-abh02a:240_7": "ṭhita’nti, na sīsaṭṭhi jānāti ‘ahaṃ gīvaṭṭhimhi patiṭṭhita’nti, na gīvaṭṭhi jānāti",
  "atk-abh02a:240_8": "‘ahaṃ piṭṭhikaṇṭake patiṭṭhita’nti, na piṭṭhikaṇṭako jānāti ‘ahaṃ kaṭiṭṭhimhi patiṭṭhito’ti,",
  "atk-abh02a:240_9": "na kaṭiṭṭhi jānāti ‘ahaṃ ūruṭṭhimhi patiṭṭhita’nti, na ūruṭṭhi jānāti ‘ahaṃ jaṅghaṭṭhimhi",
  "atk-abh02a:240_10": "patiṭṭhita’nti, na jaṅghaṭṭhi jānāti ‘ahaṃ gopphakaṭṭhimhi patiṭṭhita’nti, na gopphakaṭṭhi",
  "atk-abh02a:240_11": "jānāti ‘ahaṃ paṇhikaṭṭhimhi patiṭṭhita’nti. Aññamaññaṃ ābhogapaccavekkhaṇarahitā",
  "atk-abh02a:240_12": "ete dhammā. Iti aṭṭhi nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:240_13": "nissatto thaddho pathavīdhātūti.",
  "atk-abh02a:241_0": "Aṭṭhimiñjaṃ tesaṃ tesaṃ aṭṭhīnaṃ abbhantare ṭhitaṃ. Tattha yathā veḷupabbādīnaṃ anto",
  "atk-abh02a:241_1": "pakkhittesu sinnavettaggādīsu na veḷupabbādīni jānanti ‘amhesu vettaggādīni pakkhittānī’ti,",
  "atk-abh02a:241_2": "nāpi vettaggādīni jānanti ‘mayaṃ veḷupabbādīsu ṭhitānīti, evameva na aṭṭhīni jānanti",
  "atk-abh02a:241_3": "‘amhākaṃ anto aṭṭhimiñjaṃ ṭhita’nti, nāpi aṭṭhimiñjaṃ jānāti ‘ahaṃ aṭṭhīnaṃ anto",
  "atk-abh02a:241_4": "ṭhita’nti. Aññamaññaṃ ābhogapaccavekkhaṇarahitā ete dhammā. Iti aṭṭhimiñjaṃ nāma",
  "atk-abh02a:241_5": "imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:242_0": "Vakkaṃ galavāṭakato nikkhantena ekamūlena thokaṃ gantvā dvidhā bhinnena thūlanhārunā",
  "atk-abh02a:242_1": "vinibaddhaṃ hutvā hadayamaṃsaṃ parikkhipitvā ṭhitaṃ. Tattha yathā vaṇṭupanibaddhe",
  "atk-abh02a:242_2": "ambaphaladvaye na vaṇṭaṃ jānāti ‘mayā ambaphaladvayaṃ upanibaddha’nti, nāpi ambaphaladvayaṃ",
  "atk-abh02a:242_3": "jānāti ‘ahaṃ vaṇṭena upanibaddha’nti, evameva na thūlanhāru jānāti ‘mayā vakkaṃ upanibaddha’nti,",
  "atk-abh02a:242_4": "nāpi vakkaṃ jānāti ‘ahaṃ thūlanhārunā upanibaddha’nti. Aññamaññaṃ ābhogapaccavekkhaṇarahitā",
  "atk-abh02a:242_5": "ete dhammā. Iti vakkaṃ nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:242_6": "nissatto thaddho pathavīdhātūti.",
  "atk-abh02a:243_0": "Hadayaṃ sarīrabbhantare uraṭṭhipañjaramajjhaṃ nissāya ṭhitaṃ. Tattha yathā jiṇṇasandamānikapañjarabbhantaraṃ",
  "atk-abh02a:243_1": "nissāya ṭhapitāya maṃsapesiyā na jiṇṇasandamānikapañjarabbhantaraṃ jānāti ‘maṃ nissāya",
  "atk-abh02a:243_2": "maṃsapesi ṭhapitā’ti, nāpi maṃsapesi jānāti ‘ahaṃ jiṇṇasandamānikapañjarabbhantaraṃ",
  "atk-abh02a:243_3": "nissāya ṭhitā’ti, evameva na uraṭṭhipañjarabbhantaraṃ jānāti ‘maṃ nissāya hadayaṃ",
  "atk-abh02a:243_4": "ṭhita’nti, nāpi hadayaṃ jānāti ‘ahaṃ uraṭṭhipañjarabbhantaraṃ nissāya ṭhita’nti.",
  "atk-abh02a:243_5": "Aññamaññaṃ ābhogapaccavekkhaṇarahitā ete dhammā. Iti hadayaṃ nāma imasmiṃ sarīre",
  "atk-abh02a:243_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:244_0": "Yakanaṃ antosarīre dvinnaṃ thanānaṃ abbhantare dakkhiṇapassaṃ nissāya ṭhitaṃ. Tattha",
  "atk-abh02a:244_1": "yathā ukkhalikapālapassamhi lagge yamakamaṃsapiṇḍe na ukkhalikapālapassaṃ jānāti",
  "atk-abh02a:244_2": "‘mayi yamakamaṃsapiṇḍo laggo’ti, nāpi yamakamaṃsapiṇḍo jānāti ‘ahaṃ ukkhalikapālapasse",
  "atk-abh02a:244_3": "laggo’ti, evameva na thanānaṃ abbhantare dakkhiṇapassaṃ jānāti ‘maṃ nissāya yakanaṃ",
  "atk-abh02a:244_4": "ṭhita’nti, nāpi yakanaṃ jānāti ‘ahaṃ thanānaṃ abbhantare dakkhiṇapassaṃ nissāya ṭhita’nti.",
  "atk-abh02a:244_5": "Aññamaññaṃ ābhogapaccavekkhaṇarahitā ete dhammā. Iti yakanaṃ nāma imasmiṃ sarīre",
  "atk-abh02a:244_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:245_0": "Kilomakesu paṭicchannakilomakaṃ hadayañca vakkañca parivāretvā ṭhitaṃ, apaṭicchannakilomakaṃ",
  "atk-abh02a:245_1": "sakalasarīre cammassa heṭṭhato maṃsaṃ pariyonandhitvā ṭhitaṃ. Tattha yathā pilotikapaliveṭhite",
  "atk-abh02a:245_2": "maṃse na maṃsaṃ jānāti ‘ahaṃ pilotikāya paliveṭhita’nti, nāpi pilotikā jānāti ‘mayā",
  "atk-abh02a:245_3": "maṃsaṃ paliveṭhita’nti, evameva na vakkahadayāni sakalasarīre maṃsañca jānāti ‘ahaṃ",
  "atk-abh02a:245_4": "kilomakena paṭicchanna’nti, nāpi kilomakaṃ jānāti ‘mayā vakkahadayāni sakalasarīre",
  "atk-abh02a:245_5": "maṃsañca paṭicchanna’nti. Aññamaññaṃ ābhogapaccavekkhaṇarahitā ete dhammā. Iti kilomakaṃ",
  "atk-abh02a:245_6": "nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:246_0": "Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ. Tattha",
  "atk-abh02a:246_1": "yathā koṭṭhakamatthakapassaṃ nissāya ṭhitāya gomayapiṇḍiyā na koṭṭhakamatthakapassaṃ",
  "atk-abh02a:246_2": "jānāti ‘gomayapiṇḍi maṃ nissāya ṭhitā’ti, nāpi gomayapiṇḍi jānāti ‘ahaṃ koṭṭhakamatthakapassaṃ",
  "atk-abh02a:246_3": "nissāya ṭhitā’ti, evameva na udarapaṭalassa matthakapassaṃ jānāti ‘pihakaṃ maṃ nissāya",
  "atk-abh02a:246_4": "ṭhita’nti, nāpi pihakaṃ jānāti ‘ahaṃ udarapaṭalassa matthakapassaṃ nissāya ṭhita’nti.",
  "atk-abh02a:246_5": "Aññamaññaṃ ābhogapaccavekkhaṇarahitā ete dhammā. Iti pihakaṃ nāma imasmiṃ sarīre",
  "atk-abh02a:246_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:247_0": "Papphāsaṃ sarīrabbhantare dvinnaṃ thanānaṃ abbhantare hadayañca yakanañca uparichādetvā",
  "atk-abh02a:247_1": "olambantaṃ ṭhitaṃ. Tattha yathā jiṇṇakoṭṭhabbhantare olambamāne sakuṇakulāvake na",
  "atk-abh02a:247_2": "jiṇṇakoṭṭhabbhantaraṃ jānāti ‘mayi sakuṇakulāvako olambamāno ṭhito’ti, nāpi sakuṇakulāvako",
  "atk-abh02a:247_3": "jānāti ‘ahaṃ jiṇṇakoṭṭhabbhantare olambamāno ṭhito’ti, evameva na sarīrabbhantaraṃ",
  "atk-abh02a:247_4": "jānāti ‘mayi papphāsaṃ olambamānaṃ ṭhita’nti, nāpi papphāsaṃ jānāti ‘ahaṃ evarūpe",
  "atk-abh02a:247_5": "sarīrabbhantare olambamānaṃ ṭhita’nti. Aññamaññaṃ ābhogapaccavekkhaṇarahitā ete dhammā.",
  "atk-abh02a:247_6": "Iti papphāsaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "atk-abh02a:247_7": "thaddho pathavīdhātūti.",
  "atk-abh02a:248_0": "Antaṃ galavāṭakato karīsamaggapariyante sarīrabbhantare ṭhitaṃ. Tattha yathā lohitadoṇikāya",
  "atk-abh02a:248_1": "obhujitvā ṭhapite chinnasīsadhamanikaḷevare na lohitadoṇi jānāti ‘mayi dhamanikaḷevaraṃ",
  "atk-abh02a:248_2": "ṭhita’nti, nāpi dhamanikaḷevaraṃ jānāti ‘ahaṃ lohitadoṇikāyaṃ ṭhita’nti, evameva",
  "atk-abh02a:248_3": "na sarīrabbhantaraṃ jānāti ‘mayi antaṃ ṭhita’nti, nāpi antaṃ jānāti ‘ahaṃ sarīrabbhantare",
  "atk-abh02a:248_4": "ṭhita’nti. Aññamaññaṃ ābhogapaccavekkhaṇarahitā ete dhammā. Iti antaṃ nāma imasmiṃ",
  "atk-abh02a:248_5": "sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:249_0": "Antaguṇaṃ antantare ekavīsati antabhoge bandhitvā ṭhitaṃ. Tattha yathā pādapuñchanarajjumaṇḍalakaṃ",
  "atk-abh02a:249_1": "sibbetvā ṭhitesu rajjukesu na pādapuñchanarajjumaṇḍalakaṃ jānāti ‘rajjukā maṃ sibbetvā",
  "atk-abh02a:249_2": "ṭhitā’ti, nāpi rajjukā jānanti ‘mayaṃ pādapuñchanarajjumaṇḍalakaṃ sibbetvā ṭhitā’ti,",
  "atk-abh02a:249_3": "evameva na antaṃ jānāti ‘antaguṇaṃ maṃ ābandhitvā ṭhita’nti, nāpi antaguṇaṃ jānāti",
  "atk-abh02a:249_4": "‘ahaṃ antaṃ bandhitvā ṭhita’nti. Aññamaññaṃ ābhogapaccavekkhaṇarahitā ete dhammā.",
  "atk-abh02a:249_5": "Iti antaguṇaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "atk-abh02a:249_6": "thaddho pathavīdhātūti.",
  "atk-abh02a:250_0": "Udariyaṃ udare ṭhitaṃ asitapītakhāyitasāyitaṃ. Tattha yathā suvānadoṇiyaṃ ṭhite suvānavamathumhi",
  "atk-abh02a:250_1": "na suvānadoṇi jānāti ‘mayi suvānavamathu ṭhito’ti, nāpi suvānavamathu jānāti ‘ahaṃ",
  "atk-abh02a:250_2": "suvānadoṇiyaṃ ṭhito’ti, evameva na udaraṃ jānāti ‘mayi udariyaṃ ṭhita’nti, nāpi udariyaṃ",
  "atk-abh02a:250_3": "jānāti ‘ahaṃ udare ṭhita’nti. Aññamaññaṃ ābhogapaccavekkhaṇarahitā ete dhammā. Iti",
  "atk-abh02a:250_4": "udariyaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:251_0": "Karīsaṃ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṃ. Tattha",
  "atk-abh02a:251_1": "yathā veḷupabbe omadditvā pakkhittāya saṇhapaṇḍumattikāya na veḷupabbaṃ jānāti ‘mayi",
  "atk-abh02a:251_2": "paṇḍumattikā ṭhitā’ti, nāpi paṇḍumattikā jānāti ‘ahaṃ veḷupabbe ṭhitā’ti, evameva",
  "atk-abh02a:251_3": "na pakkāsayo jānāti ‘mayi karīsaṃ ṭhita’nti, nāpi karīsaṃ jānāti ‘ahaṃ pakkāsaye",
  "atk-abh02a:251_4": "ṭhita’nti. Aññamaññaṃ ābhogapaccavekkhaṇarahitā ete dhammā. Iti karīsaṃ nāma imasmiṃ",
  "atk-abh02a:251_5": "sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:252_0": "Matthaluṅgaṃ sīsakaṭāhabbhantare ṭhitaṃ. Tattha yathā purāṇalābukaṭāhe pakkhittāya",
  "atk-abh02a:252_1": "piṭṭhapiṇḍiyā na lābukaṭāhaṃ jānāti ‘mayi piṭṭhapiṇḍi ṭhitā’ti, nāpi piṭṭhapiṇḍi",
  "atk-abh02a:252_2": "jānāti ‘ahaṃ lābukaṭāhe ṭhitā’ti, evameva na sīsakaṭāhabbhantaraṃ jānāti ‘mayi matthaluṅgaṃ",
  "atk-abh02a:252_3": "ṭhita’nti, nāpi matthaluṅgaṃ jānāti ‘ahaṃ sīsakaṭāhabbhantare ṭhita’nti. Aññamaññaṃ",
  "atk-abh02a:252_4": "ābhogapaccavekkhaṇarahitā ete dhammā. Iti matthaluṅgaṃ nāma imasmiṃ sarīre pāṭiyekko",
  "atk-abh02a:252_5": "koṭṭhāso acetano abyākato suñño nissatto thaddho pathavīdhātūti.",
  "atk-abh02a:253": "Yaṃ vā panaññampīti iminā āpokoṭṭhāsādīsu tīsu anugataṃ pathavīdhātuṃ lakkhaṇavasena yevāpanakaṃ pathaviṃ katvā dasseti.",
  "atk-abh02a:254_0": "Bāhirapathavīdhātuniddese ayoti kāḷalohaṃ. Lohanti jātilohaṃ, vijātilohaṃ, kittimalohaṃ,",
  "atk-abh02a:254_1": "pisācalohanti catubbidhaṃ. Tattha ayo, sajjhu, suvaṇṇaṃ, tipu, sīsaṃ, tambalohaṃ,",
  "atk-abh02a:254_2": "vekantakanti imāni satta jātilohāni nāma. Nāganāsikalohaṃ vijātilohaṃ nāma. Kaṃsalohaṃ,",
  "atk-abh02a:254_3": "vaṭṭalohaṃ, ārakūṭanti tīṇi kittimalohāni nāma. Morakkhakaṃ, puthukaṃ, malinakaṃ,",
  "atk-abh02a:254_4": "capalakaṃ, selakaṃ, āṭakaṃ, bhallakaṃ, dūsilohanti aṭṭha pisācalohāni nāma. Tesu",
  "atk-abh02a:254_5": "pañca jātilohāni pāḷiyaṃ visuṃ vuttāneva. Tambalohaṃ, vekantakalohanti imehi pana",
  "atk-abh02a:254_6": "dvīhi jātilohehi saddhiṃ sesaṃ sabbampi idha lohanti veditabbaṃ.",
  "atk-abh02a:255_0": "Tipūti setatipu. Sīsanti kāḷatipu. Sajjhūti rajataṃ. Muttāti sāmuddikamuttā. Maṇīti",
  "atk-abh02a:255_1": "ṭhapetvā pāḷiāgate veḷuriyādayo seso jotirasādibhedo sabbopi maṇi. Veḷuriyoti vaṃsavaṇṇamaṇi.",
  "atk-abh02a:255_2": "Saṅkhoti sāmuddikasaṅkho. Silāti kāḷasilā, paṇḍusilā, setasilātiādibhedā sabbāpi",
  "atk-abh02a:255_3": "silā. Pavāḷanti pavāḷameva. Rajatanti kahāpaṇo. Jātarūpanti suvaṇṇaṃ. Lohitaṅkoti",
  "atk-abh02a:255_4": "rattamaṇi. Masāragallanti kabaramaṇi. Tiṇādīsu bahisārā antamaso nāḷikerādayopi tiṇaṃ",
  "atk-abh02a:255_5": "nāma. Antosāraṃ antamaso dārukhaṇḍampi kaṭṭhaṃ nāma. Sakkharāti muggamattato yāva",
  "atk-abh02a:255_6": "muṭṭhippamāṇā marumbā sakkharā nāma. Muggamattato pana heṭṭhā vālikāti vuccati. Kaṭhalanti",
  "atk-abh02a:255_7": "yaṃ kiñci kapālaṃ. Bhūmīti pathavī. Pāsāṇoti antomuṭṭhiyaṃ asaṇṭhahanato paṭṭhāya",
  "atk-abh02a:255_8": "hatthippamāṇaṃ asampatto pāsāṇo nāma. Hatthippamāṇato paṭṭhāya pana upari pabbato",
  "atk-abh02a:255_9": "nāma. Yaṃ vā panāti iminā tālaṭṭhi-nāḷikera-phalādibhedaṃ sesapathaviṃ gaṇhāti. Yā",
  "atk-abh02a:255_10": "ca ajjhattikā pathavīdhātu yā ca bāhirāti iminā dvepi pathavīdhātuyo kakkhaḷaṭṭhena",
  "atk-abh02a:255_11": "lakkhaṇato ekā pathavīdhātu evāti dasseti.",
  "atk-abh02a:256_0": "174. Āpodhātuniddesādīsu heṭṭhā vuttanayeneva veditabbaṃ. Āpo āpogatantiādīsu ābandhanavasena",
  "atk-abh02a:256_1": "āpo. Tadeva āposabhāvaṃ gatattā āpogataṃ nāma. Snehavasena sneho. Soyeva snehasabhāvaṃ",
  "atk-abh02a:256_2": "gatattā snehagataṃ nāma. Bandhanattaṃ rūpassāti avinibbhogarūpassa bandhanabhāvo.",
  "atk-abh02a:256_3": "Pittaṃ semhantiādīnipi vaṇṇasaṇṭhānadisokāsaparicchedavasena pariggahetvā dhātuvaseneva manasikātabbāni.",
  "atk-abh02a:257_0": "Tatrāyaṃ nayo – pittesu hi abaddhapittaṃ jīvitindriyapaṭibaddhaṃ sakalasarīraṃ byāpetvā",
  "atk-abh02a:257_1": "ṭhitaṃ, baddhapittaṃ pittakosake ṭhitaṃ. Tattha yathā pūvaṃ byāpetvā ṭhite tele na",
  "atk-abh02a:257_2": "pūvaṃ jānāti ‘telaṃ maṃ byāpetvā ṭhita’nti, nāpi telaṃ jānāti ‘ahaṃ pūvaṃ byāpetvā",
  "atk-abh02a:257_3": "ṭhita’nti, evameva na sarīraṃ jānāti ‘abaddhapittaṃ maṃ byāpetvā ṭhita’nti, nāpi",
  "atk-abh02a:257_4": "abaddhapittaṃ jānāti ‘ahaṃ sarīraṃ byāpetvā ṭhita’nti. Yathā ca vassodakena puṇṇe",
  "atk-abh02a:257_5": "kosātakīkosake na kosātakīkosako jānāti ‘mayi vassodakaṃ ṭhita’nti, nāpi vassodakaṃ",
  "atk-abh02a:257_6": "jānāti ‘ahaṃ kosātakīkosake ṭhita’nti, evameva na pittakosako jānāti mayi baddhapittaṃ",
  "atk-abh02a:257_7": "ṭhitanti, nāpi baddhapittaṃ jānāti ‘ahaṃ pittakosake ṭhita’nti. Aññamaññaṃ ābhogapaccavekkhaṇarahitā",
  "atk-abh02a:257_8": "ete dhammā. Iti pittaṃ nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:257_9": "nissatto yūsabhūto ābandhanākāro āpodhātūti.",
  "atk-abh02a:258_0": "Semhaṃ ekapatthapūrappamāṇaṃ udarapaṭale ṭhitaṃ. Tattha yathā upari sañjātapheṇapaṭalāya",
  "atk-abh02a:258_1": "candanikāya na candanikā jānāti ‘mayi pheṇapaṭalaṃ ṭhita’nti, nāpi pheṇapaṭalaṃ jānāti",
  "atk-abh02a:258_2": "‘ahaṃ candanikāya ṭhita’nti, evameva na udarapaṭalaṃ jānāti ‘mayi semhaṃ ṭhita’nti,",
  "atk-abh02a:258_3": "nāpi semhaṃ jānāti ‘ahaṃ udarapaṭale ṭhita’nti. Aññamaññaṃ ābhogapaccavekkhaṇarahitā",
  "atk-abh02a:258_4": "ete dhammā. Iti semhaṃ nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:258_5": "nissatto yūsabhūto ābandhanākāro āpodhātūti.",
  "atk-abh02a:259_0": "Pubbo anibaddhokāso, yattha yattheva khāṇukaṇṭakappaharaṇaaggijālādīhi abhihaṭe sarīrappadese",
  "atk-abh02a:259_1": "lohitaṃ saṇṭhahitvā paccati, gaṇḍapīḷakādayo vā uppajjanti, tattha tattheva tiṭṭhati.",
  "atk-abh02a:259_2": "Tattha yathā pharasuppahārādivasena paggharitaniyāse rukkhe na rukkhassa pharasuppahārādippadesā",
  "atk-abh02a:259_3": "jānanti ‘amhesu niyyāso ṭhito’ti, nāpi niyyāso jānāti ‘ahaṃ rukkhassa pharasuppahārādippadesesu",
  "atk-abh02a:259_4": "ṭhito’ti, evameva na sarīrassa khāṇukaṇṭakādīhi abhihaṭappadesā jānanti ‘amhesu pubbo",
  "atk-abh02a:259_5": "ṭhito’ti, nāpi pubbo jānāti ‘ahaṃ tesu padesesu ṭhito’ti. Aññamaññaṃ ābhogapaccavekkhaṇarahitā",
  "atk-abh02a:259_6": "ete dhammā. Iti pubbo nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:259_7": "nissatto yūsabhūto ābandhanākāro āpodhātūti.",
  "atk-abh02a:260_0": "Lohitesu saṃsaraṇalohitaṃ abaddhapittaṃ viya sakalasarīraṃ byāpetvā ṭhitaṃ. Sannicitalohitaṃ",
  "atk-abh02a:260_1": "yakanaṭṭhānassa heṭṭhābhāgaṃ pūretvā ekapattapūraṇappamāṇaṃ vakkahadayayakanapapphāsāni",
  "atk-abh02a:260_2": "tementaṃ ṭhitaṃ. Tattha saṃsaraṇalohite abaddhapittasadisova vinicchayo. Itaraṃ pana",
  "atk-abh02a:260_3": "yathā jajjarakapālaṭṭhe udake heṭṭhā leḍḍukhaṇḍāni temayamāne na leḍḍukhaṇḍāni jānanti",
  "atk-abh02a:260_4": "‘mayaṃ udakena temiyamānā ṭhitā’ti, nāpi udakaṃ jānāti ‘ahaṃ leḍḍukhaṇḍāni tememī’ti,",
  "atk-abh02a:260_5": "evameva na yakanassa heṭṭhābhāgaṭṭhānaṃ vakkādīni vā jānanti ‘mayi lohitaṃ ṭhitaṃ,",
  "atk-abh02a:260_6": "amhe vā temayamānaṃ ṭhita’nti, nāpi lohitaṃ jānāti ‘ahaṃ yakanassa heṭṭhābhāgaṃ pūretvā",
  "atk-abh02a:260_7": "vakkādīni temayamānaṃ ṭhita’nti. Aññamaññaṃ ābhogapaccavekkhaṇarahitā ete dhammā.",
  "atk-abh02a:260_8": "Iti lohitaṃ nāma imasmiṃ sarīre pāṭiyekko koṭṭhāso acetano abyākato suñño nissatto",
  "atk-abh02a:260_9": "yūsabhūto ābandhanākāro āpodhātūti.",
  "atk-abh02a:261_0": "Sedo aggisantāpādikālesu kesalomakūpavivarāni pūretvā tiṭṭhati ceva paggharati ca.",
  "atk-abh02a:261_1": "Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni",
  "atk-abh02a:261_2": "jānanti ‘amhehi udakaṃ paggharatī’ti, nāpi bhisādikalāpavivarehi paggharantaṃ udakaṃ",
  "atk-abh02a:261_3": "jānāti ‘ahaṃ bhisādikalāpavivarehi paggharāmī’ti, evameva na kesalomakūpavivarāni",
  "atk-abh02a:261_4": "jānanti ‘amhehi sedo paggharatī’ti, nāpi sedo jānāti ‘ahaṃ kesalomakūpavivarehi paggharāmī’ti.",
  "atk-abh02a:261_5": "Aññamaññaṃ ābhogapaccavekkhaṇarahitā ete dhammā. Iti sedo nāma imasmiṃ sarīre pāṭiyekko",
  "atk-abh02a:261_6": "koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:262_0": "Medo thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasneho.",
  "atk-abh02a:262_1": "Tattha yathā haliddipilotikapaṭicchanne maṃsapuñje na maṃsapuñjo jānāti ‘maṃ nissāya",
  "atk-abh02a:262_2": "haliddipilotikā ṭhitā’ti, nāpi haliddipilotikā jānāti ‘ahaṃ maṃsapuñjaṃ nissāya ṭhitā’ti,",
  "atk-abh02a:262_3": "evameva na sakalasarīre jaṅghādīsu vā maṃsaṃ jānāti ‘maṃ nissāya medo ṭhito’ti, nāpi",
  "atk-abh02a:262_4": "medo jānāti ‘ahaṃ sakalasarīre jaṅghādīsu vā maṃsaṃ nissāya ṭhito’ti. Aññamaññaṃ",
  "atk-abh02a:262_5": "ābhogapaccavekkhaṇarahitā ete dhammā. Iti medo nāma imasmiṃ sarīre pāṭiyekko koṭṭhāso",
  "atk-abh02a:262_6": "acetano abyākato suñño nissatto patthinnasneho patthinnayūsabhūto ābandhanākāro āpodhātūti.",
  "atk-abh02a:263_0": "Assu yadā sañjāyati tadā akkhikūpake pūretvā tiṭṭhati vā paggharati vā. Tattha yathā",
  "atk-abh02a:263_1": "udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti ‘amhesu udakaṃ",
  "atk-abh02a:263_2": "ṭhita’nti, nāpi udakaṃ jānāti ‘ahaṃ taruṇatālaṭṭhikūpakesu ṭhita’nti, evameva na",
  "atk-abh02a:263_3": "akkhikūpakā jānanti ‘amhesu assu ṭhita’nti, nāpi assu jānāti ‘ahaṃ akkhikūpakesu",
  "atk-abh02a:263_4": "ṭhita’nti. Aññamaññaṃ ābhogapaccavekkhaṇarahitā ete dhammā. Iti assu nāma imasmiṃ",
  "atk-abh02a:263_5": "sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:264_0": "Vasā aggisantāpādikāle hatthatalahatthapiṭṭhipādatalapādapiṭṭhināsapuṭanalāṭaaṃsakūṭesu",
  "atk-abh02a:264_1": "ṭhitavilīnasneho. Tattha yathā pakkhittatele ācāme na ācāmo jānāti ‘maṃ telaṃ ajjhottharitvā",
  "atk-abh02a:264_2": "ṭhita’nti, nāpi telaṃ jānāti ‘ahaṃ ācāmaṃ ajjhottharitvā ṭhita’nti, evameva na hatthatalādippadeso",
  "atk-abh02a:264_3": "jānāti ‘maṃ vasā ajjhottharitvā ṭhitā’ti, nāpi vasā jānāti ‘ahaṃ hatthatalādippadese",
  "atk-abh02a:264_4": "ajjhottharitvā ṭhitā’ti. Aññamaññaṃ ābhogapaccavekkhaṇarahitā ete dhammā. Iti vasā",
  "atk-abh02a:264_5": "nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto",
  "atk-abh02a:264_6": "ābandhanākāro āpodhātūti.",
  "atk-abh02a:265_0": "Kheḷo tathārūpe kheḷuppattipaccaye sati ubhohi kapolapassehi orohitvā jivhāya tiṭṭhati.",
  "atk-abh02a:265_1": "Tattha yathā abbocchinnaudakanissande nadītīrakūpake na kūpatalaṃ jānāti ‘mayi udakaṃ",
  "atk-abh02a:265_2": "santiṭṭhatī’ti, nāpi udakaṃ jānāti ‘ahaṃ kūpatale santiṭṭhāmī’ti, evameva na jivhātalaṃ",
  "atk-abh02a:265_3": "jānāti ‘mayi ubhohi kapolapassehi orohitvā kheḷo ṭhito’ti, nāpi kheḷo jānāti ‘ahaṃ",
  "atk-abh02a:265_4": "ubhohi kapolapassehi orohitvā jivhātale ṭhito’ti. Aññamaññaṃ ābhogapaccavekkhaṇarahitā",
  "atk-abh02a:265_5": "ete dhammā. Iti kheḷo nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:265_6": "nissatto yūsabhūto ābandhanākāro āpodhātūti.",
  "atk-abh02a:266_0": "Siṅghāṇikā yadā sañjāyati tadā nāsāpuṭe pūretvā tiṭṭhati vā paggharati vā. Tattha",
  "atk-abh02a:266_1": "yathā pūtidadhibharitāya sippikāya na sippikā jānāti ‘mayi pūtidadhi ṭhita’nti, nāpi",
  "atk-abh02a:266_2": "pūtidadhi jānāti ‘ahaṃ sippikāya ṭhita’nti, evameva na nāsāpuṭā jānanti ‘amhesu siṅghāṇikā",
  "atk-abh02a:266_3": "ṭhitā’ti, nāpi siṅghāṇikā jānāti ‘ahaṃ nāsāpuṭesu ṭhitā’ti. Aññamaññaṃ ābhogapaccavekkhaṇarahitā",
  "atk-abh02a:266_4": "ete dhammā. Iti siṅghāṇikā nāma imasmiṃ sarīre pāṭiyekko koṭṭhāso acetano abyākato",
  "atk-abh02a:266_5": "suñño nissatto yūsabhūto ābandhanākāro āpodhātūti.",
  "atk-abh02a:267_0": "Lasikā aṭṭhikasandhīnaṃ abbhañjanakiccaṃ sādhayamānā asītisatasandhīsu ṭhitā. Tattha",
  "atk-abh02a:267_1": "yathā telabbhañjite akkhe na akkho jānāti ‘maṃ telaṃ abbhañjitvā ṭhita’nti, nāpi",
  "atk-abh02a:267_2": "telaṃ jānāti ‘ahaṃ akkhaṃ abbhañjitvā ṭhita’nti, evameva na asītisatasandhayo jānanti",
  "atk-abh02a:267_3": "‘lasikā amhe abbhañjitvā ṭhitā’ti, nāpi lasikā jānāti ‘ahaṃ asītisatasandhayo abbhañjitvā",
  "atk-abh02a:267_4": "ṭhitā’ti. Aññamaññaṃ ābhogapaccavekkhaṇarahitā ete dhammā. Iti lasikā nāma imasmiṃ",
  "atk-abh02a:267_5": "sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:268_0": "Muttaṃ vatthissa abbhantare ṭhitaṃ. Tattha yathā candanikāya pakkhitte adhomukhe",
  "atk-abh02a:268_1": "ravaṇaghaṭe na ravaṇaghaṭo jānāti ‘mayi candanikāraso ṭhito’ti, nāpi candanikāraso",
  "atk-abh02a:268_2": "jānāti ‘ahaṃ ravaṇaghaṭe ṭhito’ti, evameva na vatthi jānāti ‘mayi muttaṃ ṭhita’nti,",
  "atk-abh02a:268_3": "nāpi muttaṃ jānāti ‘ahaṃ vatthimhi ṭhita’nti. Aññamaññaṃ ābhogapaccavekkhaṇarahitā",
  "atk-abh02a:268_4": "ete dhammā. Iti muttaṃ nāma imasmiṃ sarīre pāṭiyekko koṭṭhāso acetano abyākato suñño",
  "atk-abh02a:268_5": "nissatto yūsabhūto ābandhanākāro āpodhātūti. Yaṃ vā panāti avasesesu tīsu koṭṭhāsesu",
  "atk-abh02a:268_6": "āpodhātuṃ sandhāya vuttaṃ.",
  "atk-abh02a:269_0": "Bāhiraāpodhātuniddese mūlaṃ paṭicca nibbatto raso mūlaraso nāma. Khandharasādīsupi",
  "atk-abh02a:269_1": "eseva nayo. Khīrādīni pākaṭāneva. Yathā pana bhesajjasikkhāpade evamidha niyamo natthi.",
  "atk-abh02a:269_2": "Yaṃ kiñci khīraṃ khīrameva. Sesesupi eseva nayo. Bhummānīti āvāṭādīsu ṭhitaudakāni.",
  "atk-abh02a:269_3": "Antalikkhānīti pathaviṃ appattāni vassodakāni. Yaṃ vā panāti himodakakappavināsakaudakapathavīsandhārakaudakādīni",
  "atk-abh02a:269_4": "idha yevāpanakaṭṭhānaṃ paviṭṭhāni.",
  "atk-abh02a:270_0": "175. Tejodhātuniddese tejanavasena tejo. Tejova tejobhāvaṃ gatattā tejogataṃ. Usmāti",
  "atk-abh02a:270_1": "uṇhākāro. Usmāva usmābhāvaṃ gatattā usmāgataṃ. Usumanti caṇḍausumaṃ. Tadeva usumabhāvaṃ",
  "atk-abh02a:270_2": "gatattā usumagataṃ. Yena cāti yena tejogatena kuppitena. Santappatīti ayaṃ kāyo santappati,",
  "atk-abh02a:270_3": "ekāhikajarādibhāvena usumajāto hoti. Yena ca jīrīyatīti yena ayaṃ kāyo jīrīyati,",
  "atk-abh02a:270_4": "indriyavekallataṃ balaparikkhayaṃ valipalitādibhāvañca pāpuṇāti. Yena ca pariḍayhatīti",
  "atk-abh02a:270_5": "yena kuppitena ayaṃ kāyo ḍayhati, so ca puggalo ‘ḍayhāmi ḍayhāmī’ti kandanto satadhotasappigosītacandanādilepanañceva",
  "atk-abh02a:270_6": "tālavaṇṭavātañca paccāsīsati. Yena ca asitapītakhāyitasāyitaṃ sammā pariṇāmaṃ gacchatīti",
  "atk-abh02a:270_7": "yenetaṃ asitaṃ vā odanādi, pītaṃ vā pānakādi, khāyitaṃ vā piṭṭhakhajjakādi, sāyitaṃ",
  "atk-abh02a:270_8": "vā ambapakkamadhuphāṇitādi sammā paripākaṃ gacchati, rasādibhāvena vivekaṃ gacchatīti",
  "atk-abh02a:270_9": "attho. Ettha ca purimā tayo tejodhātū catusamuṭṭhānā, pacchimo kammasamuṭṭhānova.",
  "atk-abh02a:270_10": "Ayaṃ tāvettha padasaṃvaṇṇanā.",
  "atk-abh02a:271_0": "Idaṃ pana manasikāravidhānaṃ – idha bhikkhu ‘yena santappati, ayaṃ imasmiṃ sarīre",
  "atk-abh02a:271_1": "pāṭiyekko koṭṭhāso acetano abyākato suñño nissatto paripācanākāro tejodhātū’ti manasi",
  "atk-abh02a:271_2": "karoti; ‘yena jīrīyati, yena pariḍayhati, yena asitapītakhāyitasāyitaṃ sammā pariṇāmaṃ",
  "atk-abh02a:271_3": "gacchati, ayaṃ imasmiṃ sarīre pāṭiyekko koṭṭhāso acetano abyākato suñño nissatto",
  "atk-abh02a:271_4": "paripācanākāro tejodhātū’ti manasi karoti. Yaṃ vā panāti imasmiṃ sarīre pākatiko",
  "atk-abh02a:271_5": "eko utu atthi, so yevāpanakaṭṭhānaṃ paviṭṭho.",
  "atk-abh02a:272_0": "Bāhiratejodhātuniddese kaṭṭhaṃ paṭicca pajjalito kaṭṭhupādāno aggi kaṭṭhaggi nāma.",
  "atk-abh02a:272_1": "Sakalikaggiādīsupi eseva nayo. Saṅkāraggīti kacavaraṃ saṃkaḍḍhitvā jālāpito kacavaraggi.",
  "atk-abh02a:272_2": "Indaggīti asaniaggi. Aggisantāpoti jālāya vā vītaccikaṅgārānaṃ vā santāpo. Sūriyasantāpoti",
  "atk-abh02a:272_3": "ātapo. Kaṭṭhasannicayasantāpoti kaṭṭharāsiṭṭhāne santāpo. Sesesupi eseva nayo. Yaṃ",
  "atk-abh02a:272_4": "vā panāti petaggi kappavināsaggi nirayaggiādayo idha yevāpanakaṭṭhānaṃ paviṭṭhā.",
  "atk-abh02a:273_0": "176. Vāyodhātuniddese vāyanavasena vāyo. Vāyova vāyobhāvaṃ gatattā vāyogataṃ. Thambhitattaṃ",
  "atk-abh02a:273_1": "rūpassāti avinibbhogarūpassa thambhitabhāvo. Uddhaṅgamā vātāti uggārahikkādi pavattakā",
  "atk-abh02a:273_2": "uddhaṃ ārohanavātā. Adhogamā vātāti uccārapassāvādinīharaṇakā adho orohanavātā. Kucchisayā",
  "atk-abh02a:273_3": "vātāti antānaṃ bahivātā. Koṭṭhāsayā vātāti antānaṃ antovātā. Aṅgamaṅgānusārino vātāti",
  "atk-abh02a:273_4": "dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā",
  "atk-abh02a:273_5": "vātā. Satthakavātāti sandhibandhanāni kattariyā chindantā viya pavattavātā. Khurakavātāti",
  "atk-abh02a:273_6": "khurena viya hadayaṃ phālanavātā. Uppalakavātāti hadayamaṃsameva uppāṭanakavātā.",
  "atk-abh02a:273_7": "Assāsoti antopavisananāsikāvato. Passāsoti bahinikkhamananāsikāvato. Ettha ca purimā",
  "atk-abh02a:273_8": "sabbe catusamuṭṭhānā, assāsapassāsā cittasamuṭṭhānāva. Ayamettha padavaṇṇanā.",
  "atk-abh02a:274_0": "Idaṃ pana manasikāravidhānaṃ – idha bhikkhu uddhaṅgamādibhede vāte uddhaṅgamādivasena",
  "atk-abh02a:274_1": "pariggahetvā ‘uddhaṅgamā vātā nāma imasmiṃ sarīre pāṭiyekko koṭṭhāso acetano abyākato",
  "atk-abh02a:274_2": "suñño nissatto vitthambhanākāro vāyodhātū’ti manasi karoti. Sesesupi eseva nayo.",
  "atk-abh02a:274_3": "Yaṃ vā panāti sese vāyokoṭṭhāse anugatā vātā idha yevāpanakaṭṭhānaṃ paviṭṭhā.",
  "atk-abh02a:275_0": "Bāhiravāyodhātuniddese puratthimā vātāti puratthimadisato āgatā vātā. Pacchimuttaradakkhiṇesupi",
  "atk-abh02a:275_1": "eseva nayo. Sarajā vātāti saha rajena sarajā. Arajā vātāti rajavirahitā suddhā arajā",
  "atk-abh02a:275_2": "nāma. Sītāti sītautusamuṭṭhānā sītavalāhakantare samuṭṭhitā. Uṇhāti uṇhautusamuṭṭhānā",
  "atk-abh02a:275_3": "uṇhavalāhakantare samuṭṭhitā. Parittāti mandā tanukavātā. Adhimattāti balavavātā.",
  "atk-abh02a:275_4": "Kāḷāti kāḷavalāhakantare samuṭṭhitā, yehi abbhāhato chavivaṇṇo kāḷako hoti. Tesaṃ",
  "atk-abh02a:275_5": "etaṃ adhivacanantipi eke. Verambhavātāti yojanato upari vāyanavātā. Pakkhavātāti",
  "atk-abh02a:275_6": "antamaso makkhikāyapi pakkhāyūhanasamuṭṭhitā vātā. Supaṇṇavātāti garuḷavātā. Kāmañca",
  "atk-abh02a:275_7": "imepi pakkhavātāva ussadavasena pana visuṃ gahitā. Tālavaṇṭavātāti tālapaṇṇehi vā",
  "atk-abh02a:275_8": "aññena vā kenaci maṇḍalasaṇṭhānena samuṭṭhāpitā vātā. Vidhūpanavātāti bījanapattakena",
  "atk-abh02a:275_9": "samuṭṭhāpitā vātā. Imāni ca tālavaṇṭavidhūpanāni anuppannampi vātaṃ uppādenti, uppannampi",
  "atk-abh02a:275_10": "parivattenti. Yaṃ vā panāti idha pāḷiāgate ṭhapetvā sesavātā yevāpanakaṭṭhānaṃ paviṭṭhā.",
  "atk-abh02a:276_0": "177. Ākāsadhātuniddese appaṭighaṭṭanaṭṭhena na kassatīti ākāso. Ākāsova ākāsabhāvaṃ",
  "atk-abh02a:276_1": "gatattā ākāsagataṃ. Aghaṭṭanīyatāya aghaṃ. Aghameva aghabhāvaṃ gatattā aghagataṃ.",
  "atk-abh02a:276_2": "Vivaroti antaraṃ. Tadeva vivarabhāvaṃ gatattā vivaragataṃ. Asamphuṭṭhaṃ maṃsalohitehīti",
  "atk-abh02a:276_3": "maṃsalohitehi nissaṭaṃ. Kaṇṇacchiddantiādi pana tasseva pabhedadassanaṃ. Tattha kaṇṇacchiddanti",
  "atk-abh02a:276_4": "kaṇṇasmiṃ chiddaṃ vivaraṃ maṃsalohitehi asamphuṭṭhokāso. Sesesupi eseva nayo. Yenāti",
  "atk-abh02a:276_5": "yena vivarena etaṃ asitādibhedaṃ ajjhoharaṇīyaṃ ajjhoharati, anto paveseti. Yatthāti",
  "atk-abh02a:276_6": "yasmiṃ antoudarapaṭalasaṅkhāte okāse etadeva catubbidhaṃ ajjhoharaṇīyaṃ tiṭṭhati.",
  "atk-abh02a:276_7": "Yenāti yena vivarena sabbampetaṃ vipakkaṃ kasaṭabhāvaṃ āpannaṃ nikkhamati, taṃ udarapaṭalato",
  "atk-abh02a:276_8": "yāva karīsamaggā vidatthicaturaṅgulamattaṃ chiddaṃ maṃsalohitehi asamphuṭṭhaṃ nissaṭaṃ",
  "atk-abh02a:276_9": "ākāsadhātūti veditabbaṃ. Yaṃ vā panāti ettha cammantaraṃ maṃsantaraṃ nhāruntaraṃ",
  "atk-abh02a:276_10": "aṭṭhintaraṃ lomantaranti idaṃ sabbaṃ yevāpanakaṭṭhānaṃ paviṭṭhaṃ.",
  "atk-abh02a:277_0": "Bāhirakaākāsadhātuniddese asamphuṭṭhaṃ catūhi mahābhūtehīti catūhi mahābhūtehi nissaṭaṃ",
  "atk-abh02a:277_1": "bhittichiddakavāṭachiddādikaṃ veditabbaṃ. Iminā yasmiṃ ākāse parikammaṃ karontassa",
  "atk-abh02a:277_2": "catukkapañcakajjhānāni uppajjanti taṃ kathitaṃ.",
  "atk-abh02a:278_0": "178. Viññāṇadhātuniddese cakkhuviññāṇasaṅkhātā dhātu cakkhuviññāṇadhātu. Sesāsupi",
  "atk-abh02a:278_1": "eseva nayo. Iti imāsu chasu dhātūsu pariggahitāsu aṭṭhārasa dhātuyo pariggahitāva",
  "atk-abh02a:278_2": "honti. Kathaṃ? Pathavītejovāyodhātuggahaṇena tāva phoṭṭhabbadhātu gahitāva hoti,",
  "atk-abh02a:278_3": "āpodhātuākāsadhātuggahaṇena dhammadhātu, viññāṇadhātuggahaṇena tassā purecārikapacchācārikattā",
  "atk-abh02a:278_4": "manodhātu gahitāva hoti. Cakkhuviññāṇadhātuādayo sutte āgatā eva. Sesā nava āharitvā",
  "atk-abh02a:278_5": "dassetabbā. Cakkhuviññāṇadhātuggahaṇena hi tassā nissayabhūtā cakkhudhātu, ārammaṇabhūtā",
  "atk-abh02a:278_6": "rūpadhātu ca gahitāva honti. Evaṃ sotaviññāṇadhātuādiggahaṇena sotadhātuādayoti aṭṭhārasāpi",
  "atk-abh02a:278_7": "gahitāva honti. Tāsu dasahi dhātūhi rūpapariggaho kathito hoti. Sattahi arūpapariggaho.",
  "atk-abh02a:278_8": "Dhammadhātuyā siyā rūpapariggaho, siyā arūpapariggaho. Iti aḍḍhekādasahi dhātūhi",
  "atk-abh02a:278_9": "rūpapariggaho, aḍḍhaṭṭhadhātūhi arūpapariggahoti rūpārūpapariggaho kathito hoti.",
  "atk-abh02a:278_10": "Rūpārūpaṃ pañcakkhandhā. Taṃ hoti dukkhasaccaṃ. Taṃsamuṭṭhāpikā purimataṇhā samudayasaccaṃ.",
  "atk-abh02a:278_11": "Ubhinnaṃ appavatti nirodhasaccaṃ. Taṃpajānano maggo maggasaccanti idaṃ catusaccakammaṭṭhānaṃ",
  "atk-abh02a:278_12": "aṭṭhārasadhātuvasena abhiniviṭṭhassa bhikkhuno yāva arahattā matthakaṃ pāpetvā nigamanaṃ",
  "atk-abh02a:278_13": "kathitanti veditabbaṃ.",
  "atk-abh02a:279_0": "179. Idāni dutiyachakkaṃ dassento aparāpi cha dhātuyotiādimāha. Tattha sukhadhātu",
  "atk-abh02a:279_1": "dukkhadhātūti kāyappasādavatthukāni sukhadukkhāni sappaṭipakkhavasena yugaḷakato",
  "atk-abh02a:279_2": "dassitāni. Sukhañhi dukkhassa paṭipakkho, dukkhaṃ sukhassa. Yattakaṃ sukhena pharitaṭṭhānaṃ",
  "atk-abh02a:279_3": "tattakaṃ dukkhaṃ pharati. Yattakaṃ dukkhena pharitaṭṭhānaṃ tattakaṃ sukhaṃ pharati.",
  "atk-abh02a:279_4": "Somanassadhātu domanassadhātūti idampi tatheva yugaḷakaṃ kataṃ. Somanassañhi domanassassa",
  "atk-abh02a:279_5": "paṭipakkho, domanassaṃ somanassassa. Yattakaṃ somanassena pharitaṭṭhānaṃ tattakaṃ",
  "atk-abh02a:279_6": "domanassaṃ pharati. Yattakaṃ domanassena pharitaṭṭhānaṃ tattakaṃ somanassaṃ pharati.",
  "atk-abh02a:280_0": "Upekkhādhātu avijjādhātūti idaṃ pana dvayaṃ sarikkhakavasena yugaḷakaṃ kataṃ. Ubhayampi",
  "atk-abh02a:280_1": "hetaṃ avibhūtattā sarikkhakaṃ hoti. Tattha sukhadukkhadhātuggahaṇena taṃ sampayuttā",
  "atk-abh02a:280_2": "kāyaviññāṇadhātu, vatthubhūtā kāyadhātu, ārammaṇabhūtā phoṭṭhabbadhātu ca gahitāva",
  "atk-abh02a:280_3": "honti. Somanassadomanassadhātuggahaṇena taṃ sampayuttā manoviññāṇadhātu gahitā hoti.",
  "atk-abh02a:280_4": "Avijjādhātuggahaṇena dhammadhātu gahitā. Upekkhādhātuggahaṇena cakkhusotaghānajivhāviññāṇadhātumanodhātuyo,",
  "atk-abh02a:280_5": "tāsaṃyeva vatthārammaṇabhūtā cakkhudhāturūpadhātuādayo ca gahitāti evaṃ aṭṭhārasapi",
  "atk-abh02a:280_6": "dhātuyo gahitāva honti. Idāni tāsu dasahi dhātūhi rūpapariggahotiādi sabbaṃ heṭṭhā",
  "atk-abh02a:280_7": "vuttanayeneva veditabbaṃ. Evampi ekassa bhikkhuno yāva arahattā matthakaṃ pāpetvā",
  "atk-abh02a:280_8": "nigamanaṃ kathitaṃ hotīti veditabbaṃ. Tattha katamā sukhadhātu yaṃ kāyikaṃ sātanti",
  "atk-abh02a:280_9": "ādīni heṭṭhā vuttanayāneva.",
  "atk-abh02a:281_0": "181. Tatiyachakke kāmoti dve kāmā – vatthukāmo ca kilesakāmo ca. Tattha kilesakāmaṃ",
  "atk-abh02a:281_1": "sandhāya kāmapaṭisaṃyuttā dhātu kāmadhātu, kāmavitakkassetaṃ nāmaṃ. Vatthukāmaṃ sandhāya",
  "atk-abh02a:281_2": "kāmoyeva dhātu kāmadhātu, kāmāvacaradhammānametaṃ nāmaṃ. Byāpādapaṭisaṃyuttā dhātu",
  "atk-abh02a:281_3": "byāpādadhātu, byāpādavitakkassetaṃ nāmaṃ. Byāpādova dhātu byāpādadhātu, dasaāghātavatthukassa",
  "atk-abh02a:281_4": "paṭighassetaṃ nāmaṃ. Vihiṃsā paṭisaṃyuttā dhātu vihiṃsādhātu, vihiṃsāvitakkassetaṃ",
  "atk-abh02a:281_5": "nāmaṃ. Vihiṃsāyeva dhātu vihiṃsādhātu, parasattavihesanassetaṃ nāmaṃ. Ayaṃ pana heṭṭhā",
  "atk-abh02a:281_6": "anāgatattā evaṃ atthādivibhāgato veditabbā – vihiṃsanti etāya satte, vihiṃsanaṃ vā",
  "atk-abh02a:281_7": "etaṃ sattānanti vihiṃsā. Sā viheṭhanalakkhaṇā, karuṇāpaṭipakkhalakkhaṇā vā; parasantāne",
  "atk-abh02a:281_8": "ubbegajananarasā, sakasantāne karuṇāviddhaṃsanarasā vā; dukkhāyatanapaccupaṭṭhānā;",
  "atk-abh02a:281_9": "paṭighapadaṭṭhānāti veditabbā. Nekkhammaṃ vuccati lobhā nikkhantattā alobho, nīvaraṇehi",
  "atk-abh02a:281_10": "nikkhantattā paṭhamajjhānaṃ, sabbākusalehi nikkhantattā sabbakusalaṃ. Nekkhammapaṭisaṃyuttā",
  "atk-abh02a:281_11": "dhātu nekkhammadhātu, nekkhammavitakkassetaṃ nāmaṃ. Nekkhammameva dhātu nekkhammadhātu,",
  "atk-abh02a:281_12": "sabbassāpi kusalassetaṃ nāmaṃ. Abyāpādapaṭisaṃyuttā dhātu abyāpādadhātu, abyāpādavitakkassetaṃ",
  "atk-abh02a:281_13": "nāmaṃ. Abyāpādova dhātu abyāpādadhātu, mettāyetaṃ nāmaṃ. Avihiṃsāpaṭisaṃyuttā dhātu",
  "atk-abh02a:281_14": "avihiṃsādhātu, avihiṃsā vitakkassetaṃ nāmaṃ. Avihiṃsāva dhātu avihiṃsādhātu, karuṇāyetaṃ nāmaṃ.",
  "atk-abh02a:282_0": "182. Idāni tamevatthaṃ dassetuṃ tattha katamā kāmadhātūti padabhājanaṃ āraddhaṃ.",
  "atk-abh02a:282_1": "Tattha paṭisaṃyuttoti saṃpayogavasena paṭisaṃyutto. Takko vitakkotiādīni vuttatthāneva.",
  "atk-abh02a:282_2": "Viheṭhetīti bādheti, dukkhāpeti. Heṭhanāti pāṇippahārādīhi bādhanā, dukkhuppādanā.",
  "atk-abh02a:282_3": "Balavaheṭhanā viheṭhanā. Hiṃsanti etāyāti hiṃsanā. Balavahiṃsanā vihiṃsanā. Rosanāti",
  "atk-abh02a:282_4": "ghaṭṭanā. Virosanāti balavaghaṭṭanā. Sabbattha vā ‘vi’ upasaggena padaṃ vaḍḍhitaṃ.",
  "atk-abh02a:282_5": "Upahananti etenāti upaghāto, paresaṃ upaghāto parūpaghāto.",
  "atk-abh02a:283_0": "Mettāyanti etāyāti metti. Mettāyanākāro mettāyanā. Mettāya ayitassa mettāsamaṅgino",
  "atk-abh02a:283_1": "bhāvo mettāyitattaṃ. Byāpādena vimuttassa cetaso vimutti cetovimutti. Ettha ca purimehi",
  "atk-abh02a:283_2": "tīhi upacārappattāpi appanāpatāpi mettā kathitā, pacchimena appanāpattāva.",
  "atk-abh02a:284_0": "Karuṇāyanti etāyāti karuṇā. Karuṇāyanākāro karuṇāyanā. Karuṇāya ayitassa karuṇāsamaṅgino",
  "atk-abh02a:284_1": "bhāvo karuṇāyitattaṃ. Vihiṃsāya vimuttassa cetaso vimutti cetovimutti. Idhāpi purimanayeneva",
  "atk-abh02a:284_2": "upacārappanābhedo veditabbo. Ubhayatthāpi ca pariyosānapade mettākaruṇāti cetovimuttivisesanatthaṃ vuttaṃ.",
  "atk-abh02a:285_0": "Ettha ca kāmavitakko sattesupi uppajjati saṅkhāresupi. Ubhayattha uppannopi kammapathabhedova.",
  "atk-abh02a:285_1": "Byāpādo pana sattesu uppannoyeva kammapathaṃ bhindati, na itaro. Vihiṃsāyapi eseva",
  "atk-abh02a:285_2": "nayo. Ettha ca duvidhā kathā – sabbasaṅgāhikā ceva asambhinnā ca. Kāmadhātuggahaṇena",
  "atk-abh02a:285_3": "hi byāpādavihiṃsādhātuyopi gahitā. Kāmadhātuyāyeva pana nīharitvā nīharitvā dvepi",
  "atk-abh02a:285_4": "etā dassitāti. Ayaṃ tāvettha sabbasaṅgāhikakathā. Ṭhapetvā pana byāpādavihiṃsādhātuyo",
  "atk-abh02a:285_5": "sesā sabbāpi kāmadhātu evāti. Ayaṃ asambhinnakathā nāma. Nekkhammadhātuggahaṇenāpi",
  "atk-abh02a:285_6": "abyāpādaavihiṃsādhātuyo gahitāyeva. Nekkhammadhātuto pana nīharitvā nīharitvā tadubhayampi",
  "atk-abh02a:285_7": "dassitanti ayametthāpi sabbasaṅgāhikakathā. Ṭhapetvā abyāpādaavihiṃsādhātuyo avasesā",
  "atk-abh02a:285_8": "nekkhammadhātūti ayaṃ asambhinnakathā nāma.",
  "atk-abh02a:286_0": "Imāhi ca chahi dhātūhi pariggahitā hi aṭṭhārasa dhātuyo pariggahitāva honti. Sabbāpi",
  "atk-abh02a:286_1": "hi tā kāmadhātutova nīharitvā nīharitvā labhāpetabbā aṭṭhārasa dhātuyova hontīti",
  "atk-abh02a:286_2": "tiṇṇaṃ chakkānaṃ vasena aṭṭhārasa honti. Evaṃ pana aggahetvā ekekasmiṃ chakke vuttanayena",
  "atk-abh02a:286_3": "aṭṭhārasa aṭṭhārasa katvā sabbānipi tāni aṭṭhārasakāni ekajjhaṃ abhisaṅkhipitvā aṭṭhāraseva",
  "atk-abh02a:286_4": "hontīti veditabbā. Iti imasmiṃ suttantabhājanīye soḷasa dhātuyo kāmāvacarā, dve tebhūmikāti",
  "atk-abh02a:286_5": "evamettha sammasanacārova kathitoti veditabbo.",
  "atk-abh02a:287": "Suttantabhājanīyavaṇṇanā.",
  "atk-abh02a:288": "2. Abhidhammabhājanīyavaṇṇanā",
  "atk-abh02a:289": "183. Abhidhammabhājanīye sarūpeneva sabbāpi dhātuyo dassento aṭṭhārasa dhātuyo – cakkhudhātu rūpadhātūtiādimāha. Tattha uddesavāre tāva –",
  "atk-abh02a:290": "Atthato lakkhaṇādito, kamatāvatvasaṅkhato;",
  "atk-abh02a:291": "Paccayā atha daṭṭhabbā, veditabbo vinicchayo.",
  "atk-abh02a:292_0": "Tattha ‘atthato’ti cakkhatīti cakkhu. Rūpayatīti rūpaṃ. Cakkhussa viññāṇaṃ cakkhuviññāṇanti",
  "atk-abh02a:292_1": "evamādinā tāva nayena cakkhādīnaṃ visesatthato veditabbo vinicchayo. Avisesena pana",
  "atk-abh02a:292_2": "vidahati, dhīyate, vidhānaṃ, vidhīyate etāya, ettha vā dhīyatīti dhātu. Lokiyā hi",
  "atk-abh02a:292_3": "dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ",
  "atk-abh02a:292_4": "anekappakāraṃ saṃsāradukkhaṃ vidahanti; bhārahārehi ca bhāro viya sattehi dhīyante",
  "atk-abh02a:292_5": "dhārīyanteti attho. Dukkhavidhānamattameva cetā avasavattanato. Etāhi ca karaṇabhūtāhi",
  "atk-abh02a:292_6": "saṃsāradukkhaṃ sattehi anuvidhīyati; tathāvihitañcetaṃ etāsveva dhīyati ṭhapīyatīti",
  "atk-abh02a:292_7": "attho. Iti cakkhādīsu ekeko dhammo yathāsambhavaṃ vidahati dhīyatetiādiatthavasena dhātūti vuccati.",
  "atk-abh02a:293_0": "Apica yathā titthiyānaṃ attā nāma sabhāvato natthi, na evametā. Etā pana attano sabhāvaṃ",
  "atk-abh02a:293_1": "dhārentīti dhātuyo. Yathā ca loke vicittā haritālamanosilādayo silāvayavā dhātuyoti",
  "atk-abh02a:293_2": "vuccanti, evametāpi dhātuyo viya dhātuyo. Vicittā hetā ñāṇañeyyāvayavāti. Yathā vā",
  "atk-abh02a:293_3": "sarīrasaṅkhātassa samudāyassa avayavabhūtesu rasasoṇitādīsu aññamaññaṃ visabhāgalakkhaṇaparicchinnesu",
  "atk-abh02a:293_4": "dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā",
  "atk-abh02a:293_5": "veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti",
  "atk-abh02a:293_6": "nijjīvamattassetaṃ adhivacanaṃ. Tathā hi bhagavā – “cha dhāturo ayaṃ, bhikkhu, puriso”tiādīsu",
  "atk-abh02a:293_7": "jīvasaññāsamūhanatthaṃ dhātudesanaṃ akāsīti. Tasmā yathāvuttenatthena cakkhu ca taṃ",
  "atk-abh02a:293_8": "dhātu cāti cakkhudhātu …pe… manoviññāṇañca taṃ dhātu cāti manoviññāṇadhātūti evaṃ",
  "atk-abh02a:293_9": "tāvettha atthato viññātabbo vinicchayo.",
  "atk-abh02a:294": "‘Lakkhaṇādito’ti cakkhādīnaṃ lakkhaṇādito pettha veditabbo vinicchayo. Tāni ca pana tesaṃ lakkhaṇādīni heṭṭhā vuttanayeneva veditabbāni.",
  "atk-abh02a:295_0": "‘Kamato’ti idhāpi pubbe vuttesu uppattikkamādīsu desanākkamova yujjati. So ca panāyaṃ",
  "atk-abh02a:295_1": "hetuphalānupubbavavatthānavasena vutto. Cakkhudhātu rūpadhātūti idañhi dvayaṃ hetu.",
  "atk-abh02a:295_2": "Cakkhuviññāṇadhātūti phalaṃ. Evaṃ sabbattha kamato veditabbo vinicchayo.",
  "atk-abh02a:296_0": "‘Tāvatvato’ti tāvabhāvato. Idaṃ vuttaṃ hoti – tesu tesu hi suttābhidhammapadesesu",
  "atk-abh02a:296_1": "ābhādhātu, subhadhātu, ākāsānañcāyatanadhātu, viññāṇañcāyatanadhātu, ākiñcaññāyatanadhātu,",
  "atk-abh02a:296_2": "nevasaññānāsaññāyatanadhātu, saññāvedayitanirodhadhātu, kāmadhātu, byāpādadhātu,",
  "atk-abh02a:296_3": "vihiṃsādhātu, nekkhammadhātu, abyāpādadhātu, avihiṃsādhātu, sukhadhātu, dukkhadhātu,",
  "atk-abh02a:296_4": "somanassadhātu, domanassadhātu, upekkhādhātu, avijjādhātu, ārambhadhātu, nikkamadhātu,",
  "atk-abh02a:296_5": "parakkamadhātu, hīnadhātu, majjhimadhātu, paṇītadhātu, pathavīdhātu, āpodhātu, tejodhātu,",
  "atk-abh02a:296_6": "vāyodhātu, ākāsadhātu, viññāṇadhātu, saṅkhatadhātu, asaṅkhatadhātu, anekadhātunānādhātulokoti",
  "atk-abh02a:296_7": "evamādayo aññāpi dhātuyo dissanti.",
  "atk-abh02a:297_0": "Evaṃ sati sabbāsaṃ vasena paricchedaṃ akatvā kasmā aṭṭhārasāti ayameva paricchedo",
  "atk-abh02a:297_1": "katoti ce? Sabhāvato vijjamānānaṃ sabbadhātūnaṃ tadantogadhattā. Rūpadhātuyeva hi",
  "atk-abh02a:297_2": "ābhādhātu. Subhadhātu pana rūpādippaṭibaddhā. Kasmā? Subhanimittattā. Subhanimittañhi",
  "atk-abh02a:297_3": "subhadhātu. Tañca rūpādivinimuttaṃ na vijjati, kusalavipākārammaṇā vā rūpādayo eva",
  "atk-abh02a:297_4": "subhadhātūti rūpādimattamevesā. Ākāsānañcāyatanadhātuādīsu cittaṃ manoviññāṇadhātu.",
  "atk-abh02a:297_5": "Sesā dhammā dhammadhātu. Saññāvedayitanirodhadhātu pana sabhāvato natthi; dhātudvayanirodhamattameva",
  "atk-abh02a:297_6": "hi sā. Kāmadhātu dhammadhātumattaṃ vā hoti, yathāha “tattha katamā kāmadhātu? Kāmapaṭisaṃyutto",
  "atk-abh02a:297_7": "takko …pe… micchāsaṅkappo”ti; aṭṭhārasapi dhātuyo vā, yathāha “heṭṭhato avīcinirayaṃ",
  "atk-abh02a:297_8": "pariyantaṃ katvā uparito paranimmitavasavattideve antokaritvā yaṃ etasmiṃ antare",
  "atk-abh02a:297_9": "etthāvacarā ettha pariyāpannā khandhadhātuāyatanā, rūpā, vedanā, saññā, saṅkhārā,",
  "atk-abh02a:297_10": "viññāṇaṃ – ayaṃ vuccati kāmadhātū”ti. Nekkhammadhātu dhammadhātu eva; “sabbepi kusalā",
  "atk-abh02a:297_11": "dhammā nekkhammadhātū”ti vā vacanato manoviññāṇadhātupi hotiyeva. Byāpādavihiṃsāabyāpādaavihiṃsāsukhadukkhasomanassadomanassupekkhāavijjāārambhanikkamaparakkamadhātuyo dhammadhātuyeva.",
  "atk-abh02a:298_0": "Hīnamajjhimapaṇītadhātuyo aṭṭhārasadhātumattameva. Hīnā hi cakkhādayo hīnadhātu.",
  "atk-abh02a:298_1": "Majjhimapaṇītā cakkhādayo majjhimā ceva paṇītā ca dhātū. Nippariyāyena pana akusalā",
  "atk-abh02a:298_2": "dhammadhātumanoviññāṇadhātuyo hīnadhātu. Lokiyā kusalābyākatā ubhopi cakkhudhātuādayo",
  "atk-abh02a:298_3": "ca majjhimadhātu. Lokuttarā pana dhammadhātumanoviññāṇadhātuyo paṇītadhātu. Pathavītejovāyodhātuyo",
  "atk-abh02a:298_4": "phoṭṭhabbadhātuyeva. Āpodhātu ākāsadhātu ca dhammadhātuyeva. Viññāṇadhātu cakkhuviññāṇādisattaviññāṇadhātusaṅkhepoyeva.",
  "atk-abh02a:298_5": "Sattarasa dhātuyo dhammadhātuekadeso ca saṅkhatadhātu. Asaṅkhatadhātu pana dhammadhātuekadesova.",
  "atk-abh02a:298_6": "Anekadhātunānādhātuloko pana aṭṭhārasadhātuppabhedamattamevāti. Iti sabhāvato vijjamānānaṃ",
  "atk-abh02a:298_7": "sabbadhātūnaṃ tadantogadhattā aṭṭhāraseva vuttāti.",
  "atk-abh02a:299_0": "Apica vijānanasabhāve viññāṇe jīvasaññīnaṃ jīvasaññāsamūhanatthampi aṭṭhāraseva vuttā.",
  "atk-abh02a:299_1": "Santi hi sattā vijānanasabhāve viññāṇe jīvasaññino. Tesaṃ cakkhusotaghānajivhākāyaviññāṇamanoviññāṇadhātubhedena",
  "atk-abh02a:299_2": "tassā anekattaṃ, cakkhurūpādipaccayāyattavuttitāya aniccatañca pakāsetvā dīgharattānusayitaṃ",
  "atk-abh02a:299_3": "jīvasaññaṃ samūhanitukāmena bhagavatā aṭṭhārasa dhātuyo pakāsitā. Kiñca bhiyyo? Tathā",
  "atk-abh02a:299_4": "veneyyajjhāsayavasena; ye ca imāya nātisaṅkhepavitthārāya desanāya veneyyā sattā,",
  "atk-abh02a:299_5": "tadajjhāsayavasena ca aṭṭhāraseva pakāsitā.",
  "atk-abh02a:300": "Saṅkhepavitthāranayena tathā tathā hi,",
  "atk-abh02a:301": "Dhammaṃ pakāsayati esa yathā yathāssa;",
  "atk-abh02a:302": "Saddhammatejavihataṃ vilayaṃ khaṇena,",
  "atk-abh02a:303": "Veneyyasattahadayesu tamo payātīti.",
  "atk-abh02a:304": "Evamettha ‘tāvatvato’ veditabbo vinicchayo.",
  "atk-abh02a:305_0": "‘Saṅkhato’ti cakkhudhātu tāva jātito eko dhammotveva saṅkhaṃ gacchati cakkhupasādavasena.",
  "atk-abh02a:305_1": "Tathā sotaghānajivhākāyarūpasaddagandharasadhātuyo sotapasādādivasena. Phoṭṭhabbadhātu",
  "atk-abh02a:305_2": "pana pathavītejovāyovasena tayo dhammāti saṅkhaṃ gacchati. Cakkhuviññāṇadhātu kusalākusalavipākavasena",
  "atk-abh02a:305_3": "dve dhammāti saṅkhaṃ gacchati. Tathā sotaghānajivhākāyaviññāṇadhātuyo. Manodhātu",
  "atk-abh02a:305_4": "pana pañcadvārāvajjanakusalākusalavipākasampaṭicchanavasena tayo dhammāti saṅkhaṃ",
  "atk-abh02a:305_5": "gacchati. Dhammadhātu tiṇṇaṃ arūpakkhandhānaṃ, soḷasannaṃ sukhumarūpānaṃ, asaṅkhatāya",
  "atk-abh02a:305_6": "ca dhātuyā vasena vīsatidhammāti saṅkhaṃ gacchati. Manoviññāṇadhātu sesakusalākusalābyākataviññāṇavasena",
  "atk-abh02a:305_7": "chasattatidhammāti saṅkhaṃ gacchatīti evamettha ‘saṅkhato’ veditabbo vinicchayo.",
  "atk-abh02a:306": "‘Paccayā’ti cakkhudhātuādīnaṃ cakkhuviññāṇadhātuādīsu paccayato veditabbo vinicchayo. So panetesaṃ paccayabhāvo niddesavāre āvi bhavissati.",
  "atk-abh02a:307_0": "‘Daṭṭhabbā’ti daṭṭhabbatopettha vinicchayo veditabboti attho. Sabbā eva hi saṅkhatā",
  "atk-abh02a:307_1": "dhātuyo pubbantāparantavivittato, dhuvasubhasukhattabhāvasuññato, paccayāyattavuttito",
  "atk-abh02a:307_2": "ca daṭṭhabbā. Visesato panettha bheritalaṃ viya cakkhudhātu daṭṭhabbā, daṇḍo viya",
  "atk-abh02a:307_3": "rūpadhātu, saddo viya cakkhuviññāṇadhātu. Tathā ādāsatalaṃ viya cakkhudhātu, mukhaṃ",
  "atk-abh02a:307_4": "viya rūpadhātu, mukhanimittaṃ viya cakkhuviññāṇadhātu. Atha vā ucchutilāni viya cakkhudhātu,",
  "atk-abh02a:307_5": "yantacakkayaṭṭhi viya rūpadhātu, ucchurasatelāni viya cakkhuviññāṇadhātu. Tathā adharāraṇī",
  "atk-abh02a:307_6": "viya cakkhudhātu, uttarāraṇī viya rūpadhātu, aggi viya cakkhuviññāṇadhātu. Esa nayo sotadhātuādīsupi.",
  "atk-abh02a:308_0": "Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.",
  "atk-abh02a:308_1": "Dhammadhātuyā vedanākkhandho sallamiva sūlamiva ca daṭṭhabbo; saññāsaṅkhārakkhandhā",
  "atk-abh02a:308_2": "vedanāsallasūlayogā āturā viya; puthujjanānaṃ vā saññā āsādukkhajananato rittamuṭṭhi",
  "atk-abh02a:308_3": "viya, ayathābhuccanimittaggāhakato vanamigo viya; saṅkhārā paṭisandhiyaṃ pakkhipanato",
  "atk-abh02a:308_4": "aṅgārakāsuyaṃ khipanakapuriso viya, jātidukkhānubandhanato rājapurisānubandhacorā",
  "atk-abh02a:308_5": "viya, sabbānatthāvahassa khandhasantānassa hetuto visarukkhabījāni viya; rūpaṃ nānāvidhūpaddavanimittato",
  "atk-abh02a:308_6": "khuracakkaṃ viya daṭṭhabbaṃ.",
  "atk-abh02a:309_0": "Asaṅkhatā pana dhātu amatato santato khemato ca daṭṭhabbā. Kasmā? Sabbānatthapaṭipakkhabhūtattā.",
  "atk-abh02a:309_1": "Manoviññāṇadhātu gahitārammaṇaṃ muñcitvāpi aññaṃ gahetvāva pavatanato vanamakkaṭo",
  "atk-abh02a:309_2": "viya, duddamanato assakhaḷuṅko viya, yatthakāmanipātito vehāsaṃ khittadaṇḍo viya,",
  "atk-abh02a:309_3": "lobhadosādinānappakārakilesayogato raṅganaṭo viya daṭṭhabboti.",
  "atk-abh02a:310_0": "184. Niddesavāre cakkhuñca paṭicca rūpe cāti idañca dvayaṃ paṭicca aññañca kiriyāmanodhātuñceva",
  "atk-abh02a:310_1": "sampayuttakhandhattayañcāti attho. Cakkhuviññāṇadhātuyā hi cakkhu nissayapaccayo",
  "atk-abh02a:310_2": "hoti, rūpaṃ ārammaṇapaccayo, kiriyamanodhātu vigatapaccayo, tayo arūpakkhandhā sahajātapaccayo.",
  "atk-abh02a:310_3": "Tasmā esā cakkhuviññāṇadhātu ime cattāro paṭicca uppajjati nāma. Sotañca paṭiccātiādīsupi eseva nayo.",
  "atk-abh02a:311_0": "Niruddhasamanantarāti niruddhāya samanantarā. Tajjā manodhātūti tasmiṃ ārammaṇe jātā",
  "atk-abh02a:311_1": "kusalākusalavipākato duvidhā manodhātu sampaṭicchanakiccā. Sabbadhammesu vā pana",
  "atk-abh02a:311_2": "paṭhamasamannāhāroti etesu cakkhuviññāṇādīsu sabbadhammesu uppajjamānesu paṭhamasamannāhāro;",
  "atk-abh02a:311_3": "cakkhuviññāṇadhātuādīnaṃ vā ārammaṇasaṅkhātesu sabbadhammesu paṭhamasamannāhāroti",
  "atk-abh02a:311_4": "ayamettha attho veditabbo. Etena pañcadvārāvajjanakiccā kiriyamanodhātu gahitāti veditabbā.",
  "atk-abh02a:312_0": "Manodhātuyāpi uppajjitvā niruddhasamanantarāti ettha pi-kāro sampiṇḍanattho. Tasmā",
  "atk-abh02a:312_1": "manodhātuyāpi manoviññāṇadhātuyāpīti ayamettha attho veditabbo. Tena yā ca vipākamanodhātuyā",
  "atk-abh02a:312_2": "uppajjitvā niruddhāya samanantarā uppajjati santīraṇakiccā vipākamanoviññāṇadhātu,",
  "atk-abh02a:312_3": "yā ca tassā uppajjitvā niruddhāya samanantarā uppajjati voṭṭhabbanakiccā kiriyamanoviññāṇadhātu,",
  "atk-abh02a:312_4": "yā ca tassā uppajjitvā niruddhāya samanantarā uppajjati javanakiccā manoviññāṇadhātu",
  "atk-abh02a:312_5": "– tā sabbāpi kathitā hotīti veditabbā. Manañca paṭiccāti bhavaṅgamanaṃ. Dhamme cāti",
  "atk-abh02a:312_6": "catubhūmikadhammārammaṇaṃ. Uppajjati manoviññāṇanti sahāvajjanakaṃ javanaṃ nibbattati.",
  "atk-abh02a:313_0": "Imasmiṃ pana ṭhāne hatthe gahitapañhaṃ nāma gaṇhiṃsu. Mahādhammarakkhitatthero kira",
  "atk-abh02a:313_1": "nāma dīghabhāṇakābhayattheraṃ hatthe gahetvā āha – ‘paṭiccāti nāma āgataṭṭhāne āvajjanaṃ",
  "atk-abh02a:313_2": "visuṃ na kātabbaṃ, bhavaṅganissitakameva kātabba’nti. Tasmā idha manoti sahāvajjanakaṃ",
  "atk-abh02a:313_3": "bhavaṅgaṃ. Manoviññāṇanti javanamanoviññāṇaṃ. Imasmiṃ pana abhidhammabhājanīye soḷasa",
  "atk-abh02a:313_4": "dhātuyo kāmāvacarā, dve catubhūmikā lokiyalokuttaramissakā kathitāti.",
  "atk-abh02a:314": "Abhidhammabhājanīyavaṇṇanā.",
  "atk-abh02a:315": "3. Pañhāpucchakavaṇṇanā",
  "atk-abh02a:316_0": "185. Pañhāpucchake aṭṭhārasannaṃ dhātūnaṃ heṭṭhā vuttanayānusāreneva kusalādibhāvo",
  "atk-abh02a:316_1": "veditabbo. Ārammaṇattikesu pana cha dhātuyo parittārammaṇāti idaṃ pana pañcannaṃ",
  "atk-abh02a:316_2": "cakkhuviññāṇādīnaṃ manodhātuyā ca ekantena pañcasu rūpārammaṇādīsu pavattiṃ sandhāya",
  "atk-abh02a:316_3": "vuttaṃ. Dve dhātuyoti vuttānaṃ pana dhammadhātumanoviññāṇadhātūnaṃ manāyatanadhammāyatanesu",
  "atk-abh02a:316_4": "vuttanayeneva parittārammaṇāditā veditabbā. Iti imasmimpi pañhāpucchake soḷasa dhātuyo",
  "atk-abh02a:316_5": "kāmāvacarā, dve catubhūmikā lokiyalokuttaramissakā kathitā. Evamayaṃ dhātuvibhaṅgopi",
  "atk-abh02a:316_6": "teparivaṭṭaṃ nīharitvāva bhājetvā desitoti.",
  "atk-abh02a:317": "Sammohavinodaniyā vibhaṅgaṭṭhakathāya",
  "atk-abh02a:318": "Dhātuvibhaṅgavaṇṇanā niṭṭhitā.",
  "atk-abh02a:319": "4. Saccavibhaṅgo",
  "atk-abh02a:320": "1. Suttantabhājanīyavaṇṇanā",
  "atk-abh02a:321": "189. Idāni tadanantare saccavibhaṅge cattārīti gaṇanaparicchedo. Ariyasaccānīti paricchinnadhammanidassanaṃ. Dukkhaṃ ariyasaccantiādimhi pana uddesavāre –",
  "atk-abh02a:322": "Vibhāgato nibbacana-lakkhaṇādippabhedato;",
  "atk-abh02a:323": "Atthatthuddhārato ceva, anūnādhikato tathā.",
  "atk-abh02a:324": "Kamato ariyasaccesu, yaṃ ñāṇaṃ tassa kiccato;",
  "atk-abh02a:325": "Antogadhānaṃ pabhedo, upamāto catukkato.",
  "atk-abh02a:326": "Suññatekavidhādīhi, sabhāgavisabhāgato;",
  "atk-abh02a:327": "Vinicchayo veditabbo, viññunā sāsanakkame.",
  "atk-abh02a:328_0": "Tattha ‘vibhāgato’ti dukkhādīnañhi cattāro cattāro atthā vibhattā tathā avitathā",
  "atk-abh02a:328_1": "anaññathā, ye dukkhādīni abhisamentehi abhisametabbā. Yathāha, “dukkhassa pīḷanaṭṭho,",
  "atk-abh02a:328_2": "saṅkhataṭṭho, santāpaṭṭho, vipariṇāmaṭṭho – ime cattāro dukkhassa dukkhaṭṭhā tathā",
  "atk-abh02a:328_3": "avitathā anaññathā. Samudayassa āyūhanaṭṭho, nidānaṭṭho, saṃyogaṭṭho, palibodhaṭṭho…pe…",
  "atk-abh02a:328_4": "nirodhassa nissaraṇaṭṭho, vivekaṭṭho, asaṅkhataṭṭho, amataṭṭho…pe… maggassa niyyānaṭṭho,",
  "atk-abh02a:328_5": "hetvaṭṭho, dassanaṭṭho, ādhipateyyaṭṭho – ime cattāro maggassa maggaṭṭhā tathā avitathā",
  "atk-abh02a:328_6": "anaññathā”ti. Tathā “dukkhassa pīḷanaṭṭho, saṅkhataṭṭho, santāpaṭṭho, viparināmaṭṭho,",
  "atk-abh02a:328_7": "abhisamayaṭṭho”ti evamādi. Iti evaṃ vibhattānaṃ catunnaṃ catunnaṃ atthānaṃ vasena",
  "atk-abh02a:328_8": "dukkhādīni veditabbānīti. Ayaṃ tāvettha vibhāgato vinicchayo veditabbo.",
  "atk-abh02a:329_0": "‘Nibbacanalakkhaṇādippabhedato’ti ettha pana ‘nibbacanato’ tāva idha ‘du’iti ayaṃ",
  "atk-abh02a:329_1": "saddo kucchite dissati; kucchitañhi puttaṃ duputtoti vadanti. ‘Khaṃ’saddo pana tucche;",
  "atk-abh02a:329_2": "tucchañhi ākāsaṃ khanti vuccati. Idañca paṭhamasaccaṃ kucchitaṃ anekaupaddavādhiṭṭhānato,",
  "atk-abh02a:329_3": "tucchaṃ bālajanaparikappitadhuvasubhasukhattabhāvavirahitato. Tasmā kucchitattā tucchattā",
  "atk-abh02a:329_4": "ca dukkhanti vuccati. ‘Saṃ’iti ca ayaṃ saddo “samāgamo sameta”ntiādīsu saṃyogaṃ dīpeti;",
  "atk-abh02a:329_5": "‘u’iti ayaṃ saddo “uppannaṃ udita”ntiādīsu uppattiṃ. ‘Aya’saddo pana kāraṇaṃ dīpeti.",
  "atk-abh02a:329_6": "Idañcāpi dutiyasaccaṃ avasesapaccayasamāyoge sati dukkhassuppattikāraṇaṃ. Iti dukkhassa",
  "atk-abh02a:329_7": "saṃyoge uppattikāraṇattā dukkhasamudayanti vuccati.",
  "atk-abh02a:330_0": "Tatiyasaccaṃ pana yasmā ‘ni’saddo abhāvaṃ ‘rodha’saddo ca cārakaṃ dīpeti, tasmā abhāvo",
  "atk-abh02a:330_1": "ettha saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ",
  "atk-abh02a:330_2": "saṃsāracārakasaṅkhātassa dukkharodhassa abhāvo hoti tappaṭipakkhattātipi dukkhanirodhanti",
  "atk-abh02a:330_3": "vuccati, dukkhassa vā anuppādanirodhapaccayattā dukkhanirodhanti. Catutthasaccaṃ",
  "atk-abh02a:330_4": "pana yasmā etaṃ dukkhanirodhaṃ gacchati ārammaṇavasena tadabhimukhībhūtattā, paṭipadā",
  "atk-abh02a:330_5": "ca hoti dukkhanirodhappattiyā, tasmā dukkhanirodhagāminī paṭipadāti vuccati.",
  "atk-abh02a:331_0": "Yasmā panetāni buddhādayo ariyā paṭivijjhanti, tasmā ariyasaccānīti vuccanti. Yathāha",
  "atk-abh02a:331_1": "– “catārimāni, bhikkhave, ariyasaccāni. Katamāni…pe… imāni kho, bhikkhave, cattāri",
  "atk-abh02a:331_2": "ariyasaccāni. Ariyā imāni paṭivijjhanti, tasmā ariyasaccānīti vuccantī”ti. Apica",
  "atk-abh02a:331_3": "ariyassa saccānītipi ariyasaccāni. Yathāha – “sadevake, bhikkhave, loke…pe… sadevamanussāya",
  "atk-abh02a:331_4": "tathāgato ariyo, tasmā ariyasaccānīti vuccantī”ti. Atha vā etesaṃ abhisambuddhattā",
  "atk-abh02a:331_5": "ariyabhāvasiddhitopi ariyasaccāni. Yathāha – “imesaṃ kho, bhikkhave, catunnaṃ ariyasaccānaṃ",
  "atk-abh02a:331_6": "yathābhūtaṃ abhisambuddhattā tathāgato arahaṃ sammāsambuddho ‘ariyo’ti vuccatī”ti.",
  "atk-abh02a:331_7": "Apica kho pana ariyāni saccānītipi ariyasaccāni; ariyānīti tathāni avitathāni avisaṃvādakānīti",
  "atk-abh02a:331_8": "attho. Yathāha – “imāni kho, bhikkhave, cattāri ariyasaccāni tathāni avitathāni anaññathāni,",
  "atk-abh02a:331_9": "tasmā ariyasaccānīti vuccantī”ti. Evamettha nibbacanato vinicchayo veditabbo.",
  "atk-abh02a:332_0": "Kathaṃ ‘lakkhaṇādippabhedato’? Ettha hi bādhanalakkhaṇaṃ dukkhasaccaṃ, santāpanarasaṃ,",
  "atk-abh02a:332_1": "pavattipaccupaṭṭhānaṃ. Pabhavalakkhaṇaṃ samudayasaccaṃ, anupacchedakaraṇarasaṃ, palibodhapaccupaṭṭhānaṃ.",
  "atk-abh02a:332_2": "Santilakkhaṇaṃ nirodhasaccaṃ, accutirasaṃ, animittapaccupaṭṭhānaṃ. Niyyānalakkhaṇaṃ",
  "atk-abh02a:332_3": "maggasaccaṃ, kilesappahānakaraṇarasaṃ, vuṭṭhānapaccupaṭṭhānaṃ. Apica pavattipavattakanivattinivattakalakkhaṇāni",
  "atk-abh02a:332_4": "paṭipāṭiyā. Tathā saṅkhatataṇhāasaṅkhatadassanalakkhaṇāni cāti evamettha ‘lakkhaṇādippabhedato’",
  "atk-abh02a:332_5": "vinicchayo veditabbo.",
  "atk-abh02a:333_0": "‘Atthatthuddhārato cevā’ti ettha pana atthato tāva ko saccaṭṭhoti ce? Yo paññācakkhunā",
  "atk-abh02a:333_1": "upaparikkhamānānaṃ māyāva viparītako, marīcīva visaṃvādako, titthiyānaṃ attāva anupalabbhasabhāvo",
  "atk-abh02a:333_2": "ca na hoti; atha kho bādhanapabhavasantiniyyānappakārena tacchāviparītabhūtabhāvena",
  "atk-abh02a:333_3": "ariyañāṇassa gocaro hotiyeva; esa aggilakkhaṇaṃ viya, lokapakati viya ca tacchāviparītabhūtabhāvo",
  "atk-abh02a:333_4": "saccaṭṭhoti veditabbo. Yathāha – “idaṃ dukkhanti kho, bhikkhave, tathametaṃ avitathametaṃ",
  "atk-abh02a:333_5": "anaññathameta”nti vitthāro. Apica –",
  "atk-abh02a:334": "Nābādhakaṃ yato dukkhaṃ, dukkhā aññaṃ na bādhakaṃ;",
  "atk-abh02a:335": "Bādhakattaniyāmena, tato saccamidaṃ mataṃ.",
  "atk-abh02a:336": "Taṃ vinā nāññato dukkhaṃ, na hoti na ca taṃ tato;",
  "atk-abh02a:337": "Dukkhahetuniyāmena, iti saccaṃ visattikā.",
  "atk-abh02a:338": "Nāññā nibbānato santi, santaṃ na ca na taṃ yato;",
  "atk-abh02a:339": "Santabhāvaniyāmena, tato saccamidaṃ mataṃ.",
  "atk-abh02a:340": "Maggā aññaṃ na niyyānaṃ, aniyyāno na cāpi so;",
  "atk-abh02a:341": "Tacchaniyyānabhāvattā, iti so saccasammato.",
  "atk-abh02a:342": "Iti tacchāvipallāsa-bhūtabhāvaṃ catūsupi;",
  "atk-abh02a:343": "Dukkhādīsvavisesena, saccaṭṭhaṃ āhu paṇḍitāti.",
  "atk-abh02a:344": "Evaṃ ‘atthato’ vinicchayo veditabbo.",
  "atk-abh02a:345_0": "Kathaṃ ‘atthuddhārato’? Idhāyaṃ ‘sacca’saddo anekesu atthesu dissati, seyyathidaṃ",
  "atk-abh02a:345_1": "– “saccaṃ bhaṇe, na kujjheyyā”tiādīsu vācāsacce. “Sacce ṭhitā samaṇabrāhmaṇā cā”tiādīsu",
  "atk-abh02a:345_2": "viratisacce. “Kasmā nu saccāni vadanti nānā, pavādiyāse kusalāvadānā”tiādīsu diṭṭhisacce.",
  "atk-abh02a:345_3": "“Ekañhi saccaṃ na dutiyamatthī”tiādīsu paramatthasacce nibbāne ceva magge ca. “Catunnaṃ",
  "atk-abh02a:345_4": "ariyasaccānaṃ kati kusalā”tiādīsu ariyasacce. Svāyamidhāpi ariyasacce vattatīti evamettha",
  "atk-abh02a:345_5": "‘atthuddhārato’pi vinicchayo veditabbo.",
  "atk-abh02a:346_0": "‘Anūnādhikato’ti kasmā pana cattāreva ariyasaccāni vuttāni, anūnāni anadhikānīti",
  "atk-abh02a:346_1": "ce? Aññassāsambhavato, aññatarassa ca anapaneyyabhāvato; na hi etehi aññaṃ adhikaṃ",
  "atk-abh02a:346_2": "vā etesaṃ vā ekampi apanetabbaṃ sambhoti. Yathāha – “idha, bhikkhave, āgaccheyya",
  "atk-abh02a:346_3": "samaṇo vā brāhmaṇo vā ‘netaṃ dukkhaṃ ariyasaccaṃ, aññaṃ dukkhaṃ ariyasaccaṃ yaṃ samaṇena",
  "atk-abh02a:346_4": "gotamena desitaṃ. Ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ",
  "atk-abh02a:346_5": "paññapessāmī’ti netaṃ ṭhānaṃ vijjatī”tiādi. Yathā cāha – “yo hi koci, bhikkhave,",
  "atk-abh02a:346_6": "samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ ariyasaccaṃ, yaṃ samaṇena",
  "atk-abh02a:346_7": "gotamena desitaṃ. Ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ",
  "atk-abh02a:346_8": "paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-abh02a:347_0": "Apica pavattimācikkhanto bhagavā sahetukaṃ ācikkhi, nivattiñca saupāyaṃ. Iti pavattinivattitadubhayahetūnaṃ",
  "atk-abh02a:347_1": "etapparamato cattāreva vuttāni. Tathā pariññeyya pahātabba sacchikātabba bhāvetabbānaṃ,",
  "atk-abh02a:347_2": "taṇhāvatthutaṇhātaṇhānirodhataṇhānirodhupāyānaṃ, ālayālayarāmatāālayasamugghātaālayasamugghātūpāyānañca",
  "atk-abh02a:347_3": "vasenāpi cattāreva vuttānīti. Evamettha ‘anūnādhikato’ vinicchayo veditabbo.",
  "atk-abh02a:348_0": "‘Kamato’ti ayampi desanākkamova. Ettha ca oḷārikattā sabbasattasādhāraṇattā ca suviññeyyanti",
  "atk-abh02a:348_1": "dukkhasaccaṃ paṭhamaṃ vuttaṃ, tasseva hetudassanatthaṃ tadanantaraṃ samudayasaccaṃ,",
  "atk-abh02a:348_2": "hetunirodhā phalanirodhoti ñāpanatthaṃ tato nirodhasaccaṃ, tadadhigamupāyadassanatthaṃ",
  "atk-abh02a:348_3": "ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ paṭhamaṃ",
  "atk-abh02a:348_4": "dukkhamāha. Taṃ neva akataṃ āgacchati, na issaranimmānādito hoti, ito pana hotīti",
  "atk-abh02a:348_5": "ñāpanatthaṃ tadanantaraṃ samudayaṃ. Tato sahetukena dukkhena abhibhūtattā saṃviggamānasānaṃ",
  "atk-abh02a:348_6": "dukkhanissaraṇagavesīnaṃ nissaraṇadassanena assāsajananatthaṃ nirodhaṃ. Tato nirodhādhigamatthaṃ",
  "atk-abh02a:348_7": "nirodhasampāpakaṃ magganti evamettha ‘kamato’ vinicchayo veditabbo.",
  "atk-abh02a:349_0": "‘Ariyasaccesu yaṃ ñāṇaṃ tassa kiccato’ti saccañāṇakiccatopi vinicchayo veditabboti",
  "atk-abh02a:349_1": "attho. Duvidhañhi saccañāṇaṃ – anubodhañāṇañca paṭivedhañāṇañca. Tattha anubodhañāṇaṃ",
  "atk-abh02a:349_2": "lokiyaṃ anussavādivasena nirodhe magge ca pavattati. Paṭivedhañāṇaṃ lokuttaraṃ nirodhārammaṇaṃ",
  "atk-abh02a:349_3": "katvā kiccato cattāripi saccāni paṭivijjhati. Yathāha – “yo, bhikkhave, dukkhaṃ passati",
  "atk-abh02a:349_4": "dukkhasamudayampi so passati, dukkhanirodhampi passati, dukkhanirodhagāminiṃ paṭipadampi",
  "atk-abh02a:349_5": "passatī”ti sabbaṃ vattabbaṃ. Yaṃ panetaṃ lokiyaṃ, tattha dukkhañāṇaṃ pariyuṭṭhānābhibhavanavasena",
  "atk-abh02a:349_6": "pavattamānaṃ sakkāyadiṭṭhiṃ nivatteti, samudayañāṇaṃ ucchedadiṭṭhiṃ, nirodhañāṇaṃ",
  "atk-abh02a:349_7": "sassatadiṭṭhiṃ, maggañāṇaṃ akiriyadiṭṭhiṃ; dukkhañāṇaṃ vā dhuvasubhasukhattabhāvarahitesu",
  "atk-abh02a:349_8": "khandhesu dhuvasubhasukhattabhāvasaññāsaṅkhātaṃ phale vippaṭipattiṃ, samudayañāṇaṃ",
  "atk-abh02a:349_9": "issarappadhānakālasabhāvādīhi loko pavattatīti akāraṇe kāraṇābhimānappavattaṃ hetumhi",
  "atk-abh02a:349_10": "vippaṭipattiṃ, nirodhañāṇaṃ arūpalokalokathūpikādīsu apavaggaggāhabhūtaṃ nirodhe",
  "atk-abh02a:349_11": "vippaṭipattiṃ, maggañāṇaṃ kāmasukhallikaattakilamathānuyogappabhede avisuddhimagge",
  "atk-abh02a:349_12": "visuddhimaggaggāhavasena pavattaṃ upāye vippaṭipattiṃ nivatteti. Tenetaṃ vuccati –",
  "atk-abh02a:350": "Loke lokappabhave, lokatthagame sive ca tadupāye;",
  "atk-abh02a:351": "Sammuyhati tāva naro, na vijānāti yāva saccānīti.",
  "atk-abh02a:352": "Evamettha ‘ñāṇakiccato’pi vinicchayo veditabbo.",
  "atk-abh02a:353_0": "‘Antogadhānaṃ pabhedā’ti dukkhasaccasmiñhi, ṭhapetvā taṇhañceva anāsavadhamme ca,",
  "atk-abh02a:353_1": "sesā sabbadhammā antogadhā; samudayasacce chattiṃsa taṇhāvicaritāni; nirodhasaccaṃ",
  "atk-abh02a:353_2": "asammissaṃ; maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.",
  "atk-abh02a:353_3": "Sammāsaṅkappāpadesena tayo nekkhammavitakkādayo, sammāvācāpadesena cattāri vacīsucaritāni,",
  "atk-abh02a:353_4": "sammākammantāpadesena tīṇi kāyasucaritāni, sammāājīvamukhena appicchatā santuṭṭhitā",
  "atk-abh02a:353_5": "ca, sabbesaṃyeva vā etesaṃ sammāvācākammantājīvānaṃ ariyakantasīlattā sīlassa ca",
  "atk-abh02a:353_6": "saddhāhatthena paṭiggahetabbattā tesaṃ atthitāya ca atthibhāvato saddhindriyasaddhābalachandiddhipādā,",
  "atk-abh02a:353_7": "sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni,",
  "atk-abh02a:353_8": "sammāsatiapadesena catubbidhasatipaṭṭhānasatindriyasatibalasatisambojjhaṅgāni, sammāsamādhiapadesena",
  "atk-abh02a:353_9": "savitakkasavicārādayo tayo tayo samādhī, cittasamādhisamādhindriyasamādhibalapītipassaddhisamādhiupekkhāsambojjhaṅgāni",
  "atk-abh02a:353_10": "antogadhānīti. Evamettha ‘antogadhānaṃ pabhedā’pi vinicchayo veditabbo.",
  "atk-abh02a:354_0": "‘Upamāto’ti bhāro viya hi dukkhasaccaṃ daṭṭhabbaṃ, bhārādānamiva samudayasaccaṃ,",
  "atk-abh02a:354_1": "bhāranikkhepanamiva nirodhasaccaṃ, bhāranikkhepanūpāyo viya maggasaccaṃ; rogo viya",
  "atk-abh02a:354_2": "ca dukkhasaccaṃ, roganidānamiva samudayasaccaṃ, rogavūpasamo viya nirodhasaccaṃ,",
  "atk-abh02a:354_3": "bhesajjamiva maggasaccaṃ; dubbhikkhamiva vā dukkhasaccaṃ, dubbuṭṭhi viya samudayasaccaṃ,",
  "atk-abh02a:354_4": "subhikkhamiva nirodhasaccaṃ, suvuṭṭhi viya maggasaccaṃ. Apica verīveramūlaverasamugghātaverasamugghātupāyehi,",
  "atk-abh02a:354_5": "visarukkharukkhamūlamūlupacchedatadupacchedupāyehi, bhayabhayamūlanibbhayatadadhigamupāyehi,",
  "atk-abh02a:354_6": "orimatīramahoghapārimatīrataṃsampāpakavāyāmehi ca yojetvāpetāni upamāto veditabbānīti.",
  "atk-abh02a:354_7": "Evamettha ‘upamāto’ vinicchayo veditabbo.",
  "atk-abh02a:355_0": "‘Catukkato’ti atthi cettha dukkhaṃ na ariyasaccaṃ, atthi ariyasaccaṃ na dukkhaṃ,",
  "atk-abh02a:355_1": "atthi dukkhañceva ariyasaccañca, atthi neva dukkhaṃ na ariyasaccaṃ. Esa nayo samudayādīsu.",
  "atk-abh02a:355_2": "Tattha maggasampayuttā dhammā sāmaññaphalāni ca “yadaniccaṃ taṃ dukkha”nti vacanato",
  "atk-abh02a:355_3": "saṅkhāradukkhatāya dukkhaṃ na ariyasaccaṃ. Nirodho ariyasaccaṃ na dukkhaṃ. Itaraṃ",
  "atk-abh02a:355_4": "pana ariyasaccadvayaṃ siyā dukkhaṃ aniccato, na pana yassa pariññāya bhagavati brahmacariyaṃ",
  "atk-abh02a:355_5": "vussati tathatthena. Sabbākārena pana upādānakkhandhapañcakaṃ dukkhañceva ariyasaccañca",
  "atk-abh02a:355_6": "aññatra taṇhāya. Maggasampayuttā dhammā sāmaññaphalāni ca yassa pariññatthaṃ bhagavati",
  "atk-abh02a:355_7": "brahmacariyaṃ vussati tathatthena neva dukkhaṃ na ariyasaccaṃ. Evaṃ samudayādīsupi",
  "atk-abh02a:355_8": "yathāyogaṃ yojetvā ‘catukkato’pettha vinicchayo veditabbo.",
  "atk-abh02a:356": "‘Suññatekavidhādīhī’ti ettha suññato tāva paramatthena hi sabbāneva saccāni vedakakārakanibbutagamakābhāvato suññānīti veditabbāni. Tenetaṃ vuccati –",
  "atk-abh02a:357": "Dukkhameva hi na koci dukkhito, kārako na kiriyāva vijjati;",
  "atk-abh02a:358": "Atthi nibbuti na nibbuto pumā, maggamatthi gamako na vijjatīti.",
  "atk-abh02a:359": "Atha vā –",
  "atk-abh02a:360": "Dhuvasubhasukhattasuññaṃ, purimadvayamattasuññamamatapadaṃ;",
  "atk-abh02a:361": "Dhuvasukhaattavirahito, maggo iti suññato tesu.",
  "atk-abh02a:362_0": "Nirodhasuññāni vā tīṇi, nirodho ca sesattayasuñño. Phalasuñño vā ettha hetu samudaye",
  "atk-abh02a:362_1": "dukkhassābhāvato magge ca nirodhassa, na phalena sagabbho pakativādīnaṃ pakati viya.",
  "atk-abh02a:362_2": "Hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ",
  "atk-abh02a:362_3": "hetuphalaṃ hetuphalasamavāyavādīnaṃ dviaṇukādīni viya. Tenetaṃ vuccati –",
  "atk-abh02a:363": "Tayamidha nirodhasuññaṃ, tayena tenāpi nibbuti suññā;",
  "atk-abh02a:364": "Suñño phalena hetu, phalampi taṃ hetunā suññanti.",
  "atk-abh02a:365": "Evaṃ tāva ‘suññato’ vinicchayo veditabbo.",
  "atk-abh02a:366_0": "‘Ekavidhādīhī’ti sabbameva cettha dukkhaṃ ekavidhaṃ pavattibhāvato, duvidhaṃ nāmarūpato,",
  "atk-abh02a:366_1": "tividhaṃ kāmarūpārūpūpapatibhavabhedato, catubbidhaṃ catuāhārabhedato, pañcavidhaṃ",
  "atk-abh02a:366_2": "pañcupādānakkhandhabhedato. Samudayopi ekavidho pavattakabhāvato, duvidho diṭṭhisampayuttāsampayuttato,",
  "atk-abh02a:366_3": "tividho kāmabhavavibhavataṇhābhedato, catubbidho catumaggappaheyyato, pañcavidho",
  "atk-abh02a:366_4": "rūpābhinandanādibhedato, chabbidho chataṇhākāyabhedato. Nirodhopi ekavidho asaṅkhatadhātubhāvato,",
  "atk-abh02a:366_5": "pariyāyena pana duvidho saupādisesaanupādisesato, tividho bhavattayavūpasamato, catubbidho",
  "atk-abh02a:366_6": "catumaggādhigamanīyato, pañcavidho pañcābhinandanavūpasamato, chabbidho chataṇhākāyakkhayabhedato.",
  "atk-abh02a:366_7": "Maggopi ekavidho bhāvetabbato, duvidho samathavipassanābhedato dassanabhāvanābhedato",
  "atk-abh02a:366_8": "vā, tividho khandhattayabhedato. Ayañhi sappadesattā nagaraṃ viya rajjena nippadesehi",
  "atk-abh02a:366_9": "tīhi khandhehi saṅgahito. Yathāha –",
  "atk-abh02a:367_0": "“Na kho, āvuso visākha, ariyena aṭṭhaṅgikena maggena tayo khandhā saṅgahitā. Tīhi",
  "atk-abh02a:367_1": "ca kho, āvuso visākha, khandhehi ariyo aṭṭhaṅgiko maggo saṅgahito. Yā cāvuso visākha,",
  "atk-abh02a:367_2": "sammāvācā, yo ca sammākammanto, yo ca sammāājīvo – ime dhammā sīlakkhandhe saṅgahitā;",
  "atk-abh02a:367_3": "yo ca sammāvāyāmo, yā ca sammāsati, yo ca sammāsamādhi – ime dhammā samādhikkhandhe",
  "atk-abh02a:367_4": "saṅgahitā; yā ca sammādiṭṭhi, yo ca sammāsaṅkappo – ime dhammā paññākkhandhe saṅgahitā”ti.",
  "atk-abh02a:368_0": "Ettha hi sammāvācādayo tayo sīlameva. Tasmā te sajātito sīlakkhandhena saṅgahitā.",
  "atk-abh02a:368_1": "Kiñcāpi hi pāḷiyaṃ sīlakkhandheti bhummena niddeso kato, attho pana karaṇavaseneva",
  "atk-abh02a:368_2": "veditabbo. Sammāvāyāmādīsu pana tīsu samādhi attano dhammatāya ārammaṇe ekaggabhāvena",
  "atk-abh02a:368_3": "appetuṃ na sakkoti, vīriye pana paggahakiccaṃ sādhente satiyā ca apilāpanakiccaṃ",
  "atk-abh02a:368_4": "sādhentiyā laddhūpakāro hutvā sakkoti.",
  "atk-abh02a:369_0": "Tatrāyaṃ upamā – yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu",
  "atk-abh02a:369_1": "eko supupphitaṃ campakarukkhaṃ disvā hatthaṃ ukkhipitvāpi gahetuṃ na sakkuṇeyya.",
  "atk-abh02a:369_2": "Athassa dutiyo onamitvā piṭṭhiṃ dadeyya. So tassa piṭṭhiyaṃ ṭhatvāpi kampamāno gahetuṃ",
  "atk-abh02a:369_3": "na sakkuṇeyya. Athassa itaro aṃsakūṭaṃ upanāmeyya. So ekassa piṭṭhiyaṃ ṭhatvā ekassa",
  "atk-abh02a:369_4": "aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya. Evaṃsampadamidaṃ daṭṭhabbaṃ.",
  "atk-abh02a:370_0": "Ekato uyyānaṃ paviṭṭhā tayo sahāyā viya hi ekato jātā sammāvāyāmādayo tayo dhammā,",
  "atk-abh02a:370_1": "supupphitacampakarukkho viya ārammaṇaṃ, hatthaṃ ukkhipitvāpi gahetuṃ asakkonto viya",
  "atk-abh02a:370_2": "attano dhammatāya ārammaṇe ekaggabhāvena appetuṃ asakkonto samādhi, piṭṭhiṃ datvā",
  "atk-abh02a:370_3": "onatasahāyo viya vāyāmo, aṃsakūṭaṃ datvā ṭhitasahāyo viya sati. Yathā tesu ekassa",
  "atk-abh02a:370_4": "piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ sakkoti,",
  "atk-abh02a:370_5": "evameva vīriye paggahakiccaṃ sādhente satiyā ca apilāpanakiccaṃ sādhentiyā laddhūpakāro",
  "atk-abh02a:370_6": "samādhi sakkoti ārammaṇe ekaggabhāvena appetuṃ. Tasmā samādhiyevettha sajātito samādhikkhandhena",
  "atk-abh02a:370_7": "saṅgahito. Vāyāmasatiyo pana kiriyato saṅgahitā honti.",
  "atk-abh02a:371_0": "Sammādiṭṭhisammāsaṅkappesupi paññā attano dhammatāya ‘aniccaṃ dukkhaṃ anattā’ti ārammaṇaṃ",
  "atk-abh02a:371_1": "nicchetuṃ na sakkoti, vitakke pana ākoṭetvā ākoṭetvā dente sakkoti. Kathaṃ? Yathā",
  "atk-abh02a:371_2": "hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva",
  "atk-abh02a:371_3": "parivattetuṃ sakkoti, aṅgulipabbehi pana parivattetvā parivattetvā ito cito ca oloketuṃ",
  "atk-abh02a:371_4": "sakkoti; evameva na paññā attano dhammatāya aniccādivasena ārammaṇaṃ nicchetuṃ sakkoti,",
  "atk-abh02a:371_5": "abhiniropanalakkhaṇena pana āhananapariyāhananarasena vitakkena ākoṭentena viya parivattentena",
  "atk-abh02a:371_6": "viya ca ādāya ādāya dinnameva nicchetuṃ sakkoti. Tasmā idhāpi sammādiṭṭhiyeva sajātito",
  "atk-abh02a:371_7": "paññākkhandhena saṅgahitā, sammāsaṅkappo pana kiriyato saṅgahito hoti. Iti imehi",
  "atk-abh02a:371_8": "tīhi khandhehi maggo saṅgahaṃ gacchati. Tena vuttaṃ – “tividho khandhattayabhedato”ti.",
  "atk-abh02a:371_9": "Catubbidho sotāpattimaggādivasena.",
  "atk-abh02a:372_0": "Apica sabbāneva saccāni ekavidhāni avitathattā abhiññeyyattā vā, duvidhāni lokiyalokuttarato",
  "atk-abh02a:372_1": "saṅkhatāsaṅkhatato ca, tividhāni dassanabhāvanāhi pahātabbato appahātabbato nevapahātabbanāpahātabbato",
  "atk-abh02a:372_2": "ca, catubbidhāni pariññeyyādibhedatoti. Evamettha ‘ekavidhādīhi’ vinicchayo veditabbo.",
  "atk-abh02a:373": "‘Sabhāgavisabhāgato’ti sabbāneva ca saccāni aññamaññaṃ sabhāgāni avitathato attasuññato dukkarapaṭivedhato ca. Yathāha –",
  "atk-abh02a:374_0": "“Taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā",
  "atk-abh02a:374_1": "– yo dūratova sukhumena tālacchiggaḷena asanaṃ atipāteyya poṅkhānupoṅkhaṃ avirādhitaṃ,",
  "atk-abh02a:374_2": "yo vā sattadhā bhinnassa vālassa koṭiyā koṭiṃ paṭivijjheyyā”ti? “Etadeva, bhante,",
  "atk-abh02a:374_3": "dukkaratarañceva durabhisambhavatarañca – yo sattadhā bhinnassa vālassa koṭiyā koṭiṃ",
  "atk-abh02a:374_4": "paṭivijjheyyā”ti. “Tato kho te, ānanda, duppaṭivijjhataraṃ paṭivijjhanti ye idaṃ",
  "atk-abh02a:374_5": "dukkhanti yathābhūtaṃ paṭivijjhanti…pe… ayaṃ dukkhanirodhagāminī paṭipadāti yathābhūtaṃ paṭivijjhantī”ti.",
  "atk-abh02a:375_0": "Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā",
  "atk-abh02a:375_1": "lokiyattā sāsavattā ca, visabhāgāni phalahetubhedato pariññeyyappahātabbato ca. Pacchimānipi",
  "atk-abh02a:375_2": "dve sabhāgāni gambhīratthena duravagāhattā lokuttarattā anāsavattā ca, visabhāgāni",
  "atk-abh02a:375_3": "visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni",
  "atk-abh02a:375_4": "phalāpadesato, visabhāgāni saṅkhatāsaṅkhatato. Dutiyacatutthāni cāpi sabhāgāni hetuapadesato,",
  "atk-abh02a:375_5": "visabhāgāni ekantakusalākusalato. Paṭhamacatutthāni cāpi sabhāgāni saṅkhatato, visabhāgāni",
  "atk-abh02a:375_6": "lokiyalokuttarato. Dutiyatatiyāni cāpi sabhāgāni nevasekkhānāsekkhabhāvato, visabhāgāni",
  "atk-abh02a:375_7": "sārammaṇānārammaṇato.",
  "atk-abh02a:376": "Iti evaṃ pakārehi, nayehi ca vicakkhaṇo;",
  "atk-abh02a:377": "Vijaññā ariyasaccānaṃ, sabhāgavisabhāgatanti.",
  "atk-abh02a:378": "Suttantabhājanīyauddesavaṇṇanā niṭṭhitā.",
  "atk-abh02a:379": "1. Dukkhasaccaniddesavaṇṇanā",
  "atk-abh02a:380": "Jātiniddeso",
  "atk-abh02a:381_0": "190. Idāni saṅkhepato uddiṭṭhāni dukkhādīni vibhajitvā dassetuṃ ayaṃ tattha katamaṃ",
  "atk-abh02a:381_1": "dukkhaṃ ariyasaccaṃ jātipi dukkhāti niddesavāro āraddho. Tattha jāti veditabbā, jātiyā",
  "atk-abh02a:381_2": "dukkhaṭṭho veditabbo; jarā, maraṇaṃ, soko, paridevo, dukkhaṃ, domanassaṃ, upāyāso,",
  "atk-abh02a:381_3": "appiyasampayogo, piyavippayogo veditabbo; appiyasampayogassa piyavippayogassa dukkhaṭṭho",
  "atk-abh02a:381_4": "veditabbo; icchā veditabbā, icchāya dukkhaṭṭho veditabbo; khandhā veditabbā, khandhānaṃ",
  "atk-abh02a:381_5": "dukkhaṭṭho veditabbo.",
  "atk-abh02a:382_0": "Tattha dukkhassa ariyasaccassa kathanatthāya ayaṃ mātikā – idañhi dukkhaṃ nāma anekaṃ",
  "atk-abh02a:382_1": "nānappakāraṃ, seyyathidaṃ – dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ,",
  "atk-abh02a:382_2": "appaṭicchannadukkhaṃ, pariyāyadukkhaṃ, nippariyāyadukkhanti.",
  "atk-abh02a:383_0": "Tattha kāyikacetasikā dukkhavedanā sabhāvato ca nāmato ca dukkhattā ‘dukkhadukkhaṃ’",
  "atk-abh02a:383_1": "nāma. Sukhavedanā vipariṇāmena dukkhuppattihetuto ‘vipariṇāmadukkhaṃ’ nāma. Upekkhāvedanā",
  "atk-abh02a:383_2": "ceva avasesā ca tebhūmakā saṅkhārā udayabbayapīḷitattā ‘saṅkhāradukkhaṃ’ nāma. Tathā",
  "atk-abh02a:383_3": "pīḷanaṃ pana maggaphalānampi atthi. Tasmā ete dhammā dukkhasaccapariyāpannattena",
  "atk-abh02a:383_4": "saṅkhāradukkhaṃ nāmāti veditabbā. Kaṇṇasūladantasūlarāgajapariḷāhadosajapariḷāhādi",
  "atk-abh02a:383_5": "kāyikacetasiko ābādho pucchitvā jānitabbato upakkamassa ca apākaṭabhāvato ‘paṭicchannadukkhaṃ’",
  "atk-abh02a:383_6": "nāma, apākaṭadukkhantipi vuccati. Dvattiṃsakammakāraṇādisamuṭṭhāno ābādho apucchitvāva",
  "atk-abh02a:383_7": "jānitabbato upakkamassa ca pākaṭabhāvato ‘appaṭicchannadukkhaṃ’ nāma, pākaṭadukkhantipi",
  "atk-abh02a:383_8": "vuccati. Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi",
  "atk-abh02a:383_9": "tassa tassa dukkhassa vatthubhāvato ‘pariyāyadukkhaṃ’ nāma. Dukkhadukkhaṃ ‘nippariyāyadukkhaṃ’ nāma.",
  "atk-abh02a:384_0": "Tattha pariyāyadukkhaṃ nippariyāyadukkhanti imasmiṃ padadvaye ṭhatvā dukkhaṃ ariyasaccaṃ",
  "atk-abh02a:384_1": "kathetabbaṃ. Ariyasaccañca nāmetaṃ pāḷiyaṃ saṅkhepatopi āgacchati vitthāratopi. Saṅkhepato",
  "atk-abh02a:384_2": "āgataṭṭhāne saṅkhepenapi vitthārenapi kathetuṃ vaṭṭati. Vitthārato āgataṭṭhāne pana",
  "atk-abh02a:384_3": "vitthāreneva kathetuṃ vaṭṭati, na saṅkhepena. Taṃ idaṃ imasmiṃ ṭhāne vitthārena āgatanti",
  "atk-abh02a:384_4": "vitthāreneva kathetabbaṃ. Tasmā yaṃ taṃ niddesavāre “tattha katamaṃ dukkhaṃ ariyasaccaṃ?",
  "atk-abh02a:384_5": "Jātipi dukkhā”tiādīni padāni gahetvā “jāti veditabbā, jātiyā dukkhaṭṭho veditabbo”tiādi",
  "atk-abh02a:384_6": "vuttaṃ. Tattha jātiādīni tāva “tattha katamā jāti? Yā tesaṃ tesaṃ sattānaṃ tamhi",
  "atk-abh02a:384_7": "tamhi sattanikāye jāti sañjātī”ti imassa pana padabhājanīyassa vasena veditabbāni.",
  "atk-abh02a:385_0": "191. Tatrāyaṃ atthavaṇṇanā – tesaṃ tesaṃ sattānanti ayaṃ saṅkhepato anekesaṃ sattānaṃ",
  "atk-abh02a:385_1": "sādhāraṇaniddeso. Yā devadattassa jāti, yā somadattassa jātīti evañhi divasampi kathiyamāne",
  "atk-abh02a:385_2": "neva sattā pariyādānaṃ gacchanti, na sabbaṃ aparatthadīpanaṃ sijjhati. Imehi pana",
  "atk-abh02a:385_3": "dvīhi padehi na koci satto apariyādinno hoti, na kiñci aparatthadīpanaṃ na sijjhati.",
  "atk-abh02a:385_4": "Tena vuttaṃ – “yā tesaṃ tesaṃ sattāna”nti. Tamhi tamhīti ayaṃ jātigativasena anekesaṃ",
  "atk-abh02a:385_5": "sattanikāyānaṃ sādhāraṇaniddeso. Sattanikāyeti sattānaṃ nikāye, sattaghaṭāyaṃ sattasamūheti attho.",
  "atk-abh02a:386_0": "Jātīti ayaṃ jātisaddo anekattho. Tathā hesa “ekampi jātiṃ, dvepi jātiyo”ti ettha",
  "atk-abh02a:386_1": "bhave āgato. “Atthi visākhe, nigaṇṭhā nāma samaṇajātikā”ti ettha nikāye. “Tiriyā",
  "atk-abh02a:386_2": "nāma tiṇajāti nābhiyā uggantvā nabhaṃ āhacca ṭhitā ahosī”ti ettha paññattiyaṃ. “Jāti",
  "atk-abh02a:386_3": "dvīhi khandhehi saṅgahitā”ti ettha saṅkhatalakkhaṇe. “Yaṃ, bhikkhave, mātukucchimhi",
  "atk-abh02a:386_4": "paṭhamaṃ cittaṃ uppannaṃ, paṭhamaṃ viññāṇaṃ pātubhūtaṃ, tadupādāya sāvassa jātī”ti",
  "atk-abh02a:386_5": "ettha paṭisandhiyaṃ. “Sampatijāto, ānanda, bodhisatto”ti ettha pasūtiyaṃ. “Anupakkuṭṭho",
  "atk-abh02a:386_6": "jātivādenā”ti ettha kule. “Yatohaṃ, bhagini, ariyāya jātiyā jāto”ti ettha ariyasīle.",
  "atk-abh02a:386_7": "Idha panāyaṃ savikāresu paṭhamābhinibbattakkhandhesu vattati. Tasmā jāyamānakavasena",
  "atk-abh02a:386_8": "jātīti idamettha sabhāvapaccattaṃ. Sañjāyanavasena sañjātīti upasaggena padaṃ vaḍḍhitaṃ.",
  "atk-abh02a:386_9": "Okkamanavasena okkanti. Jāyanaṭṭhena vā jāti, sā aparipuṇṇāyatanavasena yuttā. Sañjāyanaṭṭhena",
  "atk-abh02a:386_10": "sañjāti, sā paripuṇṇāyatanavasena yuttā. Okkamanaṭṭhena okkanti, sā aṇḍajajalābujavasena",
  "atk-abh02a:386_11": "yuttā. Te hi aṇḍakosañca vatthikosañca okkamanti, okkamantāpi pavisantā viya paṭisandhiṃ",
  "atk-abh02a:386_12": "gaṇhanti. Abhinibbattanaṭṭhena abhinibbatti. Sā saṃsedajaopapātikavasena yuttā. Te",
  "atk-abh02a:386_13": "hi pākaṭā eva hutvā nibbattanti. Ayaṃ tāva sammutikathā.",
  "atk-abh02a:387_0": "Idāni paramatthakathā hoti. Khandhā eva hi paramatthato pātubhavanti, na sattā. Tattha",
  "atk-abh02a:387_1": "ca khandhānanti ekavokārabhave ekassa, catuvokārabhave catunnaṃ, pañcavokārabhave",
  "atk-abh02a:387_2": "pañcannaṃ gahaṇaṃ veditabbaṃ. Pātubhāvoti uppatti. Āyatanānanti ettha tatra tatra",
  "atk-abh02a:387_3": "uppajjamānāyatanavasena saṅgaho veditabbo. Paṭilābhoti santatiyaṃ pātubhāvoyeva;",
  "atk-abh02a:387_4": "pātubhavantāneva hi tāni paṭiladdhāni nāma honti. Ayaṃ vuccati jātīti ayaṃ jāti nāma",
  "atk-abh02a:387_5": "kathiyati. Sā panesā tattha tattha bhave paṭhamābhinibbattilakkhaṇā, nīyyātanarasā,",
  "atk-abh02a:387_6": "atītabhavato idha ummujjanapaccupaṭṭhānā, phalavasena dukkhavicittatāpaccupaṭṭhānā vā.",
  "atk-abh02a:388_0": "Idāni ‘jātiyā dukkhaṭṭho veditabbo’ti ayañhi jāti sayaṃ na dukkhā, dukkhuppattiyā",
  "atk-abh02a:388_1": "pana vatthubhāvena dukkhāti vuttā. Kataradukkhassa panāyaṃ vatthūti? Yaṃ taṃ bālapaṇḍitasuttādīsu",
  "atk-abh02a:388_2": "bhagavatāpi upamāvasena pakāsitaṃ āpāyikaṃdukkhaṃ, yañca sugatiyaṃ manussaloke gabbhokkantimūlakādibhedaṃ",
  "atk-abh02a:388_3": "dukkhaṃ uppajjati, tassa sabbassāpi esā vatthu. Tatridaṃ gabbhokkantimūlakādibhedaṃ",
  "atk-abh02a:388_4": "dukkhaṃ – ayañhi satto mātukucchimhi nibbattamāno na uppalapadumapuṇḍarīkādīsu nibbattati.",
  "atk-abh02a:388_5": "Atha kho heṭṭhā āmāsayassa upari pakkāsayassa udarapaṭalapiṭṭhikaṇḍakānaṃ vemajjhe",
  "atk-abh02a:388_6": "paramasambādhe tibbandhakāre nānākuṇapagandhaparibhāvite asuciparamaduggandhapavanavicarite",
  "atk-abh02a:388_7": "adhimattajegucche kucchippadese pūtimacchapūtikummāsacandanikādīsu kimi viya nibbattati.",
  "atk-abh02a:388_8": "So tattha nibbatto dasa māse mātukucchisambhavena usmanā puṭapākaṃ viya paccamāno",
  "atk-abh02a:388_9": "piṭṭhapiṇḍi viya sediyamāno samiñjanapasāraṇādirahito adhimattaṃ dukkhaṃ paccanubhotīti.",
  "atk-abh02a:388_10": "Idaṃ tāva ‘gabbhokkantimūlakaṃ’ dukkhaṃ.",
  "atk-abh02a:389_0": "Yaṃ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato",
  "atk-abh02a:389_1": "eḷako viya ahiguṇṭhikahatthagato sappapotako viya ca ākaḍḍhanaparikaḍḍhanaodhunananiddhunanādinā",
  "atk-abh02a:389_2": "upakkamena adhimattaṃ dukkhamanubhavati, yañca mātu sītudakapānakāle sītanarakūpapanno",
  "atk-abh02a:389_3": "viya, uṇhayāgubhattādiajjhoharaṇakāle aṅgāravuṭṭhisamparikiṇṇo viya, loṇambilādiajjhoharaṇakāle",
  "atk-abh02a:389_4": "khārāpaṭicchakādikammakāraṇappatto viya tibbaṃ dukkhamanubhoti – idaṃ ‘gabbhapariharaṇamūlakaṃ’ dukkhaṃ.",
  "atk-abh02a:390_0": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne",
  "atk-abh02a:390_1": "chedanaphālanādīhi dukkhaṃ uppajjati – idaṃ ‘gabbhavipattimūlakaṃ’ dukkhaṃ. Yaṃ vijāyamānāya",
  "atk-abh02a:390_2": "mātuyā kammajehi vātehi parivattetvā narakapapātaṃ viya atibhayānakaṃ yonimaggaṃ",
  "atk-abh02a:390_3": "paṭipātiyamānassa paramasambādhena yonimukhena tāḷacchiggaḷena viya nikkaḍḍhiyamānassa",
  "atk-abh02a:390_4": "mahānāgassa narakasattassa viya ca saṅghāṭapabbatehi vicuṇṇiyamānassa dukkhaṃ uppajjati",
  "atk-abh02a:390_5": "– idaṃ ‘vijāyanamūlakaṃ’ dukkhaṃ. Yaṃ pana jātassa taruṇavaṇasadisassa sukumārasarīrassa",
  "atk-abh02a:390_6": "hatthaggahaṇanhāpanadhovanacoḷaparimajjanādikāle sūcimukhakhuradhāravijjhanaphālanasadisaṃ",
  "atk-abh02a:390_7": "dukkhaṃ uppajjati – idaṃ mātukucchito ‘bahi nikkhamanamūlakaṃ’ dukkhaṃ. Yaṃ tato",
  "atk-abh02a:390_8": "paraṃ pavattiyaṃ attanāva attānaṃ vadhantassa, acelakavatādivasena ātāpanaparitāpanānuyogamanuyuttassa,",
  "atk-abh02a:390_9": "kodhavasena abhuñjantassa, ubbandhantassa ca dukkhaṃ hoti – idaṃ ‘attūpakkamamūlakaṃ’ dukkhaṃ.",
  "atk-abh02a:391_0": "Yaṃ pana parato vadhabandhanādīni anubhavantassa dukkhaṃ uppajjati – idaṃ ‘parūpakkamamūlakaṃ’",
  "atk-abh02a:391_1": "dukkhanti. Iti imassa sabbassāpi dukkhassa ayaṃ jāti vatthumeva hotīti. Tenetaṃ vuccati –",
  "atk-abh02a:392": "Jāyetha no ce narakesu satto,",
  "atk-abh02a:393": "Tatthaggidāhādikamappasayhaṃ;",
  "atk-abh02a:394": "Labhetha dukkhaṃ nu kuhiṃ patiṭṭhaṃ,",
  "atk-abh02a:395": "Iccāha dukkhāti munīdha jāti.",
  "atk-abh02a:396": "Dukkhaṃ tiracchesu kasāpatoda-",
  "atk-abh02a:397": "Daṇḍābhighātādibhavaṃ anekaṃ;",
  "atk-abh02a:398": "Yaṃ taṃ kathaṃ tattha bhaveyya jātiṃ,",
  "atk-abh02a:399": "Vinā tahiṃ jāti tatopi dukkhā.",
  "atk-abh02a:400": "Petesu dukkhaṃ pana khuppipāsā-",
  "atk-abh02a:401": "Vātātapādippabhavaṃ vicittaṃ;",
  "atk-abh02a:402": "Yasmā ajātassa na tattha atthi,",
  "atk-abh02a:403": "Tasmāpi dukkhaṃ muni jātimāha.",
  "atk-abh02a:404": "Tibbandhakāre ca asayhasīte,",
  "atk-abh02a:405": "Lokantare yaṃ asuresu dukkhaṃ;",
  "atk-abh02a:406": "Na taṃ bhave tattha na cassa jāti,",
  "atk-abh02a:407": "Yato ayaṃ jāti tatopi dukkhā.",
  "atk-abh02a:408": "Yañcāpi gūthanarake viya mātugabbhe,",
  "atk-abh02a:409": "Satto vasaṃ ciramato bahi nikkhamanañca;",
  "atk-abh02a:410": "Pappoti dukkhamatighoramidampi natthi,",
  "atk-abh02a:411": "Jātiṃ vinā itipi jātirayañhi dukkhā.",
  "atk-abh02a:412": "Kiṃ bhāsitena bahunā nanu yaṃ kuhiñci,",
  "atk-abh02a:413": "Atthīdha kiñcidapi dukkhamidaṃ kadāci;",
  "atk-abh02a:414": "Nevatthi jātivirahe yadato mahesī,",
  "atk-abh02a:415": "Dukkhāti sabbapaṭhamaṃ imamāha jātinti.",
  "atk-abh02a:416": "Jarāniddeso",
  "atk-abh02a:417_0": "192. Jarāniddese jarāti sabhāvapaccattaṃ. Jīraṇatāti ākāraniddeso. Khaṇḍiccantiādayo",
  "atk-abh02a:417_1": "tayo kālātikkame kiccaniddesā. Pacchimā dve pakatiniddesā. Ayañhi jarāti iminā padena",
  "atk-abh02a:417_2": "sabhāvato dīpitā, tenassā idaṃ sabhāvapaccattaṃ. Jīraṇatāti iminā ākārato, tenassāyaṃ",
  "atk-abh02a:417_3": "ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-abh02a:417_4": "Pāliccanti iminā kesalomānaṃ palitabhāvakaraṇakiccato. Valittacatāti iminā maṃsaṃ",
  "atk-abh02a:417_5": "milāpetvā tace valittabhāvakaraṇakiccato dīpitā. Tenassā ime khaṇḍiccanti ādayo tayo",
  "atk-abh02a:417_6": "kālātikkame kiccaniddesā. Tehi imesaṃ vikārānaṃ dassanavasena pākaṭībhūtāti pākaṭajarā",
  "atk-abh02a:417_7": "dassitā. Yatheva hi udakassa vā vātassa vā aggino vā tiṇarukkhādīnaṃ saṃsaggapalibhaggatāya",
  "atk-abh02a:417_8": "vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva",
  "atk-abh02a:417_9": "jarāya dantādīsu khaṇḍiccādivasena gatamaggo pākaṭo, cakkhuṃ ummīletvāpi gayhati.",
  "atk-abh02a:417_10": "Na ca khaṇḍiccādīneva jarā; na hi jarā cakkhuviññeyyā hoti.",
  "atk-abh02a:418_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya",
  "atk-abh02a:418_1": "āyukkhayacakkhādiindriyaparipākasaṅkhātāya pakatiyā dīpitā. Tenassime pacchimā dve",
  "atk-abh02a:418_2": "pakatiniddesāti veditabbā. Tattha yasmā jaraṃ pattassa āyu hāyati tasmā jarā “āyuno",
  "atk-abh02a:418_3": "saṃhānī”ti phalūpacārena vuttā. Yasmā daharakāle suppasannāni sukhumampi attano visayaṃ",
  "atk-abh02a:418_4": "sukheneva gaṇhanasamatthāni cakkhādīni indriyāni jaraṃ pattassa paripakkāni āluḷitāni",
  "atk-abh02a:418_5": "avisadāni oḷārikampi attano visayaṃ gahetuṃ asamatthāni honti, tasmā “indriyānaṃ",
  "atk-abh02a:418_6": "paripāko”ti phalūpacāreneva vuttā.",
  "atk-abh02a:419_0": "Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu",
  "atk-abh02a:419_1": "khaṇḍādibhāvadassanato rūpadhammesu jarā ‘pākaṭajarā’ nāma. Arūpadhammesu pana jarā",
  "atk-abh02a:419_2": "tādisassa vikārassa adassanato ‘paṭicchannajarā’ nāma. Tattha yvāyaṃ khaṇḍādibhāvo",
  "atk-abh02a:419_3": "dissati, so tādisānaṃ dantādīnaṃ suviññeyyattā vaṇṇoyeva. Taṃ cakkhunā disvā manodvārena",
  "atk-abh02a:419_4": "cintetvā “ime dantā jarāya pahaṭā”ti jaraṃ jānāti, udakaṭṭhāne baddhāni gosiṅgādīni",
  "atk-abh02a:419_5": "oloketvā heṭṭhā udakassa atthibhāvaṃ jānanaṃ viya. Puna avīci savīcīti evampi ayaṃ",
  "atk-abh02a:419_6": "jarā duvidhā hoti. Tattha maṇikanakarajatapavāḷacandasūriyādīnaṃ mandadasakādīsu",
  "atk-abh02a:419_7": "pāṇīnaṃ viya ca pupphaphalapallavādīsu apāṇīnaṃ viya ca antarantarā vaṇṇavisesādīnaṃ",
  "atk-abh02a:419_8": "dubbiññeyyattā jarā ‘avīcijarā’ nāma, nirantarajarāti attho. Tato aññesu pana yathāvuttesu",
  "atk-abh02a:419_9": "antarantarā vaṇṇavisesādīnaṃ suviññeyyattā jarā ‘savīcijarā’ nāma.",
  "atk-abh02a:420_0": "Tattha savīcijarā upādinnānupādinnakavasena evaṃ dīpetabbā – daharakumārakānañhi",
  "atk-abh02a:420_1": "paṭhamameva khīradantā nāma uṭṭhahanti, na te thirā. Tesu pana patitesu puna dantā",
  "atk-abh02a:420_2": "uṭṭhahanti. Te paṭhamameva setā honti, jarāvātena pana pahaṭakāle kāḷakā honti. Kesā",
  "atk-abh02a:420_3": "pana paṭhamameva tambāpi honti kāḷakāpi setāpi. Chavi pana salohitikā hoti. Vaḍḍhantānaṃ",
  "atk-abh02a:420_4": "vaḍḍhantānaṃ odātānaṃ odātabhāvo, kāḷakānaṃ kāḷakabhāvo paññāyati, jarāvātena pana",
  "atk-abh02a:420_5": "pahaṭakāle vaḷiṃ gaṇhāti. Sabbampi sassaṃ vapitakāle setaṃ hoti, pacchā nīlaṃ, jarāvātena",
  "atk-abh02a:420_6": "pana pahaṭakāle paṇḍukaṃ hoti. Ambaṅkurenāpi dīpetuṃ vaṭṭati eva. Ayaṃ vuccati jarāti",
  "atk-abh02a:420_7": "ayaṃ jarā nāma kathiyati. Sā panesā khandhaparipākalakkhaṇā, maraṇūpanayanarasā,",
  "atk-abh02a:420_8": "yobbanavināsapaccupaṭṭhānā.",
  "atk-abh02a:421_0": "‘Jarāya dukkhaṭṭho veditabbo’ti ettha pana ayampi sayaṃ na dukkhā, dukkhassa pana",
  "atk-abh02a:421_1": "vatthubhāvena dukkhāti vuttā. Katarassa dukkhassa? Kāyadukkhassa ceva domanassadukkhassa",
  "atk-abh02a:421_2": "ca. Jiṇṇassa hi attabhāvo jarasakaṭaṃ viya dubbalo hoti, ṭhātuṃ vā gantuṃ vā nisīdituṃ",
  "atk-abh02a:421_3": "vā vāyamantassa balavaṃ kāyadukkhaṃ uppajjati; puttadāre yathāpure asallakkhente",
  "atk-abh02a:421_4": "domanassaṃ uppajjati. Iti imesaṃ dvinnampi dukkhānaṃ vatthubhāvena dukkhāti veditabbā. Apica –",
  "atk-abh02a:422": "Aṅgānaṃ sithilabhāvā, indriyānaṃ vikārato;",
  "atk-abh02a:423": "Yobbanassa vināsena, balassa upaghātato.",
  "atk-abh02a:424": "Vippavāsā satādīnaṃ, puttadārehi attano;",
  "atk-abh02a:425": "Apasādanīyato ceva, bhīyyo bālattapattiyā.",
  "atk-abh02a:426": "Pappoti dukkhaṃ yaṃ macco, kāyikaṃ mānasaṃ tathā;",
  "atk-abh02a:427": "Sabbametaṃ jarāhetu, yasmā tasmā jarā dukhāti.",
  "atk-abh02a:428": "Maraṇaniddeso",
  "atk-abh02a:429_0": "193. Maraṇaniddese cavanakavasena cuti; ekacatupañcakkhandhāya cutiyā sāmaññavacanametaṃ.",
  "atk-abh02a:429_1": "Cavanatāti bhāvavacanena lakkhaṇanidassanaṃ. Bhedoti cutikhandhānaṃ bhaṅguppattiparidīpanaṃ.",
  "atk-abh02a:429_2": "Antaradhānanti ghaṭassa viya bhinnassa bhinnānaṃ cutikhandhānaṃ yena kenaci pariyāyena",
  "atk-abh02a:429_3": "ṭhānābhāvaparidīpanaṃ. Maccu maraṇanti maccusaṅkhātaṃ maraṇaṃ. Kālo nāma antako,",
  "atk-abh02a:429_4": "tassa kiriyā kālakiriyā. Ettāvatā sammutiyā maraṇaṃ dīpitaṃ hoti.",
  "atk-abh02a:430_0": "Idāni paramatthena dīpetuṃ khandhānaṃ bhedotiādimāha. Paramatthena hi khandhāyeva",
  "atk-abh02a:430_1": "bhijjanti, na satto nāma koci marati. Khandhesu pana bhijjamānesu satto marati bhinnesu",
  "atk-abh02a:430_2": "matoti vohāro hoti. Ettha ca catupañcavokāravasena khandhānaṃ bhedo, ekavokāravasena",
  "atk-abh02a:430_3": "kaḷevarassa nikkhepo; catuvokāravasena vā khandhānaṃ bhedo, sesadvayavasena kaḷevarassa",
  "atk-abh02a:430_4": "nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sambhavato.",
  "atk-abh02a:430_5": "Yasmā vā cātumahārājikādīsu khandhā bhijjanteva, na kiñci nikkhipati, tasmā tesaṃ",
  "atk-abh02a:430_6": "vasena khandhānaṃ bhedo. Manussādīsu kaḷevarassa nikkhepo. Ettha ca kaḷevarassa nikkhepakaraṇato",
  "atk-abh02a:430_7": "maraṇaṃ “kaḷevarassa nikkhepo”ti vuttaṃ.",
  "atk-abh02a:431_0": "Jīvitindriyassa upacchedoti iminā indriyabaddhasseva maraṇaṃ nāma hoti, anindriyabaddhassa",
  "atk-abh02a:431_1": "maraṇaṃ nāma natthīti dasseti. ‘Sassaṃ mataṃ, rukkho mato’ti idaṃ pana vohāramattameva.",
  "atk-abh02a:431_2": "Atthato pana evarūpāni vacanāni sassādīnaṃ khayavayabhāvameva dīpenti. Idaṃ vuccati",
  "atk-abh02a:431_3": "maraṇanti idaṃ sabbampi maraṇaṃ nāma kathiyati.",
  "atk-abh02a:432_0": "Apicettha khaṇikamaraṇaṃ, sammutimaraṇaṃ, samucchedamaraṇanti ayampi bhedo veditabbo.",
  "atk-abh02a:432_1": "Tattha ‘khaṇikamaraṇaṃ’ nāma pavatte rūpārūpadhammānaṃ bhedo. ‘Tisso mato, phusso",
  "atk-abh02a:432_2": "mato’ti idaṃ ‘sammutimaraṇaṃ’ nāma. Khīṇāsavassa appaṭisandhikā kālakiriyā ‘samucchedamaraṇaṃ’",
  "atk-abh02a:432_3": "nāma. Imasmiṃ panatthe sammutimaraṇaṃ adhippetaṃ. Jātikkhayamaraṇaṃ, upakkamamaraṇaṃ,",
  "atk-abh02a:432_4": "sarasamaraṇaṃ, āyukkhayamaraṇaṃ, puññakkhayamaraṇantipi tasseva nāmaṃ. Tayidaṃ cutilakkhaṇaṃ,",
  "atk-abh02a:432_5": "viyogarasaṃ, vippavāsapaccupaṭṭhānaṃ.",
  "atk-abh02a:433_0": "‘Maraṇassa dukkhaṭṭho veditabbo’ti ettha pana idampi sayaṃ na dukkhaṃ, dukkhassa",
  "atk-abh02a:433_1": "pana vatthubhāvena dukkhanti vuttaṃ. Maraṇantikāpi hi sārīrikā vedanā, paṭivāte gahitā",
  "atk-abh02a:433_2": "ādittatiṇukkā viya, sarīraṃ nidahanti. Narakanimittādīnaṃ upaṭṭhānakāle balavadomanassaṃ",
  "atk-abh02a:433_3": "uppajjati. Iti imesaṃ dvinnampi dukkhānaṃ vatthubhāvena dukkhanti veditabbaṃ. Api ca –",
  "atk-abh02a:434": "Pāpassa pāpakammādi, nimittamanupassato;",
  "atk-abh02a:435": "Bhaddassāpasahantassa, viyogaṃ piyavatthukaṃ.",
  "atk-abh02a:436": "Mīyamānassa yaṃ dukkhaṃ, mānasaṃ avisesato;",
  "atk-abh02a:437": "Sabbesañcāpi yaṃ sandhi-bandhanacchedanādikaṃ.",
  "atk-abh02a:438": "Vitujjamānamammānaṃ, hoti dukkhaṃ sarīrajaṃ;",
  "atk-abh02a:439": "Asayhamappaṭikāraṃ, dukkhassetassidaṃ yato;",
  "atk-abh02a:440": "Maraṇaṃ vatthu tenetaṃ, dukkhamicceva bhāsitanti.",
  "atk-abh02a:441_0": "Apica imāni jātijarāmaraṇāni nāma imesaṃ sattānaṃ vadhakapaccāmittā viya otāraṃ gavesantāni",
  "atk-abh02a:441_1": "vicaranti. Yathā hi purisassa tīsu paccāmittesu otārāpekkhesu vicarantesu eko vadeyya",
  "atk-abh02a:441_2": "– “ahaṃ asukaaraññassa nāma vaṇṇaṃ kathetvā etaṃ ādāya tattha gamissāmi, ettha mayhaṃ",
  "atk-abh02a:441_3": "dukkaraṃ natthī”ti. Dutiyo vadeyya “ahaṃ tava etaṃ gahetvā gatakāle pothetvā dubbalaṃ",
  "atk-abh02a:441_4": "karissāmi, ettha mayhaṃ dukkaraṃ natthī”ti. Tatiyo vadeyya – “tayā etasmiṃ pothetvā",
  "atk-abh02a:441_5": "dubbale kate tiṇhena asinā sīsacchedanaṃ nāma mayhaṃ bhāro hotū”ti. Te evaṃ vatvā tathā kareyyuṃ.",
  "atk-abh02a:442_0": "Tattha paṭhamapaccāmittassa araññassa vaṇṇaṃ kathetvā taṃ ādāya tattha gatakālo viya",
  "atk-abh02a:442_1": "suhajjañātimaṇḍalato nikkaḍḍhitvā yattha katthaci nibbattāpanaṃ nāma jātiyā kiccaṃ.",
  "atk-abh02a:442_2": "Dutiyassa pothetvā dubbalakaraṇaṃ viya nibbattakkhandhesu nipatitvā parādhīnamañcaparāyaṇabhāvakaraṇaṃ",
  "atk-abh02a:442_3": "jarāya kiccaṃ. Tatiyassa tiṇhena asinā sīsacchedanaṃ viya jīvitakkhayapāpanaṃ maraṇassa",
  "atk-abh02a:442_4": "kiccanti veditabbaṃ.",
  "atk-abh02a:443_0": "Apicettha jātidukkhaṃ sādīnavamahākantārappaveso viya daṭṭhabbaṃ. Jarādukkhaṃ tattha",
  "atk-abh02a:443_1": "annapānarahitassa dubbalyaṃ viya daṭṭhabbaṃ. Maraṇadukkhaṃ dubbalassa iriyāpathapavattane",
  "atk-abh02a:443_2": "vihataparakkamassa vāḷādīhi anayabyasanāpādanaṃ viya daṭṭhabbanti.",
  "atk-abh02a:444": "Sokaniddeso",
  "atk-abh02a:445_0": "194. Sokaniddese byasatīti byasanaṃ; hitasukhaṃ khipati viddhaṃsetīti attho. Ñātīnaṃ",
  "atk-abh02a:445_1": "byasanaṃ ñātibyasanaṃ; corarogabhayādīhi ñātikkhayo ñātivināsoti attho. Tena ñātibyasanena",
  "atk-abh02a:445_2": "phuṭṭhassāti ajjhotthaṭassa abhibhūtassa samannāgatassāti attho. Sesesupi eseva nayo.",
  "atk-abh02a:445_3": "Ayaṃ pana viseso – bhogānaṃ byasanaṃ bhogabyasanaṃ; rājacorādivasena bhogakkhayo",
  "atk-abh02a:445_4": "bhogavināsoti attho. Rogoyeva byasanaṃ rogabyasanaṃ; rogo hi ārogyaṃ byasati vināsetīti",
  "atk-abh02a:445_5": "byasanaṃ. Sīlassa byasanaṃ sīlabyasanaṃ; dussīlyassetaṃ nāmaṃ. Sammādiṭṭhiṃ vināsayamānā",
  "atk-abh02a:445_6": "uppannā diṭṭhiyeva byasanaṃ diṭṭhibyasanaṃ. Ettha ca purimāni dve anipphannāni, pacchimāni",
  "atk-abh02a:445_7": "tīṇi nipphannāni tilakkhaṇabbhāhatāni. Purimāni ca tīṇi neva kusalāni na akusalāni.",
  "atk-abh02a:445_8": "Sīladiṭṭhibyasanadvayaṃ akusalaṃ.",
  "atk-abh02a:446_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena",
  "atk-abh02a:446_1": "kenaci. Samannāgatassāti samanubandhassa aparimuccamānassa. Aññataraññatarena dukkhadhammenāti",
  "atk-abh02a:446_2": "yena kenaci sokadukkhassa uppattihetunā. Sokoti socanakavasena soko; idaṃ tehi kāraṇehi",
  "atk-abh02a:446_3": "upajjanakasokassa sabhāvapaccattaṃ. Socanāti socanākaro. Socitattanti socitabhāvo.",
  "atk-abh02a:446_4": "Antosokoti abbhantare soko. Dutiyapadaṃ upasaggavasena vaḍḍhitaṃ. So hi abbhantare",
  "atk-abh02a:446_5": "sukkhāpento viya parisukkhāpento viya uppajjatīti “antosoko antoparisoko”ti vuccati.",
  "atk-abh02a:447_0": "Cetaso parijjhāyanāti cittassa jhāyanākāro. Soko hi uppajjamāno aggi viya cittaṃ",
  "atk-abh02a:447_1": "jhāpeti paridahati, “cittaṃ me jhāmaṃ, na me kiñci paṭibhātī”ti vadāpeti. Dukkhito",
  "atk-abh02a:447_2": "mano dummano, tassa bhāvo domanassaṃ. Anupaviṭṭhaṭṭhena sokova sallanti sokasallaṃ.",
  "atk-abh02a:447_3": "Ayaṃ vuccati sokoti ayaṃ soko nāma kathiyati. So panāyaṃ kiñcāpi atthato domanassavedanāva",
  "atk-abh02a:447_4": "hoti, evaṃ santepi antonijjhānalakkhaṇo, cetaso parinijjhāyanaraso, anusocanapaccupaṭṭhāno.",
  "atk-abh02a:448_0": "‘Sokassa dukkhaṭṭho veditabbo’ti ettha pana ayaṃ sabhāvadukkhattā ceva dukkhassa",
  "atk-abh02a:448_1": "ca vatthubhāvena dukkhoti vutto. Kataradukkhassāti? Kāyikadukkhassa ceva javanakkhaṇe",
  "atk-abh02a:448_2": "ca domanassadukkhassa. Sokavegena hi hadaye mahāgaṇḍo uṭṭhahitvā paripaccitvā bhijjati,",
  "atk-abh02a:448_3": "mukhato vā kāḷalohitaṃ nikkhamati, balavaṃ kāyadukkhaṃ uppajjati. “Ettakā me ñātayo",
  "atk-abh02a:448_4": "khayaṃ gatā, ettakā me bhogā”ti cintentassa ca balavaṃ domanassaṃ uppajjati. Iti",
  "atk-abh02a:448_5": "imesaṃ dvinnaṃ dukkhānaṃ vatthubhāvenapesa dukkhoti veditabbo. Apica –",
  "atk-abh02a:449": "Sattānaṃ hadayaṃ soko, sallaṃ viya vitujjati;",
  "atk-abh02a:450": "Aggitattova nārāco, bhusañca ḍahate puna.",
  "atk-abh02a:451": "Samāvahati ca byādhi-jarāmaraṇabhedanaṃ;",
  "atk-abh02a:452": "Dukkhampi vividhaṃ yasmā, tasmā dukkhoti vuccatīti.",
  "atk-abh02a:453": "Paridevaniddeso",
  "atk-abh02a:454_0": "195. Paridevaniddese ‘mayhaṃ dhītā, mayhaṃ putto’ti evaṃ ādissa ādissa devanti rodanti",
  "atk-abh02a:454_1": "etenāti ādevo. Taṃ taṃ vaṇṇaṃ parikittetvā parikittetvā devanti etenāti paridevo.",
  "atk-abh02a:454_2": "Tato parāni dve dve padāni purimadvayasseva ākārabhāvaniddesavasena vuttāni. Vācāti",
  "atk-abh02a:454_3": "vacanaṃ. Palāpoti tucchaṃ niratthakavacanaṃ. Upaḍḍhabhaṇitaaññabhaṇitādivasena virūpo",
  "atk-abh02a:454_4": "palāpo vippalāpo. Lālappoti punappunaṃ lapanaṃ. Lālappanākāro lālappanā. Lālappitassa",
  "atk-abh02a:454_5": "bhāvo lālappitattaṃ. Ayaṃ vuccati paridevoti ayaṃ paridevo nāma kathiyati. So lālappanalakkhaṇo,",
  "atk-abh02a:454_6": "guṇadosaparikittanaraso, sambhamapaccupaṭṭhāno.",
  "atk-abh02a:455_0": "‘Paridevassa dukkhaṭṭho veditabbo’ti ettha pana ayampi sayaṃ na dukkho, kāyadukkhadomanassadukkhānaṃ",
  "atk-abh02a:455_1": "pana vatthubhāvena dukkhoti vutto. Paridevanto hi attano khandhaṃ muṭṭhīhi potheti,",
  "atk-abh02a:455_2": "ubhohi hatthehi uraṃ paharati piṃsati, sīsena bhittiyā saddhiṃ yujjhati. Tenassa",
  "atk-abh02a:455_3": "balavaṃ kāyadukkhaṃ uppajjati. ‘Ettakā me ñātayo khayaṃ vayaṃ abbhatthaṃ gatā’tiādīni",
  "atk-abh02a:455_4": "cinteti. Tenassa balavaṃ domanassaṃ uppajjati. Iti imesaṃ dvinnampi dukkhānaṃ vatthubhāvena",
  "atk-abh02a:455_5": "dukkhoti veditabbo. Apica –",
  "atk-abh02a:456": "Yaṃ sokasallavihato paridevamāno,",
  "atk-abh02a:457": "Kaṇṭhoṭṭhatālutalasosajamappasayhaṃ;",
  "atk-abh02a:458": "Bhiyyodhimattamadhigacchatiyeva dukkhaṃ,",
  "atk-abh02a:459": "Dukkhoti tena bhagavā paridevamāhāti.",
  "atk-abh02a:460": "Dukkhadomanassaniddeso",
  "atk-abh02a:461": "196-7. Dukkhadomanassaniddesā heṭṭhā dhammasaṅgahaṭṭhakathāyaṃ vaṇṇitattā pākaṭā eva. Lakkhaṇādīni pana tesaṃ tattha vuttāneva.",
  "atk-abh02a:462_0": "‘Dukkhassa dukkhaṭṭho veditabbo, domanassassa dukkhaṭṭho veditabbo’ti ettha pana",
  "atk-abh02a:462_1": "ubhayampetaṃ sayañca dukkhattā kāyikacetasikadukkhānañca vatthubhāvena dukkhanti",
  "atk-abh02a:462_2": "vuttaṃ. Hatthapādānañhi kaṇṇanāsikānañca chedanadukkhena dukkhitassa, anāthasālāyaṃ",
  "atk-abh02a:462_3": "ucchiṭṭhakapālaṃ purato katvā nipannassa, vaṇamukhehi puḷuvakesu nikkhamantesu balavaṃ",
  "atk-abh02a:462_4": "kāyadukkhaṃ uppajjati; nānāraṅgarattavatthamanuññālaṅkāraṃ nakkhattaṃ kīḷantaṃ mahājanaṃ",
  "atk-abh02a:462_5": "disvā balavadomanassaṃ uppajjati. Evaṃ tāva dukkhassa dvinnampi dukkhānaṃ vatthubhāvo veditabbo. Apica –",
  "atk-abh02a:463": "Pīḷeti kāyikamidaṃ, dukkhaṃ dukkhañca mānasaṃ bhiyyo;",
  "atk-abh02a:464": "Janayati yasmā tasmā, dukkhanti visesato vuttanti.",
  "atk-abh02a:465_0": "Cetodukkhasamappitā pana kese pakiriya urāni patipisenti, āvaṭṭanti, vivaṭṭanti,",
  "atk-abh02a:465_1": "chinnapapātaṃ papatanti, satthaṃ āharanti, visaṃ khādanti, rajjuyā ubbandhanti, aggiṃ",
  "atk-abh02a:465_2": "pavisanti. Taṃ taṃ viparītaṃ vatthuṃ tathā tathā vippaṭisārino pariḍayhamānacittā",
  "atk-abh02a:465_3": "cintenti. Evaṃ domanassassa ubhinnampi dukkhānaṃ vatthubhāvo veditabbo. Apica –",
  "atk-abh02a:466": "Pīḷeti yato cittaṃ, kāyassa ca pīḷanaṃ samāvahati;",
  "atk-abh02a:467": "Dukkhanti domanassampi, domanassaṃ tato ahūti.",
  "atk-abh02a:468": "Upāyāsaniddeso",
  "atk-abh02a:469_0": "198. Upāyāsaniddese āyāsanaṭṭhena āyāso; saṃsīdanavisīdanākārappavattassa cittakilamathassetaṃ",
  "atk-abh02a:469_1": "nāmaṃ. Balavaṃ āyāso upāyāso. Āyāsitabhāvo āyāsitattaṃ. Upāyāsitabhāvo upāyāsitattaṃ.",
  "atk-abh02a:469_2": "Ayaṃ vuccati upāyāsoti ayaṃ upāyāso nāma kathiyati. So panesa byāsattilakkhaṇo, nitthunanaraso,",
  "atk-abh02a:469_3": "visādapaccupaṭṭhāno.",
  "atk-abh02a:470_0": "‘Upāyāsassa dukkhaṭṭho veditabbo’ti ettha pana ayampi sayaṃ na dukkho, ubhinnampi",
  "atk-abh02a:470_1": "dukkhānaṃ vatthubhāvena dukkhoti vutto. Kupitena hi raññā issariyaṃ acchinditvā hataputtabhātikānaṃ",
  "atk-abh02a:470_2": "āṇattavadhānaṃ bhayena aṭaviṃ pavisitvā nilīnānaṃ mahāvisādappattānaṃ dukkhaṭṭhānena",
  "atk-abh02a:470_3": "dukkhaseyyāya dukkhanisajjāya balavaṃ kāyadukkhaṃ uppajjati. ‘Ettakā no ñātakā, ettakā",
  "atk-abh02a:470_4": "bhogā naṭṭhā’ti cintentānaṃ balavadomanassaṃ uppajjati. Iti imesaṃ dvinnampi dukkhānaṃ",
  "atk-abh02a:470_5": "vatthubhāvena dukkhoti veditabboti. Apica –",
  "atk-abh02a:471": "Cittassa paridahanā, kāyassa visādanā ca adhimattaṃ;",
  "atk-abh02a:472": "Yaṃ dukkhamupāyāso, janeti dukkho tato vutto.",
  "atk-abh02a:473_0": "Ettha ca mandagginā antobhājaneyeva telādīnaṃ pāko viya soko. Tikkhagginā paccamānassa",
  "atk-abh02a:473_1": "bhājanato bahinikkhamanaṃ viya paridevo. Bahinikkhantāvasesassa nikkhamitumpi appahontassa",
  "atk-abh02a:473_2": "antobhājaneyeva yāva parikkhayā pāko viya upāyāso daṭṭhabbo.",
  "atk-abh02a:474": "Appiyasampayoganiddeso",
  "atk-abh02a:475_0": "199. Appiyasampayoganiddese yassāti ye assa. Aniṭṭhāti apariyesitā. Pariyesitā vā",
  "atk-abh02a:475_1": "hontu apariyesitā vā, nāmamevetaṃ amanāpārammaṇānaṃ. Manasmiṃ na kamanti, na pavisantīti",
  "atk-abh02a:475_2": "akantā. Manasmiṃ na appiyanti, na vā manaṃ vaḍḍhentīti amanāpā. Rūpātiādi tesaṃ sabhāvanidassanaṃ.",
  "atk-abh02a:475_3": "Anatthaṃ kāmenti icchantīti anatthakāmā. Ahitaṃ kāmenti icchantīti ahitakāmā. Aphāsukaṃ",
  "atk-abh02a:475_4": "dukkhavihāraṃ kāmenti icchantīti aphāsukakāmā. Catūhi yogehi khemaṃ nibbhayaṃ vivaṭṭaṃ",
  "atk-abh02a:475_5": "na icchanti, sabhayaṃ vaṭṭameva nesaṃ kāmenti icchantīti āyogakkhemakāmā.",
  "atk-abh02a:476_0": "Apica saddhādīnaṃ vuddhisaṅkhātassa atthassa akāmanato tesaṃyeva hānisaṅkhātassa",
  "atk-abh02a:476_1": "anatthassa ca kāmanato anatthakāmā. Saddhādīnaṃyeva upāyabhūtassa hitassa akāmanato",
  "atk-abh02a:476_2": "saddhāhāniādīnaṃ upāyabhūtassa ahitassa ca kāmanato ahitakāmā. Phāsukavihārassa akāmanato",
  "atk-abh02a:476_3": "aphāsukavihārassa ca kāmanato aphāsukakāmā. Yassa kassaci nibbhayassa akāmanato bhayassa",
  "atk-abh02a:476_4": "ca kāmanato ayogakkhemakāmāti evampettha attho daṭṭhabbo.",
  "atk-abh02a:477_0": "Saṅgatīti gantvā saṃyogo. Samāgamoti āgatehi saṃyogo. Samodhānanti ṭhānanisajjādīsu",
  "atk-abh02a:477_1": "sahabhāvo. Missībhāvoti sabbakiccānaṃ sahakaraṇaṃ. Ayaṃ sattavasena yojanā. Saṅkhāravasena",
  "atk-abh02a:477_2": "pana yaṃ labbhati taṃ gahetabbaṃ. Ayaṃ vuccatīti ayaṃ appiyasampayogo nāma kathiyati.",
  "atk-abh02a:477_3": "So aniṭṭhasamodhānalakkhaṇo, cittavighātakaraṇaraso, anatthabhāvapaccupaṭṭhāno.",
  "atk-abh02a:478_0": "So atthato eko dhammo nāma natthi. Kevalaṃ appiyasampayuttānaṃ duvidhassāpi dukkhassa",
  "atk-abh02a:478_1": "vatthubhāvato dukkhoti vutto. Aniṭṭhāni hi vatthūni samodhānagatāni vijjhanachedanaphālanādīhi",
  "atk-abh02a:478_2": "kāyikampi dukkhaṃ uppādenti, ubbegajananato mānasampi. Tenetaṃ vuccati –",
  "atk-abh02a:479": "Disvāva appiye dukkhaṃ, paṭhamaṃ hoti cetasi;",
  "atk-abh02a:480": "Tadupakkamasambhūta-matha kāye yato idha.",
  "atk-abh02a:481": "Tato dukkhadvayassāpi, vatthuto so mahesinā;",
  "atk-abh02a:482": "Dukkho vuttoti viññeyyo, appiyehi samāgamoti.",
  "atk-abh02a:483": "Piyavippayoganiddeso",
  "atk-abh02a:484_0": "200. Piyavippayoganiddeso vuttapaṭipakkhanayena veditabbo. Mātā vātiādi panettha",
  "atk-abh02a:484_1": "atthakāme sarūpena dassetuṃ vuttaṃ. Tattha mamāyatīti mātā. Piyāyatīti pitā. Bhajatīti",
  "atk-abh02a:484_2": "bhātā. Tathā bhaginī. Mettāyantīti mittā, minantīti vā mittā; sabbaguyhesu anto pakkhipantīti",
  "atk-abh02a:484_3": "attho. Kiccakaraṇīyesu sahabhāvaṭṭhena amā hontīti amaccā. Ayaṃ amhākaṃ ajjhattikoti",
  "atk-abh02a:484_4": "evaṃ jānanti ñāyantīti vā ñātī. Lohitena sambandhāti sālohitā. Evametāni padāni atthato",
  "atk-abh02a:484_5": "veditabbāni. Ayaṃ vuccatīti ayaṃ piyehi vippayogo nāma kathiyati. So iṭṭhavatthuviyogalakkhaṇo,",
  "atk-abh02a:484_6": "sokuppādanaraso, byasanapaccupaṭṭhāno.",
  "atk-abh02a:485_0": "So atthato eko dhammo nāma natthi. Kevalaṃ piyavippayuttānaṃ duvidhassāpi dukkhassa",
  "atk-abh02a:485_1": "vatthubhāvato dukkhoti vutto. Iṭṭhāni hi vatthūni viyujjamānāni sarīrassa sosanamilāpanādibhāvena",
  "atk-abh02a:485_2": "kāyikampi dukkhaṃ uppādenti, ‘yampi no ahosi, tampi no natthī’ti anusocāpanato mānasampi. Tenetaṃ vuccati –",
  "atk-abh02a:486": "Ñātidhanādiviyogā, sokasarasamappitā vitujjanti;",
  "atk-abh02a:487": "Bālā yato tato yaṃ, dukkhoti mato piyaviyogoti.",
  "atk-abh02a:488": "Icchāniddeso",
  "atk-abh02a:489_0": "201. Icchāniddese jātidhammānanti jātisabhāvānaṃ jātipakatikānaṃ. Icchā uppajjatīti",
  "atk-abh02a:489_1": "taṇhā uppajjati. Aho vatāti patthanā. Na kho panetaṃ icchāya pattabbanti yaṃ etaṃ",
  "atk-abh02a:489_2": "“aho vata mayaṃ na jātidhammā assāma, na ca vata no jāti āgaccheyyā”ti evaṃ pahīnasamudayesu",
  "atk-abh02a:489_3": "sādhūsu vijjamānaṃ ajātidhammattaṃ, parinibbutesu ca vijjamānaṃ jātiyā anāgamanaṃ",
  "atk-abh02a:489_4": "icchitaṃ, taṃ icchantassāpi maggabhāvanāya vinā apattabbato anicchantassa ca bhāvanāya",
  "atk-abh02a:489_5": "pattabbato na icchāya pattabbaṃ nāma hoti. Idampīti etampi; upari sesāni upādāya",
  "atk-abh02a:489_6": "pikāro. Yampicchanti yenapi dhammena alabbhaneyyaṃ vatthuṃ icchanto na labhati, taṃ",
  "atk-abh02a:489_7": "alabbhaneyyavatthuicchanaṃ dukkhanti veditabbaṃ. Jarādhammānantiādīsupi eseva nayo.",
  "atk-abh02a:489_8": "Evamettha alabbhaneyyavatthūsu icchāva “yampicchaṃ na labhati tampi dukkha”nti vuttā.",
  "atk-abh02a:489_9": "Sā alabbhaneyyavatthuicchanalakkhaṇā, tappariyesanarasā, tesaṃ appattipaccupaṭṭhānā.",
  "atk-abh02a:490_0": "Dvinnaṃ pana dukkhānaṃ vatthubhāvato dukkhāti vuttā. Ekacco hi rājā bhavissatīti",
  "atk-abh02a:490_1": "sambhāvito hoti. So chinnabhinnagaṇena parivārito pabbatavisamaṃ vā vanagahanaṃ vā",
  "atk-abh02a:490_2": "pavisati. Atha rājā taṃ pavattiṃ ñatvā balakāyaṃ peseti. So rājapurisehi nihataparivāro",
  "atk-abh02a:490_3": "sayampi laddhappahāro palāyamāno rukkhantaraṃ vā pāsāṇantaraṃ vā pavisati. Tasmiṃ",
  "atk-abh02a:490_4": "samaye mahāmegho uṭṭhahati, tibbandhakārā kāḷavaddalikā hoti. Atha naṃ samantato",
  "atk-abh02a:490_5": "kāḷakipillikādayo pāṇā parivāretvā gaṇhanti. Tenassa balavakāyadukkhaṃ uppajjati.",
  "atk-abh02a:490_6": "‘Maṃ ekaṃ nissāya ettakā ñātī ca bhogā ca vinaṭṭhā’ti cintentassa balavadomanassaṃ",
  "atk-abh02a:490_7": "uppajjati. Iti ayaṃ icchā imesaṃ dvinnampi dukkhānaṃ vatthubhāvena dukkhāti veditabbā. Apica –",
  "atk-abh02a:491": "Taṃ taṃ patthayamānānaṃ, tassa tassa alābhato;",
  "atk-abh02a:492": "Yaṃ vighātamayaṃ dukkhaṃ, sattānaṃ idha jāyati.",
  "atk-abh02a:493": "Alabbhaneyyavatthūnaṃ, patthanā tassa kāraṇaṃ;",
  "atk-abh02a:494": "Yasmā tasmā jino dukkhaṃ, icchitālābhamabravīti.",
  "atk-abh02a:495": "Upādānakkhandhaniddeso",
  "atk-abh02a:496_0": "202. Upādānakkhandhaniddese saṃkhittenāti desanaṃ sandhāya vuttaṃ. Dukkhañhi ettakāni",
  "atk-abh02a:496_1": "dukkhasatānīti vā ettakāni dukkhasahassānīti vā ettakāni dukkhasatasahassānīti vā",
  "atk-abh02a:496_2": "saṃkhipituṃ na sakkā, desanā pana sakkā, tasmā “dukkhaṃ nāma aññaṃ kiñci natthi,",
  "atk-abh02a:496_3": "saṃkhittena pañcupādānakkhandhā dukkhā”ti desanaṃ saṅkhipento evamāha. Seyyathidanti",
  "atk-abh02a:496_4": "nipāto; tassa te katameti ceti attho. Rūpūpādānakkhandhotiādīnaṃ attho khandhavibhaṅge vaṇṇitoyeva.",
  "atk-abh02a:497": "‘Khandhānaṃ dukkhaṭṭho veditabbo’ti ettha pana –",
  "atk-abh02a:498": "Jātippabhutikaṃ dukkhaṃ, yaṃ vuttaṃ idha tādinā;",
  "atk-abh02a:499": "Avuttaṃ yañca taṃ sabbaṃ, vinā ete na vijjati.",
  "atk-abh02a:500": "Yasmā tasmā upādāna-kkhandhā saṅkhepato ime;",
  "atk-abh02a:501": "Dukkhāti vuttā dukkhanta-desakena mahesinā.",
  "atk-abh02a:502_0": "Tathā hi indhanamiva pāvako, lakkhamiva paharaṇāni, gorūpamiva ḍaṃsamakasādayo, khettamiva",
  "atk-abh02a:502_1": "lāvakā, gāmaṃ viya gāmaghātakā, upādānakkhandhapañcakameva jātiādayo nānappakārehi",
  "atk-abh02a:502_2": "bādhayamānā, tiṇalatādīni viya bhūmiyaṃ, pupphaphalapallavādīni viya rukkhesu, upādānakkhandhesuyeva",
  "atk-abh02a:502_3": "nibbattanti. Upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ",
  "atk-abh02a:502_4": "maraṇaṃ. Māraṇantikadukkhābhighātena pariḍayhamānadukkhaṃ soko, tadasahanato lālappanadukkhaṃ",
  "atk-abh02a:502_5": "paridevo. Tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ",
  "atk-abh02a:502_6": "dukkhaṃ. Tena bādhiyamānānaṃ puthujjanānaṃ tattha paṭighuppattito cetobādhanadukkhaṃ",
  "atk-abh02a:502_7": "domanassaṃ. Sokādivuḍḍhiyā janitavisādānaṃ anutthunanadukkhaṃ upāyāso. Manorathavighātappattānaṃ",
  "atk-abh02a:502_8": "icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "atk-abh02a:502_9": "dukkhāti yadetaṃ ekamekaṃ dassetvā vuccamānaṃ anekehi kappehi na sakkā asesato vattuṃ,",
  "atk-abh02a:502_10": "taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu",
  "atk-abh02a:502_11": "upādānakkhandhesu saṅkhipitvā dassetuṃ “saṃkhittena pañcupādānakkhandhā dukkhā”ti bhagavā avocāti.",
  "atk-abh02a:503": "Dukkhasaccaniddesavaṇṇanā niṭṭhitā.",
  "atk-abh02a:504": "2. Samudayasaccaniddesavaṇṇanā",
  "atk-abh02a:505_0": "203. Samudayasaccaniddese yāyaṃ taṇhāti yā ayaṃ taṇhā. Ponobbhavikāti punabbhavakaraṇaṃ",
  "atk-abh02a:505_1": "punobbhavo, punobbhavo sīlamassāti ponobbhavikā. Apica punabbhavaṃ deti, punabbhavāya",
  "atk-abh02a:505_2": "saṃvattati, punappunaṃ bhave nibbattetīti ponobbhavikā. Sā panesā punabbhavassa dāyikāpi",
  "atk-abh02a:505_3": "atthi adāyikāpi, punabbhavāya saṃvattanikāpi atthi asaṃvattanikāpi, dinnāya paṭisandhiyā",
  "atk-abh02a:505_4": "upadhivepakkamattāpi. Sā punabbhavaṃ dadamānāpi adadamānāpi, punabbhavāya saṃvattamānāpi",
  "atk-abh02a:505_5": "asaṃvattamānāpi, dinnāya paṭisandhiyā upadhivepakkamattāpi ponobbhavikā evāti nāmaṃ",
  "atk-abh02a:505_6": "labhati. Abhinandanasaṅkhātena nandirāgena sahagatāti nandirāgasahagatā, nandirāgena",
  "atk-abh02a:505_7": "saddhiṃ atthato ekattameva gatāti vuttaṃ hoti. Tatratatrābhinandinīti yatra yatra",
  "atk-abh02a:505_8": "attabhāvo tatratatrābhinandinī, rūpādīsu vā ārammaṇesu tatratatrābhinandinī; rūpābhinandinī",
  "atk-abh02a:505_9": "saddagandharasaphoṭṭhabbadhammābhinandinīti attho. Seyyathidanti nipāto; tassa sā",
  "atk-abh02a:505_10": "katamāti ceti attho. Kāmataṇhāti kāme taṇhā kāmataṇhā; pañcakāmaguṇikarāgassetaṃ",
  "atk-abh02a:505_11": "adhivacanaṃ. Bhave taṇhā bhavataṇhā; bhavapatthanāvasena uppannassa sassatadiṭṭhisahagatassa",
  "atk-abh02a:505_12": "rūpārūpabhavarāgassa ca jhānanikantiyā cetaṃ adhivacanaṃ. Vibhave taṇhā vibhavataṇhā;",
  "atk-abh02a:505_13": "ucchedadiṭṭhisahagatassa rāgassetaṃ adhivacanaṃ.",
  "atk-abh02a:506_0": "Idāni tassā taṇhāya vatthuṃ vitthārato dassetuṃ sā kho panesātiādimāha. Tattha uppajjatīti",
  "atk-abh02a:506_1": "jāyati. Nivisatīti punappunaṃ pavattivasena patiṭṭhahati. Yaṃ loke piyarūpaṃ sātarūpanti",
  "atk-abh02a:506_2": "yaṃ lokasmiṃ piyasabhāvañceva madhurasabhāvañca. Cakkhuṃ loketiādīsu lokasmiñhi cakkhādīsu",
  "atk-abh02a:506_3": "mamattena abhiniviṭṭhā sattā sampattiyaṃ patiṭṭhitā attano cakkhuṃ ādāsādīsu nimittaggahaṇānusārena",
  "atk-abh02a:506_4": "vippasannapañcapasādaṃ suvaṇṇavimāne ugghāṭitamaṇisīhapañjaraṃ viya maññanti, sotaṃ",
  "atk-abh02a:506_5": "rajatapanāḷikaṃ viya pāmaṅgasuttakaṃ viya ca maññanti, tuṅganāsāti laddhavohāraṃ",
  "atk-abh02a:506_6": "ghānaṃ vaṭṭetvā ṭhapitaharitālavaṭṭiṃ viya maññanti, jivhaṃ rattakambalapaṭalaṃ viya",
  "atk-abh02a:506_7": "mudusiniddhamadhurarasadaṃ maññanti, kāyaṃ sālalaṭṭhiṃ viya suvaṇṇatoraṇaṃ viya ca",
  "atk-abh02a:506_8": "maññanti, manaṃ aññesaṃ manena asadisaṃ uḷāraṃ maññanti, rūpaṃ suvaṇṇakaṇikārapupphādivaṇṇaṃ",
  "atk-abh02a:506_9": "viya, saddaṃ mattakaravīkakokilamandadhamitamaṇivaṃsanigghosaṃ viya, attanā paṭiladdhāni",
  "atk-abh02a:506_10": "catusamuṭṭhānikagandhārammaṇādīni ‘kassa aññassa evarūpāni atthī’ti maññanti. Tesaṃ",
  "atk-abh02a:506_11": "evaṃ maññamānānaṃ tāni cakkhādīni piyarūpāni ceva honti sātarūpāni ca. Atha nesaṃ",
  "atk-abh02a:506_12": "tattha anuppannā ceva taṇhā uppajjati, uppannā ca punappunaṃ pavattivasena nivisati.",
  "atk-abh02a:506_13": "Tasmā bhagavā – “cakkhuṃ loke piyarūpaṃ sātarūpaṃ. Etthesā taṇhā uppajjamānā uppajjatī”tiādimāha.",
  "atk-abh02a:506_14": "Tattha uppajjamānāti yadā uppajjati tadā ettha uppajjatīti attho. Esa nayo sabbatthāpīti.",
  "atk-abh02a:507": "Samudayasaccaniddesavaṇṇanā niṭṭhitā.",
  "atk-abh02a:508": "3. Nirodhasaccaniddesavaṇṇanā",
  "atk-abh02a:509": "204. Nirodhasaccaniddese yo tassāyeva taṇhāyāti ettha ‘yo tasseva dukkhassā’ti vattabbe yasmā samudayanirodheneva dukkhaṃ nirujjhati no aññathā, yathāha –",
  "atk-abh02a:510": "“Yathāpi mūle anupaddave daḷhe,",
  "atk-abh02a:511": "Chinnopi rukkho punareva rūhati;",
  "atk-abh02a:512": "Evampi taṇhānusaye anūhate,",
  "atk-abh02a:513": "Nibbattati dukkhamidaṃ punappuna”nti. ;",
  "atk-abh02a:514_0": "Tasmā taṃ dukkhanirodhaṃ dassento samudayanirodhena dassetuṃ evamāha. Sīhasamānavuttino",
  "atk-abh02a:514_1": "hi tathāgatā. Te dukkhaṃ nirodhentā dukkhanirodhañca dassentā hetumhi paṭipajjanti,",
  "atk-abh02a:514_2": "na phale. Suvānavuttino pana aññatitthiyā. Te dukkhaṃ nirodhentā dukkhanirodhañca",
  "atk-abh02a:514_3": "dassentā attakilamathānuyogena ceva tasseva ca desanāya phale paṭipajjanti, na hetumhīti.",
  "atk-abh02a:514_4": "Sīhasamānavuttitāya satthā hetumhi paṭipajjanto yo tassāyevātiādimāha.",
  "atk-abh02a:515_0": "Tattha tassāyevāti yā sā uppatti nivesavasena heṭṭhā pakāsitā tassāyeva. Asesavirāganirodhotiādīni",
  "atk-abh02a:515_1": "sabbāni nibbānavevacanāneva. Nibbānañhi āgamma taṇhā asesā virajjati nirujjhati.",
  "atk-abh02a:515_2": "Tasmā taṃ “tassāyeva taṇhāya asesavirāganirodho”ti vuccati. Nibbānañca āgamma taṇhā",
  "atk-abh02a:515_3": "cajiyati, paṭinissajjiyati, muccati, na alliyati. Tasmā nibbānaṃ “cāgo paṭinissaggo",
  "atk-abh02a:515_4": "mutti anālayo”ti vuccati. Ekameva hi nibbānaṃ. Nāmāni panassa sabbasaṅkhatānaṃ nāmapaṭipakkhavasena",
  "atk-abh02a:515_5": "anekāni nibbānavevacanāneva honti, seyyathidaṃ – asesavirāganirodho, cāgo, paṭinissaggo,",
  "atk-abh02a:515_6": "mutti, anālayo, rāgakkhayo, dosakkhayo, mohakkhayo, taṇhākkhayo, anuppādo, appavattaṃ,",
  "atk-abh02a:515_7": "animittaṃ, appaṇihitaṃ, anāyūhanaṃ, appaṭisandhi, anupapatti, agati, ajātaṃ, ajaraṃ,",
  "atk-abh02a:515_8": "abyādhi, amataṃ, asokaṃ, aparidevaṃ, anupāyāsaṃ, asaṃkiliṭṭhantiādīni.",
  "atk-abh02a:516_0": "Idāni maggena chinnāya nibbānaṃ āgamma appavattipattāyapi ca taṇhāya yesu vatthūsu",
  "atk-abh02a:516_1": "tassā uppatti dassitā, tattheva abhāvaṃ dassetuṃ sā kho panesātiādimāha. Tattha yathā",
  "atk-abh02a:516_2": "puriso khette jātaṃ tittaalābuvalliṃ disvā aggato paṭṭhāya mūlaṃ pariyesitvā chindeyya,",
  "atk-abh02a:516_3": "sā anupubbena milāyitvā appavattiṃ gaccheyya. Tato tasmiṃ khette tittaalābu niruddhā",
  "atk-abh02a:516_4": "pahīnāti vucceyya. Evameva khette tittaalābu viya cakkhādīsu taṇhā. Sā ariyamaggena",
  "atk-abh02a:516_5": "mūlacchinnā nibbānaṃ āgamma appavattiṃ gacchati. Evaṃ gatā pana tesu vatthūsu khette",
  "atk-abh02a:516_6": "tittaalābu viya na paññāyati. Yathā ca aṭavito core ānetvā nagarassa dakkhiṇadvāre",
  "atk-abh02a:516_7": "ghāteyyuṃ, tato aṭaviyaṃ corā matāti vā māritāti vā vucceyyuṃ; evameva aṭaviyaṃ corā",
  "atk-abh02a:516_8": "viya yā cakkhādīsu taṇhā, sā dakkhiṇadvāre corā viya nibbānaṃ āgamma niruddhattā",
  "atk-abh02a:516_9": "nibbāne niruddhā. Evaṃ niruddhā pana tesu vatthūsu aṭaviyaṃ corā viya na paññāyati.",
  "atk-abh02a:516_10": "Tenassā tattheva nirodhaṃ dassento “cakkhuṃ loke piyarūpaṃ sātarūpaṃ, etthesā taṇhā",
  "atk-abh02a:516_11": "pahīyamānā pahīyati, ettha nirujjhamānā nirujjhatī”tiādimāha. Sesamettha uttānatthamevāti.",
  "atk-abh02a:517": "Nirodhasaccaniddesavaṇṇanā niṭṭhitā.",
  "atk-abh02a:518": "4. Maggasaccaniddesavaṇṇanā",
  "atk-abh02a:519_0": "205. Maggasaccaniddese ayamevāti aññamaggapaṭikkhepanatthaṃ niyamanaṃ. Ariyoti taṃtaṃmaggavajjhehi",
  "atk-abh02a:519_1": "kilesehi ārakattā ariyabhāvakarattā ariyaphalapaṭilābhakarattā ca ariyo. Aṭṭhaṅgāni",
  "atk-abh02a:519_2": "assāti aṭṭhaṅgiko. Svāyaṃ caturaṅgikā viya senā, pañcaṅgikaṃ viya tūriyaṃ aṅgamattameva",
  "atk-abh02a:519_3": "hoti, aṅgavinimutto natthi. Nibbānatthikehi maggīyati, nibbānaṃ vā maggati, kilese",
  "atk-abh02a:519_4": "vā mārento gacchatīti maggo. Seyyathidanti so katamoti ceti attho.",
  "atk-abh02a:520_0": "Idāni aṅgamattameva maggo hoti, aṅgavinimmutto natthīti dassento sammādiṭṭhi…pe…",
  "atk-abh02a:520_1": "sammāsamādhīti āha. Tattha sammā dassanalakkhaṇā sammādiṭṭhi. Sammā abhiniropanalakkhaṇo",
  "atk-abh02a:520_2": "sammāsaṅkappo. Sammā pariggahalakkhaṇā sammāvācā. Sammā samuṭṭhāpanalakkhaṇo sammākammanto.",
  "atk-abh02a:520_3": "Sammā vodānalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-abh02a:520_4": "sammāsati. Sammā samādhānalakkhaṇo sammāsamādhi.",
  "atk-abh02a:521_0": "Tesu ca ekekassa tīṇi tīṇi kiccāni honti, seyyathidaṃ – sammādiṭṭhi tāva aññehipi",
  "atk-abh02a:521_1": "attano paccanīkakilesehi saddhiṃ micchādiṭṭhiṃ pajahati, nirodhaṃ ārammaṇaṃ karoti,",
  "atk-abh02a:521_2": "sampayuttadhamme ca passati tappaṭicchādakamohavidhamanavasena asammohato. Sammāsaṅkappādayopi",
  "atk-abh02a:521_3": "tatheva micchāsaṅkappādīni ca pajahanti, nirodhañca ārammaṇaṃ karonti. Visesato panettha",
  "atk-abh02a:521_4": "sammāsaṅkappo sahajātadhamme abhiniropeti, sammāvācā sammā pariggaṇhāti, sammākammanto",
  "atk-abh02a:521_5": "sammā samuṭṭhāpeti, sammāājīvo sammā vodāpeti, sammāvāyāmo sammā paggaṇhāti, sammāsati",
  "atk-abh02a:521_6": "sammā upaṭṭhāti, sammāsamādhi sammā padahati.",
  "atk-abh02a:522_0": "Apicesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā",
  "atk-abh02a:522_1": "ekārammaṇā, kiccato pana dukkhe ñāṇantiādīni cattāri nāmāni labhati. Sammāsaṅkappādayopi",
  "atk-abh02a:522_2": "pubbabhāge nānākkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo",
  "atk-abh02a:522_3": "kiccato nekkhammasaṅkappotiādīni tīṇi nāmāni labhati. Sammāvācādayo tayo pubbabhāge",
  "atk-abh02a:522_4": "nānākkhaṇā nānārammaṇā viratiyopi honti cetanāyopi, maggakkhaṇe pana viratiyova.",
  "atk-abh02a:522_5": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri",
  "atk-abh02a:522_6": "nāmāni labhati. Sammāsamādhi pana pubbabhāgepi maggakkhaṇepi sammāsamādhiyeva.",
  "atk-abh02a:523_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā",
  "atk-abh02a:523_1": "paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā",
  "atk-abh02a:523_2": "etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ viddhaṃsetvā",
  "atk-abh02a:523_3": "kilesacore ghātento khemena yogāvacaro nibbānaṃ pāpuṇāti. Tena vuttaṃ “nibbānādhigamāya",
  "atk-abh02a:523_4": "paṭipannassa yogino bahūpakārattā paṭhamaṃ sammādiṭṭhi desitā”ti.",
  "atk-abh02a:524_0": "Sammāsaṅkappo pana tassā bahūpakāro, tasmā tadanantaraṃ vutto. Yathā hi heraññiko",
  "atk-abh02a:524_1": "hatthena parivattetvā parivattetvā cakkhunā kahāpaṇaṃ olokento ‘ayaṃ kūṭo, ayaṃ cheko’ti",
  "atk-abh02a:524_2": "jānāti, evaṃ yogāvacaropi pubbabhāge vitakkena vitakketvā vipassanāpaññāya olokayamāno",
  "atk-abh02a:524_3": "‘ime dhammā kāmāvacarā, ime dhammā rūpāvacarādayo’ti jānāti. Yathā vā pana purisena",
  "atk-abh02a:524_4": "koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā",
  "atk-abh02a:524_5": "kamme upaneti, evaṃ vitakkena vitakketvā vitakkatvā dinnadhamme yogāvacaro paññāya",
  "atk-abh02a:524_6": "‘ime dhammā kāmāvacarā, ime dhammā rūpāvacarā’tiādinā nayena paricchinditvā kamme",
  "atk-abh02a:524_7": "upaneti. Tena vuttaṃ ‘sammāsaṅkappo pana tassā bahūpakāro, tasmā tadanantaraṃ vutto”ti.",
  "atk-abh02a:525": "Svāyaṃ yathā sammādiṭṭhiyā, evaṃ sammāvācāyapi upakārako. Yathāha – “pubbe kho, gahapati, vitakketvā vicāretvā pacchā vācaṃ bhindatī”ti. Tasmā tadanantaraṃ sammāvācā vuttā.",
  "atk-abh02a:526": "Yasmā pana ‘idañcidañca karissāmā’ti paṭhamaṃ vācāya saṃvidahitvā loke kammante payojenti, tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-abh02a:527_0": "Catubbidhaṃ pana vacīduccaritaṃ, tividhaṃ kāyaduccaritaṃ pahāya ubhayaṃ sucaritaṃ",
  "atk-abh02a:527_1": "pūrentasseva yasmā ājīvaṭṭhamakasīlaṃ pūrati, na itarassa, tasmā tadubhayānantaraṃ sammāājīvo vutto.",
  "atk-abh02a:528_0": "Evaṃ suddhājīvena ‘parisuddho me ājīvo’ti ettāvatā paritosaṃ akatvā suttappamattena",
  "atk-abh02a:528_1": "viharituṃ na yuttaṃ, atha kho sabbairiyāpathesu idaṃ vīriyamārabhitabbanti dassetuṃ",
  "atk-abh02a:528_2": "tadanantaraṃ sammāvāyāmo vutto.",
  "atk-abh02a:529": "Tato āraddhavīriyenāpi kāyādīsu catūsu vatthūsu sati suppatiṭṭhitā kātabbāti dassanatthaṃ tadanantaraṃ sammāsati desitā.",
  "atk-abh02a:530_0": "Yasmā pana evaṃ suppatiṭṭhitā sati samādhissa upakārānupakārānaṃ dhammānaṃ gatiyo",
  "atk-abh02a:530_1": "samanvesitvā pahoti ekattārammaṇe cittaṃ samādhātuṃ, tasmā sammāsatianantaraṃ sammāsamādhi desitoti veditabbo.",
  "atk-abh02a:531_0": "Sammādiṭṭhiniddese “dukkhe ñāṇa”ntiādinā catusaccakammaṭṭhānaṃ dassitaṃ. Tattha purimāni",
  "atk-abh02a:531_1": "dve saccāni vaṭṭaṃ, pacchimāni vivaṭṭaṃ. Tesu bhikkhuno vaṭṭe kammaṭṭhānābhiniveso",
  "atk-abh02a:531_2": "hoti, vivaṭṭe natthi abhiniveso. Purimāni hi dve saccāni “pañcakkhandhā dukkhaṃ,",
  "atk-abh02a:531_3": "taṇhā samudayo”ti evaṃ saṅkhepena ca “katame pañcakkhandhā? Rūpakkhandho”tiādinā",
  "atk-abh02a:531_4": "nayena vitthārena ca ācariyassa santike uggaṇhitvā vācāya punappunaṃ parivattento",
  "atk-abh02a:531_5": "yogāvacaro kammaṃ karoti; itaresu pana dvīsu saccesu “nirodhasaccaṃ iṭṭhaṃ kantaṃ",
  "atk-abh02a:531_6": "manāpaṃ, maggasaccaṃ iṭṭhaṃ kantaṃ manāpa”nti evaṃ savaneneva kammaṃ karoti. So evaṃ",
  "atk-abh02a:531_7": "kammaṃ karonto cattāri saccāni ekena paṭivedhena paṭivijjhati, ekābhisamayena abhisameti;",
  "atk-abh02a:531_8": "dukkhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ sacchikiriyapaṭivedhena,",
  "atk-abh02a:531_9": "maggaṃ bhāvanāpaṭivedhena paṭivijjhati; dukkhaṃ pariññābhisamayena…pe… maggaṃ bhāvanābhisamayena abhisameti.",
  "atk-abh02a:532_0": "Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho",
  "atk-abh02a:532_1": "hoti, dvīsu savanapaṭivedhoyeva; aparabhāge tīsu kiccato paṭivedho hoti, nirodhe",
  "atk-abh02a:532_2": "ārammaṇapaṭivedho. Tattha sabbampi paṭivedhañāṇaṃ lokuttaraṃ, savanadhāraṇasammasanañāṇaṃ",
  "atk-abh02a:532_3": "lokiyaṃ kāmāvacaraṃ, paccavekkhaṇā pana pattasaccassa hoti. Ayañca ādikammiko. Tasmā",
  "atk-abh02a:532_4": "sā idha na vuttā. Imassa ca bhikkhuno pubbe pariggahato ‘dukkhaṃ parijānāmi, samudayaṃ",
  "atk-abh02a:532_5": "pajahāmi, nirodhaṃ sacchikaromi, maggaṃ bhāvemī’ti ābhogasamannāhāramanasikārapaccavekkhaṇā",
  "atk-abh02a:532_6": "natthi, pariggahato paṭṭhāya hoti; aparabhāge pana dukkhaṃ pariññātameva hoti…pe…",
  "atk-abh02a:532_7": "maggo bhāvitova hoti.",
  "atk-abh02a:533_0": "Tattha dve saccāni duddasattā gambhīrāni, dve gambhīrattā duddasāni. Dukkhasaccañhi",
  "atk-abh02a:533_1": "uppattito pākaṭaṃ; khāṇukaṇṭakappahārādīsu ‘aho dukkha’nti vattabbatampi āpajjati.",
  "atk-abh02a:533_2": "Samudayampi khāditukāmatābhuñjitukāmatādivasena uppattito pākaṭaṃ. Lakkhaṇapaṭivedhato",
  "atk-abh02a:533_3": "pana ubhayampi gambhīraṃ. Iti tāni duddasattā gambhīrāni. Itaresaṃ pana dvinnaṃ dassanatthāya",
  "atk-abh02a:533_4": "payogo bhavaggagahaṇatthaṃ hatthappasāraṇaṃ viya, avīciphusanatthaṃ pādappasāraṇaṃ",
  "atk-abh02a:533_5": "viya, satadhā bhinnavālassa koṭiyā koṭiṃ paṭipādanaṃ viya ca hoti. Iti tāni gambhīrattā",
  "atk-abh02a:533_6": "duddasāni. Evaṃ duddasattā gambhīresu gambhīrattā ca duddasesu catūsu saccesu uggahādivasena",
  "atk-abh02a:533_7": "pubbabhāgañāṇuppattiṃ sandhāya idaṃ “dukkhe ñāṇa”ntiādi vuttaṃ. Paṭivedhakkhaṇe pana ekameva ñāṇaṃ hoti.",
  "atk-abh02a:534_0": "Sammāsaṅkappaniddese kāmato nissaṭoti nekkhammasaṅkappo. Byāpādato nissaṭoti abyāpādasaṅkappo.",
  "atk-abh02a:534_1": "Vihiṃsāya nissaṭoti avihiṃsāsaṅkappo. Tattha nekkhammavitakko kāmavitakkassa padaghātaṃ",
  "atk-abh02a:534_2": "padacchedaṃ karonto uppajjati, abyāpādavitakko byāpādavitakkassa, avihiṃsāvitakko",
  "atk-abh02a:534_3": "vihiṃsāvitakkassa. Nekkhammavitakko ca kāmavitakkassa paccanīko hutvā uppajjati,",
  "atk-abh02a:534_4": "abyāpādaavihiṃsāvitakkā byāpādavihiṃsāvitakkānaṃ.",
  "atk-abh02a:535_0": "Tattha yogāvacaro kāmavitakkassa padaghātanatthaṃ kāmavitakkaṃ vā sammasati aññaṃ",
  "atk-abh02a:535_1": "vā pana kiñci saṅkhāraṃ. Athassa vipassanākkhaṇe vipassanāsampayutto saṅkappo tadaṅgavasena",
  "atk-abh02a:535_2": "kāmavitakkassa padaghātaṃ padacchedaṃ karonto uppajjati, vipassanaṃ ussukkāpetvā",
  "atk-abh02a:535_3": "maggaṃ pāpeti. Athassa maggakkhaṇe maggasampayutto saṅkappo samucchedavasena kāmavitakkassa",
  "atk-abh02a:535_4": "padaghātaṃ padacchedaṃ karonto uppajjati; byāpādavitakkassāpi padaghātanatthaṃ byāpādavitakkaṃ",
  "atk-abh02a:535_5": "vā aññaṃ vā saṅkhāraṃ sammasati; vihiṃsāvitakkassa padaghātanatthaṃ vihiṃsāvitakkaṃ",
  "atk-abh02a:535_6": "vā aññaṃ vā saṅkhāraṃ sammasati. Athassa vipassanākkhaṇeti sabbaṃ purimanayeneva yojetabbaṃ.",
  "atk-abh02a:536_0": "Kāmavitakkādīnaṃ pana tiṇṇaṃ pāḷiyaṃ vibhattesu aṭṭhatiṃsārammaṇesu ekakammaṭṭhānampi",
  "atk-abh02a:536_1": "apaccanīkaṃ nāma natthi. Ekantato pana kāmavitakkassa tāva asubhesu paṭhamajjhānameva",
  "atk-abh02a:536_2": "paccanīkaṃ, byāpādavitakkassa mettāya tikacatukkajjhānāni, vihiṃsāvitakkassa karuṇāya",
  "atk-abh02a:536_3": "tikacatukkajjhānāni. Tasmā asubhe parikammaṃ katvā jhānaṃ samāpannassa samāpattikkhaṇe",
  "atk-abh02a:536_4": "jhānasampayutto saṅkappo vikkhambhanavasena kāmavitakkassa paccanīko hutvā uppajjati.",
  "atk-abh02a:536_5": "Jhānaṃ pādakaṃ katvā vipassanaṃ paṭṭhapentassa vipassanākkhaṇe vipassanāsampayutto",
  "atk-abh02a:536_6": "saṅkappo tadaṅgavasena kāmavitakkassa paccanīko hutvā uppajjati. Vipassanaṃ ussukkāpetvā",
  "atk-abh02a:536_7": "maggaṃ pāpentassa maggakkhaṇe maggasampayutto saṅkappo samucchedavasena kāmavitakkassa",
  "atk-abh02a:536_8": "paccanīko hutvā uppajjati. Evaṃ uppanno nekkhammasaṅkappoti vuccatīti veditabbo.",
  "atk-abh02a:537_0": "Mettāya pana parikammaṃ katvā, karuṇāya parikammaṃ katvā jhānaṃ samāpajjatīti sabbaṃ",
  "atk-abh02a:537_1": "purimanayeneva yojetabbaṃ. Evaṃ uppanno abyāpādasaṅkappoti vuccati, avihiṃsāsaṅkappoti",
  "atk-abh02a:537_2": "ca vuccatīti veditabbo. Evamete nekkhammasaṅkappādayo vipassanājhānavasena uppattīnaṃ",
  "atk-abh02a:537_3": "nānattā pubbabhāge nānā; maggakkhaṇe pana imesu tīsu ṭhānesu uppannassa akusalasaṅkappassa",
  "atk-abh02a:537_4": "padacchedato anuppattisādhanavasena maggaṅgaṃ pūrayamāno ekova kusalasaṅkappo uppajjati.",
  "atk-abh02a:537_5": "Ayaṃ sammāsaṅkappo nāma.",
  "atk-abh02a:538_0": "Sammāvācāniddesepi yasmā aññeneva cittena musāvādā viramati, aññenaññena pisuṇavācādīhi,",
  "atk-abh02a:538_1": "tasmā catassopetā veramaṇiyo pubbabhāge nānā; maggakkhaṇe pana micchāvācāsaṅkhātāya",
  "atk-abh02a:538_2": "catubbidhāya akusaladussīlyacetanāya padacchedato anuppattisādhanavasena maggaṅgaṃ",
  "atk-abh02a:538_3": "pūrayamānā ekāva sammāvācāsaṅkhātā kusalaveramaṇī uppajjati. Ayaṃ sammāvācā nāma.",
  "atk-abh02a:539_0": "Sammākammantaniddesepi yasmā aññeneva cittena pāṇātipātā viramati, aññena adinnādānā,",
  "atk-abh02a:539_1": "aññena kāmesumicchācārā, tasmā tissopetā veramaṇiyo pubbabhāge nānā; maggakkhaṇe",
  "atk-abh02a:539_2": "pana micchākammantasaṅkhātāya tividhāya akusaladussīlyacetanāya padacchedato anuppattisādhanavasena",
  "atk-abh02a:539_3": "maggaṅgaṃ pūrayamānā ekāva sammākammantasaṅkhātā akusalaveramaṇī uppajjati. Ayaṃ sammākammanto nāma.",
  "atk-abh02a:540_0": "Sammāājīvaniddese idhāti imasmiṃ sāsane. Ariyasāvakoti ariyassa buddhassa sāvako.",
  "atk-abh02a:540_1": "Micchāājīvaṃ pahāyāti pāpakaṃ ājīvaṃ pajahitvā. Sammāājīvenāti buddhapasatthena kusalaājīvena.",
  "atk-abh02a:540_2": "Jīvikaṃ kappetīti jīvitappavattiṃ pavatteti. Idhāpi yasmā aññeneva cittena kāyadvāravītikkamā",
  "atk-abh02a:540_3": "viramati; aññena vacīdvāravītikkamā, tasmā pubbabhāge nānākkhaṇesu uppajjati; maggakkhaṇe",
  "atk-abh02a:540_4": "pana dvīsu dvāresu sattannaṃ kammapathānaṃ vasena uppannāya micchāājīvadussīlyacetanāya",
  "atk-abh02a:540_5": "padacchedato anuppattisādhanavasena maggaṅgaṃ pūrayamānā ekāva sammāājīvasaṅkhātā",
  "atk-abh02a:540_6": "kusalaveramaṇī uppajjati. Ayaṃ sammāājīvo nāma.",
  "atk-abh02a:541_0": "Sammāvāyāmaniddeso sammappadhānavibhaṅge anupadavaṇṇanāvasena āvibhavissati. Ayaṃ",
  "atk-abh02a:541_1": "pana pubbabhāge nānācittesu labhati. Aññeneva hi cittena anuppannānaṃ pāpakānaṃ akusalānaṃ",
  "atk-abh02a:541_2": "dhammānaṃ anuppādāya vāyāmaṃ karoti, aññena uppannānaṃ pahānāya; aññeneva ca anuppannānaṃ",
  "atk-abh02a:541_3": "kusalānaṃ dhammānaṃ uppādāya, aññena uppannānaṃ ṭhitiyā; maggakkhaṇe pana ekacitteyeva",
  "atk-abh02a:541_4": "labbhati. Ekameva hi maggasampayuttaṃ vīriyaṃ catukiccasādhanaṭṭhena cattāri nāmāni labbhati.",
  "atk-abh02a:542_0": "Sammāsatiniddesopi satipaṭṭhānavibhaṅge anupadavaṇṇanāvasena āvibhavissati. Ayampi",
  "atk-abh02a:542_1": "ca pubbabhāge nānācittesu labbhati. Aññeneva hi cittena kāyaṃ pariggaṇhāti, aññenaññena",
  "atk-abh02a:542_2": "vedanādīni; maggakkhaṇe pana ekacitteyeva labbhati. Ekāyeva hi maggasampayuttā sati",
  "atk-abh02a:542_3": "catukiccasādhanaṭṭhena cattāri nāmāni labhati.",
  "atk-abh02a:543_0": "Sammāsamādhiniddese cattāri jhānāni pubbabhāgepi nānā, maggakkhaṇepi. Pubbabhāge",
  "atk-abh02a:543_1": "samāpattivasena nānā, maggakkhaṇe nānāmaggavasena. Ekassa hi paṭhamamaggo paṭhamajjhāniko",
  "atk-abh02a:543_2": "hoti, dutiyamaggādayopi paṭhamajjhānikā, dutiyādīsu aññatarajjhānikā vā. Ekassa paṭhamamaggo",
  "atk-abh02a:543_3": "dutiyādīnaṃ aññatarajjhāniko hoti, dutiyādayopi dutiyādīnaṃ aññatarajjhānikā vā paṭhamajjhānikā",
  "atk-abh02a:543_4": "vā. Evaṃ cattāropi maggā jhānavasena sadisā vā asadisā vā ekaccasadisā vā honti.",
  "atk-abh02a:544_0": "Ayaṃ panassa viseso pādakajjhānaniyāmena hoti. Pādakajjhānaniyāmena tāva paṭhamajjhānalābhino",
  "atk-abh02a:544_1": "paṭhamajjhānā vuṭṭhāya vipassantassa uppannamaggo paṭhamajjhāniko hoti; maggaṅgabojjhaṅgāni",
  "atk-abh02a:544_2": "panettha paripuṇṇāneva honti. Dutiyajjhānato uṭṭhāya vipassantassa uppanno maggo",
  "atk-abh02a:544_3": "dutiyajjhāniko hoti; maggaṅgāni panettha satta honti. Tatiyajjhānato uṭṭhāya vipassantassa",
  "atk-abh02a:544_4": "uppanno maggo tatiyajjhāniko hoti; maggaṅgāni panettha satta, bojjhaṅgāni cha honti.",
  "atk-abh02a:544_5": "Esa nayo catutthajjhānato paṭṭhāya yāva nevasaññānāsaññāyatanā.",
  "atk-abh02a:545_0": "Āruppe catukkapañcakajjhānaṃ uppajjati. Tañca kho lokuttaraṃ no lokiyanti vuttaṃ.",
  "atk-abh02a:545_1": "Ettha kathanti? Etthāpi paṭhamajjhānādīsu yato uṭṭhāya sotāpattimaggaṃ paṭilabhitvā",
  "atk-abh02a:545_2": "āruppasamāpattiṃ bhāvetvā yo āruppe uppanno, taṃjhānikāva tassa tattha tayo maggā",
  "atk-abh02a:545_3": "uppajjanti. Evaṃ pādakajjhānameva niyāmeti. Keci pana therā “vipassanāya ārammaṇabhūtā",
  "atk-abh02a:545_4": "khandhā niyāmentī”ti vadanti. Keci “puggalajjhāsayo niyāmetī”ti vadanti. Keci “vuṭṭhānagāminīvipassanā",
  "atk-abh02a:545_5": "niyāmetī”ti vadanti. Tesaṃ vādavinicchayo heṭṭhā cittuppādakaṇḍe lokuttarapadabhājanīyavaṇṇanāyaṃ",
  "atk-abh02a:545_6": "vuttanayeneva veditabbo. Ayaṃ vuccati sammāsamādhīti yā imesu catūsu jhānesu ekaggatā,",
  "atk-abh02a:545_7": "ayaṃ pubbabhāge lokiyo, aparabhāge lokuttaro sammāsamādhi nāma vuccatīti. Evaṃ lokiyalokuttaravasena",
  "atk-abh02a:545_8": "bhagavā maggasaccaṃ desesi.",
  "atk-abh02a:546_0": "Tattha lokiyamagge sabbāneva maggaṅgāni yathānurūpaṃ chasu ārammaṇesu aññatarārammaṇāni",
  "atk-abh02a:546_1": "honti. Lokuttaramagge pana catusaccapaṭivedhāya pavattassa ariyassa nibbānārammaṇaṃ",
  "atk-abh02a:546_2": "avijjānusayasamugghātakaṃ paññācakkhu sammādiṭṭhi. Tathā sampannadiṭṭhissa taṃsampayuttaṃ",
  "atk-abh02a:546_3": "tividhamicchāsaṅkappasamugghātakaṃ cetaso nibbānapadābhiniropanaṃ sammāsaṅkappo.",
  "atk-abh02a:546_4": "Tathā passantassa vitakkentassa ca taṃsampayuttāva catubbidhavacīduccaritasamugghātikāya",
  "atk-abh02a:546_5": "micchāvācāya virati sammāvācā. Tathā viramantassa taṃsampayuttāva micchākammantasamucchedikā",
  "atk-abh02a:546_6": "tividhakāyaduccaritavirati sammākammanto. Tesaṃyeva sammāvācākammantānaṃ vodānabhūtā",
  "atk-abh02a:546_7": "taṃsampayuttāva kuhanādisamucchedikā micchāājīvavirati sammāājīvo. Imissā sammāvācākammantājīvasaṃkhātāya",
  "atk-abh02a:546_8": "sīlabhūmiyaṃ patiṭṭhamānassa tadanurūpo taṃsampayuttova kosajjasamucchedako anuppannuppannānaṃ",
  "atk-abh02a:546_9": "akusalakusalānaṃ anuppādapahānuppādaṭṭhitisādhako ca vīriyārambho sammāvāyāmo. Evaṃ",
  "atk-abh02a:546_10": "vāyamantassa taṃsampayuttova micchāsativiniddhunanako kāyādīsu kāyānupassanādisādhako",
  "atk-abh02a:546_11": "ca cetaso asammoso sammāsati. Iti anuttarāya satiyā suvihitacittārakkhassa taṃsampayuttāva",
  "atk-abh02a:546_12": "micchāsamādhisamugghātikā cittekaggatā sammāsamādhīti. Esa lokuttaro ariyo aṭṭhaṅgiko",
  "atk-abh02a:546_13": "maggo yo saha lokiyena maggena dukkhanirodhagāminī paṭipadāti saṅkhaṃ gato.",
  "atk-abh02a:547_0": "So kho panesa maggo sammādiṭṭhisaṅkappānaṃ vijjāya, sesadhammānaṃ caraṇena saṅgahitattā",
  "atk-abh02a:547_1": "vijjā ceva caraṇañca. Tathā tesaṃ dvinnaṃ vipassanāyānena, itaresaṃ samathayānena",
  "atk-abh02a:547_2": "saṅgahitattā samatho ceva vipassanā ca. Tesaṃ vā dvinnaṃ paññākkhandhena, tadanantarānaṃ",
  "atk-abh02a:547_3": "tiṇṇaṃ sīlakkhandhena, avasesānaṃ samādhikkhandhena adhipaññāadhisīlaadhicittasikkhāhi",
  "atk-abh02a:547_4": "ca saṅgahitattā khandhattayañceva sikkhāttayañca hoti; yena samannāgato ariyasāvako",
  "atk-abh02a:547_5": "dassanasamatthehi cakkhūhi gamanasamatthehi ca pādehi samannāgato addhiko viya vijjācaraṇasampanno",
  "atk-abh02a:547_6": "hutvā vipassanāyānena kāmasukhallikānuyogaṃ, samathayānena attakilamathānuyoganti",
  "atk-abh02a:547_7": "antadvayaṃ parivajjetvā majjhimapaṭipadaṃ paṭipanno paññākkhandhena mohakkhandhaṃ,",
  "atk-abh02a:547_8": "sīlakkhandhena dosakkhandhaṃ, samādhikkhandhena ca lobhakkhandhaṃ padālento adhipaññāsikkhāya",
  "atk-abh02a:547_9": "paññāsampadaṃ, adhisīlasikkhāya sīlasampadaṃ, adhicittasikkhāya samādhisampadanti",
  "atk-abh02a:547_10": "tisso sampattiyo patvā amataṃ nibbānaṃ sacchikaroti, ādimajjhapariyosānakalyāṇaṃ",
  "atk-abh02a:547_11": "sattatiṃsabodhipakkhiyadhammaratanavicittaṃ sammattaniyāmasaṅkhātaṃ ariyabhūmiñca okkanto hotīti.",
  "atk-abh02a:548": "Suttantabhājanīyavaṇṇanā.",
  "atk-abh02a:549": "2. Abhidhammabhājanīyavaṇṇanā",
  "atk-abh02a:550_0": "206-214. Idāni abhidhammabhājanīyaṃ hoti. Tattha “ariyasaccānī”ti avatvā nippadesato",
  "atk-abh02a:550_1": "paccayasaṅkhātaṃ samudayaṃ dassetuṃ “cattāri saccānī”ti vuttaṃ. Ariyasaccānīti hi",
  "atk-abh02a:550_2": "vutte avasesā ca kilesā, avasesā ca akusalā dhammā, tīṇi ca kusalamūlāni sāsavāni,",
  "atk-abh02a:550_3": "avasesā ca sāsavā kusalā dhammā na saṅgayhanti. Na ca kevalaṃ taṇhāva dukkhaṃ samudāneti,",
  "atk-abh02a:550_4": "imepi avasesā ca kilesādayo paccayā samudānentiyeva. Iti imepi paccayā dukkhaṃ samudānentiyevāti",
  "atk-abh02a:550_5": "nippadesato paccayasaṅkhātaṃ samudayaṃ dassetuṃ “ariyasaccānī”ti avatvā “cattāri saccānī”ti vuttaṃ.",
  "atk-abh02a:551_0": "Niddesavāre ca nesaṃ paṭhamaṃ dukkhaṃ aniddisitvā tasseva dukkhassa sukhaniddesatthaṃ",
  "atk-abh02a:551_1": "dukkhasamudayo niddiṭṭho. Tasmiñhi niddiṭṭhe “avasesā ca kilesā”tiādinā nayena dukkhasaccaṃ",
  "atk-abh02a:551_2": "sukhaniddesaṃ hoti. Nirodhasaccampettha taṇhāya pahānaṃ “taṇhāya ca avasesānañca",
  "atk-abh02a:551_3": "kilesānaṃ pahāna”nti evaṃ yathāvuttassa samudayassa pahānavasena pañcahākārehi niddiṭṭhaṃ.",
  "atk-abh02a:551_4": "Maggasaccaṃ panettha paṭhamajjhānikasotāpattimaggavasena dhammasaṅgaṇiyaṃ vibhattassa",
  "atk-abh02a:551_5": "desanānayassa mukhamattameva dassentena niddiṭṭhaṃ. Tattha nayabhedo veditabbo. Taṃ",
  "atk-abh02a:551_6": "upari pakāsayissāma.",
  "atk-abh02a:552_0": "Yasmā pana na kevalaṃ aṭṭhaṅgiko maggova paṭipadā “pubbeva kho panassa kāyakammaṃ",
  "atk-abh02a:552_1": "vacīkammaṃ ājīvo suparisuddho hotī”ti vacanato pana puggalajjhāsayavasena pañcaṅgikopi",
  "atk-abh02a:552_2": "maggo paṭipadā evāti desito, tasmā taṃ nayaṃ dassetuṃ pañcaṅgikavāropi niddiṭṭho.",
  "atk-abh02a:552_3": "Yasmā ca na kevalaṃ aṭṭhaṅgikapañcaṅgikamaggāva paṭipadā, sampayuttakā pana atirekapaññāsadhammāpi",
  "atk-abh02a:552_4": "paṭipadā eva, tasmā taṃ nayaṃ dassetuṃ tatiyo sabbasaṅgāhikavāropi niddiṭṭho. Tattha",
  "atk-abh02a:552_5": "“avasesā dhammā dukkhanirodhagāminiyā paṭipadāya sampayuttā”ti idaṃ parihāyati. Sesaṃ",
  "atk-abh02a:552_6": "sabbattha sadisameva.",
  "atk-abh02a:553_0": "Tattha aṭṭhaṅgikavārassa “taṇhāya avasesānañca kilesānaṃ pahāna”ntiādīsu pañcasu",
  "atk-abh02a:553_1": "koṭṭhāsesu paṭhamakoṭṭhāse tāva sotāpattimagge jhānābhinivese suddhikapaṭipadā, suddhikasuññatā,",
  "atk-abh02a:553_2": "suññatapaṭipadā, suddhikaappaṇihitaṃ, appaṇihitapaṭipadāti imesu pañcasu vāresu dvinnaṃ",
  "atk-abh02a:553_3": "dvinnaṃ catukkapañcakanayānaṃ vasena dasa nayā honti. Evaṃ sesesupīti vīsatiyā abhinivesesu",
  "atk-abh02a:553_4": "dve nayasatāni. Tāni catūhi adhipatīhi catugguṇitāni aṭṭha. Iti suddhikāni dve sādhipatī",
  "atk-abh02a:553_5": "aṭṭhāti sabbampi nayasahassaṃ hoti. Yathā ca sotāpattimagge, evaṃ sesamaggesupīti",
  "atk-abh02a:553_6": "cattāri nayasahassāni honti. Yathā ca paṭhamakoṭṭhāse cattāri, evaṃ sesesupīti aṭṭhaṅgikavāre",
  "atk-abh02a:553_7": "pañcasu koṭṭhāsesu vīsati nayasahassāni honti. Tathā pañcaṅgikavāre sabbasaṅgāhikavāre",
  "atk-abh02a:553_8": "cāti sabbānipi saṭṭhi nayasahassāni satthārā vibhattāni. Pāḷi pana saṅkhepena āgatā.",
  "atk-abh02a:553_9": "Evamidaṃ tividhamahāvāraṃ pañcadasakoṭṭhāsaṃ saṭṭhinayasahassapaṭimaṇḍitaṃ abhidhammabhājanīyaṃ",
  "atk-abh02a:553_10": "nāma niddiṭṭhanti veditabbaṃ.",
  "atk-abh02a:554": "Abhidhammabhājanīyavaṇṇanā.",
  "atk-abh02a:555": "3. Pañhāpucchakavaṇṇanā",
  "atk-abh02a:556_0": "215. Pañhāpucchake catunnampi saccānaṃ khandhavibhaṅge vuttanayānusāreneva kusalādibhāvo",
  "atk-abh02a:556_1": "veditabbo. Ārammaṇattikesu pana samudayasaccaṃ kāmāvacaradhamme assādentassa parittārammaṇaṃ",
  "atk-abh02a:556_2": "hoti, mahaggatadhamme assādentassa mahaggatārammaṇaṃ, paññattiṃ assādentassa navattabbārammaṇaṃ.",
  "atk-abh02a:556_3": "Dukkhasaccaṃ kāmāvacaradhamme ārabbha uppannaṃ parittārammaṇaṃ, rūpārūpāvacaradhamme",
  "atk-abh02a:556_4": "ārabbha uppattikāle mahaggatārammaṇaṃ, nava lokuttaradhamme paccavekkhaṇakāle appamāṇārammaṇaṃ,",
  "atk-abh02a:556_5": "paṇṇattiṃ paccavekkhaṇakāle navattabbārammaṇaṃ. Maggasaccaṃ sahajātahetuvasena sabbadāpi",
  "atk-abh02a:556_6": "maggahetukaṃ vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipati,",
  "atk-abh02a:556_7": "chandacittesu aññatarādhipatikāle navattabbaṃ nāma hoti. Dukkhasaccaṃ ariyānaṃ maggapaccavekkhaṇakāle",
  "atk-abh02a:556_8": "maggārammaṇaṃ, tesaṃyeva maggaṃ garuṃ katvā paccavekkhaṇakāle maggādhipati, sesadhammapaccavekkhaṇakāle navattabbaṃ hoti.",
  "atk-abh02a:557_0": "Dve saccānīti dukkhasamudayasaccāni. Etāni hi atītādibhede dhamme ārabbha uppattikāle",
  "atk-abh02a:557_1": "atītādiārammaṇāni honti. Samudayasaccaṃ ajjhattādibhede dhamme assādentassa ajjhattādiārammaṇaṃ",
  "atk-abh02a:557_2": "hoti, dukkhasaccaṃ ākiñcaññāyatanakāle navattabbārammaṇampīti veditabbaṃ. Iti imasmiṃ",
  "atk-abh02a:557_3": "pañhāpucchake dve saccāni lokiyāni honti, dve lokuttarāni. Yathā ca imasmiṃ, evaṃ",
  "atk-abh02a:557_4": "purimesupi dvīsu. Sammāsambuddhena hi tīsupi suttantabhājanīyādīsu lokiyalokuttarāneva",
  "atk-abh02a:557_5": "saccāni kathitāni. Evamayaṃ saccavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:558": "Sammohavinodanīyā vibhaṅgaṭṭhakathāya",
  "atk-abh02a:559": "Saccavibhaṅgavaṇṇanā niṭṭhitā.",
  "atk-abh02a:560": "5. Indriyavibhaṅgo",
  "atk-abh02a:561": "1. Abhidhammabhājanīyavaṇṇanā",
  "atk-abh02a:562_0": "219. Idāni tadanantare indriyavibhaṅge bāvīsatīti gaṇanaparicchedo. Indriyānīti paricchinnadhammanidassanaṃ.",
  "atk-abh02a:562_1": "Idāni tāni sarūpato dassento cakkhundriyantiādimāha. Tattha cakkhudvāre indaṭṭhaṃ",
  "atk-abh02a:562_2": "kāretīti cakkhundriyaṃ. Sotaghānajivhākāyadvāre indaṭṭhaṃ kāretīti kāyindriyaṃ. Vijānanalakkhaṇe",
  "atk-abh02a:562_3": "indaṭṭhaṃ kāretīti manindriyaṃ. Itthibhāve indaṭṭhaṃ kāretīti itthindriyaṃ. Purisabhāve",
  "atk-abh02a:562_4": "indaṭṭhaṃ kāretīti purisindriyaṃ. Anupālanalakkhaṇe indaṭṭhaṃ kāretīti jīvitindriyaṃ.",
  "atk-abh02a:562_5": "Sukhalakkhaṇe indaṭṭhaṃ kāretīti sukhindriyaṃ. Dukkhasomanassa domanassa upekkhālakkhaṇe",
  "atk-abh02a:562_6": "indaṭṭhaṃ kāretīti upekkhindriyaṃ. Adhimokkhalakkhaṇe indaṭṭhaṃ kāretīti saddhindriyaṃ.",
  "atk-abh02a:562_7": "Paggahalakkhaṇe indaṭṭhaṃ kāretīti vīriyindriyaṃ. Upaṭṭhānalakkhaṇe indaṭṭhaṃ kāretīti",
  "atk-abh02a:562_8": "satindriyaṃ. Avikkhepalakkhaṇe indaṭṭhaṃ kāretīti samādhindriyaṃ. Dassanalakkhaṇe",
  "atk-abh02a:562_9": "indaṭṭhaṃ kāretīti paññindriyaṃ. Anaññātaññassāmīti pavatte jānanalakkhaṇe indaṭṭhaṃ",
  "atk-abh02a:562_10": "kāretīti anaññātaññassāmītindriyaṃ. Ñātānaṃyeva dhammānaṃ puna ājānane indaṭṭhaṃ",
  "atk-abh02a:562_11": "kāretīti aññindriyaṃ. Aññātāvībhāve indaṭṭhaṃ kāretīti aññātāvindriyaṃ.",
  "atk-abh02a:563_0": "Idha suttantabhājanīyaṃ nāma na gahitaṃ. Kasmā? Suttante imāya paṭipāṭiyā bāvīsatiyā",
  "atk-abh02a:563_1": "indriyānaṃ anāgatattā. Suttantasmiñhi katthaci dve indriyāni kathitāni, katthaci",
  "atk-abh02a:563_2": "tīṇi, katthaci pañca. Evaṃ pana nirantaraṃ dvāvīsati āgatāni nāma natthi. Ayaṃ tāvettha",
  "atk-abh02a:563_3": "aṭṭhakathānayo. Ayaṃ pana aparo nayo – etesu hi",
  "atk-abh02a:564": "Atthato lakkhaṇādīhi, kamato ca vijāniyā;",
  "atk-abh02a:565": "Bhedābhedā tathā kiccā, bhūmito ca vinicchayaṃ.",
  "atk-abh02a:566_0": "Tattha cakkhādīnaṃ tāva “cakkhatīti cakkhū”tiādinā nayena attho pakāsito. Pacchimesu",
  "atk-abh02a:566_1": "pana tīsu paṭhamaṃ ‘pubbabhāge anaññātaṃ amataṃ padaṃ catusaccadhammaṃ vā jānissāmī’ti",
  "atk-abh02a:566_2": "evaṃ paṭipannassa uppajjanato indriyaṭṭhasambhavato ca anaññātaññassāmītindriyanti",
  "atk-abh02a:566_3": "vuttaṃ. Dutiyaṃ ājānanato ca indriyaṭṭhasambhavato ca aññindriyaṃ. Tatiyaṃ aññātāvino",
  "atk-abh02a:566_4": "catūsu saccesu niṭṭhitañāṇakiccassa khīṇāsavasseva uppajjanato indriyaṭṭhasambhavato ca aññātāvindriyaṃ.",
  "atk-abh02a:567_0": "Ko panesa indriyaṭṭho nāmāti? Indaliṅgaṭṭho indriyaṭṭho, indadesitaṭṭho indriyaṭṭho,",
  "atk-abh02a:567_1": "indadiṭṭhaṭṭho indriyaṭṭho, indasiṭṭhaṭṭho indriyaṭṭho, indajuṭṭhaṭṭho indriyaṭṭho.",
  "atk-abh02a:567_2": "So sabbopi idha yathāyogaṃ yujjati. Bhagavā hi sammāsambuddho paramissariyabhāvato",
  "atk-abh02a:567_3": "indo. Kusalākusalañca kammaṃ kammesu kassaci issariyābhāvato. Tenevettha kammasañjanitāni",
  "atk-abh02a:567_4": "indriyāni kusalākusalakammaṃ ulliṅgenti. Tena ca siṭṭhānīti indaliṅgaṭṭhena indasiṭṭhaṭṭhena",
  "atk-abh02a:567_5": "ca indriyāni. Sabbāneva panetāni bhagavatā yathābhūtato pakāsitāni ca abhisambuddhāni",
  "atk-abh02a:567_6": "cāti indadesitaṭṭhena indadiṭṭhaṭṭhena ca indriyāni. Teneva bhagavatā munindena kānici",
  "atk-abh02a:567_7": "gocarāsevanāya, kānici bhāvanāsevanāya sevitānīti indajuṭṭhaṭṭhenapi indriyāni. Apica",
  "atk-abh02a:567_8": "ādhipaccasaṅkhātena issariyaṭṭhenāpi etāni indriyāni. Cakkhuviññāṇādippavattiyañhi",
  "atk-abh02a:567_9": "cakkhādīnaṃ siddhamādhipaccaṃ; tasmiṃ tikkhe tikkhattā mande ca mandattāti. Ayaṃ",
  "atk-abh02a:567_10": "tāvettha ‘atthato’ vinicchayo.",
  "atk-abh02a:568_0": "‘Lakkhaṇādīhī’ti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ",
  "atk-abh02a:568_1": "vijāniyāti attho. Tāni nesaṃ lakkhaṇādīni heṭṭhā vuttanayāneva. Paññindriyādīni hi",
  "atk-abh02a:568_2": "cattāri atthato amohoyeva. Sesāni tattha sarūpenevāgatāni.",
  "atk-abh02a:569_0": "‘Kamato’ti ayampi desanākkamova. Tattha ajjhattadhammaṃ pariññāya ariyabhūmipaṭilābho",
  "atk-abh02a:569_1": "hotīti attabhāvapariyāpannāni cakkhundriyādīni paṭhamaṃ desitāni. So panattabhāvo",
  "atk-abh02a:569_2": "yaṃ dhammaṃ upādāya itthīti vā purisoti vā saṅkhaṃ gacchati, ayaṃ soti nidassanatthaṃ",
  "atk-abh02a:569_3": "tato itthindriyaṃ purisindriyañca. So duvidhopi jīvitindriyapaṭibaddhavuttīti ñāpanatthaṃ",
  "atk-abh02a:569_4": "tato jīvitindriyaṃ. Yāva tassa pavatti tāva etesaṃ vedayitānaṃ anivatti. Yaṃ kiñci",
  "atk-abh02a:569_5": "vedayitaṃ sabbaṃ taṃ sukhadukkhanti ñāpanatthaṃ tato sukhindriyādīni. Taṃnirodhatthaṃ",
  "atk-abh02a:569_6": "pana ete dhammā bhāvetabbāti paṭipattidassanatthaṃ tato saddhādīni. Imāya paṭipattiyā",
  "atk-abh02a:569_7": "esa dhammo paṭhamaṃ attani pātubhavatīti paṭipattiyā amoghabhāvadassanatthaṃ tato",
  "atk-abh02a:569_8": "anaññātaññassāmītindriyaṃ. Tasseva phalattā tato anantaraṃ bhāvetabbattā ca tato",
  "atk-abh02a:569_9": "aññindriyaṃ. Ito paraṃ bhāvanāya imassa adhigamo, adhigate ca panimasmiṃ natthi kiñci",
  "atk-abh02a:569_10": "uttari karaṇīyanti ñāpanatthaṃ ante paramassāsabhūtaṃ aññātāvindriyaṃ desitanti ayamettha kamo.",
  "atk-abh02a:570": "‘Bhedābhedā’ti jīvitindriyasseva cettha bhedo. Tañhi rūpajīvitindriyaṃ arūpajīvitindriyanti duvidhaṃ hoti. Sesānaṃ abhedoti evamettha bhedābhedato vinicchayaṃ vijāniyā.",
  "atk-abh02a:571_0": "‘Kiccā’ti kiṃ indriyānaṃ kiccanti ce? Cakkhundriyassa tāva “cakkhāyatanaṃ cakkhuviññāṇadhātuyā",
  "atk-abh02a:571_1": "taṃsampayuttakānañca dhammānaṃ indriyapaccayena paccayo”ti vacanato yaṃ taṃ indriyapaccayabhāvena",
  "atk-abh02a:571_2": "sādhetabbaṃ attano tikkhamandādibhāvena cakkhuviññāṇādidhammānaṃ tikkhamandādisaṅkhātaṃ",
  "atk-abh02a:571_3": "attākārānuvattāpanaṃ idaṃ ‘kiccaṃ’. Evaṃ sotaghānajivhākāyānaṃ. Manindriyassa pana",
  "atk-abh02a:571_4": "sahajātadhammānaṃ attano vasavattāpanaṃ, jīvitindriyassa sahajātadhammānupālanaṃ,",
  "atk-abh02a:571_5": "itthindriyapurisindriyānaṃ itthipurisanimittakuttākappākārānuvidhānaṃ, sukhadukkhasomanassadomanassindriyānaṃ",
  "atk-abh02a:571_6": "sahajātadhamme abhibhavitvā yathāsakaṃ oḷārikākārānupāpanaṃ, upekkhindriyassa santapaṇītamajjhattākārānupāpanaṃ,",
  "atk-abh02a:571_7": "saddhādīnaṃ paṭipakkhābhibhavanaṃ sampayuttadhammānañca pasannākārādibhāvasampāpanaṃ,",
  "atk-abh02a:571_8": "anaññātaññassāmītindriyassa saṃyojanattayappahānañceva sampayuttakānañca tappahānābhimukhabhāvakaraṇaṃ,",
  "atk-abh02a:571_9": "aññindriyassa kāmarāgabyāpādāditanukaraṇapahānañceva sahajātānañca attano vasānuvattāpanaṃ,",
  "atk-abh02a:571_10": "aññātāvindriyassa sabbakiccesu ussukkappahānañceva amatābhimukhabhāvapaccayatā ca",
  "atk-abh02a:571_11": "sampayuttānanti evamettha kiccato vinicchayaṃ vijāniyā.",
  "atk-abh02a:572_0": "‘Bhūmito’ti cakkhusotaghānajivhākāyaitthipurisasukhadukkhadomanassindriyāni cettha",
  "atk-abh02a:572_1": "kāmāvacarāneva. Manindriyajīvitindriyaupekkhindriyāni, saddhāvīriyasatisamādhipaññindriyāni",
  "atk-abh02a:572_2": "ca catubhūmipariyāpannāni. Somanassindriyaṃ kāmāvacara-rūpāvacara-lokuttaravasena",
  "atk-abh02a:572_3": "bhūmittayapariyāpannaṃ. Avasāne tīṇi lokuttarānevāti evaṃ bhūmito vinicchayaṃ vijāniyā. Evañhi vijānanto –",
  "atk-abh02a:573": "Saṃvegabahulo bhikkhu, ṭhito indriyasaṃvare;",
  "atk-abh02a:574": "Indriyāni pariññāya, dukkhassantaṃ nigacchatīti.",
  "atk-abh02a:575_0": "220. Niddesavāre “yaṃ cakkhu catunnaṃ mahābhūtāna”ntiādi sabbaṃ dhammasaṅgaṇiyaṃ",
  "atk-abh02a:575_1": "padabhājane vuttanayeneva veditabbaṃ. Vīriyindriyasamādhindriyaniddesādīsu ca sammāvāyāmo",
  "atk-abh02a:575_2": "micchāvāyāmo sammāsamādhi micchāsamādhītiādīni na vuttāni. Kasmā? Sabbasaṅgāhakattā.",
  "atk-abh02a:575_3": "Sabbasaṅgāhakāni hi idha indriyāni kathitāni. Evaṃ santepettha dasa indriyāni lokiyāni",
  "atk-abh02a:575_4": "kāmāvacarāneva, tīṇi lokuttarāni, nava lokiyalokuttaramissakānīti.",
  "atk-abh02a:576": "Abhidhammabhājanīyavaṇṇanā.",
  "atk-abh02a:577": "2. Pañhāpucchakavaṇṇanā",
  "atk-abh02a:578": "221. Pañhāpucchake sabbesampi indriyānaṃ kusalādivibhāgo pāḷinayānusāreneva veditabbo.",
  "atk-abh02a:579_0": "223. Ārammaṇattikesu pana sattindriyā anārammaṇāti cakkhusotaghānajivhākāyaitthipurisindriyāni",
  "atk-abh02a:579_1": "sandhāya vuttaṃ. Jīvitindriyaṃ pana arūpamissakattā idha anābhaṭṭhaṃ. Dvindriyāti",
  "atk-abh02a:579_2": "dve indriyā; sukhadukkhadvayaṃ sandhāyetaṃ vuttaṃ. Tañhi ekantaparittārammaṇaṃ. Domanassindriyaṃ",
  "atk-abh02a:579_3": "siyā parittārammaṇaṃ, siyā mahaggatārammaṇanti kāmāvacaradhamme ārabbha pavattikāle",
  "atk-abh02a:579_4": "parittārammaṇaṃ hoti, rūpāvacarārūpāvacare pana ārabbha pavattikāle mahaggatārammaṇaṃ,",
  "atk-abh02a:579_5": "paṇṇattiṃ ārabbha pavattikāle navattabbārammaṇaṃ. Navindriyā siyā parittārammaṇāti",
  "atk-abh02a:579_6": "manindriyajīvitindriyasomanassindriyaupekkhindriyāni ceva saddhādipañcakañca sandhāya",
  "atk-abh02a:579_7": "idaṃ vuttaṃ. Jīvitindriyañhi rūpamissakattā anārammaṇesu rūpadhammesu saṅgahitampi",
  "atk-abh02a:579_8": "arūpakoṭṭhāsena siyāpakkhe saṅgahitaṃ.",
  "atk-abh02a:580_0": "Cattāri indriyānīti sukhadukkhadomanassaaññātāvindriyāni. Tāni hi maggārammaṇattike",
  "atk-abh02a:580_1": "na bhajanti. Maggahetukanti sahajātahetuṃ sandhāya vuttaṃ. Vīriyavīmaṃsājeṭṭhakakāle",
  "atk-abh02a:580_2": "siyā maggādhipati, chandacittajeṭṭhakakāle siyā navattabbā.",
  "atk-abh02a:581_0": "Dasindriyā siyā uppannā, siyā uppādinoti satta rūpindriyāni tīṇi ca vipākindriyāni",
  "atk-abh02a:581_1": "sandhāyetaṃ vuttaṃ. Dasindriyāni domanassena saddhiṃ heṭṭhā vuttāneva. Tattha domanassindriyaṃ",
  "atk-abh02a:581_2": "paṇṇattiṃ ārabbha pavattikāle navattabbārammaṇaṃ, sesāni nibbānapaccavekkhaṇakālepi.",
  "atk-abh02a:581_3": "Tīṇindriyāni bahiddhārammaṇānīti tīṇi lokuttarindriyāni. Cattārīti sukhadukkhasomanassadomanassāni.",
  "atk-abh02a:581_4": "Tāni hi ajjhattadhammepi bahiddhādhammepi ārabbha pavattanti. Aṭṭhindriyāti manindriyajīvitindriyaupekkhindriyāni",
  "atk-abh02a:581_5": "ceva saddhādipañcakañca. Tattha ākiñcaññāyatanakāle navattabbārammaṇatā veditabbā.",
  "atk-abh02a:582_0": "Iti imasmimpi pañhāpucchake dasindriyāni kāmāvacarāni, tīṇi lokuttarāni, nava lokiyalokuttaramissakāneva",
  "atk-abh02a:582_1": "kathitānīti. Ayampi abhidhammabhājanīyena saddhiṃ ekaparicchedova hoti. Ayaṃ pana",
  "atk-abh02a:582_2": "indriyavibhaṅgo dveparivaṭṭaṃ nīharitvā bhājetvā dassitoti.",
  "atk-abh02a:583": "Sammohavinodaniyā vibhaṅgaṭṭhakathāya",
  "atk-abh02a:584": "Indriyavibhaṅgavaṇṇanā niṭṭhitā.",
  "atk-abh02a:585": "6. Paṭiccasamuppādavibhaṅgo",
  "atk-abh02a:586": "1. Suttantabhājanīyaṃ uddesavāravaṇṇanā",
  "atk-abh02a:587_0": "225. Idāni tadanantare paṭiccasamuppādavibhaṅge yā “ayaṃ avijjāpaccayā saṅkhārā”tiādinā",
  "atk-abh02a:587_1": "nayena tanti nikkhittā, tassā atthasaṃvaṇṇanaṃ karontena vibhajjavādimaṇḍalaṃ otaritvā",
  "atk-abh02a:587_2": "ācariye anabbhācikkhantena sakasamayaṃ avokkamantena parasamayaṃ anāyūhantena suttaṃ",
  "atk-abh02a:587_3": "appaṭibāhantena vinayaṃ anulomentena mahāpadese olokentena dhammaṃ dīpentena atthaṃ",
  "atk-abh02a:587_4": "saṅgahantena tamevatthaṃ puna āvattetvā aparehipi pariyāyehi niddisantena ca yasmā",
  "atk-abh02a:587_5": "atthasaṃvaṇṇanā kātabbā hoti, pakatiyāpi ca dukkarāva paṭiccasamuppādassa atthasaṃvaṇṇanā, yathāhu porāṇā –",
  "atk-abh02a:588": "“Saccaṃ satto paṭisandhi, paccayākārameva ca;",
  "atk-abh02a:589": "Duddasā caturo dhammā, desetuñca sudukkarā”ti.",
  "atk-abh02a:590": "Tasmā “aññatra āgamādhigamappattehi na sukarā paṭiccasamuppādassa atthavaṇṇanā”ti paritulayitvā –",
  "atk-abh02a:591": "Vattukāmo ahaṃ ajja, paccayākāravaṇṇanaṃ;",
  "atk-abh02a:592": "Patiṭṭhaṃ nādhigacchāmi, ajjhogāḷhova sāgaraṃ.",
  "atk-abh02a:593": "Sāsanaṃ panidaṃ nānā-desanānayamaṇḍitaṃ;",
  "atk-abh02a:594": "Pubbācariyamaggo ca, abbocchinno pavattati.",
  "atk-abh02a:595": "Yasmā tasmā tadubhayaṃ, sannissāyatthavaṇṇanaṃ;",
  "atk-abh02a:596": "Ārabhissāmi etassa, taṃ suṇātha samāhitā.",
  "atk-abh02a:597": "Vuttañhetaṃ pubbācariyehi –",
  "atk-abh02a:598": "“Yo kocimaṃ aṭṭhiṃ katvā suṇeyya,",
  "atk-abh02a:599": "Labhetha pubbāpariyaṃ visesaṃ;",
  "atk-abh02a:600": "Laddhāna pubbāpariyaṃ visesaṃ,",
  "atk-abh02a:601": "Adassanaṃ maccurājassa gacche”ti.",
  "atk-abh02a:602": "Avijjāpaccayā saṅkhārātiādīsu hi āditoyeva tāva –",
  "atk-abh02a:603": "Desanābhedato attha-lakkhaṇekavidhādito;",
  "atk-abh02a:604": "Aṅgānañca vavatthānā, viññātabbo vinicchayo.",
  "atk-abh02a:605_0": "Tattha ‘desanābhedato’ti bhagavato hi vallihārakānaṃ catunnaṃ purisānaṃ valliggahaṇaṃ",
  "atk-abh02a:605_1": "viya ādito vā majjhato vā paṭṭhāya yāva pariyosānaṃ, tathā pariyosānato vā majjhato",
  "atk-abh02a:605_2": "vā paṭṭhāya yāva ādīti catubbidhā paṭiccasamuppādadesanā. Yathā hi vallihārakesu",
  "atk-abh02a:605_3": "catūsu purisesu eko valliyā mūlameva paṭhamaṃ passati, so taṃ mūle chetvā sabbaṃ",
  "atk-abh02a:605_4": "ākaḍḍhitvā ādāya kamme upaneti, evaṃ bhagavā “iti kho, bhikkhave, avijjāpaccayā saṅkhārā…pe…",
  "atk-abh02a:605_5": "jātipaccayā jarāmaraṇa”nti ādito paṭṭhāya yāva pariyosānāpi paṭiccasamuppādaṃ deseti.",
  "atk-abh02a:606_0": "Yathā pana tesu purisesu eko valliyā majjhaṃ paṭhamaṃ passati, so majjhe chinditvā",
  "atk-abh02a:606_1": "uparibhāgaṃyeva ākaḍḍhitvā ādāya kamme upaneti, evaṃ bhagavā “tassa taṃ vedanaṃ abhinandato",
  "atk-abh02a:606_2": "abhivadato ajjhosāya tiṭṭhato uppajjati nandī; yā vedanāsu nandī, tadupādānaṃ, tassupādānapaccayā",
  "atk-abh02a:606_3": "bhavo, bhavapaccayā jātī”ti majjhato paṭṭhāya yāva pariyosānāpi deseti.",
  "atk-abh02a:607_0": "Yathā ca tesu purisesu eko valliyā aggaṃ paṭhamaṃ passati, so agge gahetvā aggānusārena",
  "atk-abh02a:607_1": "yāva mūlā sabbaṃ ādāya kamme upaneti, evaṃ bhagavā “jātipaccayā jarāmaraṇanti iti",
  "atk-abh02a:607_2": "kho panetaṃ vuttaṃ, jātipaccayā nu kho, bhikkhave, jarāmaraṇaṃ no vā kathaṃ vā ettha",
  "atk-abh02a:607_3": "hotī”ti? “Jātipaccayā, bhante, jarāmaraṇaṃ; evaṃ no ettha hoti – jātipaccayā jarāmaraṇa”nti.",
  "atk-abh02a:607_4": "“Bhavapaccayā jāti…pe… avijjāpaccayā saṅkhārāti iti kho panetaṃ vuttaṃ, avijjāpaccayā",
  "atk-abh02a:607_5": "nu kho, bhikkhave, saṅkhārā no vā kathaṃ vā ettha hotī”ti? “Avijjāpaccayā, bhante,",
  "atk-abh02a:607_6": "saṅkhārā; evaṃ no ettha hoti – avijjāpaccayā saṅkhārā”ti pariyosānato paṭṭhāya yāva",
  "atk-abh02a:607_7": "āditopi paṭiccasamuppādaṃ deseti.",
  "atk-abh02a:608_0": "Yathā pana tesu purisesu eko valliyā majjhameva paṭhamaṃ passati, so majjhe chinditvā",
  "atk-abh02a:608_1": "heṭṭhā otaranto yāva mūlā ādāya kamme upaneti, evaṃ bhagavā “ime, bhikkhave, cattāro",
  "atk-abh02a:608_2": "āhārā kiṃ nidānā, kiṃ samudayā, kiṃ jātikā, kiṃ pabhavā? Ime cattāro āhārā taṇhānidānā,",
  "atk-abh02a:608_3": "taṇhāsamudayā, taṇhājātikā, taṇhāpabhavā. Taṇhā cāyaṃ, bhikkhave, kiṃ nidānā? Vedanā,",
  "atk-abh02a:608_4": "phasso, saḷāyatanaṃ, nāmarūpaṃ, viññāṇaṃ. Saṅkhārā kiṃ nidānā…pe… saṅkhārā avijjānidānā,",
  "atk-abh02a:608_5": "avijjāsamudayā, avijjājātikā, avijjāpabhavā”ti majjhato paṭṭhāya yāva ādito deseti.",
  "atk-abh02a:609_0": "Kasmā panevaṃ desetīti? Paṭiccasamuppādassa samantabhaddakattā, sayañca desanāvilāsappattattā.",
  "atk-abh02a:609_1": "Samantabhaddako hi paṭiccasamuppādo tato tato ñāyappaṭivedhāya saṃvattatiyeva. Desanāvilāsappatto",
  "atk-abh02a:609_2": "ca bhagavā catuvesārajjappaṭisambhidāyogena catubbidhagambhīrabhāvappattiyā ca. So",
  "atk-abh02a:609_3": "desanāvilāsappattattā nānānayeheva dhammaṃ deseti. Visesato panassa yā ādito paṭṭhāya",
  "atk-abh02a:609_4": "anulomadesanā, sā pavattikāraṇavibhāgasammūḷhaṃ veneyyajanaṃ samanupassato yathāsakehi",
  "atk-abh02a:609_5": "kāraṇehi pavattisandassanatthaṃ uppattikkamasandassanatthañca pavattitāti ñātabbā.",
  "atk-abh02a:610_0": "Yā pariyosānato paṭṭhāya paṭilomadesanā, sā “kicchaṃ vatāyaṃ loko āpanno jāyati ca",
  "atk-abh02a:610_1": "jīyati ca mīyati cā”ti ādinā nayena kicchāpannaṃ lokamanuvilokayato pubbabhāgappaṭivedhānusārena",
  "atk-abh02a:610_2": "tassa tassa jarāmaraṇādikassa dukkhassa attanādhigatakāraṇasandassanatthaṃ. Yā pana",
  "atk-abh02a:610_3": "majjhato paṭṭhāya yāva ādi, sā āhāranidānavavatthāpanānusārena yāva atītaṃ addhānaṃ",
  "atk-abh02a:610_4": "atiharitvā puna atītaddhato pabhuti hetuphalapaṭipāṭisandassanatthaṃ. Yā pana majjhato",
  "atk-abh02a:610_5": "paṭṭhāya yāva pariyosānā pavattā, sā paccuppanne addhāne anāgataddhahetusamuṭṭhānato",
  "atk-abh02a:610_6": "pabhuti anāgataddhasandassanatthaṃ. Tāsu yā sā pavattikāraṇasammūḷhassa veneyyajanassa",
  "atk-abh02a:610_7": "yathāsakehi kāraṇehi pavattisandassanatthaṃ uppattikkamasandassanatthañca ādito paṭṭhāya",
  "atk-abh02a:610_8": "anulomadesanā vuttā, sā idha nikkhittāti veditabbā.",
  "atk-abh02a:611_0": "Kasmā panettha avijjā ādito vuttā? Kiṃ pakativādīnaṃ pakati viya avijjāpi akāraṇaṃ",
  "atk-abh02a:611_1": "mūlakāraṇaṃ lokassāti? Na akāraṇaṃ. “Āsavasamudayā avijjāsamudayo”ti hi avijjāya",
  "atk-abh02a:611_2": "kāraṇaṃ vuttaṃ. Atthi pana pariyāyo yena mūlakāraṇaṃ siyā. Ko pana soti? Vaṭṭakathāya",
  "atk-abh02a:611_3": "sīsabhāvo. Bhagavā hi vaṭṭakathaṃ kathento dve dhamme sīsaṃ katvā kathesi – avijjaṃ",
  "atk-abh02a:611_4": "vā bhavataṇhaṃ vā. Yathāha – “purimā, bhikkhave, koṭi na paññāyati avijjāya ‘ito",
  "atk-abh02a:611_5": "pubbe avijjā nāhosi, atha pacchā samabhavī’ti. Evañcetaṃ, bhikkhave, vuccati, atha",
  "atk-abh02a:611_6": "ca pana paññāyati ‘idappaccayā avijjā”ti ; bhavataṇhaṃ vā, yathāha – “purimā, bhikkhave,",
  "atk-abh02a:611_7": "koṭi na paññāyati bhavataṇhāya ‘ito pubbe bhavataṇhā nāhosi, atha pacchā samabhavī’ti.",
  "atk-abh02a:611_8": "Evañcetaṃ, bhikkhave, vuccati, atha ca pana paññāyati ‘idappaccayā bhavataṇhā”ti.",
  "atk-abh02a:612_0": "Kasmā pana bhagavā vaṭṭakathaṃ kathento ime dveva dhamme sīsaṃ katvā kathesīti? Sugatiduggatigāmino",
  "atk-abh02a:612_1": "kammassa visesahetubhūtattā. Duggatigāmino hi kammassa visesahetu avijjā. Kasmā?",
  "atk-abh02a:612_2": "Yasmā avijjābhibhūto puthujjano, aggisantāpalaguḷābhighātaparissamābhibhūtā vajjhagāvī",
  "atk-abh02a:612_3": "tāya parissamāturatāya nirassādampi attano anatthāvahampi ca uṇhodakapānaṃ viya,",
  "atk-abh02a:612_4": "kilesasantāpato nirassādampi duggativinipātato ca attano anatthāvahampi pāṇātipātādimanekappakāraṃ",
  "atk-abh02a:612_5": "duggatigāmikammaṃ ārabhati. Sugatigāmino pana kammassa visesahetu bhavataṇhā. Kasmā?",
  "atk-abh02a:612_6": "Yasmā bhavataṇhābhibhūto puthujjano, yathā vuttappakārā gāvī sītudakataṇhāya saassādaṃ",
  "atk-abh02a:612_7": "attano parissamavinodanañca sītudakapānaṃ viya, kilesasantāpavirahato saassādaṃ sugatisampāpanena",
  "atk-abh02a:612_8": "attano duggatidukkhaparissamavinodanañca pāṇātipātāveramaṇīādimanekappakāraṃ sugatigāmikammaṃ ārabhati.",
  "atk-abh02a:613_0": "Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ desanaṃ",
  "atk-abh02a:613_1": "deseti, seyyathidaṃ – “iti kho, bhikkhave, avijjūpanisā saṅkhārā, saṅkhārūpanisaṃ",
  "atk-abh02a:613_2": "viññāṇa”ntiādi. Tathā “upādānīyesu, bhikkhave, dhammesu assādānupassino viharato",
  "atk-abh02a:613_3": "taṇhā pavaḍḍhati, taṇhāpaccayā upādāna”ntiādi. Katthaci ubhayamūlikampi, seyyathidaṃ",
  "atk-abh02a:613_4": "– “avijjānīvaraṇassa, bhikkhave, bālassa taṇhāya sampayuttassa evamayaṃ kāyo samudāgato.",
  "atk-abh02a:613_5": "Iti ayañceva kāyo bahiddhā ca nāmarūpaṃ itthetaṃ dvayaṃ, dvayaṃ paṭicca phasso, saḷevāyatanāni",
  "atk-abh02a:613_6": "yehi phuṭṭho bālo sukhadukkhaṃ paṭisaṃvedetī”tiādi. Tāsu tāsu desanāsu “avijjāpaccayā",
  "atk-abh02a:613_7": "saṅkhārā”ti ayamidha avijjāvasena ekadhammamūlikā desanāti veditabbā. Evaṃ tāvettha",
  "atk-abh02a:613_8": "desanābhedato viññātabbo vinicchayo.",
  "atk-abh02a:614_0": "‘Atthato’ti avijjādīnaṃ padānaṃ atthato, seyyathidaṃ – pūretuṃ ayuttaṭṭhena kāyaduccaritādi",
  "atk-abh02a:614_1": "avindiyaṃ nāma; aladdhabbanti attho. Taṃ avindiyaṃ vindatīti avijjā. Tabbiparītato",
  "atk-abh02a:614_2": "kāyasucaritādi vindiyaṃ nāma. Taṃ vindiyaṃ na vindatīti avijjā. Khandhānaṃ rāsaṭṭhaṃ,",
  "atk-abh02a:614_3": "āyatanānaṃ āyatanaṭṭhaṃ, dhātūnaṃ suññaṭṭhaṃ, saccānaṃ tathaṭṭhaṃ, indriyānaṃ ādhipateyyaṭṭhaṃ",
  "atk-abh02a:614_4": "aviditaṃ karotīti avijjā. Dukkhādīnaṃ pīḷanādivasena vuttaṃ catubbidhaṃ catubbidhaṃ",
  "atk-abh02a:614_5": "atthaṃ aviditaṃ karotītipi avijjā. Antavirahite saṃsāre sabbayonigatibhavaviññāṇaṭṭhitisattāvāsesu",
  "atk-abh02a:614_6": "satte javāpetīti avijjā. Paramatthato avijjamānesu itthipurisādīsu javati, vijjamānesupi",
  "atk-abh02a:614_7": "khandhādīsu na javatīti avijjā. Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca",
  "atk-abh02a:614_8": "dhammānaṃ chādanatopi avijjā.",
  "atk-abh02a:615_0": "Yaṃ paṭicca phalameti so paccayo. Paṭiccāti na vinā tena; taṃ apaccakkhitvāti attho.",
  "atk-abh02a:615_1": "Etīti uppajjati ceva pavattati cāti attho. Api ca upakārakaṭṭho paccayaṭṭho. Avijjā",
  "atk-abh02a:615_2": "ca sā paccayo cāti avijjāpaccayo. Tasmā avijjāpaccayā.",
  "atk-abh02a:616_0": "Saṅkhatamabhisaṅkharontīti saṅkhārā. Apica avijjāpaccayā saṅkhārā, saṅkhārasaddena",
  "atk-abh02a:616_1": "āgatasaṅkhārā cāti duvidhā saṅkhārā. Tattha puññāpuññāneñjābhisaṅkhārā tayo, kāyavacīcittasaṅkhārā",
  "atk-abh02a:616_2": "tayoti ime cha avijjāpaccayā saṅkhārā. Te sabbepi lokiyakusalākusalacetanāmattameva honti.",
  "atk-abh02a:617_0": "Saṅkhatasaṅkhāro, abhisaṅkhatasaṅkhāro, abhisaṅkharaṇasaṅkhāro, payogābhisaṅkhāroti",
  "atk-abh02a:617_1": "ime pana cattāro saṅkhārasaddena āgatasaṅkhārā. Tattha “aniccā vata saṅkhārā”tiādīsu",
  "atk-abh02a:617_2": "vuttā sabbepi sappaccayā dhammā ‘saṅkhatasaṅkhārā’ nāma. Kammanibbattā tebhūmakā",
  "atk-abh02a:617_3": "rūpārūpadhammā ‘abhisaṅkhatasaṅkhārā’ti aṭṭhakathāsu vuttā. Tepi “aniccā vata saṅkhārā”ti",
  "atk-abh02a:617_4": "ettheva saṅgahaṃ gacchanti. Visuṃ pana nesaṃ āgataṭṭhānaṃ na paññāyati. Tebhūmakakusalākusalacetanā",
  "atk-abh02a:617_5": "pana ‘abhisaṅkharaṇakasaṅkhāro’ti vuccati. Tassa “avijjāgatoyaṃ, bhikkhave, purisapuggalo",
  "atk-abh02a:617_6": "puññañce abhisaṅkharotī”tiādīsu āgataṭṭhānaṃ paññāyati. Kāyikacetasikaṃ pana vīriyaṃ",
  "atk-abh02a:617_7": "‘payogābhisaṅkhāro’ti vuccati. So “yāvatikā abhisaṅkhārassa gati, tāvatikaṃ gantvā",
  "atk-abh02a:617_8": "akkhāhataṃ maññe aṭṭhāsī”tiādīsu āgato.",
  "atk-abh02a:618_0": "Na kevalañca eteyeva, aññepi “saññāvedayitanirodhaṃ samāpajjantassa kho, āvuso visākha,",
  "atk-abh02a:618_1": "bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro”tiādinā",
  "atk-abh02a:618_2": "nayena saṅkhārasaddena āgatā anekasaṅkhārā. Tesu natthi so saṅkhāro, yo saṅkhatasaṅkhāre",
  "atk-abh02a:618_3": "saṅgahaṃ na gaccheyya. Ito paraṃ saṅkhārapaccayā viññāṇantiādīsu yaṃ vuttaṃ taṃ vuttanayeneva veditabbaṃ.",
  "atk-abh02a:619_0": "Avutte pana vijānātīti viññāṇaṃ. Namatīti nāmaṃ. Ruppatīti rūpaṃ. Āye tanoti, āyatañca",
  "atk-abh02a:619_1": "nayatīti āyatanaṃ. Phusatīti phasso. Vedayatīti vedanā. Paritassatīti taṇhā. Upādiyatīti",
  "atk-abh02a:619_2": "upādānaṃ. Bhavati bhāvayati cāti bhavo. Jananaṃ jāti. Jīraṇaṃ jarā. Maranti etenāti",
  "atk-abh02a:619_3": "maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ; uppādaṭṭhitivasena",
  "atk-abh02a:619_4": "vā dvedhā khaṇatīti dukkhaṃ. Dummanassa bhāvo domanassaṃ. Bhuso āyāso upāyāso.",
  "atk-abh02a:620_0": "Sambhavantīti nibbattanti. Na kevalañca sokādīheva, atha kho sabbapadehi ‘sambhavantī’ti",
  "atk-abh02a:620_1": "saddassa yojanā kātabbā. Itarathā hi “avijjāpaccayā saṅkhārā”ti vutte kiṃ karontīti",
  "atk-abh02a:620_2": "na paññāyeyyuṃ. “Sambhavantī”ti pana yojanāya sati “avijjā ca sā paccayo cāti avijjāpaccayo;",
  "atk-abh02a:620_3": "tasmā avijjāpaccayā saṅkhārā sambhavantī”ti paccayapaccayuppannavavatthānaṃ kataṃ",
  "atk-abh02a:620_4": "hoti. Esa nayo sabbattha.",
  "atk-abh02a:621_0": "Evanti niddiṭṭhanayanidassanaṃ. Tena avijjādīheva kāraṇehi, na issaranimmānādīhīti",
  "atk-abh02a:621_1": "dasseti. Etassāti yathāvuttassa. Kevalassāti asammissassa sakalassa vā. Dukkhakkhandhassāti",
  "atk-abh02a:621_2": "dukkhasamūhassa, na sattassa, na sukhasubhādīnaṃ. Samudayoti nibbatti. Hotīti sambhavati.",
  "atk-abh02a:621_3": "Evamettha atthato viññātabbo vinicchayo.",
  "atk-abh02a:622_0": "‘Lakkhaṇādito’ti avijjādīnaṃ lakkhaṇādito, seyyathidaṃ – aññāṇalakkhaṇā avijjā, sammohanarasā,",
  "atk-abh02a:622_1": "chādanapaccupaṭṭhānā, āsavapadaṭṭhānā. Abhisaṅkharaṇalakkhaṇā saṅkhārā, āyūhanarasā,",
  "atk-abh02a:622_2": "cetanāpaccupaṭṭhānā, avijjāpadaṭṭhānā. Vijānanalakkhaṇaṃ viññāṇaṃ, pubbaṅgamarasaṃ,",
  "atk-abh02a:622_3": "paṭisandhipaccupaṭṭhānaṃ, saṅkhārapadaṭṭhānaṃ, vatthārammaṇapadaṭṭhānaṃ vā. Namanalakkhaṇaṃ",
  "atk-abh02a:622_4": "nāmaṃ, sampayogarasaṃ, avinibbhogapaccupaṭṭhānaṃ, viññāṇapadaṭṭhānaṃ. Ruppanalakkhaṇaṃ",
  "atk-abh02a:622_5": "rūpaṃ, vikiraṇarasaṃ, abyākatapaccupaṭṭhānaṃ, viññāṇapadaṭṭhānaṃ. Āyatanalakkhaṇaṃ",
  "atk-abh02a:622_6": "saḷāyatanaṃ, dassanādirasaṃ, vatthudvārabhāvapaccupaṭṭhānaṃ, nāmarūpapadaṭṭhānaṃ.",
  "atk-abh02a:622_7": "Phusanalakkhaṇo phasso, saṅghaṭṭanaraso, saṅgatipaccupaṭṭhāno, saḷāyatanapadaṭṭhāno.",
  "atk-abh02a:622_8": "Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā, phassapadaṭṭhānā.",
  "atk-abh02a:622_9": "Hetulakkhaṇā taṇhā, abhinandanarasā, atittibhāvapaccupaṭṭhānā, vedanāpadaṭṭhānā.",
  "atk-abh02a:622_10": "Gahaṇalakkhaṇaṃ upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ, taṇhāpadaṭṭhānaṃ.",
  "atk-abh02a:622_11": "Kammakammaphalalakkhaṇo bhavo, bhāvanabhavanaraso, kusalākusalābyākatapaccupaṭṭhāno,",
  "atk-abh02a:622_12": "upādānapadaṭṭhāno. Jātiādīnaṃ lakkhaṇādīni saccavibhaṅge vuttanayeneva veditabbāni.",
  "atk-abh02a:622_13": "Evamettha lakkhaṇāditopi viññātabbo vinicchayo.",
  "atk-abh02a:623_0": "‘Ekavidhādito’ti ettha avijjā aññāṇādassanamohādibhāvato ekavidhā, appaṭipattimicchāpaṭipattito",
  "atk-abh02a:623_1": "duvidhā tathā saṅkhārāsaṅkhārato, vedanāttayasampayogato tividhā, catusaccaappaṭivedhato",
  "atk-abh02a:623_2": "catubbidhā, gatipañcakādīnavacchādanato pañcavidhā, dvārārammaṇato pana sabbesupi",
  "atk-abh02a:623_3": "arūpadhammesu chabbidhatā veditabbā.",
  "atk-abh02a:624_0": "Saṅkhārā sāsavavipākadhammadhammādibhāvato ekavidhā, kusalākusalato duvidhā tathā",
  "atk-abh02a:624_1": "parittamahaggatahīnamajjhimamicchattaniyatāniyatato, tividhā puññābhisaṅkhārādibhāvato,",
  "atk-abh02a:624_2": "catubbidhā catuyonisaṃvattanato, pañcavidhā pañcagatigāmito.",
  "atk-abh02a:625_0": "Viññāṇaṃ lokiyavipākādibhāvato ekavidhaṃ, sahetukāhetukādito duvidhaṃ, bhavattayapariyāpannato",
  "atk-abh02a:625_1": "vedanāttayasampayogato ahetukaduhetukatihetukato ca tividhaṃ, yonigativasena catubbidhaṃ pañcavidhañca.",
  "atk-abh02a:626": "Nāmarūpaṃ viññāṇasannissayato kammapaccayato ca ekavidhaṃ, sārammaṇānārammaṇato duvidhaṃ, atītādito tividhaṃ, yonigativasena catubbidhaṃ pañcavidhañca.",
  "atk-abh02a:627_0": "Saḷāyatanaṃ sañjātisamosaraṇaṭṭhānato ekavidhaṃ, bhūtappasādaviññāṇādito duvidhaṃ,",
  "atk-abh02a:627_1": "sampattāsampattanobhayagocarato tividhaṃ, yonigatipariyāpannato catubbidhaṃ pañcavidhañcāti",
  "atk-abh02a:627_2": "iminā nayena phassādīnampi ekavidhādibhāvo veditabboti. Evamettha ekavidhāditopi",
  "atk-abh02a:627_3": "viññātabbo vinicchayo.",
  "atk-abh02a:628_0": "‘Aṅgānañca vavatthānā’ti sokādayo cettha bhavacakkassa avicchedadassanatthaṃ vuttā.",
  "atk-abh02a:628_1": "Jarāmaraṇabbhāhatassa hi bālassa te sambhavanti. Yathāha – “assutavā, bhikkhave,",
  "atk-abh02a:628_2": "puthujjano sārīrikāya dukkhāya vedanāya phuṭṭho samāno socati kilamati paridevati",
  "atk-abh02a:628_3": "urattāḷiṃ kandati sammohamāpajjatī”ti. Yāva ca tesaṃ pavatti tāva avijjāyāti punapi",
  "atk-abh02a:628_4": "avijjāpaccayā saṅkhārāti sambandhameva hoti bhavacakkaṃ. Tasmā tesampi jarāmaraṇeneva",
  "atk-abh02a:628_5": "ekasaṅkhepaṃ katvā dvādaseva paṭiccasamuppādaṅgānīti veditabbāni. Evamettha aṅgānaṃ",
  "atk-abh02a:628_6": "vavatthānatopi viññātabbo vinicchayo. Ayaṃ tāvettha uddesavāravasena saṅkhepakathā.",
  "atk-abh02a:629": "Uddesavāravaṇṇanā niṭṭhitā.",
  "atk-abh02a:630": "Avijjāpadaniddeso",
  "atk-abh02a:631_0": "226. Idāni niddesavāravasena vitthārakathā hoti. “Avijjā paccayā saṅkhārā”ti hi vuttaṃ.",
  "atk-abh02a:631_1": "Tattha avijjāpaccayesu saṅkhāresu dassetabbesu yasmā putte kathetabbe paṭhamaṃ pitā",
  "atk-abh02a:631_2": "kathīyati. Evañhi sati ‘mittassa putto, dattassa putto’ti putto sukathito hoti. Tasmā",
  "atk-abh02a:631_3": "desanākusalo satthā saṅkhārānaṃ janakatthena pitusadisaṃ avijjaṃ tāva dassetuṃ tattha",
  "atk-abh02a:631_4": "katamā avijjā? Dukkhe aññāṇantiādimāha.",
  "atk-abh02a:632_0": "Tattha yasmā ayaṃ avijjā dukkhasaccassa yāthāvasarasalakkhaṇaṃ jānituṃ passituṃ paṭivijjhituṃ",
  "atk-abh02a:632_1": "na deti, chādetvā pariyonandhitvā ganthetvā tiṭṭhati, tasmā “dukkhe aññāṇa”nti vuccati.",
  "atk-abh02a:632_2": "Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṃ",
  "atk-abh02a:632_3": "jānituṃ passituṃ paṭivijjhituṃ na deti, chādetvā pariyonandhitvā ganthetvā tiṭṭhati,",
  "atk-abh02a:632_4": "tasmā dukkhanirodhagāminiyā paṭipadāya aññāṇanti vuccati. Imesu catūsu ṭhānesu suttantikapariyāyena",
  "atk-abh02a:632_5": "aññāṇaṃ avijjāti kathitaṃ.",
  "atk-abh02a:633_0": "Nikkhepakaṇḍe pana abhidhammapariyāyena “pubbante aññāṇa”nti aparesupi catūsu ṭhānesu",
  "atk-abh02a:633_1": "aññāṇaṃ gahitaṃ. Tattha pubbanteti atīto addhā, atītāni khandhadhātuāyatanāni. Aparanteti",
  "atk-abh02a:633_2": "anāgato addhā, anāgatāni khandhadhātuāyatanāni. Pubbantāparanteti tadubhayaṃ. Idappaccayatāti",
  "atk-abh02a:633_3": "saṅkhārādīnaṃ kāraṇāni avijjādīni aṅgāni. Paṭiccasamuppannadhammāti avijjādīhi nibbattā",
  "atk-abh02a:633_4": "saṅkhārādayo dhammā. Tatrāyaṃ avijjā yasmā atītānaṃ khandhādīnaṃ yāthāvasarasalakkhaṇaṃ",
  "atk-abh02a:633_5": "jānituṃ passituṃ paṭivijjhituṃ na deti, chādetvā pariyonandhitvā ganthetvā tiṭṭhati,",
  "atk-abh02a:633_6": "tasmā “pubbante aññāṇa”nti vuccati. Tathā yasmā anāgatānaṃ khandhādīnaṃ, atītānāgatānaṃ",
  "atk-abh02a:633_7": "khandhādīnaṃ idappaccayatāya ceva paṭiccasamuppannadhammānañca yāthāvasarasalakkhaṇaṃ",
  "atk-abh02a:633_8": "jānituṃ passituṃ paṭivijjhituṃ na deti, chādetvā pariyonandhitvā ganthetvā tiṭṭhati,",
  "atk-abh02a:633_9": "tasmā idappaccayatāpaṭiccasamuppannesu dhammesu aññāṇanti vuccati. Imesu aṭṭhasu",
  "atk-abh02a:633_10": "ṭhānesu abhidhammapariyāyena aññāṇaṃ avijjāti kathitaṃ.",
  "atk-abh02a:634_0": "Evaṃ kiṃ kathitaṃ hoti? Kiccato ceva jātito ca avijjā kathitā nāma hoti. Kathaṃ?",
  "atk-abh02a:634_1": "Ayañhi avijjā imāni aṭṭha ṭhānāni jānituṃ passituṃ paṭivijjhituṃ na detīti kiccato",
  "atk-abh02a:634_2": "kathitā; uppajjamānāpi imesu aṭṭhasu ṭhānesu uppajjatīti jātitopi kathitā. Evaṃ kathetvā",
  "atk-abh02a:634_3": "puna “yaṃ evarūpaṃ aññāṇaṃ adassana”ntiādīni pañcavīsati padāni avijjāya lakkhaṇaṃ dassetuṃ gahitāni.",
  "atk-abh02a:635_0": "Tattha yasmā ayaṃ avijjā imehi aṭṭhahi padehi kathitāpi puna pañcavīsatiyā padehi",
  "atk-abh02a:635_1": "lakkhaṇe akathite sukathitā nāma na hoti, lakkhaṇe pana kathiteyeva sukathitā nāma",
  "atk-abh02a:635_2": "hoti. Yathā puriso naṭṭhaṃ goṇaṃ pariyesamāno manusse puccheyya – “api, ayyā, setaṃ",
  "atk-abh02a:635_3": "goṇaṃ passatha, rattaṃ goṇaṃ passathā”ti? Te evaṃ vadeyyuṃ – “imasmiṃ raṭṭhe setarattānaṃ",
  "atk-abh02a:635_4": "goṇānaṃ anto natthi, kiṃ te goṇassa lakkhaṇa”nti? Atha tena ‘saṅghāṭi’ vā ‘naṅgalaṃ’",
  "atk-abh02a:635_5": "vāti vutte goṇo sukathito nāma bhaveyya; evameva yasmā ayaṃ avijjā aṭṭhahi padehi",
  "atk-abh02a:635_6": "kathitāpi puna pañcavīsatiyā padehi lakkhaṇe akathite sukathitā nāma na hoti, lakkhaṇe",
  "atk-abh02a:635_7": "pana kathiteyeva sukathitā nāma hoti. Tasmā yānassā lakkhaṇadassanatthaṃ pañcavīsati",
  "atk-abh02a:635_8": "padāni kathitāni, tesampi vasena veditabbā.",
  "atk-abh02a:636_0": "Seyyathidaṃ – ñāṇaṃ nāma paññā. Sā atthatthaṃ kāraṇakāraṇaṃ catusaccadhammaṃ viditaṃ",
  "atk-abh02a:636_1": "pākaṭaṃ karoti. Ayaṃ pana avijjā uppajjitvā taṃ viditaṃ pākaṭaṃ kātuṃ na detīti ñāṇapaccanīkato",
  "atk-abh02a:636_2": "aññāṇaṃ. Dassanantipi paññā. Sāpi taṃ ākāraṃ passati. Avijjā pana uppajjitvā taṃ",
  "atk-abh02a:636_3": "passituṃ na detīti adassanaṃ. Abhisamayotipi paññā. Sā taṃ ākāraṃ abhisameti. Avijjā",
  "atk-abh02a:636_4": "pana uppajjitvā taṃ abhisametuṃ na detīti anabhisamayo. Anubodho sambodho paṭivedhotipi",
  "atk-abh02a:636_5": "paññā. Sā taṃ ākāraṃ anubujjhati sambujjhati paṭivijjhati. Avijjā pana uppajjitvā",
  "atk-abh02a:636_6": "taṃ anubujjhituṃ saṃbujjhituṃ paṭivijjhituṃ na detīti ananubodho asambodho appaṭivedho.",
  "atk-abh02a:636_7": "Saṅgāhanātipi paññā. Sā taṃ ākāraṃ gahetvā ghaṃsitvā gaṇhāti. Avijjā pana uppajjitvā",
  "atk-abh02a:636_8": "taṃ gahetvā ghaṃsitvā gaṇhituṃ na detīti asaṅgāhanā. Pariyogāhanātipi paññā. Sā taṃ",
  "atk-abh02a:636_9": "ākāraṃ ogāhitvā anupavisitvā gaṇhāti. Avijjā pana uppajjitvā taṃ ogāhitvā anupavisitvā",
  "atk-abh02a:636_10": "gaṇhituṃ na detīti apariyogāhanā. Samapekkhanātipi paññā. Sā taṃ ākāraṃ samaṃ sammā",
  "atk-abh02a:636_11": "ca pekkhati. Avijjā pana uppajjitvā taṃ samaṃ sammā ca pekkhituṃ na detīti asamapekkhanā.",
  "atk-abh02a:636_12": "Paccavekkhaṇātipi paññā. Sā taṃ ākāraṃ paccavekkhati. Avijjā pana uppajjitvā taṃ",
  "atk-abh02a:636_13": "paccavekkhituṃ na detīti apaccavekkhaṇā. Nāssā kiñci kammaṃ paccakkhaṃ atthi, sayañca",
  "atk-abh02a:636_14": "apaccavekkhitvā kataṃ kammanti apaccakkhakammaṃ. Dummedhabhāvatāya dummejjhaṃ. Bālabhāvatāya bālyaṃ.",
  "atk-abh02a:637_0": "Sampajaññantipi paññā. Sā atthatthaṃ kāraṇakāraṇaṃ catusaccadhammaṃ sammā pajānāti.",
  "atk-abh02a:637_1": "Avijjā pana uppajjitvā taṃ ākāraṃ pajānituṃ na detīti asampajaññaṃ. Mohanavasena",
  "atk-abh02a:637_2": "moho. Pamohanavasena pamoho. Sammohanavasena sammoho. Avindiyaṃ vindatītiādivasena",
  "atk-abh02a:637_3": "avijjā. Vaṭṭasmiṃ ohanati osīdāpetīti avijjogho. Vaṭṭasmiṃ yojetīti avijjāyogo. Appahīnavasena",
  "atk-abh02a:637_4": "punappunaṃ uppajjanato ca avijjānusayo. Magge pariyuṭṭhitacorā addhike viya kusalacittaṃ",
  "atk-abh02a:637_5": "pariyuṭṭhāti gaṇhāti vilumpatīti avijjāpariyuṭṭhānaṃ. Yathā nagaradvāre palighasaṅkhātāya",
  "atk-abh02a:637_6": "laṅgiyā patitāya antonagare manussānaṃ bahinagaragamanampi bahinagare manussānaṃ",
  "atk-abh02a:637_7": "antonagarapavesanampi pacchijjati, evameva yassa sakkāyanagare ayaṃ patitā tassa",
  "atk-abh02a:637_8": "nibbānasampāpakaṃ ñāṇagamanaṃ pacchijjatīti avijjālaṅgī nāma hoti. Akusalañca taṃ",
  "atk-abh02a:637_9": "mūlañca, akusalānaṃ vā mūlanti akusalamūlaṃ. Taṃ pana na aññaṃ, idhādhippeto mohoti",
  "atk-abh02a:637_10": "moho akusalamūlaṃ. Ayaṃ vuccati avijjāti ayaṃ evaṃlakkhaṇā avijjā nāmāti vuccati.",
  "atk-abh02a:637_11": "Evaṃ pañcavīsatipadavasena avijjāya lakkhaṇaṃ veditabbaṃ.",
  "atk-abh02a:638_0": "Evaṃlakkhaṇā panāyaṃ avijjā dukkhādīsu aññāṇanti vuttāpi dukkhasaccassa ekadeso hoti,",
  "atk-abh02a:638_1": "sahajātā hoti, taṃ ārammaṇaṃ karoti, chādeti; samudayasaccassa na ekadeso hoti, sahajātā",
  "atk-abh02a:638_2": "hoti, taṃ ārammaṇaṃ karoti, chādeti; nirodhasaccassa neva ekadeso hoti, na sahajātā,",
  "atk-abh02a:638_3": "na taṃ ārammaṇaṃ karoti, kevalaṃ chādeti; maggasaccassāpi na ekadeso, na sahajātā,",
  "atk-abh02a:638_4": "na taṃ ārammaṇaṃ karoti, kevalaṃ chādeti. Dukkhārammaṇatā avijjā uppajjati, tañca",
  "atk-abh02a:638_5": "chādeti. Samudayārammaṇatā avijjā uppajjati, tañca chādeti. Nirodhārammaṇatā avijjā",
  "atk-abh02a:638_6": "nuppajjati, tañca chādeti. Maggārammaṇatā avijjā nūppajjati, tañca chādeti.",
  "atk-abh02a:639_0": "Dve saccā duddasattā gambhīrā. Dve saccā gambhīrattā duddasā. Apica kho pana dukkhanirodhaṃ",
  "atk-abh02a:639_1": "ariyasaccaṃ gambhīrañceva duddasañca. Tattha dukkhaṃ nāma pākaṭaṃ, lakkhaṇassa pana",
  "atk-abh02a:639_2": "duddasattā gambhīraṃ nāma jātaṃ. Samudayepi eseva nayo. Yathā pana mahāsamuddaṃ manthetvā",
  "atk-abh02a:639_3": "ojāya nīharaṇaṃ nāma bhāro, sinerupādato vālikāya uddharaṇaṃ nāma bhāro, pabbataṃ",
  "atk-abh02a:639_4": "pīḷetvā rasassa nīharaṇaṃ nāma bhāro; evameva dve saccāni gambhīratāya eva duddasāni,",
  "atk-abh02a:639_5": "nirodhasaccaṃ pana atigambhīrañca atiduddasañcāti. Evaṃ duddasattā gambhīrānaṃ gambhīrattā",
  "atk-abh02a:639_6": "ca duddasānaṃ catunnaṃ ariyasaccānaṃ paṭicchādakaṃ mohandhakāraṃ ayaṃ vuccati avijjāti.",
  "atk-abh02a:640": "Avijjāpadaniddeso.",
  "atk-abh02a:641": "Saṅkhārapadaniddeso",
  "atk-abh02a:642_0": "Saṅkhārapade heṭṭhā vuttasaṅkhāresu saṅkhārasaddena āgatasaṅkhāre anāmasitvā avijjāpaccayā",
  "atk-abh02a:642_1": "saṅkhāreyeva dassento tattha katame avijjāpaccayā saṅkhārā? Puññābhisaṅkhārotiādimāha.",
  "atk-abh02a:642_2": "Tattha punāti attano kārakaṃ, pūreti cassa ajjhāsayaṃ, pujjañca bhavaṃ nibbattetīti",
  "atk-abh02a:642_3": "puñño. Abhisaṅkharoti vipākaṃ kaṭattārūpañcāti abhisaṅkhāro. Puññova abhisaṅkhāro",
  "atk-abh02a:642_4": "puññābhisaṅkhāro. Puññapaṭipakkhato apuñño. Apuññova abhisaṅkhāro apuññābhisaṅkhāro.",
  "atk-abh02a:642_5": "Na iñjatīti āneñjaṃ. Āneñjameva abhisaṅkhāro, āneñjañca bhavaṃ abhisaṅkharotīti āneñjābhisaṅkhāro.",
  "atk-abh02a:642_6": "Kāyena pavattito, kāyato vā pavatto, kāyassa vā saṅkhāroti kāyasaṅkhāro. Vacīsaṅkhāracittasaṅkhāresupi eseva nayo.",
  "atk-abh02a:643_0": "Tattha paṭhamattiko parivīmaṃsanasuttavasena gahito. Tattha hi “puññañce saṅkhāraṃ",
  "atk-abh02a:643_1": "abhisaṅkharoti, puññūpagaṃ hoti viññāṇaṃ. Apuññañce saṅkhāraṃ abhisaṅkharoti, apuññupagaṃ",
  "atk-abh02a:643_2": "hoti viññāṇaṃ. Āneñjañce saṅkhāraṃ abhisaṅkharoti, āneñjupagaṃ hoti viññāṇa”nti vuttaṃ.",
  "atk-abh02a:643_3": "Dutiyattiko tadanantarassa vibhaṅgasuttassa vasena gahito, sammādiṭṭhisuttapariyāyena",
  "atk-abh02a:643_4": "gahitotipi vattuṃ vaṭṭatiyeva. Tattha hi “tayome, bhikkhave, saṅkhārā. Katame tayo?",
  "atk-abh02a:643_5": "Kāyasaṅkhāro, vacīsaṅkhāro, cittasaṅkhāro”ti vuttaṃ. Kasmā panetesaṃ suttānaṃ vasena",
  "atk-abh02a:643_6": "te gahitāti? Ayaṃ abhidhammo nāma na adhunākato, nāpi bāhirakaisīhi vā sāvakehi vā",
  "atk-abh02a:643_7": "devatāhi vā bhāsito. Sabbaññujinabhāsito pana ayaṃ. Abhidhammepi hi suttepi ekasadisāva",
  "atk-abh02a:643_8": "tanti niddiṭṭhāti imassatthassa dīpanatthaṃ.",
  "atk-abh02a:644_0": "Idāni te saṅkhāre pabhedato dassetuṃ tattha katamo puññābhisaṅkhārotiādimāha. Tattha",
  "atk-abh02a:644_1": "kusalā cetanāti aniyamato catubhūmikacetanāpi vuttā. Kāmāvacarā rūpāvacarāti niyamitattā",
  "atk-abh02a:644_2": "pana aṭṭha kāmāvacarakusalacetanā, pañca rūpāvacarakusalacetanāti terasa cetanā puññābhisaṅkhāro",
  "atk-abh02a:644_3": "nāma. Dānamayātiādīhi tāsaṃyeva cetanānaṃ puññakiriyavatthuvasena pavatti dassitā.",
  "atk-abh02a:644_4": "Tattha aṭṭha kāmāvacarāva dānasīlamayā honti. Bhāvanāmayā pana terasapi. Yathā hi",
  "atk-abh02a:644_5": "paguṇaṃ dhammaṃ sajjhāyamāno ekaṃ dve anusandhigatepi na jānāti, pacchā āvajjanto",
  "atk-abh02a:644_6": "jānāti; evameva kasiṇaparikammaṃ karontassa paguṇajjhānaṃ paccavekkhantassa paguṇakammaṭṭhānañca",
  "atk-abh02a:644_7": "manasikarontassa ñāṇavippayuttāpi bhāvanā hoti. Tena vuttaṃ “bhāvanāmayā pana terasapī”ti.",
  "atk-abh02a:645_0": "Tattha dānamayādīsu “dānaṃ ārabbha dānamadhikicca yā uppajjati cetanā sañcetanā cetayitattaṃ",
  "atk-abh02a:645_1": "– ayaṃ vuccati dānamayo puññābhisaṅkhāroti. Sīlaṃ ārabbha…pe… bhāvanaṃ ārabbha bhāvanamadhikicca",
  "atk-abh02a:645_2": "yā uppajjati cetanā sañcetanā cetayitattaṃ – ayaṃ vuccati bhāvanāmayo puññābhisaṅkhāro”ti",
  "atk-abh02a:645_3": "ayaṃ saṅkhepadesanā.",
  "atk-abh02a:646_0": "Cīvarādīsu pana catūsu paccayesu rūpādīsu vā chasu ārammaṇesu annādīsu vā dasasu",
  "atk-abh02a:646_1": "dānavatthūsu taṃ taṃ dentassa tesaṃ uppādanato paṭṭhāya pubbabhāge pariccāgakāle",
  "atk-abh02a:646_2": "pacchā somanassacittena anussaraṇe cāti tīsu kālesu pavattā cetanā dānamayā nāma.",
  "atk-abh02a:646_3": "Sīlaṃ paripūraṇatthāya pana ‘pabbajissāmī’ti vihāraṃ gacchantassa pabbajantassa manorathaṃ",
  "atk-abh02a:646_4": "matthakaṃ pāpetvā ‘pabbajito vatamhi, sādhu suṭṭhū’ti āvajjantassa pātimokkhaṃ saṃvarantassa",
  "atk-abh02a:646_5": "cīvarādayo paccaye paccavekkhantassa āpāthagatesu rūpādīsu cakkhudvārādīni saṃvarantassa",
  "atk-abh02a:646_6": "ājīvaṃ sodhentassa ca pavattā cetanā sīlamayā nāma. Paṭisambhidāyaṃ vuttena vipassanāmaggena",
  "atk-abh02a:646_7": "cakkhuṃ aniccato dukkhato anattato bhāventassa rūpe…pe… dhamme, cakkhuviññāṇaṃ…pe…",
  "atk-abh02a:646_8": "manoviññāṇaṃ, cakkhusamphassaṃ…pe… manosamphassaṃ, cakkhusamphassajaṃ vedanaṃ…pe…",
  "atk-abh02a:646_9": "manosamphassajaṃ vedanaṃ, rūpasaññaṃ …pe… dhammasaññaṃ jarāmaraṇaṃ aniccato dukkhato",
  "atk-abh02a:646_10": "anattato bhāventassa pavattā cetanā bhāvanāmayā nāmāti ayaṃ vitthārakathā.",
  "atk-abh02a:647_0": "Apuññābhisaṅkhāraniddese akusalā cetanāti dvādasaakusalacittasampayuttā cetanā. Kāmāvacarāti",
  "atk-abh02a:647_1": "kiñcāpi tattha ṭhapetvā dve domanassasahagatacetanā sesā rūpārūpabhavepi uppajjanti,",
  "atk-abh02a:647_2": "tattha pana paṭisandhiṃ na ākaḍḍhanti, kāmāvacareyeva paṭisandhivasena vipākaṃ avacārentīti",
  "atk-abh02a:647_3": "kāmāvacarātveva vuttā.",
  "atk-abh02a:648_0": "Āneñjābhisaṅkhāraniddese kusalā cetanā arūpāvacarāti catasso arūpāvacarakusalacetanā.",
  "atk-abh02a:648_1": "Etā hi catasso aniñjanaṭṭhena aniñjanassa ca abhisaṅkharaṇaṭṭhena āneñjābhisaṅkhāroti",
  "atk-abh02a:648_2": "vuccanti. Rūpāvacaracatutthajjhānato hi tisso kusalavipākakiriyācetanā dvādasa arūpāvacaracetanāti",
  "atk-abh02a:648_3": "pañcadasa dhammā aniccalaṭṭhena aphandanaṭṭhena āneñjā nāma. Tattha rūpāvacarā kusalā",
  "atk-abh02a:648_4": "cetanā aniñjā samānāpi attanā sarikkhakampi asarikkhakampi saiñjanampi aniñjanampi",
  "atk-abh02a:648_5": "rūpārūpaṃ janetīti āneñjābhisaṅkhāro nāma na hoti. Vipākakiriyacetanā pana avipākattā",
  "atk-abh02a:648_6": "vipākaṃ na abhisaṅkharonti, tathā arūpāvacarā vipākakiriyacetanāpīti ekādasāpi etā",
  "atk-abh02a:648_7": "cetanā āneñjāva na abhisaṅkhārā. Catubbidhā pana arūpāvacarakusalacetanā yathā hatthiassādīnaṃ",
  "atk-abh02a:648_8": "sadisāva chāyā honti, evaṃ attanā sadisaṃ niccalaṃ arūpameva janetīti āneñjābhisaṅkhāroti vuccatīti.",
  "atk-abh02a:649_0": "Evaṃ puñjābhisaṅkhāravasena terasa, apuññābhisaṅkhāravasena dvādasa, āneñjābhisaṅkhāravasena",
  "atk-abh02a:649_1": "catassoti sabbāpetā paripiṇḍitā ekūnatiṃsa cetanā honti. Iti bhagavā aparimāṇesu",
  "atk-abh02a:649_2": "cakkavāḷesu aparimāṇānaṃ sattānaṃ uppajjanakakusalākusalacetanā mahātulāya dhārayamāno",
  "atk-abh02a:649_3": "viya, nāḷiyaṃ pakkhipitvā minamāno viya ca sabbaññutañāṇena paricchinditvā ekūnatiṃsameva dassesi.",
  "atk-abh02a:650_0": "Idāni aparimāṇesu cakkavāḷesu aparimāṇā sattā kusalākusalakammaṃ āyūhamānā yehi dvārehi",
  "atk-abh02a:650_1": "āyūhanti, tāni tīṇi kammadvārāni dassento tattha katamo kāyasaṅkhāro? Kāyasañcetanātiādimāha.",
  "atk-abh02a:650_2": "Tattha kāyasañcetanāti kāyaviññattiṃ samuṭṭhāpetvā kāyadvārato pavattā aṭṭha kāmāvacarakusalacetanā",
  "atk-abh02a:650_3": "dvādasa akusalacetanāti samavīsati cetanā; kāyadvāre ādānaggahaṇacopanaṃ pāpayamānā",
  "atk-abh02a:650_4": "uppannā vīsati kusalākusalacetanātipi vattuṃ vaṭṭati.",
  "atk-abh02a:651_0": "Vacīsañcetanāti vacīviññattiṃ samuṭṭhāpetvā vacīdvārato pavattā tāyeva vīsati cetanā;",
  "atk-abh02a:651_1": "vacīdvāre hanusañcopanaṃ vākyabhedaṃ pāpayamānā uppannā vīsati cetanātipi vattuṃ",
  "atk-abh02a:651_2": "vaṭṭati. Abhiññācetanā panettha parato viññāṇassa paccayo na hotīti na gahitā. Yathā",
  "atk-abh02a:651_3": "ca abhiññācetanā, evaṃ uddhaccacetanāpi na hoti. Tasmā sāpi viññāṇassa paccayabhāve",
  "atk-abh02a:651_4": "apanetabbā. Avijjāpaccayā pana sabbāpetā honti.",
  "atk-abh02a:652_0": "Manosañcetanāti ubhopi viññattiyo asamuṭṭhāpetvā manodvāre uppannā sabbāpi ekūnatiṃsa",
  "atk-abh02a:652_1": "cetanā. Iti bhagavā aparimāṇesu cakkavāḷesu aparimāṇā sattā kusalākusalakammaṃ āyūhamānā",
  "atk-abh02a:652_2": "imehi tīhi dvārehi āyūhantīti āyūhanakammadvāraṃ dassesi.",
  "atk-abh02a:653_0": "Imesaṃ pana dvinnampi tikānaṃ aññamaññaṃ sampayogo veditabbo. Kathaṃ? Puññābhisaṅkhāro",
  "atk-abh02a:653_1": "hi kāyaduccaritā viramantassa siyā kāyasaṅkhāro, vacīduccaritā viramantassa siyā",
  "atk-abh02a:653_2": "vacīsaṅkhāro. Evaṃ aṭṭha kusalacetanā kāmāvacarā puññābhisaṅkhāro ca hoti kāyasaṅkhāro",
  "atk-abh02a:653_3": "ca vacīsaṅkhāro ca. Manodvāre uppannā pana terasa cetanā puññābhisaṅkhāro ca hoti",
  "atk-abh02a:653_4": "cittasaṅkhāro ca. Apuññābhisaṅkhāropi kāyaduccaritavasena pavattiyaṃ siyā kāyasaṅkhāro,",
  "atk-abh02a:653_5": "vacīduccaritavasena pavattiyaṃ siyā vacīsaṅkhāro, dve dvārāni muñcitvā manodvāre",
  "atk-abh02a:653_6": "pavattiyaṃ siyā cittasaṅkhāroti. Evaṃ apuññābhisaṅkhāro kāyasaṅkhāropi hoti vacīsaṅkhāropi cittasaṅkhāropi.",
  "atk-abh02a:654_0": "Kāyasaṅkhāro pana siyā puññābhisaṅkhāro, siyā apuññābhisaṅkhāro, na āneñjābhisaṅkhāro.",
  "atk-abh02a:654_1": "Tathā vacīsaṅkhāro. Cittasaṅkhāro pana siyā puññābhisaṅkhāro, siyā apuññābhisaṅkhāro,",
  "atk-abh02a:654_2": "siyā āneñjābhisaṅkhāroti. Ime avijjāpaccayā saṅkhārā nāma.",
  "atk-abh02a:655_0": "Kathaṃ panetaṃ jānitabbaṃ – ime saṅkhārā avijjāpaccayā hontīti? Avijjābhāve bhāvato.",
  "atk-abh02a:655_1": "Yassa hi dukkhādīsu avijjāsaṅkhātaṃ aññāṇaṃ appahīnaṃ hoti, so dukkhe tāva pubbantādīsu",
  "atk-abh02a:655_2": "ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre",
  "atk-abh02a:655_3": "ārabhati, samudaye aññāṇena dukkhahetubhūtepi taṇhāparikkhāre saṅkhāre sukhahetuto",
  "atk-abh02a:655_4": "maññamāno ārabhati, nirodhe pana magge ca aññāṇena dukkhassa anirodhabhūtepi gativisese",
  "atk-abh02a:655_5": "dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī",
  "atk-abh02a:655_6": "hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.",
  "atk-abh02a:656_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇaṃ",
  "atk-abh02a:656_1": "puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ",
  "atk-abh02a:656_2": "puññābhisaṅkhāraṃ ārabhati devaccharakāmako viya marupapātaṃ; sukhasammatassāpi ca",
  "atk-abh02a:656_3": "tassa puññaphalassa ante mahāpariḷāhajanakaṃ vipariṇāmadukkhataṃ appassādatañca apassantopi",
  "atk-abh02a:656_4": "tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,",
  "atk-abh02a:656_5": "madhubindugiddho viya ca madhulittasatthadhārālehanaṃ.",
  "atk-abh02a:657_0": "Kāmūpasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya",
  "atk-abh02a:657_1": "ca dvārattayappavattampi apuññābhisaṅkhāraṃ ārabhati bālo viya gūthakīḷanaṃ, maritukāmo",
  "atk-abh02a:657_2": "viya ca visakhādanaṃ. Āruppavipākesu cāpi saṅkhāravipariṇāmadukkhataṃ anavabujjhamāno",
  "atk-abh02a:657_3": "sassatādivipallāsena cittasaṅkhārabhūtaṃ āneñjābhisaṅkhāraṃ ārabhati disāmūḷho viya",
  "atk-abh02a:657_4": "pisācanagarābhimukhamaggagamanaṃ.",
  "atk-abh02a:658_0": "Evaṃ yasmā avijjābhāvatova saṅkhārabhāvo, na abhāvato; tasmā jānitabbametaṃ – ime",
  "atk-abh02a:658_1": "saṅkhārā avijjāpaccayā hontīti. Vuttampi cetaṃ – “avidvā, bhikkhave, avijjāgato puññābhisaṅkhārampi",
  "atk-abh02a:658_2": "abhisaṅkharoti, apuññābhisaṅkhārampi abhisaṅkharoti, āneñjābhisaṅkhārampi abhisaṅkharoti.",
  "atk-abh02a:658_3": "Yato kho, bhikkhave, bhikkhuno avijjā pahīnā, vijjā uppannā, so avijjāvirāgā vijjuppādā",
  "atk-abh02a:658_4": "neva puññābhisaṅkhāraṃ abhisaṅkharotī”ti.",
  "atk-abh02a:659": "Etthāha – gaṇhāma tāva etaṃ ‘avijjā saṅkhārānaṃ paccayo’ti. Idaṃ pana vattabbaṃ – ‘katamesaṃ saṅkhārānaṃ kathaṃ paccayo hotī’ti? Tatridaṃ vuccati –",
  "atk-abh02a:660": "Paccayo hoti puññānaṃ, duvidhānekadhā pana;",
  "atk-abh02a:661": "Paresaṃ pacchimānaṃ sā, ekadhā paccayo matā.",
  "atk-abh02a:662_0": "Tattha ‘puññānaṃ duvidhā’ti ārammaṇapaccayena ca upanissayapaccayena cāti dvedhā",
  "atk-abh02a:662_1": "paccayo hoti. Sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ",
  "atk-abh02a:662_2": "ārammaṇapaccayena paccayo hoti, abhiññācittena samohacittajānanakāle rūpāvacarānaṃ,",
  "atk-abh02a:662_3": "avijjāsamatikkamanatthāya pana dānādīni ceva kāmāvacarapuññakiriyavatthūni pūrentassa",
  "atk-abh02a:662_4": "rūpāvacarajjhānāni ca uppādentassa dvinnampi tesaṃ upanissayapaccayena paccayo hoti;",
  "atk-abh02a:662_5": "tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.",
  "atk-abh02a:663_0": "‘Anekadhā pana paresa’nti apuññābhisaṅkhārānaṃ anekadhā paccayo hoti. Kathaṃ? Esā",
  "atk-abh02a:663_1": "hi avijjaṃ ārabbha rāgādīnaṃ uppajjanakāle ārammaṇapaccayena, garuṃ katvā assādanakāle",
  "atk-abh02a:663_2": "ārammaṇādhipatiārammaṇūpanissayehi, avijjāsammūḷhassa anādīnavadassāvino pāṇātipātādīni",
  "atk-abh02a:663_3": "karontassa upanissayapaccayena, dutiyajavanādīnaṃ anantarasamanantarānantarūpanissayāsevananatthivigatapaccayehi,",
  "atk-abh02a:663_4": "yaṃ kiñci akusalaṃ karontassa hetusahajātaaññamaññanissayasampayuttaatthiavigatapaccayehīti",
  "atk-abh02a:663_5": "anekadhā paccayo hoti.",
  "atk-abh02a:664": "‘Pacchimānaṃ sā ekadhā paccayo matā’ti āneñjābhisaṅkhārānaṃ upanissayapaccayeneva ekadhā paccayo matā. So panassā upanissayabhāvo puññābhisaṅkhāre vuttanayeneva veditabboti.",
  "atk-abh02a:665_0": "Etthāha – ‘kiṃ panāyamekāva avijjā saṅkhārānaṃ paccayo udāhu aññepi paccayā hontī’ti?",
  "atk-abh02a:665_1": "Kiñcettha yadi tāva ekāva ekakāraṇavādo āpajjati. Atha ‘aññepi santi avijjāpaccayā",
  "atk-abh02a:665_2": "saṅkhārā’ti ekakāraṇaniddeso nupapajjatīti? Na nupapajjati. Kasmā? Yasmā –",
  "atk-abh02a:666": "Ekaṃ na ekato idha, nānekamanekatopi no ekaṃ;",
  "atk-abh02a:667": "Phalamatthi atthi pana eka-hetuphaladīpane attho.",
  "atk-abh02a:668_0": "Ekato hi kāraṇato na idha kiñci ekaṃ phalamatthi, na anekaṃ. Nāpi anekehi kāraṇehi",
  "atk-abh02a:668_1": "ekaṃ. Anekehi pana kāraṇehi anekameva hoti. Tathā hi anekehi utupathavībījasalilasaṅkhātehi",
  "atk-abh02a:668_2": "kāraṇehi anekameva rūpagandharasādiaṅkurasaṅkhātaṃ phalamuppajjamānaṃ dissati. Yaṃ",
  "atk-abh02a:668_3": "panetaṃ “avijjāpaccayā saṅkhārā, saṅkhārapaccayā viññāṇa”nti ekekahetuphaladīpanaṃ",
  "atk-abh02a:668_4": "kataṃ, tattha attho atthi, payojanaṃ vijjati.",
  "atk-abh02a:669_0": "Bhagavā hi katthaci padhānattā, katthaci pākaṭattā, katthaci asādhāraṇattā, desanāvilāsassa",
  "atk-abh02a:669_1": "ca veneyyānañca anurūpato ekamevahetuṃ vā phalaṃ vā dīpeti; “phassapaccayā vedanā”ti",
  "atk-abh02a:669_2": "hi ekameva hetuṃ phalañcāha. Phasso hi vedanāya padhānahetu yathāphassaṃ vedanāvavatthānato.",
  "atk-abh02a:669_3": "Vedanā ca phassassa padhānaphalaṃ yathāvedanaṃ phassavavatthānato.",
  "atk-abh02a:670_0": "“Semhasamuṭṭhānā ābādhā”ti pākaṭattā ekaṃ hetumāha. Pākaṭo hettha semho, na kammādayo.",
  "atk-abh02a:670_1": "“Ye keci, bhikkhave, akusalā dhammā, sabbete ayonisomanasikāramūlakā”ti asādhāraṇattā",
  "atk-abh02a:670_2": "ekaṃ hetumāha; asādhāraṇo hi ayonisomanasikāro akusalānaṃ, sādhāraṇāni vatthārammaṇādīnīti.",
  "atk-abh02a:671_0": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu",
  "atk-abh02a:671_1": "“assādānupassino taṇhā pavaḍḍhatī”ti ca “avijjāsamudayā āsavasamudayo”ti ca vacanato",
  "atk-abh02a:671_2": "aññesampi taṇhādīnaṃ saṅkhārahetūnaṃ hetūti padhānattā, “avidvā, bhikkhave, avijjāgato",
  "atk-abh02a:671_3": "puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṃ hetubhāvena",
  "atk-abh02a:671_4": "dīpitāti veditabbā. Eteneva ca ekekahetuphaladīpanaparihāravacanena sabbattha ekekahetuphaladīpane",
  "atk-abh02a:671_5": "payojanaṃ veditabbanti.",
  "atk-abh02a:672_0": "Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ",
  "atk-abh02a:672_1": "yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –",
  "atk-abh02a:673": "Viruddho cāviruddho ca, sadisāsadiso tathā;",
  "atk-abh02a:674": "Dhammānaṃ paccayo siddho, vipākā eva te ca na.",
  "atk-abh02a:675_0": "Dhammānañhi ṭhānasabhāvakiccādiviruddho ca aviruddho ca paccayo loke siddho. Purimacittañhi",
  "atk-abh02a:675_1": "aparacittassa ṭhānaviruddho paccayo, purimasippādisikkhā ca pacchāpavattamānānaṃ",
  "atk-abh02a:675_2": "sippādikiriyānaṃ. Kammaṃ rūpassa sabhāvaviruddho paccayo, khīrādīni ca dadhiādīnaṃ.",
  "atk-abh02a:675_3": "Āloko cakkhuviññāṇassa kiccaviruddho, guḷādayo ca āsavādīnaṃ. Cakkhurūpādayo pana",
  "atk-abh02a:675_4": "cakkhuviññāṇādīnaṃ ṭhānāviruddhā paccayā. Purimajavanādayo pacchimajavanādīnaṃ sabhāvāviruddhā kiccāviruddhā ca.",
  "atk-abh02a:676_0": "Yathā ca viruddhāviruddhā paccayā siddhā, evaṃ sadisāsadisāpi. Sadisameva hi utuāhārasaṅkhātaṃ",
  "atk-abh02a:676_1": "rūpaṃ rūpassa paccayo hoti, sālibījādīni ca sāliphalādīnaṃ. Asadisampi rūpaṃ arūpassa,",
  "atk-abh02a:676_2": "arūpañca rūpassa paccayo hoti; golomāvilomavisāṇadadhitilapiṭṭhādīni ca dabbabhūtiṇakādīnaṃ.",
  "atk-abh02a:676_3": "Yesañca dhammānaṃ ye viruddhāviruddhā sadisāsadisā paccayā, na te dhammā tesaṃ dhammānaṃ",
  "atk-abh02a:676_4": "vipākāyeva. Iti ayaṃ avijjā vipākavasena ekantāniṭṭhaphalasabhāvavasena ca sāvajjāpi",
  "atk-abh02a:676_5": "samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena",
  "atk-abh02a:676_6": "sadisāsadisapaccayavasena ca paccayo hotīti veditabbā.",
  "atk-abh02a:677_0": "So cassā paccayabhāvo “yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "atk-abh02a:677_1": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tassa",
  "atk-abh02a:677_2": "hetubhūte tividhepi saṅkhāre ārabhatī”tiādinā nayena vutto eva.",
  "atk-abh02a:678": "Apica ayaṃ aññopi pariyāyo –",
  "atk-abh02a:679": "Cutūpapāte saṃsāre, saṅkhārānañca lakkhaṇe;",
  "atk-abh02a:680": "Yo paṭiccasamuppanna-dhammesu ca vimuyhati.",
  "atk-abh02a:681": "Abhisaṅkharoti so ete, saṅkhāre tividhe yato;",
  "atk-abh02a:682": "Avijjā paccayo tesaṃ, tividhānampi yaṃ tatoti.",
  "atk-abh02a:683_0": "Kathaṃ pana yo etesu vimuyhati, so tividhepete saṅkhāre karotīti ce? Cutiyā tāva",
  "atk-abh02a:683_1": "vimūḷho sabbattha “khandhānaṃ bhedo maraṇa”nti cutiṃ agaṇhanto ‘satto marati, sattassa",
  "atk-abh02a:683_2": "desantarasaṅkamana’ntiādīni vikappeti. Upapāte vimūḷho sabbattha “khandhānaṃ pātubhāvo",
  "atk-abh02a:683_3": "jātī”ti upapātaṃ agaṇhanto ‘satto upapajjati, sattassa navasarīrapātubhāvo’tiādīni",
  "atk-abh02a:683_4": "vikappeti. Saṃsāre vimūḷho yo esa –",
  "atk-abh02a:684": "“Khandhānañca paṭipāṭi, dhātuāyatanāna ca;",
  "atk-abh02a:685": "Abbocchinnaṃ vattamānā, saṃsāroti pavuccatī”ti.",
  "atk-abh02a:686_0": "Evaṃ vaṇṇito saṃsāro. Taṃ evaṃ agaṇhanto ‘ayaṃ satto asmā lokā paraṃ lokaṃ gacchati,",
  "atk-abh02a:686_1": "parasmā lokā imaṃ lokaṃ āgacchatī’tiādīni vikappeti. Saṅkhārānaṃ lakkhaṇe vimūḷho",
  "atk-abh02a:686_2": "saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato attaniyato",
  "atk-abh02a:686_3": "dhuvato subhato sukhato ca vikappeti. Paṭiccasamuppannadhammesu vimūḷho avijjādīhi",
  "atk-abh02a:686_4": "saṅkhārādīnaṃ pavattiṃ agaṇhanto “attā jānāti vā na jānāti vā, so eva karoti ca kāreti",
  "atk-abh02a:686_5": "ca so paṭisandhiyaṃ upapajjati, tassa aṇuissarādayo kalalādibhāvena sarīraṃ saṇṭhapetvā",
  "atk-abh02a:686_6": "indriyāni sampādenti, so indriyasampanno phusati vediyati taṇhiyati upādiyati ghaṭiyati,",
  "atk-abh02a:686_7": "so puna bhavantare bhavatī”ti vā “sabbe sattā niyatisaṅgatibhāvapariṇatā”ti vā vikappeti.",
  "atk-abh02a:686_8": "So evaṃ avijjāya andhīkato evaṃ vikappento yathā nāma andho pathaviyaṃ vicaranto",
  "atk-abh02a:686_9": "maggampi amaggampi thalampi ninnampi samampi visamampi paṭipajjati, evaṃ puññampi",
  "atk-abh02a:686_10": "apuññampi āneñjampi saṅkhāraṃ abhisaṅkharotīti. Tenetaṃ vuccati –",
  "atk-abh02a:687": "Yathāpi nāma jaccandho, naro aparināyako;",
  "atk-abh02a:688": "Ekadā yāti maggena, kummaggenāpi ekadā.",
  "atk-abh02a:689": "Saṃsāre saṃsaraṃ bālo, tathā aparināyako;",
  "atk-abh02a:690": "Karoti ekadā puññaṃ, apuññamapi ekadā.",
  "atk-abh02a:691": "Yadā ñatvā ca so dhammaṃ, saccāni abhisamessati;",
  "atk-abh02a:692": "Tadā avijjūpasamā, upasanto carissatīti.",
  "atk-abh02a:693": "Ayaṃ avijjāpaccayā saṅkhārāti padasmiṃ vitthārakathā.",
  "atk-abh02a:694": "Avijjāpaccayā saṅkhārapadaniddeso.",
  "atk-abh02a:695": "Viññāṇapadaniddeso",
  "atk-abh02a:696_0": "227. Saṅkhārapaccayā viññāṇapadaniddese cakkhuviññāṇantiādīsu cakkhuviññāṇaṃ kusalavipākaṃ",
  "atk-abh02a:696_1": "akusalavipākanti duvidhaṃ hoti. Tathā sotaghānajivhākāyaviññāṇāni. Manoviññāṇaṃ pana",
  "atk-abh02a:696_2": "kusalākusalavipākā dve manodhātuyo, tisso ahetukamanoviññāṇadhātuyo, aṭṭha sahetukāni",
  "atk-abh02a:696_3": "kāmāvacaravipākacittāni, pañca rūpāvacarāni, cattāri arūpāvacarānīti bāvīsatividhaṃ",
  "atk-abh02a:696_4": "hoti. Iti imehi chahi viññāṇehi sabbānipi bāttiṃsa lokiyavipākaviññāṇāni saṅgahitāni",
  "atk-abh02a:696_5": "honti. Lokuttarāni pana vaṭṭakathāyaṃ na yujjantīti na gahitāni.",
  "atk-abh02a:697_0": "Tattha siyā – kathaṃ panetaṃ jānitabbaṃ ‘idaṃ vuttappakāraṃ viññāṇaṃ saṅkhārapaccayā",
  "atk-abh02a:697_1": "hotī’ti? Upacitakammābhāve vipākābhāvato. Vipākañhetaṃ, vipākañca na upacitakammābhāve",
  "atk-abh02a:697_2": "uppajjati. Yadi uppajjeyya, sabbesaṃ sabbavipākāni uppajjeyyuṃ; na ca uppajjantīti",
  "atk-abh02a:697_3": "jānitabbametaṃ – ‘saṅkhārapaccayā idaṃ viññāṇaṃ hotī’ti.",
  "atk-abh02a:698_0": "Katarasaṅkhārapaccayā kataraviññāṇanti ce? Kāmāvacarapuññābhisaṅkhārapaccayā tāva",
  "atk-abh02a:698_1": "kusalavipākāni pañca cakkhuviññāṇādīni, manoviññāṇe ekā manodhātu, dve manoviññāṇadhātuyo,",
  "atk-abh02a:698_2": "aṭṭha kāmāvacaramahāvipākānīti soḷasa. Yathāha –",
  "atk-abh02a:699_0": "“Kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ",
  "atk-abh02a:699_1": "hoti. Tathā sotaghānajivhākāyaviññāṇaṃ uppannaṃ hoti, vipākā manodhātu uppannā hoti,",
  "atk-abh02a:699_2": "manoviññāṇadhātu uppannā hoti somanassasahagatā, manoviññāṇadhātu uppannā hoti upekkhāsahagatā,",
  "atk-abh02a:699_3": "manoviññāṇadhātu uppannā hoti somanassasahagatā ñāṇasampayuttā, somanassasahagatā",
  "atk-abh02a:699_4": "ñāṇasampayuttā sasaṅkhārena, somanassasahagatā ñāṇavippayuttā, somanassasahagatā",
  "atk-abh02a:699_5": "ñāṇavippayuttā sasaṅkhārena, upekkhāsahagatā ñāṇasampayuttā, upekkhāsahagatā ñāṇasampayuttā",
  "atk-abh02a:699_6": "sasaṅkhārena, upekkhāsahagatā ñāṇavippayuttā, upekkhāsahagatā ñāṇavippayuttā sasaṅkhārenā”ti.",
  "atk-abh02a:700": "Rūpāvacarapuññābhisaṅkhārapaccayā pana pañca rūpāvacaravipākāni. Yathāha –",
  "atk-abh02a:701": "“Tasseva rūpāvacarassa kusalassa kammassa katattā upacitattā vipākaṃ vivicceva kāmehi…pe… paṭhamaṃ jhānaṃ…pe… pañcamaṃ jhānaṃ upasampajja viharatī”ti.",
  "atk-abh02a:702": "Evaṃ puññābhisaṅkhārapaccayā ekavīsatividhaṃ viññāṇaṃ hoti.",
  "atk-abh02a:703": "Apuññābhisaṅkhārapaccayā pana akusalavipākāni pañca cakkhuviññāṇādīni, ekā manodhātu, ekā manoviññāṇadhātūti evaṃ sattavidhaṃ viññāṇaṃ hoti. Yathāha –",
  "atk-abh02a:704": "“Akusalassa kammassa katattā upacitattā vipākaṃ cakkhuviññāṇaṃ uppannaṃ hoti. Tathā sotaghānajivhākāyaviññāṇaṃ, vipākā manodhātu, vipākā manoviññāṇadhātu uppannā hotī”ti.",
  "atk-abh02a:705": "Āneñjābhisaṅkhārapaccayā pana cattāri arūpavipākānīti evaṃ catubbidhaṃ viññāṇaṃ hotīti. Yathāha –",
  "atk-abh02a:706_0": "“Tasseva arūpāvacarassa kusalassa kammassa katattā upacitattā vipākaṃ sabbaso rūpasaññānaṃ",
  "atk-abh02a:706_1": "samatikkamā ākāsānañcāyatanasaññāsahagataṃ…pe… viññāṇañcāyatanasaññāsahagataṃ…pe…",
  "atk-abh02a:706_2": "ākiñcaññāyatanasaññāsahagataṃ…pe… nevasaññānāsaññāyatanasaññāsahagataṃ sukhassa ca",
  "atk-abh02a:706_3": "pahānā…pe… catutthaṃ jhānaṃ upasampajja viharatī”ti.",
  "atk-abh02a:707_0": "Evaṃ yaṃ saṅkhārapaccayā viññāṇaṃ hoti, taṃ ñatvā idānissa evaṃ pavatti veditabbā",
  "atk-abh02a:707_1": "– sabbameva hi idaṃ pavattipaṭisandhivasena dvidhā pavattati. Tattha dve pañcaviññāṇāni,",
  "atk-abh02a:707_2": "dve manodhātuyo, somanassasahagatāhetukamanoviññāṇadhātūti imāni terasa pañcavokārabhave",
  "atk-abh02a:707_3": "pavattiyaṃyeva pavattanti. Sesāni ekūnavīsati tīsu bhavesu yathānurūpaṃ pavattiyampi",
  "atk-abh02a:707_4": "paṭisandhiyampi pavattanti.",
  "atk-abh02a:708_0": "Kathaṃ? Kusalavipākāni tāva cakkhuviññāṇādīni pañca kusalavipākena vā akusalavipākena",
  "atk-abh02a:708_1": "vā nibbattassa yathākkamaṃ paripākamupagatindriyassa cakkhādīnaṃ āpāthagataṃ iṭṭhaṃ",
  "atk-abh02a:708_2": "vā iṭṭhamajjhattaṃ vā rūpādiārammaṇaṃ ārabbha cakkhādipasādaṃ nissāya dassanasavanaghāyanasāyanaphusanakiccaṃ",
  "atk-abh02a:708_3": "sādhayamānāni pavattanti. Tathā akusalavipākāni pañca. Kevalañhi tesaṃ aniṭṭhaṃ aniṭṭhamajjhattaṃ",
  "atk-abh02a:708_4": "vā rūpādiārammaṇaṃ hoti, ayameva viseso. Dasāpi cetāni niyatadvārārammaṇavatthuṭṭhānāni",
  "atk-abh02a:708_5": "niyatakiccāneva ca bhavanti.",
  "atk-abh02a:709_0": "Tato kusalavipākānaṃ cakkhuviññāṇādīnaṃ anantaraṃ kusalavipākamanodhātu tesaññeva",
  "atk-abh02a:709_1": "ārammaṇamārabbha hadayavatthuṃ nissāya sampaṭicchanakiccaṃ sādhayamānā pavattati.",
  "atk-abh02a:709_2": "Tathā akusalavipākānaṃ anantaraṃ akusalavipākā. Idañca pana dvayaṃ aniyatadvārārammaṇaṃ",
  "atk-abh02a:709_3": "niyatavatthuṭṭhānaṃ niyatakiccañca hoti.",
  "atk-abh02a:710_0": "Somanassasahagatā pana ahetukamanoviññāṇadhātu kusalavipākamanodhātuyā anantaraṃ",
  "atk-abh02a:710_1": "tassā eva ārammaṇaṃ ārabbha hadayavatthuṃ nissāya santīraṇakiccaṃ sādhayamānā ca",
  "atk-abh02a:710_2": "chasu dvāresu balavārammaṇe kāmāvacarasattānaṃ yebhuyyena lobhasampayuttajavanāvasāne",
  "atk-abh02a:710_3": "bhavaṅgavīthiṃ pacchinditvā javanena gahitārammaṇe tadārammaṇavasena ca sakiṃ vā",
  "atk-abh02a:710_4": "dvikkhattuṃ vā pavattati. Cittappavattigaṇanāyaṃ pana sabbadvāresu tadārammaṇe dve",
  "atk-abh02a:710_5": "eva cittavārā āgatā. Idaṃ pana cittaṃ tadārammaṇanti ca piṭṭhibhavaṅganti cāti dve",
  "atk-abh02a:710_6": "nāmāni labhati, aniyatadvārārammaṇaṃ niyatavatthukaṃ aniyataṭṭhānakiccañca hotīti.",
  "atk-abh02a:710_7": "Evaṃ tāva terasa pañcavokārabhave pavattiyaṃyeva pavattantīti veditabbāni. Sesesu",
  "atk-abh02a:710_8": "ekūnavīsatiyā cittesu na kiñci attano anurūpāya paṭisandhiyā na pavattati.",
  "atk-abh02a:711_0": "Pavattiyaṃ pana kusalākusalavipākā tāva dve ahetukamanoviññāṇadhātuyo pañcadvāre",
  "atk-abh02a:711_1": "kusalākusalavipākamanodhātūnaṃ anantaraṃ santīraṇakiccaṃ, chasu dvāresu pubbe vuttanayeneva",
  "atk-abh02a:711_2": "tadārammaṇakiccaṃ, attanā dinnapaṭisandhito uddhaṃ asati bhavaṅgupacchedake cittuppāde",
  "atk-abh02a:711_3": "bhavaṅgakiccaṃ, ante cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.",
  "atk-abh02a:712_0": "Aṭṭha kāmāvacarasahetukacittāni pavattiyaṃ vuttanayeneva chasu dvāresu tadārammaṇakiccaṃ,",
  "atk-abh02a:712_1": "attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "atk-abh02a:712_2": "ante cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.",
  "atk-abh02a:713_0": "Pañca rūpāvacarāni cattāri ca arūpāvacarāni attanā dinnapaṭisandhito uddhaṃ asati",
  "atk-abh02a:713_1": "bhavaṅgupacchedake cittuppāde bhavaṅgakiccaṃ, ante cutikiccañcāti kiccadvayaṃ sādhayamānāni",
  "atk-abh02a:713_2": "pavattanti. Tesu rūpāvacarāni niyatavatthārammaṇāni aniyataṭṭhānakiccāni, itarāni",
  "atk-abh02a:713_3": "avatthukāni niyatārammaṇāni aniyataṭṭhānakiccāni hutvā pavattantīti. Evaṃ tāva bāttiṃsavidhampi",
  "atk-abh02a:713_4": "viññāṇaṃ pavattiyaṃ saṅkhārapaccayā pavattati. Tatrassa te te saṅkhārā kammapaccayena",
  "atk-abh02a:713_5": "ca upanissayapaccayena ca paccayā honti.",
  "atk-abh02a:714_0": "Tattha yānetāni ekādasa tadārammaṇacittāni vuttāni, tesu ekampi rūpārūpabhave tadārammaṇaṃ",
  "atk-abh02a:714_1": "hutvā na pavattati. Kasmā? Bījābhāvā. Tattha hi kāmāvacaravipākasaṅkhātaṃ paṭisandhibījaṃ",
  "atk-abh02a:714_2": "natthi, yaṃ rūpādīsu ārammaṇesu pavattiyaṃ tassa janakaṃ bhaveyya. Cakkhuviññāṇādīnampi",
  "atk-abh02a:714_3": "rūpabhave abhāvo āpajjatīti ce? Na; indriyappavattiānubhāvato dvāravīthibhede cittaniyamato ca.",
  "atk-abh02a:715_0": "Yathā cetaṃ tadārammaṇaṃ ekantena rūpārūpabhave nappavattati tathā sabbepi akāmāvacare",
  "atk-abh02a:715_1": "dhamme nānubandhati. Kasmā? Ajanakattā ceva janakassa ca asadisattā. Tañhi yathā",
  "atk-abh02a:715_2": "nāma gehā nikkhamitvā bahi gantukāmo taruṇadārako attano janakaṃ pitaraṃ vā aññaṃ",
  "atk-abh02a:715_3": "vā pitusadisaṃ hitakāmaṃ ñātiṃ aṅguliyaṃ gahetvā anubandhati, na aññaṃ rājapurisādiṃ,",
  "atk-abh02a:715_4": "tathā etampi bhavaṅgārammaṇato bahi nikkhamitukāmaṃ sabhāgatāya attano janakaṃ pitaraṃ",
  "atk-abh02a:715_5": "vā pitusadisaṃ vā kāmāvacarajavanameva anubandhati, na aññaṃ mahaggataṃ anuttaraṃ vā.",
  "atk-abh02a:716_0": "Yathā cetaṃ mahaggatalokuttare dhamme nānubandhati, tathā yadā ete kāmāvacaradhammāpi",
  "atk-abh02a:716_1": "mahaggatārammaṇā hutvā pavattanti tadā tepi nānubandhati. Kasmā? Aparicitadesattā",
  "atk-abh02a:716_2": "accantaparittārammaṇattā ca. Tañhi yathā pitaraṃ vā pitusadisaṃ vā ñātiṃ anubandhantopi",
  "atk-abh02a:716_3": "taruṇadārako gharadvāraantaravīthicatukkādimhi pariciteyeva dese anubandhati, na",
  "atk-abh02a:716_4": "araññaṃ vā yuddhabhūmiṃ vā gacchantaṃ; evaṃ kāmāvacaradhamme anubandhantampi amahaggatādimhi",
  "atk-abh02a:716_5": "pariciteyeva dese pavattamāne dhamme anubandhati, na mahaggatalokuttaradhamme ārabbha pavattamāneti.",
  "atk-abh02a:717_0": "Yasmā cassa “sabbo kāmāvacaravipāko kiriyamanodhātu kiriyaahetukamanoviññāṇadhātu",
  "atk-abh02a:717_1": "somanassasahagatā ime dhammā parittārammaṇā”ti evaṃ accantaparittameva ārammaṇaṃ",
  "atk-abh02a:717_2": "vuttaṃ, tasmāpetaṃ mahaggatalokuttarārammaṇe kāmāvacaradhammepi nānubandhatīti veditabbaṃ.",
  "atk-abh02a:718_0": "Kiṃ vā imāya yuttikathāya? Aṭṭhakathāyañhi ekanteneva vuttaṃ – ekādasa tadārammaṇacittāni",
  "atk-abh02a:718_1": "nāmagottaṃ ārabbha javane javite tadārammaṇaṃ na gaṇhanti. Paṇṇattiṃ ārabbha javane",
  "atk-abh02a:718_2": "javite tadārammaṇaṃ na labbhati. Tilakkhaṇārammaṇikavipassanāya tadārammaṇaṃ na labbhati.",
  "atk-abh02a:718_3": "Vuṭṭhānagāminiyā balavavipassanāya tadārammaṇaṃ na labbhati. Rūpārūpadhamme ārabbha",
  "atk-abh02a:718_4": "javane javite tadārammaṇaṃ na labbhati. Micchattaniyatadhammesu tadārammaṇaṃ na labbhati.",
  "atk-abh02a:718_5": "Sammattaniyatadhammesu tadārammaṇaṃ na labbhati. Lokuttaradhamme ārabbha javane javite",
  "atk-abh02a:718_6": "tadārammaṇaṃ na labbhati. Abhiññāñāṇaṃ ārabbha javane javite tadārammaṇaṃ na labbhati.",
  "atk-abh02a:718_7": "Paṭisambhidāñāṇaṃ ārabbha javane javite tadārammaṇaṃ na labbhati. Kāmāvacare dubbalārammaṇe",
  "atk-abh02a:718_8": "tadārammaṇaṃ na labbhati, chasu dvāresu balavārammaṇe āpāthagateyeva labbhati, labbhamānañca",
  "atk-abh02a:718_9": "kāmāvacareyeva labbhati. Rūpārūpabhave tadārammaṇaṃ nāma natthīti.",
  "atk-abh02a:719_0": "Yaṃ pana vuttaṃ “sesesu ekūnavīsatiyā cittesu na kiñci attano anurūpāya paṭisandhiyā",
  "atk-abh02a:719_1": "na pavattatī”ti, taṃ atisaṃkhittattā dubbijānaṃ. Tenassa vitthāranayadassanatthaṃ",
  "atk-abh02a:719_2": "vuccati – “kati paṭisandhiyo? Kati paṭisandhicittāni? Kena kattha paṭisandhi hoti?",
  "atk-abh02a:719_3": "Kiṃ paṭisandhiyā ārammaṇa”nti?",
  "atk-abh02a:720_0": "Asaññapaṭisandhiyā saddhiṃ vīsati paṭisandhiyo. Vuttappakārāneva ekūnavīsati paṭisandhicittāni.",
  "atk-abh02a:720_1": "Tattha akusalavipākāya ahetukamanoviññāṇadhātuyā apāyesu paṭisandhi hoti, kusalavipākāya",
  "atk-abh02a:720_2": "manussaloke jaccandhajātibadhirajātiummattakaeḷamūganapuṃsakādīnaṃ. Aṭṭhahi sahetukamahāvipākehi",
  "atk-abh02a:720_3": "kāmāvacaradevesu ceva manussesu ca puññavantānaṃ paṭisandhi hoti, pañcahi rūpāvacaravipākehi",
  "atk-abh02a:720_4": "rūpībrahmaloke, catūhi arūpāvacaravipākehi arūpaloketi. Yena ca yattha paṭisandhi",
  "atk-abh02a:720_5": "hoti, sā eva tassā anurūpapaṭisandhi nāma.",
  "atk-abh02a:721_0": "Saṅkhepato paṭisandhiyā tīṇi ārammaṇāni honti – kammaṃ, kammanimittaṃ, gatinimittanti.",
  "atk-abh02a:721_1": "Tattha kammaṃ nāma āyūhitā kusalākusalacetanā. Kammanimittaṃ nāma yaṃ vatthuṃ ārammaṇaṃ",
  "atk-abh02a:721_2": "katvā kammaṃ āyūhati. Tattha atīte kappakoṭisatasahassamatthakasmimpi kamme kate",
  "atk-abh02a:721_3": "tasmiṃ khaṇe kammaṃ vā kammanimittaṃ vā āgantvā upaṭṭhāti.",
  "atk-abh02a:722_0": "Tatridaṃ kammanimittassa upaṭṭhāne vatthu – gopakasīvalī kira nāma tālapiṭṭhikavihāre",
  "atk-abh02a:722_1": "cetiyaṃ kāresi. Tassa maraṇamañce nipannassa cetiyaṃ upaṭṭhāsi. So tadeva nimittaṃ",
  "atk-abh02a:722_2": "gaṇhitvā kālaṃkatvā devaloke nibbatti. Aññā sammūḷhakālakiriyā nāma hoti. Parammukhaṃ",
  "atk-abh02a:722_3": "gacchantassa hi pacchato tikhiṇena asinā sīsaṃ chindanti. Nipajjitvā niddāyantassāpi",
  "atk-abh02a:722_4": "tikhiṇena asinā sīsaṃ chindanti. Udake osīdāpetvā mārenti. Evarūpepi kāle aññataraṃ",
  "atk-abh02a:722_5": "kammaṃ vā kammanimittaṃ vā upaṭṭhāti. Aññaṃ lahukamaraṇaṃ nāma atthi. Nikhādanadaṇḍakamatthakasmiñhi",
  "atk-abh02a:722_6": "nilīnamakkhikaṃ muggarena paharitvā pisanti. Evarūpepi kāle kammaṃ vā kammanimittaṃ",
  "atk-abh02a:722_7": "vā upaṭṭhāti. Evaṃ pisiyamānāya pana makkhikāya paṭhamaṃ kāyadvārāvajjanaṃ bhavaṅgaṃ",
  "atk-abh02a:722_8": "nāvaṭṭeti, manodvārāvajjanameva āvaṭṭeti. Atha javanaṃ javitvā bhavaṅgaṃ otarati.",
  "atk-abh02a:722_9": "Dutiyavāre kāyadvārāvajjanaṃ bhavaṅgaṃ āvaṭṭeti. Tato kāyaviññāṇaṃ, sampaṭicchanaṃ,",
  "atk-abh02a:722_10": "santīraṇaṃ, voṭṭhapananti vīthicittāni pavattanti. Javanaṃ javitvā bhavaṅgaṃ otarati.",
  "atk-abh02a:722_11": "Tatiyavāre manodvārāvajjanaṃ bhavaṅgaṃ āvaṭṭeti. Atha javanaṃ javitvā bhavaṅgaṃ otarati.",
  "atk-abh02a:722_12": "Etasmiṃ ṭhāne kālakiriyaṃ karoti. Idaṃ kimatthaṃ ābhataṃ? Arūpadhammānaṃ visayo nāma",
  "atk-abh02a:722_13": "evaṃ lahukoti dīpanatthaṃ.",
  "atk-abh02a:723_0": "Gatinimittaṃ nāma nibbattanakaokāse eko vaṇṇo upaṭṭhāti. Tattha niraye upaṭṭhahante",
  "atk-abh02a:723_1": "lohakumbhisadiso hutvā upaṭṭhāti. Manussaloke upaṭṭhahante mātukucchikambalayānasadisā",
  "atk-abh02a:723_2": "hutvā upaṭṭhāti. Devaloke upaṭṭhahante kapparukkhavimānasayanādīni upaṭṭhahanti.",
  "atk-abh02a:723_3": "Evaṃ kammaṃ, kammanimittaṃ, gatinimittanti saṅkhepato paṭisandhiyā tīṇi ārammaṇāni honti.",
  "atk-abh02a:724_0": "Aparo nayo – paṭisandhiyā tīṇi ārammaṇāni honti? Atītaṃ, paccuppannaṃ, navattabbañca.",
  "atk-abh02a:724_1": "Asaññīpaṭisandhi anārammaṇāti. Tattha viññāṇañcāyatananevasaññānāsaññāyatanapaṭisandhīnaṃ",
  "atk-abh02a:724_2": "atītameva ārammaṇaṃ. Dasannaṃ kāmāvacarānaṃ atītaṃ vā paccuppannaṃ vā. Sesānaṃ navattabbaṃ.",
  "atk-abh02a:724_3": "Evaṃ tīsu ārammaṇesu pavattamānā pana paṭisandhi yasmā atītārammaṇassa vā navattabbārammaṇassa",
  "atk-abh02a:724_4": "vā cuticittassa anantarameva hoti. Paccuppannārammaṇaṃ pana cutticittaṃ nāma natthi.",
  "atk-abh02a:724_5": "Tasmā dvīsu ārammaṇesu aññatarārammaṇāya cutiyā anantaraṃ tīsu ārammaṇesu aññatarārammaṇāya",
  "atk-abh02a:724_6": "paṭisandhiyā sugatiduggativasena pavattanākāro veditabbo.",
  "atk-abh02a:725_0": "Seyyathidaṃ – kāmāvacarasugatiyaṃ tāva ṭhitassa pāpakammino puggalassa “tānissa tamhi",
  "atk-abh02a:725_1": "samaye olambantī”tiādivacanato maraṇamañce nipannassa yathūpacitaṃ pāpakammaṃ vā",
  "atk-abh02a:725_2": "kammanimittaṃ vā manodvāre āpāthamāgacchati. Taṃ ārabbha uppannāya tadārammaṇapariyosānāya",
  "atk-abh02a:725_3": "suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.",
  "atk-abh02a:725_4": "Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ",
  "atk-abh02a:725_5": "duggatipariyāpannaṃ paṭisandhicittaṃ uppajjati. Ayaṃ atītārammaṇāya cutiyā anantarā",
  "atk-abh02a:725_6": "atītārammaṇā paṭisandhi.",
  "atk-abh02a:726_0": "Aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ",
  "atk-abh02a:726_1": "manodvāre āpāthamāgacchati. Tassa dvikkhattuṃ bhavaṅge uppajjitvā niruddhe taṃ ārammaṇaṃ",
  "atk-abh02a:726_2": "ārabbha ekaṃ āvajjanaṃ, maraṇassa āsannabhāvena mandībhūtavegattā pañca javanāni,",
  "atk-abh02a:726_3": "dve tadārammaṇānīti tīṇi vīthicittāni uppajjanti. Tato bhavaṅgavisayaṃ ārammaṇaṃ",
  "atk-abh02a:726_4": "katvā ekaṃ cuticittaṃ. Ettāvatā ekādasa cittakkhaṇā atītā honti. Athāvasesapañcacittakkhaṇāyuke",
  "atk-abh02a:726_5": "tasmiṃyeva ārammaṇe paṭisandhicittaṃ uppajjati. Ayaṃ atītārammaṇāya cutiyā anantarā",
  "atk-abh02a:726_6": "paccuppannārammaṇā paṭisandhi.",
  "atk-abh02a:727_0": "Aparassa maraṇasamaye pañcannaṃ dvārānaṃ aññatarasmiṃ dvāre rāgādihetubhūtaṃ hīnārammaṇaṃ",
  "atk-abh02a:727_1": "āpāthamāgacchati. Tassa yathākkamena uppannavoṭṭhabbanāvasāne maraṇassa āsannabhāvena",
  "atk-abh02a:727_2": "mandībhūtavegattā pañca javanāni dve tadārammaṇāni ca uppajjanti. Tato bhavaṅgavisayamārammaṇaṃ",
  "atk-abh02a:727_3": "katvā ekaṃ cuticittaṃ. Ettāvatā dve bhavaṅgāni, āvajjanaṃ, dassanaṃ, sampaṭicchanaṃ,",
  "atk-abh02a:727_4": "santīraṇaṃ, voṭṭhabbanaṃ, pañca javanāni, dve tadārammaṇāni, ekaṃ cuticittanti pañcadasa",
  "atk-abh02a:727_5": "cittakkhaṇā atītā honti. Athāvasesaekacittakkhaṇāyuke tasmiṃ yeva ārammaṇe paṭisandhicittaṃ",
  "atk-abh02a:727_6": "uppajjati. Ayampi atītārammaṇāya cutiyā anantarā paccuppannārammaṇā paṭisandhi. Esa",
  "atk-abh02a:727_7": "tāva atītārammaṇāya sugaticutiyā anantarā atītapaccuppannārammaṇāya duggatipaṭisandhiyā pavattanākāro.",
  "atk-abh02a:728_0": "Duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ",
  "atk-abh02a:728_1": "vā kammanimittaṃ vā manodvāre āpāthamāgacchatīti kaṇhapakkhe sukkapakkhaṃ ṭhapetvā",
  "atk-abh02a:728_2": "sabbaṃ purimanayeneva veditabbaṃ. Ayaṃ atītārammaṇāya duggaticutiyā anantarā atītapaccuppannārammaṇāya",
  "atk-abh02a:728_3": "sugatipaṭisandhiyā pavattanākāro.",
  "atk-abh02a:729_0": "Sugatiyaṃ ṭhitassa pana upacitānavajjakammassa “tānissa tamhi samaye olambantī”tiādivacanato",
  "atk-abh02a:729_1": "maraṇamañce nipannassa yathūpacitaṃ anavajjakammaṃ vā kammanimittaṃ vā manodvāre",
  "atk-abh02a:729_2": "āpāthamāgacchati. Tañca kho upacitakāmāvacarānavajjakammasseva. Upacitamahaggatakammassa",
  "atk-abh02a:729_3": "pana kammanimittameva āpāthamāgacchati. Taṃ ārabbha uppannāya tadārammaṇapariyosānāya",
  "atk-abh02a:729_4": "suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittamuppajjati.",
  "atk-abh02a:729_5": "Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ",
  "atk-abh02a:729_6": "sugatipariyāpannaṃ paṭisandhicittamuppajjati. Ayaṃ atītārammaṇāya cutiyā anantarā",
  "atk-abh02a:729_7": "atītārammaṇā navattabbārammaṇā vā paṭisandhi.",
  "atk-abh02a:730_0": "Aparassa maraṇasamaye kāmāvacarānavajjakammavasena manussaloke mātukucchivaṇṇasaṅkhātaṃ",
  "atk-abh02a:730_1": "vā devaloke uyyānakapparukkhādivaṇṇasaṅkhātaṃ vā sugatinimittaṃ manodvāre āpāthamāgacchati.",
  "atk-abh02a:730_2": "Tassa duggatinimitte dassitānukkameneva cuticittānantaraṃ paṭisandhicittaṃ uppajjati.",
  "atk-abh02a:730_3": "Ayaṃ atītārammaṇāya cutiyā anantarā paccuppannārammaṇā paṭisandhi.",
  "atk-abh02a:731_0": "Aparassa maraṇasamaye ñātakā ‘ayaṃ, tāta, tavatthāya buddhapūjā karīyati, cittaṃ",
  "atk-abh02a:731_1": "pasādehī’ti vatvā pupphadāmadhajapaṭākādivasena rūpārammaṇaṃ vā dhammassavanatūriyapūjādivasena",
  "atk-abh02a:731_2": "saddārammaṇaṃ vā dhūmavāsagandhādivasena gandhārammaṇaṃ vā ‘idaṃ, tāta, sāyassu,",
  "atk-abh02a:731_3": "tavatthāya dātabbaṃ deyyadhamma’nti vatvā madhuphāṇitādivasena rasārammaṇaṃ vā ‘idaṃ,",
  "atk-abh02a:731_4": "tāta, phusassu, tavatthāya dātabbaṃ deyyadhamma’nti vatvā cīnapaṭasomārapaṭādivasena",
  "atk-abh02a:731_5": "phoṭṭhabbārammaṇaṃ vā pañcadvāre upasaṃharanti. Tassa tasmiṃ āpāthagate rūpādiārammaṇe",
  "atk-abh02a:731_6": "yathākkamena uppannavoṭṭhapanāvasāne maraṇassa āsannabhāvena mandībhūtavegattā pañca",
  "atk-abh02a:731_7": "javanāni dve tadārammaṇāni ca uppajjanti. Tato bhavaṅgavisayaṃ ārammaṇaṃ katvā ekaṃ",
  "atk-abh02a:731_8": "cuticittaṃ, tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ",
  "atk-abh02a:731_9": "uppajjati. Ayampi atītārammaṇāya cutiyā anantarā paccuppannārammaṇā paṭisandhi.",
  "atk-abh02a:732_0": "Aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa",
  "atk-abh02a:732_1": "maraṇasamaye kāmāvacarakusalakamma-kammanimitta-gatinimittānaṃ aññataraṃ pathavīkasiṇādikaṃ",
  "atk-abh02a:732_2": "vā nimittaṃ mahaggatacittaṃ vā manodvāre āpāthamāgacchati. Cakkhusotānaṃ vā aññatarasmiṃ",
  "atk-abh02a:732_3": "kusaluppattihetubhūtaṃ paṇītamārammaṇaṃ āpāthamāgacchati. Tassa yathākkamena uppannavoṭṭhabbanāvasāne",
  "atk-abh02a:732_4": "maraṇassa āsannabhāvena mandībhūtavegattā pañca javanāni uppajjanti. Mahaggatagatikānaṃ",
  "atk-abh02a:732_5": "pana tadārammaṇaṃ natthi. Tasmā javanānantaraṃyeva bhavaṅgavisayaṃ ārammaṇaṃ katvā",
  "atk-abh02a:732_6": "ekaṃ cuticittaṃ uppajjati. Tassāvasāne kāmāvacaramahaggatasugatīnaṃ aññatarasugatipariyāpannaṃ",
  "atk-abh02a:732_7": "yathūpaṭṭhitesu ārammaṇesu aññatarārammaṇaṃ paṭisandhicittaṃ uppajjati. Ayaṃ navattabbārammaṇāya",
  "atk-abh02a:732_8": "sugaticutiyā anantarā atītapaccuppannanavattabbānaṃ aññatarārammaṇā paṭisandhi.",
  "atk-abh02a:733": "Etenānusārena āruppacutiyāpi anantarā paṭisandhi veditabbā. Ayaṃ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.",
  "atk-abh02a:734_0": "Duggatiyaṃ ṭhitassa pana pāpakammino vuttanayeneva taṃ kammaṃ kammanimittaṃ gatinimittaṃ",
  "atk-abh02a:734_1": "vā manodvāre, pañcadvāre pana akusaluppattihetubhūtaṃ ārammaṇaṃ āpāthamāgacchati.",
  "atk-abh02a:734_2": "Athassa yathākkamena cuticittāvasāne duggatipariyāpannaṃ tesu ārammaṇesu aññatarārammaṇaṃ",
  "atk-abh02a:734_3": "paṭisandhicittaṃ uppajjati. Ayaṃ atītārammaṇāya duggaticutiyā anantarā atītapaccuppannārammaṇāya",
  "atk-abh02a:734_4": "paṭisandhiyā pavattanākāroti. Ettāvatā ekūnavīsatividhassāpi viññāṇassa paṭisandhivasena",
  "atk-abh02a:734_5": "pavatti dīpitā hoti.",
  "atk-abh02a:735": "Tayidaṃ sabbampi evaṃ –",
  "atk-abh02a:736": "Pavattamānaṃ sandhimhi, dvidhā kammena vattati;",
  "atk-abh02a:737": "Missādīhi ca bhedehi, bhedassa duvidhādiko.",
  "atk-abh02a:738_0": "Idañhi ekūnavīsatividhampi vipākaviññāṇaṃ paṭisandhimhi pavattamānaṃ dvidhā kammena",
  "atk-abh02a:738_1": "vattati. Yathāsakañhi etassa janakaṃ kammaṃ nānākkhaṇikakammappaccayena ceva upanissayapaccayena",
  "atk-abh02a:738_2": "ca paccayo hoti. Vuttañhetaṃ “kusalākusalaṃ kammaṃ vipākassa upanissayapaccayena",
  "atk-abh02a:738_3": "paccayo”ti. Evaṃ vattamānassa panassa missādīhi bhedehi duvidhādikopi bhedo veditabbo,",
  "atk-abh02a:738_4": "seyyathidaṃ – idañhi paṭisandhivasena ekadhā vattamānampi rūpena saha missāmissabhedato",
  "atk-abh02a:738_5": "duvidhaṃ, kāmarūpārūpabhavabhedato tividhaṃ, aṇḍajajalābujasaṃsedajaopapātikayonivasena",
  "atk-abh02a:738_6": "catubbidhaṃ, gativasena pañcavidhaṃ, viññāṇaṭṭhitivasena sattavidhaṃ, sattāvāsavasena",
  "atk-abh02a:738_7": "aṭṭhavidhaṃ hoti. Tattha –",
  "atk-abh02a:739": "Missaṃ dvidhā bhāvabhedā, sabhāvaṃ tattha ca dvidhā;",
  "atk-abh02a:740": "Dve vā tayo vā dasakā, omato ādinā saha.",
  "atk-abh02a:741_0": "‘Missaṃ dvidhā bhāvabhedā’ti yañhetamettha aññatra arūpabhavā rūpamissaṃ paṭisandhiviññāṇaṃ",
  "atk-abh02a:741_1": "uppajjati, taṃ rūpabhave itthindriyapurisindriyasaṅkhātena bhāvena vinā uppattito",
  "atk-abh02a:741_2": "kāmabhave aññatra jātipaṇḍakapaṭisandhiyā bhāvena saha uppattito sabhāvaṃ abhāvanti duvidhaṃ hoti.",
  "atk-abh02a:742": "‘Sabhāvaṃ tattha ca dvidhā’ti tatthāpi ca yaṃ sabhāvaṃ taṃ itthipurisabhāvānaṃ aññatarena saha uppattito duvidhameva hoti.",
  "atk-abh02a:743_0": "‘Dve vā tayo vā dasakā, omato ādinā sahā’ti yañhetamettha missaṃ amissanti dvaye",
  "atk-abh02a:743_1": "ādibhūtaṃ rūpamissaṃ paṭisandhiviññāṇaṃ, tena saha vatthukāyadasakavasena dve vā",
  "atk-abh02a:743_2": "vatthukāyabhāvadasakavasena tayo vā dasakā omato uppajjanti, natthi ito paraṃ rūpaparihānīti.",
  "atk-abh02a:743_3": "Taṃ panetaṃ evaṃ omakaparimāṇaṃ uppajjamānaṃ aṇḍajajalābujanāmikāsu dvīsu yonīsu",
  "atk-abh02a:743_4": "jātiuṇṇāya ekena aṃsunā uddhatatelasappimaṇḍappamāṇaṃ kalalanti laddhasaṅkhaṃ hutvā",
  "atk-abh02a:743_5": "uppajjati. Tattha yonīnaṃ gativasena sambhavabhedo veditabbo. Etāsu hi –",
  "atk-abh02a:744": "Niraye bhummavajjesu, devesu ca na yoniyo;",
  "atk-abh02a:745": "Tisso purimikā honti, catassopi gatittaye.",
  "atk-abh02a:746_0": "Tattha devesu cāti casaddena yathā niraye ca bhummavajjesu ca devesu, evaṃ nijjhāmataṇhikapetesu",
  "atk-abh02a:746_1": "ca purimikā tisso yoniyo na santīti veditabbā. Opapātikā eva hi te honti. Sese pana",
  "atk-abh02a:746_2": "tiracchānapettivisayamanussasaṅkhāte gatittaye pubbe vajjitabhummadevesu ca catasso",
  "atk-abh02a:746_3": "yoniyo honti. Tattha –",
  "atk-abh02a:747": "Tiṃsa nava ceva rūpīsu, sattati ukkaṃsatova rūpāni;",
  "atk-abh02a:748": "Saṃsedajopapātīsu, atha vā avakaṃsato tiṃsa.",
  "atk-abh02a:749_0": "Rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti",
  "atk-abh02a:749_1": "catunnaṃ kalāpānaṃ vasena tiṃsa ca nava ca paṭisandhiviññāṇena saha rūpāni uppajjanti.",
  "atk-abh02a:749_2": "Rūpībrahme pana ṭhapetvā aññesu saṃsedajaopapātikesu ukkaṃsato cakkhusotaghānajivhākāyabhāvavatthudasakānaṃ",
  "atk-abh02a:749_3": "vasena sattati. Tāni ca niccaṃ devesu. Tattha vaṇṇo gandho raso ojā catasso cāpi",
  "atk-abh02a:749_4": "dhātuyo cakkhupasādo jīvitindriyanti ayaṃ dasarūpaparimāṇo rūpapuñjo cakkhudasako",
  "atk-abh02a:749_5": "nāma. Evaṃ sesā veditabbā. Avakaṃsato pana jaccandhabadhiraaghānakanapuṃsakassa jivhākāyavatthudasakānaṃ",
  "atk-abh02a:749_6": "vasena tiṃsa rūpāni uppajjanti. Ukkaṃsāvakaṃsānaṃ pana antare anurūpato vikappo veditabbo.",
  "atk-abh02a:750": "Evaṃ viditvā puna –",
  "atk-abh02a:751": "Khandhārammaṇagatihetu-vedanāpītivitakkavicārehi;",
  "atk-abh02a:752": "Bhedābhedaviseso, cutisandhīnaṃ pariññeyyo.",
  "atk-abh02a:753": "Yāhesā missāmissato duvidhā paṭisandhi, yā cassā atītānantarā cuti, tāsaṃ imehi khandhādīhi bhedābhedaviseso ñātabboti attho.",
  "atk-abh02a:754_0": "Kathaṃ? Kadāci catukkhandhāya āruppacutiyā anantarā catukkhandhāva ārammaṇatopi abhinnā",
  "atk-abh02a:754_1": "paṭisandhi hoti, kadāci amahaggatabahiddhārammaṇāya mahaggataajjhattārammaṇā. Ayaṃ",
  "atk-abh02a:754_2": "tāva arūpabhūmīsuyeva nayo. Kadāci pana catukkhandhāya āruppacutiyā anantarā pañcakkhandhā",
  "atk-abh02a:754_3": "kāmāvacarā paṭisandhi. Kadāci pañcakkhandhāya kāmāvacaracutiyā rūpāvacaracutiyā vā",
  "atk-abh02a:754_4": "anantarā catukkhandhā āruppapaṭisandhi. Evaṃ atītārammaṇacutiyā atītanavattabbapaccuppannārammaṇā",
  "atk-abh02a:754_5": "paṭisandhi, ekaccasugaticutiyā ekaccaduggatipaṭisandhi, ahetukacutiyā sahetukapaṭisandhi,",
  "atk-abh02a:754_6": "duhetukacutiyā tihetukapaṭisandhi, upekkhāsahagatacutiyā somanassasahagatapaṭisandhi,",
  "atk-abh02a:754_7": "appītikacutiyā sappītikapaṭisandhi, avitakkacutiyā savitakkapaṭisandhi, avicāracutiyā",
  "atk-abh02a:754_8": "savicārapaṭisandhi, avitakkaavicāracutiyā savitakkasavicārapaṭisandhīti tassa tassa",
  "atk-abh02a:754_9": "viparītato ca yathāyogaṃ yojetabbaṃ.",
  "atk-abh02a:755": "Laddhappaccayamitidhamma-mattametaṃ bhavantaramupeti;",
  "atk-abh02a:756": "Nāssa tato saṅkanti, na tato hetuṃ vinā hoti.",
  "atk-abh02a:757_0": "Iti hetaṃ laddhapaccayaṃ rūpārūpadhammamattaṃ uppajjamānaṃ bhavantaraṃ upetīti vuccati,",
  "atk-abh02a:757_1": "na satto, na jīvo. Tassa nāpi atītabhavato idha saṅkanti atthi, nāpi tato hetuṃ vinā",
  "atk-abh02a:757_2": "idha pātubhāvo. Tayidaṃ pākaṭena manussacutipaṭisandhikkamena pakāsayissāma –",
  "atk-abh02a:758_0": "Atītabhavasmiñhi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ",
  "atk-abh02a:758_1": "māraṇantikavedanāsattānaṃ sannipātaṃ asahantassa ātape pakkhittaharitatālapaṇṇamiva",
  "atk-abh02a:758_2": "kamena upasussamāne sarīre niruddhesu cakkhādīsu indriyesu hadayavatthumatte patiṭṭhitesu",
  "atk-abh02a:758_3": "kāyindriyamanindriyajīvitindriyesu taṅkhaṇāvasesaṃ hadayavatthusannissitaṃ viññāṇaṃ",
  "atk-abh02a:758_4": "garusamāsevitāsannapubbakatānaṃ aññataraṃ laddhāvasesapaccayasaṅkhārasaṅkhātaṃ kammaṃ",
  "atk-abh02a:758_5": "vā tadupaṭṭhāpitaṃ vā kammanimittagatinimittasaṅkhātaṃ visayamārabbha pavattati.",
  "atk-abh02a:758_6": "Tadevaṃ pavattamānaṃ taṇhāavijjānaṃ appahīnattā avijjāpaṭicchāditādīnave tasmiṃ visaye",
  "atk-abh02a:758_7": "taṇhā nāmeti, sahajātasaṅkhārā khipanti. Taṃ santativasena taṇhāya nāmiyamānaṃ saṅkhārehi",
  "atk-abh02a:758_8": "khippamānaṃ orimatīrarukkhavinibaddharajjumālambitvā mātikātikkamako viya purimañca",
  "atk-abh02a:758_9": "nissayaṃ jahati, aparañca kammasamuṭṭhāpitaṃ nissayaṃ assādayamānaṃ vā anassādayamānaṃ",
  "atk-abh02a:758_10": "vā ārammaṇādīhiyeva paccayehi pavattati.",
  "atk-abh02a:759_0": "Ettha ca purimaṃ cavanato cuti, pacchimaṃ bhavantarādipaṭisandhānato paṭisandhīti",
  "atk-abh02a:759_1": "vuccati. Tadetaṃ nāpi purimabhavā idha āgataṃ, nāpi tato kammasaṅkhāranativisayādihetuṃ",
  "atk-abh02a:759_2": "vinā pātubhūtanti veditabbaṃ.",
  "atk-abh02a:760": "Siyuṃ nidassanānettha, paṭighosādikā atha;",
  "atk-abh02a:761": "Santānabandhato natthi, ekatā nāpi nānatā.",
  "atk-abh02a:762_0": "Ettha cetassa viññāṇassa purimabhavato idha anāgamane atītabhavapariyāpannahetūhi",
  "atk-abh02a:762_1": "ca uppāde paṭighosapadīpamuddāpaṭibimbappakārā dhammā nidassanāni siyuṃ. Yathā hi",
  "atk-abh02a:762_2": "paṭighosapadīpamuddacchāyā saddādihetukā aññatra agantvā honti, evameva idaṃ cittaṃ.",
  "atk-abh02a:762_3": "Ettha ca ‘santānabandhato natthi ekatā nāpi nānatā’. Yadi hi santānabandhe sati ekantamekatā",
  "atk-abh02a:762_4": "bhaveyya, na khīrato dadhi sambhūtaṃ siyā. Athāpi ekantanānatā bhaveyya, na khīrassādhīno",
  "atk-abh02a:762_5": "dadhi siyā. Esa nayo sabbahetuhetusamuppannesu. Evañca sati sabbalokavohāralopo siyā.",
  "atk-abh02a:762_6": "So ca aniṭṭho. Tasmā ettha na ekantamekatā vā nānatā vā upagantabbāti.",
  "atk-abh02a:763_0": "Etthāha – nanu evaṃ asaṅkantipātubhāve sati ye imasmiṃ manussattabhāve khandhā, tesaṃ",
  "atk-abh02a:763_1": "niruddhattā phalapaccayassa ca kammassa tattha agamanato aññassa aññato ca taṃ phalaṃ",
  "atk-abh02a:763_2": "siyā? Upabhuñjake ca asati kassa taṃ phalaṃ siyā? Tasmā na sundaramidaṃ vidhānanti. Tatridaṃ vuccati –",
  "atk-abh02a:764": "Santāne yaṃ phalaṃ etaṃ, nāññassa na ca aññato;",
  "atk-abh02a:765": "Bījānaṃ abhisaṅkhāro, etassatthassa sādhako.",
  "atk-abh02a:766_0": "Ekasantānasmiñhi phalamuppajjamānaṃ tattha ekantaṃ ekattanānattānaṃ paṭisiddhattā",
  "atk-abh02a:766_1": "aññassāti vā aññatoti vā na hoti. Etassa ca panatthassa bījānaṃ abhisaṅkhāro sādhako.",
  "atk-abh02a:766_2": "Ambabījādīnañhi abhisaṅkhāresu katesu tassa bījassa santāne laddhapaccayo kālantare",
  "atk-abh02a:766_3": "phalaviseso uppajjamāno na aññabījānaṃ nāpi aññābhisaṅkhārapaccayā uppajjati, na",
  "atk-abh02a:766_4": "ca tāni bījāni te abhisaṅkhārā vā phalaṭṭhānaṃ pāpuṇanti. Evaṃ sampadamidaṃ veditabbaṃ.",
  "atk-abh02a:766_5": "Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi",
  "atk-abh02a:766_6": "ayamattho veditabbo.",
  "atk-abh02a:767": "Yampi vuttaṃ ‘upabhuñjake ca asati kassa taṃ phalaṃ siyā’ti? Tattha –",
  "atk-abh02a:768": "Phalassuppattiyā eva, siddhā bhuñjakasammuti;",
  "atk-abh02a:769": "Phaluppādena rukkhassa, yathā phalati sammuti.",
  "atk-abh02a:770_0": "Yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva",
  "atk-abh02a:770_1": "rukkho phalatīti vā phalitoti vā vuccati, tathā devamanussasaṅkhātānaṃ khandhānaṃ",
  "atk-abh02a:770_2": "ekadesabhūtassa upabhogasaṅkhātassa sukhadukkhaphalassa uppādeneva devo vā manusso",
  "atk-abh02a:770_3": "vā upabhuñjatīti vā sukhitoti vā dukkhitoti vā vuccati. Tasmā na ettha aññena upabhuñjakena",
  "atk-abh02a:770_4": "nāma koci attho atthīti.",
  "atk-abh02a:771_0": "Yopi vadeyya – ‘evaṃ santepi ete saṅkhārā vijjamānā vā phalassa paccayā siyuṃ, avijjamānā",
  "atk-abh02a:771_1": "vā. Yadi ca vijjamānā pavattikkhaṇeyeva nesaṃ vipākena bhavitabbaṃ. Atha avijjamānā,",
  "atk-abh02a:771_2": "pavattito pubbe ca pacchā ca niccaṃ phalāvahā siyu’nti. So evaṃ vattabbo –",
  "atk-abh02a:772": "Katattā paccayā ete, na ca niccaṃ phalāvahā;",
  "atk-abh02a:773": "Pāṭibhogādikaṃ tattha, veditabbaṃ nidassanaṃ.",
  "atk-abh02a:774_0": "Katattā eva hi saṅkhārā attano phalassa paccayā honti, na vijjamānattā vā avijjamānattā",
  "atk-abh02a:774_1": "vā. Yathāha “kāmāvacarassa kusalassa kammassa katattā upacitattā vipākaṃ cakkhuviññāṇaṃ",
  "atk-abh02a:774_2": "uppannaṃ hotī”tiādi. Yathārahassa attano phalassa ca paccayā hutvā na puna phalāvahā",
  "atk-abh02a:774_3": "honti vipakkavipākattā. Etassa catthassa vibhāvane idaṃ pāṭibhogādikaṃ nidassanaṃ veditabbaṃ.",
  "atk-abh02a:775_0": "Yathā hi loke yo kassaci atthassa niyyātanatthaṃ pāṭibhogo hoti, bhaṇḍaṃ vā kiṇāti,",
  "atk-abh02a:775_1": "iṇaṃ vā gaṇhāti. Tassa taṃ kiriyākaraṇamattameva tadatthaniyyātanādimhi paccayo hoti,",
  "atk-abh02a:775_2": "na kiriyāya vijjamānatā vā avijjamānatā vā. Na ca tadatthaniyyātanādito parampi dhārakova",
  "atk-abh02a:775_3": "hoti. Kasmā? Niyyātanādīnaṃ katattā. Evaṃ katattāva saṅkhārāpi attano phalassa paccayā",
  "atk-abh02a:775_4": "honti, na ca yathārahaṃ phaladānato parampi phalāvahā hontīti. Ettāvatā missāmissavasena",
  "atk-abh02a:775_5": "dvidhāpi pavattamānassa paṭisandhiviññāṇassa saṅkhārapaccayā pavatti dīpitā hoti.",
  "atk-abh02a:776": "Idāni sabbesvetesu battiṃsaviññāṇesu sammohavighātatthaṃ –",
  "atk-abh02a:777": "Paṭisandhippavattīnaṃ, vasenete bhavādisu;",
  "atk-abh02a:778": "Vijānitabbā saṅkhārā, yathā yesañca paccayā.",
  "atk-abh02a:779_0": "Tattha tayo bhavā, catasso yoniyo, pañca gatiyo, satta viññāṇaṭṭhitiyo, nava sattāvāsāti",
  "atk-abh02a:779_1": "ete bhavādayo nāma. Etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ",
  "atk-abh02a:779_2": "paccayā yathā ca paccayā honti tathā vijānitabbāti attho.",
  "atk-abh02a:780_0": "Tattha – puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena",
  "atk-abh02a:780_1": "kāmabhave sugatiyaṃ navannaṃ vipākaviññāṇānaṃ paṭisandhiyaṃ nānākkhaṇikakammapaccayena",
  "atk-abh02a:780_2": "ceva upanissayapaccayena cāti dvidhā paccayo. Rūpāvacarapañcakusalacetanābhedo puññābhisaṅkhāro",
  "atk-abh02a:780_3": "rūpabhave paṭisandhiyaṃ eva pañcannaṃ. Vuttappabhedakāmāvacaro pana kāmabhave sugatiyaṃ",
  "atk-abh02a:780_4": "upekkhāsahagatāhetukamanoviññāṇadhātuvajjānaṃ sattannaṃ parittavipākaviññāṇānaṃ vuttanayeneva",
  "atk-abh02a:780_5": "dvidhā paccayo pavatte, no paṭisandhiyaṃ. Sveva rūpabhave pañcannaṃ vipākaviññāṇānaṃ",
  "atk-abh02a:780_6": "tatheva paccayo pavatte, no paṭisandhiyaṃ. Kāmabhave pana duggatiyaṃ aṭṭhannampi",
  "atk-abh02a:780_7": "parittavipākaviññāṇānaṃ tatheva paccayo pavatte, no paṭisandhiyaṃ.",
  "atk-abh02a:781_0": "Tattha niraye mahāmoggallānattherassa narakacārikādīsu iṭṭhārammaṇasamāyoge so paccayo",
  "atk-abh02a:781_1": "hoti. Tiracchānesu pana nāgasupaṇṇapetamahiddhikesu ca iṭṭhārammaṇaṃ labbhatiyeva.",
  "atk-abh02a:781_2": "Sveva kāmabhave sugatiyaṃ soḷasannampi kusalavipākaviññāṇānaṃ tatheva paccayo pavatte",
  "atk-abh02a:781_3": "ca paṭisandhiyañca. Avisesena puññābhisaṅkhāro rūpabhave dasannaṃ vipākaviññāṇānaṃ",
  "atk-abh02a:781_4": "tatheva paccayo pavatte ca paṭisandhiyañca.",
  "atk-abh02a:782_0": "Dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa",
  "atk-abh02a:782_1": "tatheva paccayo paṭisandhiyaṃ, no pavatte; channaṃ pavatte, no paṭisandhiyaṃ; sattannampi",
  "atk-abh02a:782_2": "akusalavipākaviññāṇānaṃ pavatte ca paṭisandhiyañca. Kāmabhave pana sugatiyaṃ tesaṃyeva",
  "atk-abh02a:782_3": "sattannaṃ tatheva paccayo pavatte, no paṭisandhiyaṃ; rūpabhave catunnaṃ vipākaviññāṇānaṃ",
  "atk-abh02a:782_4": "tatheva paccayo pavatte, no paṭisandhiyaṃ. So ca kho kāmāvacare aniṭṭharūpadassanasaddasavanavasena.",
  "atk-abh02a:782_5": "Brahmaloke pana aniṭṭhā rūpādayo nāma natthi, tathā kāmāvacaradevalokepi.",
  "atk-abh02a:783": "Āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.",
  "atk-abh02a:784_0": "Kāmāvacarakusalākusalato pana sabbasaṅgāhikanayena vīsaticetanābhedopi kāyasaṅkhāro",
  "atk-abh02a:784_1": "kāmabhave dasannaṃ vipākaviññāṇānaṃ paṭisandhiyaṃ nānākkhaṇikakammapaccayena ceva",
  "atk-abh02a:784_2": "upanissayapaccayena cāti dvidhā paccayo. Sveva kāmabhave terasannaṃ, rūpabhave navannaṃ",
  "atk-abh02a:784_3": "vipākaviññāṇānaṃ tatheva paccayo pavatte, no paṭisandhiyaṃ. Sveva kāmabhave tevīsatiyā",
  "atk-abh02a:784_4": "vipākaviññāṇānaṃ tatheva paccayo pavatte ca paṭisandhiyañca. Vacīsaṅkhārepi eseva nayo.",
  "atk-abh02a:785_0": "Aṭṭhavīsatiekūnatiṃsacetanābhedopi pana cittasaṅkhāro tīsu bhavesu ekūnavīsatiyā",
  "atk-abh02a:785_1": "vipākaviññāṇānaṃ tatheva paccayo paṭisandhiyaṃ, no pavatte. Sveva dvīsu bhavesu heṭṭhāvuttānaṃ",
  "atk-abh02a:785_2": "terasannañca navannañcāti dvāvīsatiyā vipākaviññāṇānaṃ tatheva paccayo pavatte, no",
  "atk-abh02a:785_3": "paṭisandhiyaṃ. Tīsu pana bhavesu dvattiṃsāyapi vipākaviññāṇānaṃ tatheva paccayo pavatte",
  "atk-abh02a:785_4": "ceva paṭisandhiyañca. Evaṃ tāva bhavesu paṭisandhipavattīnaṃ vasena te saṅkhārā yesaṃ",
  "atk-abh02a:785_5": "paccayā, yathā ca paccayā honti tathā vijānitabbā. Eteneva nayena yoniādīsupi veditabbā.",
  "atk-abh02a:786_0": "Tatridaṃ ādito paṭṭhāya mukhamattappakāsanaṃ – imesu hi saṅkhāresu yasmā puññābhisaṅkhāro",
  "atk-abh02a:786_1": "tāva dvīsu bhavesu paṭisandhiṃ datvā sabbaṃ attano vipākaṃ janeti, tathā aṇḍajādīsu",
  "atk-abh02a:786_2": "catūsu yonīsu, devamanussasaṅkhātāsu dvīsu gatīsu, nānattakāyanānattasaññīnānattakāyaekattasaññīekattakāyanānattasaññīekattakāyaekattasaññīsaṅkhātāsu",
  "atk-abh02a:786_3": "manussānañceva paṭhamadutiyatatiyajjhānabhūmīnañca vasena catūsu viññāṇaṭṭhitīsu.",
  "atk-abh02a:786_4": "Asaññasattāvāse panesa rūpamattamevābhisaṅkharotīti catūsuyeva sattāvāsesu ca paṭisandhiṃ",
  "atk-abh02a:786_5": "datvā sabbaṃ attano vipākaṃ janeti. Tasmā esa etesu dvīsu bhavesu, catūsu yonīsu,",
  "atk-abh02a:786_6": "dvīsu gatīsu, catūsu viññāṇaṭṭhitīsu, catūsu sattāvāsesu ca ekavīsatiyā vipākaviññāṇānaṃ",
  "atk-abh02a:786_7": "vuttanayeneva paccayo hoti yathāsambhavaṃ paṭisandhiyaṃ pavatte ca.",
  "atk-abh02a:787_0": "Apuññābhisaṅkhāro pana yasmā ekasmiññeva kāmabhave, catūsu yonīsu, avasesāsu tīsu",
  "atk-abh02a:787_1": "gatīsu, nānattakāyaekattasaññīsaṅkhātāya ekissā viññāṇaṭṭhitiyā, tādiseyeva ca ekasmiṃ",
  "atk-abh02a:787_2": "sattāvāse paṭisandhivasena vipaccati, tasmā esa ekasmiṃ bhave catūsu yonīsu, tīsu",
  "atk-abh02a:787_3": "gatīsu, ekissā viññāṇaṭṭhitiyā, ekamhi ca sattāvāse sattannaṃ vipākaviññāṇānaṃ vuttanayeneva",
  "atk-abh02a:787_4": "paccayo hoti paṭisandhiyaṃ pavatte ca.",
  "atk-abh02a:788_0": "Āneñjābhisaṅkhāro pana yasmā ekasmiṃ arūpabhave, ekissā opapātikayoniyā, ekissā devagatiyā,",
  "atk-abh02a:788_1": "ākāsānañcāyatanādīsu tīsu viññāṇaṭṭhitīsu, ākāsānañcāyatanādīsu ca catūsu sattāvāsesu",
  "atk-abh02a:788_2": "paṭisandhivasena vipaccati, tasmā esa ekasmiṃyeva bhave, ekissā yoniyā, ekissā devagatiyā,",
  "atk-abh02a:788_3": "tīsu viññāṇaṭṭhitīsu catūsu sattāvāsesu, catunnaṃ viññāṇānaṃ vuttanayeneva paccayo",
  "atk-abh02a:788_4": "hoti paṭisandhiyaṃ pavatte ca.",
  "atk-abh02a:789_0": "Kāyasaṅkhāropi yasmā ekasmiṃ kāmabhave, catūsu yonīsu, pañcasu gatīsu, dvīsu viññāṇaṭṭhitīsu,",
  "atk-abh02a:789_1": "dvīsu ca sattāvāsesu paṭisandhiṃ datvā sabbaṃ attano vipākaṃ janeti, tasmā esa ekasmiṃ",
  "atk-abh02a:789_2": "bhave, catūsu yonīsu, pañcasu gatīsu, dvīsu viññāṇaṭṭhitīsu, dvīsu ca sattāvāsesu",
  "atk-abh02a:789_3": "tevīsatiyā vipākaviññāṇānaṃ tatheva paccayo paṭisandhiyaṃ pavatte ca. Vacīsaṅkhārepi eseva nayo.",
  "atk-abh02a:790_0": "Cittasaṅkhāro pana yasmā ekaṃ sattāvāsaṃ ṭhapetvā na katthaci na vipaccati, tasmā",
  "atk-abh02a:790_1": "esa tīsu bhavesu, catūsu yonīsu, pañcasu gatīsu, sattasu viññāṇaṭṭhitīsu, aṭṭhasu",
  "atk-abh02a:790_2": "sattāvāsesu yathāyogaṃ dvattiṃsāya vipākaviññāṇānaṃ tatheva paccayo paṭisandhiyaṃ",
  "atk-abh02a:790_3": "pavatte ca. Aviññāṇake pana sattāvāse saṅkhārapaccayā viññāṇaṃ natthi.",
  "atk-abh02a:791": "Apica puññābhisaṅkhāro asaññasattesu kaṭattārūpānaṃ nānākkhaṇikakammapaccayena paccayoti. Evaṃ –",
  "atk-abh02a:792": "Paṭisandhipavattīnaṃ, vasenete bhavādisu;",
  "atk-abh02a:793": "Vijānitabbā saṅkhārā, yathā yesañca paccayāti.",
  "atk-abh02a:794": "Saṅkhārapaccayā viññāṇapadaniddeso.",
  "atk-abh02a:795": "Nāmarūpapadaniddeso",
  "atk-abh02a:796": "228. Viññāṇapaccayā nāmarūpaniddese –",
  "atk-abh02a:797": "Desanābhedato sabba-bhavādīsu pavattito;",
  "atk-abh02a:798": "Saṅgahā paccayanayā, viññātabbo vinicchayo.",
  "atk-abh02a:799_0": "‘Desanābhedato’ti “tattha katamaṃ rūpaṃ? Cattāro ca mahābhūtā catunnañca mahābhūtānaṃ",
  "atk-abh02a:799_1": "upādāya rūpa”nti evaṃ tāva suttante ca idha rūpapadassa abhedato ekasadisā desanā",
  "atk-abh02a:799_2": "katā; nāmapadassa pana bhedato.",
  "atk-abh02a:800_0": "Suttantasmiñhi “tattha katamaṃ nāmaṃ? Vedanā saññā cetanā phasso manasikāro”ti vuttaṃ.",
  "atk-abh02a:800_1": "Idha “vedanākkhandho saññākkhandho saṅkhārakkhandho”ti. Tattha hi yampi cakkhuviññāṇapaccayā",
  "atk-abh02a:800_2": "nāmaṃ uppajjati, uppannañca cittassa ṭhiti arūpīnaṃ dhammānaṃ āyūti evaṃ aññadhammasannissayena",
  "atk-abh02a:800_3": "aggahetabbato pākaṭaṃ, taṃ dassento cetanāphassamanasikāravasena saṅkhārakkhandhaṃ",
  "atk-abh02a:800_4": "tidhā bhinditvā dvīhi khandhehi saddhiṃ desesi. Idha pana tattha vuttañca avuttañca",
  "atk-abh02a:800_5": "sabbaṃ nāmaṃ saṅgaṇhanto “tayo khandhā – vedanākkhandho saññākkhandho saṅkhārakkhandho”ti āha.",
  "atk-abh02a:801_0": "Kiṃ pana ime tayo khandhāva nāmaṃ, viññāṇaṃ nāmaṃ nāma na hotīti? No na hoti. Tasmiṃ",
  "atk-abh02a:801_1": "pana viññāṇe gayhamāne nāmaviññāṇassa ca paccayaviññāṇassa cāti dvinnaṃ viññāṇānaṃ",
  "atk-abh02a:801_2": "sahabhāvo āpajjati. Tasmā viññāṇaṃ paccayaṭṭhāne ṭhapetvā paccayanibbattaṃ nāmaṃ",
  "atk-abh02a:801_3": "dassetuṃ tayova khandhā vuttāti. Evaṃ tāva ‘desanābhedato’ viññātabbo vinicchayo.",
  "atk-abh02a:802_0": "‘Sabbabhavādīsu pavattito’ti ettha pana nāmaṃ ekaṃ sattāvāsaṃ ṭhapetvā sabbabhavayonigativiññāṇaṭṭhitisesasattāvāsesu",
  "atk-abh02a:802_1": "pavattati. Rūpaṃ dvīsu bhavesu, catūsu yonīsu, pañcasu gatīsu, purimāsu catūsu viññāṇaṭṭhitīsu,",
  "atk-abh02a:802_2": "pañcasu ca sattāvāsesu pavattati. Evaṃ pavattamāne cetasmiṃ nāmarūpe yasmā abhāvakagabbhaseyyakānaṃ",
  "atk-abh02a:802_3": "aṇḍajānañca paṭisandhikkhaṇe vatthukāyavasena rūpato dve santatisīsāni tayo ca arūpino",
  "atk-abh02a:802_4": "khandhā pātubhavanti, tasmā tesaṃ vitthārena rūparūpato vīsati dhammā tayo ca arūpino",
  "atk-abh02a:802_5": "khandhāti ete tevīsati dhammā viññāṇapaccayā nāmarūpanti veditabbā. Aggahitaggahaṇena",
  "atk-abh02a:802_6": "pana ekasantatisīsato nava rūpadhamme apanetvā cuddasa, sabhāvakānaṃ bhāvadasakaṃ",
  "atk-abh02a:802_7": "pakkhipitvā tettiṃsa. Tesampi agahitaggahaṇena santatisīsadvayato aṭṭhārasa rūpadhamme apanetvā pannarasa.",
  "atk-abh02a:803_0": "Yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ",
  "atk-abh02a:803_1": "jīvitindriyanavakassa ca vasena rūparūpato cattāri santatisīsāni tayo ca arūpino",
  "atk-abh02a:803_2": "khandhā pātubhavanti, tasmā tesaṃ vitthārena rūparūpato ekūnacattālīsa dhammā tayo",
  "atk-abh02a:803_3": "ca arūpino khandhāti ete dvācattālīsa dhammā viññāṇapaccayā nāmarūpanti veditabbā.",
  "atk-abh02a:803_4": "Agahitaggahaṇena pana santatisīsattayato sattavīsati dhamme apanetvā pannarasa.",
  "atk-abh02a:804_0": "Kāmabhave pana yasmā sesaopapātikānaṃ vā saṃsedajānaṃ vā sabhāvakaparipuṇṇāyatanānaṃ",
  "atk-abh02a:804_1": "paṭisandhikkhaṇe rūparūpato satta santatisīsāni tayo ca arūpino khandhā pātubhavanti,",
  "atk-abh02a:804_2": "tasmā tesaṃ vitthārena rūparūpato sattati dhammā tayo ca arūpino khandhāti ete tesattati",
  "atk-abh02a:804_3": "dhammā viññāṇapaccayā nāmarūpanti veditabbā. Aggahitaggahaṇena pana santatisīsachakkato",
  "atk-abh02a:804_4": "catupaññāsa dhamme apanetvā ekūnavīsati. Esa ukkaṃsato. Avakaṃsena pana taṃtaṃrūpasantatisīsavikalānaṃ",
  "atk-abh02a:804_5": "tassa tassa vasena hāpetvā hāpetvā saṅkhepato ca vitthārato ca paṭisandhiviññāṇapaccayā",
  "atk-abh02a:804_6": "nāmarūpasaṅkhātā veditabbā. Arūpīnaṃ pana tayova arūpino khandhā. Asaññīnaṃ rūpato",
  "atk-abh02a:804_7": "jīvitindriyanavakamevāti. Esa tāva paṭisandhiyaṃ nayo.",
  "atk-abh02a:805_0": "Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena",
  "atk-abh02a:805_1": "saha pavattaututo utusamuṭṭhānaṃ suddhaṭṭhakaṃ pātubhavati. Paṭisandhicittaṃ pana",
  "atk-abh02a:805_2": "rūpaṃ na samuṭṭhāpeti. Tañhi yathā papāte patitapuriso parassa paccayo hotuṃ na sakkoti,",
  "atk-abh02a:805_3": "evaṃ vatthudubbalatāya dubbalattā rūpaṃ samuṭṭhāpetuṃ na sakkoti. Paṭisandhicittato",
  "atk-abh02a:805_4": "pana uddhaṃ paṭhamabhavaṅgato pabhuti cittasamuṭṭhānakaṃ suddhaṭṭhakaṃ. Saddapātubhāvakāle",
  "atk-abh02a:805_5": "paṭisandhikkhaṇato uddhaṃ pavattaututo ceva cittato ca saddanavakaṃ. Ye pana kabaḷikārāhārūpajīvino",
  "atk-abh02a:805_6": "gabbhaseyyakasattā tesaṃ –",
  "atk-abh02a:806": "“Yañcassa bhuñjatī mātā, annaṃ pānañca bhojanaṃ;",
  "atk-abh02a:807": "Tena so tattha yāpeti, mātukucchigato naro”ti. ;",
  "atk-abh02a:808_0": "Vacanato mātarā ajjhoharitāhārena anugate sarīre, opapātikānaṃ sabbapaṭhamaṃ attano",
  "atk-abh02a:808_1": "mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti idaṃ āhārasamuṭṭhānassa",
  "atk-abh02a:808_2": "suddhaṭṭhakassa utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,",
  "atk-abh02a:808_3": "pubbe ekekacittakkhaṇe tikkhattuṃ uppajjamānaṃ vuttaṃ kammasamuṭṭhānaṃ sattatividhanti",
  "atk-abh02a:808_4": "channavutividhaṃ rūpaṃ tayo ca arūpino khandhāti samāsato navanavuti dhammā. Yasmā",
  "atk-abh02a:808_5": "vāsaddo aniyato kadācideva pātubhāvato, tasmā duvidhampi taṃ apanetvā ime sattanavuti",
  "atk-abh02a:808_6": "dhammā yathāsambhavaṃ sabbasattānaṃ viññāṇapaccayā nāmarūpanti veditabbā. Tesañhi",
  "atk-abh02a:808_7": "suttānampi pamattānampi carantānampi khādantānampi pivantānampi divā ca rattiñca",
  "atk-abh02a:808_8": "ete viññāṇapaccayā pavattanti. Tañca tesaṃ viññāṇapaccayabhāvaṃ parato vaṇṇayissāma.",
  "atk-abh02a:809_0": "Yaṃ panetamettha kammajarūpaṃ taṃ bhavayonigativiññāṇaṭṭhitisattāvāsesu sabbapaṭhamaṃ",
  "atk-abh02a:809_1": "patiṭṭhahantampi tisamuṭṭhānikarūpena anupatthaddhaṃ na sakkoti saṇṭhātuṃ, nāpi tisamuṭṭhānikaṃ",
  "atk-abh02a:809_2": "tena anupatthaddhaṃ. Atha kho vātabbhāhatāpi catuddisavavatthāpitā naḷakalāpiyo viya,",
  "atk-abh02a:809_3": "ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññūpatthaddhānevetāni",
  "atk-abh02a:809_4": "apatamānāni saṇṭhahitvā ekampi vassaṃ dvepi vassāni…pe… vassasatampi yāva tesaṃ sattānaṃ",
  "atk-abh02a:809_5": "āyukkhayo vā puññakkhayo vā tāva pavattantīti. Evaṃ ‘sabbabhavādīsu pavattito’pettha",
  "atk-abh02a:809_6": "viññātabbo vinicchayo.",
  "atk-abh02a:810_0": "‘Saṅgahā’ti ettha ca yaṃ āruppe pavattipaṭisandhīsu pañcavokārabhave ca pavattiyā",
  "atk-abh02a:810_1": "viññāṇapaccayā nāmameva, yañca asaññīsu sabbattha pañcavokārabhave ca pavattiyā viññāṇapaccayā",
  "atk-abh02a:810_2": "rūpameva, yañca pañcavokārabhave sabbattha viññāṇapaccayā nāmarūpaṃ, taṃ sabbaṃ nāmañca",
  "atk-abh02a:810_3": "rūpañca nāmarūpañca nāmarūpanti evaṃ ekadesasarūpekasesanayena saṅgahetvā viññāṇapaccayā",
  "atk-abh02a:810_4": "nāmarūpanti veditabbaṃ. Asaññīsu viññāṇābhāvā ayuttanti ce nāyuttaṃ. Idañhi –",
  "atk-abh02a:811": "Nāmarūpassa yaṃ hetu, viññāṇaṃ taṃ dvidhā mataṃ;",
  "atk-abh02a:812": "Vipākamavipākañca, yuttameva yato idaṃ.",
  "atk-abh02a:813_0": "Yañhi nāmarūpassa hetu viññāṇaṃ taṃ vipākāvipākabhedato dvidhā mataṃ. Idañca asaññasattesu",
  "atk-abh02a:813_1": "kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṃ, tathā",
  "atk-abh02a:813_2": "pañcavokāre pavattiyaṃ kusalādicittakkhaṇe kammasamuṭṭhānanti yuttameva idaṃ. Evaṃ",
  "atk-abh02a:813_3": "‘saṅgahato’pettha viññātabbo vinicchayo.",
  "atk-abh02a:814": "‘Paccayanayā’ti ettha hi –",
  "atk-abh02a:815": "Nāmassa pākaviññāṇaṃ, navadhā hoti paccayo;",
  "atk-abh02a:816": "Vatthurūpassa navadhā, sesarūpassa aṭṭhadhā.",
  "atk-abh02a:817": "Abhisaṅkhāraviññāṇaṃ, hoti rūpassa ekadhā;",
  "atk-abh02a:818": "Tadaññaṃ pana viññāṇaṃ, tassa tassa yathārahaṃ.",
  "atk-abh02a:819_0": "Yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ, tassa rūpamissassa vā",
  "atk-abh02a:819_1": "rūpaamissassa vā paṭisandhikaṃ vā aññaṃ vā vipākaviññāṇaṃ sahajātaaññamaññanissayasampayuttavipākaāhāraindriyaatthiavigatapaccayehi",
  "atk-abh02a:819_2": "navadhā paccayo hoti. Vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi",
  "atk-abh02a:819_3": "navadhā paccayo hoti. Ṭhapetvā pana vatthurūpaṃ sesarūpassa imesu navasu aññamaññapaccayaṃ",
  "atk-abh02a:819_4": "apanetvā sesehi aṭṭhahi paccayehi paccayo hoti. Abhisaṅkhāraviññāṇaṃ pana asaññasattarūpassa",
  "atk-abh02a:819_5": "vā pañcavokāre vā kammajassa suttantikapariyāyena upanissayavasena ekadhāva paccayo",
  "atk-abh02a:819_6": "hoti. Avasesaṃ paṭhamabhavaṅgato pabhuti sabbampi viññāṇaṃ tassa tassa nāmarūpassa",
  "atk-abh02a:819_7": "yathārahaṃ paccayo hotīti veditabbaṃ. Vitthārato pana tassa paccayanaye dassiyamāne",
  "atk-abh02a:819_8": "sabbāpi paṭṭhānakathā vitthāretabbā hotīti na taṃ ārabhāma.",
  "atk-abh02a:820_0": "Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "atk-abh02a:820_1": "Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ",
  "atk-abh02a:820_2": "viññāṇapaccayatā siddhā. Yuttito pana –",
  "atk-abh02a:821": "Cittajena hi rūpena, idha diṭṭhena sijjhati;",
  "atk-abh02a:822": "Adiṭṭhassāpi rūpassa, viññāṇaṃ paccayo iti.",
  "atk-abh02a:823_0": "Citte hi pasanne appasanne vā tadanurūpāni rūpāni uppajjamānāni diṭṭhāni. Diṭṭhena",
  "atk-abh02a:823_1": "ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa",
  "atk-abh02a:823_2": "viññāṇaṃ paccayo hotīti jānitabbametaṃ. Kammasamuṭṭhānassāpi hi tassa cittasamuṭṭhānasseva",
  "atk-abh02a:823_3": "viññāṇapaccayatā paṭṭhāne āgatāti. Evaṃ paccayanayato pettha viññātabbo vinicchayo.",
  "atk-abh02a:824_0": "Ettha ca “viññāṇapaccayā nāmarūpa”nti bhāsamānena bhagavatā yasmā upaparikkhamānānaṃ",
  "atk-abh02a:824_1": "paṇḍitānaṃ paramatthato nāmarūpamattameva pavattamānaṃ dissati, na satto, na poso;",
  "atk-abh02a:824_2": "tasmā appaṭivattiyaṃ samaṇena vā brāhmaṇena vā devena vā mārena vā brahmunā vā kenaci",
  "atk-abh02a:824_3": "vā lokasmiṃ anuttaraṃ dhammacakkaṃ pavattitaṃ hotīti.",
  "atk-abh02a:825": "Viññāṇapaccayā nāmarūpapadaniddeso.",
  "atk-abh02a:826": "Saḷāyatanapadaniddeso",
  "atk-abh02a:827": "229. Nāmarūpapaccayā saḷāyatananiddese –",
  "atk-abh02a:828": "Nāmaṃ khandhattayaṃ rūpaṃ, bhūtavatthādikaṃ mataṃ;",
  "atk-abh02a:829": "Katekasesaṃ taṃ tassa, tādisasseva paccayo.",
  "atk-abh02a:830_0": "Yañhetaṃ saḷāyatanassa paccayabhūtaṃ nāmarūpaṃ, tattha nāmanti vedanādikkhandhattayaṃ,",
  "atk-abh02a:830_1": "rūpaṃ pana sakasantatipariyāpannaṃ niyamato cattāri bhūtāni cha vatthūni jīvitindriyanti",
  "atk-abh02a:830_2": "evaṃ bhūtavatthādikaṃ matanti veditabbaṃ. Taṃ pana “nāmañca rūpañca nāmarūpañca nāmarūpa”nti",
  "atk-abh02a:830_3": "evaṃ katekasesaṃ “chaṭṭhāyatanañca saḷāyatanañca saḷāyatana”nti evaṃ katekasesasseva",
  "atk-abh02a:830_4": "saḷāyatanassa paccayoti veditabbaṃ. Kasmā? Yasmā āruppe nāmameva paccayo. Tañca chaṭṭhāyatanasseva,",
  "atk-abh02a:830_5": "na aññassa. “Nāmapaccayā chaṭṭhāyatana”nti hi abyākatavāre vakkhati. Idha saṅgahitameva",
  "atk-abh02a:830_6": "hi tattha vibhattanti veditabbaṃ.",
  "atk-abh02a:831_0": "Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve",
  "atk-abh02a:831_1": "bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathā.",
  "atk-abh02a:831_2": "Sā panassa tabbhāvabhāvībhāvatā paccayanayasmiññeva āvibhavissati. Tasmā –",
  "atk-abh02a:832": "Paṭisandhiyaṃ pavatte vā, hoti yaṃ yassa paccayo;",
  "atk-abh02a:833": "Yathā ca paccayo hoti, tathā neyyaṃ vibhāvinā.",
  "atk-abh02a:834": "Tatrāyaṃ atthadīpanā –",
  "atk-abh02a:835": "Nāmameva hi āruppe, paṭisandhipavattisu;",
  "atk-abh02a:836": "Paccayo sattadhā chaṭṭhā, hoti taṃ avakaṃsato.",
  "atk-abh02a:837_0": "Kathaṃ? ‘Paṭisandhiyaṃ’ tāva avakaṃsato sahajātaaññamaññanissayasampayuttavipākaatthiavigatapaccayehi",
  "atk-abh02a:837_1": "sattadhā nāmaṃ chaṭṭhāyatanassa paccayo hoti. Kiñci panettha hetupaccayena, kiñci",
  "atk-abh02a:837_2": "āhārapaccayenāti evaṃ aññathāpi paccayo hoti. Tassa vasena ukkaṃsāvakaṃso veditabbo.",
  "atk-abh02a:838_0": "‘Pavatte’pi vipākaṃ vuttanayeneva paccayo hoti. Itaraṃ pana avakaṃsato vuttappakāresu",
  "atk-abh02a:838_1": "paccayesu vipākapaccayavajjehi chahi paccayo hoti. Kiñci panettha hetupaccayena,",
  "atk-abh02a:838_2": "kiñci āhārapaccayenāti evaṃ aññathāpi paccayo hoti. Tassa vasena ukkaṃsāvakaṃso veditabbo.",
  "atk-abh02a:839": "Aññasmimpi bhave nāmaṃ, tatheva paṭisandhiyaṃ;",
  "atk-abh02a:840": "Chaṭṭhassa itaresaṃ taṃ, chahākārehi paccayo.",
  "atk-abh02a:841_0": "Āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā",
  "atk-abh02a:841_1": "chaṭṭhassa manāyatanassa yathā āruppe vuttaṃ tatheva avakaṃsato sattadhā paccayo",
  "atk-abh02a:841_2": "hoti. Itaresaṃ panetaṃ pañcannaṃ cakkhāyatanādīnaṃ catumahābhūtasahāyaṃ hutvā sahajāta",
  "atk-abh02a:841_3": "nissayavipākavippayuttaatthiavigatavasena chahākārehi paccayo hoti. Kiñci panettha",
  "atk-abh02a:841_4": "hetupaccayena, kiñci āhārapaccayenāti evaṃ aññathāpi paccayo hoti. Tassa vasena ukkaṃsāvakaṃso veditabbo.",
  "atk-abh02a:842": "Pavattepi tathā hoti, pākaṃ pākassa paccayo;",
  "atk-abh02a:843": "Apākaṃ avipākassa, chadhā chaṭṭhassa paccayo.",
  "atk-abh02a:844_0": "Pavattepi hi pañcavokārabhave yathā paṭisandhiyaṃ, tatheva vipākanāmaṃ vipākassa",
  "atk-abh02a:844_1": "chaṭṭhāyatanassa avakaṃsato sattadhā paccayo hoti. Avipākaṃ pana avipākassa chaṭṭhassa",
  "atk-abh02a:844_2": "avakaṃsatova tato vipākapaccayaṃ apanetvā chadhāva paccayo hoti. Vuttanayeneva panettha",
  "atk-abh02a:844_3": "ukkaṃsāvakaṃso veditabbo.",
  "atk-abh02a:845": "Tattheva sesapañcannaṃ, vipākaṃ paccayo bhave;",
  "atk-abh02a:846": "Catudhā avipākampi, evameva pakāsitaṃ.",
  "atk-abh02a:847_0": "Tattheva hi pavatte sesānaṃ cakkhāyatanādīnaṃ pañcannaṃ cakkhuppasādādivatthukampi",
  "atk-abh02a:847_1": "itarampi vipākanāmaṃ pacchājātavippayuttaatthiavigatapaccayehi catudhā paccayo hoti.",
  "atk-abh02a:847_2": "Yathā ca vipākaṃ, avipākampi evameva pakāsitaṃ. Tasmā kusalādibhedampi tesaṃ catudhā",
  "atk-abh02a:847_3": "paccayo hotīti veditabbaṃ. Evaṃ tāva nāmameva paṭisandhiyaṃ pavatte vā yassa yassa",
  "atk-abh02a:847_4": "āyatanassa paccayo hoti, yathā ca hoti, tathā veditabbaṃ.",
  "atk-abh02a:848": "Rūpaṃ panettha āruppa-bhave bhavati paccayo;",
  "atk-abh02a:849": "Na ekāyatanassāpi, pañcakkhandhabhave pana.",
  "atk-abh02a:850": "Rūpato sandhiyaṃ vatthu, chadhā chaṭṭhassa paccayo;",
  "atk-abh02a:851": "Bhūtāni catudhā honti, pañcannaṃ avisesato.",
  "atk-abh02a:852_0": "Rūpato hi paṭisandhiyaṃ vatthurūpaṃ chaṭṭhassa manāyatanassa sahajātaaññamaññanissayavippayuttaatthiavigatapaccayehi",
  "atk-abh02a:852_1": "chadhā paccayo hoti. Cattāri pana bhūtāni avisesato paṭisandhiyaṃ pavatte ca yaṃ",
  "atk-abh02a:852_2": "yaṃ āyatanaṃ uppajjati, tassa tassa vasena pañcannampi cakkhāyatanādīnaṃ sahajātanissayaatthiavigatapaccayehi",
  "atk-abh02a:852_3": "catudhā paccayā honti.",
  "atk-abh02a:853": "Tidhā jīvitametesaṃ, āhāro ca pavattiyaṃ;",
  "atk-abh02a:854": "Tāneva chadhā chaṭṭhassa, vatthu tasseva pañcadhā.",
  "atk-abh02a:855": "Etesaṃ pana cakkhādīnaṃ pañcannaṃ paṭisandhiyaṃ pavatte ca atthiavigataindriyavasena rūpajīvitaṃ tidhā paccayo hoti.",
  "atk-abh02a:856_0": "‘Āhāro cā’ti āhāro ca atthiavigataāhāravasena tidhā paccayo hoti. So ca kho ye sattā",
  "atk-abh02a:856_1": "āhārūpajīvino, tesaṃ āhārānugate kāye pavattiyaṃyeva, no paṭisandhiyaṃ. Tāni pana",
  "atk-abh02a:856_2": "pañca cakkhāyatanādīni chaṭṭhassa cakkhusotaghānajivhākāyaviññāṇasaṅkhātassa manāyatanassa",
  "atk-abh02a:856_3": "nissayapurejātaindriyavippayuttaatthiavigatavasena chahākārehi paccayā honti pavatte,",
  "atk-abh02a:856_4": "no paṭisandhiyaṃ. Ṭhapetvā pana pañca viññāṇāni tasseva avasesamanāyatanassa vatthurūpaṃ",
  "atk-abh02a:856_5": "nissayapurejātavippayuttaatthiavigatavasena pañcadhā paccayo hoti pavatte, no paṭisandhiyaṃ.",
  "atk-abh02a:856_6": "Evaṃ rūpameva paṭisandhiyaṃ pavatte vā yassa yassa āyatanassa paccayo hoti yathā",
  "atk-abh02a:856_7": "ca hoti tathā veditabbaṃ.",
  "atk-abh02a:857": "Nāmarūpaṃ panubhayaṃ, hoti yaṃ yassa paccayo;",
  "atk-abh02a:858": "Yathā ca tampi sabbattha, viññātabbaṃ vibhāvinā.",
  "atk-abh02a:859_0": "Seyyathidaṃ – paṭisandhiyaṃ tāva pañcavokārabhave khandhattayavatthurūpasaṅkhātaṃ",
  "atk-abh02a:859_1": "nāmarūpaṃ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi",
  "atk-abh02a:859_2": "paccayo hotīti idamettha mukhamattaṃ. Vuttanayānusārena pana sakkā sabbaṃ yojetunti",
  "atk-abh02a:859_3": "na ettha vitthāro dassitoti.",
  "atk-abh02a:860": "Nāmarūpapaccayā saḷāyatanapadaniddeso.",
  "atk-abh02a:861": "Phassapadaniddeso",
  "atk-abh02a:862": "230. Saḷāyatanapaccayā phassaniddese –",
  "atk-abh02a:863": "Chaḷeva phassā saṅkhepā, cakkhusamphassaādayo;",
  "atk-abh02a:864": "Viññāṇamiva battiṃsa, vitthārena bhavanti te.",
  "atk-abh02a:865_0": "‘Saṅkhepato’ hi pāḷiyaṃ cakkhusamphassoti ādayo chaḷeva phassā āgatā. Vitthārena",
  "atk-abh02a:865_1": "pana cakkhusamphassādayo pañca kusalavipākā pañca akusalavipākāti dasa, sesā bāvīsati",
  "atk-abh02a:865_2": "lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā vuttaviññāṇamiva",
  "atk-abh02a:865_3": "bāttiṃsa honti. Yaṃ panetassa bāttiṃsavidhassāpi phassassa paccayo saḷāyatanaṃ. Tattha –",
  "atk-abh02a:866": "Chaṭṭhena saha ajjhattaṃ, cakkhādiṃ bāhirehipi;",
  "atk-abh02a:867": "Saḷāyatanamicchanti, chahi saddhiṃ vicakkhaṇā.",
  "atk-abh02a:868_0": "Tattha ye tāva “upādinnakapavattikathā aya”nti ekasantatipariyāpannameva paccayaṃ",
  "atk-abh02a:868_1": "paccayuppannañca dīpenti, te chaṭṭhāyatanapaccayā phassoti pāḷianusārato āruppe chaṭṭhāyatanañca",
  "atk-abh02a:868_2": "aññattha sabbasaṅgahato saḷāyatanañca phassassa paccayoti ekadesasarūpekasesaṃ katvā",
  "atk-abh02a:868_3": "chaṭṭhena saha ajjhattaṃ cakkhādiṃ saḷāyatananti icchanti. Tañhi chaṭṭhāyatanañca",
  "atk-abh02a:868_4": "saḷāyatanañca saḷāyatanantveva saṅghaṃ gacchati. Ye pana paccayuppannameva ekasantatipariyāpannaṃ",
  "atk-abh02a:868_5": "dīpenti, paccayaṃ pana bhinnasantānampi, te yaṃ yaṃ āyatanaṃ phassassa paccayo hoti",
  "atk-abh02a:868_6": "taṃ sabbaṃ dīpentā bāhirampi pariggahetvā tadeva chaṭṭhena saha ajjhattaṃ bāhirehipi",
  "atk-abh02a:868_7": "rūpāyatanādīhi saddhiṃ saḷāyatananti icchanti. Tampi hi chaṭṭhāyatanañca saḷāyatanañca",
  "atk-abh02a:868_8": "saḷāyatananti etesaṃ ekasese kate saḷāyatanantveva saṅkhaṃ gacchati.",
  "atk-abh02a:869_0": "Etthāha – na sabbāyatanehi eko phasso sambhoti, nāpi ekamhā āyatanā sabbe phassā,",
  "atk-abh02a:869_1": "ayañca saḷāyatanapaccayā phassoti ekova vutto, so kasmāti? Tatridaṃ vissajjanaṃ –",
  "atk-abh02a:869_2": "saccametaṃ. Sabbehi eko ekamhā vā sabbe na sambhonti, sambhoti pana anekehi eko;",
  "atk-abh02a:869_3": "yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesā",
  "atk-abh02a:869_4": "sampayuttadhammāyatanā cāti evaṃ sabbattha yathānurūpaṃ yojetabbaṃ. Tasmā eva hi –",
  "atk-abh02a:870": "Eko panekāyatana-ppabhavo iti dīpito;",
  "atk-abh02a:871": "Phassoyaṃ ekavacana-niddesenidha tādinā.",
  "atk-abh02a:872": "‘Ekavacananiddesenā’ti saḷāyatanapaccayā phassoti iminā hi ekavacananiddesena anekehi āyatanehi eko phasso hotīti tādinā dīpitoti attho. Āyatanesu pana –",
  "atk-abh02a:873": "Chadhā pañca tato ekaṃ, navadhā bāhirāni cha;",
  "atk-abh02a:874": "Yathāsambhavametassa, paccayatte vibhāvaye.",
  "atk-abh02a:875_0": "Tatrāyaṃ vibhāvanā – cakkhāyatanādīni tāva pañca cakkhusamphassādibhedato pañcavidhassa",
  "atk-abh02a:875_1": "phassassa nissayapurejātaindriyavippayuttaatthiavigatavasena chadhā paccayā honti.",
  "atk-abh02a:875_2": "Tato paraṃ ekaṃ vipākamanāyatanaṃ anekabhedassa vipākamanosamphassassa sahajātaaññamaññanissayavipākaāhāraindriyasampayuttaatthiavigatavasena",
  "atk-abh02a:875_3": "navadhā paccayo hoti. Bāhiresu pana rūpāyatanaṃ cakkhusamphassassa ārammaṇapurejātaatthiavigatavasena",
  "atk-abh02a:875_4": "catudhā paccayo hoti. Tathā saddāyatanādīni sotasamphassādīnaṃ. Manosamphassassa",
  "atk-abh02a:875_5": "pana tāni dhammāyatanañca tathā ca ārammaṇapaccayamatteneva cāti evaṃ bāhirāni cha",
  "atk-abh02a:875_6": "yathāsambhavametassa paccayatte vibhāvayeti.",
  "atk-abh02a:876": "Saḷāyatanapaccayā phassapadaniddeso.",
  "atk-abh02a:877": "Vedanāpadaniddeso",
  "atk-abh02a:878": "231. Phassapaccayā vedanāniddese –",
  "atk-abh02a:879": "Dvārato vedanā vuttā, cakkhusamphassajādikā;",
  "atk-abh02a:880": "Chaḷeva tā pabhedena, ekūnanavutī matā.",
  "atk-abh02a:881": "Cakkhusamphassajāvedanātiādinā hi nayena pāḷiyaṃ imā cakkhusamphassajādikā dvārato chaḷeva vedanā vuttā. Tā pana pabhedena ekūnanavutiyā cittehi sampayuttattā ekūnanavutīti matā.",
  "atk-abh02a:882": "Vedanāsu panetāsu, idha bāttiṃsa vedanā;",
  "atk-abh02a:883": "Vipākacittayuttāva, adhippetāti bhāsitā.",
  "atk-abh02a:884": "Aṭṭhadhā tattha pañcannaṃ, pañcadvāramhi paccayo;",
  "atk-abh02a:885": "Sesānaṃ ekadhā phasso, manodvārepi so tathā.",
  "atk-abh02a:886_0": "Tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko",
  "atk-abh02a:886_1": "phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo",
  "atk-abh02a:886_2": "hoti. Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ",
  "atk-abh02a:886_3": "kāmāvacaravipākavedanānaṃ cakkhusamphassādiko phasso upanissayavasena ekadhāva paccayo hoti.",
  "atk-abh02a:887_0": "‘Manodvārepi so tathā’ti manodvārepi hi tadārammaṇavasena pavattānaṃ kāmāvacaravipākavedanānaṃ",
  "atk-abh02a:887_1": "so sahajātamanosamphassasaṅkhāto phasso tatheva aṭṭhadhā paccayo hoti, paṭisandhibhavaṅgacutivasena",
  "atk-abh02a:887_2": "ca pavattānaṃ tebhūmakavipākavedanānampi. Yā panetā manodvāre tadārammaṇavasena pavattā",
  "atk-abh02a:887_3": "kāmāvacaravedanā, tāsaṃ manodvāre āvajjanasampayutto manosamphasso upanissayavasena",
  "atk-abh02a:887_4": "ekadhā paccayo hotīti.",
  "atk-abh02a:888": "Phassapaccayā vedanāpadaniddeso.",
  "atk-abh02a:889": "Taṇhāpadaniddeso",
  "atk-abh02a:890": "232. Vedanāpaccayā taṇhāniddese –",
  "atk-abh02a:891": "Rūpataṇhādibhedena, cha taṇhā idha dīpitā;",
  "atk-abh02a:892": "Ekekā tividhā tattha, pavattākārato matā.",
  "atk-abh02a:893_0": "Imasmiñhi vedanāpaccayā taṇhāniddese ‘seṭṭhiputto brāhmaṇaputto’ti pitito nāmavasena",
  "atk-abh02a:893_1": "putto viya imā rūpataṇhā…pe… dhammataṇhāti ārammaṇato nāmavasena cha taṇhā dīpitā",
  "atk-abh02a:893_2": "pakāsitā kathitāti attho. Tattha rūpe taṇhā rūpataṇhāti iminā nayena padattho veditabbo.",
  "atk-abh02a:894_0": "Tāsu ca pana taṇhāsu ekekā taṇhā pavattiākārato kāmataṇhā, bhavataṇhā, vibhavataṇhāti",
  "atk-abh02a:894_1": "evaṃ tividhā matā. Rūpataṇhā eva hi yadā cakkhussa āpāthagataṃ rūpārammaṇaṃ kāmassādavasena",
  "atk-abh02a:894_2": "assādayamānā pavattati, tadā kāmataṇhā nāma hoti. Yadā tadevārammaṇaṃ dhuvaṃ sassatanti",
  "atk-abh02a:894_3": "pavattāya sassatadiṭṭhiyā saddhiṃ pavattati, tadā bhavataṇhā nāma hoti. Sassatadiṭṭhisahagato",
  "atk-abh02a:894_4": "hi rāgo bhavataṇhāti vuccati. Yadā pana tadevārammaṇaṃ “ucchijjati vinassatī”ti pavattāya",
  "atk-abh02a:894_5": "ucchedadiṭṭhiyā saddhiṃ pavattati, tadā vibhavataṇhā nāma hoti. Ucchedadiṭṭhisahagato",
  "atk-abh02a:894_6": "hi rāgo vibhavataṇhāti vuccati. Eseva nayo saddataṇhādīsupīti etā aṭṭhārasa taṇhā honti.",
  "atk-abh02a:895_0": "Tā ajjhattarūpādīsu aṭṭhārasa, bahiddhā aṭṭhārasāti chattiṃsa. Iti atītā chattiṃsa,",
  "atk-abh02a:895_1": "anāgatā chattiṃsa, paccuppannā chattiṃsāti aṭṭhasataṃ taṇhā honti. Tā pana saṃṅkhippamānā",
  "atk-abh02a:895_2": "rūpādiārammaṇavasena cha, kāmataṇhādivasena vā tissova taṇhā hontīti veditabbā. Yasmā",
  "atk-abh02a:895_3": "panime sattā puttaṃ assādetvā putte mamattena dhātiyā viya rūpādiārammaṇavasena uppajjamānaṃ",
  "atk-abh02a:895_4": "vedanaṃ assādetvā vedanāya mamattena rūpādiārammaṇadāyakānaṃ cittakāragandhabbagandhikasūdatantavāyarasāyanavidhāyakavejjādīnaṃ",
  "atk-abh02a:895_5": "mahāsakkāraṃ karonti, tasmā sabbāpesā vedanāpaccayā taṇhā hotīti veditabbā.",
  "atk-abh02a:896": "Yasmā cettha adhippetā, vipākasukhavedanā;",
  "atk-abh02a:897": "Ekāva ekadhā cesā, tasmā taṇhāya paccayo.",
  "atk-abh02a:898": "‘Ekadhā’ti upanissayapaccayena paccayo hoti. Yasmā vā –",
  "atk-abh02a:899": "Dukkhī sukhaṃ patthayati, sukhī bhiyyopi icchati;",
  "atk-abh02a:900": "Upekkhā pana santattā, sukhamicceva bhāsitā.",
  "atk-abh02a:901": "Taṇhāya paccayā tasmā, honti tissopi vedanā;",
  "atk-abh02a:902": "Vedanāpaccayā taṇhā, iti vuttā mahesinā.",
  "atk-abh02a:903": "Vedanā paccayā cāpi, yasmā nānusayaṃ vinā;",
  "atk-abh02a:904": "Hoti tasmā na sā hoti, brāhmaṇassa vusīmatoti.",
  "atk-abh02a:905": "Vedanāpaccayā taṇhāpadaniddeso.",
  "atk-abh02a:906": "Upādānapadaniddeso",
  "atk-abh02a:907": "233. Taṇhāpaccayā upādānaniddese –",
  "atk-abh02a:908": "Upādānāni cattāri, tāni atthavibhāgato;",
  "atk-abh02a:909": "Dhammasaṅkhepavitthārā, kamato ca vibhāvaye.",
  "atk-abh02a:910_0": "Pāḷiyañhi upādānanti kāmupādānaṃ…pe… attavādupādānanti imāni cattāri upādānāni āgatāni.",
  "atk-abh02a:910_1": "Tesaṃ ayaṃ atthavibhāgo – vatthusaṅkhātaṃ kāmaṃ upādiyatīti kāmupādānaṃ. Kāmo ca",
  "atk-abh02a:910_2": "so upādānañcātipi kāmupādānaṃ. Upādānanti daḷhaggahaṇaṃ. Daḷhattho hettha upasaddo",
  "atk-abh02a:910_3": "upāyāsa-upakaṭṭhādīsu viya. Tathā diṭṭhi ca sā upādānañcāti diṭṭhupādānaṃ. Diṭṭhiṃ",
  "atk-abh02a:910_4": "upādiyatīti vā diṭṭhupādānaṃ. Sassato attā ca loko cātiādīsu hi purimadiṭṭhiṃ uttaradiṭṭhi",
  "atk-abh02a:910_5": "upādiyati. Tathā sīlabbataṃ upādiyatīti sīlabbatupādānaṃ. Sīlabbatañca taṃ upādānañcātipi",
  "atk-abh02a:910_6": "sīlabbatupādānaṃ. Gosīlagovatādīni hi evaṃ suddhīti abhinivesato sayameva upādānānīti.",
  "atk-abh02a:910_7": "Tathā vadanti etenāti vādo, upādiyanti etenāti upādānaṃ. Kiṃ vadanti upādiyanti vā?",
  "atk-abh02a:910_8": "Attānaṃ. Attano vādupādānaṃ attavādupādānaṃ. Attavādamattameva vā attāti upādiyanti",
  "atk-abh02a:910_9": "etenāti attavādupādānaṃ. Ayaṃ tāva tesaṃ atthavibhāgo.",
  "atk-abh02a:911_0": "‘Dhammasaṅkhepavitthāre’ pana kāmupādānaṃ tāva “tattha katamaṃ kāmupādānaṃ? Yo kāmesu",
  "atk-abh02a:911_1": "kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ",
  "atk-abh02a:911_2": "– idaṃ vuccati kāmupādāna”nti āgatattā saṅkhepato taṇhādaḷhattaṃ vuttaṃ. Taṇhādaḷhattaṃ",
  "atk-abh02a:911_3": "nāma purimataṇhāupanissayapaccayena daḷhasambhūtā uttarataṇhā eva. Keci panāhu –",
  "atk-abh02a:911_4": "appattavisayapatthanā taṇhā, andhakāre corassa hatthappasāraṇaṃ viya. Sampattavisayaggahaṇaṃ",
  "atk-abh02a:911_5": "upādānaṃ, tasseva bhaṇḍaggahaṇaṃ viya. Appicchatāsantuṭṭhitāpaṭipakkhā ca te dhammā.",
  "atk-abh02a:911_6": "Tathā pariyesanārakkhadukkhamūlāti. Sesupādānattayaṃ pana saṅkhepato diṭṭhimattameva.",
  "atk-abh02a:912_0": "Vitthārato pana pubbe rūpādīsu vuttāya aṭṭhasatappabhedāyapi taṇhāya daḷhabhāvo kāmupādānaṃ.",
  "atk-abh02a:912_1": "Dasavatthukā micchādiṭṭhi diṭṭhupādānaṃ. Yathāha – “tattha katamaṃ diṭṭhupādānaṃ?",
  "atk-abh02a:912_2": "Natthi dinnaṃ, natthi yiṭṭhaṃ…pe… sacchikatvā pavedentīti yā evarūpā diṭṭhi…pe… vipariyesaggāho",
  "atk-abh02a:912_3": "– idaṃ vuccati diṭṭhupādāna”nti sīlavatehi suddhiparāmasanaṃ pana sīlabbatupādānaṃ.",
  "atk-abh02a:912_4": "Yathāha – “tattha katamaṃ sīlabbatupādānaṃ? Ito bahiddhā samaṇabrāhmaṇānaṃ sīlena",
  "atk-abh02a:912_5": "suddhi, vatena suddhi, sīlabbatena suddhīti yā evarūpā diṭṭhi…pe… vipariyesaggāho",
  "atk-abh02a:912_6": "– idaṃ vuccati sīlabbatupādāna”nti. Vīsativatthukā sakkāyadiṭṭhi attavādupādānaṃ.",
  "atk-abh02a:912_7": "Yathāha – “tattha katamaṃ attavādupādānaṃ? Idha assutavā puthujjano…pe… sappurisadhamme",
  "atk-abh02a:912_8": "avinīto rūpaṃ attato samanupassati…pe… vipariyesaggāho – idaṃ vuccati attavādupādāna”nti.",
  "atk-abh02a:912_9": "Ayamettha dhammasaṅkhepavitthāro.",
  "atk-abh02a:913_0": "‘Kamato’ti ettha pana tividho kamo – uppattikkamo, pahānakkamo, desanākkamo ca. Tattha",
  "atk-abh02a:913_1": "anamatagge saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo",
  "atk-abh02a:913_2": "na vuccati. Pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso.",
  "atk-abh02a:913_3": "Tato “sassato ayaṃ attā”ti gaṇhato attavisuddhatthaṃ sīlabbatupādānaṃ, ucchijjatīti",
  "atk-abh02a:913_4": "gaṇhato paralokanirapekkhassa kāmupādānanti evaṃ paṭhamaṃ attavādupādānaṃ, tato diṭṭhisīlabbatakāmupādānānīti",
  "atk-abh02a:913_5": "ayametesaṃ ekasmiṃ bhave uppattikkamo.",
  "atk-abh02a:914": "Diṭṭhupādānādīni cettha paṭhamaṃ pahīyanti sotāpattimaggavajjhattā. Kāmupādānaṃ pacchā arahattamaggavajjhattāti. Ayametesaṃ pahānakkamo.",
  "atk-abh02a:915_0": "Mahāvisayattā pana pākaṭattā ca etesu kāmupādānaṃ paṭhamaṃ desitaṃ. Mahāvisayañhi",
  "atk-abh02a:915_1": "taṃ aṭṭhacittasampayogā. Appavisayāni itarāni catucittasampayogā. Yebhuyyena ca ālayarāmatāya",
  "atk-abh02a:915_2": "pajāya pākaṭaṃ kāmupādānaṃ, na itarāni. Kāmupādānavā vatthukāmānaṃ samadhigamatthaṃ",
  "atk-abh02a:915_3": "kotūhalamaṅgalādibahulo hoti, na sassatadiṭṭhīti tadanantaraṃ diṭṭhupādānaṃ. Taṃ",
  "atk-abh02a:915_4": "pabhijjamānaṃ sīlabbataattavādupādānavasena duvidhaṃ hoti. Tasmiṃ dvaye gokiriyaṃ",
  "atk-abh02a:915_5": "vā kukkurakiriyaṃ vā disvāpi veditabbato oḷārikanti sīlabbatupādānaṃ paṭhamaṃ desitaṃ,",
  "atk-abh02a:915_6": "sukhumattā ante attavādupādānanti ayametesaṃ desanākkamo.",
  "atk-abh02a:916": "Taṇhā ca purimassettha, ekadhā hoti paccayo;",
  "atk-abh02a:917": "Sattadhā aṭṭhadhā vāpi, hoti sesattayassa sā.",
  "atk-abh02a:918_0": "Ettha ca evaṃ desite upādānacatukke purimassa kāmupādānassa kāmataṇhā upanissayavasena",
  "atk-abh02a:918_1": "ekadhāva paccayo hoti taṇhābhinanditesu visayesu uppattito. Sesattayassa pana sahajātaaññamaññanissayasampayuttaatthiavigatahetuvasena",
  "atk-abh02a:918_2": "sattadhā vā upanissayena saha aṭṭhadhā vāpi paccayo hoti. Yadā ca sā upanissayavasena",
  "atk-abh02a:918_3": "paccayo hoti tadā asahajātāva hotīti.",
  "atk-abh02a:919": "Taṇhāpaccayā upādānapadaniddeso.",
  "atk-abh02a:920": "Bhavapadaniddeso",
  "atk-abh02a:921": "234. Upādānapaccayā bhavaniddese –",
  "atk-abh02a:922": "Atthato dhammato ceva, sātthato bhedasaṅgahā;",
  "atk-abh02a:923": "Yaṃ yassa paccayo ceva, viññātabbo vinicchayo.",
  "atk-abh02a:924_0": "Tattha bhavatīti bhavo. Duvidhenāti dvīhi ākārehi pavattitoti attho. Athavā duvidhenāti",
  "atk-abh02a:924_1": "paccate karaṇavacanaṃ, duvidhoti vuttaṃ hoti. Atthīti saṃvijjati. Kammameva bhavo",
  "atk-abh02a:924_2": "kammabhavo. Upapattiyeva bhavo upapattibhavo. Ettha ca upapatti bhavatīti bhavo.",
  "atk-abh02a:924_3": "Kammaṃ pana yathā sukhakāraṇattā “sukho buddhānamuppādo”ti vutto, evaṃ bhavakāraṇattā",
  "atk-abh02a:924_4": "phalavohārena bhavoti veditabbaṃ. Tattha katamo kammabhavoti tesu dvīsu bhavesu yo",
  "atk-abh02a:924_5": "kammabhavoti vutto, so katamoti attho. Puññābhisaṅkhārādayo vuttatthā eva. Sabbanti",
  "atk-abh02a:924_6": "anavasesaṃ. Bhavaṃ gacchati gameti cāti bhavagāmi. Iminā lokuttaraṃ paṭikkhipati.",
  "atk-abh02a:924_7": "Ayañhi vaṭṭakathā, tañca vivaṭṭanissitanti. Karīyatīti kammaṃ.",
  "atk-abh02a:925_0": "Kāmabhavādīsu kāmasaṅkhāto bhavo kāmabhavo. Esa nayo rūpārūpabhavesu. Saññāvataṃ",
  "atk-abh02a:925_1": "bhavo, saññā vā ettha bhave atthīti saññābhavo. Vipariyāyena asaññābhavo. Oḷārikasaññāya",
  "atk-abh02a:925_2": "abhāvā sukhumāya ca bhāvā neva saññā nāsaññā asmiṃ bhaveti nevasaññānāsaññābhavo.",
  "atk-abh02a:925_3": "Ekena rūpakkhandhena vokiṇṇo bhavo ekavokārabhavo. Eko vā vokāro assa bhavassāti",
  "atk-abh02a:925_4": "ekavokārabhavo. Eseva nayo catuvokārapañcavokārabhavesu. Ayaṃ vuccati upapattibhavoti",
  "atk-abh02a:925_5": "esa navavidhopi upapattibhavo nāma vuccatīti. Evaṃ tāvettha ‘atthato’ viññātabbo vinicchayo.",
  "atk-abh02a:926_0": "‘Dhammato’ pana ettha hi puññābhisaṅkhāro dhammato terasa cetanā, apuññābhisaṅkhāro",
  "atk-abh02a:926_1": "dvādasa, āneñjābhisaṅkhāro catasso. “Sabbampi bhavagāmikamma”nti etena sabbepete",
  "atk-abh02a:926_2": "dhammā cetanā sampayuttā vā kammasaṅkhātā ācayagāmino dhammā saṅgahitā. Kāmabhavo",
  "atk-abh02a:926_3": "pañca upādinnakkhandhā, tathā rūpabhavo, arūpabhavo cattāro, saññābhavo catupañca,",
  "atk-abh02a:926_4": "asaññābhavo eko upādinnakkhandho, nevasaññānāsaññābhavo cattāro. Ekavokārabhavādayo",
  "atk-abh02a:926_5": "ekacatupañcakkhandhā upādinnakkhandhehīti evamettha ‘dhammato’pi viññātabbo vinicchayo.",
  "atk-abh02a:927_0": "‘Sātthato’ti yathā ca bhavaniddese tatheva kāmañca saṅkhāraniddesepi puññābhisaṅkhārādayova",
  "atk-abh02a:927_1": "vuttā, evaṃ santepi purimā atītakammavasena idha paṭisandhiyā paccayattā vuttā. Ime",
  "atk-abh02a:927_2": "paccuppannakammavasena āyatiṃ paṭisandhiyā paccayattāti punavacanaṃ sātthakameva.",
  "atk-abh02a:927_3": "Pubbe vā “tattha katamo puññābhisaṅkhāro? Kusalacetanā kāmāvacarā”ti evamādinā nayena",
  "atk-abh02a:927_4": "cetanāva saṅkhārāti vuttā. Idha pana “sabbampi bhavagāmikamma”nti vacanato cetanāsampayuttāpi.",
  "atk-abh02a:927_5": "Pubbe ca viññāṇapaccayameva kammaṃ saṅkhārāti vuttaṃ, idāni asaññābhavanibbattakampi.",
  "atk-abh02a:927_6": "Kiṃ vā bahunā? “Avijjāpaccayā saṅkhārā”ti ettha puññābhisaṅkhārādayova kusalākusaladhammā",
  "atk-abh02a:927_7": "vuttā. “Upādānapaccayā bhavo”ti idha pana upapattibhavassāpi saṅgahitattā kusalākusalābyākatā",
  "atk-abh02a:927_8": "dhammā vuttā. Tasmā sabbathāpi sātthakamevidaṃ punavacananti. Evamettha ‘sātthato’pi",
  "atk-abh02a:927_9": "viññātabbo vinicchayo.",
  "atk-abh02a:928_0": "‘Bhedasaṅgahā’ti upādānapaccayā bhavassa bhedato ceva saṅgahato ca. Yañhi kāmupādānapaccayā",
  "atk-abh02a:928_1": "kāmabhavanibbattakaṃ kammaṃ kariyati, so kammabhavo. Tadabhinibbattā khandhā upapattibhavo.",
  "atk-abh02a:928_2": "Esa nayo rūpārūpabhavesu. Evaṃ kāmupādānapaccayā dve kāmabhavā, tadantogadhāva saññābhavapañcavokārabhavā;",
  "atk-abh02a:928_3": "dve rūpabhavā, tadantogadhāva saññābhavaasaññābhavaekavokārabhavapañcavokārabhavā;",
  "atk-abh02a:928_4": "dve arūpabhavā, tadantogadhāva saññābhavanevasaññānāsaññābhavacatuvokārabhavāti saddhiṃ",
  "atk-abh02a:928_5": "antogadhehi cha bhavā. Yathā ca kāmupādānapaccayā saddhiṃ antogadhehi cha bhavā tathā",
  "atk-abh02a:928_6": "sesupādānapaccayāpīti evaṃ upādānapaccayā bhedato saddhiṃ antogadhehi catuvīsati bhavā.",
  "atk-abh02a:929_0": "Saṅgahato pana kammabhavaṃ upapattibhavañca ekato katvā kāmupādānapaccayā saddhiṃ",
  "atk-abh02a:929_1": "antogadhehi eko kāmabhavo, tathā rūpārūpabhavāti tayo bhavā. Tathā sesupādānapaccayāpīti",
  "atk-abh02a:929_2": "evaṃ upādānapaccayā saṅgahato saddhiṃ antogadhehi dvādasa bhavā. Apica avisesena",
  "atk-abh02a:929_3": "upādānapaccayā kāmabhavūpagaṃ kammaṃ kammabhavo. Tadabhinibbattā khandhā upapattibhavo.",
  "atk-abh02a:929_4": "Esa nayo rūpārūpabhavesu. Evaṃ upādānapaccayā saddhiṃ antogadhehi dve kāmabhavā,",
  "atk-abh02a:929_5": "dve rūpabhavā, dve arūpabhavāti aparenapi pariyāyena saṅgahato cha bhavā. Kammabhavaupapattibhavabhedaṃ",
  "atk-abh02a:929_6": "vā anupagamma saddhiṃ antogadhehi kāmabhavādivasena tayo bhavā honti. Kāmabhavādibhedañcāpi",
  "atk-abh02a:929_7": "anupagamma kammabhavaupapattibhavavasena dve bhavā honti. Kammupapattibhedañca anupagamma",
  "atk-abh02a:929_8": "upādānapaccayā bhavoti bhavavasena eko bhavo hotīti. Evamettha upādānapaccayassa",
  "atk-abh02a:929_9": "bhavassa bhedasaṅgahāpi viññātabbo vinicchayo.",
  "atk-abh02a:930_0": "‘Yaṃ yassa paccayo cevā’ti yañcettha upādānaṃ yassa paccayo hoti, tatopi viññātabbo",
  "atk-abh02a:930_1": "vinicchayoti attho. Kiṃ panettha kassa paccayo hoti? Yaṃ kiñci yassa kassaci paccayo",
  "atk-abh02a:930_2": "hotiyeva. Ummattako viya hi puthujjano. So ‘idaṃ yuttaṃ, idaṃ ayutta’nti avicāretvā",
  "atk-abh02a:930_3": "yassa kassaci upādānassa vasena yaṃ kiñci bhavaṃ patthetvā yaṃ kiñci kammaṃ karotiyeva.",
  "atk-abh02a:930_4": "Tasmā yadekacce “sīlabbatupādānena rūpārūpabhavā na hontī”ti vadanti, taṃ na gahetabbaṃ.",
  "atk-abh02a:930_5": "Sabbena pana sabbo hotīti gahetabbaṃ, seyyathidaṃ – idhekacco anussavavasena vā diṭṭhānusārena",
  "atk-abh02a:930_6": "vā “kāmā nāmete manussaloke ceva khattiyamahāsālakulādīsu chakāmāvacaradevaloke ca",
  "atk-abh02a:930_7": "samiddhā”ti cintetvā tesaṃ adhigamatthaṃ asaddhammasavanādīhi vañcito ‘iminā kammena",
  "atk-abh02a:930_8": "kāmā sampajjantī’ti maññamāno kāmupādānavasena kāyaduccaritādīnipi karoti. So duccaritapāripūriyā",
  "atk-abh02a:930_9": "apāye uppajjati; sandiṭṭhike vā pana kāme patthayamāno paṭiladdhe vā gopayamāno kāmupādānavasena",
  "atk-abh02a:930_10": "kāyaduccaritādīnipi karoti. So duccaritapāripūriyā apāye uppajjati. Tatrāssa upapattihetubhūtaṃ",
  "atk-abh02a:930_11": "kammaṃ kammabhavo, kammābhinibbattā khandhā upapattibhavo saññābhavapañcavokārabhavā",
  "atk-abh02a:930_12": "pana tadantogadhā eva.",
  "atk-abh02a:931_0": "Aparo pana saddhammasavanādīhi upabrūhitañāṇo “iminā kammena kāmā sampajjantī”ti",
  "atk-abh02a:931_1": "maññamāno kāmupādānavasena kāyasucaritādīni karoti. So sucaritapāripūriyā devesu",
  "atk-abh02a:931_2": "vā manussesu vā uppajjati. Tatrāssa upapattihetubhūtaṃ kammaṃ kammabhavo, kammābhinibbattā",
  "atk-abh02a:931_3": "khandhā upapattibhavo. Saññābhavapañcavokārabhavā pana tadantogadhā eva. Iti kāmupādānaṃ",
  "atk-abh02a:931_4": "sappabhedassa sāntogadhassa kāmabhavassa paccayo hoti.",
  "atk-abh02a:932_0": "Aparo “rūpārūpabhavesu tato samiddhatarā kāmā”ti sutvā vā parikappetvā vā kāmupādānavaseneva",
  "atk-abh02a:932_1": "rūpārūpasamāpattiyo nibbattetvā samāpattibalena rūpārūpabrahmaloke uppajjati. Tatrāssa",
  "atk-abh02a:932_2": "upapattihetubhūtaṃ kammaṃ kammabhavo, kammābhinibbattā khandhā upapattibhavo. Saññāasaññā",
  "atk-abh02a:932_3": "nevasaññā nāsaññāekavokāracatuvokārapañcavokārabhavā pana tadantogadhā eva. Iti kāmupādānaṃ",
  "atk-abh02a:932_4": "sappabhedānaṃ sāntogadhānaṃ rūpārūpabhavānampi paccayo hoti.",
  "atk-abh02a:933_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ",
  "atk-abh02a:933_1": "ucchinno suucchinno hotī”ti ucchedadiṭṭhiṃ upādāya tadupagaṃ kammaṃ karoti. Tassa",
  "atk-abh02a:933_2": "taṃ kammaṃ kammabhavo, kammābhinibbattā khandhā upapattibhavo. Saññābhavādayo pana",
  "atk-abh02a:933_3": "tadantogadhā eva. Iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo hoti.",
  "atk-abh02a:934_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ",
  "atk-abh02a:934_1": "sukhī hoti, vigatapariḷāho hotī”ti attavādupādānena tadupagaṃ kammaṃ karoti. Tassa",
  "atk-abh02a:934_2": "taṃ kammaṃ kammabhavo, tadabhinibbattā khandhā upapattibhavo. Saññābhavādayo pana",
  "atk-abh02a:934_3": "tadantogadhā eva. Iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.",
  "atk-abh02a:935_0": "Aparo “idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ",
  "atk-abh02a:935_1": "paripūrentassa sukhaṃ pāripūriṃ gacchatī”ti sīlabbatupādānavasena tadupagaṃ kammaṃ",
  "atk-abh02a:935_2": "karoti. Tassa taṃ kammaṃ kammabhavo, tadabhinibbattā khandhā upapattibhavo. Saññābhavādayo",
  "atk-abh02a:935_3": "pana tadantogadhā eva. Iti sīlabbatupādānampi sappabhedānaṃ sāntogadhānaṃ tiṇṇaṃ",
  "atk-abh02a:935_4": "bhavānaṃ paccayo hotīti evamettha yaṃ yassa paccayo hoti tatopi viññātabbo vinicchayo.",
  "atk-abh02a:936": "Kiṃ panettha kassa bhavassa kathaṃ paccayo hotīti ce?",
  "atk-abh02a:937": "Rūpārūpabhavānaṃ, upanissayapaccayo upādānaṃ;",
  "atk-abh02a:938": "Sahajātādīhipi taṃ, kāmabhavassāti viññeyyaṃ.",
  "atk-abh02a:939_0": "Rūpārūpabhavānañhi kāmabhavapariyāpannassa ca kāmabhave kusalakammasseva upapattibhavassa",
  "atk-abh02a:939_1": "cetaṃ catubbidhampi upādānaṃ upanissayapaccayena ekadhā paccayo hoti. Kāmabhave attanā",
  "atk-abh02a:939_2": "sampayuttaakusalakammabhavassa sahajātaaññamaññanissayasampayuttaatthiavigatahetupaccayappabhedehi",
  "atk-abh02a:939_3": "sahajātādīhi paccayo hoti. Vippayuttassa pana upanissayapaccayenevāti.",
  "atk-abh02a:940": "Upādānapaccayā bhavapadaniddeso.",
  "atk-abh02a:941": "Jātijarāmaraṇādipadaniddeso",
  "atk-abh02a:942_0": "235. Bhavapaccayā jātiniddesādīsu jātiādīnaṃ vinicchayo saccavibhaṅge vuttanayeneva",
  "atk-abh02a:942_1": "veditabbo. Bhavoti panettha kammabhavova adhippeto. So hi jātiyā paccayo, na upapattibhavo.",
  "atk-abh02a:942_2": "So pana kammapaccayaupanissayapaccayavasena dvidhāva paccayo hotīti.",
  "atk-abh02a:943_0": "Tattha siyā – kathaṃ panetaṃ jānitabbaṃ “bhavo jātiyā paccayo”ti ce? Bāhirapaccayasamattepi",
  "atk-abh02a:943_1": "hīnapaṇītatādivisesadassanato. Bāhirānañhi janakajanettisukkasoṇitāhārādīnaṃ paccayānaṃ",
  "atk-abh02a:943_2": "samattepi sattānaṃ yamakānampi sataṃ hīnapaṇītatādiviseso dissati. So ca na ahetuko,",
  "atk-abh02a:943_3": "sabbadā ca sabbesañca abhāvato; na kammabhavato aññahetuko, tadabhinibbattakasattānaṃ",
  "atk-abh02a:943_4": "ajjhattasantāne aññassa kāraṇassa abhāvatoti kammabhavahetukova. Kammañhi sattānaṃ",
  "atk-abh02a:943_5": "hīnapaṇītādivisesahetu. Tenāha bhagavā – “kammaṃ satte vibhajati yadidaṃ hīnappaṇītatāyā”ti.",
  "atk-abh02a:943_6": "Tasmā jānitabbametaṃ – “bhavo jātiyā paccayo”ti.",
  "atk-abh02a:944_0": "Yasmā ca asati jātiyā jarāmaraṇaṃ nāma na hoti, sokādayo ca dhammā na honti, jātiyā",
  "atk-abh02a:944_1": "pana sati jarāmaraṇañceva jarāmaraṇasaṅkhātadukkhadhammaphuṭṭhassa ca bālassa jarāmaraṇābhisambandhā",
  "atk-abh02a:944_2": "vā tena tena dukkhadhammena phuṭṭhassa anabhisambandhā vā sokādayo ca dhammā honti,",
  "atk-abh02a:944_3": "tasmā ayaṃ jātijarāmaraṇassa ceva sokādīnañca paccayo hotīti veditabbā. Sā pana upanissayakoṭiyā",
  "atk-abh02a:944_4": "ekadhāva paccayo hotīti.",
  "atk-abh02a:945": "Bhavapaccayā jātiādipadaniddeso.",
  "atk-abh02a:946": "242. Evametassātiādīnaṃ attho uddesavāre vuttanayeneva veditabbo. Saṅgatiādīni samudayavevacanāneva.",
  "atk-abh02a:947": "Yasmā panettha sokādayo avasāne vuttā, tasmā yā sā avijjā “avijjāpaccayā saṅkhārā”ti evametassa bhavacakkassa ādimhi vuttā, sā –",
  "atk-abh02a:948": "Sokādīhi avijjā, siddhā bhavacakkamaviditādimidaṃ;",
  "atk-abh02a:949": "Kārakavedakarahitaṃ, dvādasavidhasuññatāsuññaṃ.",
  "atk-abh02a:950_0": "Satataṃ samitaṃ pavattatīti veditabbaṃ. Kathaṃ panettha sokādīhi avijjā siddhā? Kathamidaṃ",
  "atk-abh02a:950_1": "bhavacakkaṃ aviditādi? Kathaṃ kārakavedakarahitaṃ? Kathaṃ dvādasavidhasuññatāsuññanti",
  "atk-abh02a:950_2": "ce? Ettha hi sokadukkhadomanassupāyāsā avijjāya aviyogino, paridevo ca nāma mūḷhassāti",
  "atk-abh02a:950_3": "tesu tāva siddhesu siddhāva hoti avijjā. Apica “āsavasamudayā avijjāsamudayo”ti hi",
  "atk-abh02a:950_4": "vuttaṃ. Āsavasamudayā cete sokādayo honti. Kathaṃ? Vatthukāmaviyoge tāva soko kāmāsavasamudayo hoti? Yathāha –",
  "atk-abh02a:951": "“Tassa ce kāmayānassa, chandajātassa jantuno;",
  "atk-abh02a:952": "Te kāmā parihāyanti, sallaviddhova ruppatī”ti. ;",
  "atk-abh02a:953_0": "Yathā cāha – “kāmato jāyatī soko”ti. Sabbepi cete diṭṭhāsavasamudayā honti, yathāha",
  "atk-abh02a:953_1": "– “tassa ahaṃ rūpaṃ, mama rūpanti pariyuṭṭhaṭṭhāyino taṃ rūpaṃ vipariṇamati aññathā",
  "atk-abh02a:953_2": "hoti. Tassa rūpavipariṇāmaññathābhāvā uppajjanti sokaparidevadukkhadomanassupāyāsā”ti.",
  "atk-abh02a:953_3": "Yathā ca diṭṭhāsavasamudayā evaṃ bhavāsavasamudayāpi, yathāha – “yepi te devā dīghāyukā",
  "atk-abh02a:953_4": "vaṇṇavanto sukhabahulā uccesu vimānesu ciraṭṭhitikā tepi tathāgatassa dhammadesanaṃ",
  "atk-abh02a:953_5": "sutvā yebhuyyena bhayaṃ saṃvegaṃ santāsaṃ āpajja”nti pañca pubbanimittāni disvā maraṇabhayena",
  "atk-abh02a:953_6": "santajjitānaṃ devānaṃ viyāti. Yathā ca bhavāsavasamudayā evaṃ avijjāsavasamudayāpi,",
  "atk-abh02a:953_7": "yathāha – “sa kho so, bhikkhave, bālo diṭṭheva dhamme tividhaṃ dukkhadomanassaṃ paṭisaṃvedetī”ti.",
  "atk-abh02a:954_0": "Iti yasmā āsavasamudayā ete honti, tasmā ete sijjhamānā avijjāya hetubhūte āsave",
  "atk-abh02a:954_1": "sādhenti. Āsavesu ca siddhesu paccayabhāve bhāvato avijjāpi siddhāva hotīti. Evaṃ",
  "atk-abh02a:954_2": "tāvettha ‘sokādīhi avijjā siddhā’ hotīti veditabbā.",
  "atk-abh02a:955_0": "Yasmā pana evaṃ paccayabhāve bhāvato avijjāya siddhāya puna “avijjāpaccayā saṅkhārā,",
  "atk-abh02a:955_1": "saṅkhārapaccayā viññāṇa”nti evaṃ hetuphalaparamparāya pariyosānaṃ natthi, tasmā taṃ",
  "atk-abh02a:955_2": "hetuphalasambandhavasena pavattaṃ dvādasaṅgaṃ ‘bhavacakkaṃ aviditādī’ti siddhaṃ hoti.",
  "atk-abh02a:956_0": "Evaṃ sati “avijjāpaccayā saṅkhārā”ti idaṃ ādimattakathanaṃ virujjhatīti ce? Nayidaṃ",
  "atk-abh02a:956_1": "ādimattakathanaṃ, padhānadhammakathanaṃ panetaṃ. Tiṇṇañhi vaṭṭānaṃ avijjā padhānā.",
  "atk-abh02a:956_2": "Avijjāggahaṇena hi avasesaṃ kilesavaṭṭañca kammādīni ca bālaṃ paliveṭhenti, sappasiraggahaṇena",
  "atk-abh02a:956_3": "sesaṃ sappasarīraṃ viya bāhaṃ. Avijjāsamucchede pana kate tehi vimokkho hoti, sappasiracchede",
  "atk-abh02a:956_4": "kate paliveṭhitabāhāvimokkho viya. Yathāha – “avijjāyatveva asesavirāganirodhā saṅkhāranirodho”tiādi.",
  "atk-abh02a:956_5": "Iti yaṃ gaṇhato bandho muñcato ca mokkho hoti, tassa padhānadhammassa kathanamidaṃ,",
  "atk-abh02a:956_6": "na ādimattakathananti evamidaṃ bhavacakkaṃ aviditādīti veditabbaṃ. Tayidaṃ yasmā",
  "atk-abh02a:956_7": "avijjādīhi kāraṇehi saṅkhārādīnaṃ pavatti, tasmā tato aññena “brahmā mahābrahmā seṭṭho",
  "atk-abh02a:956_8": "sajitā”ti evaṃ parikappitena brahmādinā vā saṃsārassa kārakena “so kho pana me ayaṃ",
  "atk-abh02a:956_9": "attā vado vedeyyo”ti evaṃ parikappitena attanā vā sukhadukkhānaṃ vedakena rahitaṃ.",
  "atk-abh02a:956_10": "Iti ‘kārakavedakarahita’nti veditabbaṃ.",
  "atk-abh02a:957_0": "Yasmā panettha avijjā udayabbayadhammakattā dhuvabhāvena, saṃkiliṭṭhattā saṃkilesikattā",
  "atk-abh02a:957_1": "ca subhabhāvena, udayabbayapaṭipīḷitattā sukhabhāvena, paccayāyattavuttittā vasavattanabhūtena",
  "atk-abh02a:957_2": "attabhāvena ca suññā, tathā saṅkhārādīnipi aṅgāni; yasmā vā avijjā na attā, na attano,",
  "atk-abh02a:957_3": "na attani, na attavatī, tathā saṅkhārādīnipi aṅgāni; tasmā ‘dvādasavidhasuññatāsuññamidaṃ’",
  "atk-abh02a:957_4": "bhavacakkanti veditabbaṃ.",
  "atk-abh02a:958": "Evañca viditvā puna –",
  "atk-abh02a:959": "Tassa avijjātaṇhā, mūlamatītādayo tayo kālā;",
  "atk-abh02a:960": "Dve aṭṭha dve eva ca, sarūpato tesu aṅgāni.",
  "atk-abh02a:961_0": "Tassa kho panetassa bhavacakkassa avijjā taṇhā cāti dve dhammā mūlanti veditabbā.",
  "atk-abh02a:961_1": "Tadetaṃ pubbantāharaṇato avijjāmūlaṃ vedanāvasānaṃ, aparantasantānato taṇhāmūlaṃ",
  "atk-abh02a:961_2": "jarāmaraṇāvasānanti duvidhaṃ hoti. Tattha purimaṃ diṭṭhicaritavasena vuttaṃ, pacchimaṃ",
  "atk-abh02a:961_3": "taṇhācaritavasena. Diṭṭhicaritānañhi avijjā, taṇhācaritānaṃ taṇhā saṃsāranāyikā.",
  "atk-abh02a:961_4": "Ucchedadiṭṭhisamugghātāya vā paṭhamaṃ, phaluppattiyā hetūnaṃ anupacchedapakāsanato;",
  "atk-abh02a:961_5": "sassatadiṭṭhisamugghātāya dutiyaṃ, uppannānaṃ jarāmaraṇapakāsanato; gabbhaseyyakavasena",
  "atk-abh02a:961_6": "vā purimaṃ, anupubbapavattidīpanato; opapātikavasena pacchimaṃ sahuppattidīpanato.",
  "atk-abh02a:962_0": "Atītapaccuppannānāgatā cassa tayo kālā. Tesu pāḷiyaṃ sarūpato āgatavasena avijjā",
  "atk-abh02a:962_1": "saṅkhārā cāti dve aṅgāni atītakālāni, viññāṇādīni bhavāvasānāni aṭṭha paccuppannakālāni,",
  "atk-abh02a:962_2": "jāti ceva jarāmaraṇañca dve anāgatakālānīti veditabbāni. Puna –",
  "atk-abh02a:963": "Hetuphalahetupubbaka-tisandhicatubhedasaṅgahañcetaṃ;",
  "atk-abh02a:964": "Vīsatiākārāraṃ, tivaṭṭamanavaṭṭhitaṃ bhamati.",
  "atk-abh02a:965_0": "Itipi veditabbaṃ. Tattha saṅkhārānañca paṭisandhiviññāṇassa ca antarā eko hetuphalasandhi",
  "atk-abh02a:965_1": "nāma. Vedanāya ca taṇhāya ca antarā eko phalahetusandhi nāma. Bhavassa ca jātiyā",
  "atk-abh02a:965_2": "ca antarā eko hetuphalasandhīti. Evamidaṃ hetuphalahetupubbakatisandhīti veditabbaṃ.",
  "atk-abh02a:965_3": "Sandhīnaṃ ādipariyosānavavatthitā panassa cattāro saṅgahā honti, seyyathidaṃ – avijjāsaṅkhārā",
  "atk-abh02a:965_4": "eko saṅgaho, viññāṇanāmarūpasaḷāyatanaphassavedanā dutiyo, taṇhupādānabhavā tatiyo,",
  "atk-abh02a:965_5": "jātijarāmaraṇaṃ catutthoti. Evamidaṃ catubhedasaṅgahanti veditabbaṃ.",
  "atk-abh02a:966": "Atīte hetavo pañca, idāni phalapañcakaṃ;",
  "atk-abh02a:967": "Idāni hetavo pañca, āyatiṃ phalapañcakanti.",
  "atk-abh02a:968_0": "Etehi pana vīsatiyā ākārehi arehi vīsatiākārāranti veditabbaṃ. Tattha ‘atīte hetavo",
  "atk-abh02a:968_1": "pañcā’ti avijjā saṅkhārā cāti ime tāva dve vuttā eva. Yasmā pana avidvā paritassati,",
  "atk-abh02a:968_2": "paritasito upādiyati, tassa upādānapaccayā bhavo, tasmā taṇhupādānabhavāpi gahitā",
  "atk-abh02a:968_3": "honti. Tenāha “purimakammabhavasmiṃ moho avijjā, āyūhanā saṅkhārā, nikanti taṇhā,",
  "atk-abh02a:968_4": "upagamanaṃ upādānaṃ, cetanā bhavo, ime pañca dhammā purimakammabhavasmiṃ idha paṭisandhiyā paccayā”ti.",
  "atk-abh02a:969_0": "Tattha purimakammabhavasminti purime kammabhave, atītajātiyaṃ kammabhave kariyamāneti",
  "atk-abh02a:969_1": "attho. Moho avijjāti yo tadā dukkhādīsu moho, yena mūḷho kammaṃ karoti, sā avijjā.",
  "atk-abh02a:969_2": "Āyūhanā saṅkhārāti taṃ kammaṃ karoto purimacetanāyo, yathā ‘dānaṃ dassāmī’ti cittaṃ",
  "atk-abh02a:969_3": "uppādetvā māsampi saṃvaccharampi dānūpakaraṇāni sajjentassa uppannā purimacetanāyo.",
  "atk-abh02a:969_4": "Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu",
  "atk-abh02a:969_5": "vā chasu javanesu cetanā āyūhanasaṅkhārā nāma. Sattamā cetanā bhavo. Yā kāci vā pana",
  "atk-abh02a:969_6": "cetanā bhavo, taṃsampayuttā āyūhanasaṅkhārā nāma. Nikanti taṇhāti yā kammaṃ karontassa",
  "atk-abh02a:969_7": "tassa phale uppattibhave nikāmanā patthanā sā taṇhā nāma. Upagamanaṃ upādānanti yaṃ",
  "atk-abh02a:969_8": "kammaṃ bhavassa paccayabhūtaṃ; ‘idaṃ katvā asukasmiṃ nāma ṭhāne kāme sevissāmi ucchijjissāmī’tiādinā",
  "atk-abh02a:969_9": "nayena pavattaṃ upagamanaṃ gahaṇaṃ parāmasanaṃ – idaṃ upādānaṃ nāma. Cetanā bhavoti",
  "atk-abh02a:969_10": "āyūhanāvasāne vuttacetanā bhavoti evamattho veditabbo.",
  "atk-abh02a:970_0": "‘Idāni phalapañcaka’nti viññāṇādi vedanāvasānaṃ pāḷiyaṃ āgatameva. Yathāha “idha",
  "atk-abh02a:970_1": "paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ",
  "atk-abh02a:970_2": "vedanā ime pañca dhammā idhūpapattibhavasmiṃ purekatassa kammassa paccayā”ti. Tattha",
  "atk-abh02a:970_3": "paṭisandhi viññāṇanti yaṃ bhavantarapaṭisandhānavasena uppannattā paṭisandhīti vuccati,",
  "atk-abh02a:970_4": "taṃ viññāṇaṃ. Okkanti nāmarūpanti yā gabbhe rūpārūpadhammānaṃ okkanti, āgantvā pavisanaṃ",
  "atk-abh02a:970_5": "viya – idaṃ nāmarūpaṃ. Pasādo āyatananti idaṃ cakkhādipañcāyatanavasena vuttaṃ. Phuṭṭho",
  "atk-abh02a:970_6": "phassoti yo ārammaṇaṃ phuṭṭho phusanto uppanno – ayaṃ phasso. Vedayitaṃ vedanāti",
  "atk-abh02a:970_7": "yaṃ paṭisandhiviññāṇena vā saḷāyatanapaccayena vā phassena sahuppannaṃ vipākavedayitaṃ,",
  "atk-abh02a:970_8": "sā vedanāti evamattho veditabbo.",
  "atk-abh02a:971_0": "‘Idāni hetavo pañcā’ti taṇhādayo pāḷiyaṃ āgatāva taṇhupādānabhavā. Bhave pana gahite",
  "atk-abh02a:971_1": "tassa pubbabhāgā taṃsampayuttā vā saṅkhārā gahitāva honti, taṇhupādānaggahaṇena ca",
  "atk-abh02a:971_2": "taṃsampayuttā, yāya vā mūḷho kammaṃ karoti sā avijjā gahitāva hotīti evaṃ pañca.",
  "atk-abh02a:971_3": "Tenāha “idha paripakkattā āyatanānaṃ moho avijjā, āyūhanā saṅkhārā, nikanti taṇhā,",
  "atk-abh02a:971_4": "upagamanaṃ upādānaṃ, cetanā bhavo. Ime pañca dhammā idha kammabhavasmiṃ āyatiṃ paṭisandhiyā",
  "atk-abh02a:971_5": "paccayā”ti. Tattha idha paripakkattā āyatanānanti paripakkāyatanassa kammakaraṇakāle",
  "atk-abh02a:971_6": "sammoho dassito. Sesaṃ uttānameva.",
  "atk-abh02a:972_0": "‘Āyatiṃ phalapañcaka’nti viññāṇādīni pañca. Tāni jātiggahaṇena vuttāni. Jarāmaraṇaṃ",
  "atk-abh02a:972_1": "pana tesaṃyeva jarāmaraṇaṃ. Tenāha “āyatiṃ paṭisandhi viññāṇaṃ, okkanti nāmarūpaṃ,",
  "atk-abh02a:972_2": "pasādo āyatanaṃ, phuṭṭho phasso, vedayitaṃ vedanā. Ime pañca dhammā āyatiṃ upapattibhavasmiṃ",
  "atk-abh02a:972_3": "idha katassa kammassa paccayā”ti. Evamidaṃ vīsatiākārāraṃ hoti.",
  "atk-abh02a:973_0": "Tattha purimabhavasmiṃ pañca kammasambhārā, etarahi pañca vipākasambhārā, etarahi",
  "atk-abh02a:973_1": "pañca kammasambhārā, anāgate pañca vipākadhammāti dasa dhammā kammaṃ, dasa vipākoti.",
  "atk-abh02a:973_2": "Dvīsu ṭhānesu kammaṃ kammaṃ nāma, dvīsu ṭhānesu vipāko vipāko nāmāti sabbampetaṃ",
  "atk-abh02a:973_3": "bhavacakkaṃ paccayākāravaṭṭaṃ kammañceva kammavipāko ca. Tathā dvīsu ṭhānesu kammaṃ",
  "atk-abh02a:973_4": "kammasaṅkhepo, dvīsu ṭhānesu vipāko vipākasaṅkhepoti sabbampetaṃ kammasaṅkhepo ceva",
  "atk-abh02a:973_5": "vipākasaṅkhepo ca. Dvīsu ṭhānesu kammaṃ kammavaṭṭaṃ, dvīsu ṭhānesu vipāko vipākavaṭṭanti",
  "atk-abh02a:973_6": "sabbampetaṃ kammavaṭṭañceva vipākavaṭṭañca. Tathā dvīsu ṭhānesu kammaṃ kammabhavo,",
  "atk-abh02a:973_7": "dvīsu ṭhānesu vipāko vipākabhavoti sabbampetaṃ kammabhavo ceva vipākabhavo ca. Dvīsu",
  "atk-abh02a:973_8": "ṭhānesu kammaṃ kammapavattaṃ, dvīsu ṭhānesu vipāko vipākapavattanti sabbampetaṃ kammapavattañceva",
  "atk-abh02a:973_9": "vipākapavattañca. Tathā dvīsu ṭhānesu kammaṃ kammasantati, dvīsu vipāko vipākasantatīti",
  "atk-abh02a:973_10": "sabbampetaṃ kammasantati ceva vipākasantati ca. Dvīsu ṭhānesu kammaṃ kiriyā nāma,",
  "atk-abh02a:973_11": "dvīsu vipāko kiriyāphalaṃ nāmāti sabbampetaṃ kiriyā ceva kiriyāphalañcāti.",
  "atk-abh02a:974": "Evaṃ samuppannamidaṃ sahetukaṃ,",
  "atk-abh02a:975": "Dukkhaṃ aniccaṃ calamittaraddhuvaṃ;",
  "atk-abh02a:976": "Dhammehi dhammā pabhavanti hetuso,",
  "atk-abh02a:977": "Na hettha attāva parova vijjati.",
  "atk-abh02a:978": "Dhammā dhamme sañjanenti, hetusambhārapaccayā;",
  "atk-abh02a:979": "Hetūnañca nirodhāya, dhammo buddhena desito;",
  "atk-abh02a:980": "Hetūsu uparuddhesu, chinnaṃ vaṭṭaṃ na vaṭṭati.",
  "atk-abh02a:981": "Evaṃ dukkhantakiriyāya, brahmacariyīdha vijjati;",
  "atk-abh02a:982": "Satte ca nūpalabbhante, nevucchedo na sassataṃ.",
  "atk-abh02a:983_0": "Tivaṭṭamanavaṭṭhitaṃ bhamatīti ettha pana saṅkhārabhavā kammavaṭṭaṃ, avijjātaṇhūpādānāni",
  "atk-abh02a:983_1": "kilesavaṭṭaṃ, viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi",
  "atk-abh02a:983_2": "tivaṭṭamidaṃ bhavacakkaṃ yāva kilesavaṭṭaṃ na upacchijjati tāva anupacchinnapaccayattā",
  "atk-abh02a:983_3": "anavaṭṭhitaṃ punappunaṃ parivaṭṭanato bhamatiyevāti veditabbaṃ.",
  "atk-abh02a:984": "Tayidamevaṃ bhamamānaṃ –",
  "atk-abh02a:985": "Saccappabhavato kiccā, vāraṇā upamāhi ca;",
  "atk-abh02a:986": "Gambhīranayabhedā ca, viññātabbaṃ yathārahaṃ.",
  "atk-abh02a:987_0": "Tattha yasmā kusalākusalakammaṃ avisesena samudayasaccanti saccavibhaṅge vuttaṃ,",
  "atk-abh02a:987_1": "tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ,",
  "atk-abh02a:987_2": "saṅkhārehi viññāṇaṃ dutiyasaccappabhavaṃ paṭhamasaccaṃ, viññāṇādīhi nāmarūpādīni",
  "atk-abh02a:987_3": "vipākavedanāpariyosānāni paṭhamasaccappabhavaṃ paṭhamasaccaṃ, vedanāya taṇhā paṭhamasaccappabhavaṃ",
  "atk-abh02a:987_4": "dutiyasaccaṃ, taṇhāya upādānaṃ dutiyasaccappabhavaṃ dutiyasaccaṃ, upādānato bhavo",
  "atk-abh02a:987_5": "dutiyasaccappabhavaṃ paṭhamadutiyasaccadvayaṃ, bhavato jāti dutiyasaccappabhavaṃ",
  "atk-abh02a:987_6": "paṭhamasaccaṃ, jātiyā jarāmaraṇaṃ paṭhamasaccappabhavaṃ paṭhamasaccanti. Evaṃ tāvidaṃ",
  "atk-abh02a:987_7": "‘saccappabhavato’ viññātabbaṃ yathārahaṃ.",
  "atk-abh02a:988_0": "Yasmā panettha avijjā vatthūsu ca satte sammoheti paccayo ca hoti saṅkhārānaṃ pātubhāvāya,",
  "atk-abh02a:988_1": "tathā saṅkhārā saṅkhatañca abhisaṅkharonti paccayā ca honti viññāṇassa, viññāṇampi",
  "atk-abh02a:988_2": "vatthuñca paṭijānāti paccayo ca hoti nāmarūpassa, nāmarūpampi aññamaññañca upatthambheti",
  "atk-abh02a:988_3": "paccayo ca hoti saḷāyatanassa, saḷāyatanampi savisaye ca vattati paccayo ca hoti",
  "atk-abh02a:988_4": "phassassa, phassopi ārammaṇañca phusati paccayo ca hoti vedanāya, vedanāpi ārammaṇarasañca",
  "atk-abh02a:988_5": "anubhavati paccayo ca hoti taṇhāya, taṇhāpi rajjanīye ca dhamme rajjati paccayo ca",
  "atk-abh02a:988_6": "hoti upādānassa, upādānampi upādānīye ca dhamme upādiyati paccayo ca hoti bhavassa,",
  "atk-abh02a:988_7": "bhavopi nānāgatīsu ca vikkhipati paccayo ca hoti jātiyā, jātipi khandhe ca janeti",
  "atk-abh02a:988_8": "tesaṃ abhinibbattibhāvena pavattatā paccayo ca hoti jarāmaraṇassa, jarāmaraṇampi",
  "atk-abh02a:988_9": "khandhānaṃ pākabhedabhāvañca adhitiṭṭhati paccayo ca hoti bhavantarapātubhāvāya sokādīnaṃ",
  "atk-abh02a:988_10": "adhiṭṭhānattā, tasmā sabbapadesu dvidhā pavatta‘kiccato’pi idaṃ viññātabbaṃ yathārahaṃ.",
  "atk-abh02a:989_0": "Yasmā cettha “avijjāpaccayā saṅkhārā”ti idaṃ kārakadassananivāraṇaṃ, “saṅkhārapaccayā",
  "atk-abh02a:989_1": "viññāṇa”nti attasaṅkantidassananivāraṇaṃ, “viññāṇapaccayā nāmarūpa”nti attātiparikappitavatthubhedadassanato",
  "atk-abh02a:989_2": "ghanasaññānivāraṇaṃ, “nāmarūpapaccayā saḷāyatana”ntiādīsu “attā passati…pe… vijānāti",
  "atk-abh02a:989_3": "phusati vedayati taṇhiyati upādiyati bhavati jāyati jīyati mīyatī”ti evamādidassananivāraṇaṃ,",
  "atk-abh02a:989_4": "tasmā micchādassananivāraṇatopetaṃ bhavacakkaṃ ‘nivāraṇato’ viññātabbaṃ yathārahaṃ.",
  "atk-abh02a:990_0": "Yasmā panettha salakkhaṇasāmaññalakkhaṇavasena dhammānaṃ adassanato andho viya avijjā,",
  "atk-abh02a:990_1": "andhassa upakkhalanaṃ viya avijjāpaccayā saṅkhārā, upakkhalitassa patanaṃ viya saṅkhārapaccayā",
  "atk-abh02a:990_2": "viññāṇaṃ, patitassa gaṇḍapātubhāvo viya viññāṇapaccayā nāmarūpaṃ, gaṇḍabhedapīḷakā",
  "atk-abh02a:990_3": "viya nāmarūpapaccayā saḷāyatanaṃ, gaṇḍapīḷakāghaṭṭanaṃ viya saḷāyatanapaccayā phasso,",
  "atk-abh02a:990_4": "ghaṭṭanadukkhaṃ viya phassapaccayā vedanā, dukkhassa paṭikārābhilāso viya vedanāpaccayā",
  "atk-abh02a:990_5": "taṇhā, paṭikārābhilāsena asappāyaggahaṇaṃ viya taṇhāpaccayā upādānaṃ, upādinnaasappāyālepanaṃ",
  "atk-abh02a:990_6": "viya upādānapaccayā bhavo, asappāyālepanena gaṇḍavikārapātubhāvo viya bhavapaccayā",
  "atk-abh02a:990_7": "jāti, gaṇḍavikārato gaṇḍabhedo viya jātipaccayā jarāmaraṇaṃ.",
  "atk-abh02a:991_0": "Yasmā vā panettha avijjā appaṭipattimicchāpaṭipattibhāvena satte abhibhavati paṭalaṃ",
  "atk-abh02a:991_1": "viya akkhīni, tadabhibhūto ca bālo ponobbhavikehi saṅkhārehi attānaṃ veṭheti kosakārakimi",
  "atk-abh02a:991_2": "viya kosappadesehi, saṅkhārapariggahitaṃ viññāṇaṃ gatīsu patiṭṭhaṃ labhati pariṇāyakapariggahito",
  "atk-abh02a:991_3": "viya rājakumāro rajje, upapattinimittaṃ parikappanato viññāṇaṃ paṭisandhiyaṃ anekappakāraṃ",
  "atk-abh02a:991_4": "nāmarūpaṃ abhinibbatteti māyākāro viya māyaṃ, nāmarūpe patiṭṭhitaṃ saḷāyatanaṃ vuddhiṃ",
  "atk-abh02a:991_5": "virūḷhiṃ vepullaṃ pāpuṇāti subhūmiyaṃ patiṭṭhito vanappagumbo viya, āyatanaghaṭṭanato",
  "atk-abh02a:991_6": "phasso jāyati araṇīsahitābhimaddanato aggi viya, phassena phuṭṭhassa vedanā pātubhavati",
  "atk-abh02a:991_7": "agginā phuṭṭhassa ḍāho viya, vedayamānassa taṇhā vaḍḍhati loṇūdakaṃ pivato pipāsā",
  "atk-abh02a:991_8": "viya, tasito bhavesu abhilāsaṃ karoti pipāsito viya pānīye, tadassupādānaṃ upādānena",
  "atk-abh02a:991_9": "bhavaṃ upādiyati āmisalobhena maccho baḷisaṃ viya, bhave sati jāti hoti bīje sati",
  "atk-abh02a:991_10": "aṅkuro viya, jātassa avassaṃ jarāmaraṇaṃ uppannassa rukkhassa patanaṃ viya, tasmā",
  "atk-abh02a:991_11": "evaṃ ‘upamāhi’ petaṃ bhavacakkaṃ viññātabbaṃ yathārahaṃ.",
  "atk-abh02a:992_0": "Yasmā ca bhagavatā atthatopi dhammatopi desanātopi paṭivedhatopi gambhīrabhāvaṃ sandhāya",
  "atk-abh02a:992_1": "“gambhīro cāyaṃ, ānanda, paṭiccasamuppādo gambhīrāvabhāso cā”ti vuttaṃ, tasmā ‘gambhīrabhedato’petaṃ",
  "atk-abh02a:992_2": "bhavacakkaṃ viññātabbaṃ yathārahaṃ.",
  "atk-abh02a:993_0": "Tattha yasmā na jātito jarāmaraṇaṃ na hoti, na ca jātiṃ vinā aññato hoti, itthañca",
  "atk-abh02a:993_1": "jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa",
  "atk-abh02a:993_2": "jātipaccayasambhūtasamudāgataṭṭho gambhīro, tathā jātiyā bhavapaccaya…pe… saṅkhārānaṃ",
  "atk-abh02a:993_3": "avijjāpaccayasambhūtasamudāgataṭṭho gambhīro, tasmā idaṃ bhavacakkaṃ atthagambhīranti.",
  "atk-abh02a:993_4": "Ayaṃ tāvettha ‘atthagambhīratā’ hetuphalañhi atthoti vuccati, yathāha “hetuphale",
  "atk-abh02a:993_5": "ñāṇaṃ atthapaṭisambhidā”ti.",
  "atk-abh02a:994_0": "Yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti,",
  "atk-abh02a:994_1": "tassa duravabodhanīyato avijjāya saṅkhārānaṃ paccayaṭṭho gambhīro, tathā saṅkhārānaṃ…pe…",
  "atk-abh02a:994_2": "jātiyā jarāmaraṇassa paccayaṭṭho gambhīro, tasmā idaṃ bhavacakkaṃ dhammagambhīranti",
  "atk-abh02a:994_3": "ayamettha ‘dhammagambhīratā’ hetuno hi dhammoti nāmaṃ, yathāha “hetumhi ñāṇaṃ dhammapaṭisambhidā”ti.",
  "atk-abh02a:995_0": "Yasmā cassa tena tena kāraṇena tathā tathā pavattetabbattā desanāpi gambhīrā, na",
  "atk-abh02a:995_1": "tattha sabbaññutañāṇato aññaṃ ñāṇaṃ patiṭṭhaṃ labhati, tathā hetaṃ katthaci sutte",
  "atk-abh02a:995_2": "anulomato, katthaci paṭilomato; katthaci anulomapaṭilomato, katthaci vemajjhato paṭṭhāya",
  "atk-abh02a:995_3": "anulomato vā paṭilomato vā, katthaci tisandhicatusaṅkhepaṃ, katthaci dvisandhitisaṅkhepaṃ,",
  "atk-abh02a:995_4": "katthaci ekasandhidvisaṅkhepaṃ desitaṃ, tasmā idaṃ bhavacakkaṃ desanāgambhīranti",
  "atk-abh02a:995_5": "ayaṃ desanāgambhīratā.",
  "atk-abh02a:996_0": "Yasmā panettha yo avijjādīnaṃ sabhāvo, yena paṭividdhena avijjādayo dhammā salakkhaṇato",
  "atk-abh02a:996_1": "paṭividdhā honti, so duppariyogāhattā gambhīro, tasmā idaṃ bhavacakkaṃ paṭivedhagambhīraṃ.",
  "atk-abh02a:996_2": "Tathā hettha avijjāya aññāṇādassanasaccāsampaṭivedhaṭṭho gambhīro, saṅkhārānaṃ abhisaṅkharaṇāyūhanasarāgavirāgaṭṭho,",
  "atk-abh02a:996_3": "viññāṇassa suññataabyāpāraasaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,",
  "atk-abh02a:996_4": "saḷāyatanassa adhipatilokadvārakhettavisayavisayībhāvaṭṭho, phassassa phusanasaṅghaṭṭanasaṅgatisannipātaṭṭho,",
  "atk-abh02a:996_5": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho, taṇhāya",
  "atk-abh02a:996_6": "abhinanditajjhosānasaritālatānadītaṇhāsamuddaduppūraṇaṭṭho, upādānassa ādānaggahaṇābhinivesaparāmāsaduratikkamanaṭṭho,",
  "atk-abh02a:996_7": "bhavassa āyūhanābhisaṅkharaṇayonigatiṭhitinivāsesu khipanaṭṭho, jātiyā jātisañjātiokkantinibbattipātubhāvaṭṭho,",
  "atk-abh02a:996_8": "jarāmaraṇassa khayavayabhedavipariṇāmaṭṭho gambhīroti ayamettha paṭivedhagambhīratā.",
  "atk-abh02a:997_0": "Yasmā panettha ekattanayo, nānattanayo, abyāpāranayo, evaṃdhammatānayoti cattāro",
  "atk-abh02a:997_1": "atthanayā honti, tasmā ‘nayabhedato’petaṃ bhavacakkaṃ viññātabbaṃ yathārahaṃ. Tattha",
  "atk-abh02a:997_2": "“avijjāpaccayā saṅkhārā, saṅkhārapaccayā viññāṇa”nti evaṃ bījassa aṅkurādibhāvena",
  "atk-abh02a:997_3": "rukkhabhāvappatti viya santānānupacchedo ‘ekattanayo’ nāma; yaṃ sammā passanto hetuphalasambandhena",
  "atk-abh02a:997_4": "pavattamānassa santānassa anupacchedāvabodhato ucchedadiṭṭhiṃ pajahati, micchā passanto",
  "atk-abh02a:997_5": "hetuphalasambandhena pavattamānassa santānānupacchedassa ekattaggahaṇato sassatadiṭṭhiṃ upādiyati.",
  "atk-abh02a:998_0": "Avijjādīnaṃ pana yathāsakalakkhaṇavavatthānaṃ ‘nānattanayo’ nāma; yaṃ sammā passanto",
  "atk-abh02a:998_1": "navanavānaṃ uppādadassanato sassatadiṭṭhiṃ pajahati, micchā passanto ekasantānapatitassa",
  "atk-abh02a:998_2": "bhinnasantānasseva nānattaggahaṇato ucchedadiṭṭhiṃ upādiyati.",
  "atk-abh02a:999_0": "Avijjāya ‘saṅkhārā mayā uppādetabbā’, saṅkhārānaṃ vā ‘viññāṇaṃ amhehī’ti evamādibyāpārābhāvo",
  "atk-abh02a:999_1": "‘abyāpāranayo’ nāma; yaṃ sammā passanto kārakassa abhāvāvabodhato attadiṭṭhiṃ pajahati,",
  "atk-abh02a:999_2": "micchā passanto yo asatipi byāpāre avijjādīnaṃ sabhāvaniyamasiddho hetubhāvo tassa",
  "atk-abh02a:999_3": "aggahaṇato akiriyadiṭṭhiṃ upādiyati.",
  "atk-abh02a:1000_0": "Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya, na",
  "atk-abh02a:1000_1": "aññesanti ayaṃ ‘evaṃdhammatānayo’ nāma; yaṃ sammā passanto paccayānurūpato phalāvabodhato",
  "atk-abh02a:1000_2": "ahetukadiṭṭhiñca akiriyadiṭṭhiñca pajahati, micchā passanto paccayānurūpaṃ phalappavattiṃ",
  "atk-abh02a:1000_3": "aggahetvā yato kutoci yassa kassaci asambhavaggahaṇato ahetukadiṭṭhiñceva niyatavādañca",
  "atk-abh02a:1000_4": "upādiyatīti evamidaṃ bhavacakkaṃ –",
  "atk-abh02a:1001": "Saccappabhavato kiccā, vāraṇā upamāhi ca;",
  "atk-abh02a:1002": "Gambhīranayabhedā ca, viññātabbaṃ yathārahaṃ.",
  "atk-abh02a:1003": "Idañhi gambhīrato agādhaṃ nānānayaggahaṇato durabhiyānaṃ ñāṇāsinā samādhipavarasilāyaṃ sunisitena –",
  "atk-abh02a:1004": "Bhavacakkamapadāletvā,",
  "atk-abh02a:1005": "Asanivicakkamiva niccanimmathanaṃ;",
  "atk-abh02a:1006": "Saṃsārabhayamatīto,",
  "atk-abh02a:1007": "Na koci supinantarepyatthi.",
  "atk-abh02a:1008_0": "Vuttampi cetaṃ bhagavatā – “gambhīro cāyaṃ, ānanda, paṭiccasamuppādo gambhīrāvabhāso",
  "atk-abh02a:1008_1": "ca. Etassa, ānanda, dhammassa ananubodhā appaṭivedhā evamayaṃ pajā tantākulakajātā",
  "atk-abh02a:1008_2": "kulagaṇṭhikajātā muñjapabbajabhūtā apāyaṃ duggatiṃ vinipātaṃ saṃsāraṃ nātivattatī”ti.",
  "atk-abh02a:1008_3": "Tasmā attano vā paresaṃ vā hitāya sukhāya paṭipanno avasesakiccāni pahāya –",
  "atk-abh02a:1009": "Gambhīre paccayākāra-ppabhede idha paṇḍito;",
  "atk-abh02a:1010": "Yathā gādhaṃ labhetheva-manuyuñje sadā satoti.",
  "atk-abh02a:1011": "Suttantabhājanīyavaṇṇanā.",
  "atk-abh02a:1012": "2. Abhidhammabhājanīyavaṇṇanā",
  "atk-abh02a:1013_0": "243. Evaṃ mahāpathaviṃ pattharanto viya ākāsaṃ vitthārayanto viya ca sabbadhammesu",
  "atk-abh02a:1013_1": "appaṭihatañāṇo satthā suttantabhājanīye niggaṇṭhiṃ nijjaṭaṃ paccayākāraṃ nānācittavasena",
  "atk-abh02a:1013_2": "dassetvā idāni yasmā na kevalaṃ ayaṃ paccayākāro nānācittesuyeva hoti, ekacittepi",
  "atk-abh02a:1013_3": "hotiyeva, tasmā abhidhammabhājanīyavasena ekacittakkhaṇikaṃ paccayākāraṃ nānappakārato",
  "atk-abh02a:1013_4": "dassetuṃ avijjāpaccayā saṅkhārotiādinā nayena mātikaṃ tāva ṭhapesi. Evaṃ ṭhapitāya pana mātikāya –",
  "atk-abh02a:1014": "Avijjādīhi mūlehi, nava mūlapadā nava;",
  "atk-abh02a:1015": "Nayā tattha catukkāni, vārabhedañca dīpaye.",
  "atk-abh02a:1016_0": "Tatrāyaṃ dīpanā – ettha hi avijjāsaṅkhāraviññāṇanāmachaṭṭhāyatanaphassavedanātaṇhāupādānappabhedehi",
  "atk-abh02a:1016_1": "avijjādīhi navahi mūlapadehi avijjādiko, saṅkhārādiko, viññāṇādiko, nāmādiko, chaṭṭhāyatanādiko,",
  "atk-abh02a:1016_2": "phassādiko, vedanādiko, taṇhādiko, upādānādikoti ime nava mūlapadā nava nayā honti.",
  "atk-abh02a:1017_0": "Tesu yo tāva ayaṃ avijjādiko nayo, tattha paccayacatukkaṃ, hetucatukkaṃ, sampayuttacatukkaṃ,",
  "atk-abh02a:1017_1": "aññamaññacatukkanti cattāri catukkāni honti. Yathā cettha evaṃ sesesupīti ekekasmiṃ",
  "atk-abh02a:1017_2": "naye catunnaṃ catunnaṃ catukkānaṃ vasena chattiṃsa catukkāni. Tattha ekekena catukkena",
  "atk-abh02a:1017_3": "catunnaṃ catunnaṃ vārānaṃ saṅgahitattā catunnampi catukkānaṃ vasena ekekasmiṃ naye",
  "atk-abh02a:1017_4": "soḷasa soḷasa vārāti catucattālīsādhikaṃ vārasataṃ hotīti veditabbaṃ.",
  "atk-abh02a:1018": "1. Paccayacatukkaṃ",
  "atk-abh02a:1019_0": "Tattha yadetaṃ sabbapaṭhame avijjāmūlake naye paccayacatukkaṃ, tasmiṃ paṭhamo nāmarūpaṭṭhāne",
  "atk-abh02a:1019_1": "nāmassa, saḷāyatanaṭṭhāne chaṭṭhāyatanassa ca vuttattā aparipuṇṇaaṅgadvayayutto dvādasaṅgikavāro",
  "atk-abh02a:1019_2": "nāma. Dutiyo nāmarūpaṭṭhāne nāmasseva, saḷāyatanaṭṭhāne ca na kassaci vuttattā aparipuṇṇaekaṅgayutto",
  "atk-abh02a:1019_3": "ekādasaṅgikavāro nāma. Tatiyo saḷāyatanaṭṭhāne chaṭṭhāyatanassa vuttattā paripuṇṇaekaṅgayutto",
  "atk-abh02a:1019_4": "dvādasaṅgikavāro nāma. Catuttho pana paripuṇṇadvādasaṅgikoyeva.",
  "atk-abh02a:1020_0": "Tattha siyā – ayampi chaṭṭhāyatanapaccayā phassoti vuttattā aparipuṇṇekaṅgayuttoyevāti?",
  "atk-abh02a:1020_1": "Na, tassa anaṅgattā. Phassoyeva hettha aṅgaṃ, na chaṭṭhāyatanaṃ. Tasmā tassa anaṅgattā",
  "atk-abh02a:1020_2": "nāyaṃ aparipuṇṇekaṅgayuttoti. Aṭṭhakathāyaṃ pana vuttaṃ – “paṭhamo sabbasaṅgāhikaṭṭhena,",
  "atk-abh02a:1020_3": "dutiyo paccayavisesaṭṭhena, tatiyo gabbhaseyyakasattānaṃ vasena, catuttho opapātikasattānaṃ",
  "atk-abh02a:1020_4": "vasena gahito. Tathā paṭhamo sabbasaṅgāhikaṭṭhena, dutiyo paccayavisesaṭṭhena, tatiyo",
  "atk-abh02a:1020_5": "aparipuṇṇāyatanavasena, catuttho paripuṇṇāyatanavasena gahito. Tathā paṭhamo sabbasaṅgāhikaṭṭhena,",
  "atk-abh02a:1020_6": "dutiyo mahānidānasuttantavasena, tatiyo rūpabhavavasena, catuttho kāmabhavavasena gahito”ti.",
  "atk-abh02a:1021": "Tattha paṭhamo imesu dutiyādīsu tīsu vāresu na katthaci na pavisatīti sabbasaṅgāhikoti vutto. Sesānaṃ viseso parato āvibhavissati. Tassāvibhāvatthaṃ –",
  "atk-abh02a:1022": "Yaṃ yattha aññathā vuttaṃ, avuttañcāpi yaṃ yahiṃ;",
  "atk-abh02a:1023": "Yaṃ yathā paccayo yassa, taṃ sabbamupalakkhaye.",
  "atk-abh02a:1024_0": "Tatrāyaṃ nayo – avisesena tāva catūsupi etesu suttantabhājaniye viya saṅkhārāti avatvā",
  "atk-abh02a:1024_1": "saṅkhāroti vuttaṃ, taṃ kasmāti? Ekacittakkhaṇikattā. Tatra hi nānācittakkhaṇiko paccayākāro",
  "atk-abh02a:1024_2": "vibhatto. Idha ekacittakkhaṇiko āraddho. Ekacittakkhaṇe ca bahū cetanā na santīti",
  "atk-abh02a:1024_3": "saṅkhārāti avatvā saṅkhāroti vuttaṃ.",
  "atk-abh02a:1025_0": "Paṭhamavāre panettha ekacittakkhaṇapariyāpannadhammasaṅgahaṇato sabbaṭṭhānasādhāraṇato",
  "atk-abh02a:1025_1": "ca rūpaṃ chaḍḍetvā “viññāṇapaccayā nāma”ntveva vuttaṃ. Tañhi ekacittakkhaṇapariyāpannaṃ",
  "atk-abh02a:1025_2": "sabbaṭṭhānasādhāraṇañca, na katthaci viññāṇappavattiṭṭhāne na pavattati. Yasmā ca",
  "atk-abh02a:1025_3": "ekacittakkhaṇapariyāpanno ekovettha phasso, tasmā tassānurūpaṃ paccayabhūtaṃ āyatanaṃ",
  "atk-abh02a:1025_4": "gaṇhanto saḷāyatanaṭṭhāne “nāmapaccayā chaṭṭhāyatana”nti ekaṃ manāyatanaṃyeva āha.",
  "atk-abh02a:1025_5": "Tañhi ekassa akusalaphassassa anurūpaṃ paccayabhūtaṃ. Kāmañcetaṃ saṅkhārapaccayā",
  "atk-abh02a:1025_6": "viññāṇanti etthāpi vuttaṃ, hetuphalavisesadassanatthaṃ pana aṅgapuṇṇatthañca puna",
  "atk-abh02a:1025_7": "idha gahitaṃ. Tatra hi etassa visesena saṅkhāro hetu, avisesena nāmaṃ phalaṃ. Idha",
  "atk-abh02a:1025_8": "panassa avisesena nāmaṃ hetu, visesena phasso phalanti. Sokādayo pana yasmā sabbe",
  "atk-abh02a:1025_9": "ekacittakkhaṇe na sambhavanti, sabbasmiñca cittappavattiṭṭhāne ceva citte ca na pavattanti,",
  "atk-abh02a:1025_10": "tasmā na gahitā. Jātijarāmaraṇāni pana acittakkhaṇamattānipi samānāni cittakkhaṇe",
  "atk-abh02a:1025_11": "antogadhattā aṅgaparipūraṇatthaṃ gahitāni. Evaṃ tāvettha ‘yaṃ aññathā vuttaṃ. Yañca",
  "atk-abh02a:1025_12": "avuttaṃ’ taṃ veditabbaṃ.",
  "atk-abh02a:1026": "Yaṃ panettha ito paresu vāresu vuttaṃ, tassattho vuttanayeneva veditabbo. Yasmiṃ yasmiṃ pana vāre yo yo viseso āgato, taṃ taṃ tattha tattheva pakāsayissāma.",
  "atk-abh02a:1027_0": "‘Yaṃ yathā paccayo yassā’ti ettha pana saṅkhārassa avijjā sampayuttadhammasādhāraṇehi",
  "atk-abh02a:1027_1": "sahajātaaññamaññanissayasampayuttaatthiavigatapaccayehi chahi hetupaccayena cāti",
  "atk-abh02a:1027_2": "sattadhā paccayo. Tattha yasmā parato hetucatukkādīni tīṇi catukkāni avigatasampayuttaaññamaññapaccayavasena",
  "atk-abh02a:1027_3": "vuttāni, tasmā idha tāni apanetvā avasesānaṃ vasena avijjā saṅkhārassa catudhā paccayoti veditabbo.",
  "atk-abh02a:1028_0": "Saṅkhāro viññāṇassa sādhāraṇehi chahi, kammāhārapaccayehi cāti aṭṭhadhā paccayo.",
  "atk-abh02a:1028_1": "Idha pana teyeva tayo apanetvā pañcadhā. Viññāṇaṃ nāmassa sādhāraṇehi chahi, indriyāhārādhipatīhi",
  "atk-abh02a:1028_2": "cāti navadhā. Idha pana tayo apanetvā chadhā. Nāmaṃ chaṭṭhāyatanassa sādhāraṇehi",
  "atk-abh02a:1028_3": "chahi. Kiñci panettha adhipatipaccayena, kiñci āhārapaccayādīhīti anekadhā. Idha",
  "atk-abh02a:1028_4": "pana teyeva tayo apanetvā tidhā catudhā pañcadhā vā. Chaṭṭhāyatanaṃ phassassa yathā",
  "atk-abh02a:1028_5": "viññāṇaṃ nāmassa. Evaṃ phasso vedanāya sādhāraṇehi chahi āhārapaccayena cāti sattadhā.",
  "atk-abh02a:1028_6": "Idha pana teyeva tayo apanetvā catudhā. Vedanā taṇhāya sādhāraṇehi chahi jhānindriyapaccayehi",
  "atk-abh02a:1028_7": "cāti aṭṭhadhā. Idha pana teyeva tayo apanetvā pañcadhā. Taṇhā upādānassa, yathā avijjā",
  "atk-abh02a:1028_8": "saṅkhārassa. Evaṃ upādānaṃ bhavassa sādhāraṇehi chahi maggapaccayena cāti sattadhā.",
  "atk-abh02a:1028_9": "Idha pana teyeva tayo apanetvā catudhā. Bhavo jātiyā, yasmā jātīti idha saṅkhatalakkhaṇaṃ",
  "atk-abh02a:1028_10": "adhippetaṃ, tasmā pariyāyena upanissayapaccayeneva paccayo. Tathā jāti jarāmaraṇassāti.",
  "atk-abh02a:1029_0": "Ye pana evaṃ vadanti – “imasmiṃ catukke sabbesampi saṅkhārādīnaṃ avijjādayo sahajātapaccayena",
  "atk-abh02a:1029_1": "paccayā honti. Sahajātapaccayavaseneva hi paṭhamavāro āraddho”ti, te bhavādīnaṃ tathā",
  "atk-abh02a:1029_2": "abhāvaṃ sesapaccayānañca sambhavaṃ dassetvā paṭikkhipitabbā. Na hi bhavo jātiyā sahajātapaccayo",
  "atk-abh02a:1029_3": "hoti, na jāti jarāmaraṇassa. Ye cetesaṃ saṅkharādīnaṃ avasesā paccayā vuttā, tepi",
  "atk-abh02a:1029_4": "sambhavantiyeva. Tasmā na sakkā chaḍḍetunti. Evaṃ tāva paṭhamavāre yaṃ yattha aññathā",
  "atk-abh02a:1029_5": "vuttaṃ, avuttañcāpi yaṃ yahiṃ, yañca yathā yassa paccayo hoti, taṃ veditabbaṃ. Dutiyavārādīsupi eseva nayo.",
  "atk-abh02a:1030_0": "Ayaṃ pana viseso – dutiyavāre “nāmapaccayā phasso”ti vatvā saḷāyatanaṭṭhāne na kiñci",
  "atk-abh02a:1030_1": "vuttaṃ, taṃ kimatthanti? Paccayavisesadassanatthañceva mahānidānadesanāsaṅgahatthañca.",
  "atk-abh02a:1030_2": "Phassassa hi na kevalañca chaṭṭhāyatanameva paccayo, vedanākkhandhādayo pana tayo",
  "atk-abh02a:1030_3": "khandhāpi paccayāyeva. Mahānidānasuttante cassa “atthi idappaccayā phassoti iti puṭṭhena",
  "atk-abh02a:1030_4": "satā, ānanda, atthītissa vacanīyaṃ. Kiṃ paccayā phassoti? Iti ce vadeyya, nāmapaccayā",
  "atk-abh02a:1030_5": "phassoti iccassa vacanīya”nti. Evaṃ saḷāyatanaṃ chaḍḍetvā ekādasaṅgiko paṭiccasamuppādo",
  "atk-abh02a:1030_6": "vutto. Tasmā imassa paccayavisesassa dassanatthaṃ imissā ca mahānidānasuttantadesanāya",
  "atk-abh02a:1030_7": "pariggahatthaṃ dutiyavāre “nāmapaccayā phasso”ti vatvā saḷāyatanaṭṭhāne na kiñci",
  "atk-abh02a:1030_8": "vuttanti. Esa tāva dutiyavāre viseso.",
  "atk-abh02a:1031_0": "Tatiyavāre pana “viññāṇapaccayā nāmarūpa”nti suttantabhājanīye āgatameva catutthamaṅgaṃ",
  "atk-abh02a:1031_1": "vuttaṃ, taṃ ekacittakkhaṇikattā paccayākārassa idha ayuttanti ce? Taṃ nāyuttaṃ. Kasmā?",
  "atk-abh02a:1031_2": "Sakakkhaṇe paccayabhāvato. Sacepi hi tattha rūpaṃ cittakkhaṇato uddhaṃ tiṭṭhati,",
  "atk-abh02a:1031_3": "tathāpissa taṃ viññāṇaṃ sakakkhaṇe paccayo hoti. Kathaṃ? Purejātassa tāva cittasamuṭṭhānassa",
  "atk-abh02a:1031_4": "aññassa vā pacchājātapaccayena. Vuttañcetaṃ “pacchājātā cittacetasikā dhammā purejātassa",
  "atk-abh02a:1031_5": "imassa kāyassa pacchājātapaccayena paccayo”ti. Sahajātassa pana cittasamuṭṭhānassa",
  "atk-abh02a:1031_6": "nissayapaccayena paccayo. Yathāha “cittacetasikā dhammā cittasamuṭṭhānānaṃ rūpānaṃ",
  "atk-abh02a:1031_7": "nissayapaccayena paccayo”ti.",
  "atk-abh02a:1032_0": "Yadi evaṃ, purimavāresu kasmā evaṃ na vuttanti? Rūpappavattidesaṃ sandhāya desitattā.",
  "atk-abh02a:1032_1": "Ayañhi paccayākāro rūpappavattidese kāmabhave gabbhaseyyakānañceva aparipuṇṇāyatanaopapātikānañca",
  "atk-abh02a:1032_2": "rūpāvacaradevānañca vasena desito. Tenevettha “nāmarūpapaccayā saḷāyatana”nti avatvā",
  "atk-abh02a:1032_3": "chaṭṭhāyatananti vuttaṃ. Tattha nāmaṃ heṭṭhā vuttanayameva. Rūpaṃ pana hadayarūpaṃ",
  "atk-abh02a:1032_4": "veditabbaṃ. Taṃ panetassa chaṭṭhāyatanassa nissayapaccayena ceva purejātapaccayena",
  "atk-abh02a:1032_5": "cāti dvidhā paccayo hotīti esa tatiyavāre viseso.",
  "atk-abh02a:1033_0": "Catutthavāro pana yonivasena opapātikānaṃ, āyatanavasena paripuṇṇāyatanānaṃ, bhavavasena",
  "atk-abh02a:1033_1": "kāmāvacarasattānaṃ vasena vutto. Tenevettha “nāmarūpapaccayā saḷāyatana”nti vuttaṃ.",
  "atk-abh02a:1033_2": "Tattha nāmaṃ chaṭṭhāyatanassa sahajātādīhi, cakkhāyatanādīnaṃ pacchājātapaccayena.",
  "atk-abh02a:1033_3": "Rūpe hadayarūpaṃ chaṭṭhāyatanassa nissayapaccayapurejātapaccayehi, cattāri mahābhūtāni",
  "atk-abh02a:1033_4": "cakkhāyatanādīnaṃ sahajātanissayaatthiavigatehi. Yasmā panesa ekacittakkhaṇiko paccayākāro,",
  "atk-abh02a:1033_5": "tasmā ettha saḷāyatanapaccayāti avatvā “chaṭṭhāyatanapaccayā phasso”ti vuttoti ayaṃ",
  "atk-abh02a:1033_6": "catutthavāre viseso.",
  "atk-abh02a:1034_0": "Evametesaṃ nānākaraṇaṃ ñatvā puna sabbesveva tesu visesena paṭhamakā dve vārā arūpabhave",
  "atk-abh02a:1034_1": "paccayākāradassanatthaṃ vuttāti veditabbā. Arūpabhavasmiñhi rūpena asammissāni paṭiccasamuppādaṅgāni",
  "atk-abh02a:1034_2": "pavattanti. Tatiyo rūpabhave paccayākāradassanatthaṃ vutto. Rūpabhavasmiñhi satipi",
  "atk-abh02a:1034_3": "rūpasammissatte saḷāyatanaṃ na pavattati. Catuttho kāmabhave paccayākāradassanatthaṃ",
  "atk-abh02a:1034_4": "vutto. Kāmabhavasmiñhi sakalaṃ saḷāyatanaṃ pavattati. Tatiyo vā rūpabhave ceva kāmabhave",
  "atk-abh02a:1034_5": "ca aparipuṇṇāyatanānaṃ akusalappavattikkhaṇaṃ sandhāya vutto. Catuttho vā kāmabhave",
  "atk-abh02a:1034_6": "paripuṇṇāyatanānaṃ. Paṭhamo vā sabbatthagāmitaṃ sandhāya vutto. So hi na katthaci",
  "atk-abh02a:1034_7": "cittappavattidese na pavattati. Dutiyo paccayavisesaṃ sandhāya vutto. Ekādasaṅgikattañhettha",
  "atk-abh02a:1034_8": "phassassa ca nāmapaccayattaṃ paccayaviseso. Tatiyo purimayonidvayaṃ sandhāya vutto.",
  "atk-abh02a:1034_9": "Purimāsu hi dvīsu yonīsu so sambhavati, tattha sadā saḷāyatanassa asambhavato. Catuttho",
  "atk-abh02a:1034_10": "pacchimayonidvayaṃ sandhāya vutto. Pacchimāsu hi so dvīsu yonīsu sambhavati, tattha",
  "atk-abh02a:1034_11": "sadā saḷāyatanassa sambhavatoti.",
  "atk-abh02a:1035": "Ettāvatā ca yaṃ vuttaṃ catūsupi vāresu –",
  "atk-abh02a:1036": "Yaṃ yattha aññathā vuttaṃ, avuttañcāpi yaṃ yahiṃ;",
  "atk-abh02a:1037": "Yaṃ yathā paccayo yassa, taṃ sabbamupalakkhayeti.",
  "atk-abh02a:1038": "Gāthāya atthadīpanā katā hoti.",
  "atk-abh02a:1039": "Etenevānusārena, sabbametaṃ nayaṃ ito;",
  "atk-abh02a:1040": "Viseso yo ca taṃ jaññā, catukkesu paresupi.",
  "atk-abh02a:1041": "2. Hetucatukkaṃ",
  "atk-abh02a:1042_0": "244. Tattha yo tāva idha vutto nayo, so sabbattha pākaṭoyeva. Viseso pana evaṃ veditabbo",
  "atk-abh02a:1042_1": "– hetucatukke tāva avijjā hetu assāti avijjāhetuko. Avijjā assa sahavattanato yāvabhaṅgā",
  "atk-abh02a:1042_2": "pavattikā gamikāti vuttaṃ hoti. “Avijjāpaccayā”ti ca ettāvatā sahajātādipaccayavasena",
  "atk-abh02a:1042_3": "sādhāraṇato saṅkhārassa avijjā paccayoti dassetvā, puna “avijjāhetuko”ti eteneva",
  "atk-abh02a:1042_4": "visesato avigatapaccayatā dassitā. Saṅkhārapaccayā viññāṇaṃ saṅkhārahetukantiādīsupi eseva nayo.",
  "atk-abh02a:1043_0": "Kasmā pana bhavādīsu hetukaggahaṇaṃ na katanti? Avigatapaccayaniyamābhāvato abhāvato",
  "atk-abh02a:1043_1": "ca avigatapaccayassa. “Tattha katamo upādānapaccayā bhavo? Ṭhapetvā upādānaṃ vedanākkhandho",
  "atk-abh02a:1043_2": "saññākkhandho saṅkhārakkhandho viññāṇakkhandho – ayaṃ vuccati upādānapaccayā bhavo”ti",
  "atk-abh02a:1043_3": "vacanato upādānapaccayā catunnaṃ khandhānaṃ idha bhavoti nāmaṃ. Saṅkhārakkhandhe",
  "atk-abh02a:1043_4": "ca “jāti dvīhi khandhehi saṅgahitā”tiādivacanato jātijarāmaraṇāni antogadhāni.",
  "atk-abh02a:1044_0": "Tattha yāva upādānaṃ tāva jātijarāmaraṇānaṃ anupalabbhanato upādānaṃ bhavassa na",
  "atk-abh02a:1044_1": "niyamato avigatapaccayo hoti. “Yā tesaṃ tesaṃ dhammānaṃ jātī”ti ādivacanato saṅkhatalakkhaṇesu",
  "atk-abh02a:1044_2": "jātiyā jarāmaraṇasaṅkhātassa bhavassa jātikkhaṇamatteyeva abhāvato avigatapaccayabhāvo",
  "atk-abh02a:1044_3": "na sambhavati. Tathā jātiyā jarāmaraṇakkhaṇe abhāvato. Upanissayapaccayeneva pana",
  "atk-abh02a:1044_4": "bhavo jātiyā. Jāti jarāmaraṇassa paccayoti sabbathāpi avigatapaccayaniyamābhāvato",
  "atk-abh02a:1044_5": "abhāvato ca avigatapaccayassa bhavādīsu hetukaggahaṇaṃ na katanti veditabbaṃ.",
  "atk-abh02a:1045_0": "Keci panāhu – “bhavo duvidhenā”ti vacanato upapattimissako bhavo, na ca upapattibhavassa",
  "atk-abh02a:1045_1": "upādānaṃ avigatapaccayo hotīti “upādānapaccayā bhavo upādānahetuko”ti avatvā “upādānapaccayā",
  "atk-abh02a:1045_2": "bhavo”ti vutto. Idha pacchinnattā paratopi na vuttanti. Taṃ idha upapattimissakassa",
  "atk-abh02a:1045_3": "bhavassa anadhippetattā ayuttaṃ. Arūpakkhandhā hi idha bhavoti āgatā.",
  "atk-abh02a:1046_0": "Bhavapaccayā jātīti ettha ca ṭhapetvā jātijarāmaraṇāni avaseso bhavo jātiyā paccayoti",
  "atk-abh02a:1046_1": "veditabbo. Kasmā? Jātiādīnaṃ jātiyā appaccayattā. Yadi evaṃ, ṭhapetvā jātijarāmaraṇāni",
  "atk-abh02a:1046_2": "bhavo jātiyā paccayoti vattabboti? Āma vattabbo, vattabbapadesābhāvato pana na vutto.",
  "atk-abh02a:1046_3": "Dasamaṅganiddese hi upādānapaccayasambhūto bhavo vattabbo. Ekādasamaṅganiddese jāti",
  "atk-abh02a:1046_4": "vattabbā. Yo pana bhavo jātiyā paccayo, tassa vattabbapadeso natthīti vattabbapadesābhāvato",
  "atk-abh02a:1046_5": "na vutto. Avuttopi pana yuttito gahetabboti. Viññāṇapaccayā nāmarūpantiādīsu ca viññāṇādīnaṃ",
  "atk-abh02a:1046_6": "avigatapaccayabhāvasambhavato viññāṇahetukādivacanaṃ katanti esa hetucatukke viseso.",
  "atk-abh02a:1047": "3. Sampayuttacatukkaṃ",
  "atk-abh02a:1048_0": "245. Sampayuttacatukkepi avijjāpaccayāti ettāvatā sahajātādipaccayavasena saṅkhārassa",
  "atk-abh02a:1048_1": "avijjāpaccayataṃ dassetvā puna “avijjāsampayutto”ti sampayuttapaccayatā dassitā.",
  "atk-abh02a:1048_2": "Sesapadesupi eseva nayo. Yasmā pana arūpīnaṃ dhammānaṃ rūpadhammehi sampayogo natthi,",
  "atk-abh02a:1048_3": "tasmā viññāṇapaccayā nāmarūpantiādīsu tatiyacatutthavārapadesu “viññāṇasampayuttaṃ",
  "atk-abh02a:1048_4": "nāma”ntiādinā nayena yaṃ labbhati, tadeva gahitanti esa sampayuttacatukke viseso.",
  "atk-abh02a:1049": "4. Aññamaññacatukkaṃ",
  "atk-abh02a:1050_0": "246. Aññamaññacatukkepi avijjāpaccayāti sahajātādipaccayavasena saṅkhārassa avijjāpaccayataṃ",
  "atk-abh02a:1050_1": "dassetvā “saṅkhārapaccayāpi avijjā”ti aññamaññapaccayatā dassitā. Sesapadesupi eseva",
  "atk-abh02a:1050_2": "nayo. Yasmā pana bhavo nippadeso, upādānaṃ sappadesaṃ, sappadesadhammo ca nippadesadhammassa",
  "atk-abh02a:1050_3": "paccayo hoti, na nippadesadhammo sappadesadhammassa, tasmā ettha “bhavapaccayāpi",
  "atk-abh02a:1050_4": "upādāna”nti na vuttaṃ; heṭṭhā vā desanāya pacchinnattā evaṃ na vuttaṃ. Yasmā ca nāmarūpapaccayā",
  "atk-abh02a:1050_5": "saḷāyatanaṃ atthi, saḷāyatanapaccayā ekacittakkhaṇe nāmarūpaṃ natthi, yassa saḷāyatanaṃ",
  "atk-abh02a:1050_6": "aññamaññapaccayo bhaveyya, tasmā catutthavāre “chaṭṭhāyatanapaccayāpi nāmarūpa”nti",
  "atk-abh02a:1050_7": "yaṃ labbhati tadeva gahitanti esa aññamaññacatukke viseso.",
  "atk-abh02a:1051": "Avijjāmūlakanayamātikā.",
  "atk-abh02a:1052": "Saṅkhārādimūlakanayamātikā",
  "atk-abh02a:1053_0": "247. Idāni saṅkhārapaccayā avijjāti saṅkhāramūlakanayo āraddho. Tatthāpi yathā avijjāmūlake",
  "atk-abh02a:1053_1": "evaṃ cattāri catukkāni soḷasa ca vārā veditabbā. Paṭhamacatukke pana paṭhamavārameva",
  "atk-abh02a:1053_2": "dassetvā desanā saṃkhittā. Yathā cettha evaṃ viññāṇamūlakādīsupi. Tattha sabbesveva",
  "atk-abh02a:1053_3": "tesu saṅkhāramūlakādīsu aṭṭhasu nayesu “saṅkhārapaccayā avijjā”tiādinā nayena sahajātādipaccayavasena",
  "atk-abh02a:1053_4": "avijjāya saṅkhārādipaccayataṃ dassetvā puna “avijjāpaccayā saṅkhārā”tiādinā nayena",
  "atk-abh02a:1053_5": "ekacittakkhaṇepi paccayākāracakkassa pavatti dassitā.",
  "atk-abh02a:1054_0": "Kasmā pana bhavamūlakā jātijarāmaraṇamūlakā vā nayā na vuttā? Kiṃ bhavapaccayā avijjā",
  "atk-abh02a:1054_1": "na hotīti? No na hoti. “Saṅkhārapaccayā avijjā”ti evamādīsu pana vuccamānesu na koci",
  "atk-abh02a:1054_2": "bhavapariyāpanno dhammo avijjāya paccayo na vutto. Tasmā apubbassa aññassa avijjāpaccayassa",
  "atk-abh02a:1054_3": "vattabbassa abhāvato bhavamūlako nayo na vutto. Bhavaggahaṇena ca avijjāpi saṅgahaṃ",
  "atk-abh02a:1054_4": "gacchati. Tasmā “bhavapaccayā avijjā”ti vuccamāne “avijjāpaccayā avijjā”tipi vuttaṃ",
  "atk-abh02a:1054_5": "siyā. Na ca ekacittakkhaṇe avijjā avijjāya paccayo nāma hoti. Tattha pacchinnattāva",
  "atk-abh02a:1054_6": "jātijarāmaraṇamūlakāpi nayā na gahitā. Apica bhave jātijarāmaraṇānipi antogadhāni.",
  "atk-abh02a:1054_7": "Na cetāni ekacittakkhaṇe avijjāya paccayā hontīti bhavamūlakā jātijarāmaraṇamūlakā vā nayā na vuttāti.",
  "atk-abh02a:1055": "Mātikāvaṇṇanā.",
  "atk-abh02a:1056": "Akusalaniddesavaṇṇanā",
  "atk-abh02a:1057_0": "248-249. Idāni yathā heṭṭhā cittuppādakaṇḍe kusalattikaṃ ādiṃ katvā nikkhittamātikāya",
  "atk-abh02a:1057_1": "paṭipāṭiyā paṭhamaṃ kusalaṃ bhājitaṃ, tathā idha mātikāya anikkhittattā paṭhamaṃ",
  "atk-abh02a:1057_2": "kusalaṃ anāmasitvā “avijjāpaccayā saṅkhāro”ti akusaladhammavasena mātikāya nikkhittattā",
  "atk-abh02a:1057_3": "nikkhepapaṭipāṭiyāva avijjādīni paṭiccasamuppādaṅgāni bhājetvā dassetuṃ katame dhammā",
  "atk-abh02a:1057_4": "akusalātiādimāha. Tassattho heṭṭhā cittuppādakaṇḍe vuttanayeneva veditabbo. Yasmā",
  "atk-abh02a:1057_5": "pana ekacittakkhaṇe taṇhāya ca kāmupādānassa ca sambhavo natthi, tasmā yaṃ ettha",
  "atk-abh02a:1057_6": "taṇhāpaccayā upādānaṃ labbhati, tadeva dassetuṃ diṭṭhi diṭṭhigatantiādi vuttaṃ.",
  "atk-abh02a:1058_0": "Bhavaniddese ca yasmā upādānaṃ saṅkhārakkhandhe saṅgahaṃ gacchati, tasmā “ṭhapetvā",
  "atk-abh02a:1058_1": "upādānaṃ vedanākkhandho saññākkhandho saṅkhārakkhandho viññāṇakkhandho”ti vuttaṃ.",
  "atk-abh02a:1058_2": "Evañhi vuccamāne upādānassa upādānapaccayattaṃ āpajjeyya. Na ca tadeva tassa paccayo",
  "atk-abh02a:1058_3": "hoti. Jātiādiniddesesu yasmā ete arūpadhammānaṃ jātiādayo, tasmā “khaṇḍiccaṃ, pāliccaṃ,",
  "atk-abh02a:1058_4": "valittacatā, cuti, cavanatā”ti na vuttaṃ.",
  "atk-abh02a:1059_0": "250. Evaṃ paṭhamavāraṃ niṭṭhapetvā puna dutiyavāre yasmiṃ samaye paṭhamavārena paccayākāro",
  "atk-abh02a:1059_1": "dassito, tasmiṃyeva samaye aparenapi nayena paccayākāraṃ dassetuṃ visuṃ samayavavatthānavāraṃ",
  "atk-abh02a:1059_2": "avatvā tasmiṃ samaye avijjāpaccayā saṅkhārotiādināva nayena desanā katā. Tattha ṭhapetvā",
  "atk-abh02a:1059_3": "phassanti idaṃ yasmā phassopi nāmapariyāpanno, tasmā phassassa nāmato nīharaṇatthaṃ vuttaṃ.",
  "atk-abh02a:1060_0": "252. Tatiyavāre yassa cittasamuṭṭhānarūpassa viññāṇaṃ paccayo, tasmiṃ pavattamāne",
  "atk-abh02a:1060_1": "yasmā tenupatthaddhānaṃ cakkhāyatanādīnaṃ upacitattaṃ paññāyati, tasmā cakkhāyatanassa",
  "atk-abh02a:1060_2": "upacayotiādi vuttaṃ. Yasmā ca kammajarūpassapi tasmiṃ samaye vattamānassa viññāṇaṃ",
  "atk-abh02a:1060_3": "pacchājātapaccayena paccayo hoti, tasmāpi evaṃ vuttaṃ. Tattha kiñcāpi kammajaṃ cittasamuṭṭhānanti",
  "atk-abh02a:1060_4": "dveva santatiyo gahitā, itarāpi pana dve santatiyo gahetabbā. Tāsampi hi viññāṇaṃ paccayo hotiyeva.",
  "atk-abh02a:1061_0": "254. Catutthavāre pana yasmā ekacittakkhaṇepi mahābhūtarūpapaccayā cakkhāyatanādīni,",
  "atk-abh02a:1061_1": "hadayarūpapaccayā chaṭṭhāyatanaṃ, nāmapaccayā ca pacchājātasahajātādivasena yathānurūpaṃ",
  "atk-abh02a:1061_2": "sabbānipi pavattanti, tasmā tattha katamaṃ nāmarūpapaccayā saḷāyatanaṃ? Cakkhāyatanantiādi vuttaṃ.",
  "atk-abh02a:1062": "256. Dutiyacatukke sabbaṃ uttānameva.",
  "atk-abh02a:1063": "264. Tatiyacatukke yassa sampayuttapaccayabhāvo na hoti, yassa ca hoti, taṃ visuṃ visuṃ dassetuṃ idaṃ vuccati viññāṇapaccayā nāmarūpaṃ viññāṇasampayuttaṃ nāmantiādi vuttaṃ.",
  "atk-abh02a:1064_0": "272. Catutthacatukke phassapaccayā nāmaniddese kiñcāpi “ṭhapetvā phassaṃ vedanākkhandho…pe…",
  "atk-abh02a:1064_1": "viññāṇakkhandho – idaṃ vuccati phassapaccayā nāma”nti na vuttaṃ, tathāpi anantarātītapadaniddese",
  "atk-abh02a:1064_2": "“ṭhapetvā phassaṃ vedanākkhandho…pe… viññāṇakkhandho”ti vuttattā avuttampi taṃ vuttameva",
  "atk-abh02a:1064_3": "hoti. Yadeva hi nāmaṃ phassassa paccayo, phassopi tasseva paccayoti.",
  "atk-abh02a:1065_0": "Yathā cāyaṃ catucatukko soḷasavārappabhedo avijjāmūlako paṭhamanayo etasmiṃ paṭhamākusalacitte",
  "atk-abh02a:1065_1": "pakāsito, evaṃ saṅkhāramūlakādayo aṭṭha nayāpi veditabbā. Pāḷi pana saṃkhittā. Evameva",
  "atk-abh02a:1065_2": "tasmiṃ paṭhamākusalacitteyeva nava nayā, chattiṃsa catukkāni, catucattālīsādhikañca",
  "atk-abh02a:1065_3": "vārasataṃ hotīti veditabbaṃ.",
  "atk-abh02a:1066_0": "280. Idāni imināva nayena sesākusalacittesupi paccayākāraṃ dassetuṃ katame dhammā",
  "atk-abh02a:1066_1": "akusalātiādi āraddhaṃ. Tattha yasmā diṭṭhivippayuttesu taṇhāpaccayā upādānaṃ natthi,",
  "atk-abh02a:1066_2": "tasmā upādānaṭṭhāne upādānaṃ viya daḷhanipātinā adhimokkhena padaṃ pūritaṃ. Domanassasahagatesu",
  "atk-abh02a:1066_3": "ca yasmā vedanāpaccayā taṇhāpi natthi, tasmā taṇhāṭṭhāne taṇhā viya balavakilesena",
  "atk-abh02a:1066_4": "paṭighena padaṃ pūritaṃ. Upādānaṭṭhāne adhimokkheneva. Vicikicchāsampayutte pana",
  "atk-abh02a:1066_5": "yasmā sanniṭṭhānābhāvato adhimokkhopi natthi, tasmā taṇhāṭṭhāne balavakilesabhūtāya",
  "atk-abh02a:1066_6": "vicikicchāya padaṃ pūritaṃ. Upādānaṭṭhānaṃ parihīnameva. Uddhaccasampayutte pana",
  "atk-abh02a:1066_7": "yasmā adhimokkho atthi, tasmā taṇhāṭṭhāne balavakilesena uddhaccena padaṃ pūritaṃ.",
  "atk-abh02a:1066_8": "Upādānaṭṭhāne adhimokkheneva. Sabbattheva ca visesamattaṃ dassetvā pāḷi saṃkhittā.",
  "atk-abh02a:1066_9": "Yo cāyaṃ viseso dassito, tattha kevalaṃ adhimokkhaniddesova apubbo. Sesaṃ heṭṭhā āgatameva.",
  "atk-abh02a:1067_0": "Adhimokkhaniddese pana adhimuccanavasena adhimokkho. Adhimuccati vā tena ārammaṇe",
  "atk-abh02a:1067_1": "cittaṃ nibbicikicchatāya sanniṭṭhānaṃ gacchatīti adhimokkho. Adhimuccanākāro adhimuccanā.",
  "atk-abh02a:1067_2": "Tassa cittassa, tasmiṃ vā ārammaṇe adhimuttattāti tadadhimuttatā. Sabbacittesu ca",
  "atk-abh02a:1067_3": "paṭhamacitte vuttanayeneva nayacatukkavārappabhedo veditabbo. Kevalañhi vicikicchāsampayutte",
  "atk-abh02a:1067_4": "upādānamūlakassa nayassa abhāvā aṭṭha nayā, dvattiṃsa catukkāni, aṭṭhavīsādhikañca vārasataṃ hotīti.",
  "atk-abh02a:1068": "Akusalaniddesavaṇṇanā.",
  "atk-abh02a:1069": "Kusalaniddesavaṇṇanā",
  "atk-abh02a:1070_0": "292. Idāni imināva nayena kusalacittādīsupi paccayākāraṃ dassetuṃ katame dhammā kusalātiādi",
  "atk-abh02a:1070_1": "āraddhaṃ. Yathā pana akusale paṭhamaṃ mātikaṃ nikkhipitvā pacchā niddeso kato, na",
  "atk-abh02a:1070_2": "tathā idha. Kasmā? Appanāvāre nānattasambhavato. Lokiyakusalādīsu hi tesaṃ dhammānaṃ",
  "atk-abh02a:1070_3": "dukkhasaccapariyāpannattā “evametassa kevalassa dukkhakkhandhassā”ti appanā hoti,",
  "atk-abh02a:1070_4": "lokuttarakusalādīsu “evametesaṃ dhammāna”nti. Tasmā ettha sādhāraṇato mātikaṃ ṭhapetuṃ",
  "atk-abh02a:1070_5": "na sakkāti pāṭiyekkaṃ tesaṃ tesaṃ kusalādīnaṃ mātikaṃ uddisitvāva niddeso katoti.",
  "atk-abh02a:1071_0": "Tattha yasmā ekacittakkhaṇe kusalasaṅkhārena saddhiṃ avijjā natthi, tasmā taṃ avatvā,",
  "atk-abh02a:1071_1": "avijjā viya akusalānaṃ, kusalānaṃ mūlato kusalamūlaṃ, taṇhupādānānañca abhāvato taṇhāṭṭhāne",
  "atk-abh02a:1071_2": "taṇhā viya ārammaṇe ajjhogāḷho pasādo, upādānaṭṭhāne upādānaṃ viya daḷhanipātī nāma",
  "atk-abh02a:1071_3": "adhimokkho vutto. Sesaṃ heṭṭhā vuttanayeneva veditabbanti.",
  "atk-abh02a:1072": "Kusalaniddesavaṇṇanā.",
  "atk-abh02a:1073": "Abyākataniddesavaṇṇanā",
  "atk-abh02a:1074_0": "306. Abyākataṃ heṭṭhā cittuppādakaṇḍe āgatapaṭipāṭiyāva vibhattaṃ. Sabbavāresu ca",
  "atk-abh02a:1074_1": "avijjāmūlakā nayā parihīnā. Kasmā? Avijjāṭṭhāne ṭhapetabbassa abhāvato. Kusalacittesu",
  "atk-abh02a:1074_2": "hi avijjāṭṭhāne ṭhapetabbaṃ kusalamūlaṃ atthi, cakkhuviññāṇādīsu natthi. Sahetukesu",
  "atk-abh02a:1074_3": "pana kiñcāpi atthi, evaṃ santepi idha pacchinnattā tattha na gahitaṃ. Pañcaviññāṇasote",
  "atk-abh02a:1074_4": "sotapatitāva hutvā desanā katāti veditabbā.",
  "atk-abh02a:1075_0": "Visesato panettha cakkhuviññāṇādīsu taṇhāṭṭhānaṃ upādānaṭṭhānañca parihīnaṃ. Kasmā?",
  "atk-abh02a:1075_1": "Taṇhāṭṭhānārahassa balavadhammassa abhāvā adhimokkharahitattā ca. Sesāhetukesu taṇhāṭṭhānameva",
  "atk-abh02a:1075_2": "parihīnaṃ. Sahetukesu pasādasabbhāvato taṇhāṭṭhāne pasādena padaṃ pūritaṃ. Evamettha",
  "atk-abh02a:1075_3": "kusalākusalavipākesu cakkhuviññāṇādīsu saṅkhāraviññāṇanāmachaṭṭhāyatanaphassavedanāmūlakā",
  "atk-abh02a:1075_4": "cha cha, sesāhetukesu adhimokkhamūlakena saddhiṃ satta satta, sahetukesu pasādamūlakena",
  "atk-abh02a:1075_5": "saddhiṃ aṭṭha aṭṭha nayā veditabbā.",
  "atk-abh02a:1076_0": "Tattha cakkhuviññāṇādīsupi catunnampi catukkānaṃ ādivārova vutto. Dutiyavāro paccayavisesaṭṭhena",
  "atk-abh02a:1076_1": "labbhamānopi na vutto. Tatiyacatutthavārā asambhavatoyeva. Rūpamissakā hi te, na",
  "atk-abh02a:1076_2": "ca cakkhuviññāṇādīni rūpaṃ samuṭṭhāpenti. Yathā ca paṭhamacatukke dve vārā labbhanti,",
  "atk-abh02a:1076_3": "evaṃ sesacatukkesupi. Tasmā paṭhamacatukke dutiyavāro, sesacatukkesu ca dve dve vārā",
  "atk-abh02a:1076_4": "avuttāpi vuttāva hontīti veditabbā. Sesāhetukābyākate sabbacatukkesu sabbepi vārā",
  "atk-abh02a:1076_5": "labbhanti. Idha pacchinnattā pana parato na gahitā. Sotapatitāva hutvā desanā katāti.",
  "atk-abh02a:1076_6": "Sesasahetukavipākesupi eseva nayo aññatra arūpāvacaravipākā. Arūpāvacaravipākasmiñhi",
  "atk-abh02a:1076_7": "vāradvayameva labbhatīti.",
  "atk-abh02a:1077": "Abyākataniddesavaṇṇanā.",
  "atk-abh02a:1078": "Avijjāmūlakakusalaniddesavaṇṇanā",
  "atk-abh02a:1079_0": "334. Idāni aparena pariyāyena ekacittakkhaṇe paccayākāraṃ dassetuṃ puna katame dhammā",
  "atk-abh02a:1079_1": "kusalātiādi āraddhaṃ. Tattha avijjāpaccayāti upanissayapaccayataṃ sandhāya vuttaṃ.",
  "atk-abh02a:1079_2": "Teneva niddesavāre “tattha katamā avijjā”ti avibhajitvā “tattha katamo avijjāpaccayā",
  "atk-abh02a:1079_3": "saṅkhāro”ti vibhattaṃ. Kusalacetanāsaṅkhāto hi saṅkhāroyeva tasmiṃ samaye cittena",
  "atk-abh02a:1079_4": "sahajāto hoti, na avijjā.",
  "atk-abh02a:1080_0": "Tattha lokiyakusalassa heṭṭhā suttantabhājanīye vuttanayeneva avijjā paccayo hoti.",
  "atk-abh02a:1080_1": "Yasmā pana appahīnāvijjo avijjāya pahānatthaṃ lokuttaraṃ bhāveti, tasmā tassāpi samatikkamavasena",
  "atk-abh02a:1080_2": "paccayo hoti. Avijjāvatoyeva hi kusalāyūhanaṃ hoti, na itarassa. Tattha tebhūmakakusale",
  "atk-abh02a:1080_3": "sammohavasenapi samatikkamabhāvanāvasenapi āyūhanaṃ labbhati; lokuttare samucchedabhāvanāvasenāti.",
  "atk-abh02a:1080_4": "Sesaṃ vuttanayameva.",
  "atk-abh02a:1081_0": "Ayaṃ pana viseso – yathā heṭṭhā ekekakusale catunnaṃ catukkānaṃ vasena nava soḷasakā",
  "atk-abh02a:1081_1": "laddhā, tathā idha na labbhanti. Kasmā? Avijjāya avigatasampayuttaaññamaññapaccayābhāvato.",
  "atk-abh02a:1081_2": "Upanissayavasena panettha paṭhamacatukkameva labbhati. Tampi paṭhamavārameva dassetvā",
  "atk-abh02a:1081_3": "saṃkhittaṃ. Nīharitvā pana dassetabbanti.",
  "atk-abh02a:1082": "Avijjāmūlakakusalaniddesavaṇṇanā.",
  "atk-abh02a:1083": "Kusalamūlakavipākaniddesavaṇṇanā",
  "atk-abh02a:1084_0": "343. Idāni abyākatesupi apareneva nayena paccayākāraṃ dassetuṃ katame dhammā abyākatātiādi",
  "atk-abh02a:1084_1": "āraddhaṃ. Tattha kusalamūlapaccayāti idampi upanissayapaccayataṃ sandhāya vuttaṃ.",
  "atk-abh02a:1084_2": "Kusalavipākassa hi kusalamūlaṃ, akusalavipākassa ca akusalamūlaṃ upanissayapaccayo",
  "atk-abh02a:1084_3": "hoti; nānākkhaṇikakammapaccaye pana vattabbameva natthi. Tasmā esa upanissayapaccayena",
  "atk-abh02a:1084_4": "ceva nānākkhaṇikakammapaccayena ca paccayo hoti. Teneva niddesavāre “tattha katamaṃ",
  "atk-abh02a:1084_5": "kusalamūla”nti avibhajitvā “tattha katamo kusalamūlapaccayā saṅkhāro”ti vibhattaṃ.",
  "atk-abh02a:1084_6": "Akusalavipākepi eseva nayo.",
  "atk-abh02a:1085_0": "Avijjāmūlakakusalaniddese viya ca imasmimpi vipākaniddese paṭhamaṃ paccayacatukkameva",
  "atk-abh02a:1085_1": "labbhati. Tampi paṭhamavāraṃ dassetvā saṃkhittaṃ. Tasmā ekekasmiṃ vipākacitte ekamekasseva",
  "atk-abh02a:1085_2": "catukkassa vasena kusalamūlamūlake akusalamūlamūlake ca naye vārappabhedo veditabbo.",
  "atk-abh02a:1085_3": "Kiriyādhammānaṃ pana yasmā neva avijjā na kusalākusalamūlāni upanissayapaccayataṃ",
  "atk-abh02a:1085_4": "labhanti, tasmā kiriyavasena paccayākāro na vuttoti.",
  "atk-abh02a:1086": "Evamesa –",
  "atk-abh02a:1087": "Akusalakusalābyākata-dhammesu anekabhedato vatvā;",
  "atk-abh02a:1088": "Kusalākusalānaṃ pana, vipāke ca upanissayavasena.",
  "atk-abh02a:1089": "Puna ekadhāva vutto, vādippavarena paccayākāro;",
  "atk-abh02a:1090": "Dhammappaccayabhede, ñāṇassa pabhedajananatthaṃ.",
  "atk-abh02a:1091": "Pariyattisavanacintana-paṭipattikkamavivajjitānañca;",
  "atk-abh02a:1092": "Yasmā ñāṇapabhedo, na kadācipi hoti etasmiṃ.",
  "atk-abh02a:1093": "Pariyattisavanacintana-paṭipattikkamato sadā dhīro;",
  "atk-abh02a:1094": "Tattha kayirā na haññaṃ, karaṇīyataraṃ tato atthīti.",
  "atk-abh02a:1095": "Ayaṃ pana paccayākāro suttantaabhidhammabhājanīyavasena dveparivaṭṭameva nīharitvā bhājetvā dassito hoti.",
  "atk-abh02a:1096": "Abhidhammabhājanīyavaṇṇanā.",
  "atk-abh02a:1097": "Sammohavinodaniyā vibhaṅgaṭṭhakathāya",
  "atk-abh02a:1098": "Paṭiccasamuppādavibhaṅgavaṇṇanā niṭṭhitā.",
  "atk-abh02a:1099": "7. Satipaṭṭhānavibhaṅgo",
  "atk-abh02a:1100": "1. Suttantabhājanīyaṃ uddesavāravaṇṇanā",
  "atk-abh02a:1101_0": "355. Idāni tadanantare satipaṭṭhānavibhaṅge cattāroti gaṇanaparicchedo. Tena na tato",
  "atk-abh02a:1101_1": "heṭṭhā na uddhanti satipaṭṭhānaparicchedaṃ dīpeti. Satipaṭṭhānāti tayo satipaṭṭhānā",
  "atk-abh02a:1101_2": "– satigocaropi, tidhā paṭipannesu sāvakesu satthuno paṭidhānunayavītivattatāpi, satipi.",
  "atk-abh02a:1101_3": "“Catunnaṃ, bhikkhave, satipaṭṭhānānaṃ samudayañca atthaṅgamañca desessāmi. Taṃ suṇātha…pe…",
  "atk-abh02a:1101_4": "ko ca, bhikkhave, kāyassa samudayo? Āhārasamudayā kāyassa samudayo”tiādīsu hi satigocaro",
  "atk-abh02a:1101_5": "satipaṭṭhānanti vuccati. Tathā “kāyo upaṭṭhānaṃ, no sati. Sati upaṭṭhānañceva sati",
  "atk-abh02a:1101_6": "cā”tiādīsu. Tassattho – patiṭṭhāti asminti paṭṭhānaṃ. Kā patiṭṭhāti? Sati. Satiyā",
  "atk-abh02a:1101_7": "paṭṭhānaṃ satipaṭṭhānaṃ, padhānaṃ ṭhānanti vā paṭṭhānaṃ; satiyā paṭṭhānaṃ satipaṭṭhānaṃ",
  "atk-abh02a:1101_8": "hatthiṭṭhānaassaṭṭhānādīni viya.",
  "atk-abh02a:1102_0": "“Tayo satipaṭṭhānā yadariyo sevati, yadariyo sevamāno satthā gaṇaṃ anusāsitumarahatī”ti",
  "atk-abh02a:1102_1": "ettha tidhā paṭipannesu sāvakesu satthuno paṭighānunayavītivattatā satipaṭṭhānanti",
  "atk-abh02a:1102_2": "vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabbatoti?",
  "atk-abh02a:1102_3": "Satiyā; satiyā paṭṭhānaṃ satipaṭṭhānaṃ. “Cattāro satipaṭṭhānā bhāvitā bahulīkatā",
  "atk-abh02a:1102_4": "satta bojjhaṅge paripūrentī”tiādīsu pana satiyeva satipaṭṭhānanti vuccati. Tassattho",
  "atk-abh02a:1102_5": "– patiṭṭhātīti paṭṭhānaṃ, upaṭṭhāti okkanditvā pakkhanditvā pavattatīti attho; satiyeva",
  "atk-abh02a:1102_6": "paṭṭhānaṭṭhena satipaṭṭhānaṃ; athavā saraṇaṭṭhena sati, upaṭṭhānaṭṭhena paṭṭhānaṃ.",
  "atk-abh02a:1102_7": "Iti sati ca sā paṭṭhānañcātipi satipaṭṭhānaṃ. Idamidha adhippetaṃ. Yadi evaṃ, kasmā",
  "atk-abh02a:1102_8": "satipaṭṭhānāti bahuvacanaṃ katanti? Satiyā bahuttā; ārammaṇabhedena hi bahukā tā satiyoti.",
  "atk-abh02a:1103_0": "Kasmā pana bhagavatā cattārova satipaṭṭhānā vuttā, anūnā anadhikāti? Veneyyahitattā.",
  "atk-abh02a:1103_1": "Taṇhācaritadiṭṭhicaritasamathayānikavipassanāyānikesu hi mandatikkhavasena dvidhā",
  "atk-abh02a:1103_2": "pavattesu mandassa taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "atk-abh02a:1103_3": "tikkhassa sukhumaṃ vedanānupassanāsatipaṭṭhānaṃ. Diṭṭhicaritassapi mandassa nātippabhedagataṃ",
  "atk-abh02a:1103_4": "cittānupassanāsatipaṭṭhānaṃ visuddhimaggo, tikkhassa atippabhedagataṃ dhammānupassanāsatipaṭṭhānaṃ.",
  "atk-abh02a:1103_5": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ",
  "atk-abh02a:1103_6": "visuddhimaggo, tikkhassa oḷārikārammaṇe asaṇṭhahanato dutiyaṃ. Vipassanāyānikassāpi",
  "atk-abh02a:1103_7": "mandassa nātippabhedagatārammaṇaṃ tatiyaṃ, tikkhassa atippabhedagatārammaṇaṃ catutthaṃ.",
  "atk-abh02a:1103_8": "Iti cattārova vuttā, anūnā anadhikāti.",
  "atk-abh02a:1104_0": "Subhasukhaniccaattabhāvavipallāsappahānatthaṃ vā. Kāyo hi asubho. Tattha subhavipallāsavipallatthā",
  "atk-abh02a:1104_1": "sattā. Tesaṃ tattha asubhabhāvadassanena tassa vipallāsassa pahānatthaṃ paṭhamaṃ",
  "atk-abh02a:1104_2": "satipaṭṭhānaṃ vuttaṃ. Sukhaṃ, niccaṃ, attāti gahitesupi ca vedanādīsu vedanā dukkhā,",
  "atk-abh02a:1104_3": "cittaṃ aniccaṃ, dhammā anattā. Etesu ca sukhaniccaattabhāvavipallāsavipallatthā sattā.",
  "atk-abh02a:1104_4": "Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti.",
  "atk-abh02a:1104_5": "Evaṃ subhasukhaniccaattabhāvavipallāsappahānatthaṃ vā cattārova vuttā anūnā anadhikāti",
  "atk-abh02a:1104_6": "veditabbā. Na kevalañca vipallāsapahānatthameva, atha kho caturoghayogāsavaganthaupādānaagatippahānatthampi",
  "atk-abh02a:1104_7": "catubbidhāhārapariññatthañca cattārova vuttāti veditabbā. Ayaṃ tāva pakaraṇanayo.",
  "atk-abh02a:1105_0": "Aṭṭhakathāyaṃ pana “saraṇavasena ceva ekattasamosaraṇavasena ca ekameva satipaṭṭhānaṃ",
  "atk-abh02a:1105_1": "ārammaṇavasena cattāroti etadeva vuttaṃ. Yathā hi catudvāre nagare pācīnato āgacchantā",
  "atk-abh02a:1105_2": "pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti, dakkhiṇato,",
  "atk-abh02a:1105_3": "pacchimato, uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena",
  "atk-abh02a:1105_4": "nagarameva pavisanti, evaṃ sampadamidaṃ veditabbaṃ. Nagaraṃ viya hi nibbānamahānagaraṃ,",
  "atk-abh02a:1105_5": "dvāraṃ viya aṭṭhaṅgiko lokuttaramaggo. Pācīnadisādayo viya kāyādayo.",
  "atk-abh02a:1106_0": "Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva",
  "atk-abh02a:1106_1": "pavisanti, evaṃ kāyānupassanāmukhena āgacchantā cuddasavidhena kāyānupassanaṃ bhāvetvā",
  "atk-abh02a:1106_2": "kāyānupassanābhāvanānubhāvanibbattena ariyamaggena ekaṃ nibbānameva osaranti. Yathā",
  "atk-abh02a:1106_3": "dakkhiṇato āgacchantā dakkhiṇadisāya uṭṭhānakaṃ bhaṇḍaṃ gahetvā dakkhiṇadvārena nagarameva",
  "atk-abh02a:1106_4": "pavisanti, evaṃ vedanānupassanāmukhena āgacchantā navavidhena vedanānupassanaṃ bhāvetvā",
  "atk-abh02a:1106_5": "vedanānupassanābhāvanānubhāvanibbattena ariyamaggena ekaṃ nibbānameva osaranti. Yathā",
  "atk-abh02a:1106_6": "pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena nagarameva",
  "atk-abh02a:1106_7": "pavisanti, evaṃ cittānupassanāmukhena āgacchantā soḷasavidhena cittānupassanaṃ bhāvetvā",
  "atk-abh02a:1106_8": "cittānupassanābhāvanānubhāvanibbattena ariyamaggena ekaṃ nibbānameva osaranti. Yathā",
  "atk-abh02a:1106_9": "uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva",
  "atk-abh02a:1106_10": "pavisanti, evaṃ dhammānupassanāmukhena āgacchantā pañcavidhena dhammānupassanaṃ bhāvetvā",
  "atk-abh02a:1106_11": "dhammānupassanābhāvanānubhāvanibbattena ariyamaggena ekaṃ nibbānameva osarantīti.",
  "atk-abh02a:1106_12": "Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena",
  "atk-abh02a:1106_13": "cattāroti vuttāti veditabbā.",
  "atk-abh02a:1107_0": "Idha bhikkhūti ettha kiñcāpi bhagavatā devaloke nisīditvā ayaṃ satipaṭṭhānavibhaṅgo",
  "atk-abh02a:1107_1": "kathito, ekabhikkhupi tattha bhagavato santike nisinnako nāma natthi. Evaṃ santepi",
  "atk-abh02a:1107_2": "yasmā ime cattāro satipaṭṭhāne bhikkhū bhāventi, bhikkhugocarā hi ete, tasmā idha",
  "atk-abh02a:1107_3": "bhikkhūti ālapati. Kiṃ panete satipaṭṭhāne bhikkhūyeva bhāventi, na bhikkhunīādayoti?",
  "atk-abh02a:1107_4": "Bhikkhunīādayopi bhāventi. Bhikkhū pana aggaparisā. Iti aggaparisattā idha bhikkhūti",
  "atk-abh02a:1107_5": "ālapati. Paṭipattiyā vā bhikkhubhāvadassanato evamāha. Yo hi imaṃ paṭipattiṃ paṭipajjati,",
  "atk-abh02a:1107_6": "so bhikkhu nāma hoti. Paṭipannako hi devo vā hotu manusso vā, bhikkhūti saṅkhaṃ gacchatiyeva. Yathāha –",
  "atk-abh02a:1108": "“Alaṅkato cepi samañcareyya,",
  "atk-abh02a:1109": "Santo danto niyato brahmacārī;",
  "atk-abh02a:1110": "Sabbesu bhūtesu nidhāya daṇḍaṃ,",
  "atk-abh02a:1111": "So brāhmaṇo so samaṇo sa bhikkhū”ti. ;",
  "atk-abh02a:1112": "Kāyānupassanāuddesavaṇṇanā",
  "atk-abh02a:1113_0": "Ajjhattanti niyakajjhattaṃ adhippetaṃ. Tasmā ajjhattaṃ kāyeti attano kāyeti attho.",
  "atk-abh02a:1113_1": "Tattha kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena,",
  "atk-abh02a:1113_2": "hatthikāyaassakāyarathakāyādayo viya, kāyoti adhippeto. Yathā ca samūhaṭṭhena evaṃ",
  "atk-abh02a:1113_3": "kucchitānaṃ āyaṭṭhena. Kucchitānañhi paramajegucchānaṃ so āyotipi kāyo. Āyoti uppattideso.",
  "atk-abh02a:1113_4": "Tatrāyaṃ vacanattho – āyanti tatoti āyo. Ke āyanti? Kucchitā kesādayo. Iti kucchitānaṃ",
  "atk-abh02a:1113_5": "kesādīnaṃ āyoti kāyo.",
  "atk-abh02a:1114_0": "Kāyānupassīti kāyaṃ anupassanasīlo, kāyaṃ vā anupassamāno kāyeti ca vatvāpi puna",
  "atk-abh02a:1114_1": "kāyānupassīti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ",
  "atk-abh02a:1114_2": "katanti veditabbaṃ. Tena na kāye vedanānupassī cittadhammānupassī vā; atha kho kāye",
  "atk-abh02a:1114_3": "kāyānupassī yevāti kāyasaṅkhāte vatthusmiṃ kāyānupassanākārasseva dassanena asammissato",
  "atk-abh02a:1114_4": "vavatthānaṃ dassitaṃ hoti. Tathā na kāye aṅgapaccaṅgavinimuttaekadhammānupassī, nāpi",
  "atk-abh02a:1114_5": "kesalomādivinimuttaitthipurisānupassī. Yopi cettha kesalomādiko bhūtupādāyasamūhasaṅkhāto",
  "atk-abh02a:1114_6": "kāyo, tatthāpi na bhūtupādāyavinimuttaekadhammānupassī; atha kho rathasambhārānupassako",
  "atk-abh02a:1114_7": "viya aṅgapaccaṅgasamūhānupassī, nagarāvayavānupassako viya kesalomādisamūhānupassī,",
  "atk-abh02a:1114_8": "kadalikkhandhapattavaṭṭivinibhuñjako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-abh02a:1114_9": "nānappakārato samūhavasena kāyasaṅkhātassa vatthuno dassanena ghanavinibbhogo dassito",
  "atk-abh02a:1114_10": "hoti. Na hettha yathāvuttasamūhavinimutto kāyo vā itthī vā puriso vā añño vā koci",
  "atk-abh02a:1114_11": "dhammo dissati. Yathāvuttadhammasamūhamatteyeva pana tathā tathā sattā micchābhinivesaṃ",
  "atk-abh02a:1114_12": "karonti. Tenāhu porāṇā –",
  "atk-abh02a:1115": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-abh02a:1116": "Apassaṃ bajjhate mūḷho, bajjhamāno na muccatī”ti.",
  "atk-abh02a:1117_0": "Ghanavinibbhogādidassanatthanti vuttaṃ. Ādisaddena cettha ayampi attho veditabbo",
  "atk-abh02a:1117_1": "– ayañhi etasmiṃ kāye kāyānupassīyeva, na aññadhammānupassī. Kiṃ vuttaṃ hoti? Yathā",
  "atk-abh02a:1117_2": "anudakabhūtāyapi marīciyā udakānupassino honti, na evaṃ aniccadukkhānattaasubhabhūteyeva",
  "atk-abh02a:1117_3": "imasmiṃ kāye niccasukhaattasubhabhāvānupassī; atha kho kāyānupassī aniccadukkhānattaasubhākārasamūhānupassīyevāti",
  "atk-abh02a:1117_4": "vuttaṃ hoti. Atha vā yvāyaṃ mahāsatipaṭṭhāne “idha, bhikkhave, bhikkhu araññagato",
  "atk-abh02a:1117_5": "vā…pe… so satova assasatī”tiādinā nayena assāsapassāsādicuṇṇakajātaaṭṭhikapariyosāno",
  "atk-abh02a:1117_6": "kāyo vutto, yo ca “idhekacco pathavīkāyaṃ aniccato anupassati, tathā āpokāyaṃ, tejokāyaṃ,",
  "atk-abh02a:1117_7": "vāyokāyaṃ, kesakāyaṃ, lomakāyaṃ, chavikāyaṃ, cammakāyaṃ, maṃsakāyaṃ, rudhirakāyaṃ,",
  "atk-abh02a:1117_8": "nhārukāyaṃ, aṭṭhikāyaṃ, aṭṭhimiñjakāya”nti paṭisambhidāyaṃ kāyo vutto, tassa sabbassa",
  "atk-abh02a:1117_9": "imasmiṃyeva kāye anupassanato kāye kāyānupassīti evampi attho daṭṭhabbo.",
  "atk-abh02a:1118_0": "Atha vā kāye ahanti vā mamanti vā evaṃ gahetabbassa kassaci ananupassanato, tassa",
  "atk-abh02a:1118_1": "tasseva pana kesalomādikassa nānādhammasamūhassa anupassanato kāye kesādidhammasamūhasaṅkhāte",
  "atk-abh02a:1118_2": "kāyānupassīti evamattho daṭṭhabbo. Apica “imasmiṃ kāye aniccato anupassati, no niccato”tiādinā",
  "atk-abh02a:1118_3": "anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-abh02a:1118_4": "kāyassa anupassanatopi kāye kāyānupassīti evampi attho daṭṭhabbo.",
  "atk-abh02a:1119_0": "Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ",
  "atk-abh02a:1119_1": "sattannaṃ anupassanānaṃ vasena aniccato anupassati no niccato, dukkhato anupassati",
  "atk-abh02a:1119_2": "no sukhato, anattato anupassati no attato, nibbindati no nandati, virajjati no rajjati,",
  "atk-abh02a:1119_3": "nirodheti no samudeti, paṭinissajjati no ādiyati. So taṃ aniccato anupassanto niccasaññaṃ",
  "atk-abh02a:1119_4": "pajahati, dukkhato anupassanto sukhasaññaṃ pajahati, anattato anupassanto attasaññaṃ",
  "atk-abh02a:1119_5": "pajahati, nibbindanto nandiṃ pajahati, virajjanto rāgaṃ pajahati, nirodhento samudayaṃ",
  "atk-abh02a:1119_6": "pajahati, paṭinissajjanto ādānaṃ pajahatīti veditabbo.",
  "atk-abh02a:1120_0": "Viharatīti catūsu iriyāpathavihāresu aññataravihārasamāyogaparidīpanametaṃ, ekaṃ",
  "atk-abh02a:1120_1": "iriyāpathabādhanaṃ aparena iriyāpathena vicchinditvā apatamānaṃ attabhāvaṃ harati pavattetīti attho.",
  "atk-abh02a:1121_0": "Bahiddhā kāyeti parassa kāye. Ajjhattabahiddhā kāyeti kālena attano kāye, kālena",
  "atk-abh02a:1121_1": "parassa kāye. Paṭhamanayena hi attano kāye kāyapariggaho vutto, dutiyanayena parassa",
  "atk-abh02a:1121_2": "kāye, tatiyanayena kālena attano kālena parassa kāye. Ajjhattabahiddhā pana ghaṭitārammaṇaṃ",
  "atk-abh02a:1121_3": "nāma natthi. Paguṇakammaṭṭhānassa pana aparāparaṃ sañcaraṇakālo ettha kathito. Ātāpīti",
  "atk-abh02a:1121_4": "kāyapariggāhakavīriyasamāyogaparidīpanametaṃ. So hi yasmā tasmiṃ samaye yaṃ taṃ vīriyaṃ",
  "atk-abh02a:1121_5": "tīsu bhavesu kilesānaṃ ātāpanato ātāpoti vuccati, tena samannāgato hoti, tasmā ātāpīti vuccati.",
  "atk-abh02a:1122_0": "Sampajānoti kāyapariggāhakena sampajaññasaṅkhātena ñāṇena samannāgato. Satimāti kāyapariggāhikāya",
  "atk-abh02a:1122_1": "satiyā samannāgato. Ayaṃ pana yasmā satiyā ārammaṇaṃ pariggahetvā paññāya anupassati,",
  "atk-abh02a:1122_2": "na hi sativirahitassa anupassanā nāma atthi, tenevāha – “satiñca khvāhaṃ, bhikkhave,",
  "atk-abh02a:1122_3": "sabbatthikaṃ vadāmī”ti, tasmā ettha “kāye kāyānupassī viharatī”ti ettāvatā kāyānupassanāsatipaṭṭhānakammaṭṭhānaṃ",
  "atk-abh02a:1122_4": "vuttaṃ hoti. Atha vā yasmā anātāpino antosaṅkhepo antarāyakaro hoti, asampajāno upāyapariggahe",
  "atk-abh02a:1122_5": "anupāyaparivajjane ca sammuyhati, muṭṭhassatī upāyāpariccāge anupāyāpariggahe ca",
  "atk-abh02a:1122_6": "asamatthova hoti, tenassa taṃ kammaṭṭhānaṃ na sampajjati; tasmā yesaṃ dhammānaṃ ānubhāvena",
  "atk-abh02a:1122_7": "taṃ sampajjati tesaṃ dassanatthaṃ “ātāpī sampajāno satimā”ti idaṃ vuttanti veditabbaṃ.",
  "atk-abh02a:1123_0": "Iti kāyānupassanāsatipaṭṭhānaṃ sampayogaṅgañca dassetvā idāni pahānaṅgaṃ dassetuṃ",
  "atk-abh02a:1123_1": "vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena",
  "atk-abh02a:1123_2": "vā vinayitvā. Loketi ettha yvāyaṃ ajjhattādibhedo kāyo pariggahito sveva idha loko",
  "atk-abh02a:1123_3": "nāma. Tasmiṃ loke abhijjhādomanassaṃ vinayitvāti attho. Yasmā panettha abhijjhāgahaṇena",
  "atk-abh02a:1123_4": "kāmacchando, domanassaggahaṇena byāpādo saṅgahaṃ gacchati, tasmā nīvaraṇapariyāpannabalavadhammadvayadassanena",
  "atk-abh02a:1123_5": "nīvaraṇappahānaṃ vuttaṃ hotīti veditabbaṃ.",
  "atk-abh02a:1124_0": "Visesena cettha abhijjhāvinayena kāyasampattimūlakassa anurodhassa, domanassavinayena",
  "atk-abh02a:1124_1": "kāyavipattimūlakassa virodhassa, abhijjhāvinayena ca kāye abhiratiyā, domanassavinayena",
  "atk-abh02a:1124_2": "kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ",
  "atk-abh02a:1124_3": "pakkhepassa, domanassavinayena kāye bhūtānaṃ asubhāsukhabhāvādīnaṃ apanayanassa ca",
  "atk-abh02a:1124_4": "pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti. Yogānubhāvo",
  "atk-abh02a:1124_5": "hi esa yadidaṃ anurodhavirodhavippamutto, aratiratisaho, abhūtapakkhepabhūtāpanayanavirahito",
  "atk-abh02a:1124_6": "ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca",
  "atk-abh02a:1124_7": "anapanento yogasamattho hotīti.",
  "atk-abh02a:1125_0": "Aparo nayo – “kāye kāyānupassī”ti ettha anupassanāya kammaṭṭhānaṃ vuttaṃ. Viharatīti",
  "atk-abh02a:1125_1": "ettha vuttavihārena kammaṭṭhānikassa kāyapariharaṇaṃ. Ātāpītiādīsu ātāpena sammappadhānaṃ,",
  "atk-abh02a:1125_2": "satisampajaññena sabbatthikakammaṭṭhānaṃ, kammaṭṭhānapariharaṇūpāyo vā; satiyā vā",
  "atk-abh02a:1125_3": "kāyānupassanāvasena paṭiladdhasamatho, sampajaññena vipassanā, abhijjhādomanassavinayena",
  "atk-abh02a:1125_4": "bhāvanāphalaṃ vuttanti veditabbaṃ. Ayaṃ tāva kāyānupassanāsatipaṭṭhānuddesassa atthavaṇṇanā.",
  "atk-abh02a:1126": "Vedanānupassanādiuddesavaṇṇanā",
  "atk-abh02a:1127_0": "Vedanānupassanāsatipaṭṭhānuddesādīsupi ajjhattādīni vuttanayeneva veditabbāni. Etesupi",
  "atk-abh02a:1127_1": "hi attano vedanādīsu, parassa vedanādīsu, kālena attano kālena parassa vedanādīsūti",
  "atk-abh02a:1127_2": "tividho pariggaho vutto. Vedanāsu vedanānupassītiādīsu ca vedanādīnaṃ punavacane",
  "atk-abh02a:1127_3": "payojanaṃ kāyānupassanāyaṃ vuttanayeneva veditabbaṃ. Vedanāsu vedanānupassī, citte",
  "atk-abh02a:1127_4": "cittānupassī, dhammesu dhammānupassīti ettha pana vedanāti tisso vedanā. Tā ca lokiyā",
  "atk-abh02a:1127_5": "eva; cittampi lokiyaṃ, tathā dhammā. Tesaṃ vibhāgo niddesavāre pākaṭo bhavissati.",
  "atk-abh02a:1127_6": "Kevalaṃ panidha yathā vedanā anupassitabbā tathā anupassanto “vedanāsu vedanānupassī”ti",
  "atk-abh02a:1127_7": "veditabbo. Esa nayo cittadhammesu. Kathañca vedanā anupassitabbāti? Sukhā tāva vedanā",
  "atk-abh02a:1127_8": "dukkhato, dukkhā sallato, adukkhamasukhā aniccato. Yathāha –",
  "atk-abh02a:1128": "“Yo sukhaṃ dukkhato adda, dukkhamaddakkhi sallato;",
  "atk-abh02a:1129": "Adukkhamasukhaṃ santaṃ, addakkhi naṃ aniccato;",
  "atk-abh02a:1130": "Sa ve sammadaso bhikkhu, upasanto carissatī”ti. ;",
  "atk-abh02a:1131_0": "Sabbā eva cetā dukkhātipi anupassitabbā. Vuttañcetaṃ – “yaṃ kiñci vedayitaṃ taṃ dukkhasminti",
  "atk-abh02a:1131_1": "vadāmī”ti. Sukhadukkhatopi ca anupassitabbā, yathāha – “sukhā kho, āvuso visākha,",
  "atk-abh02a:1131_2": "vedanā ṭhitisukhā, vipariṇāmadukkhā”ti sabbaṃ vitthāretabbaṃ. Apica aniccādisattānupassanāvasenapi",
  "atk-abh02a:1131_3": "anupassitabbā. Sesaṃ niddesavāreyeva pākaṭaṃ bhavissati.",
  "atk-abh02a:1132_0": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ",
  "atk-abh02a:1132_1": "aniccādinupassanānaṃ niddesavāre āgatasarāgādibhedānañca vasena anupassitabbaṃ. Dhammā",
  "atk-abh02a:1132_2": "salakkhaṇasāmaññalakkhaṇānaṃ suññatādhammassa aniccādisattānupassanānaṃ niddesavāre",
  "atk-abh02a:1132_3": "āgatasantāsantādibhedānañca vasena anupassitabbā. Sesaṃ vuttanayameva. Kāmañcettha",
  "atk-abh02a:1132_4": "yassa kāyasaṅkhāte loke abhijjhādomanassaṃ pahīnaṃ, tassa vedanādilokesupi taṃ pahīnameva.",
  "atk-abh02a:1132_5": "Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṃ.",
  "atk-abh02a:1132_6": "Yato vā ekattha pahīnaṃ, sesesupi pahīnaṃ hoti. Tenevassa tattha pahānadassanatthampi",
  "atk-abh02a:1132_7": "evaṃ vuttanti veditabbanti.",
  "atk-abh02a:1133": "Uddesavāravaṇṇanā niṭṭhitā.",
  "atk-abh02a:1134": "Kāyānupassanāniddesavaṇṇanā",
  "atk-abh02a:1135_0": "356. Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni",
  "atk-abh02a:1135_1": "upakaraṇāni kattukāmo ekaṃ mahāveḷuṃ labhitvā catudhā chinditvā tato ekekaṃ veḷukhaṇḍaṃ",
  "atk-abh02a:1135_2": "gahetvā phāletvā taṃ taṃ upakaraṇaṃ kareyya, yathā vā pana cheko suvaṇṇakāro nānāvihitaṃ",
  "atk-abh02a:1135_3": "piḷandhanavikatiṃ kattukāmo suparisuddhaṃ suvaṇṇaghaṭikaṃ labhitvā catudhā bhinditvā",
  "atk-abh02a:1135_4": "tato ekekaṃ koṭṭhāsaṃ gahetvā taṃ taṃ piḷandhanaṃ kareyya, evameva bhagavā satipaṭṭhānadesanāya",
  "atk-abh02a:1135_5": "sattānaṃ anekappakāraṃ visesādhigamaṃ kattukāmo ekameva sammāsatiṃ “cattāro satipaṭṭhānā",
  "atk-abh02a:1135_6": "– idha bhikkhu ajjhattaṃ kāye kāyānupassī viharatī”tiādinā nayena ārammaṇavasena",
  "atk-abh02a:1135_7": "catudhā bhinditvā tato ekekaṃ satipaṭṭhānaṃ gahetvā vibhajanto kathañca bhikkhu ajjhattaṃ",
  "atk-abh02a:1135_8": "kāyetiādinā nayena niddesavāraṃ vattumāraddho.",
  "atk-abh02a:1136_0": "Tattha kathañcātiādi vitthāretuṃ kathetukamyatāpucchā. Ayaṃ panettha saṅkhepattho",
  "atk-abh02a:1136_1": "– kena ca ākārena kena pakārena bhikkhu ajjhattaṃ kāye kāyānupassī viharatīti? Sesapucchāvāresupi",
  "atk-abh02a:1136_2": "eseva nayo. Idha bhikkhūti imasmiṃ sāsane bhikkhu. Ayañhettha idha-saddo ajjhattādivasena",
  "atk-abh02a:1136_3": "sabbappakārakāyānupassanānibbattakassa puggalassa sannissayabhūtasāsanaparidīpano",
  "atk-abh02a:1136_4": "aññasāsanassa tathābhāvapaṭisedhano ca. Vuttañhetaṃ – “idheva, bhikkhave, samaṇo…pe…",
  "atk-abh02a:1136_5": "suññā parappavādā samaṇebhi aññehī”ti. Tena vuttaṃ “imasmiṃ sāsane bhikkhū”ti.",
  "atk-abh02a:1137_0": "Ajjhattaṃ kāyanti attano kāyaṃ. Uddhaṃ pādatalāti pādatalato upari. Adho kesamatthakāti",
  "atk-abh02a:1137_1": "kesaggato heṭṭhā. Tacapariyantanti tiriyaṃ tacaparicchinnaṃ. Pūraṃ nānappakārassa",
  "atk-abh02a:1137_2": "asucino paccavekkhatīti nānappakārakesādiasucibharito ayaṃ kāyoti passati. Kathaṃ?",
  "atk-abh02a:1137_3": "Atthi imasmiṃ kāye kesā…pe… muttanti. Tattha atthīti saṃvijjanti. Imasminti yvāyaṃ",
  "atk-abh02a:1137_4": "uddhaṃ pādatalā adho kesamatthakā tiriyaṃ tacapariyanto pūro nānappakārassa asucinoti",
  "atk-abh02a:1137_5": "vuccati tasmiṃ. Kāyeti sarīre. Sarīrañhi asucisañcayato kucchitānaṃ kesādīnañceva",
  "atk-abh02a:1137_6": "cakkhurogādīnañca rogasatānaṃ āyabhūtato kāyoti vuccati.",
  "atk-abh02a:1138_0": "Kesā lomāti ete kesādayo dvattiṃsākārā. Tattha atthi imasmiṃ kāye kesā, atthi imasmiṃ",
  "atk-abh02a:1138_1": "kāye lomāti evaṃ sambandho veditabbo. Imasmiñhi pādatalato paṭṭhāya upari, kesamatthakā",
  "atk-abh02a:1138_2": "paṭṭhāya heṭṭhā, tacato paṭṭhāya tiriyantatoti ettake byāmamatte kaḷevare sabbākārenapi",
  "atk-abh02a:1138_3": "vicinanto na koci kiñci muttaṃ vā maṇiṃ vā veḷuriyaṃ vā agaruṃ vā kuṅkumaṃ vā kappūraṃ",
  "atk-abh02a:1138_4": "vā vāsacuṇṇādiṃ vā aṇumattampi sucibhāvaṃ passati, atha kho paramaduggandhajegucchaṃ",
  "atk-abh02a:1138_5": "assirīkadassanaṃ nānappakāraṃ kesalomādibhedaṃ asuciṃyeva passati. Tena vuttaṃ –",
  "atk-abh02a:1138_6": "atthi imasmiṃ kāye kesā lomā…pe… muttanti. Ayamettha padasambandhato vaṇṇanā.",
  "atk-abh02a:1139_0": "Imaṃ pana kammaṭṭhānaṃ bhāvetvā arahattaṃ pāpuṇitukāmena kulaputtena āditova catubbidhaṃ",
  "atk-abh02a:1139_1": "sīlaṃ sodhetvā suparisuddhasīle patiṭṭhitena, yvāyaṃ dasasu palibodhesu palibodho",
  "atk-abh02a:1139_2": "atthi taṃ upacchinditvā, paṭikkūlamanasikārakammaṭṭhānabhāvanāya paṭhamajjhānaṃ nibbattetvā,",
  "atk-abh02a:1139_3": "jhānaṃ pādakaṃ katvā vipassanaṃ paṭṭhapetvā, arahattaṃ anāgāmiphalādīsu vā aññataraṃ",
  "atk-abh02a:1139_4": "pattassa sabbantimena paricchedena sāṭṭhakathāya pāḷiyā kataparicayassa tantiācariyassāpi",
  "atk-abh02a:1139_5": "kalyāṇamittassa santike uggahetabbaṃ. Visuddhaṃ tathārūpaṃ kalyāṇamittaṃ ekavihāre",
  "atk-abh02a:1139_6": "alabhantena tassa vasanaṭṭhānaṃ gantvā uggahetabbaṃ. Tattha catubbidhasīlavisodhanañceva",
  "atk-abh02a:1139_7": "palibodho ca palibodhupacchedo ca ācariyassa santikaṃ upasaṅkamanavidhānañca sabbampi",
  "atk-abh02a:1139_8": "visuddhimagge vitthārato kathitaṃ. Tasmā taṃ tattha kathitanayeneva veditabbaṃ.",
  "atk-abh02a:1140_0": "Ācariyena pana kammaṭṭhānaṃ kathentena tividhena kathetabbaṃ. Eko bhikkhu pakatiyā",
  "atk-abh02a:1140_1": "uggahitakammaṭṭhāno hoti. Tassa ekaṃ dve nisajjavāre sajjhāyaṃ kāretvā kathetabbaṃ.",
  "atk-abh02a:1140_2": "Eko santike vasitvā uggaṇhitukāmo hoti. Tassa āgatāgatavelāya kathetabbaṃ. Eko uggaṇhitvā",
  "atk-abh02a:1140_3": "aññattha gantukāmo hoti. Tassa nātipapañcaṃ nātisaṅkhepaṃ katvā nijjaṭaṃ niggaṇṭhikaṃ",
  "atk-abh02a:1140_4": "kammaṭṭhānaṃ kathetabbaṃ. Kathentena kiṃ ācikkhitabbanti? Sattadhā uggahakosallaṃ",
  "atk-abh02a:1140_5": "dasadhā ca manasikārakosallaṃ ācikkhitabbaṃ.",
  "atk-abh02a:1141_0": "Tattha vacasā manasā vaṇṇato saṇṭhānato disato okāsato paricchedatoti evaṃ sattadhā",
  "atk-abh02a:1141_1": "uggahakosallaṃ ācikkhitabbaṃ. Imasmiñhi paṭikkūlamanasikārakammaṭṭhāne yopi tipiṭako",
  "atk-abh02a:1141_2": "hoti, tenapi manasikārakāle paṭhamaṃ vācāya sajjhāyo kātabbo. Ekaccassa hi sajjhāyaṃ",
  "atk-abh02a:1141_3": "karontasseva kammaṭṭhānaṃ pākaṭaṃ hoti, malayavāsīmahādevattherassa santike uggahitakammaṭṭhānānaṃ",
  "atk-abh02a:1141_4": "dvinnaṃ therānaṃ viya. Thero kira tehi kammaṭṭhānaṃ yācito ‘cattāro māse imaṃ evaṃ",
  "atk-abh02a:1141_5": "sajjhāyaṃ karothā’ti dvattisākārapāḷiṃ adāsi. Te, kiñcāpi tesaṃ dve tayo nikāyā paguṇā,",
  "atk-abh02a:1141_6": "padakkhiṇaggāhitāya pana cattāro māse dvattiṃsākāraṃ sajjhāyantāva sotāpannā ahesuṃ.",
  "atk-abh02a:1142_0": "Tasmā kammaṭṭhānaṃ kathentena ācariyena antevāsiko vattabbo – ‘paṭhamaṃ tāva vācāya",
  "atk-abh02a:1142_1": "sajjhāyaṃ karohī’ti. Karontena ca tacapañcakādīni paricchinditvā anulomapaṭilomavasena",
  "atk-abh02a:1142_2": "sajjhāyo kātabbo. “Kesā lomā nakhā dantā taco”ti hi vatvā puna paṭilomato “taco dantā",
  "atk-abh02a:1142_3": "nakhā lomā kesā”ti vattabbaṃ. Tadanantaraṃ vakkapañcake “maṃsaṃ nhāru aṭṭhi aṭṭhimiñjaṃ",
  "atk-abh02a:1142_4": "vakka”nti vatvā puna paṭilomato “vakkaṃ aṭṭhimiñjaṃ aṭṭhi nhāru maṃsaṃ taco dantā",
  "atk-abh02a:1142_5": "nakhā lomā kesā”ti vattabbaṃ. Tato papphāsapañcake “hadayaṃ yakanaṃ kilomakaṃ pihakaṃ",
  "atk-abh02a:1142_6": "papphāsa”nti vatvā puna paṭilomato “papphāsaṃ pihakaṃ kilomakaṃ yakanaṃ hadayaṃ vakkaṃ",
  "atk-abh02a:1142_7": "aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti vattabbaṃ.",
  "atk-abh02a:1143_0": "Tato imaṃ tantiṃ anāruḷhampi paṭisambhidāmagge āgataṃ matthaluṅgaṃ karīsāvasāne tantiṃ",
  "atk-abh02a:1143_1": "āropetvā imasmiṃ matthaluṅgapañcake “antaṃ antaguṇaṃ udariyaṃ karīsaṃ matthaluṅga”nti",
  "atk-abh02a:1143_2": "vatvā puna paṭilomato “matthaluṅgaṃ karīsaṃ udariyaṃ antaguṇaṃ antaṃ papphāsaṃ pihakaṃ",
  "atk-abh02a:1143_3": "kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi nhāru maṃsaṃ taco dantā nakhā",
  "atk-abh02a:1143_4": "lomā kesā”ti vattabbaṃ.",
  "atk-abh02a:1144_0": "Tato medachakke “pittaṃ semhaṃ pubbo lohitaṃ sedo medo”ti vatvā puna paṭilomato “medo",
  "atk-abh02a:1144_1": "sedo lohitaṃ pubbo semhaṃ pittaṃ matthaluṅgaṃ karīsaṃ udariyaṃ antaguṇaṃ antaṃ papphāsaṃ",
  "atk-abh02a:1144_2": "pihakaṃ kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi nhāru maṃsaṃ taco dantā",
  "atk-abh02a:1144_3": "nakhā lomā kesā”ti vattabbaṃ.",
  "atk-abh02a:1145_0": "Tato muttachakke “assu vasā kheḷo siṅghāṇikā lasikā mutta”nti vatvā puna paṭilomato",
  "atk-abh02a:1145_1": "“muttaṃ lasikā siṅghāṇikā kheḷo vasā assu medo sedo lohitaṃ pubbo semhaṃ pittaṃ matthaluṅgaṃ",
  "atk-abh02a:1145_2": "karīsaṃ udariyaṃ antaguṇaṃ antaṃ papphāsaṃ pihakaṃ kilomakaṃ yakanaṃ hadayaṃ vakkaṃ",
  "atk-abh02a:1145_3": "aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti evaṃ kālasatampi kālasahassampi",
  "atk-abh02a:1145_4": "kālasatasahassampi vācāya sajjhāyo kātabbo. Vacasā sajjhāyena hi kammaṭṭhānatanti",
  "atk-abh02a:1145_5": "paguṇā hoti; na ito cito ca cittaṃ vidhāvati; koṭṭhāsā pākaṭā honti, hatthasaṅkhalikā",
  "atk-abh02a:1145_6": "viya khāyanti, vatipādapanti viya ca khāyanti. Yathā ca pana vacasā, tatheva manasāpi",
  "atk-abh02a:1145_7": "sajjhāyo kātabbo. Vacasā sajjhāyo hi manasā sajjhāyassa paccayo hoti. Manasā sajjhāyo",
  "atk-abh02a:1145_8": "lakkhaṇapaṭivedhassa paccayo hoti. Lakkhaṇapaṭivedho maggaphalapaṭivedhassa paccayo hoti.",
  "atk-abh02a:1146_0": "‘Vaṇṇato’ti kesādīnaṃ vaṇṇo vavatthapetabbo. ‘Saṇṭhānato’ti tesaṃyeva saṇṭhānaṃ vavatthapetabbaṃ.",
  "atk-abh02a:1146_1": "‘Disato’ti imasmiṃ sarīre nābhito uddhaṃ uparimā disā, adho heṭṭhimā disā. Tasmā",
  "atk-abh02a:1146_2": "“ayaṃ koṭṭhāso imissā nāma disāyā”ti disā vavatthapetabbā. ‘Okāsato’ti “ayaṃ koṭṭhāso",
  "atk-abh02a:1146_3": "imasmiṃ nāma okāse patiṭṭhito”ti evaṃ tassa tassa okāso vavatthapetabbo. ‘Paricchedato’ti",
  "atk-abh02a:1146_4": "sabhāgaparicchedo visabhāgaparicchedoti dve paricchedā. Tattha “ayaṃ koṭṭhāso heṭṭhā",
  "atk-abh02a:1146_5": "ca upari ca tiriyañca iminā nāma paricchinno”ti evaṃ sabhāgaparicchedo veditabbo.",
  "atk-abh02a:1146_6": "“Kesā na lomā, lomāpi na kesā”ti evaṃ amissīkatavasena visabhāgaparicchedo veditabbo.",
  "atk-abh02a:1147_0": "Evaṃ sattadhā uggahakosallaṃ ācikkhantena pana “idaṃ kammaṭṭhānaṃ asukasmiṃ sutte",
  "atk-abh02a:1147_1": "paṭikkūlavasena kathitaṃ, asukasmiṃ dhātuvasenā”ti ñatvā ācikkhitabbaṃ. Idañhi mahāsatipaṭṭhāne",
  "atk-abh02a:1147_2": "paṭikkūlavaseneva kathitaṃ, mahāhatthipadopama -mahārāhulovāda -dhātuvibhaṅgesu dhātuvasena",
  "atk-abh02a:1147_3": "kathitaṃ. Kāyagatāsatisutte pana yassa vaṇṇato upaṭṭhāti, taṃ sandhāya cattāri jhānāni",
  "atk-abh02a:1147_4": "vibhattāni. Tattha dhātuvasena kathitaṃ vipassanākammaṭṭhānaṃ hoti, paṭikkūlavasena",
  "atk-abh02a:1147_5": "kathitaṃ samathakammaṭṭhānaṃ. Tadetaṃ idha samathakammaṭṭhānaṃ avisesato sabbasādhāraṇavasena",
  "atk-abh02a:1147_6": "kathitanti vadantiyevāti.",
  "atk-abh02a:1148_0": "Evaṃ sattadhā uggahakosallaṃ ācikkhitvā “anupubbato, nātisīghato, nātisaṇikato, vikkhepapaṭibāhanato,",
  "atk-abh02a:1148_1": "paṇṇattisamatikkamanato, anupubbamuñcanato, appanāto, tayo ca suttantā”ti evaṃ dasadhā",
  "atk-abh02a:1148_2": "manasikārakosallaṃ ācikkhitabbaṃ. Tattha ‘anupubbato’ti idañhi sajjhāyakaraṇato paṭṭhāya",
  "atk-abh02a:1148_3": "anupaṭipāṭiyā manasikātabbaṃ, na ekantarikāya. Ekantarikāya hi manasikaronto yathā",
  "atk-abh02a:1148_4": "nāma akusalo puriso dvattiṃsapadaṃ nisseṇiṃ ekantarikāya ārohanto kilantakāyo patati,",
  "atk-abh02a:1148_5": "na ārohanaṃ sampādeti; evameva bhāvanāsampattivasena adhigantabbassa assādassa anadhigamā",
  "atk-abh02a:1148_6": "kilantacitto patati, na bhāvanaṃ sampādeti.",
  "atk-abh02a:1149_0": "Anupubbato manasikarontenāpi ca ‘nātisīghato’ manasikātabbaṃ. Atisīghato manasikaroto",
  "atk-abh02a:1149_1": "hi yathā nāma tiyojanaṃ maggaṃ paṭipajjitvā okkamanavissajjanaṃ asallakkhetvā sīghena",
  "atk-abh02a:1149_2": "javena sattakkhattumpi gamanāgamanaṃ karoto purisassa kiñcāpi addhānaṃ parikkhayaṃ",
  "atk-abh02a:1149_3": "gacchati, atha kho pucchitvāva gantabbaṃ hoti; evameva kevalaṃ kammaṭṭhānaṃ pariyosānaṃ",
  "atk-abh02a:1149_4": "pāpuṇāti, avibhūtaṃ pana hoti, na visesaṃ āvahati. Tasmā nātisīghato manasikātabbaṃ.",
  "atk-abh02a:1150_0": "Yathā ca nātisīghato evaṃ ‘nātisaṇikato’pi. Atisaṇikato manasikaroto hi yathā nāma",
  "atk-abh02a:1150_1": "tadaheva tiyojanaṃ maggaṃ gantukāmassa purisassa antarāmagge rukkhapabbatagahanādīsu",
  "atk-abh02a:1150_2": "vilambamānassa maggo parikkhayaṃ na gacchati, dvīhatīhena pariyosāpetabbo hoti; evameva",
  "atk-abh02a:1150_3": "kammaṭṭhānaṃ pariyosānaṃ na gacchati, visesādhigamassa paccayo na hoti.",
  "atk-abh02a:1151_0": "‘Vikkhepapaṭibāhanato’ti kammaṭṭhānaṃ vissajjetvā bahiddhā puthuttārammaṇe cetaso",
  "atk-abh02a:1151_1": "vikkhepo paṭibāhitabbo. Appaṭibāhato hi yathā nāma ekapadikaṃ papātamaggaṃ paṭipannassa",
  "atk-abh02a:1151_2": "purisassa akkamanapadaṃ asallakkhetvā ito cito ca vilokayato padavāro virajjhati,",
  "atk-abh02a:1151_3": "tato sataporise papāte patitabbaṃ hoti; evameva bahiddhā vikkhepe sati kammaṭṭhānaṃ",
  "atk-abh02a:1151_4": "parihāyati, paridhaṃsati. Tasmā vikkhepapaṭibāhanato manasikātabbaṃ.",
  "atk-abh02a:1152_0": "‘Paṇṇattisamatikkamanato’ti yā ayaṃ “kesā lomā”ti ādikā paṇṇatti taṃ atikkamitvā",
  "atk-abh02a:1152_1": "paṭikkūlanti cittaṃ ṭhapetabbaṃ. Yathā hi udakadullabhakāle manussā araññe udapānaṃ",
  "atk-abh02a:1152_2": "disvā tattha tālapaṇṇādikaṃ kiñcideva saññāṇaṃ bandhitvā tena saññāṇena āgantvā nhāyanti",
  "atk-abh02a:1152_3": "ceva pivanti ca, yadā pana tesaṃ abhiṇhasañcārena āgatāgatapadaṃ pākaṭaṃ hoti, tadā",
  "atk-abh02a:1152_4": "saññāṇena kiccaṃ na hoti, icchiticchitakkhaṇe gantvā nhāyanti ceva pivanti ca; evameva",
  "atk-abh02a:1152_5": "pubbabhāge ‘kesā lomā’ti paṇṇattivasena manasikaroto paṭikkūlabhāvo pākaṭo hoti.",
  "atk-abh02a:1152_6": "Atha ‘kesā lomā’ti paṇṇattiṃ samatikkamitvā paṭikkūlabhāveyeva cittaṃ ṭhapetabbaṃ.",
  "atk-abh02a:1153_0": "‘Anupubbamuñcanato’ti yo yo koṭṭhāso na upaṭṭhāti, taṃ taṃ muñcantena anupubbamuñcanato",
  "atk-abh02a:1153_1": "manasikātabbaṃ. Ādikammikassa hi ‘kesā’ti manasikaroto manasikāro gantvā ‘mutta’nti",
  "atk-abh02a:1153_2": "imaṃ pariyosānakoṭṭhāsameva āhacca tiṭṭhati. ‘Mutta’nti ca manasikaroto manasikāro",
  "atk-abh02a:1153_3": "gantvā ‘kesā’ti imaṃ ādikoṭṭhāsameva āhacca tiṭṭhati. Athassa manasikaroto keci koṭṭhāsā",
  "atk-abh02a:1153_4": "upaṭṭhahanti, keci na upaṭṭhahanti. Tena ye ye upaṭṭhahanti tesu tesu tāva kammaṃ",
  "atk-abh02a:1153_5": "kātabbaṃ, yāva dvīsu upaṭṭhitesu tesampi eko suṭṭhutaraṃ upaṭṭhahati. Evaṃ upaṭṭhitaṃ",
  "atk-abh02a:1153_6": "pana tameva punappunaṃ manasikarontena appanā uppādetabbā.",
  "atk-abh02a:1154_0": "Tatrāyaṃ upamā – yathā hi dvattiṃsatālake tālavane vasantaṃ makkaṭaṃ gahetukāmo luddo",
  "atk-abh02a:1154_1": "ādimhi ṭhitatālassa paṇṇaṃ sarena vijjhitvā ukkuṭṭhiṃ kareyya; atha so makkaṭo paṭipāṭiyā",
  "atk-abh02a:1154_2": "tasmiṃ tasmiṃ tāle patitvā pariyantatālameva gaccheyya; tatthapi gantvā luddena tatheva",
  "atk-abh02a:1154_3": "kate puna teneva nayena āditālaṃ āgaccheyya; so evaṃ punappunaṃ paṭipāṭiyā gacchanto",
  "atk-abh02a:1154_4": "ukkuṭṭhukkuṭṭhiṭṭhāneyeva uṭṭhahitvā puna anukkamena ekasmiṃ tāle nipatitvā tassa",
  "atk-abh02a:1154_5": "vemajjhe makuḷatālapaṇṇasūciṃ daḷhaṃ gahetvā vijjhiyamānopi na uṭṭhaheyya, evaṃsampadamidaṃ daṭṭhabbaṃ.",
  "atk-abh02a:1155_0": "Tatridaṃ opammasaṃsandanaṃ – yathā hi tālavane dvattiṃsatālā, evaṃ imasmiṃ kāye dvattiṃsa",
  "atk-abh02a:1155_1": "koṭṭhāsā; makkaṭo viya cittaṃ; luddo viya yogāvacaro; makkaṭassa dvattiṃsatālake",
  "atk-abh02a:1155_2": "tālavane nivāso viya yogino cittassa dvattiṃsakoṭṭhāsake kāye ārammaṇavasena anusaṃcaraṇaṃ;",
  "atk-abh02a:1155_3": "luddena ādimhi ṭhitatālassa paṇṇaṃ sarena vijjhitvā ukkuṭṭhiyā katāya makkaṭassa",
  "atk-abh02a:1155_4": "tasmiṃ tasmiṃ tāle patitvā pariyantatālagamanaṃ viya yogino ‘kesā’ti manasikāre āraddhe",
  "atk-abh02a:1155_5": "paṭipāṭiyā gantvā pariyosānakoṭṭhāse eva cittassa saṇṭhānaṃ; puna paccāgamanepi eseva",
  "atk-abh02a:1155_6": "nayo; punappunaṃ paṭipāṭiyā gacchamānassa makkaṭassa ukkuṭṭhukkuṭṭhiṭṭhāne uṭṭhānaṃ",
  "atk-abh02a:1155_7": "viya punappunaṃ manasikaroto kesuci kesuci upaṭṭhitesu anupaṭṭhahante vissajjetvā",
  "atk-abh02a:1155_8": "upaṭṭhitesu parikammakaraṇaṃ; anukkamena ekasmiṃ tāle nipatitvā tassa vemajjhe makuḷatālapaṇṇasūciṃ",
  "atk-abh02a:1155_9": "daḷhaṃ gahetvā vijjhiyamānassāpi anuṭṭhānaṃ viya avasāne dvīsu upaṭṭhitesu yo suṭṭhutaraṃ",
  "atk-abh02a:1155_10": "upaṭṭhāti tameva punappunaṃ manasikaritvā appanāya uppādanaṃ.",
  "atk-abh02a:1156_0": "Aparāpi upamā – yathā nāma piṇḍapātiko bhikkhu dvattiṃsakulaṃ gāmaṃ upanissāya vasanto",
  "atk-abh02a:1156_1": "paṭhamagehe eva dve bhikkhā labhitvā parato ekaṃ vissajjeyya; punadivase tisso labhitvā",
  "atk-abh02a:1156_2": "parato dve vissajjeyya; tatiyadivase ādimhiyeva pattapūraṃ labhitvā āsanasālaṃ gantvā",
  "atk-abh02a:1156_3": "paribhuñjeyya, evaṃsampadamidaṃ daṭṭhabbaṃ. Dvattiṃsakulagāmo viya hi dvattiṃsākāro;",
  "atk-abh02a:1156_4": "piṇḍapātiko viya yogāvacaro; tassa taṃ gāmaṃ upanissāya vāso viya yogino dvattiṃsākāre",
  "atk-abh02a:1156_5": "parikammakaraṇaṃ; paṭhamagehe dve bhikkhā labhitvā parato ekissā vissajjanaṃ viya",
  "atk-abh02a:1156_6": "dutiyadivase tisso labhitvā parato dvinnaṃ vissajjanaṃ viya ca manasikaroto manasikaroto",
  "atk-abh02a:1156_7": "anupaṭṭhahante anupaṭṭhahante vissajjetvā upaṭṭhitesu upaṭṭhitesu yāva koṭṭhāsadvaye",
  "atk-abh02a:1156_8": "parikammakaraṇaṃ; tatiyadivase ādimhiyeva pattapūraṃ labhitvā āsanasālāyaṃ nisīditvā",
  "atk-abh02a:1156_9": "paribhogo viya dvīsu yo suṭṭhutaraṃ upaṭṭhahati tameva punappunaṃ manasikaritvā appanāya uppādanaṃ.",
  "atk-abh02a:1157": "‘Appanāto’ti appanākoṭṭhāsato. Kesādīsu ekekasmiṃ koṭṭhāse appanā hotīti veditabbāti ayamettha adhippāyo.",
  "atk-abh02a:1158": "‘Tayo ca suttantā’ti adhicittaṃ, sītibhāvo, bojjhaṅgakosallanti ime tayo suttantā vīriyasamādhiyojanatthaṃ veditabbāti ayamettha adhippāyo. Tattha –",
  "atk-abh02a:1159_0": "“Adhicittamanuyuttena, bhikkhave, bhikkhunā tīṇi nimittāni kālena kālaṃ manasikātabbāni…kālena",
  "atk-abh02a:1159_1": "kālaṃ samādhinimittaṃ manasikātabbaṃ, kālena kālaṃ paggahanimittaṃ manasikātabbaṃ,",
  "atk-abh02a:1159_2": "kālena kālaṃ upekkhānimittaṃ manasikātabbaṃ. Sace, bhikkhave, adhicittamanuyutto",
  "atk-abh02a:1159_3": "bhikkhu ekantaṃ samādhinimittaṃyeva manasikareyya, ṭhānaṃ taṃ cittaṃ kosajjāya saṃvatteyya.",
  "atk-abh02a:1159_4": "Sace, bhikkhave, adhicittamanuyutto bhikkhu ekantaṃ paggahanimittaṃyeva manasikareyya,",
  "atk-abh02a:1159_5": "ṭhānaṃ taṃ cittaṃ uddhaccāya saṃvatteyya. Sace, bhikkhave, adhicittamanuyutto bhikkhu",
  "atk-abh02a:1159_6": "ekantaṃ upekkhānimittaṃyeva manasikareyya, ṭhānaṃ taṃ cittaṃ na sammāsamādhiyeyya",
  "atk-abh02a:1159_7": "āsavānaṃ khayāya. Yato ca kho, bhikkhave, adhicittamanuyutto bhikkhu kālena kālaṃ",
  "atk-abh02a:1159_8": "samādhinimittaṃ, paggahanimittaṃ, upekkhānimittaṃ manasikaroti, taṃ hoti cittaṃ mudu",
  "atk-abh02a:1159_9": "ca kammaniyañca pabhassarañca, na ca pabhaṅgu, sammā samādhiyati āsavānaṃ khayāya.",
  "atk-abh02a:1160_0": "“Seyyathāpi, bhikkhave, suvaṇṇakāro vā suvaṇṇakārantevāsī vā ukkaṃ bandhati, ukkaṃ",
  "atk-abh02a:1160_1": "bandhitvā ukkāmukhaṃ ālimpeti, ukkāmukhaṃ ālimpetvā saṇḍāsena jātarūpaṃ gahetvā ukkāmukhe",
  "atk-abh02a:1160_2": "pakkhipeyya, ukkāmukhe pakkhipitvā kālena kālaṃ abhidhamati, kālena kālaṃ udakena",
  "atk-abh02a:1160_3": "paripphoseti, kālena kālaṃ ajjhupekkhati. Sace, bhikkhave, suvaṇṇakāro vā suvaṇṇakārantevāsī",
  "atk-abh02a:1160_4": "vā taṃ jātarūpaṃ ekantaṃ abhidhameyya, ṭhānaṃ taṃ jātarūpaṃ ḍaheyya. Sace, bhikkhave,",
  "atk-abh02a:1160_5": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ udakena paripphoseyya,",
  "atk-abh02a:1160_6": "ṭhānaṃ taṃ jātarūpaṃ nibbāyeyya. Sace, bhikkhave, suvaṇṇakāro vā suvaṇṇakārantevāsī",
  "atk-abh02a:1160_7": "vā taṃ jātarūpaṃ ekantaṃ ajjhupekkheyya, ṭhānaṃ taṃ jātarūpaṃ na sammā paripākaṃ gaccheyya.",
  "atk-abh02a:1161_0": "“Yato ca kho, bhikkhave, suvaṇṇakāro vā suvaṇṇakārantevāsī vā taṃ jātarūpaṃ kālena",
  "atk-abh02a:1161_1": "kālaṃ abhidhamati, kālena kālaṃ udakena paripphoseti, kālena kālaṃ ajjhupekkhati,",
  "atk-abh02a:1161_2": "taṃ hoti jātarūpaṃ mudu ca kammaniyañca pabhassarañca, na ca pabhaṅgu, sammā upeti",
  "atk-abh02a:1161_3": "kammāya; yassā yassā ca piḷandhanavikatiyā ākaṅkhati – yadi paṭṭikāya yadi kuṇḍalāya",
  "atk-abh02a:1161_4": "yadi gīveyyakāya yadi suvaṇṇamālāya, tañcassa atthaṃ anubhoti.",
  "atk-abh02a:1162_0": "“Evameva kho, bhikkhave, adhicittamanuyuttena…pe… sammā samādhiyati āsavānaṃ khayāya;",
  "atk-abh02a:1162_1": "yassa yassa ca abhiññāsacchikaraṇīyassa dhammassa cittaṃ abhininnāmeti abhiññā sacchikiriyāya,",
  "atk-abh02a:1162_2": "tatra tatreva sakkhibhabbataṃ pāpuṇāti sati satiāyatane”ti idaṃ suttaṃ adhicittanti veditabbaṃ.",
  "atk-abh02a:1163_0": "“Chahi, bhikkhave, dhammehi samannāgato bhikkhu bhabbo anuttaraṃ sītibhāvaṃ sacchikātuṃ.",
  "atk-abh02a:1163_1": "Katamehi chahi? Idha, bhikkhave, bhikkhu yasmiṃ samaye cittaṃ niggahetabbaṃ tasmiṃ",
  "atk-abh02a:1163_2": "samaye cittaṃ niggaṇhāti, yasmiṃ samaye cittaṃ paggahetabbaṃ tasmiṃ samaye cittaṃ",
  "atk-abh02a:1163_3": "paggaṇhāti, yasmiṃ samaye cittaṃ sampahaṃsitabbaṃ tasmiṃ samaye cittaṃ sampahaṃseti,",
  "atk-abh02a:1163_4": "yasmiṃ samaye cittaṃ ajjhupekkhitabbaṃ tasmiṃ samaye cittaṃ ajjhupekkhati, paṇītādhimuttiko",
  "atk-abh02a:1163_5": "ca hoti nibbānābhirato ca. Imehi kho, bhikkhave, chahi dhammehi samannāgato bhikkhu",
  "atk-abh02a:1163_6": "bhabbo anuttaraṃ sītibhāvaṃ sacchikātu”nti idaṃ suttaṃ sītibhāvoti veditabbaṃ.",
  "atk-abh02a:1164_0": "Bojjhaṅgakosallaṃ pana “evameva kho, bhikkhave, yasmiṃ samaye līnaṃ cittaṃ hoti,",
  "atk-abh02a:1164_1": "akālo tasmiṃ samaye passaddhisambojjhaṅgassa bhāvanāyā”ti saṃyuttamahāvagge bojjhaṅgasaṃyutte āgatameva.",
  "atk-abh02a:1165_0": "Iti idaṃ sattavidhaṃ uggahakosallaṃ suggahitaṃ katvā imañca dasavidhaṃ manasikārakosallaṃ",
  "atk-abh02a:1165_1": "suṭṭhu vavatthapetvā tena yoginā ubhayakosallavasena kammaṭṭhānaṃ sādhukaṃ uggahetabbaṃ.",
  "atk-abh02a:1165_2": "Sace panassa ācariyena saddhiṃ ekavihāreyeva phāsu hoti, evaṃ vitthārena akathāpetvā",
  "atk-abh02a:1165_3": "kammaṭṭhānamanuyuñjantena visesaṃ labhitvā uparūpari kathāpetabbaṃ. Aññattha vasitukāmena",
  "atk-abh02a:1165_4": "yathāvuttena vidhinā vitthārato kathāpetvā punappunaṃ parivattetvā sabbaṃ gaṇṭhiṭṭhānaṃ",
  "atk-abh02a:1165_5": "chinditvā kammaṭṭhānabhāvanāya ananurūpaṃ senāsanaṃ pahāya mahāvāsatādiaṭṭhārasadosavajjite",
  "atk-abh02a:1165_6": "anurūpe vihāre viharantena khuddakapalibodhupacchedaṃ katvā yo tāva rāgacarito hoti,",
  "atk-abh02a:1165_7": "tena yasmā rāgo pahātabbo, tasmā paṭikkūlamanasikāre parikammaṃ kātabbaṃ.",
  "atk-abh02a:1166_0": "Karontena pana kesesu tāva nimittaṃ gahetabbaṃ. Kathaṃ? Ekaṃ vā dve vā kese luñcitvā",
  "atk-abh02a:1166_1": "hatthatale ṭhapetvā vaṇṇo tāva vavatthapetabbo. Chinnaṭṭhānepi kese oloketuṃ vaṭṭati;",
  "atk-abh02a:1166_2": "udakapatte vā yāgupatte vā oloketumpi vaṭṭatiyeva. Kāḷakakāle disvā kāḷakāti manasikātabbā;",
  "atk-abh02a:1166_3": "setakāle setāti. Missakakāle pana ussadavasena manasikātabbā honti. Yathā ca kesesu,",
  "atk-abh02a:1166_4": "evaṃ sakalepi tacapañcake disvāva nimittaṃ gahetabbaṃ. Evaṃ nimittaṃ gahetvā sabbakoṭṭhāsesu",
  "atk-abh02a:1166_5": "vaṇṇasaṇṭhānadisokāsaparicchedavasena vavatthapetvā vaṇṇasaṇṭhānagandhaāsayokāsavasena",
  "atk-abh02a:1166_6": "pañcadhā paṭikkūlato vavatthapetabbā.",
  "atk-abh02a:1167_0": "Tatrāyaṃ sabbakoṭṭhāsesu anupubbakathā – kesā tāva pakativaṇṇena kāḷakā addāriṭṭhakavaṇṇā,",
  "atk-abh02a:1167_1": "saṇṭhānato dīghavaṭṭalikā tulādaṇḍasaṇṭhānā, disato uparimadisāya jātā, okāsato ubhosu",
  "atk-abh02a:1167_2": "passesu kaṇṇacūḷikāhi, purato nalāṭantena, pacchato galavāṭakena paricchinnā. Sīsakaṭāhaveṭhanaṃ",
  "atk-abh02a:1167_3": "allacammaṃ kesānaṃ okāso. Paricchedato kesā sīsaveṭhanacamme vīhaggamattaṃ pavisitvā",
  "atk-abh02a:1167_4": "patiṭṭhitena heṭṭhā attano mūlatalena, upari ākāsena, tiriyaṃ aññamaññena paricchinnā.",
  "atk-abh02a:1167_5": "Dve kesā ekato natthīti ayaṃ sabhāgaparicchedo.",
  "atk-abh02a:1168": "‘Kesā na lomā, lomā na kesā’ti evaṃ avasesehi ekatiṃsakoṭṭhāsehi amissīkatā kesā nāma pāṭiyekko koṭṭhāsoti ayaṃ visabhāgaparicchedo. Idaṃ kesānaṃ vaṇṇādito vavatthāpanaṃ.",
  "atk-abh02a:1169_0": "Idaṃ pana tesaṃ vaṇṇādivasena pañcadhā paṭikkūlato vavatthāpanaṃ – kesā ca nāmete",
  "atk-abh02a:1169_1": "vaṇṇatopi paṭikkūlā, saṇṭhānatopi gandhatopi āsayatopi okāsatopi paṭikkūlā. Manuññepi",
  "atk-abh02a:1169_2": "hi yāgupatte vā bhattapatte vā kesavaṇṇaṃ kiñci disvā ‘kesamissakamidaṃ, haratha",
  "atk-abh02a:1169_3": "na’nti jigucchanti. Evaṃ kesā vaṇṇato paṭikkūlā. Rattiṃ bhuñjantāpi kesasaṇṭhānaṃ",
  "atk-abh02a:1169_4": "akkavākaṃ vā makacivākaṃ vā chupitvāpi tatheva jigucchanti. Evaṃ saṇṭhānato paṭikkūlā.",
  "atk-abh02a:1170_0": "Telamakkhanapupphadhūmādisaṅkhāravirahitānañca kesānaṃ gandho paramajeguccho hoti,",
  "atk-abh02a:1170_1": "tato jegucchataro aggimhi pakkhittānaṃ. Kesā hi vaṇṇasaṇṭhānato appaṭikkūlāpi siyuṃ,",
  "atk-abh02a:1170_2": "gandhena pana paṭikkūlāyeva. Yathā hi daharassa kumārassa vaccaṃ vaṇṇato haḷiddivaṇṇaṃ,",
  "atk-abh02a:1170_3": "saṇṭhānatopi haliddipiṇḍasaṇṭhānaṃ; saṅkhāraṭṭhāne chaḍḍitañca uddhumātakakāḷasunakhasarīraṃ",
  "atk-abh02a:1170_4": "vaṇṇato tālapakkavaṇṇaṃ, saṇṭhānato vaṭṭetvā vissaṭṭhamudiṅgasaṇṭhānaṃ, dāṭhāpissa",
  "atk-abh02a:1170_5": "sumanamakuḷasadisāti ubhayampi vaṇṇasaṇṭhānato siyā appaṭikkūlaṃ, gandhena pana paṭikkūlameva;",
  "atk-abh02a:1170_6": "evaṃ kesāpi siyuṃ vaṇṇasaṇṭhānato appaṭikkūlā, gandhena pana paṭikkūlā evāti.",
  "atk-abh02a:1171_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni",
  "atk-abh02a:1171_1": "honti aparibhogāni, evaṃ kesāpi pubbalohitamuttakarīsapittasemhādinissandena jātattā",
  "atk-abh02a:1171_2": "atijegucchāti idaṃ nesaṃ ‘āsayato’ pāṭikulyaṃ. Ime ca kesā nāma gūtharāsimhi uṭṭhitakaṇṇikaṃ",
  "atk-abh02a:1171_3": "viya ekattiṃsakoṭṭhāsarāsimhi jātā. Te susānasaṅkāraṭṭhānādīsu jātasākaṃ viya, parikhādīsu",
  "atk-abh02a:1171_4": "jātakamalakuvalayādipupphaṃ viya ca asuciṭṭhāne jātattā paramajegucchāti idaṃ tesaṃ",
  "atk-abh02a:1171_5": "‘okāsato’ pāṭikkūlyaṃ.",
  "atk-abh02a:1172_0": "Yathā ca kesānaṃ, evaṃ sabbakoṭṭhāsānaṃ vaṇṇasaṇṭhānagandhāsayokāsavasena pañcadhā",
  "atk-abh02a:1172_1": "paṭikkūlatā vavatthapetabbā. Vaṇṇasaṇṭhānadisokāsaparicchedavasena pana sabbepi visuṃ",
  "atk-abh02a:1172_2": "visuṃ vavatthapetabbā.",
  "atk-abh02a:1173_0": "Tattha lomā tāva pakativaṇṇato na kesā viya asambhinnakāḷakā, kāḷapiṅgalā pana honti;",
  "atk-abh02a:1173_1": "saṇṭhānato onataggatālamūlasaṇṭhānā; disato dvīsu disāsu jātā; okāsato ṭhapetvā kesānaṃ",
  "atk-abh02a:1173_2": "patiṭṭhitokāsañca hatthapādatalāni ca yebhuyyena avasesasarīraveṭhanacamme jātā;",
  "atk-abh02a:1173_3": "paricchedato sarīraveṭhanacamme likkhāmattaṃ pavisitvā patiṭṭhitena heṭṭhā attano",
  "atk-abh02a:1173_4": "mūlatalena, upari ākāsena, tiriyaṃ aññamaññena paricchinnā. Dve lomā ekato natthi.",
  "atk-abh02a:1173_5": "Ayaṃ tesaṃ sabhāgaparicchedo. Visabhāgaparicchedo pana kesasadisoyeva.",
  "atk-abh02a:1174_0": "Nakhāti vīsatiyā nakhapaṭṭānaṃ nāmaṃ. Te sabbepi vaṇṇato setā; saṇṭhānato macchasakalikasaṇṭhānā;",
  "atk-abh02a:1174_1": "disato pādanakhā heṭṭhimadisāya jātā, hatthanakhā uparimadisāyāti dvīsu disāsu jātā;",
  "atk-abh02a:1174_2": "okāsato aṅgulīnaṃ aggapiṭṭhesu patiṭṭhitā; paricchedato dvīsu disāsu aṅgulikoṭimaṃsehi,",
  "atk-abh02a:1174_3": "anto aṅgulipiṭṭhimaṃsena, bahi ceva agge ca ākāsena, tiriyaṃ aññamaññena paricchinnā.",
  "atk-abh02a:1174_4": "Dve nakhā ekato natthi. Ayaṃ nesaṃ sabhāgaparicchedo. Visabhāgaparicchedo pana kesasadisoyeva.",
  "atk-abh02a:1175_0": "Dantāti paripuṇṇadantassa dvattiṃsa dantaṭṭhikāni. Tepi vaṇṇato setā; saṇṭhānato",
  "atk-abh02a:1175_1": "anekasaṇṭhānā. Tesañhi heṭṭhimāya tāva dantapāḷiyā majjhe cattāro dantā mattikāpiṇḍe",
  "atk-abh02a:1175_2": "paṭipāṭiyā ṭhapitaalābubījasaṇṭhānā. Tesaṃ ubhosu passesu ekeko ekamūlako ekakoṭiko",
  "atk-abh02a:1175_3": "mallikamakuḷasaṇṭhāno. Tato ekeko dvimūlako dvikoṭiko yānakaupatthambhanikasaṇṭhāno.",
  "atk-abh02a:1175_4": "Tato dve dve timūlā tikoṭikā. Tato dve dve catumūlā catukoṭikāti. Uparimapāḷiyāpi",
  "atk-abh02a:1175_5": "eseva nayo. Disato uparimadisāya jātā. Okāsato dvīsu hanukaṭṭhikesu patiṭṭhitā. Paricchedato",
  "atk-abh02a:1175_6": "heṭṭhā hanukaṭṭhike patiṭṭhitena attano mūlatalena, upari ākāsena, tiriyaṃ aññamaññena",
  "atk-abh02a:1175_7": "paricchinnā. Dve dantā ekato natthi. Ayaṃ nesaṃ sabhāgaparicchedo. Visabhāgaparicchedo",
  "atk-abh02a:1175_8": "pana kesasadisoyeva.",
  "atk-abh02a:1176_0": "Tacoti sakalasarīraṃ veṭhetvā ṭhitacammaṃ. Tassa upari kāḷasāmapītādivaṇṇā chavi",
  "atk-abh02a:1176_1": "nāma, yā sakalasarīratopi saṅkaḍḍhiyamānā badaraṭṭhimattā hoti. Taco pana vaṇṇato",
  "atk-abh02a:1176_2": "setoyeva. So cassa setabhāvo aggijālābhighātapaharaṇapahārādīhi viddhaṃsitāya chaviyā",
  "atk-abh02a:1176_3": "pākaṭo hoti. Saṇṭhānato sarīrasaṇṭhānova hoti. Ayamettha saṅkhepo.",
  "atk-abh02a:1177_0": "Vitthārato pana pādaṅgulittaco kosakārakakosasaṇṭhāno. Piṭṭhipādattaco puṭabandhaupāhanasaṇṭhāno.",
  "atk-abh02a:1177_1": "Jaṅghattaco bhattapuṭakatālapaṇṇasaṇṭhāno. Ūruttaco taṇḍulabharitadīghatthavikasaṇṭhāno.",
  "atk-abh02a:1177_2": "Ānisadattaco udakapūritapaṭaparissāvanasaṇṭhāno. Piṭṭhittaco phalakonaddhacammasaṇṭhāno.",
  "atk-abh02a:1177_3": "Kucchittaco vīṇādoṇikonaddhacammasaṇṭhāno. Urattaco yebhuyyena caturassasaṇṭhāno.",
  "atk-abh02a:1177_4": "Ubhayabāhuttaco tūṇīronaddhacammasaṇṭhāno. Piṭṭhihatthattaco khurakosakasaṇṭhāno,",
  "atk-abh02a:1177_5": "phaṇakatthavikasaṇṭhāno vā. Hatthaṅgulittaco kuñcikākosakasaṇṭhāno. Gīvattaco galakañcukasaṇṭhāno.",
  "atk-abh02a:1177_6": "Mukhattaco chiddāvacchiddo kīṭakulāvakasaṇṭhāno. Sīsattaco pattatthavikasaṇṭhānoti.",
  "atk-abh02a:1178_0": "Tacapariggaṇhakena ca yogāvacarena uttaroṭṭhato paṭṭhāya upari mukhaṃ ñāṇaṃ pesetvā",
  "atk-abh02a:1178_1": "paṭhamaṃ tāva mukhaṃ pariyonandhitvā ṭhitacammaṃ vavatthapetabbaṃ. Tato nalāṭaṭṭhicammaṃ.",
  "atk-abh02a:1178_2": "Tato thavikāya pakkhittapattassa ca thavikāya ca antarena hatthamiva sīsaṭṭhikassa",
  "atk-abh02a:1178_3": "ca sīsacammassa ca antarena ñāṇaṃ pesetvā aṭṭhikena saddhiṃ cammassa ekābaddhabhāvaṃ",
  "atk-abh02a:1178_4": "viyojentena sīsacammaṃ vavatthapetabbaṃ. Tato khandhacammaṃ. Tato anulomena paṭilomena",
  "atk-abh02a:1178_5": "ca dakkhiṇahatthacammaṃ. Atha teneva nayena vāmahatthacammaṃ. Tato piṭṭhicammaṃ.",
  "atk-abh02a:1178_6": "Taṃ taṃ vavatthapetvā anulomena ca paṭilomena ca dakkhiṇapādacammaṃ. Atha teneva",
  "atk-abh02a:1178_7": "nayena vāmapādacammaṃ. Tato anukkameneva vatthiudarahadayagīvacammāni vavatthapetabbāni.",
  "atk-abh02a:1178_8": "Atha gīvācammānantaraṃ heṭṭhimahanucammaṃ vavatthapetvā adharoṭṭhapariyosānaṃ pāpetvā",
  "atk-abh02a:1178_9": "niṭṭhapetabbaṃ. Evaṃ oḷārikoḷārikaṃ pariggaṇhantassa sukhumampi pākaṭaṃ hoti.",
  "atk-abh02a:1179_0": "Disato dvīsu disāsu jāto. Okāsato sakalasarīraṃ pariyonandhitvā ṭhito. Paricchedato",
  "atk-abh02a:1179_1": "heṭṭhā patiṭṭhitatalena, upari ākāsena paricchinno. Ayamassa sabhāgaparicchedo. Visabhāgaparicchedo",
  "atk-abh02a:1179_2": "pana kesasadisoyeva.",
  "atk-abh02a:1180_0": "Maṃsanti nava maṃsapesisatāni. Taṃ sabbampi vaṇṇato rattaṃ kiṃsukapupphasadisaṃ;",
  "atk-abh02a:1180_1": "saṇṭhānato jaṅghapiṇḍikamaṃsaṃ tālapaṇṇapuṭabhattasaṇṭhānaṃ, ūrumaṃsaṃ nisadapotakasaṇṭhānaṃ,",
  "atk-abh02a:1180_2": "ānisadamaṃsaṃ uddhanakoṭisaṇṭhānaṃ, piṭṭhimaṃsaṃ tālaguḷapaṭalasaṇṭhānaṃ, phāsukadvayamaṃsaṃ",
  "atk-abh02a:1180_3": "potthalikāya kucchiyaṃ tanumattikālepanasaṇṭhānaṃ, thanamaṃsaṃ vaṭṭetvā avakkhittamattikāpiṇḍasaṇṭhānaṃ,",
  "atk-abh02a:1180_4": "bāhudvayamaṃsaṃ diguṇaṃ katvā ṭhapitaniccammamahāmūsikasaṇṭhānaṃ. Evaṃ oḷārikoḷārikaṃ",
  "atk-abh02a:1180_5": "maṃsaṃ pariggaṇhantassa sukhumampi pākaṭaṃ hoti. Disato dvīsu disāsu jātaṃ. Okāsato",
  "atk-abh02a:1180_6": "sādhikāni tīṇi aṭṭhisatāni anulimpetvā ṭhitaṃ. Paricchedato heṭṭhā aṭṭhisaṅghāte",
  "atk-abh02a:1180_7": "patiṭṭhitatalena, upari tacena, tiriyaṃ aññamaññena paricchinnaṃ. Ayamassa sabhāgaparicchedo.",
  "atk-abh02a:1180_8": "Visabhāgaparicchedo pana kesasadisova.",
  "atk-abh02a:1181_0": "‘Nhārū’ti nava nhārusatāni. Vaṇṇato sabbepi nhārū setā; saṇṭhānato nānāsaṇṭhānā.",
  "atk-abh02a:1181_1": "Etesu hi gīvāya uparibhāgato paṭṭhāya pañca mahānhārū sarīraṃ vinaddhamānā hadayassa",
  "atk-abh02a:1181_2": "purimapassena otiṇṇā, pañca pacchimapassena, pañca dakkhiṇapassena, pañca vāmapassena,",
  "atk-abh02a:1181_3": "dakkhiṇahatthaṃ vinaddhamānāpi hatthassa purimapassena pañca, pacchimapassena pañca,",
  "atk-abh02a:1181_4": "tathā vāmahatthaṃ vinaddhamānāpi. Dakkhiṇapādaṃ vinaddhamānāpi pādassa purimapassena",
  "atk-abh02a:1181_5": "pañca, pacchimapassena pañca, tathā vāmapādaṃ vinaddhamānāpīti. Evaṃ sarīradhārakā",
  "atk-abh02a:1181_6": "nāma saṭṭhi mahānhārū kāyaṃ vinaddhamānā otiṇṇā, ye kaṇḍarātipi vuccanti. Te sabbepi",
  "atk-abh02a:1181_7": "kandalamakuḷasaṇṭhānā.",
  "atk-abh02a:1182_0": "Aññe pana taṃ taṃ padesaṃ ajjhottharitvā ṭhitā tato sukhumatarā suttarajjukasaṇṭhānā.",
  "atk-abh02a:1182_1": "Aññe tato sukhumatarā pūtilatāsaṇṭhānā. Aññe tato sukhumatarā mahāvīṇātantisaṇṭhānā.",
  "atk-abh02a:1182_2": "Aññe thūlasuttakasaṇṭhānā. Hatthapādapiṭṭhiyaṃ nhārū sakuṇapādasaṇṭhānā. Sīsanhārū",
  "atk-abh02a:1182_3": "dārakānaṃ sīsajālakasaṇṭhānā. Piṭṭhinhārū ātape pasāritaallajālasaṇṭhānā. Avasesā",
  "atk-abh02a:1182_4": "taṃtaṃaṅgapaccaṅgānugatā nhārū sarīre paṭimukkajālakañcukasaṇṭhānā. Disato dvīsu",
  "atk-abh02a:1182_5": "disāsu jātā. Okāsato sakalasarīre aṭṭhīni ābandhitvā ṭhitā. Paricchedato heṭṭhā tiṇṇaṃ",
  "atk-abh02a:1182_6": "aṭṭhisatānaṃ upari patiṭṭhitatalehi, upari maṃsacammāni āhacca ṭhitapadesehi, tiriyaṃ",
  "atk-abh02a:1182_7": "aññamaññena paricchinnā. Ayaṃ nesaṃ sabhāgaparicchedo. Visabhāgaparicchedo pana kesasadisoyeva.",
  "atk-abh02a:1183_0": "Aṭṭhīti ṭhapetvā dvattiṃsa dantaṭṭhīni avasesāni catusaṭṭhi hatthaṭṭhīni, catusaṭṭhi",
  "atk-abh02a:1183_1": "pādaṭṭhīni, catusaṭṭhi maṃsanissitāni muduaṭṭhīni, dve paṇhikaṭṭhīni, ekekasmiṃ pāde",
  "atk-abh02a:1183_2": "dve gopphakaṭṭhīni, dve jaṅghaṭṭhīni, dve jaṇṇukaṭṭhīni, dve ūruṭṭhīni, dve kaṭiṭṭhīni,",
  "atk-abh02a:1183_3": "aṭṭhārasa piṭṭhikaṇṭakaṭṭhīni, catuvīsati phāsukaṭṭhīni, cuddasa uraṭṭhīni, ekaṃ",
  "atk-abh02a:1183_4": "hadayaṭṭhi, dve akkhakaṭṭhīni, dve koṭṭhaṭṭhīni, dve bāhaṭṭhīni, dve dve aggabāhaṭṭhīni,",
  "atk-abh02a:1183_5": "satta gīvaṭṭhīni, dve hanukaṭṭhīni, ekaṃ nāsikaṭṭhi, dve akkhiṭṭhīni, dve kaṇṇaṭṭhīni,",
  "atk-abh02a:1183_6": "ekaṃ nalāṭaṭṭhi, ekaṃ muddhaṭṭhi, nava sīsakapālaṭṭhīnīti evaṃ timattāni aṭṭhisatāni.",
  "atk-abh02a:1184_0": "Tāni sabbānipi vaṇṇato setāni, saṇṭhānato nānāsaṇṭhānāni. Tattha hi aggapādaṅguliṭṭhīni",
  "atk-abh02a:1184_1": "katakabījasaṇṭhānāni. Tadanantarāni majjhapabbaṭṭhīni panasaṭṭhisaṇṭhānāni. Mūlapabbaṭṭhīni",
  "atk-abh02a:1184_2": "paṇavasaṇṭhānāni. Piṭṭhipādaṭṭhīni koṭṭhitakandalakandarāsisaṇṭhānāni. Paṇhikaṭṭhi",
  "atk-abh02a:1184_3": "ekaṭṭhitālaphalabījasaṇṭhānaṃ. Gopphakaṭṭhīni bandhakīḷāgoḷakasaṇṭhānāni. Jaṅghaṭṭhīnaṃ",
  "atk-abh02a:1184_4": "gopphakaṭṭhīsu patiṭṭhitaṭṭhānaṃ anapanītatacasindikaḷīrasaṇṭhānaṃ. Khuddakajaṅghaṭṭhikaṃ",
  "atk-abh02a:1184_5": "dhanukadaṇḍasaṇṭhānaṃ, mahantaṃ milātasappapiṭṭhisaṇṭhānaṃ. Jaṇṇukaṭṭhi ekato parikkhīṇapheṇakasaṇṭhānaṃ.",
  "atk-abh02a:1185_0": "Tattha jaṅghaṭṭhikassa patiṭṭhitaṭṭhānaṃ atikhiṇaggagosiṅgasaṇṭhānaṃ. Ūruṭṭhi duttacchitavāsipharasudaṇḍakasaṇṭhānaṃ.",
  "atk-abh02a:1185_1": "Tassa kaṭiṭṭhimhi patiṭṭhitaṭṭhānaṃ kīḷāgoḷakasaṇṭhānaṃ. Tena kaṭiṭṭhino patiṭṭhitaṭṭhānaṃ",
  "atk-abh02a:1185_2": "aggacchinnamahāpunnāgaphalasaṇṭhānaṃ. Kaṭiṭṭhīni dvepi ekābaddhāni hutvā kumbhakārakauddhanasaṇṭhānāni,",
  "atk-abh02a:1185_3": "pāṭiyekkaṃ kammārakūṭayottakasaṇṭhānāni. Koṭiyaṃ ṭhitaānisadaṭṭhi adhomukhaṃ katvā",
  "atk-abh02a:1185_4": "gahitasappaphaṇasaṇṭhānaṃ sattasu ṭhānesu chiddāvachiddaṃ. Piṭṭhikaṇṭakaṭṭhīni abbhantarato",
  "atk-abh02a:1185_5": "uparūpari ṭhapitasīsakapaṭṭaveṭhakasaṇṭhānāni, bāhirato vaṭṭanāvaḷisaṇṭhānāni. Tesaṃ",
  "atk-abh02a:1185_6": "antarantarā kakacadantasadisā dve tayo kaṇṭakā honti. Catuvīsatiyā phāsukaṭṭhīsu",
  "atk-abh02a:1185_7": "aparipuṇṇāni aparipuṇṇāsitasaṇṭhānāni, paripuṇṇāni paripuṇṇāsitasaṇṭhānāni. Sabbānipi",
  "atk-abh02a:1185_8": "odātakukkuṭassa pasāritapakkhasaṇṭhānāni.",
  "atk-abh02a:1186_0": "Cuddasa uraṭṭhīni jiṇṇasandamānikapañjarasaṇṭhānāni. Hadayaṭṭhi dabbiphaṇasaṇṭhānaṃ.",
  "atk-abh02a:1186_1": "Akkhakaṭṭhīni khuddakalohavāsidaṇḍasaṇṭhānāni. Koṭṭhaṭṭhīni ekato parikkhīṇasīhaḷakudālasaṇṭhānāni.",
  "atk-abh02a:1186_2": "Bāhuṭṭhīni ādāsadaṇḍakasaṇṭhānāni. Aggabāhuṭṭhīni yamakatālakandasaṇṭhānāni. Maṇibandhaṭṭhīni",
  "atk-abh02a:1186_3": "ekato allīyāpetvā ṭhapitasīsakapaṭṭaveṭhakasaṇṭhānāni. Piṭṭhihatthaṭṭhīni koṭṭitakandalakandarāsisaṇṭhānāni.",
  "atk-abh02a:1186_4": "Hatthaṅgulīsu mūlapabbaṭṭhīni paṇavasaṇṭhānāni; majjhapabbaṭṭhīni aparipuṇṇapanasaṭṭhisaṇṭhānāni;",
  "atk-abh02a:1186_5": "aggapabbaṭṭhīni katakabījasaṇṭhānāni. Satta gīvaṭṭhīni daṇḍena vijjhitvā paṭipāṭiyā",
  "atk-abh02a:1186_6": "ṭhapitavaṃsakaḷīracakkalikasaṇṭhānāni. Heṭṭhimahanukaṭṭhi kammārānaṃ ayokūṭayottakasaṇṭhānaṃ,",
  "atk-abh02a:1186_7": "uparimaṃ avalekhanasatthakasaṇṭhānaṃ.",
  "atk-abh02a:1187_0": "Akkhikūpanāsākūpaṭṭhīni apanītamiñjataruṇatālaṭṭhisaṇṭhānāni. Nalāṭaṭṭhi adhomukhaṭhapitasaṅkhathālakakapālasaṇṭhānaṃ.",
  "atk-abh02a:1187_1": "Kaṇṇacūḷikaṭṭhīni nhāpitakhurakosakasaṇṭhānāni. Nalāṭakaṇṇacūḷikānaṃ upari paṭṭabandhanokāse",
  "atk-abh02a:1187_2": "aṭṭhi saṅkuṭitaghaṭapuṇṇapaṭalakhaṇḍasaṇṭhānaṃ. Muddhaṭṭhi mukhacchinnavaṅkanāḷikerasaṇṭhānaṃ.",
  "atk-abh02a:1187_3": "Sīsaṭṭhīni sibbetvā ṭhapitajajjaralābukaṭāhasaṇṭhānāni.",
  "atk-abh02a:1188_0": "Disato dvīsu disāsu jātāni. Okāsato avisesena sakalasarīre ṭhitāni. Visesena panettha",
  "atk-abh02a:1188_1": "sīsaṭṭhīni gīvaṭṭhīsu patiṭṭhitāni, gīvaṭṭhīni piṭṭhikaṇṭakaṭṭhīsu, piṭṭhikaṇṭakaṭṭhīni",
  "atk-abh02a:1188_2": "kaṭiṭṭhīsu, kaṭiṭṭhīni ūruṭṭhīsu, ūruṭṭhīni jaṇṇukaṭṭhīsu, jaṇṇukaṭṭhīni jaṅghaṭṭhīsu,",
  "atk-abh02a:1188_3": "jaṅghaṭṭhīni gopphakaṭṭhīsu, gopphakaṭṭhīni piṭṭhipādaṭṭhīsu patiṭṭhitāni. Paricchedato",
  "atk-abh02a:1188_4": "anto aṭṭhimiñjena, upari maṃsena, agge mūle ca aññamaññena paricchinnāni. Ayaṃ nesaṃ",
  "atk-abh02a:1188_5": "sabhāgaparicchedo. Visabhāgaparicchedo pana kesasadisova.",
  "atk-abh02a:1189_0": "Aṭṭhimiñjanti tesaṃ tesaṃ aṭṭhīnaṃ abbhantaragataṃ miñjaṃ. Taṃ vaṇṇato setaṃ. Saṇṭhānato",
  "atk-abh02a:1189_1": "mahantamahantānaṃ aṭṭhīnaṃ abbhantaragataṃ veḷunāḷiyaṃ pakkhittaseditamahāvettaggasaṇṭhānaṃ,",
  "atk-abh02a:1189_2": "khuddānukhuddakānaṃ abbhantaragataṃ veḷuyaṭṭhipabbesu pakkhittaseditatanuvettaggasaṇṭhānaṃ.",
  "atk-abh02a:1189_3": "Disato dvīsu disāsu jātaṃ. Okāsato aṭṭhīnaṃ abbhantare patiṭṭhitaṃ. Paricchedato",
  "atk-abh02a:1189_4": "aṭṭhīnaṃ abbhantaratalehi paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1190_0": "Vakkanti ekabandhanā dve maṃsapiṇḍā. Taṃ vaṇṇato mandarattaṃ pāḷibhaddakaṭṭhivaṇṇaṃ.",
  "atk-abh02a:1190_1": "Saṇṭhānato dārakānaṃ yamakakīḷāgoḷakasaṇṭhānaṃ, ekavaṇṭapaṭibaddhaambaphaladvayasaṇṭhānaṃ",
  "atk-abh02a:1190_2": "vā. Disato uparimāya disāya jātaṃ. Okāsato galavāṭakā nikkhantena ekamūlena thokaṃ",
  "atk-abh02a:1190_3": "gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā",
  "atk-abh02a:1190_4": "ṭhitaṃ. Paricchedato vakkaṃ vakkabhāgena paricchinnaṃ. Ayamassa sabhāgaparicchedo.",
  "atk-abh02a:1190_5": "Visabhāgaparicchedo pana kesasadisova.",
  "atk-abh02a:1191_0": "Hadayanti hadayamaṃsaṃ. Taṃ vaṇṇato rattaṃ padumapattapiṭṭhivaṇṇaṃ. Saṇṭhānato bāhirapattāni",
  "atk-abh02a:1191_1": "apanetvā adhomukhaṭhapitapadumamakuḷasaṇṭhānaṃ. Bahi maṭṭhaṃ; anto kosātakīphalassa",
  "atk-abh02a:1191_2": "abbhantarasadisaṃ. Paññavantānaṃ thokaṃ vikasitaṃ, mandapaññānaṃ makuḷitameva. Anto",
  "atk-abh02a:1191_3": "cassa punnāgaṭṭhipatiṭṭhānamatto āvāṭako hoti, yattha aḍḍhapasatamattaṃ lohitaṃ saṇṭhāti;",
  "atk-abh02a:1191_4": "yaṃ nissāya manodhātu manoviññāṇadhātu ca vattanti. Taṃ panetaṃ rāgacaritassa rattaṃ",
  "atk-abh02a:1191_5": "hoti, dosacaritassa kāḷakaṃ, mohacaritassa maṃsadhovanudakasadisaṃ, vitakkacaritassa",
  "atk-abh02a:1191_6": "kulatthayūsavaṇṇaṃ, saddhācaritassa kaṇikārapupphavaṇṇaṃ, paññācaritassa acchaṃ vippasannaṃ",
  "atk-abh02a:1191_7": "anāvilaṃ paṇḍaraṃ parisuddhaṃ niddhotajātimaṇi viya jutimantaṃ khāyati. Disato uparimāya",
  "atk-abh02a:1191_8": "disāya jātaṃ. Okāsato sarīrabbhantare dvinnaṃ thanānaṃ majjhe patiṭṭhitaṃ. Paricchedato",
  "atk-abh02a:1191_9": "hadayaṃ hadayabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1192_0": "Yakananti yamakamaṃsapaṭalaṃ. Taṃ vaṇṇato rattapaṇḍukadhātukaṃ, nātirattakumudassa",
  "atk-abh02a:1192_1": "pattapiṭṭhivaṇṇaṃ. Saṇṭhānato mūle ekaṃ, agge yamakaṃ koviḷārapattasaṇṭhānaṃ. Tañca",
  "atk-abh02a:1192_2": "dandhānaṃ ekameva hoti mahantaṃ, paññavantānaṃ dve vā tīṇi vā khuddakāni. Disato",
  "atk-abh02a:1192_3": "uparimadisāya jātaṃ. Okāsato dvinnaṃ thanānaṃ abbhantare dakkhiṇapassaṃ nissāya ṭhitaṃ.",
  "atk-abh02a:1192_4": "Paricchedato yakanaṃ yakanabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1193_0": "Kilomakanti paṭicchannāpaṭicchannabhedato duvidhaṃ pariyonahanamaṃsaṃ. Taṃ duvidhampi",
  "atk-abh02a:1193_1": "vaṇṇato setaṃ, dukūlapilotikavaṇṇaṃ. Saṇṭhānato attano okāsasaṇṭhānaṃ. Disato paṭicchannakilomakaṃ",
  "atk-abh02a:1193_2": "uparimāya disāya jātaṃ. Itaraṃ dvīsu disāsu jātaṃ. Okāsato paṭicchannakilomakaṃ hadayañca",
  "atk-abh02a:1193_3": "vakkañca paṭicchādetvā ṭhitaṃ. Apaṭicchannakilomakaṃ sakalasarīre cammassa heṭṭhato",
  "atk-abh02a:1193_4": "maṃsaṃ pariyonaddhitvā ṭhitaṃ. Paricchedato heṭṭhā maṃsena, upari cammena, tiriyaṃ",
  "atk-abh02a:1193_5": "kilomakabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1194_0": "Pihakanti udarajivhāmaṃsaṃ. Taṃ vaṇṇato nīlaṃ nigguṇḍikapupphavaṇṇaṃ. Saṇṭhānato",
  "atk-abh02a:1194_1": "sattaṅgulappamāṇaṃ abandhanaṃ kāḷavacchakajivhāsaṇṭhānaṃ. Disato uparimāya disāya",
  "atk-abh02a:1194_2": "jātaṃ. Okāsato hadayassa vāmapasse udarapaṭalassa matthakapassaṃ nissāya ṭhitaṃ,",
  "atk-abh02a:1194_3": "yasmiṃ paharaṇappahārena bahi nikkhante sattānaṃ jīvitakkhayo hoti. Paricchedato",
  "atk-abh02a:1194_4": "pihakabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1195_0": "Papphāsanti dvattiṃsamaṃsakhaṇḍappabhedaṃ papphāsamaṃsaṃ. Taṃ vaṇṇato rattaṃ nātipakkaudumbaraphalavaṇṇaṃ.",
  "atk-abh02a:1195_1": "Saṇṭhānato visamacchinnabahalapūvakhaṇḍasaṇṭhānaṃ. Abbhantare asitapītānaṃ abhāve",
  "atk-abh02a:1195_2": "uggatena kammajatejusmanā abbhāhatattā saṅkhāditapalālapiṇḍamiva nirasaṃ nirojaṃ.",
  "atk-abh02a:1195_3": "Disato uparimāya disāya jātaṃ. Okāsato sarīrabbhantare dvinnaṃ thanānamantare hadayañca",
  "atk-abh02a:1195_4": "yakanañca paṭicchādetvā olambantaṃ ṭhitaṃ. Paricchedato phapphāsabhāgena paricchinnaṃ.",
  "atk-abh02a:1195_5": "Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1196_0": "Antanti purisassa dvattiṃsa hatthā, itthiyā aṭṭhavīsatihatthā ekavīsatiyā ṭhānesu",
  "atk-abh02a:1196_1": "obhaggā antavaṭṭi. Tadetaṃ vaṇṇato setaṃ sakkharasudhāvaṇṇaṃ. Saṇṭhānato lohitadoṇiyaṃ",
  "atk-abh02a:1196_2": "ābhujitvā ṭhapitasīsacchinnasappasaṇṭhānaṃ. Disato dvīsu disāsu jātaṃ. Okāsato upari",
  "atk-abh02a:1196_3": "galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare",
  "atk-abh02a:1196_4": "ṭhitaṃ. Paricchedato antabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1197_0": "Antaguṇanti antabhogaṭṭhānesu bandhanaṃ. Taṃ vaṇṇato setaṃ dakasītalikamūlavaṇṇaṃ.",
  "atk-abh02a:1197_1": "Saṇṭhānato dakasītalikamūlasaṇṭhānameva. Disato dvīsu disāsu jātaṃ. Okāsato kudāḷapharasukammādīni",
  "atk-abh02a:1197_2": "karontānaṃ yantākaḍḍhanakāle yantasuttamiva, yantaphalakāni antabhoge ekato agaḷante",
  "atk-abh02a:1197_3": "ābandhitvā pādapuñchanarajjumaṇḍalakassa antarā taṃ sibbetvā ṭhitarajjukā viya ekavīsatiyā",
  "atk-abh02a:1197_4": "ṭhānesu antabhogānaṃ antarā ṭhitaṃ. Paricchedato antaguṇabhāgena paricchinnaṃ. Ayamassa",
  "atk-abh02a:1197_5": "sabhāgaparicchedo. Visabhāgaparicchedo pana kesasadisova.",
  "atk-abh02a:1198_0": "Udariyanti udare bhavaṃ asitapitakhāyitasāyitaṃ. Taṃ vaṇṇato ajjhohaṭāhāravaṇṇaṃ.",
  "atk-abh02a:1198_1": "Saṇṭhānato parissāvane sithilabandhataṇḍulasaṇṭhānaṃ. Disato uparimāya disāya jātaṃ.",
  "atk-abh02a:1198_2": "Okāsato udare ṭhitaṃ. Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ",
  "atk-abh02a:1198_3": "antapaṭalaṃ; bahi maṭṭhaṃ, anto maṃsakasambukapaliveṭhanakiliṭṭhapāvārakapupphakasadisaṃ,",
  "atk-abh02a:1198_4": "kuthitapanasatacassa abbhantarasadisantipi vattuṃ vaṭṭati; yattha takkoṭakā, gaṇḍuppādakā,",
  "atk-abh02a:1198_5": "tālahīrakā, sūcimukhakā, paṭatantasuttakā iccevamādidvattiṃsakulappabhedā kimayo",
  "atk-abh02a:1198_6": "ākulabyākulā saṇḍasaṇḍacārino hutvā nivasanti; ye pānabhojanādimhi avijjamāne ullaṅghitvā",
  "atk-abh02a:1198_7": "viravantā hadayamaṃsaṃ abhihananti, pānabhojanādiajjhoharaṇavelāya ca uddhaṃmukhā",
  "atk-abh02a:1198_8": "hutvā paṭhamajjhohaṭe dve tayo ālope turitaturitā vilumpanti; yaṃ tesaṃ kimīnaṃ sūtigharaṃ,",
  "atk-abh02a:1198_9": "vaccakuṭi, gilānasālā, susānañca hoti.",
  "atk-abh02a:1199_0": "Yattha seyyathāpi nāma caṇḍālagāmadvāre candanikāya nidāghasamaye thūlaphusitake",
  "atk-abh02a:1199_1": "deve vassante udakena vuyhamānaṃ muttakarīsacammaaṭṭhinhārukhaṇḍakheḷasiṅghāṇikalohitappabhuti",
  "atk-abh02a:1199_2": "nānākuṇapajātaṃ nipatitvā kaddamodakāluḷitaṃ dvīhatīhaccayena sañjātakimikulaṃ sūriyātapavegasantāpakuthitaṃ",
  "atk-abh02a:1199_3": "upari pheṇapubbulake muñcantaṃ abhinīlavaṇṇaṃ paramaduggandhajegucchaṃ neva upagantuṃ",
  "atk-abh02a:1199_4": "na daṭṭhuṃ araharūpataṃ āpajjitvā tiṭṭhati, pageva ghāyituṃ vā sāyituṃ vā; evameva",
  "atk-abh02a:1199_5": "nānappakārapānabhojanādidantamusalasañcuṇṇitaṃ jivhāhatthaparivattitakheḷalālāpalibuddhaṃ",
  "atk-abh02a:1199_6": "taṅkhaṇavigatavaṇṇagandharasādisampadaṃ tantavāyakhalisuvānavamathusadisaṃ nipatitvā",
  "atk-abh02a:1199_7": "pittasemhavātapaliveṭhitaṃ hutvā udaraggisantāpavegakuthitaṃ kimikulākulaṃ uparūpari",
  "atk-abh02a:1199_8": "pheṇapubbulakāni muñcantaṃ paramakasambuduggandhajegucchabhāvaṃ āpajjitvā tiṭṭhati;",
  "atk-abh02a:1199_9": "yaṃ sutvāpi pānabhojanādīsu amanuññatā saṇṭhāti, pageva paññācakkhunā avaloketvā,",
  "atk-abh02a:1199_10": "yattha ca patitaṃ pānabhojanādi pañcadhā vibhāgaṃ gacchati – ekaṃ bhāgaṃ pāṇakā khādanti,",
  "atk-abh02a:1199_11": "ekaṃ bhāgaṃ udaraggi jhāpeti, eko bhāgo muttaṃ hoti, eko karīsaṃ, eko rasabhāvaṃ",
  "atk-abh02a:1199_12": "āpajjitvā soṇitamaṃsādīni upabrūhayati. Paricchedato udarapaṭalena ceva udariyabhāgena",
  "atk-abh02a:1199_13": "ca paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1200_0": "Karīsanti vaccaṃ. Taṃ vaṇṇato yebhuyyena ajjhohaṭāhāravaṇṇameva hoti. Saṇṭhānato",
  "atk-abh02a:1200_1": "okāsasaṇṭhānaṃ. Disato heṭṭhimāya disāya jātaṃ. Okāsato pakkāsaye ṭhitaṃ. Pakkāsayo",
  "atk-abh02a:1200_2": "nāma heṭṭhā nābhipiṭṭhikaṇṭakamūlānamantare antāvasāne ubbedhena aṭṭhaṅgulamatto",
  "atk-abh02a:1200_3": "veḷunāḷikasadiso, yattha seyyathāpi nāma uparūpari bhūmibhāge patitaṃ vassodakaṃ",
  "atk-abh02a:1200_4": "ogaḷitvā heṭṭhā bhūmibhāgaṃ pūretvā tiṭṭhati; evameva yaṃ kiñci āmāsaye patitaṃ pānabhojanādikaṃ",
  "atk-abh02a:1200_5": "udaragginā pheṇuddehakaṃ pakkaṃ pakkaṃ nisadāya pisitamiva saṇhabhāvaṃ āpajjitvā",
  "atk-abh02a:1200_6": "antabilena ogaḷitvā ogaḷitvā madditvā veḷupabbe pakkhipamānapaṇḍumattikā viya sannicitaṃ",
  "atk-abh02a:1200_7": "hutvā tiṭṭhati. Paricchedato pakkāsayapaṭalena ceva karīsabhāgena ca paricchinnaṃ.",
  "atk-abh02a:1200_8": "Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1201_0": "Matthaluṅganti sīsakaṭāhabbhantare ṭhitamiñjarāsi. Taṃ vaṇṇato setaṃ ahicchattakapiṇḍikavaṇṇaṃ,",
  "atk-abh02a:1201_1": "dadhibhāvaṃ asampattaduṭṭhakhīravaṇṇantipi vattuṃ vaṭṭati. Saṇṭhānato okāsasaṇṭhānaṃ.",
  "atk-abh02a:1201_2": "Disato uparimāya disāya jātaṃ. Okāsato sīsakaṭāhabbhantare cattāro sibbinimagge nissāya",
  "atk-abh02a:1201_3": "samodhānetvā ṭhapitā cattāro piṭṭhapiṇḍā viya samohitaṃ tiṭṭhati. Paricchedato sīsakaṭāhassa",
  "atk-abh02a:1201_4": "abbhantaratalehi ceva matthaluṅgabhāgena ca paricchinnaṃ. Ayamassa sabhāgaparicchedo.",
  "atk-abh02a:1201_5": "Visabhāgaparicchedo pana kesasadisova.",
  "atk-abh02a:1202_0": "Pittanti dve pittāni – baddhapittañca abaddhapittañca. Tattha baddhapittaṃ vaṇṇato",
  "atk-abh02a:1202_1": "bahalamadhukatelavaṇṇaṃ, abaddhapittaṃ milātaākulitapupphavaṇṇaṃ. Taṃ saṇṭhānato",
  "atk-abh02a:1202_2": "ubhayampi okāsasaṇṭhānaṃ. Disato baddhapittaṃ uparimāya disāya jātaṃ, itaraṃ dvīsu",
  "atk-abh02a:1202_3": "disāsu jātaṃ. Okāsato abaddhapittaṃ ṭhapetvā kesalomadantanakhānaṃ maṃsavinimuttaṭṭhānañceva",
  "atk-abh02a:1202_4": "thaddhasukkhacammañca udakamiva telabinduṃ avasesasarīraṃ byāpetvā ṭhitaṃ, yamhi",
  "atk-abh02a:1202_5": "kupite akkhīni pītakāni honti bhamanti, gattaṃ kampati kaṇḍuyati. Baddhapittaṃ hadayapapphāsānamantare",
  "atk-abh02a:1202_6": "yakanamaṃsaṃ nissāya patiṭṭhite mahākosātakīkosakasadise pittakosake ṭhitaṃ, yamhi",
  "atk-abh02a:1202_7": "kupite sattā ummattakā honti, vipallatthacittā hirottappaṃ chaḍḍetvā akattabbaṃ karonti,",
  "atk-abh02a:1202_8": "abhāsitabbaṃ bhāsanti, acintetabbaṃ cintenti. Paricchedato pittabhāgena paricchinnaṃ.",
  "atk-abh02a:1202_9": "Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1203_0": "Semhanti sarīrabbhantare ekapattapūrappamāṇaṃ semhaṃ. Taṃ vaṇṇato setaṃ nāgabalapaṇṇarasavaṇṇaṃ.",
  "atk-abh02a:1203_1": "Saṇṭhānato okāsasaṇṭhānaṃ. Disato uparimāya disāya jātaṃ. Okāsato udarapaṭale ṭhitaṃ,",
  "atk-abh02a:1203_2": "yaṃ pānabhojanādīni ajjhoharaṇakāle seyyathāpi nāma udake sevālapaṇakaṃ kaṭṭhe vā",
  "atk-abh02a:1203_3": "kapāle vā patante chijjitvā dvidhā hutvā puna ajjhottharitvā tiṭṭhati, evameva pānabhojanādimhi",
  "atk-abh02a:1203_4": "nipatante chijjitvā dvidhā hutvā puna ajjhottharitvā tiṭṭhati; yamhi ca mandībhūte",
  "atk-abh02a:1203_5": "pakkagaṇḍo viya pūtikukkuṭaṇḍamiva ca udaraṃ paramajegucchaṃ kuṇapagandhaṃ hoti;",
  "atk-abh02a:1203_6": "tato uggatena ca gandhena uddekopi mukhampi duggandhaṃ pūtikuṇapasadisaṃ hoti; so",
  "atk-abh02a:1203_7": "ca puriso ‘apehi, duggandhaṃ vāyasī’ti vattabbataṃ āpajjati; yañca vaḍḍhitvā bahalattamāpannaṃ",
  "atk-abh02a:1203_8": "pidhānaphalakamiva vaccakuṭiyā udarapaṭalassa abbhantareyeva kuṇapagandhaṃ sannirujjhitvā",
  "atk-abh02a:1203_9": "tiṭṭhati. Paricchedato semhabhāgena paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1204_0": "Pubboti pūtilohitavasena pavattapubbo. So vaṇṇato paṇḍupalāsavaṇṇo, matakasarīre",
  "atk-abh02a:1204_1": "pana pūtibahalācāmavaṇṇo hoti. Saṇṭhānato okāsasaṇṭhāno. Disato dvīsu disāsu jāto.",
  "atk-abh02a:1204_2": "Okāsato pana pubbassa okāso nāma nibaddho natthi yattha so sannicito tiṭṭheyya; yatra",
  "atk-abh02a:1204_3": "yatra pana khāṇukaṇṭakappaharaṇaggijālādīhi abhihate sarīrappadese lohitaṃ saṇṭhahitvā",
  "atk-abh02a:1204_4": "paccati, gaṇḍapiḷakādayo vā uppajjanti, tatra tatreva tiṭṭhati. Paricchedato pubbabhāgena",
  "atk-abh02a:1204_5": "paricchinno. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1205_0": "Lohitanti dve lohitāni – sannicitalohitañca saṃsaraṇalohitañca. Tattha sannicitalohitaṃ",
  "atk-abh02a:1205_1": "vaṇṇato nipakkabahalalākhārasavaṇṇaṃ, saṃsaraṇalohitaṃ acchalākhārasavaṇṇaṃ. Saṇṭhānato",
  "atk-abh02a:1205_2": "ubhayampi okāsasaṇṭhānaṃ. Disato sannicitalohitaṃ uparimāya disāya jātaṃ, itaraṃ",
  "atk-abh02a:1205_3": "dvīsu disāsu jātaṃ. Okāsato saṃsaraṇalohitaṃ, ṭhapetvā kesalomadantanakhānaṃ maṃsavinimmuttaṭṭhānañceva",
  "atk-abh02a:1205_4": "thaddhasukkhacammañca, dhamanijālānusārena sabbaṃ upādinnakasarīraṃ pharitvā ṭhitaṃ;",
  "atk-abh02a:1205_5": "sannicitalohitaṃ yakanaṭṭhānassa heṭṭhābhāgaṃ pūretvā ekapattapūramattaṃ hadayavakkapapphāsānaṃ",
  "atk-abh02a:1205_6": "upari thokaṃ thokaṃ paggharantaṃ vakkahadayayakanapapphāse temayamānaṃ ṭhitaṃ. Tasmiñhi",
  "atk-abh02a:1205_7": "vakkahadayādīni atemente sattā pipāsitā honti. Paricchedato lohitabhāgena paricchinnaṃ.",
  "atk-abh02a:1205_8": "Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1206_0": "Sedoti lomakūpādīhi paggharaṇakaāpodhātu. So vaṇṇato vippasannatilatelavaṇṇo. Saṇṭhānato",
  "atk-abh02a:1206_1": "okāsasaṇṭhāno. Disato dvīsu disāsu jāto. Okāsato sedassokāso nāma nibaddho natthi,",
  "atk-abh02a:1206_2": "yattha so lohitaṃ viya sadā tiṭṭheyya; yadā pana aggisantāpasūriyasantāpautuvikārādīhi",
  "atk-abh02a:1206_3": "sarīraṃ santappati tadā udakato abbuḷhamattavisamacchinnabhisamūḷālakumudanāḷakalāpo",
  "atk-abh02a:1206_4": "viya sabbakesalomakūpavivarehi paggharati. Tasmā tassa saṇṭhānampi kesalomakūpavivarānaṃyeva",
  "atk-abh02a:1206_5": "vasena veditabbaṃ. Sedapariggaṇhakena ca yoginā kesalomakūpavivare pūretvā ṭhitavaseneva",
  "atk-abh02a:1206_6": "sedo manasikātabbo. Paricchedato sedabhāgena paricchinno. Ayamassa sabhāgaparicchedo.",
  "atk-abh02a:1206_7": "Visabhāgaparicchedo pana kesasadisova.",
  "atk-abh02a:1207_0": "Medoti thinasineho. So vaṇṇato phālitahaliddivaṇṇo. Saṇṭhānato thūlasarīrassa tāva",
  "atk-abh02a:1207_1": "cammamaṃsantare ṭhapitahaliddivaṇṇadukūlapilotikasaṇṭhāno hoti, kisasarīrassa jaṅghamaṃsaṃ",
  "atk-abh02a:1207_2": "ūrumaṃsaṃ piṭṭhikaṇṭakanissitaṃ piṭṭhamaṃsaṃ udaravaṭṭimaṃsanti etāni nissāya diguṇaṃ",
  "atk-abh02a:1207_3": "tiguṇaṃ katvā ṭhapitahaliddivaṇṇadukūlapilotikasaṇṭhāno. Disato dvīsu disāsu jāto.",
  "atk-abh02a:1207_4": "Okāsato thūlassa sakalasarīraṃ pharitvā, kisassa jaṅghamaṃsādīni nissāya ṭhito, yaṃ",
  "atk-abh02a:1207_5": "sinehasaṅkhaṃ gatampi paramajegucchattā neva muddhani telatthāya, na nāsātelādīnaṃ",
  "atk-abh02a:1207_6": "atthāya gaṇhanti. Paricchedato heṭṭhā maṃsena, upari cammena, tiriyaṃ medabhāgena",
  "atk-abh02a:1207_7": "paricchinno. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1208_0": "Assūti akkhīhi pagdharaṇakaāpodhātu. Taṃ vaṇṇato vippasannatilatelavaṇṇaṃ. Saṇṭhānato",
  "atk-abh02a:1208_1": "okāsasaṇṭhānaṃ. Disato uparimāya disāya jātaṃ. Okāsato akkhikūpakesu ṭhitaṃ. Na cetaṃ",
  "atk-abh02a:1208_2": "pittakosake pittamiva akkhikūpakesu sadā sannicitaṃ tiṭṭhati; yadā pana sattā somanassajātā",
  "atk-abh02a:1208_3": "mahāhasitaṃ hasanti, domanassajātā rodanti paridevanti tathārūpaṃ visabhāgāhāraṃ",
  "atk-abh02a:1208_4": "āharanti, yadā ca nesaṃ akkhīni dhūmarajapaṃsukādīhi abhihaññanti, tadā etehi somanassadomanassavisabhāgāhārautūhi",
  "atk-abh02a:1208_5": "samuṭṭhahitvā akkhikūpake pūretvā tiṭṭhati vā paggharati vā. Assupariggaṇhakena pana",
  "atk-abh02a:1208_6": "yoginā akkhikūpake pūretvā ṭhitavaseneva pariggaṇhitabbaṃ. Paricchedato assubhāgena",
  "atk-abh02a:1208_7": "paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1209_0": "Vasāti vilīnasneho. Sā vaṇṇato nāḷikeratelavaṇṇā, ācāme āsittatelavaṇṇātipi vattuṃ",
  "atk-abh02a:1209_1": "vaṭṭati. Saṇṭhānato nhānakāle pasannaudakassa upari paribbhamantasinehabinduvisaṭasaṇṭhānā.",
  "atk-abh02a:1209_2": "Disato dvīsu disāsu jātā. Okāsato yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu",
  "atk-abh02a:1209_3": "ṭhitā. Na cesā etesu okāsesu sadā vilīnāva hutvā tiṭṭhati; yadā pana aggisantāpasūriyasantāpautuvisabhāgadhātuvisabhāgehi",
  "atk-abh02a:1209_4": "te padesā usmā jātā honti, tadā tattha nhānakāle pasannaudakūpari sinehabinduvisaṭo",
  "atk-abh02a:1209_5": "viya ito cito ca saṃsarati. Paricchedato vasābhāgena paricchinnā. Ayamassā sabhāgaparicchedo.",
  "atk-abh02a:1209_6": "Visabhāgaparicchedo pana kesasadisova.",
  "atk-abh02a:1210_0": "Kheḷoti antomukhe pheṇamissā āpodhātu. So vaṇṇato seto pheṇavaṇṇo. Saṇṭhānato okāsasaṇṭhāno,",
  "atk-abh02a:1210_1": "pheṇasaṇṭhānatotipi vattuṃ vaṭṭati. Disato uparimāya disāya jāto. Okāsato ubhohi",
  "atk-abh02a:1210_2": "kapolapassehi oruyha jivhāya ṭhito. Na cesa ettha sadā sannicito hutvā tiṭṭhati.",
  "atk-abh02a:1210_3": "Yadā pana sattā tathārūpaṃ āhāraṃ passanti vā saranti vā uṇhatittakaṭukaloṇambilānaṃ",
  "atk-abh02a:1210_4": "vā kiñci mukhe ṭhapenti, yadā vā nesaṃ hadayaṃ ākilāyati, kismiñcideva vā jigucchā",
  "atk-abh02a:1210_5": "uppajjati, tadā kheḷo uppajjitvā ubhohi kapolapassehi oruyha jivhāya saṇṭhāti. Aggajivhāya",
  "atk-abh02a:1210_6": "cesa tanuko hoti, mūlajivhāya bahalo; mukhe pakkhittañca puthukaṃ vā taṇḍulaṃ vā",
  "atk-abh02a:1210_7": "aññaṃ vā kiñci khādanīyaṃ, nadīpuḷine khatakūpakasalilaṃ viya, parikkhayaṃ agacchantova",
  "atk-abh02a:1210_8": "temetuṃ samattho hoti. Paricchedato kheḷabhāgena paricchinno. Ayamassa sabhāgaparicchedo.",
  "atk-abh02a:1210_9": "Visabhāgaparicchedo pana kesasadisova.",
  "atk-abh02a:1211_0": "Siṅghāṇikāti matthaluṅgato paggharaṇakaasuci. Sā vaṇṇato taruṇatālaṭṭhimiñjavaṇṇā.",
  "atk-abh02a:1211_1": "Saṇṭhānato okāsasaṇṭhānā. Disato uparimāya disāya jātā. Okāsato nāsāpuṭe pūretvā",
  "atk-abh02a:1211_2": "ṭhitā. Na cesā ettha sadā sannicitā hutvā tiṭṭhati; atha kho yathā nāma puriso paduminīpattena",
  "atk-abh02a:1211_3": "dadhiṃ bandhitvā heṭṭhā kaṇṭakena vijjheyya, atha tena chiddena dadhimatthu gaḷitvā",
  "atk-abh02a:1211_4": "bahi pateyya, evameva yadā sattā rodanti vā visabhāgāhārautuvasena vā sañjātadhātukkhobhā",
  "atk-abh02a:1211_5": "honti, tadā antosīsato pūtisemhabhāvaṃ āpannaṃ matthaluṅgaṃ gaḷitvā tālumatthakavivarena",
  "atk-abh02a:1211_6": "otaritvā nāsāpuṭe pūretvā tiṭṭhati vā paggharati vā. Siṅghāṇikā pariggaṇhakena pana",
  "atk-abh02a:1211_7": "yoginā nāsāpuṭe pūretvā ṭhitavaseneva pariggaṇhitabbā. Paricchedato siṅghāṇikābhāgena",
  "atk-abh02a:1211_8": "paricchinnā. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1212_0": "Lasikāti sarīrasandhīnaṃ abbhantare picchilakuṇapaṃ. Sā vaṇṇato kaṇikāraniyyāsavaṇṇā.",
  "atk-abh02a:1212_1": "Saṇṭhānato okāsasaṇṭhānā. Disato dvīsu disāsu jātā. Okāsato aṭṭhisandhīnaṃ abbhañjanakiccaṃ",
  "atk-abh02a:1212_2": "sādhayamānā asītisatasandhīnaṃ abbhantare ṭhitā. Yassa cesā mandā hoti, tassa uṭṭhahantassa",
  "atk-abh02a:1212_3": "nisīdantassa abhikkamantassa paṭikkamantassa sammiñjantassa pasārentassa aṭṭhikāni",
  "atk-abh02a:1212_4": "kaṭakaṭāyanti, accharāsaddaṃ karonto viya vicarati, ekayojanadviyojanamattampi addhānaṃ",
  "atk-abh02a:1212_5": "gatassa vāyodhātu kuppati, gattāni dukkhanti. Yassa pana bahukā hoti tassa uṭṭhānanisajjādīsu",
  "atk-abh02a:1212_6": "na aṭṭhīni kaṭakaṭāyanti, dīghampi addhānaṃ gatassa na vāyodhātu kuppati, na gattāni",
  "atk-abh02a:1212_7": "dukkhanti. Paricchedato lasikābhāgena paricchinnā. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1213_0": "Muttanti vaṇṇato māsakhārodakavaṇṇaṃ. Saṇṭhānato adhomukhaṭhapitaudakakumbhantaragataudakasaṇṭhānaṃ.",
  "atk-abh02a:1213_1": "Disato heṭṭhimāya disāya jātaṃ. Okāsato vatthissa abbhantare ṭhitaṃ. Vatthi nāma",
  "atk-abh02a:1213_2": "vatthipuṭo vuccati, yattha seyyathāpi nāma candanikāya pakkhitte amukhe ravaṇaghaṭe",
  "atk-abh02a:1213_3": "candanikaraso pavisati, na cassa pavisanamaggo paññāyati; evameva sarīrato muttaṃ",
  "atk-abh02a:1213_4": "pavisati, na cassa pavisanamaggo paññāyati, nikkhamanamaggo pana pākaṭo hoti; yamhi",
  "atk-abh02a:1213_5": "ca muttassa bharite ‘passāvaṃ karomā’ti sattānaṃ āyūhanaṃ hoti. Paricchedato vatthiabbhantarena",
  "atk-abh02a:1213_6": "ceva muttabhāgena ca paricchinnaṃ. Ayamassa sabhāgaparicchedo. Visabhāgaparicchedo pana kesasadisova.",
  "atk-abh02a:1214_0": "Evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā anupubbato",
  "atk-abh02a:1214_1": "nātisīghato nātisaṇikatotiādinā nayena vaṇṇasaṇṭhānagandhāsayokāsavasena pañcadhā",
  "atk-abh02a:1214_2": "‘paṭikkūlā paṭikkūlā’ti manasikaroto paṇṇattisamatikkamavasena, seyyathāpi cakkhumato",
  "atk-abh02a:1214_3": "purisassa dvattiṃsavaṇṇānaṃ kusumānaṃ ekasuttagaṇṭhitaṃ mālaṃ olokentassa sabbapupphāni",
  "atk-abh02a:1214_4": "apubbāpariyamiva pākaṭāni honti, evameva “atthi imasmiṃ kāye kesā”ti imaṃ kāyaṃ olokentassa",
  "atk-abh02a:1214_5": "sabbe te dhammā apubbāpariyamiva pākaṭā honti. Tena vuttaṃ manasikārakosallakathāyaṃ",
  "atk-abh02a:1214_6": "“ādikammikassa hi ‘kesā’ti manasikaroto manasikāro gantvā ‘mutta’nti imaṃ pariyosānakoṭṭhāsameva āhacca tiṭṭhatī”ti.",
  "atk-abh02a:1215_0": "Sace pana bahiddhāpi manasikāraṃ upasaṃharati, athassa evaṃ sabbakoṭṭhāsesu pākaṭībhūtesu",
  "atk-abh02a:1215_1": "āhiṇḍantā manussatiracchānādayo sattākāraṃ vijahitvā koṭṭhāsarāsivaseneva upaṭṭhahanti;",
  "atk-abh02a:1215_2": "tehi ca ajjhohariyamānaṃ pānabhojanādi koṭṭhāsarāsimhi pakkhipiyamānamiva upaṭṭhāti.",
  "atk-abh02a:1215_3": "Athassa anupubbamuñcanādivasena ‘paṭikūlā paṭikūlā’ti punappunaṃ manasikaroto anukkamena appanā uppajjati.",
  "atk-abh02a:1216_0": "Tattha kesādīnaṃ vaṇṇasaṇṭhānadisokāsaparicchedavasena upaṭṭhānaṃ uggahanimittaṃ,",
  "atk-abh02a:1216_1": "sabbākārato paṭikūlavasena upaṭṭhānaṃ paṭibhāganimittaṃ. Taṃ punappunaṃ āvajjentassa",
  "atk-abh02a:1216_2": "manasikarontassa takkāhataṃ vitakkāhataṃ karontassa cattāro khandhā paṭikūlārammaṇā",
  "atk-abh02a:1216_3": "honti, paṭhamajjhānavasena appanā pavattati. Pubbabhāge parikammaupacāracittāni savitakkasavicārāni",
  "atk-abh02a:1216_4": "sappītikāni somanassasahagatāni paṭikūlanimittārammaṇāni; appanāpi savitakkasavicārā",
  "atk-abh02a:1216_5": "sappītikā somanassasahagatāva. Bhūmantarena pana mahaggatā rūpāvacarā honti. Paṭikkūlepi",
  "atk-abh02a:1216_6": "ca etasmiṃ ārammaṇe ānisaṃsadassāvitāya somanassaṃ uppajjati, ekattārammaṇabaleneva",
  "atk-abh02a:1216_7": "vā taṃ uppajjati. Dutiyajjhānādīni panettha na nibbattanti. Kasmā? Oḷārikattā. Idañhi",
  "atk-abh02a:1216_8": "ārammaṇaṃ oḷārikaṃ. Vitakkabalenevettha cittekaggatā jāyati, na vitakkasamatikkamenāti.",
  "atk-abh02a:1216_9": "Ayaṃ tāva samathavasena kammaṭṭhānakathā.",
  "atk-abh02a:1217_0": "Avisesato pana sādhāraṇavasena evaṃ veditabbaṃ – idañhi kammaṭṭhānaṃ bhāvetukāmena",
  "atk-abh02a:1217_1": "kammaṭṭhānaṃ uggahetvā sajjhāyakāle eva kesādīnaṃ vaṇṇanimittasaṇṭhānanimittadisānimittaokāsanimittaparicchedanimittāni",
  "atk-abh02a:1217_2": "vācāya pothetvā pothetvā ekekakoṭṭhāse ‘ayaṃ etaṃsarikkhako’ti tividhena sajjhāyo",
  "atk-abh02a:1217_3": "kātabbo. Kathaṃ? Tacapañcake tāva heṭṭhā vuttanayeneva anulomato pañcāhaṃ, paṭilomato",
  "atk-abh02a:1217_4": "pañcāhaṃ, anulomapaṭilomato pañcāhanti addhamāsaṃ sajjhāyo kātabbo. Tato ācariyassa",
  "atk-abh02a:1217_5": "santikaṃ gantvā vakkapañcakaṃ uggaṇhitvā tatheva addhamāsaṃ sajjhāyo kātabbo. Tato",
  "atk-abh02a:1217_6": "te dasapi koṭṭhāse ekato katvā addhamāsaṃ. Puna papphāsapañcakādīsupi ekekaṃ uggaṇhitvā",
  "atk-abh02a:1217_7": "addhamāsaṃ. Tato te pañcadasapi koṭṭhāse addhamāsaṃ. Matthaluṅgapañcakaṃ addhamāsaṃ.",
  "atk-abh02a:1217_8": "Tato tevīsati koṭṭhāse addhamāsaṃ. Medachakkaṃ addhamāsaṃ. Tato te chabbīsatipi koṭṭhāse",
  "atk-abh02a:1217_9": "ekato katvā addhamāsaṃ. Muttachakkaṃ addhamāsaṃ. Tato sabbepi dvattiṃsa koṭṭhāse",
  "atk-abh02a:1217_10": "ekato katvā addhamāsanti evaṃ cha māse sajjhāyo kātabbo.",
  "atk-abh02a:1218_0": "Tattha – upanissayasampannassa sappaññassa bhikkhuno kammaṭṭhānaṃ uggaṇhantasseva",
  "atk-abh02a:1218_1": "koṭṭhāsā upaṭṭhahanti, ekaccassa na upaṭṭhahanti. Tena ‘na upaṭṭhahantī’ti vīriyaṃ",
  "atk-abh02a:1218_2": "na vissajjetabbaṃ. Yattakā koṭṭhāsā upaṭṭhahanti tattake gahetvā sajjhāyo kātabbo.",
  "atk-abh02a:1218_3": "Evaṃ kammaṭṭhānaṃ kathentena pana neva paññavato na mandapaññassa vasena kathetabbaṃ,",
  "atk-abh02a:1218_4": "majjhimapaññassa vasena kathetabbaṃ. Majjhimapaññassa hi vasena ācariyā chahi māsehi",
  "atk-abh02a:1218_5": "paricchinditvā tantiṃ ṭhapayiṃsu. Yassa pana ettāvatāpi koṭṭhāsā pākaṭā na honti,",
  "atk-abh02a:1218_6": "tena tato parampi sajjhāyo kātabbo eva; no ca kho aparicchinditvā, cha cha māse paricchinditvāva kātabbo.",
  "atk-abh02a:1219_0": "Sajjhāyaṃ karontena vaṇṇo na paccavekkhitabbo, na lakkhaṇaṃ manasikātabbaṃ, koṭṭhāsavaseneva",
  "atk-abh02a:1219_1": "sajjhāyo kātabbo. Ācariyenāpi ‘vaṇṇavasena sajjhāyaṃ karohī’ti niyametvā na kathetabbaṃ.",
  "atk-abh02a:1219_2": "Niyametvā kathite ko dosoti? Sampattiyampi vipattisaññāāpajjanaṃ. Sace hi ācariyena",
  "atk-abh02a:1219_3": "‘vaṇṇavasena sajjhāyaṃ karohī’ti vutte imassa bhikkhuno tathā karontassa kammaṭṭhānaṃ",
  "atk-abh02a:1219_4": "vaṇṇato na upaṭṭhāti, paṭikūlavasena vā dhātuvasena vā upaṭṭhāti, athesa ‘na idaṃ",
  "atk-abh02a:1219_5": "kammaṭṭhānaṃ vilakkhaṇa’nti saññī hoti, ācariyena kathitameva kappetvā gaṇhāti. ‘Paṭikūlavasena",
  "atk-abh02a:1219_6": "sajjhāyaṃ karohī’ti vuttepi sace tassa tathā karontassa paṭikkūlato na upaṭṭhāti,",
  "atk-abh02a:1219_7": "vaṇṇavasena vā dhātuvasena vā upaṭṭhāti, athesa ‘nayidaṃ kammaṭṭhānaṃ vilakkhaṇa’nti",
  "atk-abh02a:1219_8": "saññī hoti, ācariyena kathitameva kappetvā gaṇhāti. ‘Dhātuvasena taṃ sajjhāyaṃ karohī’ti",
  "atk-abh02a:1219_9": "vuttepi sace tassa tathā karontassa dhātuto na upaṭṭhāti, vaṇṇavasena vā paṭikūlavasena",
  "atk-abh02a:1219_10": "vā upaṭṭhāti, athesa ‘nayidaṃ kammaṭṭhānaṃ vilakkhaṇa’nti saññī hoti, ācariyena kathitameva",
  "atk-abh02a:1219_11": "kappetvā gaṇhāti. Ayaṃ ācariyena niyametvā kathite doso.",
  "atk-abh02a:1220_0": "Kinti pana vattabbo hotīti? ‘Koṭṭhāsavasena sajjhāyaṃ karohī’ti vattabbo. Kathaṃ?",
  "atk-abh02a:1220_1": "‘Kesakoṭṭhāso lomakoṭṭhāsoti sajjhāyaṃ karohī’ti vattabbo. Sace panassa evaṃ koṭṭhāsavasena",
  "atk-abh02a:1220_2": "sajjhāyaṃ karontassa vaṇṇato upaṭṭhāti, athānena ovādācariyassa ācikkhitabbaṃ – ‘ahaṃ",
  "atk-abh02a:1220_3": "dvattiṃsākāraṃ koṭṭhāsavasena sajjhāyaṃ karomi; mayhaṃ pana vaṇṇato upaṭṭhātī’ti.",
  "atk-abh02a:1220_4": "Ācariyena ‘kammaṭṭhānaṃ viya akammaṭṭhānaṃ, vilakkhaṇaṃ eta’nti na visaṃvādetabbaṃ.",
  "atk-abh02a:1220_5": "‘Sādhu, sappurisa, pubbe tayā vaṇṇakasiṇe parikammaṃ katapubbaṃ bhavissati. Etadeva",
  "atk-abh02a:1220_6": "kammaṭṭhānaṃ tuyhaṃ sappāyaṃ. Vaṇṇavaseneva sajjhāyaṃ karohī’ti vattabbo. Tenapi",
  "atk-abh02a:1220_7": "vaṇṇavaseneva sajjhāyo kātabbo.",
  "atk-abh02a:1221_0": "So evaṃ karonto ajjhattaṃ nīlakaṃ pītakaṃ lohitakaṃ odātakanti cattāri vaṇṇakasiṇāni",
  "atk-abh02a:1221_1": "labhati. Kathaṃ? Tassa hi kesalomapittesu ceva akkhīnañca kāḷakaṭṭhāne vaṇṇaṃ ‘nīlaṃ",
  "atk-abh02a:1221_2": "nīla’nti manasikarontassa catukkapañcakajjhānāni uppajjanti; jhānaṃ pādakaṃ katvā",
  "atk-abh02a:1221_3": "vipassanaṃ paṭṭhapetvā arahattaṃ pāpuṇāti. Medasmiṃ pana akkhīnañca pītakaṭṭhāne",
  "atk-abh02a:1221_4": "vaṇṇaṃ ‘pītakaṃ pītaka’nti manasikarontassa catukkapañcakajjhānāni uppajjanti; jhānaṃ",
  "atk-abh02a:1221_5": "pādakaṃ katvā vipassanaṃ paṭṭhapetvā arahattaṃ pāpuṇāti. Maṃsalohitesu pana akkhīnañca",
  "atk-abh02a:1221_6": "rattaṭṭhāne vaṇṇaṃ ‘lohitakaṃ lohitaka’nti manasikarontassa catukkapañcakajjhānāni",
  "atk-abh02a:1221_7": "uppajjanti; jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti. Nakhadantacammaaṭṭhīsu",
  "atk-abh02a:1221_8": "pana akkhīnañca paṇḍaraṭṭhāne vaṇṇaṃ ‘odātaṃ odāta’nti manasikarontassa catukkapañcakajjhānāni",
  "atk-abh02a:1221_9": "uppajjanti, jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti. Idaṃ",
  "atk-abh02a:1221_10": "vaṇṇavasena abhiniviṭṭhassa bhikkhuno yāva arahattā nigamanaṃ.",
  "atk-abh02a:1222_0": "Aparassa koṭṭhāsavasena sajjhāyaṃ karontassa paṭikūlato upaṭṭhāti. Athānena ovādācariyassa",
  "atk-abh02a:1222_1": "ācikkhitabbaṃ. Ācariyena ‘kammaṭṭhānaṃ viya akammaṭṭhānaṃ, vilakkhaṇaṃ eta’nti na",
  "atk-abh02a:1222_2": "visaṃvādetabbaṃ. ‘Sādhu, sappurisa, pubbe tayā paṭikūlamanasikāre yogo kato bhavissati.",
  "atk-abh02a:1222_3": "Etadeva kammaṭṭhānaṃ tuyhaṃ sappāyaṃ. Paṭikūlavaseneva sajjhāyaṃ karohī’ti vattabbo.",
  "atk-abh02a:1222_4": "Tenapi paṭikūlavasena sajjhāyo kātabbo. Tassa kesā nāma ‘ajaññā duggandhā jegucchā",
  "atk-abh02a:1222_5": "paṭikūlā’ti evaṃ paṭikūlavasena sajjhāyaṃ karontassa paṭikūlārammaṇe paṭhamajjhānaṃ",
  "atk-abh02a:1222_6": "nibbattati. So jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti. Idaṃ",
  "atk-abh02a:1222_7": "paṭikūlavasena abhiniviṭṭhassa bhikkhuno yāva arahattā nigamanaṃ.",
  "atk-abh02a:1223_0": "Aparassa koṭṭhāsavasena sajjhāyaṃ karontassa dhātuto upaṭṭhāti. Dhātuto upaṭṭhahantaṃ",
  "atk-abh02a:1223_1": "kīdisaṃ hutvā upaṭṭhātīti? Kesā tāva vammikamatthake jātakunthatiṇakāni viya hutvā",
  "atk-abh02a:1223_2": "upaṭṭhahanti. Lomā purāṇagāmaṭṭhāne jātadabbatiṇakāni viya. Nakhā daṇḍakesu ṭhapitamadhukaphalaṭṭhikosakā",
  "atk-abh02a:1223_3": "viya. Dantā mattikāpiṇḍe pavesetvā ṭhapitaalābubījāni viya. Taco vīṇāpabbake pariyonaddhaallagocammaṃ",
  "atk-abh02a:1223_4": "viya, maṃsaṃ bhittiyaṃ anulittamattikā viya. Nhāru dabbasambhārabaddhavallī viya.",
  "atk-abh02a:1223_5": "Aṭṭhi ussāpetvā ṭhapitabhittidabbasambhāro viya. Aṭṭhimiñjaṃ mahāveḷumhi pakkhittaseditavettaggaṃ",
  "atk-abh02a:1223_6": "viya. Vakkaṃ, hadayaṃ, yakanaṃ, kilomakaṃ, pihakaṃ, papphāsanti ime cha koṭṭhāsā",
  "atk-abh02a:1223_7": "sūnakāragharaṃ viya hutvā upaṭṭhahanti. Dvattiṃsahatthaṃ antaṃ lohitadoṇiyaṃ saṃvellitvā",
  "atk-abh02a:1223_8": "ṭhapitagharasappo viya. Antaguṇaṃ pādapuñchanake sibbitarajjukā viya. Udariyaṃ parissāvane",
  "atk-abh02a:1223_9": "sithilabandhataṇḍulaṃ viya. Karīsaṃ veṇupabbe pakkhittapaṇḍumattikā viya. Matthaluṅgaṃ",
  "atk-abh02a:1223_10": "omadditvā ṭhapitā cattāro taṇḍulapiṭṭhapiṇḍā viya. Dvādasavidhā āpodhātu paṭipāṭiyā",
  "atk-abh02a:1223_11": "ṭhapitesu dvādasasu udakasarāvakesu pūritaudakaṃ viya hutvā upaṭṭhāti.",
  "atk-abh02a:1224_0": "Athānena ovādācariyassa ācikkhitabbaṃ. Ācariyena ‘kammaṭṭhānaṃ viya akammaṭṭhānaṃ,",
  "atk-abh02a:1224_1": "vilakkhaṇaṃ eta’nti na visaṃvādetabbaṃ. ‘Sādhu, sappurisa, pubbe tayā dhātumanasikāre",
  "atk-abh02a:1224_2": "yogo kato bhavissati. Etadeva kammaṭṭhānaṃ tuyhaṃ sappāyaṃ. Dhātuvaseneva sajjhāyaṃ",
  "atk-abh02a:1224_3": "karohī’ti vattabbo. Tenapi dhātuvasena sajjhāyo kātabbo.",
  "atk-abh02a:1225_0": "Tatridaṃ manasikāramukheneva sajjhāyavidhānaṃ – idha bhikkhu ‘kesā sīsaṃ pariyonaddhitvā",
  "atk-abh02a:1225_1": "ṭhitacamme jātā. Te na jānanti ‘mayaṃ sīsaṃ pariyonaddhitvā ṭhitacamme jātā’ti; sīsaṃ",
  "atk-abh02a:1225_2": "pariyonaddhitvā ṭhitacammampi na jānāti ‘kesā mayi jātā’ti; acetanā ete abyākatā",
  "atk-abh02a:1225_3": "suññā thaddhā patthinnā pathavīdhātu esā’ti manasikaroti. ‘Lomā sarīraṃ pariyonahanacamme",
  "atk-abh02a:1225_4": "jātā. Te na jānanti ‘mayaṃ sarīraṃ pariyonahanacamme jātā’ti. Sarīraṃ pariyonahanacammampi",
  "atk-abh02a:1225_5": "na jānāti ‘lomā mayi jātā’ti etepi acetanā. Nakhā aṅgulīnaṃ aggesu jātā. Te na jānanti",
  "atk-abh02a:1225_6": "‘mayaṃ aṅgulīnaṃ aggesu jātā’ti. Aṅgulīnaṃ aggānipi na jānanti ‘nakhā amhesu jātā’ti.",
  "atk-abh02a:1225_7": "Etepi acetanā. Dantā hanukaṭṭhike jātā. Te na jānanti ‘mayaṃ hanukaṭṭhike jātā’ti.",
  "atk-abh02a:1225_8": "Hanukaṭṭhikampi na jānāti ‘dantā mayi jātā’ti. Etepi acetanā. Taco na jānāti ‘sarīraṃ",
  "atk-abh02a:1225_9": "mayā pariyonaddha’nti. Sarīrampi na jānāti ‘ahaṃ tacena pariyonaddha’nti. Ayampi",
  "atk-abh02a:1225_10": "acetano. Maṃsaṃ na jānāti ‘mayā sarīraṃ anulitta’nti. Sarīrampi na jānāti ‘ahaṃ maṃsena",
  "atk-abh02a:1225_11": "anulitta’nti. Idampi acetanaṃ. Nhāru na jānāti ‘ahaṃ aṭṭhipuñjaṃ ābandhitvā ṭhita’nti.",
  "atk-abh02a:1225_12": "Aṭṭhipuñjopi na jānāti ‘nhārujālenāhaṃ ābaddho’ti. Idampi acetanaṃ.",
  "atk-abh02a:1226_0": "Sīsaṭṭhi na jānāti ‘ahaṃ gīvaṭṭhike patiṭṭhita’nti. Gīvaṭṭhikampi na jānāti ‘mayi",
  "atk-abh02a:1226_1": "sīsaṭṭhikaṃ patiṭṭhita’nti. Gīvaṭṭhi na jānāti ‘ahaṃ piṭṭhikaṇṭake ṭhita’nti. Piṭṭhikaṇṭaṭṭhikopi",
  "atk-abh02a:1226_2": "kaṭiṭṭhikaṃ ūruṭṭhikaṃ jaṅghaṭṭhikaṃ gopphakaṭṭhikaṃ na jānāti ‘ahaṃ paṇhikaṭṭhike",
  "atk-abh02a:1226_3": "patiṭṭhita’nti. Paṇhikaṭṭhikampi na jānāti ‘ahaṃ gopphakaṭṭhikaṃ ukkhipitvā ṭhitanti…pe…",
  "atk-abh02a:1226_4": "gīvaṭṭhikaṃ na jānāti ‘ahaṃ sīsaṭṭhikaṃ ukkhipitvā ṭhita’nti.",
  "atk-abh02a:1227": "Paṭipāṭiyā aṭṭhīni ṭhitāni koṭiyā,",
  "atk-abh02a:1228": "Anekasandhiyamito na kehici;",
  "atk-abh02a:1229": "Baddho nahārūhi jarāya codito,",
  "atk-abh02a:1230": "Acetano kaṭṭhakaliṅgarūpamo.",
  "atk-abh02a:1231_0": "‘Idampi acetanaṃ. Aṭṭhimiñjaṃ; vakkaṃ…pe… matthaluṅgaṃ acetanaṃ abyākataṃ suññaṃ",
  "atk-abh02a:1231_1": "thaddhaṃ patthinnaṃ pathavīdhātū’ti manasikaroti. ‘Pittaṃ semhaṃ…pe… muttaṃ acetanaṃ",
  "atk-abh02a:1231_2": "abyākataṃ suññaṃ yūsagataṃ āpodhātū’ti manasikaroti.",
  "atk-abh02a:1232_0": "Ime dve mahābhūte pariggaṇhantassa udare ussadā tejodhātu pākaṭā hoti, nāsāya ussadā",
  "atk-abh02a:1232_1": "vāyodhātu pākaṭā hoti. Ime cattāro mahābhūte pariggaṇhantassa upādārūpaṃ pākaṭaṃ",
  "atk-abh02a:1232_2": "hoti. Mahābhūtaṃ nāma upādārūpena paricchinnaṃ, upādārūpaṃ mahābhūtena. Yathā ātapo",
  "atk-abh02a:1232_3": "nāma chāyāya paricchinno, chāyā ātapena; evameva mahābhūtaṃ upādārūpena paricchinnaṃ,",
  "atk-abh02a:1232_4": "upādārūpaṃ mahābhūtena. Athassa evaṃ “cattāri mahābhūtāni tevīsati upādārūpāni rūpakkhandho”ti",
  "atk-abh02a:1232_5": "rūpakkhandhaṃ pariggaṇhantassa āyatanadvāravasena arūpino khandhā pākaṭā honti. Iti",
  "atk-abh02a:1232_6": "rūpārūpapariggaho pañcakkhandhā honti, pañcakkhandhā dvādasāyatanāni honti, dvādasāyatanāni",
  "atk-abh02a:1232_7": "aṭṭhārasa dhātuyo hontīti khandhāyatanadhātuvasena yamakatālakandhaṃ phālento viya",
  "atk-abh02a:1232_8": "dve koṭṭhāse katvā nāmarūpaṃ vavatthapeti.",
  "atk-abh02a:1233_0": "So “idaṃ nāmarūpaṃ na ahetu na appaccayā nibbattaṃ, sahetu sappaccayā nibbattaṃ.",
  "atk-abh02a:1233_1": "Ko panassa hetu? Ko pana paccayo”ti upaparikkhanto “avijjāpaccayā taṇhāpaccayā kammapaccayā",
  "atk-abh02a:1233_2": "āhārapaccayā cā”ti tassa paccayaṃ vavatthapetvā “atītepi paccayā ceva paccayasamuppannadhammā",
  "atk-abh02a:1233_3": "ca anāgatepi etarahipi paccayā ceva paccayasamuppannadhammā ca, tato uddhaṃ satto",
  "atk-abh02a:1233_4": "vā puggalo vā natthi, suddhasaṅkhārapuñjo evā”ti – evaṃ tīsu addhāsu kaṅkhaṃ vitarati.",
  "atk-abh02a:1233_5": "Ayaṃ pana vipassanāsaṅkhārasallakkhaṇā ñātapariññā nāma.",
  "atk-abh02a:1234_0": "Evaṃ saṅkhāre sallakkhetvā ṭhitassa pana bhikkhussa dasabalassa sāsane mūlaṃ otiṇṇaṃ",
  "atk-abh02a:1234_1": "nāma hoti, patiṭṭhā laddhā nāma, cūḷasotāpanno nāma hoti niyatagatiko. Tathārūpaṃ",
  "atk-abh02a:1234_2": "pana utusappāyaṃ, puggalasappāyaṃ, bhojanasappāyaṃ, dhammasavaṇasappāyaṃ labhitvā",
  "atk-abh02a:1234_3": "ekāsane ekapallaṅkavaragato tīṇi lakkhaṇāni āropetvā vipassanāpaṭipāṭiyā saṅkhāre",
  "atk-abh02a:1234_4": "sammasanto arahattaṃ gaṇhātīti idaṃ dhātuvasena abhiniviṭṭhassa bhikkhuno yāva arahattā nigamanaṃ.",
  "atk-abh02a:1235_0": "Yassa pana neva vaṇṇato upaṭṭhāti na paṭikūlato na suññato tena ‘na me upaṭṭhātī’ti",
  "atk-abh02a:1235_1": "na kammaṭṭhānaṃ vissajjetvā nisīditabbaṃ, koṭṭhāsamanasikāreyeva pana yogo kātabbo.",
  "atk-abh02a:1235_2": "Porāṇakattherā kira ‘koṭṭhāsamanasikārova pamāṇa’nti āhaṃsu. Iccassa punappunaṃ koṭṭhāsavasena",
  "atk-abh02a:1235_3": "sajjhāyaṃ karontassa koṭṭhāsā paguṇā honti. Kadā pana paguṇā nāma hontīti? Yadā ‘kesā’ti",
  "atk-abh02a:1235_4": "āvajjitamatte manasikāro gantvā ‘matthaluṅga’nti antimakoṭṭhāse patiṭṭhāti, ‘matthaluṅga’nti",
  "atk-abh02a:1235_5": "āvajjitamatte manasikāro āgantvā ‘kesā’ti ādikoṭṭhāse patiṭṭhāti.",
  "atk-abh02a:1236_0": "Athassa yathā nāma cakkhumato purisassa dvattiṃsavaṇṇānaṃ pupphānaṃ ekasuttaganthitaṃ",
  "atk-abh02a:1236_1": "mālaṃ olokentassa paṭipāṭiyā vā pana nikhāte dvattiṃsavatipāde paṭikkamitvā olokentassa",
  "atk-abh02a:1236_2": "paṭipāṭiyāva dvattiṃsavaṇṇāni pupphāni vatipādā vā pākaṭā honti, evameva dvattiṃsa",
  "atk-abh02a:1236_3": "koṭṭhāsā upaṭṭhahanti, vicarantā tiracchānagatāpi manussāpi sattāti na upaṭṭhahanti,",
  "atk-abh02a:1236_4": "koṭṭhāsāti upaṭṭhahanti, khādanīyabhojanīyaṃ koṭṭhāsantare pakkhippamānaṃ viya hoti.",
  "atk-abh02a:1237_0": "Koṭṭhāsānaṃ paguṇakālato paṭṭhāya tīsu mukhesu ekena mukhena vimuccissati. Kammaṭṭhānaṃ",
  "atk-abh02a:1237_1": "vaṇṇato vā paṭikūlato vā suññato vā upaṭṭhāti. Yathā nāma pūve pacitukāmā itthī madditvā",
  "atk-abh02a:1237_2": "ṭhapitapiṭṭhato yaṃ yaṃ icchati taṃ taṃ pacati, yathā vā pana same bhūmippadese ṭhapitaṃ",
  "atk-abh02a:1237_3": "udakapūraṃ kumbhaṃ yato yato āvijjhanti tato tatova udakaṃ nikkhamati; evameva koṭṭhāsānaṃ",
  "atk-abh02a:1237_4": "paguṇakālato paṭṭhāya tīsu mukhesu ekena mukhena vimuccissati. Ākaṅkhamānassa vaṇṇato,",
  "atk-abh02a:1237_5": "ākaṅkhamānassa paṭikūlato, ākaṅkhamānassa suññato kammaṭṭhānaṃ upaṭṭhahissatiyeva.",
  "atk-abh02a:1237_6": "Ayaṃ ettako uggahasandhi nāma. Imasmiṃ uggahasandhismiṃ ṭhatvā arahattaṃ pattā bhikkhu",
  "atk-abh02a:1237_7": "gaṇanapathaṃ vītivattā.",
  "atk-abh02a:1238_0": "Yassa pana uggahasandhismiṃ kammaṭṭhānaṃ na upaṭṭhāti, tena kammaṭṭhānaṃ uggahetvā,",
  "atk-abh02a:1238_1": "sace yattha ācariyo vasati, so āvāso sappāyo hoti, iccetaṃ kusalaṃ; no ce, sappāyaṭṭhāne",
  "atk-abh02a:1238_2": "vasitabbaṃ. Vasantena aṭṭhārasa vihāradose vajjetvā pañcaṅgasamannāgate senāsane",
  "atk-abh02a:1238_3": "vasitabbaṃ, sayampi pañcaṅgasamannāgatena bhavitabbaṃ. Tato pacchābhattaṃ piṇḍapātapaṭikkantena",
  "atk-abh02a:1238_4": "rattiṭṭhānaṃ vā divāṭṭhānaṃ vā pavisitvā kammaṭṭhānaṃ manasikātabbaṃ.",
  "atk-abh02a:1239_0": "Kathaṃ? Ādito tāva heṭṭhā vuttanayeneva anupubbato manasikātabbaṃ, na ekantarikā.",
  "atk-abh02a:1239_1": "Anupubbato manasikaronto hi dvattiṃsapadaṃ nisseṇiṃ padapaṭipāṭiyā akkamanto pāsādaṃ",
  "atk-abh02a:1239_2": "āruyha pāsādānisaṃsaṃ anubhavanakapuriso viya ‘kesā lomā’ti paṭipāṭiyā kammaṭṭhānaṃ",
  "atk-abh02a:1239_3": "manasikaronto kammaṭṭhānato ca na parihāyati, pāsādānisaṃsasadise ca nava lokuttaradhamme",
  "atk-abh02a:1239_4": "anubhavati. Anupubbato manasikarontenāpi ca nātisīghato nātisaṇikato manasikātabbaṃ.",
  "atk-abh02a:1239_5": "Atisīghato manasikarontassa hi kiñcāpi kammaṭṭhānaṃ paguṇaṃ hoti, avibhūtaṃ pana",
  "atk-abh02a:1239_6": "hoti. Tattha opammaṃ heṭṭhā vuttameva.",
  "atk-abh02a:1240_0": "Atisaṇikato manasikarontassa kammaṭṭhānaṃ pariyosānaṃ na gacchati, antarāva osakkitabbaṃ",
  "atk-abh02a:1240_1": "hoti. Yathā hi puriso tiyojanaṃ maggaṃ sāyaṃ kacchaṃ bandhitvā paṭipanno nikkhantaṭṭhānato",
  "atk-abh02a:1240_2": "paṭṭhāya sītalacchāyaṃ disvā vissamati, ramaṇīyaṃ vālikatalaṃ disvā piṭṭhiṃ pasāreti,",
  "atk-abh02a:1240_3": "vanapokkharaṇiṃ disvā pānīyaṃ pivati nhāyati, pabbataṃ disvā āruyha pabbatarāmaṇeyyakaṃ",
  "atk-abh02a:1240_4": "passati, taṃ antarāyeva sīho vā byaggho vā dīpi vā hanati, corā vā pana viluppanti",
  "atk-abh02a:1240_5": "ceva hananti ca; evameva atisaṇikaṃ manasikarontassa kammaṭṭhānaṃ pariyosānaṃ na",
  "atk-abh02a:1240_6": "gacchati, antarāva osakkitabbaṃ hoti.",
  "atk-abh02a:1241_0": "Tasmā nātisīghaṃ nātisaṇikaṃ ekadivasaṃ tiṃsavāre manasikātabbaṃ; pātova dasa vāre,",
  "atk-abh02a:1241_1": "majjhanhike dasavāre, sāyanhe dasa vāre sajjhāyo kātabbo, no kātuṃ na vaṭṭati. Yathā",
  "atk-abh02a:1241_2": "hi pātova uṭṭhāya mukhaṃ no dhovituṃ na vaṭṭati, khādanīyaṃ bhojanīyaṃ no khādituṃ",
  "atk-abh02a:1241_3": "no bhuñjituṃ na vaṭṭati; etaṃ pana vaṭṭeyya; idameva ekantena no kātuṃ na vaṭṭati;",
  "atk-abh02a:1241_4": "karonto mahantaṃ atthaṃ gahetvā tiṭṭhati. Yathā hi ekassa purisassa tīṇi khettāni;",
  "atk-abh02a:1241_5": "ekaṃ khettaṃ aṭṭhakumbhaṃ deti, ekaṃ soḷasa, ekaṃ dvattiṃsa; tena tīṇipi khettāni",
  "atk-abh02a:1241_6": "paṭijaggituṃ asakkontena dve chaḍḍetvā ekaṃ dvattiṃsakumbhadāyakameva paṭijaggitabbaṃ;",
  "atk-abh02a:1241_7": "tattheva kasanavapananiddānādīni kātabbāni; tadevassa itaresu dvīsu uṭṭhānakadāyaṃ",
  "atk-abh02a:1241_8": "dassati; evameva sesaṃ mukhadhovanādikammaṃ chaḍḍetvāpi ettheva kammaṃ kātabbaṃ,",
  "atk-abh02a:1241_9": "no kātuṃ na vaṭṭati. Karonto mahantaṃ atthaṃ gaṇhitvā tiṭṭhatīti ettāvatā majjhimā",
  "atk-abh02a:1241_10": "paṭipadā nāma kathitā.",
  "atk-abh02a:1242_0": "Evaṃ paṭipannenāpi vikkhepo paṭibāhitabbo. Kammaṭṭhānañhi vissajjetvā citte bahiddhā",
  "atk-abh02a:1242_1": "vikkhepaṃ gacchante kammaṭṭhānato parihāyati, vaṭṭabhayaṃ samatikkamituṃ na sakkoti.",
  "atk-abh02a:1242_2": "Yathā hi eko puriso sahassuddhāraṃ sādhetvā vaḍḍhiṃ labhitvā addhānaṃ paṭipanno antarāmagge",
  "atk-abh02a:1242_3": "kumbhīlamakaragāharakkhasasamuṭṭhitāya gambhīragirikandarāya upari atthataṃ ekapadikaṃ",
  "atk-abh02a:1242_4": "daṇḍakasetuṃ āruyha gacchanto akkamanapadaṃ vissajjetvā ito cito ca olokento paripatitvā",
  "atk-abh02a:1242_5": "kumbhīlādibhattaṃ hoti, evameva ayampi kammaṭṭhānaṃ vissajjetvā sacitte bahiddhā",
  "atk-abh02a:1242_6": "vikkhepaṃ gacchante kammaṭṭhānato parihāyati, vaṭṭabhayaṃ samatikkamituṃ na sakkoti.",
  "atk-abh02a:1243_0": "Tatridaṃ opammasaṃsandanaṃ – purisassa sahassuddhāraṃ sādhetvā vaḍḍhiṃ laddhakālo",
  "atk-abh02a:1243_1": "viya hi imassa bhikkhuno ācariyasantike kammaṭṭhānassa uggahitakālo; antarā gambhīragirikandarā",
  "atk-abh02a:1243_2": "viya saṃsāro; tassa kumbhīlādīhi daṭṭhakālo viya vaṭṭamūlakāni mahādukkhāni; ekapadikadaṇḍakasetu",
  "atk-abh02a:1243_3": "viya imassa bhikkhuno sajjhāyavīthi; tassa purisassa ekapadikaṃ daṇḍakasetuṃ āruyha",
  "atk-abh02a:1243_4": "akkamanapadaṃ vissajjetvā ito cito ca olokentassa paripatitvā kumbhīlādīnaṃ bhattabhāvaṃ",
  "atk-abh02a:1243_5": "āpannakālo viya imassa bhikkhuno kammaṭṭhānaṃ vissajjetvā bahiddhā vikkhittacittassa",
  "atk-abh02a:1243_6": "kammaṭṭhānato parihāyitvā vaṭṭabhayaṃ samatikkamituṃ asamatthabhāvo veditabbo.",
  "atk-abh02a:1244_0": "Tasmā kesā manasikātabbā. Kese manasikaritvā cittuppādassa bahiddhā vikkhepaṃ paṭibāhitvā",
  "atk-abh02a:1244_1": "suddhacitteneva ‘lomā nakhā dantā taco’ti manasikātabbaṃ. Evaṃ manasikaronto kammaṭṭhānato",
  "atk-abh02a:1244_2": "na parihāyati, vaṭṭabhayaṃ samatikkamati. Opammaṃ panettha tadeva parivattetvā veditabbaṃ.",
  "atk-abh02a:1244_3": "Sahassuddhāraṃ sādhetvā vaḍḍhiṃ labhitvā chekassa purisassa daṇḍakasetuṃ āruyha nivāsanapārupanaṃ",
  "atk-abh02a:1244_4": "saṃvidhāya dhātupatthaddhakāyaṃ katvā sotthinā paratīragamanaṃ viya chekassa bhikkhuno",
  "atk-abh02a:1244_5": "kese manasikaritvā cittuppādassa bahiddhā vikkhepaṃ paṭibāhitvā suddhacitteneva ‘lomā",
  "atk-abh02a:1244_6": "nakhā dantā taco’ti manasikarontassa kammaṭṭhānato aparihāyitvā vaṭṭabhayaṃ samatikkamanaṃ veditabbaṃ.",
  "atk-abh02a:1245_0": "Evaṃ bahiddhā vikkhepaṃ paṭibāhantenāpi heṭṭhā vuttanayeneva paṇṇattiṃ samatikkamanato",
  "atk-abh02a:1245_1": "manasikātabbaṃ. ‘Kesā lomā’ti paṇṇattiṃ vissajjetvā ‘paṭikūlaṃ paṭikūla’nti sati",
  "atk-abh02a:1245_2": "ṭhapetabbā. Paṭhamaṃyeva pana paṭikūlato na upaṭṭhāti. Yāva na upaṭṭhāti tāva paṇṇatti",
  "atk-abh02a:1245_3": "na vissajjetabbā. Yadā upaṭṭhāti tadā paṇṇattiṃ vissajjetvā ‘paṭikūla’nti manasikātabbaṃ.",
  "atk-abh02a:1245_4": "Karontena ca heṭṭhā vuttanayeneva pañcahākārehi paṭikūlato manasikātabbā. Tacapañcakasmiñhi",
  "atk-abh02a:1245_5": "vaṇṇasaṇṭhānagandhāsayokāsavaseneva pañcavidhampi pāṭikūlyaṃ labbhati. Sesesupi yaṃ",
  "atk-abh02a:1245_6": "yaṃ labbhati, tassa tassa vasena manasikāro pavattetabbo.",
  "atk-abh02a:1246_0": "Tattha kesādayo pañca koṭṭhāsā subhanimittaṃ rāgaṭṭhāniyaṃ iṭṭhārammaṇanti saṅkhaṃ",
  "atk-abh02a:1246_1": "gatā. Ye keci rajjanakasattā nāma, sabbe te imesu pañcasu koṭṭhāsesu rajjanti. Ayaṃ",
  "atk-abh02a:1246_2": "pana bhikkhu mahājanassa rajjanaṭṭhāne ‘paṭikūla’nti appanaṃ pāpeti. Tattha appanāppattito",
  "atk-abh02a:1246_3": "paṭṭhāya parato akilamantova appanaṃ pāpuṇāti.",
  "atk-abh02a:1247_0": "Tatridaṃ opammaṃ – yathā hi cheko dhanuggaho rājānaṃ ārādhetvā satasahassuṭṭhānakaṃ",
  "atk-abh02a:1247_1": "gāmavaraṃ labhitvā sannaddhapañcāvudho tattha gacchanto antarāmagge dvattiṃsa core",
  "atk-abh02a:1247_2": "disvā tesu pañcacorajeṭṭhake ghāteyya; tesaṃ ghātitakālato paṭṭhāya tesu dve ekamaggaṃ",
  "atk-abh02a:1247_3": "paṭipajjamānā nāma na honti; evaṃsampadamidaṃ daṭṭhabbaṃ. Dhanuggahassa rājānaṃ ārādhetvā",
  "atk-abh02a:1247_4": "gāmavaraṃ laddhakālo viya hi imassa bhikkhuno ācariyasantike kammaṭṭhānaṃ uggahetvā",
  "atk-abh02a:1247_5": "ṭhitakālo; dvattiṃsa corā viya dvattiṃsa koṭṭhāsā; pañca corajeṭṭhakā viya kesādayo",
  "atk-abh02a:1247_6": "pañca; corajeṭṭhakānaṃ ghātitakālo viya imassa bhikkhuno sabbasattānaṃ rajjanaṭṭhāne",
  "atk-abh02a:1247_7": "tacapañcake ‘paṭikūla’nti appanāya pāpitakālo; sesacorānaṃ pāṇippahāreneva palāyitakālo",
  "atk-abh02a:1247_8": "viya sesakoṭṭhāsesu akilamantasseva appanāppatti veditabbā.",
  "atk-abh02a:1248_0": "Evaṃ paṇṇattiṃ samatikkamantena ca anupubbamuñcanato manasikāro pavattetabbo – kese",
  "atk-abh02a:1248_1": "manasikarontena manasikaronteneva kesesu sāpekkhena hutvā lomesu sati pesetabbā.",
  "atk-abh02a:1248_2": "Yāva lomā na upaṭṭhahanti tāva ‘kesā kesā’ti manasikātabbā. Yadā pana lomā upaṭṭhahanti",
  "atk-abh02a:1248_3": "tadā kese vissajjetvā lomesu sati upaṭṭhapetabbā. Evaṃ nakhādīsupi manasikāro pavattetabbo.",
  "atk-abh02a:1249_0": "Tatridaṃ opammaṃ – yathā hi jalūkā gacchamānā yāva purato patiṭṭhaṃ na labhati tāva",
  "atk-abh02a:1249_1": "pacchato naṅguṭṭhena gahitaṭṭhānaṃ na muñcati; yadā pana purato patiṭṭhaṃ labhati",
  "atk-abh02a:1249_2": "tadā naṅguṭṭhaṃ ukkhipitvā mukhena gahitaṭṭhāne ṭhapeti; evameva kese manasikarontena",
  "atk-abh02a:1249_3": "manasikaronteneva kesesu sāpekkhena hutvā lomesu sati pesetabbā. Yāva lomā na upaṭṭhahanti",
  "atk-abh02a:1249_4": "tāva ‘kesā kesā’ti manasikātabbā. Yadā lomā upaṭṭhahanti tadā kese vissajjetvā lomesu",
  "atk-abh02a:1249_5": "sati upaṭṭhapetabbā. Evaṃ nakhādīsupi manasikāro pavattetabbo.",
  "atk-abh02a:1250_0": "Evaṃ pavattentena appanā hotīti vuttamanasikārakosallaṃ sampādetabbaṃ. Kathaṃ? Idañhi",
  "atk-abh02a:1250_1": "appanākammaṭṭhānaṃ manasikarontassa appanaṃ pāpuṇāti; paṭhamaṃyeva tāva na upaṭṭhāti;",
  "atk-abh02a:1250_2": "anamataggasmiñhi saṃsāravaṭṭe ca nānārammaṇesu vaḍḍhitaṃ cittaṃ ‘kesā’ti āvajjitamatte",
  "atk-abh02a:1250_3": "sajjhāyasotānusārena gantvā matthaluṅge patiṭṭhāti. ‘Matthaluṅga’nti āvajjitamatte",
  "atk-abh02a:1250_4": "sajjhāyasotānusārena āgantvā kesesu patiṭṭhāti. Manasikarontassa manasikarontassa",
  "atk-abh02a:1250_5": "pana so so koṭṭhāso upaṭṭhāti. Sati samādhināpi tiṭṭhamānā pavattati. Tena yo yo",
  "atk-abh02a:1250_6": "koṭṭhāso adhikataraṃ upaṭṭhāti tattha tattha dviguṇena yogaṃ katvā appanā pāpetabbā.",
  "atk-abh02a:1250_7": "Evaṃ appanāya pāpitakālato paṭṭhāya sesakoṭṭhāsesu akilamanto appanaṃ pāpeti. Tattha",
  "atk-abh02a:1250_8": "tālavanamakkaṭova opammaṃ.",
  "atk-abh02a:1251_0": "Apicettha evampi yojanā veditabbā – dvattiṃsatālakasmiñhi tālavane makkaṭo paṭivasati.",
  "atk-abh02a:1251_1": "Taṃ gahetukāmo luddo koṭiyaṃ ṭhitatālamūle ṭhatvā ukkuṭṭhimakāsi. Mānajātiko makkaṭo",
  "atk-abh02a:1251_2": "taṃ taṃ tālaṃ laṅghitvā pariyantatāle aṭṭhāsi. Luddo tatthapi gantvā ukkuṭṭhimakāsi.",
  "atk-abh02a:1251_3": "Makkaṭo puna tatheva purimatāle patiṭṭhāsi. So aparāparaṃ anubandhiyamāno kilamanto",
  "atk-abh02a:1251_4": "tassa tasseva tālassa mūle ṭhatvā ukkuṭṭhukkuṭṭhikāle uṭṭhahitvā gacchanto gacchanto",
  "atk-abh02a:1251_5": "atikilamanto ekassa tālassa makuḷapaṇṇasūciṃ daḷhaṃ gahetvā dhanukoṭiyā vijjhitvā",
  "atk-abh02a:1251_6": "gaṇhantopi na palāyati.",
  "atk-abh02a:1252_0": "Tattha dvattiṃsa tālā viya dvattiṃsa koṭṭhāsā; makkaṭo viya cittaṃ; luddo viya yogāvacaro;",
  "atk-abh02a:1252_1": "luddena tālamūle ṭhatvā ukkuṭṭhikāle mānajātikassa makkaṭassa palāyitvā pariyantakoṭiyaṃ",
  "atk-abh02a:1252_2": "ṭhitakālo viya anamatagge saṃsāravaṭṭe ca nānārammaṇesu vaḍḍhitacittassa ‘kesā’ti",
  "atk-abh02a:1252_3": "āvajjitamatte sajjhāyasotānusārena gantvā matthaluṅge patiṭṭhānaṃ; pariyantakoṭiyaṃ",
  "atk-abh02a:1252_4": "ṭhatvā ukkuṭṭhe orimakoṭiṃ āgamanakālo viya ‘matthaluṅga’nti āvajjitamatte sajjhāyasotānusārena",
  "atk-abh02a:1252_5": "gantvā kesesu patiṭṭhānaṃ; aparāparaṃ anubandhiyamānassa kilamantassa ukkuṭṭhukkuṭṭhiṭṭhāne",
  "atk-abh02a:1252_6": "uṭṭhānakālo viya manasikarontassa manasikarontassa tasmiṃ tasmiṃ koṭṭhāse upaṭṭhahante",
  "atk-abh02a:1252_7": "satiyā patiṭṭhāya patiṭṭhāya gamanaṃ; dhanukoṭiyā vijjhitvā gaṇhantassāpi apalāyanakālo",
  "atk-abh02a:1252_8": "viya yo koṭṭhāso adhikataraṃ upaṭṭhāti, tasmiṃ dviguṇaṃ manasikāraṃ katvā appanāya pāpanaṃ.",
  "atk-abh02a:1253_0": "Tattha appanāya pāpitakālato paṭṭhāya sesakoṭṭhāsesu akilamantova appanaṃ pāpessati.",
  "atk-abh02a:1253_1": "Tasmā ‘paṭikūlaṃ paṭikūla’nti punappunaṃ āvajjitabbaṃ samannāharitabbaṃ, takkāhataṃ",
  "atk-abh02a:1253_2": "vitakkāhataṃ kātabbaṃ. Evaṃ karontassa cattāro khandhā paṭikūlārammaṇā honti, appanaṃ",
  "atk-abh02a:1253_3": "pāpuṇāti. Pubbabhāgacittāni parikammaupacārasaṅkhātāni savitakkasavicārānīti sabbaṃ",
  "atk-abh02a:1253_4": "heṭṭhā vuttasadisameva. Ekaṃ pana koṭṭhāsaṃ manasikarontassa ekameva paṭhamajjhānaṃ",
  "atk-abh02a:1253_5": "nibbattati. Pāṭiyekkaṃ manasikarontassa dvattiṃsa paṭhamajjhānāni nibbattanti. Hatthe",
  "atk-abh02a:1253_6": "gahitapañhāvatthu pākatikameva.",
  "atk-abh02a:1254_0": "So taṃ nimittanti so bhikkhu taṃ kammaṭṭhānanimittaṃ. Āsevatīti sevati bhajati. Bhāvetīti",
  "atk-abh02a:1254_1": "vaḍḍheti. Bahulīkarotīti punappunaṃ karoti. Svāvatthitaṃ vavatthapetīti suvavatthitaṃ",
  "atk-abh02a:1254_2": "karoti. Bahiddhā kāye cittaṃ upasaṃharatīti evaṃ katvā bahiddhā parassa kāye attano",
  "atk-abh02a:1254_3": "cittaṃ upasaṃharati ṭhapeti peseti.",
  "atk-abh02a:1255_0": "Atthissa kāyeti atthi assa kāye. Ajjhattabahiddhākāye cittaṃ upasaṃharatīti kālena",
  "atk-abh02a:1255_1": "attano kālena paresaṃ kāye cittaṃ upanāmeti. Atthi kāyeti idaṃ yasmā na ekantena",
  "atk-abh02a:1255_2": "attano kāyo nāpi parasseva kāyo adhippeto, tasmā vuttaṃ. Ettha pana attano jīvamānakasarīre",
  "atk-abh02a:1255_3": "‘paṭikūla’nti parikammaṃ karontassa appanāpi upacārampi jāyati. Parassa jīvamānakasarīre",
  "atk-abh02a:1255_4": "‘paṭikūla’nti manasikarontassa neva appanā jāyati, na upacāraṃ. Nanu ca dasasu asubhesu",
  "atk-abh02a:1255_5": "ubhayampetaṃ jāyatīti? Āma, jāyati. Tāni hi anupādinnakapakkhe ṭhitāni. Tasmā tattha",
  "atk-abh02a:1255_6": "appanāpi upacārampi jāyati. Idaṃ pana upādinnakapakkhe ṭhitaṃ. Tenevettha ubhayampetaṃ",
  "atk-abh02a:1255_7": "na jāyati. Asubhānupassanāsaṅkhātā pana vipassanābhāvanā hotīti veditabbā. Imasmiṃ",
  "atk-abh02a:1255_8": "pabbe kiṃ kathitanti? Samathavipassanā kathitā.",
  "atk-abh02a:1256": "Idānettha evaṃ sabbaṃ manasikārasādhāraṇaṃ pakiṇṇakaṃ veditabbaṃ. Etesañhi –",
  "atk-abh02a:1257": "Nimittato lakkhaṇato, dhātuto atha suññato;",
  "atk-abh02a:1258": "Khandhādito ca viññeyyo, kesādīnaṃ vinicchayo.",
  "atk-abh02a:1259_0": "Tattha ‘nimittato’ti dvattiṃsākāre saṭṭhisataṃ nimittāni, yesaṃ vasena yogāvacaro",
  "atk-abh02a:1259_1": "dvattiṃsākāraṃ koṭṭhāsato pariggaṇhāti, seyyathidaṃ – kesassa vaṇṇanimittaṃ, saṇṭhānanimittaṃ,",
  "atk-abh02a:1259_2": "disānimittaṃ, okāsanimittaṃ, paricchedanimittanti pañca nimittāni honti. Lomādīsupi eseva nayo.",
  "atk-abh02a:1260_0": "‘Lakkhaṇato’ti dvattiṃsākāre aṭṭhavīsatisataṃ lakkhaṇāni honti, yesaṃ vasena yogāvacaro",
  "atk-abh02a:1260_1": "dvattiṃsākāraṃ lakkhaṇato manasikaroti, seyyathidaṃ – kese thaddhattalakkhaṇaṃ, ābandhattalakkhaṇaṃ,",
  "atk-abh02a:1260_2": "uṇhattalakkhaṇaṃ, vitthambhanalakkhaṇanti cattāri lakkhaṇāni honti. Lomādīsupi eseva nayo.",
  "atk-abh02a:1261_0": "‘Dhātuto’ti dvattiṃsākāre “catudhāturo ayaṃ, bhikkhu, puriso”ti vuttāsu dhātūsu aṭṭhavīsatisataṃ",
  "atk-abh02a:1261_1": "dhātuyo honti, yāsaṃ vasena yogāvacaro dvattiṃsākāraṃ dhātuto pariggaṇhāti, seyyathidaṃ",
  "atk-abh02a:1261_2": "– kese kakkhaḷatā pathavīdhātu, ābandhanatā āpodhātu, uṇhatā tejodhātu, vitthambhanatā",
  "atk-abh02a:1261_3": "vāyodhātūti catasso dhātuyo honti. Lomādīsupi eseva nayo.",
  "atk-abh02a:1262_0": "‘Suññato’ti dvattiṃsākāre channavuti suññatā honti, yāsaṃ vasena yogāvacaro dvattiṃsākāraṃ",
  "atk-abh02a:1262_1": "suññato vipassati, seyyathidaṃ – kesā suññā attena vā attaniyena vā niccena vā dhuvena",
  "atk-abh02a:1262_2": "vā sassatena vā avipariṇāmadhammena vāti. Kese tāva attasuññatā, attaniyasuññatā,",
  "atk-abh02a:1262_3": "niccabhāvasuññatāti tisso suññatā honti. Lomādīsupi eseva nayo.",
  "atk-abh02a:1263_0": "‘Khandhādito’ti dvattiṃsākāre kesādīsu khandhādivasena pariggayhamānesu kesā kati",
  "atk-abh02a:1263_1": "khandhā honti, kati āyatanāni, kati dhātuyo, kati saccāni, kati satipaṭṭhānānītiādinā",
  "atk-abh02a:1263_2": "nayena pettha vinicchayo viññātabbo.",
  "atk-abh02a:1264_0": "357. Evaṃ ajjhattādibhedato tividhena kāyānupassanaṃ vitthārato dassetvā idāni “kāyānupassī",
  "atk-abh02a:1264_1": "viharati ātāpī sampajāno”tiādīni padāni bhājetvā dassetuṃ anupassītiādi āraddhaṃ.",
  "atk-abh02a:1264_2": "Tattha yāya anupassanāya kāyānupassī nāma hoti, taṃ dassetuṃ tattha katamā anupassanā?",
  "atk-abh02a:1264_3": "Yā paññā pajānanātiādi vuttaṃ. Ātāpītiādīsupi eseva nayo.",
  "atk-abh02a:1265_0": "Tattha paññā pajānanātiādīni heṭṭhā cittuppādakaṇḍavaṇṇanāyaṃ vuttanayeneva veditabbāni.",
  "atk-abh02a:1265_1": "Upetotiādīni sabbāni aññamaññavevacanāni. Apica āsevanavasena upeto, bhāvanāvasena",
  "atk-abh02a:1265_2": "suṭṭhu upetoti samupeto. Upāgato samupāgato, upapanno sampannoti imesupi dvīsu dukesu",
  "atk-abh02a:1265_3": "ayameva nayo. Bahulīkāravasena pana samannāgatoti evamettha yojanā veditabbā. Iminā",
  "atk-abh02a:1265_4": "ātāpena upetoti ādīsupi eseva nayo.",
  "atk-abh02a:1266_0": "Viharatīti pade ‘tattha katamo vihāro’ti pucchaṃ akatvā puggalādhiṭṭhānāya desanāya",
  "atk-abh02a:1266_1": "desento iriyatītiādimāha. Tassattho – catunnaṃ iriyāpathānaṃ aññatarasamaṅgībhāvato",
  "atk-abh02a:1266_2": "iriyati. Tehi iriyāpathacatukkehi kāyasakaṭavattanena vattati. Ekaṃ iriyāpathadukkhaṃ",
  "atk-abh02a:1266_3": "aparena iriyāpathena bādhitvā ciraṭṭhitikabhāvena sarīrakkhanato pāleti. Ekasmiṃ",
  "atk-abh02a:1266_4": "iriyāpathe asaṇṭhahitvā sabbiriyāpathavatanato yapeti. Tena tena iriyāpathena tathā",
  "atk-abh02a:1266_5": "tathā kāyassa yāpanato yāpeti. Cirakālavattāpanato carati. Iriyāpathena iriyāpathaṃ",
  "atk-abh02a:1266_6": "vicchinditvā jīvitaharaṇato viharati.",
  "atk-abh02a:1267_0": "362. Sveva kāyo lokoti yasmiṃ kāye kāyānupassī viharati, sveva kāyo lujjanapalujjanaṭṭhena",
  "atk-abh02a:1267_1": "loko. Yasmā panassa kāye pahīyamānaṃ abhijjhādomanassaṃ vedanādīsupi pahīyati eva,",
  "atk-abh02a:1267_2": "tasmā pañcapi upādānakkhandhā lokoti vuttaṃ.",
  "atk-abh02a:1268_0": "Santātiādīsupi nirodhavasena santatāya santā. Bhāvanāya samitattā samitā. Vatthupariññāya",
  "atk-abh02a:1268_1": "appavattivūpasamavasena vūpasantā. Nirodhasaṅkhātaṃ atthaṃ gatāti atthaṅgatā. Punappunaṃ",
  "atk-abh02a:1268_2": "nibbattiyā paṭibāhitattā ativiya atthaṃ gatāti abbhatthaṅgatā. Appitāti vināsitā,",
  "atk-abh02a:1268_3": "appavattiyaṃ ṭhapitātipi attho. Byappitāti suvināsitā, ativiya appavattiyaṃ ṭhapitātipi",
  "atk-abh02a:1268_4": "attho. Yathā puna na anvassavanti evaṃ sositattā sositā. Suṭṭhu sositāti visositā,",
  "atk-abh02a:1268_5": "sukkhāpitāti attho. Vigatantā katāti byantī katā. Ettha ca anupassanāya kammaṭṭhānavihārena",
  "atk-abh02a:1268_6": "kammaṭṭhānikassa kāyapariharaṇaṃ, ātāpena sammappadhānaṃ, satisampajaññena kammaṭṭhānapariharaṇūpāyo;",
  "atk-abh02a:1268_7": "satiyā vā kāyānupassanāvasena paṭiladdho samatho, sampajaññena vipassanā, abhijjhādomanassavinayena",
  "atk-abh02a:1268_8": "bhāvanāphalaṃ vuttanti veditabbaṃ.",
  "atk-abh02a:1269": "Kāyānupassanāniddesavaṇṇanā niṭṭhitā.",
  "atk-abh02a:1270": "Vedanānupassanāniddesavaṇṇanā",
  "atk-abh02a:1271_0": "363. Vedanānupassanāniddesepi heṭṭhā vuttasadisaṃ vuttanayeneva veditabbaṃ. Sukhaṃ",
  "atk-abh02a:1271_1": "vedanaṃ vedayamānotiādīsu pana sukhaṃ vedananti kāyikaṃ vā cetasikaṃ vā sukhaṃ vedanaṃ",
  "atk-abh02a:1271_2": "vedayamāno ‘ahaṃ sukhaṃ vedanaṃ vedayāmī’ti pajānātīti attho. Tattha kāmaṃ uttānaseyyakāpi",
  "atk-abh02a:1271_3": "dārakā thaññapivanādikāle sukhaṃ vedayamānā ‘sukhaṃ vedanaṃ vedayāmā’ti pajānanti,",
  "atk-abh02a:1271_4": "na panetaṃ evarūpaṃ jānanaṃ sandhāya vuttaṃ. Evarūpañhi jānanaṃ sattūpaladdhiṃ nappajahati,",
  "atk-abh02a:1271_5": "sattasaññaṃ na ugghāṭeti, kammaṭṭhānaṃ vā satipaṭṭhānabhāvanā vā na hoti. Imassa",
  "atk-abh02a:1271_6": "pana bhikkhuno jānanaṃ sattūpaladdhiṃ pajahati, sattasaññaṃ ugghāṭeti, kammaṭṭhānañceva",
  "atk-abh02a:1271_7": "satipaṭṭhānabhāvanā ca hoti. ‘Idañhi ko vedayati, kassa vedanā, kiṃ kāraṇā vedanā’ti",
  "atk-abh02a:1271_8": "evaṃ sampajānavediyanaṃ sandhāya vuttaṃ.",
  "atk-abh02a:1272_0": "Tattha ko vedayatīti? Na koci satto vā puggalo vā vedayati. Kassa vedanāti? Na kassaci",
  "atk-abh02a:1272_1": "sattassa vā puggalassa vā vedanā. Kiṃ kāraṇā vedanāti? Vatthuārammaṇā ca panesā vedanā.",
  "atk-abh02a:1272_2": "Tasmā esa evaṃ pajānāti – ‘taṃ taṃ sukhādīnaṃ vatthuṃ ārammaṇaṃ katvā vedanāva vedayati;",
  "atk-abh02a:1272_3": "taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī’ti. Evaṃ vatthuṃ",
  "atk-abh02a:1272_4": "ārammaṇaṃ katvā vedanāva vedayatīti sallakkhento ‘esa sukhaṃ vedanaṃ vedayāmī’ti",
  "atk-abh02a:1272_5": "pajānātīti veditabbo, cittalapabbate aññataro thero viya.",
  "atk-abh02a:1273_0": "Thero kira aphāsukakāle balavavedanāya nitthunanto aparāparaṃ parivattati. Tameko",
  "atk-abh02a:1273_1": "daharo āha – “kataraṃ vo, bhante, ṭhānaṃ rujatī”ti? “Āvuso, pāṭiyekkaṃ rujanaṭṭhānaṃ",
  "atk-abh02a:1273_2": "nāma natthi; vatthuṃ ārammaṇaṃ katvā vedanāva vedayatī”ti. “Evaṃ jānanakālato paṭṭhāya",
  "atk-abh02a:1273_3": "adhivāsetuṃ vaṭṭati no, bhante”ti. “Adhivāsemi, āvuso”ti. “Adhivāsanā, bhante, seyyo”ti.",
  "atk-abh02a:1273_4": "Thero adhivāsesi. Vāto yāva hadayā phālesi. Mañcake antāni rāsīkatāni ahesuṃ. Thero",
  "atk-abh02a:1273_5": "daharassa dassesi – “vaṭṭatāvuso, ettakā adhivāsanā”ti? Daharo tuṇhī ahosi. Thero",
  "atk-abh02a:1273_6": "vīriyasamādhiṃ yojetvā sahapaṭisambhidāhi arahattaṃ pāpuṇitvā samasīsī hutvā parinibbāyi.",
  "atk-abh02a:1274_0": "Yathā ca sukhaṃ, evaṃ dukkhaṃ…pe… nirāmisaṃ adukkhamasukhaṃ vedanaṃ vedayamāno ‘nirāmisaṃ",
  "atk-abh02a:1274_1": "adukkhamasukhaṃ vedanaṃ vedayāmī”ti pajānāti. Iti bhagavā rūpakammaṭṭhānaṃ kathetvā",
  "atk-abh02a:1274_2": "arūpakammaṭṭhānaṃ kathento vedanāvasena kathesi. Duvidhañhi kammaṭṭhānaṃ – rūpakammaṭṭhānaṃ",
  "atk-abh02a:1274_3": "arūpakammaṭṭhānañca; rūpapariggaho arūpapariggahotipi etadeva vuccati. Tattha bhagavā",
  "atk-abh02a:1274_4": "rūpakammaṭṭhānaṃ kathento saṅkhepamanasikāravasena vā vitthāramanasikāravasena vā",
  "atk-abh02a:1274_5": "catudhātuvavatthānaṃ kathesi. Tadubhayampi visuddhimagge sabbākārato dassitameva.",
  "atk-abh02a:1275_0": "Arūpakammaṭṭhānaṃ pana kathento yebhuyyena vedanāvasena kathesi. Tividho hi arūpakammaṭṭhāne",
  "atk-abh02a:1275_1": "abhiniveso – phassavasena, vedanāvasena, cittavasenāti. Kathaṃ? Ekaccassa hi saṃkhittena",
  "atk-abh02a:1275_2": "vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ paṭhamābhinipāto",
  "atk-abh02a:1275_3": "taṃ ārammaṇaṃ phusanto uppajjamāno phasso pākaṭo hoti. Ekaccassa taṃ ārammaṇaṃ anubhavantī",
  "atk-abh02a:1275_4": "uppajjamānā vedanā pākaṭā hoti. Ekaccassa taṃ ārammaṇaṃ pariggahetvā vijānantaṃ uppajjamānaṃ",
  "atk-abh02a:1275_5": "viññāṇaṃ pākaṭaṃ hoti.",
  "atk-abh02a:1276_0": "Tattha yassa phasso pākaṭo hoti, sopi ‘na kevalaṃ phassova uppajjati; tena saddhiṃ",
  "atk-abh02a:1276_1": "tadevārammaṇaṃ anubhavamānā vedanāpi uppajjati, sañjānamānā saññāpi, cetayamānā cetanāpi,",
  "atk-abh02a:1276_2": "vijānanamānaṃ viññāṇampi uppajjatī’ti phassapañcamakeyeva pariggaṇhāti. Yassa vedanā",
  "atk-abh02a:1276_3": "pākaṭā hoti, sopi ‘na kevalaṃ vedanāva uppajjati; tāya saddhiṃ tadevārammaṇaṃ phusamāno",
  "atk-abh02a:1276_4": "phassopi uppajjati, sañjānanamānā saññāpi, cetayamānā cetanāpi, vijānanamānaṃ viññāṇampi",
  "atk-abh02a:1276_5": "uppajjatī’ti phassapañcamakeyeva pariggaṇhāti. Yassa viññāṇaṃ pākaṭaṃ hoti, sopi",
  "atk-abh02a:1276_6": "‘na kevalaṃ viññāṇameva uppajjati; tena saddhiṃ tadevārammaṇaṃ phusamāno phassopi",
  "atk-abh02a:1276_7": "uppajjati, anubhavamānā vedanāpi, sañjānanamānā saññāpi, cetayamānā cetanāpi uppajjatī’ti",
  "atk-abh02a:1276_8": "phassapañcamakeyeva pariggaṇhāti.",
  "atk-abh02a:1277_0": "So ‘ime phassapañcamakā dhammā kiṃnissitā’ti upadhārento ‘vatthunissitā’ti pajānāti.",
  "atk-abh02a:1277_1": "Vatthu nāma karajakāyo; yaṃ sandhāya vuttaṃ “idañca pana me viññāṇaṃ etthasitaṃ,",
  "atk-abh02a:1277_2": "etthapaṭibaddha”nti. So atthato bhūtāni ceva upādārūpāni ca. Evamettha vatthu rūpaṃ,",
  "atk-abh02a:1277_3": "phassapañcamakā nāmanti nāmarūpameva passati. Rūpañcettha rūpakkhandho, nāmaṃ cattāro",
  "atk-abh02a:1277_4": "arūpino khandhāti pañcakkhandhamattaṃ hoti. Nāmarūpavinimuttā hi pañcakkhandhā pañcakkhandhavinimuttaṃ",
  "atk-abh02a:1277_5": "vā nāmarūpaṃ natthi.",
  "atk-abh02a:1278_0": "So ‘ime pañcakkhandhā kiṃhetukā’ti upaparikkhanto ‘avijjādihetukā’ti passati; tato",
  "atk-abh02a:1278_1": "paccayo ceva paccayuppannañca idaṃ; añño satto vā puggalo vā natthi; suddhasaṅkhārapuñjamattamevāti",
  "atk-abh02a:1278_2": "sappaccayanāmarūpavasenava tilakkhaṇaṃ āropetvā vipassanāpaṭipāṭiyā ‘aniccaṃ dukkhaṃ",
  "atk-abh02a:1278_3": "anattā’ti sammasanto vicarati. So ‘ajja ajjā’ti paṭivedhaṃ ākaṅkhamāno tathārūpe",
  "atk-abh02a:1278_4": "divase utusappāyaṃ, puggalasappāyaṃ, bhojanasappāyaṃ, dhammasavanasappāyaṃ vā labhitvā",
  "atk-abh02a:1278_5": "ekapallaṅkena nisinnova vipassanaṃ matthakaṃ pāpetvā arahatte patiṭṭhāti. Evaṃ imesaṃ",
  "atk-abh02a:1278_6": "tiṇṇampi janānaṃ yāva arahattā kammaṭṭhānaṃ kathitaṃ hoti.",
  "atk-abh02a:1279_0": "Idha pana bhagavā arūpakammaṭṭhānaṃ kathento vedanāvasena kathesi. Phassavasena vā",
  "atk-abh02a:1279_1": "hi viññāṇavasena vā kathiyamānaṃ na pākaṭaṃ hoti, andhakāraṃ viya khāyati. Vedanāvasena",
  "atk-abh02a:1279_2": "pana pākaṭaṃ hoti. Kasmā? Vedanānaṃ uppattipākaṭatāya. Sukhadukkhavedanānañhi uppatti",
  "atk-abh02a:1279_3": "pākaṭā. Yadā sukhaṃ uppajjati, sakalasarīraṃ khobhentaṃ maddantaṃ pharamānaṃ abhisandayamānaṃ",
  "atk-abh02a:1279_4": "satadhotasappiṃ khādāpayantaṃ viya, satapākatelaṃ makkhāpayamānaṃ viya, udakaghaṭasahassena",
  "atk-abh02a:1279_5": "pariḷāhaṃ nibbāpayamānaṃ viya, ‘aho sukhaṃ! Aho sukhanti’! Vācaṃ nicchārayamānameva",
  "atk-abh02a:1279_6": "uppajjati. Yadā dukkhaṃ uppajjati, sakalasarīraṃ khobhentaṃ maddantaṃ pharamānaṃ",
  "atk-abh02a:1279_7": "abhisandayamānaṃ tattaphālaṃ pavesentaṃ viya, vilīnatambalohena āsiñcantaṃ viya,",
  "atk-abh02a:1279_8": "sukkhatiṇavanappatimhi araññe dāruukkākalāpaṃ pakkhipamānaṃ viya ‘aho dukkhaṃ! Aho",
  "atk-abh02a:1279_9": "dukkhanti!’ Vippalāpayamānameva uppajjati. Iti sukhadukkhavedanānaṃ uppatti pākaṭā hoti.",
  "atk-abh02a:1280_0": "Adukkhamasukhā pana duddīpanā andhakārā avibhūtā. Sā sukhadukkhānaṃ apagame sātāsātapaṭikkhepavasena",
  "atk-abh02a:1280_1": "majjhattākārabhūtā adukkhamasukhā vedanāti nayato gaṇhantassa pākaṭā hoti. Yathā",
  "atk-abh02a:1280_2": "kiṃ? Antarā piṭṭhipāsāṇaṃ āruhitvā palāyantassa migassa anupathaṃ gacchanto migaluddako",
  "atk-abh02a:1280_3": "piṭṭhipāsāṇassa orabhāge aparabhāgepi padaṃ disvā majjhe apassantopi ‘ito āruḷho,",
  "atk-abh02a:1280_4": "ito oruḷho, majjhe piṭṭhipāsāṇe iminā padesena gato bhavissatī’ti nayato jānāti.",
  "atk-abh02a:1280_5": "Evaṃ āruḷhaṭṭhāne padaṃ viya hi sukhāya vedanāya uppatti pākaṭā hoti; oruḷhaṭṭhāne",
  "atk-abh02a:1280_6": "padaṃ viya dukkhāya vedanāya uppatti pākaṭā hoti. ‘Ito āruḷho, ito oruḷho, majjhe",
  "atk-abh02a:1280_7": "evaṃ gato’ti nayato gahaṇaṃ viya sukhadukkhānaṃ apagame sātāsātapaṭikkhepavasena",
  "atk-abh02a:1280_8": "majjhattākārabhūtā adukkhamasukhā vedanāti nayato gaṇhantassa pākaṭā hoti.",
  "atk-abh02a:1281_0": "Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ kathento",
  "atk-abh02a:1281_1": "vedanāvasena vinivattetvā dassesi; na kevalañca idheva evaṃ dasseti, dīghanikāyamhi",
  "atk-abh02a:1281_2": "mahānidāne, sakkapañhe, mahāsatipaṭṭhāne, majjhimanikāyamhi satipaṭṭhāne ca cūḷataṇhāsaṅkhaye,",
  "atk-abh02a:1281_3": "mahātaṇhāsaṅkhaye, cūḷavedalle, mahāvedalle, raṭṭhapālasutte, māgaṇḍiyasutte, dhātuvibhaṅge,",
  "atk-abh02a:1281_4": "āneñjasappāye, saṃyuttanikāyamhi cūḷanidānasutte, rukkhopame, parivīmaṃsanasutte,",
  "atk-abh02a:1281_5": "sakale vedanāsaṃyutteti evaṃ anekesu suttesu paṭhamaṃ rūpakammaṭṭhānaṃ kathetvā pacchā",
  "atk-abh02a:1281_6": "arūpakammaṭṭhānaṃ vedanāvasena vinivattetvā dassesi. Yathā ca tesu tesu, evaṃ imasmimpi",
  "atk-abh02a:1281_7": "satipaṭṭhānavibhaṅge paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ",
  "atk-abh02a:1281_8": "vedanāvasena vinivattetvā dassesi.",
  "atk-abh02a:1282_0": "Tattha sukhaṃ vedanantiādīsu ayaṃ aparopi pajānanapariyāyo – sukhaṃ vedanaṃ vedayāmīti",
  "atk-abh02a:1282_1": "pajānātīti sukhavedanākkhaṇe dukkhāya vedanāya abhāvato sukhaṃ vedanaṃ vedayamāno",
  "atk-abh02a:1282_2": "‘sukhaṃ vedanaṃ vedayāmī’ti pajānāti. Tena yā pubbe bhūtapubbā dukkhā vedanā, tassā",
  "atk-abh02a:1282_3": "idāni abhāvato imissā ca sukhāya ito paṭhamaṃ abhāvato vedanā nāma aniccā addhuvā",
  "atk-abh02a:1282_4": "vipariṇāmadhammāti itiha tattha sampajāno hoti. Vuttampi cetaṃ bhagavatā –",
  "atk-abh02a:1283_0": "“Yasmiṃ, aggivessana, samaye sukhaṃ vedanaṃ vedeti, neva tasmiṃ samaye dukkhaṃ vedanaṃ",
  "atk-abh02a:1283_1": "vedeti, na adukkhamasukhaṃ vedanaṃ vedeti, sukhaṃyeva tasmiṃ samaye vedanaṃ vedeti.",
  "atk-abh02a:1283_2": "Yasmiṃ, aggivessana, samaye dukkhaṃ…pe… adukkhamasukhaṃ vedanaṃ vedeti, neva tasmiṃ",
  "atk-abh02a:1283_3": "samaye sukhaṃ vedanaṃ vedeti, na dukkhaṃ vedanaṃ vedeti, adukkhamasukhaṃyeva tasmiṃ",
  "atk-abh02a:1283_4": "samaye vedanaṃ vedeti. Sukhāpi kho, aggivessana, vedanā aniccā saṅkhatā paṭiccasamuppannā",
  "atk-abh02a:1283_5": "khayadhammā vayadhammā virāgadhammā nirodhadhammā. Dukkhāpi kho…pe… adukkhamasukhāpi",
  "atk-abh02a:1283_6": "kho, aggivessana, vedanā aniccā saṅkhatā…pe… nirodhadhammā. Evaṃ passaṃ, aggivessana,",
  "atk-abh02a:1283_7": "sutavā ariyasāvako sukhāyapi vedanāya nibbindati, dukkhāyapi vedanāya nibbindati,",
  "atk-abh02a:1283_8": "adukkhamasukhāyapi vedanāya nibbindati, nibbindaṃ virajjati, virāgā vimuccati, vimuttasmiṃ",
  "atk-abh02a:1283_9": "vimuttamiti ñāṇaṃ hoti; ‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ",
  "atk-abh02a:1283_10": "itthattāyā’ti pajānātī”ti.",
  "atk-abh02a:1284_0": "Sāmisaṃ vā sukhantiādīsu sāmisā sukhā nāma pañcakāmaguṇāmisanissitā cha gehassitasomanassavedanā;",
  "atk-abh02a:1284_1": "nirāmisā sukhā nāma cha nekkhammassitasomanassavedanā; sāmisā dukkhā nāma cha gehassitadomanassavedanā;",
  "atk-abh02a:1284_2": "nirāmisā dukkhā nāma cha nekkhammassitadomanassavedanā; sāmisā adukkhamasukhā nāma",
  "atk-abh02a:1284_3": "cha gehasitaupekkhāvedanā; nirāmisā adukkhamasukhā nāma cha nekkhammassitaupekkhāvedanā.",
  "atk-abh02a:1284_4": "Tāsaṃ vibhāgo uparipaṇṇāse pāḷiyaṃ āgatoyeva. So taṃ nimittanti so taṃ vedanānimittaṃ.",
  "atk-abh02a:1284_5": "Bahiddhā vedanāsūti parapuggalassa vedanāsu. Sukhaṃ vedanaṃ vedayamānanti parapuggalaṃ",
  "atk-abh02a:1284_6": "sukhavedanaṃ vedayamānaṃ. Ajjhattabahiddhāti kālena attano kālena parassa vedanāsu",
  "atk-abh02a:1284_7": "cittaṃ upasaṃharati. Imasmiṃ vāre yasmā neva attā, na paro niyamito; tasmā vedanāpariggahamattameva",
  "atk-abh02a:1284_8": "dassetuṃ “idha bhikkhu sukhaṃ vedanaṃ sukhā vedanā”tiādi vuttaṃ. Sesamettha uttānameva.",
  "atk-abh02a:1284_9": "Imasmiṃ pana pabbe suddhavipassanāva kathitāti.",
  "atk-abh02a:1285": "Vedanānupassanāniddesavaṇṇanā niṭṭhitā.",
  "atk-abh02a:1286": "Cittānupassanāniddesavaṇṇanā",
  "atk-abh02a:1287_0": "365. Cittānupassanāniddesepi heṭṭhā vuttasadisaṃ vuttanayeneva veditabbaṃ. Sarāgaṃ",
  "atk-abh02a:1287_1": "vā cittantiādīsu pana sarāganti aṭṭhavidhaṃ lobhasahagataṃ. Vītarāganti lokiyakusalābyākataṃ.",
  "atk-abh02a:1287_2": "Idaṃ pana yasmā sammasanaṃ na dhammasamodhānaṃ, tasmā idha ekapadepi lokuttaraṃ na",
  "atk-abh02a:1287_3": "labbhati. Yasmā pahānekaṭṭhavasena rāgādīhi saha vattanti pahīyanti, tasmā dvīsu",
  "atk-abh02a:1287_4": "padesu nippariyāyena na labbhantīti na gahitāni. Sesāni cattāri akusalacittāni neva",
  "atk-abh02a:1287_5": "purimapadaṃ, na pacchimapadaṃ bhajanti. Sadosanti duvidhaṃ domanassasahagataṃ. Vītadosanti",
  "atk-abh02a:1287_6": "lokiyakusalābyākataṃ. Sesāni dasa akusalacittāni neva purimapadaṃ, na pacchimapadaṃ",
  "atk-abh02a:1287_7": "bhajanti. Samohanti vicikicchāsahagatañceva uddhaccasahagatañcāti duvidhaṃ. Yasmā",
  "atk-abh02a:1287_8": "pana moho sabbākusalesu uppajjati, tasmā sesānipi idha vaṭṭanti eva. Imasmiṃ yeva",
  "atk-abh02a:1287_9": "hi duke dvādasākusalacittāni pariyādiṇṇānīti. Vītamohanti lokiyakusalābyākataṃ. Saṃkhittanti",
  "atk-abh02a:1287_10": "thinamiddhānupatitaṃ. Etañhi saṅkuṭitacittaṃ nāma. Vikkhittanti uddhaccasahagataṃ.",
  "atk-abh02a:1287_11": "Etañhi pasaṭacittaṃ nāma.",
  "atk-abh02a:1288_0": "Mahaggatanti rūpāvacaraṃ arūpāvacarañca. Amahaggatanti kāmāvacaraṃ. Sauttaranti kāmāvacaraṃ.",
  "atk-abh02a:1288_1": "Anuttaranti rūpāvacarañca arūpāvacarañca. Tatrāpi sauttaraṃ rūpāvacaraṃ, anuttaraṃ",
  "atk-abh02a:1288_2": "arūpāvacarameva. Samāhitanti yassa appanāsamādhi upacārasamādhi vā atthi. Asamāhitanti",
  "atk-abh02a:1288_3": "ubhayasamādhivirahitaṃ. Vimuttanti tadaṅgavikkhambhanavimuttīhi vinimuttaṃ. Avimuttanti",
  "atk-abh02a:1288_4": "ubhayavimuttirahitaṃ; samucchedapaṭippassaddhinissaraṇavimuttīnaṃ pana idha okāsova",
  "atk-abh02a:1288_5": "natthi. Sarāgamassa cittanti sarāgaṃ assa cittaṃ. Sesaṃ heṭṭhā vuttanayattā uttānatthameva.",
  "atk-abh02a:1288_6": "Imasmimpi pabbe suddhavipassanāva kathitāti.",
  "atk-abh02a:1289": "Cittānupassanāniddesavaṇṇanā niṭṭhitā.",
  "atk-abh02a:1290": "Dhammānupassanāniddesavaṇṇanā",
  "atk-abh02a:1291": "Nīvaraṇapabbavaṇṇanā",
  "atk-abh02a:1292_0": "367. Ettāvatā yasmā kāyānupassanāya rūpakkhandhapariggahova kathito, vedanānupassanāya",
  "atk-abh02a:1292_1": "vedanākkhandhapariggahova cittānupassanāya viññāṇakkhandhapariggahova tasmā idāni",
  "atk-abh02a:1292_2": "sampayuttadhammasīsena saññāsaṅkhārakkhandhapariggahampi kathetuṃ dhammānupassanaṃ",
  "atk-abh02a:1292_3": "dassento kathañca bhikkhūtiādimāha. Tattha santanti abhiṇhasamudācāravasena saṃvijjamānaṃ.",
  "atk-abh02a:1292_4": "Asantanti asamudācāravasena vā pahīnattā vā avijjamānaṃ. Yathā cāti yena kāraṇena",
  "atk-abh02a:1292_5": "kāmacchandassa uppādo hoti. Tañca pajānātīti tañca kāraṇaṃ pajānāti. Iminā nayena",
  "atk-abh02a:1292_6": "sabbapadesu attho veditabbo.",
  "atk-abh02a:1293_0": "Tattha subhanimitte ayonisomanasikārena kāmacchandassa uppādo hoti. Subhanimittaṃ",
  "atk-abh02a:1293_1": "nāma subhampi subhanimittaṃ, subhārammaṇampi subhanimittaṃ. Ayonisomanasikāro nāma",
  "atk-abh02a:1293_2": "anupāyamanasikāro uppathamanasikāro, anicce niccanti vā dukkhe sukhanti vā anattani",
  "atk-abh02a:1293_3": "attāti vā asubhe subhanti vā manasikāro. Taṃ tattha bahulaṃ pavattayato kāmacchando",
  "atk-abh02a:1293_4": "uppajjati. Tenāha bhagavā –",
  "atk-abh02a:1294": "“Atthi, bhikkhave, subhanimittaṃ. Tattha ayonisomanasikārabahulīkāro – ayamāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāyā”ti.",
  "atk-abh02a:1295_0": "Asubhanimitte pana yonisomanasikārenassa pahānaṃ hoti. Asubhanimittaṃ nāma asubhampi",
  "atk-abh02a:1295_1": "asubhanimittaṃ, asubhārammaṇampi asubhanimittaṃ. Yonisomanasikāro nāma upāyamanasikāro",
  "atk-abh02a:1295_2": "pathamanasikāro, anicce aniccanti vā dukkhe dukkhanti vā anattani anattāti vā asubhe",
  "atk-abh02a:1295_3": "asubhanti vā manasikāro. Taṃ tattha bahulaṃ pavattayato kāmacchando pahīyati. Tenāha bhagavā –",
  "atk-abh02a:1296": "“Atthi, bhikkhave, asubhanimittaṃ. Tattha yonisomanasikārabahulīkāro ayamanāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya, vepullāyā”ti.",
  "atk-abh02a:1297_0": "Apica cha dhammā kāmacchandassa pahānāya saṃvattanti – asubhanimittassa uggaho, asubhabhāvanānuyogo,",
  "atk-abh02a:1297_1": "indriyesu guttadvāratā, bhojane mattaññutā, kalyāṇamittatā, sappāyakathāti. Dasavidhañhi",
  "atk-abh02a:1297_2": "asubhanimittaṃ uggaṇhantassāpi kāmacchando pahīyati, bhāventassāpi; indriyesu pihitadvārassāpi;",
  "atk-abh02a:1297_3": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tena vuttaṃ –",
  "atk-abh02a:1298": "“Cattāro pañca ālope, abhutvā udakaṃ pive;",
  "atk-abh02a:1299": "Alaṃ phāsuvihārāya, pahitattassa bhikkhuno”ti. ;",
  "atk-abh02a:1300_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando",
  "atk-abh02a:1300_1": "pahīyati; ṭhānanisajjādīsu dasaasubhanissitasappāyakathāyapi pahīyati. Tena vuttaṃ",
  "atk-abh02a:1300_2": "“cha dhammā kāmacchandassa pahānāya saṃvattantī”ti. Imehi pana chahi dhammehi pahīnassa",
  "atk-abh02a:1300_3": "kāmacchandassa arahattamaggena āyatiṃ anuppādo hotīti pajānāti.",
  "atk-abh02a:1301_0": "Paṭighanimitte ayonisomanasikārena pana byāpādassa uppādo hoti. Tattha paṭighampi",
  "atk-abh02a:1301_1": "paṭighanimittaṃ nāma; paṭighārammaṇampi paṭighanimittaṃ. Ayonisomanasikāro sabbattha",
  "atk-abh02a:1301_2": "ekalakkhaṇova. Taṃ tasmiṃ nimitte bahulaṃ pavattayato byāpādo uppajjati. Tenāha bhagavā –",
  "atk-abh02a:1302": "“Atthi, bhikkhave, paṭighanimittaṃ. Tattha ayonisomanasikārabahulīkāro – ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāyā”ti.",
  "atk-abh02a:1303_0": "Mettāya pana cetovimuttiyā yonisomanasikārenassa pahānaṃ hoti. Tattha mettāti vutte",
  "atk-abh02a:1303_1": "appanāpi upacāropi vaṭṭati; cetovimuttīti appanāva. Yonisomanasikāro vuttalakkhaṇova.",
  "atk-abh02a:1303_2": "Taṃ tattha bahulaṃ pavattayato byāpādo pahīyati. Tenāha bhagavā –",
  "atk-abh02a:1304": "“Atthi, bhikkhave, mettācetovimutti. Tattha yonisomanasikārabahulīkāro – ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya, vepullāyā”ti.",
  "atk-abh02a:1305_0": "Apica cha dhammā byāpādassa pahānāya saṃvattanti – mettānimittassa uggaho, mettābhāvanānuyogo,",
  "atk-abh02a:1305_1": "kammassakatāpaccavekkhaṇā, paṭisaṅkhānabahulīkatā, kalyāṇamittatā, sappāyakathāti.",
  "atk-abh02a:1305_2": "Odissakānodissakadisāpharaṇānañhi aññataravasena mettaṃ uggaṇhantassāpi byāpādo pahīyati.",
  "atk-abh02a:1305_3": "Odhiso anodhiso disāpharaṇavasena mettaṃ bhāventassāpi. ‘Tvaṃ etassa kuddho kiṃ karissasi,",
  "atk-abh02a:1305_4": "kimassa sīlādīni vināsetuṃ sakkhissasi? Nanu tvaṃ attano kammena āgantvā attano kammeneva",
  "atk-abh02a:1305_5": "gamissasi? Parassa kujjhanaṃ nāma vītaccitaṅgāratattaayosalākagūthādīni gahetvā parassa",
  "atk-abh02a:1305_6": "paharitukāmatāsadisaṃ hoti. Esopi tava kuddho kiṃ karissati? Kiṃ te sīlādīni vināsetuṃ",
  "atk-abh02a:1305_7": "sakkhissati? Esa attano kammenāgantvā attano kammeneva gamissati; appaṭicchitapaheṇakaṃ",
  "atk-abh02a:1305_8": "viya paṭivātakhittarajomuṭṭhi viya ca etassevesa kodho matthake patissatī’ti. Evaṃ",
  "atk-abh02a:1305_9": "attano ca parassa ca kammassakataṃ paccavekkhatopi, ubhayakammassakataṃ paccavekkhitvā",
  "atk-abh02a:1305_10": "paṭisaṅkhāne ṭhitassāpi, assaguttattherasadise mettābhāvanārate kalyāṇamitte sevantassāpi",
  "atk-abh02a:1305_11": "byāpādo pahīyati; ṭhānanisajjādīsu mettānissitasappāyakathāyapi pahīyati. Tena vuttaṃ",
  "atk-abh02a:1305_12": "“cha dhammā byāpādassa pahānāya saṃvattantī”ti. Imehi pana chahi dhammehi pahīnassa",
  "atk-abh02a:1305_13": "byāpādassa anāgāmimaggena āyatiṃ anuppādo hotīti pajānāti.",
  "atk-abh02a:1306_0": "Aratītiādīsu ayonisomanasikārena thinamiddhassa uppādo hoti. Arati nāma ukkaṇṭhitatā.",
  "atk-abh02a:1306_1": "Tandī nāma kāyālasiyatā. Vijambhikā nāma kāyavināmanā. Bhattasammado nāma bhattamucchā",
  "atk-abh02a:1306_2": "bhattapariḷāho. Cetaso līnattaṃ nāma cittassa līnākāro. Imesu aratiādīsu ayonisomanasikāraṃ",
  "atk-abh02a:1306_3": "bahulaṃ pavattayato thinamiddhaṃ uppajjati. Tenāha bhagavā –",
  "atk-abh02a:1307_0": "“Atthi, bhikkhave, arati tandī vijambhikā bhattasammado cetaso ca līnattaṃ. Tattha",
  "atk-abh02a:1307_1": "ayonisomanasikārabahulīkāro – ayamāhāro anuppannassa vā thinamiddhassa uppādāya,",
  "atk-abh02a:1307_2": "uppannassa vā thinamiddhassa bhiyyobhāvāya vepullāyā”ti.",
  "atk-abh02a:1308_0": "Ārambhadhātuādīsu pana yonisomanasikārenassa pahānaṃ hoti. Ārambhadhātu nāma paṭhamārambhavīriyaṃ.",
  "atk-abh02a:1308_1": "Nikkamadhātu nāma kosajjato nikkhantattā tato balavataraṃ. Parakkamadhātu nāma paraṃ",
  "atk-abh02a:1308_2": "paraṃ ṭhānaṃ akkamanato tatopi balavataraṃ. Imasmiṃ tippabhede vīriye yonisomanasikāraṃ",
  "atk-abh02a:1308_3": "bahulaṃ pavattayato thinamiddhaṃ pahīyati. Tenāha bhagavā –",
  "atk-abh02a:1309_0": "“Atthi, bhikkhave, ārambhadhātu, nikkamadhātu, parakkamadhātu. Tattha yonisomanasikārabahulīkāro",
  "atk-abh02a:1309_1": "– ayamanāhāro anuppannassa vā thinamiddhassa uppādāya, uppannassa vā thinamiddhassa",
  "atk-abh02a:1309_2": "bhiyyobhāvāya, vepullāyā”ti.",
  "atk-abh02a:1310_0": "Apica cha dhammā thinamiddhassa pahānāya saṃvattanti – atibhojane nimittaggāho, iriyāpathasamparivattanatā,",
  "atk-abh02a:1310_1": "ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthaka",
  "atk-abh02a:1310_2": "bhuttavamitaka tatravaṭṭaka alaṃsāṭaka kākamāsakabhojanaṃ bhuñjitvā rattiṭṭhānadivāṭṭhāne",
  "atk-abh02a:1310_3": "nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati.",
  "atk-abh02a:1310_4": "Catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na",
  "atk-abh02a:1310_5": "hotīti atibhojane nimittaṃ gaṇhantassāpi thinamiddhaṃ pahīyati. Yasmiṃ iriyāpathe",
  "atk-abh02a:1310_6": "thinamiddhaṃ okkamati tato aññaṃ parivattentassāpi, rattiṃ candālokadīpālokaukkāloke",
  "atk-abh02a:1310_7": "divā sūriyālokaṃ manasikarontassāpi, abbhokāse vasantassāpi, mahākassapattherasadise",
  "atk-abh02a:1310_8": "pahīnathinamiddhe kalyāṇamitte sevantassāpi thinamiddhaṃ pahīyati; ṭhānanisajjādīsu",
  "atk-abh02a:1310_9": "dhutaṅganissitasappāyakathāyapi pahīyati. Tena vuttaṃ “cha dhammā thinamiddhassa",
  "atk-abh02a:1310_10": "pahānāya saṃvattantī”ti. Imehi pana chahi dhammehi pahīnassa thinamiddhassa arahattamaggena",
  "atk-abh02a:1310_11": "āyatiṃ anuppādo hotīti pajānāti.",
  "atk-abh02a:1311_0": "Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma",
  "atk-abh02a:1311_1": "avūpasantākāro; uddhaccakukkuccamevetaṃ atthato. Tattha ayonisomanasikāraṃ bahulaṃ",
  "atk-abh02a:1311_2": "pavattayato uddhaccakukkuccaṃ uppajjati. Tenāha bhagavā –",
  "atk-abh02a:1312_0": "“Atthi, bhikkhave, cetaso avūpasamo. Tattha ayonisomanasikārabahulīkāro – ayamāhāro",
  "atk-abh02a:1312_1": "anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāyā”ti.",
  "atk-abh02a:1313": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha bhagavā –",
  "atk-abh02a:1314_0": "“Atthi, bhikkhave, cetaso vūpasamo. Tattha yonisomanasikārabahulīkāro – ayamanāhāro",
  "atk-abh02a:1314_1": "anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya, vepullāyā”ti.",
  "atk-abh02a:1315_0": "Apica cha dhammā uddhaccakukkuccassa pahānāya saṃvattanti – bahussutatā, paripucchakatā,",
  "atk-abh02a:1315_1": "vinaye pakataññutā, vuḍḍhasevitā, kalyāṇamittatā, sappāyakathāti. Bāhusaccenapi hi",
  "atk-abh02a:1315_2": "ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi",
  "atk-abh02a:1315_3": "uddhaccakukkuccaṃ pahīyati. Kappiyākappiyaparipucchābahulassāpi, vinayapaññattiyaṃ",
  "atk-abh02a:1315_4": "ciṇṇavasībhāvatāya pakataññunopi, vuḍḍhe mahallakatthere upasaṅkamantassāpi, upālittherasadise",
  "atk-abh02a:1315_5": "vinayadhare kalyāṇamitte sevantassapi uddhaccakukkuccaṃ pahīyati; ṭhānanisajjādīsu",
  "atk-abh02a:1315_6": "kappiyākappiyanissitasappāyakathāyapi pahīyati. Tena vuttaṃ “cha dhammā uddhaccakukkuccassa",
  "atk-abh02a:1315_7": "pahānāya saṃvattantī”ti. Imehi pana chahi dhammehi pahīne uddhaccakukkucce uddhaccassa",
  "atk-abh02a:1315_8": "arahattamaggena kukkuccassa anāgāmimaggena āyatiṃ anuppādo hotīti pajānāti.",
  "atk-abh02a:1316_0": "Vicikicchāṭhānīyesu dhammesu ayonisomanasikārena vicikicchāya uppādo hoti. Vicikicchāṭhānīyā",
  "atk-abh02a:1316_1": "dhammā nāma punappunaṃ vicikicchāya kāraṇattā vicikicchāva. Tattha ayonisomanasikāraṃ",
  "atk-abh02a:1316_2": "bahulaṃ pavattayato vicikicchā uppajjati. Tenāha bhagavā –",
  "atk-abh02a:1317_0": "“Atthi, bhikkhave, vicikicchāṭhānīyā dhammā. Tattha ayonisomanasikārabahulīkāro –",
  "atk-abh02a:1317_1": "ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāyā”ti.",
  "atk-abh02a:1318": "Kusalādidhammesu yonisomanasikārena panassā pahānaṃ hoti. Tenāha bhagavā –",
  "atk-abh02a:1319_0": "“Atthi, bhikkhave, kusalākusalā dhammā, sāvajjānavajjā dhammā, hīnappaṇītā dhammā,",
  "atk-abh02a:1319_1": "kaṇhasukkasappaṭibhāgā dhammā. Tattha yonisomanasikārabahulīkāro – ayamanāhāro anuppannāya",
  "atk-abh02a:1319_2": "vā vicikicchāya uppādāya, uppannāya vā vicikicchāya bhiyyobhāvāya, vepullāyā”ti.",
  "atk-abh02a:1320_0": "Apica cha dhammā vicikicchāya pahānāya saṃvattanti – bahussutatā, paripucchakatā,",
  "atk-abh02a:1320_1": "vinaye pakataññutā, adhimokkhabahulatā, kalyāṇamittatā, sappāyakathāti. Bāhusaccenapi",
  "atk-abh02a:1320_2": "hi ekaṃ vā…pe… pañca vā nikāye pāḷivasena ca atthavasena ca uggaṇhantassāpi vicikicchā",
  "atk-abh02a:1320_3": "pahīyati. Tīṇi ratanāni ārabbha paripucchābahulassāpi, vinaye ciṇṇavasībhāvassāpi,",
  "atk-abh02a:1320_4": "tīsu ratanesu okappaniyasaddhāsaṅkhātaadhimokkhabahulassāpi, saddhādhimutte vakkalittherasadise",
  "atk-abh02a:1320_5": "kalyāṇamitte sevantassāpi vicikicchā pahīyati. Ṭhānanissajjādīsu tiṇṇaṃ ratanānaṃ",
  "atk-abh02a:1320_6": "guṇanissitasappāyakathāyapi pahīyati. Tena vuttaṃ “cha dhammā vicikicchāya pahānāya",
  "atk-abh02a:1320_7": "saṃvattantī”ti. Imehi pana chahi dhammehi pahīnāya vicikicchāya sotāpattimaggena",
  "atk-abh02a:1320_8": "āyatiṃ anuppādo hotīti pajānāti.",
  "atk-abh02a:1321": "Nīvaraṇapabbavaṇṇanā.",
  "atk-abh02a:1322": "Bojjhaṅgapabbavaṇṇanā",
  "atk-abh02a:1323": "Bojjhaṅgapabbe santanti paṭilābhavasena vijjamānaṃ. Asantanti appaṭilābhavasena avijjamānaṃ. Yathā ca anuppannassātiādīsu pana satisambojjhaṅgassa tāva –",
  "atk-abh02a:1324_0": "“Atthi, bhikkhave, satisambojjhaṅgaṭṭhānīyā dhammā. Tattha yonisomanasikārabahulīkāro",
  "atk-abh02a:1324_1": "– ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa",
  "atk-abh02a:1324_2": "bhiyyobhāvāya vepullāya bhāvanāya pāripūriyā saṃvattatī”ti – evaṃ uppādo hoti. Tattha",
  "atk-abh02a:1324_3": "satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva. Taṃ",
  "atk-abh02a:1324_4": "tattha bahulaṃ pavattayato satisambojjhaṅgo uppajjati.",
  "atk-abh02a:1325_0": "Apica cattāro dhammā satisambojjhaṅgassa uppādāya saṃvattanti – satisampajaññaṃ,",
  "atk-abh02a:1325_1": "muṭṭhassatipuggalaparivajjanatā, upaṭṭhitassatipuggalasevanatā, tadadhimuttatāti.",
  "atk-abh02a:1325_2": "Abhikkantādīsu hi sattasu ṭhānesu satisampajaññena, bhattanikkhittakākasadise muṭṭhassatipuggale",
  "atk-abh02a:1325_3": "parivajjanena, tissadattattheraabhayattherasadise upaṭṭhitassatipuggale sevanena,",
  "atk-abh02a:1325_4": "ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo",
  "atk-abh02a:1325_5": "uppajjati. Evaṃ catūhi kāraṇehi uppannassa panassa arahattamaggena bhāvanāpāripūri hotīti pajānāti.",
  "atk-abh02a:1326": "Dhammavicayasambojjhaṅgassa pana –",
  "atk-abh02a:1327_0": "“Atthi, bhikkhave, kusalākusalā dhammā…pe… kaṇhasukkasappaṭibhāgā dhammā. Tattha",
  "atk-abh02a:1327_1": "yonisomanasikārabahulīkāro – ayamāhāro anuppannassa vā dhammavicayasambojjhaṅgassa",
  "atk-abh02a:1327_2": "uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya",
  "atk-abh02a:1327_3": "pāripūriyā saṃvattatī”ti –",
  "atk-abh02a:1328": "Evaṃ uppādo hoti.",
  "atk-abh02a:1329_0": "Apica satta dhammā dhammavicayasambojjhaṅgassa uppādāya saṃvattanti – paripucchakatā,",
  "atk-abh02a:1329_1": "vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "atk-abh02a:1329_2": "gambhīrañāṇacariyapaccavekkhaṇā, tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ",
  "atk-abh02a:1329_3": "atthasannissitaparipucchābahulatā. Vatthuvisadakiriyāti ajjhattikabāhirānaṃ vatthūnaṃ",
  "atk-abh02a:1329_4": "visadabhāvakaraṇaṃ. Yadā hissa kesanakhalomāni dīghāni honti, sarīraṃ vā ussannadosañceva",
  "atk-abh02a:1329_5": "sedamalamakkhitañca, tadā ajjhattikaṃ vatthu avisadaṃ hoti aparisuddhaṃ. Yadā pana",
  "atk-abh02a:1329_6": "cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā uklāpaṃ, tadā bāhiraṃ vatthu",
  "atk-abh02a:1329_7": "avisadaṃ hoti aparisuddhaṃ. Tasmā kesādichedanena uddhaṃvirecanaadhovirecanādīhi",
  "atk-abh02a:1329_8": "sarīrasallahukabhāvakaraṇena, ucchādananhāpanena ca ajjhattikavatthu visadaṃ kātabbaṃ.",
  "atk-abh02a:1329_9": "Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ. Etasmiñhi",
  "atk-abh02a:1329_10": "ajjhattikabāhiravatthumhi avisade uppannesu cittacetasikesu ñāṇampi avisadaṃ hoti",
  "atk-abh02a:1329_11": "aparisuddhaṃ; aparisuddhāni dīpakapallakavaṭṭitelāni nissāya uppannadīpasikhāya obhāso",
  "atk-abh02a:1329_12": "viya. Visade pana ajjhattikabāhiravatthumhi uppannesu cittacetasikesu ñāṇampi visadaṃ",
  "atk-abh02a:1329_13": "hoti parisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-abh02a:1329_14": "Tena vuttaṃ “vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-abh02a:1330_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa",
  "atk-abh02a:1330_1": "saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ",
  "atk-abh02a:1330_2": "upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ",
  "atk-abh02a:1330_3": "na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ",
  "atk-abh02a:1330_4": "jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace",
  "atk-abh02a:1330_5": "pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,",
  "atk-abh02a:1330_6": "na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattheravatthu",
  "atk-abh02a:1330_7": "dassetabbaṃ. Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "atk-abh02a:1331_0": "Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho",
  "atk-abh02a:1331_1": "hi mandapañño muddhappasanno hoti, avatthusmiṃ pasīdati. Balavapañño mandasaddho",
  "atk-abh02a:1331_2": "kerāṭikapakkhaṃ bhajati, bhesajjasamuṭṭhito viya rogo atekiccho hoti ‘cittuppādamatteneva",
  "atk-abh02a:1331_3": "kusalaṃ hotī’ti atidhāvitvā dānādīni puññāni akaronto niraye uppajjati. Ubhinnaṃ",
  "atk-abh02a:1331_4": "pana samatāya vatthusmiṃyeva pasīdati. Balavasamādhiṃ pana mandavīriyaṃ, samādhissa",
  "atk-abh02a:1331_5": "kosajjapakkhattā, kosajjaṃ adhibhavati. Balavavīriyaṃ mandasamādhiṃ, vīriyassa uddhaccapakkhattā,",
  "atk-abh02a:1331_6": "uddhaccaṃ adhibhavati. Samādhi pana vīriyena saṃyojito kosajje patituṃ na labhati.",
  "atk-abh02a:1331_7": "Vīriyaṃ samādhinā saṃyojitaṃ uddhacce patituṃ na labhati. Tasmā tadubhayampi samaṃ",
  "atk-abh02a:1331_8": "kātabbaṃ. Ubhayasamatāya hi appanā hoti. Apica samādhikammikassa balavatīpi saddhā",
  "atk-abh02a:1331_9": "vaṭṭati. Evaṃ so saddahanto okappento appanaṃ pāpuṇissati.",
  "atk-abh02a:1332_0": "Samādhipaññāsu pana samādhikammikassa ekaggatā balavatī vaṭṭati. Evañhi so appanaṃ",
  "atk-abh02a:1332_1": "pāpuṇāti. Vipassanākammikassa paññā balavatī vaṭṭati. Evañhi so lakkhaṇapaṭivedhaṃ",
  "atk-abh02a:1332_2": "pāpuṇāti. Ubhinnaṃ pana samatāya appanā hotiyeva. Sati pana sabbattha balavatī vaṭṭati.",
  "atk-abh02a:1332_3": "Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato, kosajjapakkhikena",
  "atk-abh02a:1332_4": "ca samādhinā kosajjapātato rakkhati. Tasmā sā, loṇadhūpanaṃ viya sabbabyañjanesu,",
  "atk-abh02a:1332_5": "sabbakammikaamacco viya ca sabbarājakiccesu, sabbattha icchitabbā. Tenāha “sati ca",
  "atk-abh02a:1332_6": "pana sabbatthikā vuttā bhagavatā. Kiṃ kāraṇā? Cittañhi satipaṭisaraṇaṃ, ārakkhapaccupaṭṭhānā",
  "atk-abh02a:1332_7": "ca sati; na vinā satiyā cittassa paggahaniggaho hotī”ti.",
  "atk-abh02a:1333_0": "Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ",
  "atk-abh02a:1333_1": "ārakā parivajjanaṃ. Paññavantapuggalasevanā nāma samapaññāsalakkhaṇapariggāhikāya",
  "atk-abh02a:1333_2": "udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma",
  "atk-abh02a:1333_3": "gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā",
  "atk-abh02a:1333_4": "nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-abh02a:1333_5": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1334": "Vīriyasambojjhaṅgassa –",
  "atk-abh02a:1335_0": "“Atthi, bhikkhave, ārambhadhātu nikkamadhātu parakkamadhātu. Tattha yonisomanasikārabahulīkāro",
  "atk-abh02a:1335_1": "– ayamāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa",
  "atk-abh02a:1335_2": "bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1336": "Evaṃ uppādo hoti.",
  "atk-abh02a:1337_0": "Apica ekādasa dhammā vīriyasambojjhaṅgassa uppādāya saṃvattanti – apāyabhayapaccavekkhaṇatā,",
  "atk-abh02a:1337_1": "ānisaṃsadassāvitā, gamanavīthipaccavekkhaṇatā, piṇḍapātāpacāyanatā, dāyajjamahattapaccavekkhaṇatā,",
  "atk-abh02a:1337_2": "satthumahattapaccavekkhaṇatā, jātimahattapaccavekkhaṇatā, sabrahmacārimahattapaccavekkhaṇatā,",
  "atk-abh02a:1337_3": "kusītapuggalaparivajjanatā, āraddhavīriyapuggalasevanatā, tadadhimuttatāti.",
  "atk-abh02a:1338_0": "Tattha nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,",
  "atk-abh02a:1338_1": "tiracchānayoniyaṃ jālakkhipakumīnādīhi gahitakālepi, pācanakaṇṭakādippahārāvitunnassa",
  "atk-abh02a:1338_2": "pana sakaṭavahanādikālepi, pettivisaye anekānipi vassasahassāni ekaṃ buddhantarampi",
  "atk-abh02a:1338_3": "khuppipāsāhi āturībhūtakālepi, kālakañjikaasuresu saṭṭhihatthaasītihatthappamāṇena",
  "atk-abh02a:1338_4": "aṭṭhicammamatteneva attabhāvena vātātapādidukkhānubhavanakālepi na sakkā vīriyasambojjhaṅgaṃ",
  "atk-abh02a:1338_5": "uppādetuṃ. ‘Ayameva te, bhikkhu, kālo vīriyakaraṇāyā’ti evaṃ apāyabhayaṃ paccavekkhantassāpi",
  "atk-abh02a:1338_6": "vīriyasambojjhaṅgo uppajjati. ‘Na sakkā kusītena nava lokuttaradhammā laddhuṃ; āraddhavīriyeneva",
  "atk-abh02a:1338_7": "sakkā; ayamānisaṃso vīriyassā’ti evaṃ ānisaṃsadassāvinopi uppajjati. ‘Sabbabuddhapaccekabuddhamahāsāvakeheva",
  "atk-abh02a:1338_8": "te gatamaggo gantabbo; so ca na sakkā kusītena gantu’nti evaṃ gamanavīthiṃ paccavekkhantassāpi",
  "atk-abh02a:1338_9": "uppajjati. ‘Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,",
  "atk-abh02a:1338_10": "nāpi taṃ nissāya ‘jīvissāmā’ti te paṇītāni piṇḍapātādīni denti; atha kho attano kārānaṃ",
  "atk-abh02a:1338_11": "mahapphalataṃ paccāsiṃsamānā denti. Satthārāpi ‘ayaṃ ime paccaye paribhuñjitvā kāyadaḷhībahulo",
  "atk-abh02a:1338_12": "sukhaṃ viharissatī’ti na evañca sampassatā tuyhaṃ paccayā anuññatā; atha kho ‘ayaṃ",
  "atk-abh02a:1338_13": "ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā.",
  "atk-abh02a:1338_14": "So dāni tvaṃ kusīto viharanto na taṃ piṇḍapātaṃ apacāyissasi. Āraddhavīriyasseva",
  "atk-abh02a:1338_15": "hi piṇḍapātāpacāyanaṃ nāma hotī’ti evaṃ piṇḍapātāpacāyanaṃ paccavekkhantassāpi uppajjati,",
  "atk-abh02a:1338_16": "mahāmittattherassa viya.",
  "atk-abh02a:1339_0": "Thero kira kassakaleṇe nāma paṭivasati. Tassa ca gocaragāme ekā mahāupāsikā theraṃ",
  "atk-abh02a:1339_1": "puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma, asukasmiṃ",
  "atk-abh02a:1339_2": "ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ. Tava",
  "atk-abh02a:1339_3": "bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-abh02a:1339_4": "tvañca bhuñjeyyāsī”ti. “Tvaṃ pana kiṃ bhuñjissasi, ammā”ti? “Ahaṃ pana hiyyo pakkaṃ",
  "atk-abh02a:1339_5": "pārivāsikabhattaṃ kañjiyena bhuttamhī”ti. “Divā kiṃ bhuñjissasi, ammā”ti? “Sākapaṇṇaṃ",
  "atk-abh02a:1339_6": "pakkhipitvā kaṇataṇḍulehi ambilayāguṃ pacitvā ṭhapehi, ammā”ti.",
  "atk-abh02a:1340_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi – ‘mahāupāsikā",
  "atk-abh02a:1340_1": "kira kañjiyena pārivāsikabhattaṃ bhuñji; divāpi kaṇapaṇṇambilayāguṃ bhuñjissati;",
  "atk-abh02a:1340_2": "tuyhaṃ atthāya pana purāṇataṇḍulādīni ācikkhati. Taṃ nissāya kho panesā neva khettaṃ,",
  "atk-abh02a:1340_3": "na vatthuṃ, na bhattaṃ, na vatthaṃ paccāsīsati; tisso pana sampattiyo patthayamānā",
  "atk-abh02a:1340_4": "deti. Tvaṃ etissā tā sampattiyo dātuṃ sakkhissasi, na sakkhissasīti? Ayaṃ kho pana",
  "atk-abh02a:1340_5": "piṇḍapāto tayā sarāgena sadosena samohena na sakkā bhuñjitu’nti pattaṃ thavikāya",
  "atk-abh02a:1340_6": "pakkhipitvā gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce",
  "atk-abh02a:1340_7": "cīvaraṃ cīvaravaṃse ṭhapetvā ‘arahattaṃ apāpuṇitvā na nikkhamissāmī’ti vīriyaṃ adhiṭṭhahitvā",
  "atk-abh02a:1340_8": "nisīdi. Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva",
  "atk-abh02a:1340_9": "arahattaṃ patvā vikasamānamiva padumaṃ mahākhīṇāsavo sitaṃ karontova nisīdi. Leṇadvāre",
  "atk-abh02a:1340_10": "rukkhamhi adhivatthā devatā –",
  "atk-abh02a:1341": "“Namo te purisājañña, namo te purisuttama;",
  "atk-abh02a:1342": "Yassa te āsavā khīṇā, dakkhiṇeyyosi mārisā”ti.",
  "atk-abh02a:1343": "Udānaṃ udānetvā – ‘bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī’ti āha.",
  "atk-abh02a:1344_0": "Thero uṭṭhahitvā dvāraṃ vivaritvā kālaṃ olokento ‘pātoyevā’ti ñatvā pattacīvaramādāya",
  "atk-abh02a:1344_1": "gāmaṃ pāvisi. Dārikāpi bhattaṃ sampādetvā ‘idāni me bhātā āgamissati, idāni me bhātā",
  "atk-abh02a:1344_2": "āgamissatīti dvāraṃ vivaritvā olokayamānā nisīdi. Sā, there gharadvāraṃ sampatte,",
  "atk-abh02a:1344_3": "pattaṃ gahetvā sappiphāṇitayojitassa khīrapiṇḍapātassa pūretvā hatthe ṭhapesi. Thero",
  "atk-abh02a:1344_4": "‘sukhaṃ hotū’ti anumodanaṃ katvā pakkāmi. Sāpi taṃ olokayamānā aṭṭhāsi.",
  "atk-abh02a:1345_0": "Therassa hi tadā ativiya parisuddho chavivaṇṇo ahosi, vippasannāni indriyāni, mukhaṃ",
  "atk-abh02a:1345_1": "bandhanā muttatālapakkaṃ viya ativiya virocittha. Mahāupāsikā araññā āgantvā – “kiṃ,",
  "atk-abh02a:1345_2": "amma, bhātiko te āgato”ti pucchi. Sā sabbaṃ taṃ pavattiṃ ārocesi. Upāsikā ‘ajja me",
  "atk-abh02a:1345_3": "puttassa pabbajitakiccaṃ matthakaṃ patta’nti ñatvā “abhiramati te, amma, bhātā buddhasāsane,",
  "atk-abh02a:1345_4": "na ukkaṇṭhatī”ti āha.",
  "atk-abh02a:1346_0": "Mahantaṃ kho panetaṃ satthu dāyajjaṃ yadidaṃ satta ariyadhanāni nāma. Taṃ na sakkā",
  "atk-abh02a:1346_1": "kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti",
  "atk-abh02a:1346_2": "paribāhiraṃ karonti; so tesaṃ accayena dāyajjaṃ na labhati; evaṃ kusītopi idaṃ ariyadhanadāyajjaṃ",
  "atk-abh02a:1346_3": "na labhati, āraddhavīriyova labhatīti dāyajjamahattaṃ paccavekkhatopi uppajjati.",
  "atk-abh02a:1346_4": "‘Mahā kho pana te satthā. Satthuno hi te mātukucchismiṃ paṭisandhigaṇhanakālepi abhinikkhamanepi",
  "atk-abh02a:1346_5": "abhisambodhiyampi dhammacakkapavattanayamakapāṭihāriyadevorohanaāyusaṅkhāravossajjanesupi",
  "atk-abh02a:1346_6": "parinibbānakālepi dasasahassilokadhātu kampittha. Yuttaṃ nu te evarūpassa satthuno",
  "atk-abh02a:1346_7": "sāsane pabbajitvā kusītena bhavitu’nti evaṃ satthumahattaṃ paccavekkhatopi uppajjati.",
  "atk-abh02a:1347_0": "‘Jātiyāpi tvaṃ idāni na lāmakajātikosi; asambhinnāya mahāsammatapaveṇiyā āgate okkākarājavaṃse",
  "atk-abh02a:1347_1": "jāto; sirisuddhodanamahārājassa ca mahāmāyādeviyā ca nattā; rāhulabhaddassa kaniṭṭho.",
  "atk-abh02a:1347_2": "Tayā nāma evarūpena jinaputtena hutvā na yuttaṃ kusītena viharitu’nti evaṃ jātimahattaṃ",
  "atk-abh02a:1347_3": "paccavekkhatopi uppajjati. ‘Sāriputtamoggallānā ceva asītimahāsāvakā ca vīriyeneva",
  "atk-abh02a:1347_4": "lokuttaradhammaṃ paṭivijjhiṃsu. Tvaṃ etesaṃ sabrahmacārīnaṃ maggaṃ paṭipajjasi, nappaṭipajjasī’ti",
  "atk-abh02a:1347_5": "evaṃ sabrahmacārimahattaṃ paccavekkhatopi uppajjati.",
  "atk-abh02a:1348_0": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi",
  "atk-abh02a:1348_1": "āraddhavīriye pahitatte puggale sevantassāpi ṭhānanisajjādīsu viriyuppādanatthaṃ",
  "atk-abh02a:1348_2": "ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1349": "Pītisambojjhaṅgassa –",
  "atk-abh02a:1350_0": "“Atthi, bhikkhave, pītisambojjhaṅgaṭṭhānīyā dhammā. Tattha yonisomanasikārabahulīkāro",
  "atk-abh02a:1350_1": "– ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa",
  "atk-abh02a:1350_2": "bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1351": "Evaṃ uppādo hoti. Tattha pītiyeva pītisambojjhaṅgaṭṭhānīyā dhammā nāma. Tassā uppādakamanasikāro yonisomanasikāro nāma.",
  "atk-abh02a:1352_0": "Apica ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīlacāgadevatānussati,",
  "atk-abh02a:1352_1": "upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā, tadadhimuttatāti.",
  "atk-abh02a:1353_0": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo",
  "atk-abh02a:1353_1": "uppajjati; dhammasaṅghaguṇe anussarantassāpi, dīgharattaṃ akkhaṇḍaṃ katvā rakkhitaṃ",
  "atk-abh02a:1353_2": "catupārisuddhisīlaṃ paccavekkhantassāpi, gihino dasasīlaṃ pañcasīlaṃ paccavekkhantassāpi,",
  "atk-abh02a:1353_3": "dubbhikkhabhayādīsu paṇītaṃ bhojanaṃ sabrahmacārīnaṃ datvā ‘evaṃ nāma adamhā’ti cāgaṃ",
  "atk-abh02a:1353_4": "paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-abh02a:1353_5": "yehi guṇehi samannāgatā devatā devattaṃ pattā tathārūpānaṃ guṇānaṃ attani atthitaṃ",
  "atk-abh02a:1353_6": "paccavekkhantassāpi, samāpattiyā vikkhambhite kilese saṭṭhipi sattatipi vassāni na",
  "atk-abh02a:1353_7": "samudācarantīti paccavekkhantassāpi, cetiyadassanabodhidassanatheradassanesu asakkaccakiriyāya",
  "atk-abh02a:1353_8": "saṃsūcitalūkhabhāve buddhādīsu pasādasinehābhāvena gadrabhapiṭṭhe rajasadise lūkhapuggale",
  "atk-abh02a:1353_9": "parivajjentassāpi, buddhādīsu pasādabahule muducitte siniddhapuggale sevantassāpi,",
  "atk-abh02a:1353_10": "ratanattayaguṇaparidīpake pasādanīyasuttante paccavekkhantassāpi, ṭhānanisajjādīsu",
  "atk-abh02a:1353_11": "pītiuppādanatthaṃ ninnapoṇapabbhāracittassāpi uppajjati. Evaṃ uppannassa panassa",
  "atk-abh02a:1353_12": "arahattamaggena bhāvanāpāripūri hotīti pajānāti.",
  "atk-abh02a:1354": "Passaddhisambojjhaṅgassa –",
  "atk-abh02a:1355_0": "“Atthi, bhikkhave, kāyapassaddhi cittapassaddhi. Tattha yonisomanasikārabahulīkāro",
  "atk-abh02a:1355_1": "– ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa",
  "atk-abh02a:1355_2": "bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1356_0": "Evaṃ uppādo hoti. Apica satta dhammā passaddhisambojjhaṅgassa uppādāya saṃvattanti",
  "atk-abh02a:1356_1": "– paṇītabhojanasevanatā, utusukhasevanatā, iriyāpathasukhasevanatā, majjhattapayogatā,",
  "atk-abh02a:1356_2": "sāraddhakāyapuggalaparivajjanatā, passaddhikāyapuggalasevanatā, tadadhimuttatāti.",
  "atk-abh02a:1356_3": "Paṇītañhi siniddhaṃ sappāyabhojanaṃ bhuñjantassāpi, sītuṇhesu utūsu ṭhānādīsu ca",
  "atk-abh02a:1356_4": "iriyāpathesu sappāyaṃ utuñca iriyāpathañca sevantassāpi passaddhi uppajjati. Yo pana",
  "atk-abh02a:1356_5": "mahāpurisajātiko sabbautuiriyāpathakkhamova hoti, na taṃ sandhāyetaṃ vuttaṃ. Yassa",
  "atk-abh02a:1356_6": "sabhāgavisabhāgatā atthi, tasseva visabhāge utuiriyāpathe vajjetvā sabhāge sevantassāpi",
  "atk-abh02a:1356_7": "uppajjati. Majjhattapayogo vuccati attano ca parassa ca kammassakatapaccavekkhaṇā;",
  "atk-abh02a:1356_8": "iminā majjhattapayogena uppajjati. Yo leḍḍudaṇḍādīhi paraṃ viheṭhayamānova vicarati,",
  "atk-abh02a:1356_9": "evarūpaṃ sāraddhakāyaṃ puggalaṃ parivajjentassāpi, saṃyatapādapāṇiṃ passaddhakāyaṃ",
  "atk-abh02a:1356_10": "puggalaṃ sevantassāpi, ṭhānanisajjādīsu passaddhiuppādanatthāya ninnapoṇapabbhāracittassāpi",
  "atk-abh02a:1356_11": "uppajjati. Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1357": "Samādhisambojjhaṅgassa –",
  "atk-abh02a:1358_0": "“Atthi, bhikkhave, samathanimittaṃ abyagganimittaṃ. Tattha yonisomanasikārabahulīkāro",
  "atk-abh02a:1358_1": "– ayamāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa",
  "atk-abh02a:1358_2": "bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1359": "Evaṃ uppādo hoti. Tattha samathova samathanimittaṃ, avikkhepaṭṭhena ca abyagganimittanti.",
  "atk-abh02a:1360_0": "Apica ekādasa dhammā samādhisambojjhaṅgassa uppādāya saṃvattanti – vatthuvisadakiriyatā,",
  "atk-abh02a:1360_1": "indriyasamattapaṭipādanatā, nimittakusalatā, samaye cittassa paggaṇhanatā, samaye",
  "atk-abh02a:1360_2": "cittassa niggahaṇanatā, samaye sampahaṃsanatā, samaye ajjhupekkhaṇatā, asamāhitapuggalaparivajjanatā,",
  "atk-abh02a:1360_3": "samāhitapuggalasevanatā, jhānavimokkhapaccavekkhaṇatā, tadadhimuttatāti. Tattha vatthuvisadakiriyatā",
  "atk-abh02a:1360_4": "ca indriyasamattapaṭipādanatā ca vuttanayeneva veditabbā.",
  "atk-abh02a:1361_0": "Nimittakusalatā nāma kasiṇanimittassa uggahaṇakusalatā. Samaye cittassa paggahaṇanatāti",
  "atk-abh02a:1361_1": "yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyapītisambojjhaṅgasamuṭṭhāpanena",
  "atk-abh02a:1361_2": "tassa paggaṇhanaṃ. Samaye cittassa niggahaṇanatāti yasmiṃ samaye accāraddhavīriyatādīhi",
  "atk-abh02a:1361_3": "uddhaṭaṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena",
  "atk-abh02a:1361_4": "tassa niggaṇhanaṃ. Samaye sampahaṃsanatāti yasmiṃ samaye cittaṃ paññāpayogamandatāya",
  "atk-abh02a:1361_5": "vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena",
  "atk-abh02a:1361_6": "saṃvejeti. Aṭṭha saṃvegavatthūni nāma jātijarābyādhimaraṇāni cattāri, apāyadukkhaṃ",
  "atk-abh02a:1361_7": "pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ",
  "atk-abh02a:1361_8": "dukkhanti. Ratanattayaguṇānussaraṇena ca pasādaṃ janeti. Ayaṃ vuccati samaye sampahaṃsanatāti.",
  "atk-abh02a:1362_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhaṭaṃ",
  "atk-abh02a:1362_1": "anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāyaṃ paggahaniggahasampahaṃsanesu",
  "atk-abh02a:1362_2": "na byāpāraṃ āpajjati sārathī viya samappavattesu assesu. Ayaṃ vuccati samaye ajjhupekkhanatāti.",
  "atk-abh02a:1362_3": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ",
  "atk-abh02a:1362_4": "puggalānaṃ ārakā parivajjanaṃ. Samāhitapuggalasevanatā nāma upacārena vā appanāya",
  "atk-abh02a:1362_5": "vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu",
  "atk-abh02a:1362_6": "samādhiuppādanatthaṃyeva ninnapoṇapabbhāracittatā. Evañhi paṭipajjato esa uppajjati.",
  "atk-abh02a:1362_7": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1363": "Upekkhāsambojjhaṅgassa –",
  "atk-abh02a:1364_0": "“Atthi, bhikkhave, upekkhāsambojjhaṅgaṭṭhānīyā dhammā. Tattha yonisomanasikārabahulīkāro",
  "atk-abh02a:1364_1": "– ayamāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa",
  "atk-abh02a:1364_2": "bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1365_0": "Evaṃ uppādo hoti. Tattha upekkhāva upekkhāsambojjhaṅgaṭṭhānīyā dhammā nāma. Apica",
  "atk-abh02a:1365_1": "pañca dhammā upekkhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,",
  "atk-abh02a:1365_2": "sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā, tadadhimuttatāti.",
  "atk-abh02a:1366_0": "Tattha dvīhākārehi sattamajjhattataṃ samuṭṭhāpeti – ‘tvaṃ attano kammena āgantvā",
  "atk-abh02a:1366_1": "attanova kammena gamissasi. Esopi attano kammena āgantvā attanova kammena gamissati.",
  "atk-abh02a:1366_2": "Tvaṃ kaṃ kelāyasī’ti evaṃ kammassakatapaccavekkhaṇena ca ‘paramatthato sattoyeva",
  "atk-abh02a:1366_3": "natthi. So tvaṃ kaṃ kelāyasī’ti evaṃ nissattapaccavekkhaṇena ca. Dvīhevākārehi saṅkhāramajjhattataṃ",
  "atk-abh02a:1366_4": "samuṭṭhāpeti – ‘idaṃ cīvaraṃ anupubbena vaṇṇavikārañceva jiṇṇabhāvañca upagantvā",
  "atk-abh02a:1366_5": "pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati. Sace panassa sāmiko",
  "atk-abh02a:1366_6": "bhaveyya, nāssa evaṃ vinassituṃ dadeyyā’ti evaṃ assāmikabhāvapaccavekkhaṇena ca.",
  "atk-abh02a:1366_7": "‘Anaddhaniyaṃ idaṃ tāvakālika’nti evaṃ tāvakālikabhāvapaccavekkhaṇena ca. Yathā ca",
  "atk-abh02a:1366_8": "cīvare, evaṃ pattādīsupi yojanā kātabbā.",
  "atk-abh02a:1367_0": "Sattasaṅkhārakelāyanapuggalaparivajjanatāti ettha yo puggalo gihī vā attano puttadhītādike,",
  "atk-abh02a:1367_1": "pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni",
  "atk-abh02a:1367_2": "karoti, muhuttampi apassanto ‘asuko sāmaṇero kuhiṃ? Asuko daharo kuhi’nti? Bhantamigo",
  "atk-abh02a:1367_3": "viya ito cito ca āloketi; aññena kesacchedanādīnaṃ atthāya ‘muhuttaṃ tāva asukaṃ",
  "atk-abh02a:1367_4": "pesethā’ti yāciyamānopi ‘amhepi taṃ attano kammaṃ na kārema, tumhe naṃ gahetvā kilamessathā’ti",
  "atk-abh02a:1367_5": "na deti – ayaṃ sattakelāyano nāma.",
  "atk-abh02a:1368_0": "Yo pana cīvarapattathālakakattarayaṭṭhiādīni mamāyati, aññassa hatthena parāmasitumpi",
  "atk-abh02a:1368_1": "na deti, tāvakālikaṃ yācitopi ‘mayampi imaṃ mamāyantā na paribhuñjāma, tumhākaṃ kiṃ",
  "atk-abh02a:1368_2": "dassāmā’ti vadati – ayaṃ saṅkhārakelāyano nāma. Yo pana tesu dvīsupi vatthūsu majjhatto",
  "atk-abh02a:1368_3": "udāsīno – ayaṃ sattasaṅkhāramajjhatto nāma. Iti ayaṃ upekkhāsambojjhaṅgo evarūpe",
  "atk-abh02a:1368_4": "sattasaṅkhārakelāyanapuggale ārakā parivajjentassāpi, sattasaṅkhāramajjhattapuggale",
  "atk-abh02a:1368_5": "sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi uppajjati.",
  "atk-abh02a:1368_6": "Evaṃ uppannassa panassa arahattamaggena bhāvanāpāripūri hotīti pajānāti. Sesaṃ sabbattha uttānatthamevāti.",
  "atk-abh02a:1369": "Bojjhaṅgapabbavaṇṇanā.",
  "atk-abh02a:1370_0": "Imesupi dvīsu pabbesu suddhavipassanāva kathitā. Iti ime cattāro satipaṭṭhānā pubbabhāge",
  "atk-abh02a:1370_1": "nānācittesu labbhanti. Aññeneva hi cittena kāyaṃ pariggaṇhāti, aññena vedanaṃ, aññena",
  "atk-abh02a:1370_2": "cittaṃ, aññena dhamme pariggaṇhāti; lokuttaramaggakkhaṇe pana ekacitteyeva labbhanti.",
  "atk-abh02a:1370_3": "Ādito hi kāyaṃ pariggaṇhitvā āgatassa vipassanāsampayuttā sati kāyānupassanā nāma.",
  "atk-abh02a:1370_4": "Tāya satiyā samannāgato puggalo kāyānupassī nāma. Vipassanaṃ ussukkāpetvā ariyamaggaṃ",
  "atk-abh02a:1370_5": "pattassa maggakkhaṇe maggasampayuttā sati kāyanupassanā nāma. Tāya satiyā samannāgato",
  "atk-abh02a:1370_6": "puggalo kāyānupassī nāma. Vedanaṃ pariggaṇhitvā…. Cittaṃ pariggaṇhitvā…. Dhamme pariggaṇhitvā",
  "atk-abh02a:1370_7": "āgatassa vipassanāsampayuttā sati dhammānupassanā nāma. Tāya satiyā samannāgato puggalo",
  "atk-abh02a:1370_8": "dhammānupassī nāma. Vipassanaṃ ussukkāpetvā ariyamaggaṃ pattassa maggakkhaṇe maggasampayuttā",
  "atk-abh02a:1370_9": "sati dhammānupassanā nāma. Tāya satiyā samannāgato puggalo dhammānupassī nāma. Evaṃ",
  "atk-abh02a:1370_10": "tāva desanā puggale tiṭṭhati. Kāye pana ‘subha’nti vipallāsappahānā kāyapariggāhikā",
  "atk-abh02a:1370_11": "sati maggena samijjhatīti kāyānupassanā nāma. Vedanāya ‘sukha’nti vipallāsappahānā",
  "atk-abh02a:1370_12": "vedanāpariggāhikā sati maggena samijjhatīti vedanānupassanā nāma. Citte ‘nicca’nti",
  "atk-abh02a:1370_13": "vipallāsappahānā cittapariggāhikā sati maggena samijjhatīti cittānupassanā nāma.",
  "atk-abh02a:1370_14": "Dhammesu ‘attā’ti vipallāsappahānā dhammapariggāhikā sati maggena samijjhatīti dhammānupassanā",
  "atk-abh02a:1370_15": "nāma. Iti ekāva maggasampayuttā sati catukiccasādhanaṭṭhena cattāri nāmāni labhati.",
  "atk-abh02a:1370_16": "Tena vuttaṃ – ‘lokuttaramaggakkhaṇe pana ekacitteyeva labbhantī’ti.",
  "atk-abh02a:1371": "Suttantabhājanīyavaṇṇanā.",
  "atk-abh02a:1372": "2. Abhidhammabhājanīyavaṇṇanā",
  "atk-abh02a:1373_0": "374. Abhidhammabhājanīye lokuttarasatipaṭṭhānavasena desanāya āraddhattā yathā kāyādiārammaṇesu",
  "atk-abh02a:1373_1": "lokiyasatipaṭṭhānesu tanti ṭhapitā, evaṃ aṭṭhapetvā sabbānipi kāyānupassādīni satipaṭṭhānāni",
  "atk-abh02a:1373_2": "dhammasaṅgaṇiyaṃ vibhattassa desanānayassa mukhamattameva dassentena niddiṭṭhāni.",
  "atk-abh02a:1374_0": "Tattha nayabhedo veditabbo. Kathaṃ? Kāyānupassanāya tāva sotāpattimagge jhānābhinivese",
  "atk-abh02a:1374_1": "suddhikapaṭipadā, suddhikasuññatā, suññatapaṭipadā, suddhikaappaṇihitaṃ, appaṇihitapaṭipadāti",
  "atk-abh02a:1374_2": "imesu pañcasu ṭhānesu dvinnaṃ dvinnaṃ catukkapañcakanayānaṃ vasena dasa nayā honti.",
  "atk-abh02a:1374_3": "Evaṃ sesesupīti vīsatiyā abhinivesesu dve nayasatāni. Tāni catūhi adhipatīhi catuguṇitāni",
  "atk-abh02a:1374_4": "aṭṭha. Iti suddhikāni dve sādhipatīni aṭṭhāti sabbampi nayasahassaṃ hoti. Tathā vedanānupassanādīsu",
  "atk-abh02a:1374_5": "suddhikasatipaṭṭhāne cāti sotāpattimagge pañca nayasahassāni. Yathā ca sotāpattimagge,",
  "atk-abh02a:1374_6": "evaṃ sesamaggesupīti kusale vīsati nayasahassāni; suññatāpaṇihitānimittādibhedesu",
  "atk-abh02a:1374_7": "pana tato tiguṇe vipāke saṭṭhi nayasahassānīti. Evameva sakiccasādhakānañceva saṃsiddhikakiccānañca",
  "atk-abh02a:1374_8": "kusalavipākasatipaṭṭhānānaṃ niddesavasena duvidho kāyānupassanādivasena ca suddhikavasena",
  "atk-abh02a:1374_9": "ca kusale pañcannaṃ vipāke pañcannanti dasannaṃ niddesavārānaṃ vasena dasappabhedo",
  "atk-abh02a:1374_10": "asītinayasahassapatimaṇḍito abhidhammabhājanīyaniddeso.",
  "atk-abh02a:1375": "3. Pañhāpucchakavaṇṇanā",
  "atk-abh02a:1376_0": "386. Pañhāpucchake pāḷianusāreneva satipaṭṭhānānaṃ kusalādibhāvo veditabbo. Ārammaṇattikesu",
  "atk-abh02a:1376_1": "pana sabbānipi etāni appamāṇaṃ nibbānaṃ ārabbha pavattanato appamāṇārammaṇāneva,",
  "atk-abh02a:1376_2": "na maggārammaṇāni; sahajātahetuvasena pana maggahetukāni; vīriyaṃ vā vīmaṃsaṃ vā",
  "atk-abh02a:1376_3": "jeṭṭhakaṃ katvā maggabhāvanākāle maggādhipatīni; chandacittajeṭṭhakāya maggabhāvanāya",
  "atk-abh02a:1376_4": "navattabbāni maggādhipatīnīti phalakālepi navattabbāneva; atītādīsu ekārammaṇabhāvenapi",
  "atk-abh02a:1376_5": "navattabbāni; nibbānassa pana bahiddhādhammattā bahiddhārammaṇāni nāma hontīti. Evametasmiṃ",
  "atk-abh02a:1376_6": "pañhāpucchake nibbattitalokuttarāneva satipaṭṭhānāni kathitāni. Sammāsambuddhena",
  "atk-abh02a:1376_7": "hi suttantabhājanīyasmiṃyeva lokiyalokuttaramissakā satipaṭṭhānā kathitā; abhidhammabhājanīyapañhāpucchakesu",
  "atk-abh02a:1376_8": "pana lokuttarāyevāti. Evamayaṃ satipaṭṭhānavibhaṅgopi teparivaṭṭaṃ nīharitvā bhājetvā dassitoti.",
  "atk-abh02a:1377": "Sammohavinodaniyā vibhaṅgaṭṭhakathāya",
  "atk-abh02a:1378": "Satipaṭṭhānavibhaṅgavaṇṇanā niṭṭhitā.",
  "atk-abh02a:1379": "8. Sammappadhānavibhaṅgo",
  "atk-abh02a:1380": "1. Suttantabhājanīyavaṇṇanā",
  "atk-abh02a:1381_0": "390. Idāni tadanantare sammappadhānavibhaṅge cattāroti gaṇanaparicchedo. Tena na",
  "atk-abh02a:1381_1": "tato heṭṭhā na uddhanti sammappadhānaparicchedaṃ dīpeti. Sammappadhānāti kāraṇappadhānā",
  "atk-abh02a:1381_2": "upāyappadhānā yonisopadhānā. Idha bhikkhūti imasmiṃ sāsane paṭipannako bhikkhu. Anuppannānanti",
  "atk-abh02a:1381_3": "anibbattānaṃ. Pāpakānanti lāmakānaṃ. Akusalānaṃ dhammānanti akosallasambhūtānaṃ dhammānaṃ.",
  "atk-abh02a:1381_4": "Anuppādāyāti na uppādanatthāya. Chandaṃ janetīti kattukamyatāsaṅkhātaṃ kusalacchandaṃ",
  "atk-abh02a:1381_5": "janeti uppādeti. Vāyamatīti payogaṃ parakkamaṃ karoti. Vīriyaṃ ārabhatīti kāyikacetasikaṃ",
  "atk-abh02a:1381_6": "vīriyaṃ karoti. Cittaṃ paggaṇhātīti teneva sahajātavīriyena cittaṃ ukkhipati. Padahatīti",
  "atk-abh02a:1381_7": "padhānavīriyaṃ karoti. Paṭipāṭiyā panetāni cattāripi padāni āsevanābhāvanābahulīkammasātaccakiriyāhi yojetabbāni.",
  "atk-abh02a:1382_0": "Uppannānaṃ pāpakānanti anuppannanti avattabbataṃ āpannānaṃ pāpadhammānaṃ. Pahānāyāti",
  "atk-abh02a:1382_1": "pajahanatthāya. Anuppannānaṃ kusalānaṃ dhammānanti anibbattānaṃ kosallasambhūtānaṃ",
  "atk-abh02a:1382_2": "dhammānaṃ. Uppādāyāti uppādanatthāya. Uppannānanti nibbattānaṃ. Ṭhitiyāti ṭhitatthāya.",
  "atk-abh02a:1382_3": "Asammosāyāti anassanatthaṃ. Bhiyyobhāvāyāti punappunaṃ bhāvāya. Vepullāyāti vipulabhāvāya.",
  "atk-abh02a:1382_4": "Bhāvanāyāti vaḍḍhiyā. Pāripūriyāti paripūraṇatthāya. Ayaṃ tāva catunnaṃ sammappadhānānaṃ",
  "atk-abh02a:1382_5": "uddesavāravasena ekapadiko atthuddhāro.",
  "atk-abh02a:1383_0": "391. Idāni paṭipāṭiyā tāni padāni bhājetvā dassetuṃ kathañca bhikkhu anuppannānantiādinā",
  "atk-abh02a:1383_1": "nayena niddesavāro āraddho. Tattha yaṃ heṭṭhā dhammasaṅgahe āgatasadisaṃ, taṃ tassa",
  "atk-abh02a:1383_2": "vaṇṇanāyaṃ vuttanayeneva veditabbaṃ. Yaṃ pana tasmiṃ anāgataṃ, tattha chandaniddese",
  "atk-abh02a:1383_3": "tāva yo chandoti yo chandaniyavasena chando. Chandikatāti chandikabhāvo, chandakaraṇākāro",
  "atk-abh02a:1383_4": "vā. Kattukamyatāti kattukāmatā. Kusaloti cheko. Dhammacchandoti sabhāvacchando. Ayañhi",
  "atk-abh02a:1383_5": "chando nāma taṇhāchando, diṭṭhichando, vīriyachando, dhammacchandoti bahuvidho nānappakārako.",
  "atk-abh02a:1383_6": "Tesu dhammacchandoti imasmiṃ ṭhāne kattukamyatākusaladhammacchando adhippeto.",
  "atk-abh02a:1384_0": "Imaṃ chandaṃ janetīti chandaṃ kurumānova chandaṃ janeti nāma. Sañjanetīti upasaggena",
  "atk-abh02a:1384_1": "padaṃ vaḍḍhitaṃ. Uṭṭhapetīti chandaṃ kurumānova taṃ uṭṭhapeti nāma. Samuṭṭhapetīti",
  "atk-abh02a:1384_2": "upasaggena padaṃ vaḍḍhitaṃ. Nibbattetīti chandaṃ kurumānova taṃ nibbatteti nāma.",
  "atk-abh02a:1384_3": "Abhinibbattetīti upasaggena padaṃ vaḍḍhitaṃ. Apica chandaṃ karontova chandaṃ janeti",
  "atk-abh02a:1384_4": "nāma. Tameva satataṃ karonto sañjaneti nāma. Kenacideva antarāyena patitaṃ puna ukkhipanto",
  "atk-abh02a:1384_5": "uṭṭhapeti nāma. Pabandhaṭṭhitiṃ pāpento samuṭṭhapeti nāma. Taṃ pākaṭaṃ karonto nibbatteti",
  "atk-abh02a:1384_6": "nāma. Anosakkanatāya alīnavuttitāya anolīnavuttitāya abhimukhabhāvena nibbattento",
  "atk-abh02a:1384_7": "abhinibbatteti nāma.",
  "atk-abh02a:1385_0": "394. Vīriyaniddese vīriyaṃ karontova vīriyaṃ ārabhati nāma. Dutiyapadaṃ upasaggena",
  "atk-abh02a:1385_1": "vaḍḍhitaṃ. Vīriyaṃ karontoyeva ca āsevati bhāveti nāma. Punappunaṃ karonto vahulīkaroti.",
  "atk-abh02a:1385_2": "Āditova karonto ārabhati. Punappunaṃ karonto samārabhati. Bhāvanāvasena bhajanto",
  "atk-abh02a:1385_3": "āsevati. Vaḍḍhento bhāveti. Sabbakiccesu tadeva bahulīkaronto bahulīkarotīti veditabbo.",
  "atk-abh02a:1386_0": "395. Cittapaggahaniddese vīriyapaggahena yojento cittaṃ paggaṇhāti, ukkhipatīti attho.",
  "atk-abh02a:1386_1": "Punappunaṃ paggaṇhanto sampaggaṇhāti. Evaṃ sampaggahitaṃ yathā na patati tathā naṃ",
  "atk-abh02a:1386_2": "vīriyupatthambhena upatthambhento upatthambheti. Upatthambhitampi thirabhāvatthāya",
  "atk-abh02a:1386_3": "punappunaṃ upatthambhento paccupatthambheti nāma.",
  "atk-abh02a:1387_0": "406. Ṭhitiyātipadassa niddese sabbesampi asammosādīnaṃ ṭhitivevacanabhāvaṃ dassetuṃ",
  "atk-abh02a:1387_1": "yā ṭhiti so asammosotiādi vuttaṃ. Ettha hi heṭṭhimaṃ heṭṭhimaṃ padaṃ uparimassa uparimassa",
  "atk-abh02a:1387_2": "padassa attho, uparimaṃ uparimaṃ padaṃ heṭṭhimassa heṭṭhimassa atthotipi vattuṃ vaṭṭati.",
  "atk-abh02a:1387_3": "Sesaṃ sabbattha uttānatthamevāti. Ayaṃ tāva pāḷivaṇṇanā.",
  "atk-abh02a:1388_0": "Ayaṃ panettha vinicchayakathā. Ayañhi sammappadhānakathā nāma duvidhā – lokiyā lokuttarā",
  "atk-abh02a:1388_1": "ca. Tattha lokiyā sabbapubbabhāge hoti. Sā kassapasaṃyuttapariyāyena lokiyamaggakkhaṇe",
  "atk-abh02a:1388_2": "veditabbā. Vuttañhi tattha –",
  "atk-abh02a:1389": "“Cattāro me, āvuso, sammappadhānā. Katame cattāro?",
  "atk-abh02a:1390_0": "Idhāvuso, bhikkhu ‘anuppannā me pāpakā akusalā dhammā uppajjamānā anatthāya saṃvatteyyu’nti",
  "atk-abh02a:1390_1": "ātappaṃ karoti; ‘uppannā me pāpakā akusalā dhammā appahīyamānā anatthāya saṃvatteyyu’nti",
  "atk-abh02a:1390_2": "ātappaṃ karoti; ‘anuppannā me kusalā dhammā anuppajjamānā anatthāya saṃvatteyyu’nti",
  "atk-abh02a:1390_3": "ātappaṃ karoti. ‘Uppannā me kusalā dhammā nirujjhamānā anatthāya saṃvatteyyu’nti ātappaṃ karotī”ti.",
  "atk-abh02a:1391_0": "Ettha ca ‘anuppannā me kusalā dhammā’ti samathavipassanā ceva maggo ca. Uppannā kusalā",
  "atk-abh02a:1391_1": "nāma samathavipassanāva. Maggo pana sakiṃ uppajjitvā nirujjhamāno anatthāya saṃvattanako",
  "atk-abh02a:1391_2": "nāma natthi. So hi phalassa paccayaṃ datvāva nirujjhati. Purimasmiṃ vā samathavipassanāva",
  "atk-abh02a:1391_3": "gahetabbāti vuttaṃ, taṃ pana na yuttaṃ.",
  "atk-abh02a:1392_0": "Tattha “uppannā samathavipassanā nirujjhamānā anatthāya saṃvattantī”ti atthassa āvibhāvatthaṃ",
  "atk-abh02a:1392_1": "idaṃ vatthu – eko kira khīṇāsavatthero ‘mahācetiyañca mahābodhiñca vandissāmī’ti",
  "atk-abh02a:1392_2": "samāpattilābhinā bhaṇḍagāhakasāmaṇerena saddhiṃ janapadato mahāvihāraṃ āgantvā vihārapariveṇaṃ",
  "atk-abh02a:1392_3": "pāvisi; sāyanhasamaye mahābhikkhusaṅghe cetiyaṃ vandamāne cetiyaṃ vandanatthāya na",
  "atk-abh02a:1392_4": "nikkhami. Kasmā? Khīṇāsavānañhi tīsu ratanesu mahantaṃ gāravaṃ hoti. Tasmā bhikkhusaṅghe",
  "atk-abh02a:1392_5": "vanditvā paṭikkante manussānaṃ sāyamāsabhuttavelāya sāmaṇerampi ajānāpetvā ‘cetiyaṃ",
  "atk-abh02a:1392_6": "vandissāmī’ti ekakova nikkhami. Sāmaṇero ‘kiṃ nu kho thero avelāya ekakova gacchati,",
  "atk-abh02a:1392_7": "jānissāmī’ti upajjhāyassa padānupadikova nikkhami. Thero anāvajjanena tassa āgamanaṃ",
  "atk-abh02a:1392_8": "ajānanto dakkhiṇadvārena mahācetiyaṅgaṇaṃ āruḷho. Sāmaṇeropi anupadaṃyeva āruḷho.",
  "atk-abh02a:1393_0": "Mahāthero mahācetiyaṃ ulloketvā buddhārammaṇaṃ pītiṃ gahetvā sabbaṃ cetaso samannāharitvā",
  "atk-abh02a:1393_1": "haṭṭhapahaṭṭho mahācetiyaṃ vandati. Sāmaṇero therassa vandanākāraṃ disvā ‘upajjhāyo",
  "atk-abh02a:1393_2": "me ativiya pasannacitto vandati; kiṃ nu kho pupphāni labhitvā pūjaṃ kareyyā’ti cintesi.",
  "atk-abh02a:1393_3": "There vanditvā uṭṭhāya sirasi añjaliṃ ṭhapetvā mahācetiyaṃ ulloketvā ṭhite sāmaṇero",
  "atk-abh02a:1393_4": "ukkāsitvā attano āgatabhāvaṃ jānāpesi. Thero parivattetvā olokento “kadā āgatosī”ti",
  "atk-abh02a:1393_5": "pucchi. “Tumhākaṃ cetiyaṃ vandanakāle, bhante; ativiya pasannā cetiyaṃ vandittha;",
  "atk-abh02a:1393_6": "kinnu kho pupphāni labhitvā pūjeyyāthā”ti? “Āma, sāmaṇera, imasmiṃ cetiye viya aññatra",
  "atk-abh02a:1393_7": "ettakaṃ dhātunidhānaṃ nāma natthi. Evarūpaṃ asadisaṃ mahāthūpaṃ pupphāni labhitvā",
  "atk-abh02a:1393_8": "ko na pūjeyyā”ti? “Tena hi, bhante, adhivāsetha, āharissāmī”ti tāvadeva jhānaṃ samāpajjitvā",
  "atk-abh02a:1393_9": "iddhiyā himavantaṃ gantvā vaṇṇagandhasampannāni pupphāni gahetvā parissāvanaṃ pūretvā",
  "atk-abh02a:1393_10": "mahāthere dakkhiṇamukhato pacchimamukhe asampatteyeva āgantvā pupphaparissāvanaṃ",
  "atk-abh02a:1393_11": "hatthe ṭhapetvā “pūjetha bhante”ti āha. Thero “atimandāni no, sāmaṇera, pupphānī”ti",
  "atk-abh02a:1393_12": "āha. “Gacchatha, bhante, bhagavato guṇe āvajjetvā pūjethā”ti.",
  "atk-abh02a:1394_0": "Thero pacchimamukhanissitena sopānena āruyha kucchivedikābhūmiyaṃ pupphapūjaṃ kātuṃ",
  "atk-abh02a:1394_1": "āraddho. Vedikābhūmi paripuṇṇā; pupphāni patitvā dutiyabhūmiyaṃ jaṇṇuppamāṇena odhinā",
  "atk-abh02a:1394_2": "pūrayiṃsu. Tato otaritvā pādapiṭṭhikapantiṃ pūjesi; sāpi paripūri; paripuṇṇabhāvaṃ",
  "atk-abh02a:1394_3": "ñatvā heṭṭhimatale vikiranto agamāsi; sabbaṃ cetiyaṅgaṇaṃ paripūri; tasmiṃ paripuṇṇe",
  "atk-abh02a:1394_4": "“sāmaṇera, pupphāni na khīyantī”ti āha. “Parissāvanaṃ, bhante, adhomukhaṃ karothā”ti.",
  "atk-abh02a:1394_5": "Adhomukhaṃ katvā cālesi. Tadā pupphāni khīṇāni. Thero parissāvanaṃ sāmaṇerassa datvā",
  "atk-abh02a:1394_6": "saddhiṃ hatthipākārena cetiyaṃ tikkhattuṃ padakkhiṇaṃ katvā catūsu ṭhānesu vanditvā",
  "atk-abh02a:1394_7": "pariveṇaṃ gacchanto cintesi – ‘yāva mahiddhiko vatāyaṃ sāmaṇero; sakkhissati nu kho",
  "atk-abh02a:1394_8": "imaṃ iddhānubhāvaṃ rakkhitunti? Tato ‘na sakkhissatī’ti disvā sāmaṇeraṃ āha – “sāmaṇera,",
  "atk-abh02a:1394_9": "tvaṃ idāni mahiddhiko; evarūpaṃ pana iddhiṃ nāsetvā pacchimakāle kāṇapesakāriyā hatthena",
  "atk-abh02a:1394_10": "madditaṃkañjiyaṃ pivissasī”ti. Daharakabhāvassa nāmesa doso yaṃ so upajjhāyassa kathāya",
  "atk-abh02a:1394_11": "saṃvejetvā ‘kammaṭṭhānaṃ me, bhante, ācikkhathā’ti na yāci; ‘amhākaṃ upajjhāyo kiṃ",
  "atk-abh02a:1394_12": "vadatī’ti taṃ pana asuṇanto viya agamāsi.",
  "atk-abh02a:1395_0": "Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā anupubbena",
  "atk-abh02a:1395_1": "kuṭeḷitissamahāvihāraṃ agamāsi. Sāmaṇero upajjhāyassa padānupadiko hutvā bhikkhācāraṃ",
  "atk-abh02a:1395_2": "na gacchati. “Kataraṃ gāmaṃ pavisatha, bhante”ti pucchitvā pana ‘idāni me upajjhāyo",
  "atk-abh02a:1395_3": "gāmadvāraṃ sampatto bhavissatī’ti ñatvā attano ca upajjhāyassa ca pattacīvaraṃ gahetvā",
  "atk-abh02a:1395_4": "ākāsenāgantvā therassa pattacīvaraṃ datvā piṇḍāya pavisati. Thero sabbakālaṃ ovadati",
  "atk-abh02a:1395_5": "– “sāmaṇera, mā evamakāsi; puthujjaniddhi nāma calā anibaddhā; asappāyaṃ rūpādiārammaṇaṃ",
  "atk-abh02a:1395_6": "labhitvā appamattakeneva bhijjati; santāya samāpattiyā parihīnā brahmacariyavāse",
  "atk-abh02a:1395_7": "santhambhituṃ na sakkontī”ti. Sāmaṇero ‘kiṃ katheti mayhaṃ upajjhāyo’ti sotuṃ na",
  "atk-abh02a:1395_8": "icchati, tatheva karoti. Thero anupubbena cetiyavandanaṃ karonto kammupendavihāraṃ",
  "atk-abh02a:1395_9": "nāma gato. Tattha vasantepi there sāmaṇero tatheva karoti.",
  "atk-abh02a:1396_0": "Athekadivasaṃ ekā pesakāradhītā abhirūpā paṭhamavaye ṭhitā kammupendagāmato nikkhamitvā",
  "atk-abh02a:1396_1": "padumassaraṃ oruyha gāyamānā pupphāni bhañjati. Tasmiṃ samaye sāmaṇero padumassaramatthakena",
  "atk-abh02a:1396_2": "gacchati gacchanto pana, sakkaralasikāya kāṇamakkhikā viya, tassā gītasadde bajjhi;",
  "atk-abh02a:1396_3": "tāvadeva iddhi antarahitā, chinnapakkho kāko viya ahosi. Santasamāpattibalena pana",
  "atk-abh02a:1396_4": "tattheva udakapiṭṭhe apatitvā simbalitūlaṃ viya patamānaṃ anupubbena padumassaratīre",
  "atk-abh02a:1396_5": "aṭṭhāsi. So vegena gantvā upajjhāyassa pattacīvaraṃ datvā nivatti. Mahāthero ‘pagevetaṃ",
  "atk-abh02a:1396_6": "mayā diṭṭhaṃ, nivāriyamānopi na nivattissatī’ti kiñci avatvā piṇḍāya pāvisi.",
  "atk-abh02a:1397_0": "Sāmaṇero gantvā padumassaratīre aṭṭhāsi tassā paccuttaraṇaṃ āgamayamāno. Sāpi sāmaṇeraṃ",
  "atk-abh02a:1397_1": "ākāsena gacchantañca punāgantvā ṭhitañca disvā ‘addhā esa maṃ nissāya ukkaṇṭhito’ti",
  "atk-abh02a:1397_2": "ñatvā ‘paṭikkama sāmaṇerā’ti āha. Sopi paṭipakkami. Itarā paccuttaritvā sāṭakaṃ nivāsetvā",
  "atk-abh02a:1397_3": "taṃ upasaṅkamitvā ‘kiṃ, bhante’ti pucchi. So tamatthaṃ ārocesi. Sā bahūhi kāraṇehi",
  "atk-abh02a:1397_4": "gharāvāse ādīnavaṃ brahmacariyavāse ānisaṃsañca dassetvā ovadamānāpi tassa ukkaṇṭhaṃ",
  "atk-abh02a:1397_5": "vinodetuṃ asakkontī ‘ayaṃ mama kāraṇā evarūpāya iddhiyā parihīno; na dāni yuttaṃ",
  "atk-abh02a:1397_6": "pariccajitu’nti. ‘Idheva tiṭṭhā’ti vatvā gharaṃ gantvā mātāpitūnaṃ taṃ pavattiṃ ārocesi.",
  "atk-abh02a:1397_7": "Tepi āgantvā nānappakāraṃ ovadamānā vacanaṃ aggaṇhantaṃ āhaṃsu – “tvaṃ amhe uccākulāti",
  "atk-abh02a:1397_8": "mā sallakkhesi. Mayaṃ pesakārā. Sakkhissasi pesakārakammaṃ kātu”nti? Sāmaṇero āha",
  "atk-abh02a:1397_9": "– “upāsaka, gihībhūto nāma pesakārakammaṃ vā kareyya naḷakārakammaṃ vā, kiṃ iminā,",
  "atk-abh02a:1397_10": "mā sāṭakamatte lobhaṃ karothā”ti. Pesakārako udare baddhasāṭakaṃ datvā gharaṃ netvā dhītaraṃ adāsi.",
  "atk-abh02a:1398_0": "So pesakārakammaṃ uggaṇhitvā pesakārehi saddhiṃ sālāya kammaṃ karoti. Aññesaṃ itthiyo",
  "atk-abh02a:1398_1": "pātova bhattaṃ sampādetvā āhariṃsu. Tassa bhariyā na tāva āgacchati. So itaresu kammaṃ",
  "atk-abh02a:1398_2": "vissajjetvā bhuñjamānesu tasaraṃ vaṭṭento nisīdi. Sā pacchā āgamāsi. Atha naṃ so",
  "atk-abh02a:1398_3": "‘aticirena āgatāsī’ti tajjesi. Mātugāmo ca nāma api cakkavattirājānaṃ attani paṭibaddhacittaṃ",
  "atk-abh02a:1398_4": "ñatvā dāsaṃ viya sallakkheti. Tasmā sā evamāha – “aññesaṃ ghare dārupaṇṇaloṇādīni",
  "atk-abh02a:1398_5": "sannihitāni; bāhirato āharitvā dāyakā pesakārakāpi atthi. Ahaṃ pana ekikā; tvampi",
  "atk-abh02a:1398_6": "‘mayhaṃ ghare idaṃ atthi, idaṃ natthī’ti na jānāsi. Sace icchasi bhuñja, no ce icchasi",
  "atk-abh02a:1398_7": "mā bhuñjā”ti. So ‘na kevalaṃ ussūre bhattaṃ āharasi, vācāyapi maṃ ghaṭṭesī’ti kujjhitvā",
  "atk-abh02a:1398_8": "aññaṃ paharaṇaṃ apassanto tameva tasaradaṇḍakaṃ tasarato luñcitvā khipi. Sā taṃ āgacchantaṃ",
  "atk-abh02a:1398_9": "disvā īsakaṃ parivatti. Tasaradaṇḍakassa ca koṭi nāma tikhiṇā hoti. Sā tassā parivattamānāya",
  "atk-abh02a:1398_10": "akkhikoṭiyaṃ pavisitvā aṭṭhāsi. Sā ubhohi hatthehi vegena akkhiṃ aggahesi. Bhinnaṭṭhānato lohitaṃ paggharati.",
  "atk-abh02a:1399_0": "So tasmiṃ kāle upajjhāyassa vacanaṃ anussari ‘idaṃ sandhāya maṃ upajjhāyo “anāgate",
  "atk-abh02a:1399_1": "kāle kāṇapesakāriyā hatthena madditaṃ kañjiyaṃ pivissasī”ti āha. Idaṃ therena diṭṭhaṃ",
  "atk-abh02a:1399_2": "bhavissati. Aho dīghadassī ayyo’ti mahāsaddena rodituṃ ārabhi. Tamenaṃ aññe “alaṃ,",
  "atk-abh02a:1399_3": "āvuso, mā rodi; akkhi nāma bhinnaṃ na sakkā rodanena paṭipākatikaṃ kātu”nti āhaṃsu.",
  "atk-abh02a:1399_4": "So “nāhaṃ etamatthaṃ rodāmi; apica kho idaṃ sandhāya rodāmī”ti sabbaṃ pavattiṃ paṭipāṭiyā",
  "atk-abh02a:1399_5": "kathesi. Evaṃ uppannā samathavipassanā nirujjhamānā anatthāya saṃvattanti.",
  "atk-abh02a:1400_0": "Aparampi vatthu – tiṃsamattā bhikkhū kalyāṇiyaṃ mahācetiyaṃ vanditvā aṭavimaggena",
  "atk-abh02a:1400_1": "mahāmaggaṃ otaramānā antarāmagge jhāmakkhette kammaṃ katvā āgacchantaṃ ekaṃ manussaṃ",
  "atk-abh02a:1400_2": "addasaṃsu. Tassa sarīraṃ masimakkhitaṃ hoti, masimakkhitameva ca ekaṃ kāsāvaṃ kacchaṃ",
  "atk-abh02a:1400_3": "pīḷetvā nivatthaṃ. Olokiyamāno jhāmakhāṇuko viya khāyati. So divasabhāge kammaṃ katvā",
  "atk-abh02a:1400_4": "upaḍḍhajhāyamānānaṃ dārūnaṃ kalāpaṃ ukkhipitvā piṭṭhiyaṃ vippakiṇṇehi kesehi kummaggena",
  "atk-abh02a:1400_5": "āgantvā bhikkhūnaṃ sammukhe aṭṭhāsi. Sāmaṇerā disvā aññamaññaṃ olokayamānā “āvuso,",
  "atk-abh02a:1400_6": "tuyhaṃ pitā, tuyhaṃ mahāpitā, tuyhaṃ mātulo”ti hasamānā gantvā “ko nāmosi tvaṃ, upāsakā”ti",
  "atk-abh02a:1400_7": "nāmaṃ pucchiṃsu. So nāmaṃ pucchito vippaṭisārī hutvā dārukalāpaṃ chaḍḍetvā vatthaṃ",
  "atk-abh02a:1400_8": "saṃvidhāya nivāsetvā mahāthere vanditvā “tiṭṭhatha tāva, bhante”ti āha. Mahātherā aṭṭhaṃsu.",
  "atk-abh02a:1401_0": "Daharasāmaṇerā āgantvā mahātherānaṃ sammukhāpi parihāsaṃ karonti. Upāsako āha – “bhante,",
  "atk-abh02a:1401_1": "tumhe maṃ passitvā parihasatha; ettakeneva matthakaṃ pattamhāti sallakkhetha. Ahampi",
  "atk-abh02a:1401_2": "pubbe tumhādisova samaṇo ahosiṃ. Tumhākaṃ pana cittekaggatāmattampi natthi. Ahaṃ",
  "atk-abh02a:1401_3": "imasmiṃ sāsane mahiddhiko mahānubhāvo ahosiṃ; ākāsaṃ gahetvā pathaviṃ karomi, pathaviṃ",
  "atk-abh02a:1401_4": "ākāsaṃ; dūraṃ gaṇhitvā santikaṃ karomi, santikaṃ dūraṃ; cakkavāḷasahassaṃ khaṇena",
  "atk-abh02a:1401_5": "vinivijjhāmi. Hatthe me passatha; idāni pana makkaṭahatthasadisā. Ahaṃ imeheva hatthehi",
  "atk-abh02a:1401_6": "idha nisinnova candimasūriye parāmasiṃ. Imesaṃyeva pādānaṃ candimasūriye pādakathalikaṃ",
  "atk-abh02a:1401_7": "katvā nisīdiṃ. Evarūpā me iddhi pamādena antarahitā. Tumhe mā pamajjittha. Pamādena",
  "atk-abh02a:1401_8": "hi evarūpaṃ byasanaṃ pāpuṇanti. Appamattā viharantā jātijarāmaraṇassa antaṃ karonti.",
  "atk-abh02a:1401_9": "Tasmā tumhe maññeva ārammaṇaṃ karitvā appamattā hotha, bhante”ti tajjetvā ovādamadāsi.",
  "atk-abh02a:1401_10": "Te tassa kathentasseva saṃvegaṃ āpajjitvā vipassamānā tiṃsa janā tattheva arahattaṃ",
  "atk-abh02a:1401_11": "pāpuṇiṃsūti. Evampi uppannā samathavipassanā nirujjhamānā anatthāya saṃvattantīti",
  "atk-abh02a:1401_12": "veditabbā. Ayaṃ tāva lokiyasammappadhānakathāya vinicchayo.",
  "atk-abh02a:1402_0": "Lokuttaramaggakkhaṇe panetaṃ ekameva vīriyaṃ catukiccasādhanavasena cattāri nāmāni",
  "atk-abh02a:1402_1": "labhati. Tattha anuppannānanti asamudācāravasena vā ananubhūtārammaṇavasena vā anuppannānaṃ;",
  "atk-abh02a:1402_2": "aññathā hi anamatagge saṃsāre anuppannā pāpakā akusalā dhammā nāma natthi. Anuppannā",
  "atk-abh02a:1402_3": "pana uppajjamānāpi eteyeva uppajjanti, pahīyamānāpi eteyeva pahīyanti.",
  "atk-abh02a:1403_0": "Tattha ekaccassa vattavasena kilesā na samudācaranti. Ekaccassa ganthadhutaṅgasamādhivipassanā",
  "atk-abh02a:1403_1": "navakammikānaṃ aññataravasena. Kathaṃ? Ekacco hi vattasampanno hoti. Tassa dvāsītikhuddakavattāni,",
  "atk-abh02a:1403_2": "cuddasa mahāvattāni, cetiyaṅgaṇabodhiyaṅgaṇapānīyamāḷauposathāgāraāgantukagamikavattāni",
  "atk-abh02a:1403_3": "ca karontasseva kilesā okāsaṃ na labhanti; aparabhāge panassa vattaṃ vissajjetvā",
  "atk-abh02a:1403_4": "bhinnavattassa vicarato ayonisomanasikārañceva sativossaggañca āgamma uppajjanti.",
  "atk-abh02a:1403_5": "Evaṃ asamudācāravasena anuppannā uppajjanti nāma.",
  "atk-abh02a:1404_0": "Ekacco ganthayutto hoti; ekampi nikāyaṃ gaṇhāti, dvepi, tayopi, cattāropi, pañcapi.",
  "atk-abh02a:1404_1": "Tasseva tepiṭakaṃ buddhavacanaṃ atthavasena pāḷivasena anusandhivasena pubbāparavasena",
  "atk-abh02a:1404_2": "gaṇhantassa sajjhāyantassa cintentassa vācentassa desentassa pakāsentassa kilesā",
  "atk-abh02a:1404_3": "okāsaṃ na labhanti; aparabhāge panassa ganthakammaṃ pahāya kusītassa vicarato ayonisomanasikārasativossagge",
  "atk-abh02a:1404_4": "āgamma uppajjanti. Evampi asamudācāravasena anuppannā uppajjanti nāma.",
  "atk-abh02a:1405_0": "Ekacco pana dhutaṅgadharo hoti, terasa dhutaṅgaguṇe samādāya vattati. Tassa dhutaṅgaguṇe",
  "atk-abh02a:1405_1": "pariharantassa kilesā okāsaṃ na labhanti; aparabhāge panassa dhutaṅgāni vissajjetvā",
  "atk-abh02a:1405_2": "bāhullāya āvaṭṭassa vicarato ayonisomanasikārasativossagge āgamma uppajjanti. Evampi",
  "atk-abh02a:1405_3": "asamudācāravasena anuppannā uppajjanti nāma.",
  "atk-abh02a:1406_0": "Ekacco pana aṭṭhasu samāpattīsu ciṇṇavasī hoti. Tassa paṭhamajjhānādīsu āvajjanavasīādīnaṃ",
  "atk-abh02a:1406_1": "vasena viharantassa kilesā okāsaṃ na labhanti; aparabhāge panassa parihīnajjhānassa",
  "atk-abh02a:1406_2": "vā vissaṭṭhajjhānassa vā bhassādīsu anuyuttassa viharato ayonisomanasikārasativossagge",
  "atk-abh02a:1406_3": "āgamma uppajjanti. Evampi asamudācāravasena anuppannā kilesā uppajjanti nāma.",
  "atk-abh02a:1407_0": "Ekacco pana vipassako hoti; sattasu vā vipassanāsu aṭṭhārasasu vā mahāvipassanāsu",
  "atk-abh02a:1407_1": "kammaṃ karonto viharati. Tassevaṃ viharato kilesā okāsaṃ na labhanti; aparabhāge",
  "atk-abh02a:1407_2": "panassa vipassanākammaṃ pahāya kāyadaḷhībahulassa viharato ayonisomanasikārasativossagge",
  "atk-abh02a:1407_3": "āgamma uppajjanti. Evampi asamudācāravasena anuppannā kilesā uppajjanti nāma.",
  "atk-abh02a:1408_0": "Ekacco pana navakammiko hoti, uposathāgārabhojanasālādīni karoti. Tassa tesaṃ upakaraṇāni",
  "atk-abh02a:1408_1": "cintentassa kilesā okāsaṃ na labhanti; aparabhāge panassa navakamme niṭṭhite vā vissaṭṭhe",
  "atk-abh02a:1408_2": "vā ayonisomanasikārasativossagge āgamma uppajjanti. Evampi asamudācāravasena anuppannā",
  "atk-abh02a:1408_3": "kilesā uppajjanti nāma.",
  "atk-abh02a:1409_0": "Ekacco pana brahmalokā āgato suddhasatto hoti. Tassa anāsevanāya kilesā okāsaṃ na",
  "atk-abh02a:1409_1": "labhanti; aparabhāge panassa laddhāsevanassa ayonisomanasikārasativossagge āgamma",
  "atk-abh02a:1409_2": "uppajjanti. Evampi asamudācāravasena anuppannā kilesā uppajjanti nāma. Evaṃ tāva",
  "atk-abh02a:1409_3": "asamucāravasena anuppannatā veditabbā.",
  "atk-abh02a:1410_0": "Kathaṃ ananubhūtārammaṇavasena? Idhekacco ananubhūtapubbaṃ manāpiyādibhedaṃ ārammaṇaṃ",
  "atk-abh02a:1410_1": "labhati. Tassa tattha ayonisomanasikārasativossagge āgamma rāgādayo kilesā uppajjanti.",
  "atk-abh02a:1410_2": "Evaṃ ananubhūtārammaṇavasena anuppannā uppajjanti nāma. Lokuttaramaggakkhaṇe pana ekameva vīriyaṃ.",
  "atk-abh02a:1411_0": "Ye ca evaṃ anuppannā uppajjeyyuṃ, te yathā neva uppajjanti, evaṃ nesaṃ anuppādakiccaṃ",
  "atk-abh02a:1411_1": "uppannānañca pahānakiccaṃ sādheti. Tasmā uppannānaṃ pāpakānanti ettha pana catubbidhaṃ",
  "atk-abh02a:1411_2": "uppannaṃ – vattamānuppannaṃ, bhutvā vigatuppannaṃ, okāsakatuppannaṃ, bhūmiladdhuppannanti.",
  "atk-abh02a:1411_3": "Tattha ye kilesā vijjamānā uppādādisamaṅgino – idaṃ vattamānuppannaṃ nāma. Kamme",
  "atk-abh02a:1411_4": "pana javite ārammaṇarasaṃ anubhavitvā niruddhavipāko bhutvā vigataṃ nāma. Kammaṃ",
  "atk-abh02a:1411_5": "uppajjitvā niruddhaṃ bhutvā vigataṃ nāma. Tadubhayampi bhutvā vigatuppannanti saṅkhaṃ",
  "atk-abh02a:1411_6": "gacchati. Kusalākusalakammaṃ aññassa kammassa vipākaṃ paṭibāhitvā attano vipākassa",
  "atk-abh02a:1411_7": "okāsaṃ karoti. Evaṃ kate okāse vipāko uppajjamāno okāsakaraṇato paṭṭhāya uppannoti",
  "atk-abh02a:1411_8": "vuccati. Idaṃ okāsakatuppannaṃ nāma.",
  "atk-abh02a:1412_0": "Pañcakkhandhā pana vipassanāya bhūmi nāma. Te atītādibhedā honti. Tesu anusayitakilesā",
  "atk-abh02a:1412_1": "pana atītā vā anāgatā vā paccuppannā vāti na vattabbā. Atītakkhandhesu anusayitāpi",
  "atk-abh02a:1412_2": "hi appahīnāva honti. Anāgatakkhandhesu, paccuppannakkhandhesu anusayitāpi appahīnāva",
  "atk-abh02a:1412_3": "honti. Idaṃ bhūmiladdhuppannaṃ nāma. Tenāhu porāṇā – “tāsu tāsu bhūmīsu asamugghātitā",
  "atk-abh02a:1412_4": "kilesā bhūmiladdhuppannāti saṅkhaṃ gacchantī”ti.",
  "atk-abh02a:1413_0": "Aparampi catubbidhaṃ uppannaṃ – samudācāruppannaṃ, ārammaṇādhigahituppannaṃ, avikkhambhituppannaṃ,",
  "atk-abh02a:1413_1": "asamugdhātituppannanti. Tattha sampati vattamānaṃyeva ‘samudācāruppannaṃ’ nāma. Sakiṃ",
  "atk-abh02a:1413_2": "cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti",
  "atk-abh02a:1413_3": "na vattabbā. Kasmā? Ārammaṇassa adhigahitattā. Yathā kiṃ? Yathā khīrarukkhassa kuṭhāriyā",
  "atk-abh02a:1413_4": "āhatāhataṭṭhāne khīraṃ na nikkhamissatīti na vattabbaṃ, evaṃ. Idaṃ ‘ārammaṇādhigahituppannaṃ’",
  "atk-abh02a:1413_5": "nāma. Samāpattiyā avikkhambhitakilesā pana imasmiṃ nāma ṭhāne nuppajjissantīti na",
  "atk-abh02a:1413_6": "vattabbā. Kasmā? Avikkhambhitattā. Yathā kiṃ? Yathā sace khīrarukkhaṃ kuṭhāriyā āhaneyyuṃ,",
  "atk-abh02a:1413_7": "‘imasmiṃ nāma ṭhāne khīraṃ na nikkhameyyā’ti na vattabbaṃ, evaṃ. Idaṃ ‘avikkhambhituppannaṃ’",
  "atk-abh02a:1413_8": "nāma. Maggena asamugghātitakilesā pana bhavagge nibbattassāpi nuppajjissantīti purimanayeneva",
  "atk-abh02a:1413_9": "vitthāretabbaṃ. Idaṃ ‘asamugghātituppannaṃ’ nāma.",
  "atk-abh02a:1414_0": "Imesu uppannesu vattamānuppannaṃ, bhutvāvigatuppannaṃ, okāsakatuppannaṃ, samudācāruppannanti",
  "atk-abh02a:1414_1": "catubbidhaṃ uppannaṃ na maggavajjhaṃ; bhūmiladdhuppannaṃ, ārammaṇādhiggahituppannaṃ,",
  "atk-abh02a:1414_2": "avikkhambhituppannaṃ, asamugghātituppannanti catubbidhaṃ maggavajjhaṃ. Maggo hi uppajjamāno",
  "atk-abh02a:1414_3": "ete kilese pajahati. So ye kilese pajahati, te atītā vā anāgatā vā paccuppannā vāti",
  "atk-abh02a:1414_4": "na vattabbā. Vuttampi cetaṃ –",
  "atk-abh02a:1415_0": "“Hañci atīte kilese pajahati, tena hi khīṇaṃ khepeti, niruddhaṃ nirodheti, vigataṃ",
  "atk-abh02a:1415_1": "vigameti, atthaṅgataṃ atthaṃ gameti, atītaṃ yaṃ natthi taṃ pajahati. Hañci anāgate",
  "atk-abh02a:1415_2": "kilese pajahati, tena hi ajātaṃ pajahati, anibbattaṃ anuppannaṃ apātubhūtaṃ pajahati,",
  "atk-abh02a:1415_3": "anāgataṃ yaṃ natthi taṃ pajahati. Hañci paccuppanne kilese pajahati, tena hi ratto",
  "atk-abh02a:1415_4": "rāgaṃ pajahati, duṭṭho dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ,",
  "atk-abh02a:1415_5": "vikkhepagato uddhaccaṃ, aniṭṭhaṅgato vicikicchaṃ, thāmagato anusayaṃ pajahati; kaṇhasukkadhammā",
  "atk-abh02a:1415_6": "yuganaddhā samameva vattanti; saṃkilesikā maggabhāvanā hoti…pe… tena hi natthi maggabhāvanā,",
  "atk-abh02a:1415_7": "natthi phalasacchikiriyā, natthi kilesappahānaṃ, natthi dhammābhisamayo’ti. ‘Atthi",
  "atk-abh02a:1415_8": "maggabhāvanā…pe… atthi dhammābhisamayo’ti. Yathā kathaṃ viya? Seyyathāpi taruṇo rukkho…pe…",
  "atk-abh02a:1415_9": "apātubhūtāneva na pātubhavanti”ti.",
  "atk-abh02a:1416_0": "Iti pāḷiyaṃ ajātaphalarukkho āgato; jātaphalarukkhena pana dīpetabbaṃ. Yathā hi saphalo",
  "atk-abh02a:1416_1": "taruṇaambarukkho. Tassa phalāni manussā paribhuñjeyyuṃ, sesāni pātetvā pacchiyo pūreyyuṃ.",
  "atk-abh02a:1416_2": "Athañño puriso taṃ pharasunā chindeyya. Tenassa neva atītāni phalāni nāsitāni honti,",
  "atk-abh02a:1416_3": "na anāgatapaccuppannāni ca nāsitāni; atītāni hi manussehi paribhuttāni, anāgatāni",
  "atk-abh02a:1416_4": "anibbattāni na sakkā nāsetuṃ. Yasmiṃ pana samaye so chinno tadā phalāniyeva natthīti",
  "atk-abh02a:1416_5": "paccuppannānipi anāsitāni. Sace pana rukkho acchinno assa, athassa pathavīrasañca",
  "atk-abh02a:1416_6": "āporasañca āgamma yāni phalāni nibbatteyyuṃ, tāni nāsitāni honti. Tāni hi ajātāneva",
  "atk-abh02a:1416_7": "na jāyanti, anibbattāneva na nibbattanti, apātubhūtāneva na pātubhavanti. Evameva",
  "atk-abh02a:1416_8": "maggo nāpi atītādibhede kilese pajahati, nāpi na pajahati. Yesañhi kilesānaṃ maggena",
  "atk-abh02a:1416_9": "khandhesu apariññātesu uppatti siyā, maggena uppajjitvā khandhānaṃ pariññātattā te",
  "atk-abh02a:1416_10": "kilesā ajātāva na jāyanti, anibbattāva na nibbattanti, apātubhūtāva na pātubhavanti.",
  "atk-abh02a:1416_11": "Taruṇaputtāya itthiyā puna avijāyanatthaṃ byādhitānaṃ rogavūpasamatthaṃ pītabhesajjehi",
  "atk-abh02a:1416_12": "cāpi ayamattho vibhāvetabbo. Evaṃ maggo ye kilese pajahati, te atītā vā anāgatā vā",
  "atk-abh02a:1416_13": "paccuppannā vāti na vattabbā. Na ca maggo kilese na pajahati. Ye pana maggo kilese",
  "atk-abh02a:1416_14": "pajahati, te sandhāya ‘uppannānaṃ pāpakāna’ntiādi vuttaṃ.",
  "atk-abh02a:1417_0": "Na kevalañca maggo kileseyeva pajahati, kilesānaṃ pana appahīnattā ye uppajjeyyuṃ",
  "atk-abh02a:1417_1": "upādinnakkhandhā, tepi pajahatiyeva. Vuttampi cetaṃ “sotāpattimaggañāṇena abhisaṅkhāraviññāṇassa",
  "atk-abh02a:1417_2": "nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca",
  "atk-abh02a:1417_3": "etthete nirujjhantī”ti vitthāro. Iti maggo upādinnato anupādinnato ca vuṭṭhāti. Bhavavasena",
  "atk-abh02a:1417_4": "pana sotāpattimaggo apāyabhavato vuṭṭhāti. Sakadāgāmimaggo sugatibhavekadesato; anāgāmimaggo",
  "atk-abh02a:1417_5": "sugatikāmabhavato; vuṭṭhāti arahattamaggo rūpārūpabhavato vuṭṭhāti, sabbabhavehi",
  "atk-abh02a:1417_6": "vuṭṭhātiyevātipi vadanti.",
  "atk-abh02a:1418_0": "Atha maggakkhaṇe kathaṃ anuppannānaṃ uppādāya bhāvanā hoti? Kathaṃ vā uppannānaṃ",
  "atk-abh02a:1418_1": "ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno",
  "atk-abh02a:1418_2": "nāma vuccati. Anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā",
  "atk-abh02a:1418_3": "vattāro bhavanti – ‘anāgataṭṭhānaṃ āgatamha, ananubhūtaṃ ārammaṇaṃ anubhavāmā’ti.",
  "atk-abh02a:1418_4": "Yā cassa pavatti, ayameva ṭhiti nāmāti ṭhitiyā bhāvetīti vattuṃ vaṭṭati. Evametassa",
  "atk-abh02a:1418_5": "bhikkhuno idaṃ lokuttaramaggakkhaṇe vīriyaṃ “anuppannānaṃ pāpakānaṃ akusalānaṃ dhammānaṃ",
  "atk-abh02a:1418_6": "anuppādāyā”tiādīni cattāri nāmāni labhati. Ayaṃ lokuttaramaggakkhaṇe sammappadhānakathā.",
  "atk-abh02a:1418_7": "Evamettha lokiyalokuttaramissakā sammappadhānā niddiṭṭhāti.",
  "atk-abh02a:1419": "Suttantabhājanīyavaṇṇanā.",
  "atk-abh02a:1420": "2. Abhidhammabhājanīyavaṇṇanā",
  "atk-abh02a:1421_0": "408. Abhidhammabhājanīye sabbānipi sammappadhānāni dhammasaṅgaṇiyaṃ vibhattassa desanānayassa",
  "atk-abh02a:1421_1": "mukhamattameva dassentena niddiṭṭhāni. Tattha nayabhedo veditabbo. Kathaṃ? Paṭhamasammappadhāne",
  "atk-abh02a:1421_2": "tāva sotāpattimagge jhānābhinivese suddhikapaṭipadā, suddhikasuññatā, suññatapaṭipadā,",
  "atk-abh02a:1421_3": "suddhikaappaṇihitā, appaṇihitapaṭipadāti imesu pañcasu ṭhānesu dvinnaṃ dvinnaṃ catukkapañcakanayānaṃ",
  "atk-abh02a:1421_4": "vasena dasa nayā honti. Evaṃ sesesupīti vīsatiyā abhinivesesu dve nayasatāni. Tāni",
  "atk-abh02a:1421_5": "catūhi adhipatīhi catugguṇitāni aṭṭha. Iti suddhikāni dve sādhipatīni aṭṭhāti sabbampi",
  "atk-abh02a:1421_6": "nayasahassaṃ hoti. Tathādutiyasammappadhānādīsu suddhikasammappadhāne cāti sotāpattimagge",
  "atk-abh02a:1421_7": "pañcanayasahassāni. Yathā ca sotāpattimagge, evaṃ sesamaggesupīti kusalavaseneva",
  "atk-abh02a:1421_8": "vīsati nayasahassāni. Vipāke pana sammappadhānehi kattabbakiccaṃ natthīti vipākavāro",
  "atk-abh02a:1421_9": "na gahitoti. Sammappadhānāni panettha nibbattitalokuttarāneva kathitānīti veditabbāni.",
  "atk-abh02a:1422": "Abhidhammabhājanīyavaṇṇanā.",
  "atk-abh02a:1423": "3. Pañhāpucchakavaṇṇanā",
  "atk-abh02a:1424_0": "427. Pañhāpucchake pāḷianusāreneva sammappadhānānaṃ kusalādibhāvo veditabbo. Ārammaṇattikesu",
  "atk-abh02a:1424_1": "pana sabbānipi etāni appamāṇaṃ nibbānaṃ ārabbha pavattito appamāṇārammaṇāneva, na",
  "atk-abh02a:1424_2": "maggārammaṇāni; sahajātahetuvasena pana maggahetukāni; vīmaṃsaṃ jeṭṭhakaṃ katvā maggabhāvanākāle",
  "atk-abh02a:1424_3": "maggādhipatīni; chandacittajeṭṭhikāya maggabhāvanāya na vattabbāni maggādhipatīnīti;",
  "atk-abh02a:1424_4": "vīriyajeṭṭhikāya pana aññassa vīriyassa abhāvā na vattabbāni maggādhipatīnīti vā",
  "atk-abh02a:1424_5": "na maggādhipatīnīti vā; atītādīsu ekārammaṇabhāvenapi na vattabbāni; nibbānassa pana",
  "atk-abh02a:1424_6": "bahiddhādhammattā bahiddhārammaṇāni nāma hontīti. Evametasmiṃ pañhāpucchake nibbattitalokuttarāneva",
  "atk-abh02a:1424_7": "sammappadhānāni kathitāni. Sammāsambuddhena hi suttantabhājanīyasmiṃyeva lokiyalokuttaramissakā",
  "atk-abh02a:1424_8": "sammappadhānā kathitā; abhidhammabhājanīyapañhāpucchakesu pana lokuttarāyevāti. Evamayaṃ",
  "atk-abh02a:1424_9": "sammappadhānavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1425": "Sammohavinodaniyā vibhaṅgaṭṭhakathāya",
  "atk-abh02a:1426": "Sammappadhānavibhaṅgavaṇṇanā niṭṭhitā.",
  "atk-abh02a:1427": "9. Iddhipādavibhaṅgo",
  "atk-abh02a:1428": "1. Suttantabhājanīyavaṇṇanā",
  "atk-abh02a:1429_0": "431. Idāni tadanantare iddhipādavibhaṅge cattāroti gaṇanaparicchedo. Iddhipādāti",
  "atk-abh02a:1429_1": "ettha ijjhatīti iddhi, samijjhati nipphajjatīti attho. Ijjhanti vā etāya sattā iddhā",
  "atk-abh02a:1429_2": "vuddhā ukkaṃsagatā hontītipi iddhi. Paṭhamenatthena iddhi eva pādo iddhipādo, iddhikoṭṭhāsoti",
  "atk-abh02a:1429_3": "attho. Dutiyenatthena iddhiyā pādoti iddhipādo; pādoti patiṭṭhā, adhigamupāyoti attho.",
  "atk-abh02a:1429_4": "Tena hi yasmā uparūparivisesasaṅkhātaṃ iddhiṃ pajjanti pāpuṇanti, tasmā pādoti vuccati.",
  "atk-abh02a:1429_5": "Evaṃ tāva “cattāro iddhipādā”ti ettha attho veditabbo.",
  "atk-abh02a:1430_0": "Idāni te bhājetvā dassetuṃ idha bhikkhūtiādi āraddhaṃ. Tattha idha bhikkhūti imasmiṃ",
  "atk-abh02a:1430_1": "sāsane bhikkhu. Chandasamādhipadhānasaṅkhārasamannāgatanti ettha chandahetuko chandādhiko",
  "atk-abh02a:1430_2": "vā samādhi chandasamādhi. Kattukamyatāchandaṃ adhipatiṃ karitvā paṭiladdhasamādhissetaṃ",
  "atk-abh02a:1430_3": "adhivacanaṃ. Padhānabhūtā saṅkhārā padhānasaṅkhārā. Catukiccasādhakassa sammappadhānavīriyassetaṃ",
  "atk-abh02a:1430_4": "adhivacanaṃ. Samannāgatanti chandasamādhinā ca padhānasaṅkhārehi ca upetaṃ. Iddhipādanti",
  "atk-abh02a:1430_5": "nipphattipariyāyena vā ijjhanakaṭṭhena ijjhanti etāya sattā iddhā vuddhā ukkaṃsagatā",
  "atk-abh02a:1430_6": "hontīti iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ",
  "atk-abh02a:1430_7": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti",
  "atk-abh02a:1430_8": "attho. Yañhi parato “iddhipādoti tathābhūtassa vedanākkhandho…pe… viññāṇakkhandho”ti",
  "atk-abh02a:1430_9": "vuttaṃ, taṃ iminā atthena yujjati. Iminā nayena sesesupi attho veditabbo. Yatheva",
  "atk-abh02a:1430_10": "hi chandaṃ adhipatiṃ karitvā paṭiladdhasamādhi chandasamādhīti vutto, evaṃ vīriyaṃ…pe…",
  "atk-abh02a:1430_11": "cittaṃ. Vīmaṃsaṃ adhipatiṃ karitvā paṭiladdhasamādhi vīmaṃsasamādhīti vuccati.",
  "atk-abh02a:1431_0": "Idāni chandasamādhiādīni padāni bhājetvā dassetuṃ kathañca bhikkhūtiādi āraddhaṃ.",
  "atk-abh02a:1431_1": "Tattha chandañce bhikkhu adhipatiṃ karitvāti yadi bhikkhu chandaṃ adhipatiṃ chandaṃ",
  "atk-abh02a:1431_2": "jeṭṭhakaṃ chandaṃ dhuraṃ chandaṃ pubbaṅgamaṃ katvā samādhiṃ paṭilabhati nibbatteti,",
  "atk-abh02a:1431_3": "evaṃ nibbattito ayaṃ samādhi chandasamādhi nāma vuccatīti attho. Vīriyañcetiādīsupi",
  "atk-abh02a:1431_4": "eseva nayo. Ime vuccanti padhānasaṅkhārāti ettāvatā chandiddhipādaṃ bhāvayamānassa",
  "atk-abh02a:1431_5": "bhikkhuno padhānābhisaṅkhārasaṅkhātacatukiccasādhakaṃ vīriyaṃ kathitaṃ. Tadekajjhaṃ",
  "atk-abh02a:1431_6": "abhisaññūhitvāti taṃ sabbaṃ ekato rāsiṃ katvāti attho. Saṅkhyaṃ gacchatīti etaṃ vohāraṃ",
  "atk-abh02a:1431_7": "gacchatīti veditabbanti attho.",
  "atk-abh02a:1432": "433. Idāni “chandasamādhipadhānasaṅkhāro”ti etasmiṃ padasamūhe chandādidhamme bhājetvā dassetuṃ tattha katamo chandotiādi āraddhaṃ. Taṃ uttānatthameva.",
  "atk-abh02a:1433_0": "Upeto hotīti iddhipādasaṅkhāto dhammarāsi upeto hoti. Tesaṃ dhammānanti tesaṃ sampayuttānaṃ",
  "atk-abh02a:1433_1": "chandādidhammānaṃ. Iddhi samiddhītiādīni sabbāni nipphattivevacanāneva. Evaṃ santepi",
  "atk-abh02a:1433_2": "ijjhanakaṭṭhena iddhi. Sampuṇṇā iddhi samiddhi; upasaggena vā padaṃ vaḍḍhitaṃ. Ijjhanākāro",
  "atk-abh02a:1433_3": "ijjhanā. Samijjhanāti upasaggena padaṃ vaḍḍhitaṃ. Attano santāne pātubhāvavasena",
  "atk-abh02a:1433_4": "labhanaṃ lābho. Parihīnānampi vīriyārambhavasena puna lābho paṭilābho; upasaggena",
  "atk-abh02a:1433_5": "vā padaṃ vaḍḍhitaṃ. Pattīti adhigamo. Aparihānavasena sammā pattīti sampatti. Phusanāti",
  "atk-abh02a:1433_6": "paṭilābhaphusanā. Sacchikiriyāti paṭilābhasacchikiriyāva. Upasampadāti paṭilābhaupasampadā evāti veditabbā.",
  "atk-abh02a:1434_0": "Tayābhūtassāti tena ākārena bhūtassa; te chandādidhamme paṭilabhitvā ṭhitassāti attho.",
  "atk-abh02a:1434_1": "Vedanākkhandhotiādīhi chandādayo anto katvā cattāropi khandhā kathitā. Te dhammeti",
  "atk-abh02a:1434_2": "te cattāro arūpakkhandhe; chandādayo vā tayo dhammetipi vuttaṃ. Āsevatītiādīni vuttatthāneva.",
  "atk-abh02a:1434_3": "Sesaiddhipādaniddesesupi imināva nayena attho veditabbo.",
  "atk-abh02a:1435_0": "Ettāvatā kiṃ kathitanti? Catunnaṃ bhikkhūnaṃ matthakappattaṃ kammaṭṭhānaṃ kathitaṃ.",
  "atk-abh02a:1435_1": "Eko hi bhikkhu chandaṃ avassayati; kattukamyatākusaladhammacchandena atthanipphattiyaṃ",
  "atk-abh02a:1435_2": "sati ‘ahaṃ lokuttaradhammaṃ nibbattessāmi, natthi mayhaṃ etassa nibbattane bhāro’ti",
  "atk-abh02a:1435_3": "chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammaṃ nibbatteti.",
  "atk-abh02a:1435_4": "Eko vīriyaṃ avassayati. Eko cittaṃ, eko paññaṃ avassayati. Paññāya atthanipphattiyaṃ",
  "atk-abh02a:1435_5": "sati ‘ahaṃ lokuttaradhammaṃ nibbattessāmi, natthi mayhaṃ etassa nibbattane bhāro’ti",
  "atk-abh02a:1435_6": "paññaṃ jeṭṭhakaṃ paññaṃ dhuraṃ paññaṃ pubbaṅgamaṃ katvā lokuttaradhammaṃ nibbatteti.",
  "atk-abh02a:1436_0": "Kathaṃ? Yathā hi catūsu amaccaputtesu ṭhānantaraṃ patthetvā vicarantesu eko upaṭṭhānaṃ",
  "atk-abh02a:1436_1": "avassayi, eko sūrabhāvaṃ, eko jātiṃ, eko mantaṃ. Kathaṃ? Tesu hi paṭhamo ‘upaṭṭhāne",
  "atk-abh02a:1436_2": "appamādakāritāya atthanipphattiyā sati labbhamānaṃ lacchāmetaṃ ṭhānantara’nti upaṭṭhānaṃ",
  "atk-abh02a:1436_3": "avassayi. Dutiyo ‘upaṭṭhāne appamattopi ekacco saṅgāme paccupaṭṭhite saṇṭhātuṃ na",
  "atk-abh02a:1436_4": "sakkoti; avassaṃ kho pana rañño paccanto kuppissati; tasmiṃ kuppite rathadhure kammaṃ",
  "atk-abh02a:1436_5": "katvā rājānaṃ ārādhetvā āharāpessāmetaṃ ṭhānantara’nti sūrabhāvaṃ avassayi. Tatiyo",
  "atk-abh02a:1436_6": "‘sūrabhāvepi sati ekacco hīnajātiko hoti; jātiṃ sodhetvā ṭhānantaraṃ dadantā mayhaṃ",
  "atk-abh02a:1436_7": "dassantī’ti jātiṃ avassayi. Catuttho ‘jātimāpi eko amantanīyo hoti; mantena kattabbakicce",
  "atk-abh02a:1436_8": "uppanne āharāpessāmetaṃ ṭhānantara’nti mantaṃ avassayi. Te sabbepi attano attano",
  "atk-abh02a:1436_9": "avassayabalena ṭhānantarāni pāpuṇiṃsu.",
  "atk-abh02a:1437_0": "Tattha upaṭṭhāne appamatto hutvā ṭhānantaraṃ patto viya chandaṃ avassāya kattukamyatākusaladhammacchandena",
  "atk-abh02a:1437_1": "atthanibbattiyaṃ sati ‘ahaṃ lokuttaradhammaṃ nibbattessāmi, natthi mayhaṃ etassa",
  "atk-abh02a:1437_2": "nibbattane bhāro’ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammanibbattako",
  "atk-abh02a:1437_3": "daṭṭhabbo, raṭṭhapālatthero viya. So hi āyasmā chandaṃ dhuraṃ katvā lokuttaradhammaṃ",
  "atk-abh02a:1437_4": "nibbattesi. Sūrabhāvena rājānaṃ ārādhetvā ṭhānantaraṃ patto viya vīriyaṃ jeṭṭhakaṃ",
  "atk-abh02a:1437_5": "vīriyaṃ dhuraṃ vīriyaṃ pubbaṅgamaṃ katvā lokuttaradhammanibbattako daṭṭhabbo, soṇatthero",
  "atk-abh02a:1437_6": "viya. So hi āyasmā vīriyaṃ dhuraṃ katvā lokuttaradhammaṃ nibbattesi.",
  "atk-abh02a:1438_0": "Jātisampattiyā ṭhānantaraṃ patto viya cittaṃ jeṭṭhakaṃ cittaṃ dhuraṃ cittaṃ pubbaṅgamaṃ",
  "atk-abh02a:1438_1": "katvā lokuttaradhammanibbattako daṭṭhabbo, sambhūtatthero viya. So hi āyasmā cittaṃ",
  "atk-abh02a:1438_2": "dhuraṃ katvā lokuttaradhammaṃ nibbattesi. Mantaṃ avassāya ṭhānantarappatto viya vīmaṃsaṃ",
  "atk-abh02a:1438_3": "jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ katvā lokuttaradhammanibbattako daṭṭhabbo,",
  "atk-abh02a:1438_4": "thero mogharājā viya. So hi āyasmā vīmaṃsaṃ dhuraṃ katvā lokuttaradhammaṃ nibbattesi.",
  "atk-abh02a:1439_0": "Ettha ca tayo chandasamādhipadhānasaṅkhārasaṅkhātā dhammā iddhīpi honti iddhipādāpi.",
  "atk-abh02a:1439_1": "Sesā pana sampayuttakā cattāro khandhā iddhipādāyeva. Vīriyacittavīmaṃsasamādhipadhānasaṅkhārasaṅkhātāpi",
  "atk-abh02a:1439_2": "tayo dhammā iddhīpi honti iddhipādāpi. Sesā pana sampayuttakā cattāro khandhā iddhipādāyeva.",
  "atk-abh02a:1439_3": "Ayaṃ tāva abhedato kathā.",
  "atk-abh02a:1440_0": "Bhedato pana ‘chando’ iddhi nāma. Chandadhurena bhāvitā cattāro khandhā chandiddhipādo",
  "atk-abh02a:1440_1": "nāma. Samādhi padhānasaṅkhāroti dve dhammā saṅkhārakkhandhavasena chandiddhipāde",
  "atk-abh02a:1440_2": "pavisanti; pāde paviṭṭhātipi vattuṃ vaṭṭatiyeva. Tattheva ‘samādhi’ iddhi nāma. Samādhidhurena",
  "atk-abh02a:1440_3": "bhāvitā cattāro khandhā samādhiddhipādo nāma. Chando padhānasaṅkhāroti dve dhammā",
  "atk-abh02a:1440_4": "saṅkhārakkhandhavasena samādhiddhipāde pavisanti; pāde paviṭṭhātipi vattuṃ vaṭṭati",
  "atk-abh02a:1440_5": "eva. Tattheva ‘padhānasaṅkhāro’ iddhi nāma. Padhānasaṅkhārabhāvitā cattāro khandhā",
  "atk-abh02a:1440_6": "padhānasaṅkhāriddhipādo nāma. Chando samādhīti dve dhammā saṅkhārakkhandhavasena",
  "atk-abh02a:1440_7": "padhānasaṅkhāriddhipāde pavisanti; pāde paviṭṭhātipi vattuṃ vaṭṭati eva. Tattheva",
  "atk-abh02a:1440_8": "‘vīriyaṃ’ iddhi nāma, ‘cittaṃ’ iddhi nāma, ‘vīmaṃsā’ iddhi nāma…pe… pāde paviṭṭhātipi",
  "atk-abh02a:1440_9": "vattuṃ vaṭṭati eva. Ayaṃ bhedato kathā nāma.",
  "atk-abh02a:1441_0": "Ettha pana abhinavaṃ natthi; gahitameva vibhūtadhātukaṃ kataṃ. Kathaṃ? Chando, samādhi,",
  "atk-abh02a:1441_1": "padhānasaṅkhāroti ime tayo dhammā iddhīpi honti iddhipādāpi. Sesā sampayuttakā cattāro",
  "atk-abh02a:1441_2": "khandhā iddhipādāyeva. Ime hi tayo dhammā ijjhamānā sampayuttakehi catūhi khandhehi",
  "atk-abh02a:1441_3": "saddhiṃyeva ijjhanti, na vinā. Sampayuttakā pana cattāro khandhā ijjhanakaṭṭhena",
  "atk-abh02a:1441_4": "iddhi nāma honti, patiṭṭhānaṭṭhena pādo nāma. ‘Iddhī’ti vā ‘iddhipādo’ti vā na aññassa",
  "atk-abh02a:1441_5": "kassaci adhivacanaṃ, sampayuttakānaṃ catunnaṃ khandhānaṃyeva adhivacanaṃ. Vīriyaṃ,",
  "atk-abh02a:1441_6": "cittaṃ, vīmaṃsāsamādhipadhānasaṅkhāroti tayo dhammā…pe… catunnaṃ khandhānaṃyeva adhivacanaṃ.",
  "atk-abh02a:1442_0": "Apica pubbabhāgo pubbabhāgo iddhipādo nāma; paṭilābho paṭilābho iddhi nāmāti veditabbo.",
  "atk-abh02a:1442_1": "Ayamattho upacārena vā vipassanāya vā dīpetabbo. Paṭhamajjhānaparikammañhi iddhipādo",
  "atk-abh02a:1442_2": "nāma, paṭhamajjhānaṃ iddhi nāma. Dutiyatatiyacatutthaākāsānañcāyatana, viññāṇañcāyatanaākiñcaññāyatananevasaññānāsaññāyatanaparikammaṃ",
  "atk-abh02a:1442_3": "iddhipādo nāma, nevasaññānāsaññāyatanaṃ iddhi nāma. Sotāpattimaggassa vipassanā iddhipādo",
  "atk-abh02a:1442_4": "nāma, sotāpattimaggo iddhi nāma. Sakadāgāmi, anāgāmi, arahattamaggassa vipassanā",
  "atk-abh02a:1442_5": "iddhipādo nāma, arahattamaggo iddhi nāma. Paṭilābhenāpi dīpetuṃ vaṭṭatiyeva. Paṭhamajjhānañhi",
  "atk-abh02a:1442_6": "iddhipādo nāma, dutiyajjhānaṃ iddhi nāma; dutiyajjhānaṃ iddhipādo nāma, tatiyajjhānaṃ",
  "atk-abh02a:1442_7": "iddhi nāma…pe… anāgāmimaggo iddhipādo nāma, arahattamaggo iddhi nāma.",
  "atk-abh02a:1443_0": "Kenaṭṭhena iddhi? Kenaṭṭhena pādoti? Ijjhanakaṭṭheneva iddhi. Patiṭṭhānaṭṭheneva",
  "atk-abh02a:1443_1": "pādo. Evamidhāpi iddhīti vā pādoti vā na aññassa kassaci adhivacanaṃ, sampayuttakānaṃ",
  "atk-abh02a:1443_2": "catunnaṃ khandhānaṃyeva adhivacananti. Evaṃ vutte pana idamāhaṃsu – catunnaṃ khandhānameva",
  "atk-abh02a:1443_3": "adhivacanaṃ bhaveyya, yadi satthā parato uttaracūḷabhājanīyaṃ nāma na āhareyya. Uttaracūḷabhājanīye",
  "atk-abh02a:1443_4": "pana “chandoyeva chandiddhipādo, vīriyameva, cittameva, vīmaṃsāva vīmaṃsiddhipādo”ti",
  "atk-abh02a:1443_5": "kathitaṃ. Keci pana “iddhi nāma anipphannā, iddhipādo nipphanno”ti vadiṃsu. Tesaṃ",
  "atk-abh02a:1443_6": "vacanaṃ paṭikkhipitvā iddhīpi iddhipādopi ‘nipphanno tilakkhaṇabbhāhato’ti sanniṭṭhānaṃ",
  "atk-abh02a:1443_7": "kataṃ. Iti imasmiṃ suttantabhājanīye lokiyalokuttaramissakā iddhipādā kathitāti.",
  "atk-abh02a:1444": "Suttantabhājanīyavaṇṇanā.",
  "atk-abh02a:1445": "2. Abhidhammabhājanīyavaṇṇanā",
  "atk-abh02a:1446_0": "444. Abhidhammabhājanīyaṃ uttānatthameva. Nayā panettha gaṇetabbā. “Chandasamādhipadhānasaṅkhārasamannāgataṃ",
  "atk-abh02a:1446_1": "iddhipādaṃ bhāvetī”ti vuttaṭṭhānasmiñhi lokuttarāni cattāri nayasahassāni vibhattāni.",
  "atk-abh02a:1446_2": "Vīriyasamādhiādīsupi eseva nayo. Tathā uttaracūḷabhājanīye chandiddhipāde cattāri",
  "atk-abh02a:1446_3": "nayasahassāni vibhattāni, vīriyacittavīmaṃsiddhipāde cattāri cattārīti sabbānipi",
  "atk-abh02a:1446_4": "aṭṭhannaṃ catukkānaṃ vasena dvattiṃsa nayasahassāni vibhattāni. Evametaṃ nibbattitalokuttarānaṃyeva",
  "atk-abh02a:1446_5": "iddhipādānaṃ vasena dvattiṃsanayasahassappaṭimaṇḍitaṃ abhidhammabhājanīyaṃ kathitanti veditabbaṃ.",
  "atk-abh02a:1447": "3. Pañhāpucchakavaṇṇanā",
  "atk-abh02a:1448_0": "462. Pañhāpucchake pāḷianusāreneva iddhipādānaṃ kusalādibhāvo veditabbo. Ārammaṇattikesu",
  "atk-abh02a:1448_1": "pana sabbepete appamāṇaṃ nibbānaṃ ārabbha pavattito appamāṇārammaṇā eva, na maggārammaṇā;",
  "atk-abh02a:1448_2": "sahajātahetuvasena pana maggahetukā, na maggādhipatino. Cattāro hi adhipatayo aññamaññaṃ",
  "atk-abh02a:1448_3": "garuṃ na karonti. Kasmā? Sayaṃ jeṭṭhakattā. Yathā hi samajātikā samavayā samathāmā",
  "atk-abh02a:1448_4": "samasippā cattāro rājaputtā attano attano jeṭṭhakatāya aññamaññassa apacitiṃ na karonti,",
  "atk-abh02a:1448_5": "evamimepi cattāro adhipatayo pāṭiyekkaṃ pāṭiyekkaṃ jeṭṭhakadhammatāya aññamaññaṃ",
  "atk-abh02a:1448_6": "garuṃ na karontīti ekanteneva na maggādhipatino. Atītādīsu ekārammaṇabhāvepi na vattabbā.",
  "atk-abh02a:1448_7": "Nibbānassa pana bahiddhādhammattā bahiddhārammaṇā nāma hontīti. Evametasmiṃ pañhāpucchake",
  "atk-abh02a:1448_8": "nibbattitalokuttarāva iddhipādā kathitā. Sammāsambuddhena hi suttantabhājanīyasmiṃyeva",
  "atk-abh02a:1448_9": "lokiyalokuttaramissakā iddhipādā kathitā, abhidhammabhājanīyapañhāpucchakesu pana",
  "atk-abh02a:1448_10": "lokuttarāyevāti. Evamayaṃ iddhipādavibhaṅgopi teparivaṭṭaṃ nīharitvāva dassitoti.",
  "atk-abh02a:1449": "Sammohavinodaniyā vibhaṅgaṭṭhakathāya",
  "atk-abh02a:1450": "Iddhipādavibhaṅgavaṇṇanā niṭṭhitā.",
  "atk-abh02a:1451": "10. Bojjhaṅgavibhaṅgo",
  "atk-abh02a:1452": "1. Suttantabhājanīyavaṇṇanā",
  "atk-abh02a:1453_0": "466. Idāni tadanantare bojjhaṅgavibhaṅge sattāti gaṇanaparicchedo. Bojjhaṅgāti bodhiyā",
  "atk-abh02a:1453_1": "bodhissa vā aṅgāti bojjhaṅgā. Idaṃ vuttaṃ hoti – yā esā dhammasāmaggī yāya lokuttaramaggakkhaṇe",
  "atk-abh02a:1453_2": "uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-abh02a:1453_3": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-abh02a:1453_4": "dhammasāmaggiyā ariyasāvako bujjhatīti katvā bodhīti vuccati, bujjhati kilesasantānaniddāya",
  "atk-abh02a:1453_5": "uṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā",
  "atk-abh02a:1453_6": "dhammasāmaggīsaṅkhātāya bodhiyā aṅgātipi bojjhaṅgā, jhānaṅgamaggaṅgādīni viya. Yo",
  "atk-abh02a:1453_7": "panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti",
  "atk-abh02a:1453_8": "vuccati, tassa bodhissa aṅgātipi bojjhaṅgā, senaṅgarathaṅgādayo viya. Tenāhu aṭṭhakathācariyā",
  "atk-abh02a:1453_9": "– “bujjhanakassa puggalassa aṅgāti vā bojjhaṅgā”ti.",
  "atk-abh02a:1454_0": "Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti",
  "atk-abh02a:1454_1": "bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”ti",
  "atk-abh02a:1454_2": "iminā paṭisambhidānayenāpi bojjhaṅgattho veditabbo.",
  "atk-abh02a:1455_0": "Satisambojjhaṅgotiādīsu pasattho sundaro ca bojjhaṅgo sambojjhaṅgo, satiyeva sambojjhaṅgo",
  "atk-abh02a:1455_1": "satisambojjhaṅgo. Tattha upaṭṭhānalakkhaṇo satisambojjhaṅgo, pavicayalakkhaṇo dhammavicayasambojjhaṅgo,",
  "atk-abh02a:1455_2": "paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo, upasamalakkhaṇo",
  "atk-abh02a:1455_3": "passaddhisambojjhaṅgo, avikkhepalakkhaṇo samādhisambojjhaṅgo, paṭisaṅkhānalakkhaṇo",
  "atk-abh02a:1455_4": "upekkhāsambojjhaṅgo. Tesu “satiñca khvāhaṃ, bhikkhave, sabbatthikaṃ vadāmī”ti vacanato",
  "atk-abh02a:1455_5": "sabbesaṃ bojjhaṅgānaṃ upakārakattā satisambojjhaṅgo paṭhamaṃ vutto. Tato paraṃ “so",
  "atk-abh02a:1455_6": "tathā sato viharanto taṃ dhammaṃ paññāya pavicinatī”tiādinā nayena evaṃ anukkameneva",
  "atk-abh02a:1455_7": "nikkhepapayojanaṃ pāḷiyaṃ āgatameva.",
  "atk-abh02a:1456_0": "Kasmā panete satteva vuttā, anūnā anadhikāti? Līnuddhaccapaṭipakkhato sabbatthikato",
  "atk-abh02a:1456_1": "ca. Ettha hi tayo bojjhaṅgā līnassa paṭipakkhā, yathāha – “yasmiñca kho, bhikkhave,",
  "atk-abh02a:1456_2": "samaye līnaṃ cittaṃ hoti, kālo tasmiṃ samaye dhammavicayasambojjhaṅgassa bhāvanāya,",
  "atk-abh02a:1456_3": "kālo vīriyasambojjhaṅgassa bhāvanāya, kālo pītisambojjhaṅgassa bhāvanāyā”ti. Tayo",
  "atk-abh02a:1456_4": "uddhaccassa paṭipakkhā, yathāha – “yasmiñca kho, bhikkhave, samaye uddhataṃ cittaṃ",
  "atk-abh02a:1456_5": "hoti, kālo tasmiṃ samaye passaddhisambojjhaṅgassa bhāvanāya, kālo samādhisambojjhaṅgassa",
  "atk-abh02a:1456_6": "bhāvanāya, kālo upekkhāsambojjhaṅgassa bhāvanāyā”ti. Eko panettha loṇadhūpanaṃ viya",
  "atk-abh02a:1456_7": "sabbabyañjanesu, sabbakammikaamacco viya ca sabbesu rājakiccesu, sabbabojjhaṅgesu",
  "atk-abh02a:1456_8": "icchitabbato sabbatthiko, yathāha – “satiñca khvāhaṃ, bhikkhave, sabbatthikaṃ vadāmī”ti.",
  "atk-abh02a:1456_9": "“Sabbatthaka”ntipi pāḷi. Dvinnampi sabbattha icchitabbanti attho. Evaṃ līnuddhaccapaṭipakkhato",
  "atk-abh02a:1456_10": "sabbatthikato ca satteva vuttāti veditabbā.",
  "atk-abh02a:1457_0": "467. Idāni nesaṃ ekasmiṃyevārammaṇe attano attano kiccavasena nānākaraṇaṃ dassetuṃ",
  "atk-abh02a:1457_1": "tattha katamo satisambojjhaṅgotiādi āraddhaṃ. Tattha idha bhikkhūti imasmiṃ sāsane",
  "atk-abh02a:1457_2": "bhikkhu. Satimā hotīti paññāya paññavā, yasena yasavā, dhanena dhanavā viya satiyā",
  "atk-abh02a:1457_3": "satimā hoti, satisampannoti attho. Paramenāti uttamena; tañhi paramatthasaccassa",
  "atk-abh02a:1457_4": "nibbānassa ceva maggassa ca anulomato paramaṃ nāma hoti uttamaṃ seṭṭhaṃ. Satinepakkenāti",
  "atk-abh02a:1457_5": "nepakkaṃ vuccati paññā; satiyā ceva nepakkena cāti attho.",
  "atk-abh02a:1458_0": "Kasmā pana imasmiṃ satibhājanīye paññā saṅgahitāti? Satiyā balavabhāvadīpanatthaṃ.",
  "atk-abh02a:1458_1": "Sati hi paññāya saddhimpi uppajjati vināpi, paññāya saddhiṃ uppajjamānā balavatī",
  "atk-abh02a:1458_2": "hoti, vinā uppajjamānā dubbalā. Tenassā balavabhāvadīpanatthaṃ paññā saṅgahitā. Yathā",
  "atk-abh02a:1458_3": "hi dvīsu disāsu dve rājamahāmattā tiṭṭheyyuṃ; tesu eko rājaputtaṃ gahetvā tiṭṭheyya,",
  "atk-abh02a:1458_4": "eko attano dhammatāya ekakova tesu rājaputtaṃ gahetvā ṭhito attanopi tejena rājaputtassapi",
  "atk-abh02a:1458_5": "tejena tejavā hoti; attano dhammatāya ṭhito na tena samatejo hoti; evameva rājaputtaṃ",
  "atk-abh02a:1458_6": "gahetvā ṭhitamahāmatto viya paññāya saddhiṃ uppannā sati, attano dhammatāya ṭhito",
  "atk-abh02a:1458_7": "viya vinā paññāya uppannā. Tattha yathā rājaputtaṃ gahetvā ṭhito attanopi tejena",
  "atk-abh02a:1458_8": "rājaputtassapi tejena tejavā hoti, evaṃ paññāya saddhiṃ uppannā sati balavatī hoti;",
  "atk-abh02a:1458_9": "yathā attano dhammatāya ṭhito na tena samatejo hoti, evaṃ vinā paññāya uppannā dubbalā",
  "atk-abh02a:1458_10": "hotīti balavabhāvadīpanatthaṃ paññā gahitāti.",
  "atk-abh02a:1459_0": "Cirakatampīti attano vā parassa vā kāyena cirakataṃ vattaṃ vā kasiṇamaṇḍalaṃ vā kasiṇaparikammaṃ",
  "atk-abh02a:1459_1": "vā. Cirabhāsitampīti attanā vā parena vā vācāya cirabhāsitaṃ bahukampi, vattasīse",
  "atk-abh02a:1459_2": "ṭhatvā dhammakathaṃ vā kammaṭṭhānavinicchayaṃ vā, vimuttāyatanasīse vā ṭhatvā dhammakathameva.",
  "atk-abh02a:1459_3": "Saritā hotīti taṃ kāyaviññattiṃ vacīviññattiñca samuṭṭhāpetvā pavattaṃ arūpadhammakoṭṭhāsaṃ",
  "atk-abh02a:1459_4": "‘evaṃ uppajjitvā evaṃ niruddho’ti saritā hoti. Anussaritāti punappunaṃ saritā. Ayaṃ",
  "atk-abh02a:1459_5": "vuccati satisambojjhaṅgoti ayaṃ evaṃ uppannā sesabojjhaṅgasamuṭṭhāpikā vipassanāsampayuttā",
  "atk-abh02a:1459_6": "sati satisambojjhaṅgo nāma kathīyati.",
  "atk-abh02a:1460_0": "So tathā sato viharantoti so bhikkhu tenākārena uppannāya satiyā sato hutvā viharanto.",
  "atk-abh02a:1460_1": "Taṃ dhammanti taṃ cirakataṃ cirabhāsitaṃ heṭṭhā vuttappakāraṃ dhammaṃ. Paññāya pavicinatīti",
  "atk-abh02a:1460_2": "paññāya ‘aniccaṃ dukkhaṃ anattā’ti pavicinati. Pavicaratīti ‘aniccaṃ dukkhaṃ anattā’ti",
  "atk-abh02a:1460_3": "tattha paññaṃ carāpento pavicarati. Parivīmaṃsaṃ āpajjatīti olokanaṃ gavesanaṃ āpajjati.",
  "atk-abh02a:1460_4": "Ayaṃ vuccatīti idaṃ vuttappakāraṃ bojjhaṅgasamuṭṭhāpakaṃ vipassanāñāṇaṃ dhammavicayasambojjhaṅgo nāma vuccati.",
  "atk-abh02a:1461_0": "Tassa taṃ dhammanti tassa bhikkhuno taṃ heṭṭhā vuttappakāraṃ dhammaṃ. Āraddhaṃ hotīti",
  "atk-abh02a:1461_1": "paripuṇṇaṃ hoti paggahitaṃ. Asallīnanti āraddhattāyeva asallīnaṃ. Ayaṃ vuccatīti",
  "atk-abh02a:1461_2": "idaṃ bojjhaṅgasamuṭṭhāpakaṃ vipassanāsampayuttaṃ vīriyaṃ vīriyasambojjhaṅgo nāma vuccati.",
  "atk-abh02a:1462": "Nirāmisāti kāmāmisalokāmisavaṭṭāmisānaṃ abhāvena nirāmisā parisuddhā. Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā pīti pītisambojjhaṅgo nāma vuccati.",
  "atk-abh02a:1463_0": "Pītimanassāti pītisampayuttacittassa. Kāyopi passambhatīti khandhattayasaṅkhāto nāmakāyo",
  "atk-abh02a:1463_1": "kilesadarathapaṭippassaddhiyā passambhati. Cittampīti viññāṇakkhandhopi tatheva passambhati.",
  "atk-abh02a:1463_2": "Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā passaddhi passaddhisambojjhaṅgo nāma vuccati.",
  "atk-abh02a:1464_0": "Passaddhakāyassa sukhinoti passaddhakāyatāya uppannasukhena sukhitassa. Samādhiyatīti",
  "atk-abh02a:1464_1": "sammā ādhiyati, niccalaṃ hutvā ārammaṇe ṭhapīyati, appanāppattaṃ viya hoti. Ayaṃ",
  "atk-abh02a:1464_2": "vuccatīti ayaṃ bojjhaṅgasamuṭṭhāpikā vipassanāsampayuttā cittekaggatā samādhisambojjhaṅgo nāma vuccati.",
  "atk-abh02a:1465_0": "Tathā samāhitanti tena appanāppattena viya samādhinā samāhitaṃ. Sādhukaṃ ajjhupekkhitā",
  "atk-abh02a:1465_1": "hotīti suṭṭhu ajjhupekkhitā hoti; tesaṃ dhammānaṃ pahānavaḍḍhane abyāvaṭo hutvā ajjhupekkhati.",
  "atk-abh02a:1465_2": "Ayaṃ vuccatīti ayaṃ channaṃ bojjhaṅgānaṃ anosakkanaanativattanabhāvasādhako majjhattākāro",
  "atk-abh02a:1465_3": "upekkhāsambojjhaṅgo nāma vuccati.",
  "atk-abh02a:1466": "Ettāvatā kiṃ kathitaṃ nāma hoti? Apubbaṃ acarimaṃ ekacittakkhaṇe nānārasalakkhaṇā pubbabhāgavipassanā bojjhaṅgā kathitā hontīti.",
  "atk-abh02a:1467": "Paṭhamo nayo.",
  "atk-abh02a:1468_0": "468-469. Idāni yena pariyāyena satta bojjhaṅgā cuddasa honti, tassa pakāsanatthaṃ",
  "atk-abh02a:1468_1": "dutiyanayaṃ dassento puna satta bojjhaṅgātiādimāha. Tatrāyaṃ anupubbapadavaṇṇanā",
  "atk-abh02a:1468_2": "– ajjhattaṃ dhammesu satīti ajjhattikasaṅkhāre pariggaṇhantassa uppannā sati. Bahiddhā",
  "atk-abh02a:1468_3": "dhammesu satīti bahiddhāsaṅkhāre pariggaṇhantassa uppannā sati. Yadapīti yāpi. Tadapīti",
  "atk-abh02a:1468_4": "sāpi. Abhiññāyāti abhiññeyyadhamme abhijānanatthāya. Sambodhāyāti sambodhi vuccati",
  "atk-abh02a:1468_5": "maggo, maggatthāyāti attho. Nibbānāyāti vānaṃ vuccati taṇhā; sā tattha natthīti nibbānaṃ,",
  "atk-abh02a:1468_6": "tadatthāya, asaṅkhatāya amatadhātuyā sacchikiriyatthāya saṃvattatīti attho. Dhammavicayasambojjhaṅgepi eseva nayo.",
  "atk-abh02a:1469_0": "Kāyikaṃ vīriyanti caṅkamaṃ adhiṭṭhahantassa uppannavīriyaṃ. Cetasikaṃ vīriyanti “na",
  "atk-abh02a:1469_1": "tāvāhaṃ imaṃ pallaṅkaṃ bhindissāmi yāva me na anupādāya āsavehi cittaṃ vimuccissatī”ti",
  "atk-abh02a:1469_2": "evaṃ kāyapayogaṃ vinā uppannavīriyaṃ. Kāyapassaddhīti tiṇṇaṃ khandhānaṃ darathapassaddhi.",
  "atk-abh02a:1469_3": "Cittapassaddhīti viññāṇakkhandhassa darathapassaddhi. Upekkhāsambojjhaṅge satisambojjhaṅgasadisova",
  "atk-abh02a:1469_4": "vinicchayo. Imasmiṃ naye satta bojjhaṅgā lokiyalokuttaramissakā kathitā.",
  "atk-abh02a:1470_0": "Porāṇakattherā pana ‘ettakena pākaṭaṃ na hotī’ti vibhajitvā dassesuṃ. Etesu hi ajjhattadhammesu",
  "atk-abh02a:1470_1": "sati pavicayo upekkhāti ime tayo attano khandhārammaṇattā lokiyāva honti. Tathā maggaṃ",
  "atk-abh02a:1470_2": "appattaṃ kāyikavīriyaṃ. Avitakkaavicārā pana pītisamādhiyo lokuttarā honti. Sesā",
  "atk-abh02a:1470_3": "lokiyalokuttaramissakāti.",
  "atk-abh02a:1471_0": "Tattha ajjhattaṃ tāva dhammesu satipavicayaupekkhā ajjhattārammaṇā, lokuttarā pana",
  "atk-abh02a:1471_1": "bahiddhārammaṇāti tesaṃ lokuttarabhāvo mā yujjittha. Caṅkamappayogena nibbattavīriyampi",
  "atk-abh02a:1471_2": "lokiyanti vadanto na kilamati. Avitakkaavicārā pana pītisamādhiyo kadā lokuttarā",
  "atk-abh02a:1471_3": "hontīti? Kāmāvacare tāva pītisambojjhaṅgo labbhati, avitakkaavicārā pīti na labbhati.",
  "atk-abh02a:1471_4": "Rūpāvacare avitakkaavicārā pīti labbhati, pītisambojjhaṅgo pana na labbhati. Arūpāvacare",
  "atk-abh02a:1471_5": "sabbena sabbaṃ na labbhati. Ettha pana alabbhamānakaṃ upādāya labbhamānakāpi paṭikkhittā.",
  "atk-abh02a:1471_6": "Evamayaṃ avitakkaavicāro pītisambojjhaṅgo kāmāvacaratopi nikkhanto rūpāvacaratopi",
  "atk-abh02a:1471_7": "arūpāvacaratopīti nibbattitalokuttaro yevāti kathito.",
  "atk-abh02a:1472_0": "Tathā kāmāvacare samādhisambojjhaṅgo labbhati, avitakkaavicāro pana samādhi na labbhati.",
  "atk-abh02a:1472_1": "Rūpāvacaraarūpāvacaresu avitakkaavicāro samādhi labbhati, samādhisambojjhaṅgo pana",
  "atk-abh02a:1472_2": "na labbhati. Ettha pana alabbhamānakaṃ upādāya labbhamānakopi paṭikkhitto. Evamayaṃ",
  "atk-abh02a:1472_3": "avitakkaavicāro samādhi kāmāvacaratopi nikkhanto rūpāvacaratopi arūpāvacaratopīti",
  "atk-abh02a:1472_4": "nibbattitalokuttaro yevāti kathito.",
  "atk-abh02a:1473_0": "Apica lokiyaṃ gahetvā lokuttaro kātabbo; lokuttaraṃ gahetvā lokiyo kātabbo. Ajjhattadhammesu",
  "atk-abh02a:1473_1": "hi satipavicayaupekkhānaṃ lokuttarabhāvanākālopi atthi. Tatridaṃ suttaṃ – “ajjhattavimokkhaṃ",
  "atk-abh02a:1473_2": "khvāhaṃ, āvuso, sabbupādānakkhayaṃ vadāmi; evamassime āsavā nānusentī”ti iminā suttena",
  "atk-abh02a:1473_3": "lokuttarā honti. Yadā pana caṅkamapayogena nibbatte kāyikavīriye anupasanteyeva vipassanā",
  "atk-abh02a:1473_4": "maggena ghaṭīyati, tadā taṃ lokuttaraṃ hoti. Ye pana therā “kasiṇajjhāne, ānāpānajjhāne,",
  "atk-abh02a:1473_5": "brahmavihārajjhāne ca bojjhaṅgo uddharanto na vāretabbo”ti vadanti, tesaṃ vāde avitakkaavicārā",
  "atk-abh02a:1473_6": "pītisamādhisambojjhaṅgā lokiyā hontīti.",
  "atk-abh02a:1474": "Dutiyo nayo.",
  "atk-abh02a:1475_0": "470-471. Idāni bojjhaṅgānaṃ bhāvanāvasena pavattaṃ tatiyanayaṃ dassento puna satta",
  "atk-abh02a:1475_1": "bojjhaṅgātiādimāha. Tatthāpi ayaṃ anupubbapadavaṇṇanā – bhāvetīti vaḍḍheti; attano",
  "atk-abh02a:1475_2": "santāne punappunaṃ janeti abhinibbatteti. Vivekanissitanti viveke nissitaṃ. Vivekoti",
  "atk-abh02a:1475_3": "vivittatā. So cāyaṃ tadaṅgaviveko, vikkhambhanasamucchedapaṭippassaddhinissaraṇavivekoti",
  "atk-abh02a:1475_4": "pañcavidho. Tattha tadaṅgaviveko nāma vipassanā. Vikkhambhanaviveko nāma aṭṭha samāpattiyo.",
  "atk-abh02a:1475_5": "Samucchedaviveko nāma maggo. Paṭippassaddhiviveko nāma phalaṃ. Nissaraṇaviveko nāma",
  "atk-abh02a:1475_6": "sabbanimittanissaṭaṃ nibbānaṃ. Evametasmiṃ pañcavidhe viveke nissitaṃ vivekanissitanti",
  "atk-abh02a:1475_7": "tadaṅgavivekanissitaṃ samucchedavivekanissitaṃ nissaraṇavivekanissitañca satisambojjhaṅgaṃ",
  "atk-abh02a:1475_8": "bhāvetīti ayamattho veditabbo.",
  "atk-abh02a:1476_0": "Tathā hi ayaṃ satisambojjhaṅgabhāvanānuyogamanuyutto yogī vipassanākkhaṇe kiccato",
  "atk-abh02a:1476_1": "tadaṅgavivekanissitaṃ, ajjhāsayato nissaraṇavivekanissitaṃ, maggakāle pana kiccato",
  "atk-abh02a:1476_2": "samucchedavivekanissitaṃ, ārammaṇato nissaraṇavivekanissitaṃ, satisambojjhaṅgaṃ bhāveti.",
  "atk-abh02a:1476_3": "Pañcavivekanissitampīti eke. Te hi na kevalaṃ balavavipassanāmaggaphalakkhaṇesu eva",
  "atk-abh02a:1476_4": "bojjhaṅgaṃ uddharanti, vipassanāpādakakasiṇajjhānaānāpānāsubhabrahmavihārajjhānesupi",
  "atk-abh02a:1476_5": "uddharanti, na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ",
  "atk-abh02a:1476_6": "pavattikkhaṇe kiccato eva vikkhambhanavivekanissitaṃ. Yathā ca vipassanākkhaṇe “ajjhāsayato",
  "atk-abh02a:1476_7": "nissaraṇavivekanissita”nti vuttaṃ, evaṃ “paṭippassaddhivivekanissitampi bhāvetī”ti",
  "atk-abh02a:1476_8": "vattuṃ vaṭṭati. Esa nayo virāganissitādīsu. Vivekatthā eva hi virāgādayo.",
  "atk-abh02a:1477_0": "Kevalañcettha vossaggo duvidho – pariccāgavossaggo ca pakkhandanavossaggo cāti. Tattha",
  "atk-abh02a:1477_1": "‘pariccāgavossaggo’ti vipassanākkhaṇe ca tadaṅgavasena maggakkhaṇe ca samucchedavasena",
  "atk-abh02a:1477_2": "kilesappahānaṃ. ‘Pakkhandanavossaggo’ti vipassanākkhaṇe tanninnabhāvena, maggakkhaṇe",
  "atk-abh02a:1477_3": "pana ārammaṇakaraṇena nibbānapakkhandanaṃ. Tadubhayampi imasmiṃ lokiyalokuttaramissake",
  "atk-abh02a:1477_4": "atthavaṇṇanānaye vaṭṭati. Tathā hi ayaṃ sati sambojjhaṅgo yathāvuttena pakārena kilese",
  "atk-abh02a:1477_5": "pariccajati, nibbānañca pakkhandati.",
  "atk-abh02a:1478_0": "Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,",
  "atk-abh02a:1478_1": "paripaccantaṃ paripakkañcāti idaṃ vuttaṃ hoti. Ayañhi bojjhaṅgabhāvanamanuyutto bhikkhu",
  "atk-abh02a:1478_2": "yathā satisambojjhaṅgo kilesapariccāgavossaggatthaṃ nibbānapakkhandanavossaggatthañca",
  "atk-abh02a:1478_3": "paripaccati, yathā ca paripakko hoti, tathā naṃ bhāvetīti. Esa nayo sesabojjhaṅgesupi.",
  "atk-abh02a:1478_4": "Imasmimpi naye lokiyalokuttaramissakā bojjhaṅgā kathitāti.",
  "atk-abh02a:1479": "Suttantabhājanīyavaṇṇanā.",
  "atk-abh02a:1480": "2. Abhidhammabhājanīyavaṇṇanā",
  "atk-abh02a:1481_0": "472. Abhidhammabhājanīye sattapi bojjhaṅge ekato pucchitvā vissajjanassa ca pāṭiyekkaṃ",
  "atk-abh02a:1481_1": "pucchitvā vissajjanassa ca vasena dve nayā. Tesaṃ atthavaṇṇanā heṭṭhā vuttanayeneva veditabbā.",
  "atk-abh02a:1482_0": "Upekkhāsambojjhaṅganiddese pana upekkhanavasena upekkhā. Upekkhanākāro upekkhanā.",
  "atk-abh02a:1482_1": "Upekkhitabbayutte samappavatte dhamme ikkhati, na codetīti upekkhā. Puggalaṃ upekkhāpetīti",
  "atk-abh02a:1482_2": "upekkhanā. Bojjhaṅgabhāvappattiyā lokiyaupekkhanāya adhikā upekkhanā ajjhupekkhanā.",
  "atk-abh02a:1482_3": "Abyāpārāpajjanena majjhattabhāvo majjhattatā. Sā pana cittassa, na sattassāti dīpetuṃ",
  "atk-abh02a:1482_4": "majjhattatā cittassāti vuttanti. Ayamettha anupubbapadavaṇṇanā.",
  "atk-abh02a:1483_0": "Nayā panettha gaṇetabbā – sattannampi hi bojjhaṅgānaṃ ekato pucchitvā vissajjane",
  "atk-abh02a:1483_1": "ekekamagge nayasahassaṃ nayasahassanti cattāri nayasahassāni vibhattāni. Pāṭiyekkaṃ",
  "atk-abh02a:1483_2": "pucchitvā vissajjane ekekabojjhaṅgavasena cattāri cattārīti satta catukkā aṭṭhavīsati.",
  "atk-abh02a:1483_3": "Tāni purimehi catūhi saddhiṃ dvattiṃsāti sabbānipi abhidhammabhājanīye dvattiṃsa",
  "atk-abh02a:1483_4": "nayasahassāni vibhattāni kusalāneva. Yasmā pana phalakkhaṇepi bojjhaṅgā labbhanti,",
  "atk-abh02a:1483_5": "kusalahetukāni ca sāmaññaphalāni, tasmā tesupi bojjhaṅgadassanatthaṃ kusalaniddesapubbaṅgamāya",
  "atk-abh02a:1483_6": "eva tantiyā vipākanayo āraddho. Sopi ekato pucchitvā vissajjanassa ca, pāṭiyekkaṃ",
  "atk-abh02a:1483_7": "pucchitvā vissajjanassa ca vasena duvidho hoti. Sesamettha heṭṭhā vuttanayeneva veditabbaṃ.",
  "atk-abh02a:1483_8": "Vipāke pana kusalato tiguṇā nayā kātabbāti.",
  "atk-abh02a:1484": "Abhidhammabhājanīyavaṇṇanā.",
  "atk-abh02a:1485": "3. Pañhāpucchakavaṇṇanā",
  "atk-abh02a:1486_0": "482. Pañhāpucchake pāḷianusāreneva bojjhaṅgānaṃ kusalādibhāvo veditabbo. Ārammaṇattikesu",
  "atk-abh02a:1486_1": "pana sabbepete appamāṇaṃ nibbānaṃ ārabbha pavattito appamāṇārammaṇā eva, na maggārammaṇā.",
  "atk-abh02a:1486_2": "Sahajātahetuvasena panettha kusalā maggahetukā, vīriyaṃ vā vīmaṃsaṃ vā jeṭṭhakaṃ",
  "atk-abh02a:1486_3": "katvā maggabhāvanākāle maggādhipatino, chandacittajeṭṭhikāya maggabhāvanāya na vattabbā",
  "atk-abh02a:1486_4": "maggādhipatinoti, phalakālepi na vattabbā eva.",
  "atk-abh02a:1487_0": "Atītādīsu ekārammaṇabhāvenapi na vattabbā, nibbānassa pana bahiddhādhammattā bahiddhārammaṇā",
  "atk-abh02a:1487_1": "nāma hontīti. Evametasmiṃ pañhāpucchakepi nibbattitalokuttarāva bojjhaṅgā kathitā.",
  "atk-abh02a:1487_2": "Sammāsambuddhena hi suttantabhājanīyasseva paṭhamanayasmiṃ lokiyā, dutiyatatiyesu",
  "atk-abh02a:1487_3": "lokiyalokuttaramissakā bojjhaṅgā kathitā. Abhidhammabhājanīyassa pana catūsupi nayesu",
  "atk-abh02a:1487_4": "imasmiñca pañhāpucchake lokuttarāyevāti evamayaṃ bojjhaṅgavibhaṅgopi teparivaṭṭaṃ",
  "atk-abh02a:1487_5": "nīharitvāva bhājetvā dassitoti.",
  "atk-abh02a:1488": "Sammohavinodaniyā vibhaṅgaṭṭhakathāya",
  "atk-abh02a:1489": "Bojjhaṅgavibhaṅgavaṇṇanā niṭṭhitā.",
  "atk-abh02a:1490": "11. Maggaṅgavibhaṅgo",
  "atk-abh02a:1491": "1. Suttantabhājanīyavaṇṇanā",
  "atk-abh02a:1492_0": "486. Idāni tadanantare maggavibhaṅge ariyo aṭṭhaṅgiko maggotiādi sabbaṃ saccavibhaṅge",
  "atk-abh02a:1492_1": "dukkhanirodhagāminīpaṭipadāniddese vuttanayeneva veditabbaṃ. Bhāvanāvasena pāṭiyekkaṃ",
  "atk-abh02a:1492_2": "dassite dutiyanayepi sammādiṭṭhiṃ bhāveti vivekanissitantiādi sabbaṃ bojjhaṅgavibhaṅge",
  "atk-abh02a:1492_3": "vuttanayeneva veditabbaṃ. Evamidaṃ dvinnampi nayānaṃ vasena suttantabhājanīyaṃ lokiyalokuttaramissakameva kathitaṃ.",
  "atk-abh02a:1493": "2. Abhidhammabhājanīyavaṇṇanā",
  "atk-abh02a:1494_0": "490. Abhidhammabhājanīye ‘ariyo’ti avatvā aṭṭhaṅgiko maggoti vuttaṃ. Evaṃ avuttepi",
  "atk-abh02a:1494_1": "ayaṃ ariyo eva. Yathā hi muddhābhisittassa rañño muddhābhisittāya deviyā kucchismiṃ",
  "atk-abh02a:1494_2": "jāto putto rājaputtoti avuttepi rājaputtoyeva hoti, evamayampi ariyoti avuttepi ariyo",
  "atk-abh02a:1494_3": "evāti veditabbo. Sesamidhāpi saccavibhaṅge vuttanayeneva veditabbaṃ.",
  "atk-abh02a:1495_0": "493. Pañcaṅgikavārepi aṭṭhaṅgikoti avuttepi aṭṭhaṅgiko eva veditabbo. Lokuttaramaggo",
  "atk-abh02a:1495_1": "hi pañcaṅgiko nāma natthi. Ayamettha ācariyānaṃ samānatthakathā. Vitaṇḍavādī panāha",
  "atk-abh02a:1495_2": "– “lokuttaramaggo aṭṭhaṅgiko nāma natthi, pañcaṅgikoyeva hotī”ti. So “suttaṃ āharāhī”ti",
  "atk-abh02a:1495_3": "vutto addhā aññaṃ apassanto imaṃ mahāsaḷāyatanato suttappadesaṃ āharissati “yā tathābhūtassa",
  "atk-abh02a:1495_4": "diṭṭhi, sāssa hoti sammādiṭṭhi. Yo tathābhūtassa saṅkappo, vāyāmo, sati, yo tathābhūtassa",
  "atk-abh02a:1495_5": "samādhi, svāssa hoti sammāsamādhi. Pubbeva kho panassa kāyakammaṃ vacīkammaṃ ājīvo",
  "atk-abh02a:1495_6": "suparisuddho hotī”ti.",
  "atk-abh02a:1496_0": "Tato “etassa anantaraṃ suttapadaṃ āharā”ti vattabbo. Sace āharati iccetaṃ kusalaṃ,",
  "atk-abh02a:1496_1": "no ce āharati sayaṃ āharitvā “evamassāyaṃ ariyo aṭṭhaṅgiko maggo bhāvanāpāripūriṃ",
  "atk-abh02a:1496_2": "gacchatī”ti “iminā te satthusāsanena vādo bhinno; lokuttaramaggo pañcaṅgiko nāma",
  "atk-abh02a:1496_3": "natthi, aṭṭhaṅgikova hotī”ti vattabbo.",
  "atk-abh02a:1497_0": "Imāni pana tīṇi aṅgāni pubbe parisuddhāni vattanti, lokuttaramaggakkhaṇe parisuddhatarāni",
  "atk-abh02a:1497_1": "honti. Atha ‘pañcaṅgiko maggo’ti idaṃ kimatthaṃ gahitanti? Atirekakiccadassanatthaṃ.",
  "atk-abh02a:1497_2": "Yasmiñhi samaye micchāvācaṃ pajahati, sammāvācaṃ pūreti, tasmiṃ samaye sammākammantasammāājīvā",
  "atk-abh02a:1497_3": "natthi. Imāni pañcakārāpakaṅgāneva micchāvācaṃ pajahanti; sammāvācā pana sayaṃ virativasena",
  "atk-abh02a:1497_4": "pūreti. Yasmiṃ samaye micchākammantaṃ pajahati, sammākammantaṃ pūreti, tasmiṃ samaye",
  "atk-abh02a:1497_5": "sammāvācāsammāājīvā natthi. Imāni pañca kārāpakaṅgāneva micchākammantaṃ pajahanti;",
  "atk-abh02a:1497_6": "sammākammanto pana sayaṃ virativasena pūreti. Yasmiṃ samaye micchāājīvaṃ pajahati,",
  "atk-abh02a:1497_7": "sammāājīvaṃ pūreti, tasmiṃ samaye sammāvācāsammākammantā natthi. Imāni pañca kārāpakaṅgāneva",
  "atk-abh02a:1497_8": "micchāājīvaṃ pajahanti; sammāājīvo pana sayaṃ virativasena pūreti. Imaṃ etesaṃ pañcannaṃ",
  "atk-abh02a:1497_9": "kārāpakaṅgānaṃ kiccātirekataṃ dassetuṃ pañcaṅgiko maggoti gahitaṃ. Lokuttaramaggo",
  "atk-abh02a:1497_10": "pana aṭṭhaṅgikova hoti, pañcaṅgiko nāma natthi.",
  "atk-abh02a:1498_0": "“Yadi sammāvācādīhi saddhiṃ aṭṭhaṅgikoti vadatha, catasso sammāvācācetanā, tisso",
  "atk-abh02a:1498_1": "sammākammantacetanā, satta sammāājīvacetanāti imamhā cetanābahuttā kathaṃ muccissatha?",
  "atk-abh02a:1498_2": "Tasmā pañcaṅgikova lokuttaramaggo”ti. “Cetanābahuttā ca pamuccissāma; aṭṭhaṅgikova",
  "atk-abh02a:1498_3": "lokuttaramaggoti ca vakkhāma”. “Tvaṃ tāva mahācattārīsakabhāṇako hosi, na hosī”ti",
  "atk-abh02a:1498_4": "pucchitabbo. Sace “na homī”ti vadati, “tvaṃ abhāṇakattā na jānāsī”ti vattabbo. Sace",
  "atk-abh02a:1498_5": "“bhāṇakosmī”ti vadati, “suttaṃ āharā”ti vattabbo. Sace suttaṃ āharati iccetaṃ kusalaṃ,",
  "atk-abh02a:1498_6": "no ce āharati sayaṃ uparipaṇṇāsato āharitabbaṃ –",
  "atk-abh02a:1499_0": "“Katamā ca, bhikkhave, sammāvācā? Sammāvācaṃpahaṃ, bhikkhave, dvāyaṃ vadāmi – atthi,",
  "atk-abh02a:1499_1": "bhikkhave, sammāvācā sāsavā puññabhāgiyā upadhivepakkā; atthi, bhikkhave, sammāvācā",
  "atk-abh02a:1499_2": "ariyā anāsavā lokuttarā maggaṅgā.",
  "atk-abh02a:1500_0": "“Katamā ca, bhikkhave, sammāvācā sāsavā puññabhāgiyā upadhivepakkā? Musāvādā veramaṇī,",
  "atk-abh02a:1500_1": "pisuṇāya vācāya veramaṇī, pharusāya vācāya veramaṇī, samphappalāpā veramaṇī – ayaṃ,",
  "atk-abh02a:1500_2": "bhikkhave, sammāvācā sāsavā puññabhāgiyā upadhivepakkā.",
  "atk-abh02a:1501_0": "“Katamā ca, bhikkhave, sammāvācā ariyā anāsavā lokuttarā maggaṅgā? Yā kho, bhikkhave,",
  "atk-abh02a:1501_1": "ariyacittassa anāsavacittassa ariyamaggasamaṅgino ariyamaggaṃ bhāvayato catūhi vacīduccaritehi",
  "atk-abh02a:1501_2": "ārati virati paṭivirati veramaṇī – ayaṃ, bhikkhave, sammāvācā ariyā anāsavā lokuttarā maggaṅgā…pe….",
  "atk-abh02a:1502": "“Katamo ca, bhikkhave, sammākammanto? Sammākammantaṃpahaṃ, bhikkhave, dvayaṃ vadāmi…pe… upadhivepakko.",
  "atk-abh02a:1503": "“Katamo ca, bhikkhave, sammākammanto ariyo anāsavo lokuttaro…pe….",
  "atk-abh02a:1504": "“Katamo ca, bhikkhave, sammāājīvo? Sammāājīvaṃpahaṃ, bhikkhave, dvāyaṃ vadāmi…pe… upadhivepakko.",
  "atk-abh02a:1505_0": "“Katamo ca, bhikkhave, sammāājīvo ariyo anāsavo lokuttaro maggaṅgo? Yā kho, bhikkhave,",
  "atk-abh02a:1505_1": "ariyacittassa anāsavacittassa ariyamaggasamaṅgino ariyamaggaṃ bhāvayato micchāājīvā",
  "atk-abh02a:1505_2": "ārati virati paṭivirati veramaṇī – ayaṃ, bhikkhave, sammāājīvo ariyo anāsavo lokuttaro maggaṅgo”ti.",
  "atk-abh02a:1506_0": "Evamettha catūhi vacīduccaritehi, tīhi kāyaduccaritehi, micchājīvato cāti ekekāva",
  "atk-abh02a:1506_1": "virati ariyā anāsavā lokuttarā maggaṅgāti vuttā. “Kuto ettha cetanābahuttaṃ? Kuto",
  "atk-abh02a:1506_2": "pañcaṅgiko maggo? Idaṃ te suttaṃ akāmakassa lokuttaramaggo aṭṭhaṅgikoti dīpeti”.",
  "atk-abh02a:1506_3": "Sace ettakena sallakkheti iccetaṃ kusalaṃ, no ce sallakkheti aññānipi kāraṇāni āharitvā",
  "atk-abh02a:1506_4": "saññāpetabbo. Vuttañhetaṃ bhagavatā –",
  "atk-abh02a:1507_0": "“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi",
  "atk-abh02a:1507_1": "tattha na upalabbhati…pe… imasmiṃ kho, subhadda, dhammavinaye ariyo aṭṭhaṅgiko maggo",
  "atk-abh02a:1507_2": "upalabbhati; idheva, subhadda, samaṇo…pe… suññā parappavādā samaṇehi aññehīti.",
  "atk-abh02a:1508": "Aññesupi anekesu suttasatesu aṭṭhaṅgikova maggo āgato. Kathāvatthuppakaraṇepi vuttaṃ –",
  "atk-abh02a:1509": "“Maggānaṃ aṭṭhaṅgiko seṭṭho, saccānaṃ caturo padā;",
  "atk-abh02a:1510": "Virāgo seṭṭho dhammānaṃ, dvipadānañca cakkhumā”ti –",
  "atk-abh02a:1511_0": "“Attheva suttantoti”? “Āmantā”“tena hi aṭṭhaṅgiko maggo”ti. Sace pana ettakenāpi",
  "atk-abh02a:1511_1": "saññattiṃ na gacchati, “gaccha, vihāraṃ pavisitvā yāguṃ pivāhī”ti uyyojetabbo. Uttarimpana",
  "atk-abh02a:1511_2": "kāraṇaṃ vakkhatīti aṭṭhānametaṃ. Sesamettha uttānatthameva.",
  "atk-abh02a:1512_0": "Nayā panettha gaṇetabbā. Aṭṭhaṅgikamaggasmiñhi ekato pucchitvā ekato vissajjane catūsu",
  "atk-abh02a:1512_1": "maggesu cattāri nayasahassāni vibhattāni. Pañcaṅgikamagge ekato pucchitvā ekato vissajjane",
  "atk-abh02a:1512_2": "cattāri; pāṭiyekkaṃ pucchitvā pāṭiyekkaṃ vissajjane cattāri cattārīti pañcasu aṅgesu",
  "atk-abh02a:1512_3": "vīsati. Iti purimāni aṭṭha imāni ca vīsatīti sabbānipi maggavibhaṅge aṭṭhavīsati",
  "atk-abh02a:1512_4": "nayasahassāni vibhattāni. Tāni ca kho nibbattitalokuttarāni kusalāneva. Vipāke pana",
  "atk-abh02a:1512_5": "kusalato tiguṇā nayā kātabbāti.",
  "atk-abh02a:1513": "Abhidhammabhājanīyavaṇṇanā.",
  "atk-abh02a:1514": "3. Pañhāpucchakavaṇṇanā",
  "atk-abh02a:1515_0": "504. Pañhāpucchake pāḷianusāreneva maggaṅgānaṃ kusalādibhāvo veditabbo. Ārammaṇattikesu",
  "atk-abh02a:1515_1": "pana sabbānipetāni appamāṇaṃ nibbānaṃ ārabbha pavattito appamāṇārammaṇāneva, na maggārammaṇāni.",
  "atk-abh02a:1515_2": "Neva hi maggo na phalaṃ maggaṃ ārammaṇaṃ karoti. Sahajātahetuvasena panettha kusalāni",
  "atk-abh02a:1515_3": "maggahetukāni; vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipatīni;",
  "atk-abh02a:1515_4": "chandacittajeṭṭhikāya maggabhāvanāya na vattabbāni maggādhipatīnīti; phalakālepi na vattabbāneva.",
  "atk-abh02a:1516_0": "Atītādīsu ekārammaṇabhāvenapi na vattabbāni; nibbānassa pana bahiddhādhammattā bahiddhārammaṇāni",
  "atk-abh02a:1516_1": "nāma hontīti evametasmiṃ pañhāpucchakepi nibbattitalokuttarāneva maggaṅgāni kathitāni.",
  "atk-abh02a:1516_2": "Sammāsambuddhena hi suttantabhājanīyasmiṃyeva lokiyalokuttarāni maggaṅgāni kathitāni;",
  "atk-abh02a:1516_3": "abhidhammabhājanīye pana pañhāpucchake ca lokuttarānevāti evamayaṃ maggavibhaṅgopi",
  "atk-abh02a:1516_4": "teparivaṭṭaṃ nīharitvāva bhājetvā dassitoti.",
  "atk-abh02a:1517": "Sammohavinodaniyā vibhaṅgaṭṭhakathāya",
  "atk-abh02a:1518": "Maggaṅgavibhaṅgavaṇṇanā niṭṭhitā.",
  "atk-abh02a:1519": "12. Jhānavibhaṅgo",
  "atk-abh02a:1520": "1. Suttantabhājanīyaṃ",
  "atk-abh02a:1521": "Mātikāvaṇṇanā",
  "atk-abh02a:1522_0": "508. Idāni tadanantare jhānavibhaṅge yā tāva ayaṃ sakalassāpi suttantabhājanīyassa",
  "atk-abh02a:1522_1": "paṭhamaṃ mātikā ṭhapitā, tattha idhāti vacanaṃ pubbabhāgakaraṇīyasampadāya sampannassa",
  "atk-abh02a:1522_2": "sabbappakārajjhānanibbattakassa puggalassa sannissayabhūtasāsanaparidīpanaṃ, aññasāsanassa",
  "atk-abh02a:1522_3": "ca tathābhāvapaṭisedhanaṃ. Vuttañhetaṃ – “idheva, bhikkhave, samaṇo…pe… suññā parappavādā",
  "atk-abh02a:1522_4": "samaṇehi aññehī”ti. Bhikkhūti tesaṃ jhānānaṃ nibbattakapuggalaparidīpanaṃ. Pātimokkhasaṃvarasaṃvutoti",
  "atk-abh02a:1522_5": "idamassa pātimokkhasaṃvare patiṭṭhitabhāvaparidīpanaṃ. Viharatīti idamassa tadanurūpavihārasamaṅgībhāvaparidīpanaṃ.",
  "atk-abh02a:1522_6": "Ācāragocarasampannoti idamassa heṭṭhā pātimokkhasaṃvarassa upari jhānānuyogassa ca",
  "atk-abh02a:1522_7": "upakāradhammaparidīpanaṃ. Aṇumattesu vajjesu bhayadassāvīti idamassa pātimokkhato",
  "atk-abh02a:1522_8": "acavanadhammatāparidīpanaṃ. Samādāyāti idamassa sikkhāpadānaṃ anavasesato ādānaparidīpanaṃ.",
  "atk-abh02a:1522_9": "Sikkhatīti idamassa sikkhāya samaṅgībhāvaparidīpanaṃ. Sikkhāpadesūti idamassa sikkhitabbadhammaparidīpanaṃ.",
  "atk-abh02a:1523_0": "Indriyesūti idamassa guttadvāratāya bhūmiparidīpanaṃ; rakkhitabbokāsaparidīpanantipi",
  "atk-abh02a:1523_1": "vadanti eva. Guttadvāroti idamassa chasu dvāresu saṃvihitārakkhabhāvaparidīpanaṃ.",
  "atk-abh02a:1523_2": "Bhojane mattaññūti idamassa santosādiguṇaparidīpanaṃ. Pubbarattāpararattaṃ jāgariyānuyogamanuyuttoti",
  "atk-abh02a:1523_3": "idamassa kāraṇabhāvaparidīpanaṃ. Sātaccaṃ nepakkanti idamassa paññāpariggahitena",
  "atk-abh02a:1523_4": "vīriyena sātaccakāritāparidīpanaṃ. Bodhipakkhikānaṃ dhammānaṃ bhāvanānuyogamanuyuttoti",
  "atk-abh02a:1523_5": "idamassa paṭipattiyā nibbedhabhāgiyattaparidīpanaṃ.",
  "atk-abh02a:1524_0": "So abhikkante…pe… tuṇhībhāve sampajānakārī hotīti idamassa sabbattha satisampajaññasamannāgatattaparidīpanaṃ.",
  "atk-abh02a:1524_1": "So vivittaṃ senāsanaṃ bhajatīti idamassa anurūpasenāsanapariggahaparidīpanaṃ. Araññaṃ…pe…",
  "atk-abh02a:1524_2": "paṭisallānasāruppanti idamassa senāsanappabhedanirādīnavatānisaṃsaparidīpanaṃ. So",
  "atk-abh02a:1524_3": "araññagato vāti idamassa vuttappakārena senāsanena yuttabhāvaparidīpanaṃ. Nisīdatīti",
  "atk-abh02a:1524_4": "idamassa yogānurūpairiyāpathaparidīpanaṃ. Parimukhaṃ satiṃ upaṭṭhapetvāti idamassa",
  "atk-abh02a:1524_5": "yogārambhaparidīpanaṃ. So abhijjhaṃ loke pahāyātiādi panassa kammaṭṭhānānuyogena",
  "atk-abh02a:1524_6": "nīvaraṇappahānaparidīpanaṃ. Tasseva pahīnanīvaraṇassa vivicceva kāmehītiādi paṭipāṭiyā",
  "atk-abh02a:1524_7": "jhānuppattiparidīpanaṃ.",
  "atk-abh02a:1525_0": "Api ca idha bhikkhūti imasmiṃ sāsane jhānuppādako bhikkhu. Idāni yasmā jhānuppādakena",
  "atk-abh02a:1525_1": "bhikkhunā cattāri sīlāni sodhetabbāni, tasmāssa pātimokkhasaṃvarasaṃvutoti iminā",
  "atk-abh02a:1525_2": "pātimokkhasaṃvarasīlavisuddhiṃ upadisati. Ācāragocarasampannotiādinā ājīvapārisuddhisīlaṃ.",
  "atk-abh02a:1525_3": "Samādāya sikkhati sikkhāpadesūti iminā tesaṃ dvinnaṃ sīlānaṃ anavasesato ādānaṃ.",
  "atk-abh02a:1525_4": "Indriyesu guttadvāroti iminā indriyasaṃvarasīlaṃ. Bhojane mattaññūti iminā paccayasannissitasīlaṃ.",
  "atk-abh02a:1525_5": "Pubbarattāpararattantiādinā sīle patiṭṭhitassa jhānabhāvanāya upakārake dhamme. So",
  "atk-abh02a:1525_6": "abhikkantetiādinā tesaṃ dhammānaṃ aparihānāya kammaṭṭhānassa ca asammosāya satisampajaññasamāyogaṃ.",
  "atk-abh02a:1525_7": "So vivittantiādinā bhāvanānurūpasenāsanapariggahaṃ. So araññagato vātiādinā taṃ senāsanaṃ",
  "atk-abh02a:1525_8": "upagatassa jhānānurūpairiyāpathañceva jhānabhāvanārambhañca. So abhijjhantiādinā",
  "atk-abh02a:1525_9": "jhānabhāvanārambhena jhānapaccanīkadhammappahānaṃ. So ime pañca nīvaraṇe pahāyātiādinā",
  "atk-abh02a:1525_10": "evaṃ pahīnajjhānapaccanīkadhammassa sabbajjhānānaṃ uppattikkamaṃ upadisatīti.",
  "atk-abh02a:1526": "Mātikāvaṇṇanā.",
  "atk-abh02a:1527": "Niddesavaṇṇanā",
  "atk-abh02a:1528_0": "509. Idāni yathānikkhittaṃ mātikaṃ paṭipāṭiyā bhājetvā dassetuṃ idhāti imissā diṭṭhiyātiādi",
  "atk-abh02a:1528_1": "āraddhaṃ. Tattha imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva",
  "atk-abh02a:1528_2": "kathitaṃ. Tañhi buddhena bhagavatā diṭṭhattā diṭṭhīti vuccati. Tasseva khamanavasena",
  "atk-abh02a:1528_3": "khanti, ruccanavasena ruci, gahaṇavasena ādāyo, sabhāvaṭṭhena dhammo, sikkhitabbaṭṭhena",
  "atk-abh02a:1528_4": "vinayo, tadubhayenāpi dhammavinayo, pavuttavasena pāvacanaṃ, seṭṭhacariyaṭṭhena brahmacariyaṃ,",
  "atk-abh02a:1528_5": "anusiṭṭhidānavasena satthusāsananti vuccati. Tasmā imissā diṭṭhiyātiādīsu imissā",
  "atk-abh02a:1528_6": "buddhadiṭṭhiyā, imissā buddhakhantiyā, imissā buddharuciyā, imasmiṃ buddhaādāye,",
  "atk-abh02a:1528_7": "imasmiṃ buddhadhamme, imasmiṃ buddhavinaye.",
  "atk-abh02a:1529_0": "“Ye ca kho tvaṃ, gotami, dhamme jāneyyāsi – ‘ime dhammā sarāgāya saṃvattanti no virāgāya,",
  "atk-abh02a:1529_1": "saṃyogāya saṃvattanti no visaṃyogāya, ācayāya saṃvattanti no apacayāya, upādāya saṃvattanti",
  "atk-abh02a:1529_2": "no paṭinissaggiyā, mahicchatāya saṃvattanti no appicchatāya, asantuṭṭhiyā saṃvattanti",
  "atk-abh02a:1529_3": "no santuṭṭhiyā, saṅgaṇikāya saṃvattanti no pavivekāya, kosajjāya saṃvattanti no vīriyārambhāya,",
  "atk-abh02a:1529_4": "dubbharatāya saṃvattanti no subharatāyā’ti ekaṃsena hi, gotami, dhāreyyāsi – ‘neso",
  "atk-abh02a:1529_5": "dhammo, neso vinayo, netaṃ satthusāsana’nti. Ye ca kho tvaṃ, gotami, dhamme jāneyyāsi",
  "atk-abh02a:1529_6": "– ‘ime dhammā virāgāya saṃvattanti no sarāgāya…pe… subharatāya saṃvattanti no dubbharatāyā’ti.",
  "atk-abh02a:1529_7": "Ekaṃsena hi, gotami, dhāreyyāsi – ‘eso dhammo, eso vinayo, etaṃ satthusāsana”nti.",
  "atk-abh02a:1530": "Evaṃ vutte imasmiṃ buddhadhammavinaye, imasmiṃ buddhapāvacane, imasmiṃ buddhabrahmacariye, imasmiṃ buddhasatthusāsaneti evamattho veditabbo.",
  "atk-abh02a:1531_0": "Apicetaṃ sikkhāttayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā",
  "atk-abh02a:1531_1": "sammādiṭṭhipubbaṅgamattā ca diṭṭhi, bhagavato khamanavasena khanti, ruccanavasena",
  "atk-abh02a:1531_2": "ruci, gahaṇavasena ādāyo. Attano kārakaṃ apāyesu apatamānaṃ dhāretīti dhammo. Sova",
  "atk-abh02a:1531_3": "saṃkilesapakkhaṃ vinatīti vinayo. Dhammo ca so vinayo cāti dhammavinayo. Kusaladhammehi",
  "atk-abh02a:1531_4": "vā akusaladhammānaṃ esa vinayoti dhammavinayo. Teneva vuttaṃ – “ye ca kho tvaṃ, gotami,",
  "atk-abh02a:1531_5": "dhamme jāneyyāsi – ‘ime dhammā virāgāya saṃvattanti no sarāgāya…pe… ekaṃsena, gotami,",
  "atk-abh02a:1531_6": "dhāreyyāsi ‘eso dhammo, eso vinayo, etaṃ satthusāsana’nti.",
  "atk-abh02a:1532": "Dhammena vā vinayo, na daṇḍādīhīti dhammavinayo, vuttampi cetaṃ –",
  "atk-abh02a:1533": "“Daṇḍeneke damayanti, aṅkusehi kasāhi ca;",
  "atk-abh02a:1534": "Adaṇḍena asatthena, nāgo danto mahesinā”ti. ;",
  "atk-abh02a:1535": "Tathā –",
  "atk-abh02a:1536": "“Dhammena nīyamānānaṃ, kā usūyā vijānata”nti; ;",
  "atk-abh02a:1537_0": "Dhammāya vā vinayo dhammavinayo. Anavajjadhammatthañhesa vinayo, na bhavabhogāmisatthaṃ.",
  "atk-abh02a:1537_1": "Tenāha bhagavā – “nayidaṃ, bhikkhave, brahmacariyaṃ vussati janakuhanattha”nti vitthāro.",
  "atk-abh02a:1537_2": "Puṇṇattheropi āha – “anupādāparinibbānatthaṃ kho, āvuso, bhagavati brahmacariyaṃ",
  "atk-abh02a:1537_3": "vussatī”ti. Visiṭṭhaṃ vā nayatīti vinayo. Dhammato vinayo dhammavinayo. Saṃsāradhammato",
  "atk-abh02a:1537_4": "hi sokādidhammato vā esa visiṭṭhaṃ nibbānaṃ nayati. Dhammassa vā vinayo, na titthakarānanti",
  "atk-abh02a:1537_5": "dhammavinayo; dhammabhūto hi bhagavā, tasseva vinayo. Yasmā vā dhammāyeva abhiññeyyā",
  "atk-abh02a:1537_6": "pariññeyyā pahātabbā bhāvetabbā sacchikātabbā ca, tasmā esa dhammesu vinayo, na sattesu,",
  "atk-abh02a:1537_7": "na jīvesu cāti dhammavinayo. Sātthasabyañjanatādīhi aññesaṃ vacanato padhānaṃ vacananti",
  "atk-abh02a:1537_8": "pavacanaṃ; pavacanameva pāvacanaṃ. Sabbacariyāhi visiṭṭhacariyābhāvena brahmacariyaṃ.",
  "atk-abh02a:1537_9": "Devamanussānaṃ satthubhūtassa bhagavato sāsananti satthusāsanaṃ; satthubhūtaṃ vā",
  "atk-abh02a:1537_10": "sāsanantipi satthusāsanaṃ. “So vo mamaccayena satthā”ti hi dhammavinayova satthāti",
  "atk-abh02a:1537_11": "vuttoti evametesaṃ padānaṃ attho veditabbo.",
  "atk-abh02a:1538_0": "Yasmā pana imasmiṃyeva sāsane sabbapakārajjhānanibbattako bhikkhu dissati, na aññatra,",
  "atk-abh02a:1538_1": "tasmā tattha tattha ‘imissā’ti ca ‘imasmi’nti ca ayaṃ niyamo katoti veditabboti.",
  "atk-abh02a:1538_2": "Ayaṃ ‘idhā’ti mātikāpadaniddesassa attho.",
  "atk-abh02a:1539_0": "510. Bhikkhuniddese samaññāyāti paññattiyā, vohārenāti attho. Samaññāya eva hi ekacco",
  "atk-abh02a:1539_1": "bhikkhūti paññāyati. Tathā hi nimantanādimhi bhikkhūsu gaṇīyamānesu sāmaṇerepi gahetvā",
  "atk-abh02a:1539_2": "‘sataṃ bhikkhū, sahassaṃ bhikkhū’ti vadanti. Paṭiññāyāti attano paṭijānanena. Paṭiññāyapi",
  "atk-abh02a:1539_3": "hi ekacco bhikkhūti paññāyati. Tassa “ko ettha āvuso”ti? “Ahaṃ, āvuso, bhikkhū”ti",
  "atk-abh02a:1539_4": "evamādīsu sambhavo daṭṭhabbo. Ayaṃ pana ānandattherena vuttattā dhammikā paṭiññā.",
  "atk-abh02a:1539_5": "Rattibhāge pana dussīlāpi paṭipathaṃ āgacchantā “ko etthā”ti vutte adhammikāya paṭiññāya",
  "atk-abh02a:1539_6": "abhūtatthāya “mayaṃ bhikkhū”ti vadanti.",
  "atk-abh02a:1540_0": "Bhikkhatīti yācati. Yo hi koci bhikkhati, bhikkhaṃ esati gavesati, so taṃ labhatu",
  "atk-abh02a:1540_1": "vā mā vā, atha kho bhikkhatīti bhikkhu. Bhikkhakoti byañjanena padaṃ vaḍḍhitaṃ; bhikkhanadhammatāya",
  "atk-abh02a:1540_2": "bhikkhūti attho. Bhikkhācariyaṃ ajjhupagatoti buddhādīhi ajjhupagataṃ bhikkhācariyaṃ",
  "atk-abh02a:1540_3": "ajjhupagatattā bhikkhācariyaṃ ajjhupagato nāma. Yo hi koci appaṃ vā mahantaṃ vā bhogakkhandhaṃ",
  "atk-abh02a:1540_4": "pahāya agārasmā anagāriyaṃ pabbajito, kasigorakkhādīhi jīvitakappanaṃ hitvā liṅgasampaṭicchaneneva",
  "atk-abh02a:1540_5": "bhikkhācariyaṃ ajjhupagatoti bhikkhu. Parappaṭibaddhajīvikattā vā vihāramajjhe kājabhattaṃ",
  "atk-abh02a:1540_6": "bhuñjamānopi bhikkhācariyaṃ ajjhupagatoti bhikkhu. Piṇḍiyālopabhojanaṃ nissāya pabbajjāya",
  "atk-abh02a:1540_7": "ussāhajātattā vā bhikkhācariyaṃ ajjhupagatoti bhikkhu.",
  "atk-abh02a:1541_0": "Agghaphassavaṇṇabhedena bhinnaṃ paṭaṃ dhāretīti bhinnapaṭadharo. Tattha satthakacchedanena",
  "atk-abh02a:1541_1": "agghabhedo veditabbo. Sahassagghanakopi hi paṭo satthakena khaṇḍākhaṇḍikaṃ chinno",
  "atk-abh02a:1541_2": "bhinnaggho hoti, purimagghato upaḍḍhampi na agghati. Suttasaṃsibbanena phassabhedo",
  "atk-abh02a:1541_3": "veditabbo. Sukhasamphassopi hi paṭo suttehi saṃsibbito bhinnaphasso hoti, kharasamphassataṃ",
  "atk-abh02a:1541_4": "pāpuṇāti. Sūcimalādīhi vaṇṇabhedo veditabbo. Suparisuddhopi hi paṭo sūcikammato paṭṭhāya",
  "atk-abh02a:1541_5": "sūcimalena, hatthasedamalajallikādīhi, avasāne rajanakappakaraṇehi ca bhinnavaṇṇo",
  "atk-abh02a:1541_6": "hoti, pakativaṇṇaṃ vijahati. Evaṃ tīhākārehi bhinnapaṭadhāraṇato bhinnapaṭadharoti",
  "atk-abh02a:1541_7": "bhikkhu. Gihīvatthavisabhāgānaṃ vā kāsāvānaṃ dhāraṇamatteneva bhinnapaṭadharoti bhikkhu.",
  "atk-abh02a:1542_0": "Bhindati pāpake akusale dhammeti bhikkhu. Sotāpattimaggena pañca kilese bhindatīti",
  "atk-abh02a:1542_1": "bhikkhu. Sakadāgāmimaggena cattāro, anāgāmimaggena cattāro, arahattamaggena aṭṭha",
  "atk-abh02a:1542_2": "kilese bhindatīti bhikkhu. Ettāvatā cattāro maggaṭṭhā dassitā. Bhinnattāti iminā",
  "atk-abh02a:1542_3": "pana cattāro phalaṭṭhā. Sotāpanno hi sotāpattimaggena pañca kilese bhinditvā ṭhito.",
  "atk-abh02a:1542_4": "Sakadāgāmī sakadāgāmimaggena cattāro, anāgāmī anāgāmimaggena cattāro, arahā arahattamaggena",
  "atk-abh02a:1542_5": "aṭṭha kilese bhinditvā ṭhito. Evamayaṃ catubbidho phalaṭṭho bhinnattā pāpakānaṃ akusalānaṃ",
  "atk-abh02a:1542_6": "dhammānaṃ bhikkhu nāma.",
  "atk-abh02a:1543_0": "Odhiso kilesānaṃ pahānāti ettha dve odhī – maggodhi ca kilesodhi ca. Odhi nāma sīmā,",
  "atk-abh02a:1543_1": "mariyādā. Tattha sotāpanno maggodhinā odhiso kilesānaṃ pahānā bhikkhu. Tassa hi catūsu",
  "atk-abh02a:1543_2": "maggesu ekeneva odhinā kilesā pahīnā, na sakalena maggacatukkena. Sakadāgāmīanāgāmīsupi",
  "atk-abh02a:1543_3": "eseva nayo. Sotāpanno ca kilesodhināpi odhiso kilesānaṃ pahānā bhikkhu. Tassa hi",
  "atk-abh02a:1543_4": "pahātabbakilesesu odhināva kilesā pahīnā, na sabbena sabbaṃ. Arahā pana anodhisova",
  "atk-abh02a:1543_5": "kilesānaṃ pahānā bhikkhu. Tassa hi maggacatukkena anodhināva kilesā pahīnā, na ekāya",
  "atk-abh02a:1543_6": "maggasīmāya. Pahātabbakilesesu ca anodhisova kilesā pahīnā. Ekāpi hi kilesasīmā ṭhitā",
  "atk-abh02a:1543_7": "nāma natthi. Evaṃ so ubhayathāpi anodhiso kilesānaṃ pahānā bhikkhu.",
  "atk-abh02a:1544_0": "Sekkhoti puthujjanakalyāṇakena saddhiṃ satta ariyā. Tisso sikkhā sikkhantīti sekkhā.",
  "atk-abh02a:1544_1": "Tesu yo koci sekkho bhikkhuti veditabbo. Na sikkhatīti asekkho. Sekkhadhamme atikkamma",
  "atk-abh02a:1544_2": "aggaphale ṭhito tato uttari sikkhitabbābhāvato khīṇāsavo asekkhoti vuccati. Avaseso",
  "atk-abh02a:1544_3": "puthujjanabhikkhu tisso sikkhā neva sikkhati, na sikkhitvā ṭhitoti nevasekkhanāsekkhoti veditabbo.",
  "atk-abh02a:1545_0": "Sīlaggaṃ samādhiggaṃ paññaggaṃ vimuttagganti idaṃ aggaṃ patvā ṭhitattā aggo bhikkhu",
  "atk-abh02a:1545_1": "nāma. Bhadroti apāpako. Kalyāṇaputhujjanādayo hi yāva arahā tāva bhadrena sīlena",
  "atk-abh02a:1545_2": "samādhinā paññāya vimuttiyā vimuttiñāṇadassanena ca samannāgatattā bhadro bhikkhūti",
  "atk-abh02a:1545_3": "saṅkhyaṃ gacchanti. Maṇḍo bhikkhūti pasanno bhikkhu; sappimaṇḍo viya anāvilo vippasannoti",
  "atk-abh02a:1545_4": "attho. Sāroti tehiyeva sīlasārādīhi samannāgatattā, nīlasamannāgamena nīlo paṭo viya,",
  "atk-abh02a:1545_5": "sāro bhikkhūti veditabbo. Vigatakilesapheggubhāvato vā khīṇāsavova sāroti veditabbo.",
  "atk-abh02a:1546_0": "Tattha ca “bhindati pāpake akusale dhammeti bhikkhu, odhiso kilesānaṃ pahānā bhikkhu,",
  "atk-abh02a:1546_1": "sekkho bhikkhū”ti imesu tīsu ṭhānesu satta sekkhā kathitā. “Bhinnattā pāpakānaṃ akusalānaṃ",
  "atk-abh02a:1546_2": "dhammānanti bhikkhu, anodhiso kilesānaṃ pahānā bhikkhu, asekkho bhikkhu, aggo bhikkhu,",
  "atk-abh02a:1546_3": "maṇḍo bhikkhū”ti imesu pañcasu ṭhānesu khīṇāsavova kathito. “Nevasekkhanāsekkho”ti",
  "atk-abh02a:1546_4": "ettha puthujjanova kathito. Sesaṭṭhānesu puthujjanakalyāṇako, satta sekkhā, khīṇāsavoti",
  "atk-abh02a:1546_5": "ime sabbepi kathitā.",
  "atk-abh02a:1547_0": "Evaṃ samaññādīhi bhikkhuṃ dassetvā idāni upasampadāvasena dassetuṃ samaggena saṅghenātiādimāha.",
  "atk-abh02a:1547_1": "Tattha samaggena saṅghenāti sabbantimena paricchedena pañcavaggakaraṇīye kamme yāvatikā",
  "atk-abh02a:1547_2": "bhikkhū kammappattā, tesaṃ āgatattā chandārahānaṃ chandassa āhaṭattā sammukhībhūtānañca",
  "atk-abh02a:1547_3": "appaṭikkosanato ekasmiṃ kamme samaggabhāvaṃ upagatena. Ñatticatutthenāti tīhi anussāvanāhi",
  "atk-abh02a:1547_4": "ekāya ca ñattiyā kātabbena. Kammenāti dhammikena vinayakammena. Akuppenāti vatthuñattianussāvanasīmāparisasampattisampannattā",
  "atk-abh02a:1547_5": "akopetabbataṃ appaṭikkositabbataṃ upagatena. Ṭhānārahenāti kāraṇārahena satthusāsanārahena.",
  "atk-abh02a:1548_0": "Upasampanno nāma uparibhāvaṃ samāpanno, pattoti attho. Bhikkhubhāvo hi uparibhāvo.",
  "atk-abh02a:1548_1": "Tañcesa yathāvuttena kammena samāpannattā upasampannoti vuccati. Etena yā imā ehibhikkhūpasampadā,",
  "atk-abh02a:1548_2": "saraṇāgamanūpasampadā, ovādapaṭiggahaṇūpasampadā, pañhabyākaraṇūpasampadā, garudhammapaṭiggahaṇūpasampadā,",
  "atk-abh02a:1548_3": "dūtenūpasampadā, aṭṭhavācikūpasampadā, ñatticatutthakammūpasampadāti aṭṭha upasampadā",
  "atk-abh02a:1548_4": "vuttā, tāsaṃ ñatticatutthakammūpasampadā, dūtenūpasampadā, aṭṭhavācikūpasampadāti",
  "atk-abh02a:1548_5": "imā tissova thāvarā. Sesā buddhe dharamāneyeva ahesuṃ. Tāsu upasampadāsu imasmiṃ",
  "atk-abh02a:1548_6": "ṭhāne ayaṃ ñatticatutthakammūpasampadāva adhippetā.",
  "atk-abh02a:1549_0": "511. Pātimokkhasaṃvaraniddese pātimokkhanti sikkhāpadasīlaṃ. Tañhi, yo naṃ pāti rakkhati,",
  "atk-abh02a:1549_1": "taṃ mokkheti mocayati āpāyikādīhi dukkhehi, tasmā pātimokkhanti vuttaṃ. Sīlaṃ patiṭṭhātiādīni",
  "atk-abh02a:1549_2": "tasseva vevacanāni. Tattha sīlanti kāmañcetaṃ saha kammavācāpariyosānena ijjhanakassa",
  "atk-abh02a:1549_3": "pātimokkhassa vevacanaṃ, evaṃ santepi dhammato etaṃ sīlaṃ nāma pāṇātipātādīhi vā",
  "atk-abh02a:1549_4": "viramantassa vattappaṭipattiṃ vā pūrentassa cetanādayo dhammā veditabbā. Vuttañhetaṃ",
  "atk-abh02a:1549_5": "paṭisambhidāyaṃ “kiṃ sīla”nti? Cetanā sīlaṃ, cetasikaṃ sīlaṃ, saṃvaro sīlaṃ, avītikkamo sīla”nti.",
  "atk-abh02a:1550_0": "Tattha cetanā sīlaṃ nāma pāṇātipātādīhi vā viramantassa vattapaṭipattiṃ vā pūrentassa",
  "atk-abh02a:1550_1": "cetanā. Cetasikaṃ sīlaṃ nāma pāṇātipātādīhi viramantassa virati. Apica cetanā sīlaṃ",
  "atk-abh02a:1550_2": "nāma pāṇātipātādīni pajahantassa satta kammapathacetanā. Cetasikaṃ sīlaṃ nāma “abhijjhaṃ",
  "atk-abh02a:1550_3": "pahāya vigatābhijjhena cetasā viharatī”tiādinā nayena saṃyuttamahāvagge vuttā anabhijjhāabyāpādasammādiṭṭhidhammā.",
  "atk-abh02a:1550_4": "Saṃvaro sīlanti ettha pañcavidhena saṃvaro veditabbo – pātimokkhasaṃvaro, satisaṃvaro,",
  "atk-abh02a:1550_5": "ñāṇasaṃvaro, khantisaṃvaro, vīriyasaṃvaroti. Tassa nānākaraṇaṃ visuddhimagge vuttaṃ.",
  "atk-abh02a:1550_6": "Avītikkamo sīlanti samādiṇṇasīlassa kāyikavācasiko avītikkamo. Ettha ca saṃvarasīlaṃ",
  "atk-abh02a:1550_7": "avītikkamasīlanti idameva nippariyāyato sīlaṃ; cetanā sīlaṃ cetasikaṃ sīlanti pariyāyato sīlanti veditabbaṃ.",
  "atk-abh02a:1551_0": "Yasmā pana pātimokkhasaṃvarasīlena bhikkhu sāsane patiṭṭhāti nāma, tasmā taṃ ‘patiṭṭhā’ti",
  "atk-abh02a:1551_1": "vuttaṃ; patiṭṭhahati vā ettha bhikkhu, kusaladhammā eva vā ettha patiṭṭhahantīti",
  "atk-abh02a:1551_2": "patiṭṭhā. Ayamattho –",
  "atk-abh02a:1552": "“Sīle patiṭṭhāya naro sapañño, cittaṃ paññañca bhāvayaṃ;",
  "atk-abh02a:1553": "Ātāpī nipako bhikkhu, so imaṃ vijaṭaye jaṭa”nti ca. ;",
  "atk-abh02a:1554": "“Patiṭṭhā, mahārāja, sīlaṃ sabbesaṃ kusaladhammāna”nti ca “sīle patiṭṭhitassa kho, mahārāja, sabbe kusalā dhammā na parihāyantī”ti ca ādisuttavasena veditabbo.",
  "atk-abh02a:1555": "Tadetaṃ pubbuppattiatthena ādi. Vuttampi cetaṃ –",
  "atk-abh02a:1556": "“Tasmātiha tvaṃ, uttiya, ādimeva visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddhaṃ diṭṭhi ca ujukā”ti.",
  "atk-abh02a:1557_0": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge",
  "atk-abh02a:1557_1": "vīthicatukkasiṅghāṭakādiparicchedena vibhajitvā nagaraṃ māpeti; evameva yogāvacaro",
  "atk-abh02a:1557_2": "āditova sīlaṃ visodheti, tato aparabhāge samathavipassanāmaggaphalanibbānāni sacchikaroti.",
  "atk-abh02a:1557_3": "Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ",
  "atk-abh02a:1557_4": "raṅgajātaṃ upaneti; yathā vā pana cheko cittakāro rūpaṃ likhitukāmo āditova bhittiparikammaṃ",
  "atk-abh02a:1557_5": "karoti, tato aparabhāge rūpaṃ samuṭṭhāpeti; evameva yogāvacaro āditova sīlaṃ visodhetvā",
  "atk-abh02a:1557_6": "aparabhāge samathavipassanādayo dhamme sacchikaroti. Tasmā sīlaṃ “ādī”ti vuttaṃ.",
  "atk-abh02a:1558_0": "Tadetaṃ caraṇasarikkhatāya caraṇaṃ. Caraṇāti hi pādā vuccanti. Yathā hi chinnacaraṇassa",
  "atk-abh02a:1558_1": "purisassa disaṃgamanābhisaṅkhāro na jāyati, paripuṇṇapādasseva jāyati; evameva yassa",
  "atk-abh02a:1558_2": "sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ na sampajjati.",
  "atk-abh02a:1558_3": "Yassa pana taṃ abhinnaṃ hoti akkhaṇḍaṃ paripuṇṇaṃ tassa nibbānagamanāya ñāṇagamanaṃ",
  "atk-abh02a:1558_4": "sampajjati. Tasmā sīlaṃ “caraṇa”nti vuttaṃ.",
  "atk-abh02a:1559_0": "Tadetaṃ saṃyamanavasena saṃyamo, saṃvaraṇavasena saṃvaro. Ubhayenāpi sīlasaṃyamo",
  "atk-abh02a:1559_1": "ceva sīlasaṃvaro ca kathito. Vacanattho panettha saṃyameti vītikkamavipphandanaṃ,",
  "atk-abh02a:1559_2": "puggalaṃ vā saṃyameti, vītikkamavasena tassa vipphandituṃ na detīti saṃyamo. Vītikkamassa",
  "atk-abh02a:1559_3": "pavesanadvāraṃ saṃvarati pidahatītipi saṃvaro. Mokkhanti uttamaṃ mukhabhūtaṃ vā.",
  "atk-abh02a:1559_4": "Yathā hi sattānaṃ catubbidho āhāro mukhena pavisitvā aṅgamaṅgāni pharati, evaṃ yoginopi",
  "atk-abh02a:1559_5": "catubhūmakakusalaṃ sīlamukhena pavisitvā atthasiddhiṃ sampādeti. Tena vuttaṃ “mokkha”nti.",
  "atk-abh02a:1559_6": "Pamukhe sādhūti pāmokkhaṃ; pubbaṅgamaṃ seṭṭhaṃ padhānanti attho. Kusalānaṃ dhammānaṃ",
  "atk-abh02a:1559_7": "samāpattiyāti catubhūmakakusalānaṃ paṭilābhatthāya pāmokkhaṃ pubbaṅgamaṃ seṭṭhaṃ",
  "atk-abh02a:1559_8": "padhānanti veditabbaṃ.",
  "atk-abh02a:1560_0": "Kāyiko avītikkamoti tividhaṃ kāyasucaritaṃ. Vācasikoti catubbidhaṃ vacīsucaritaṃ.",
  "atk-abh02a:1560_1": "Kāyikavācasikoti tadubhayaṃ. Iminā ājīvaṭṭhamakasīlaṃ pariyādāya dasseti. Saṃvutoti",
  "atk-abh02a:1560_2": "pihito; saṃvutindriyo pihitindriyoti attho. Yathā hi saṃvutadvāraṃ gehaṃ “saṃvutagehaṃ",
  "atk-abh02a:1560_3": "pihitageha”nti vuccati, evamidha saṃvutindriyo “saṃvuto”ti vutto. Pātimokkhasaṃvarenāti",
  "atk-abh02a:1560_4": "pātimokkhena ca saṃvarena ca, pātimokkhasaṅkhātena vā saṃvarena. Upetotiādīni vuttatthāneva.",
  "atk-abh02a:1561": "512. Iriyatītiādīhi sattahipi padehi pātimokkhasaṃvarasīle ṭhitassa bhikkhuno iriyāpathavihāro kathito.",
  "atk-abh02a:1562_0": "513. Ācāragocaraniddese kiñcāpi bhagavā samaṇācaraṃ samaṇagocaraṃ kathetukāmo “ācāragocarasampannoti",
  "atk-abh02a:1562_1": "atthi ācāro, atthi anācāro”ti padaṃ uddhari. Yathā pana maggakusalo puriso maggaṃ",
  "atk-abh02a:1562_2": "acikkhanto ‘vāmaṃ muñca dakkhiṇaṃ gaṇhā’ti paṭhamaṃ muñcitabbaṃ sabhayamaggaṃ uppathamaggaṃ",
  "atk-abh02a:1562_3": "ācikkhati, pacchā gahetabbaṃ khemamaggaṃ ujumaggaṃ; evameva maggakusalapurisasadiso",
  "atk-abh02a:1562_4": "dhammarājā paṭhamaṃ pahātabbaṃ buddhappaṭikuṭṭhaṃ anācāraṃ ācikkhitvā pacchā ācāraṃ",
  "atk-abh02a:1562_5": "ācikkhitukāmo “tattha katamo anācāro”tiādimāha. Purisena hi ācikkhitamaggo sampajjeyya",
  "atk-abh02a:1562_6": "vā na vā, tathāgatena ācikkhitamaggo apaṇṇako, indena vissaṭṭhaṃ vajiraṃ viya, avirajjhanako",
  "atk-abh02a:1562_7": "nibbānanagaraṃyeva samosarati. Tena vuttaṃ – “puriso maggakusaloti kho, tissa, tathāgatassetaṃ",
  "atk-abh02a:1562_8": "adhivacanaṃ arahato sammāsambuddhassā”ti.",
  "atk-abh02a:1563_0": "Yasmā vā sasīsaṃ nahānena pahīnasedamalajallikassa purisassa mālāgandhavilepanādivibhūsanavidhānaṃ",
  "atk-abh02a:1563_1": "viya pahīnapāpadhammassa kalyāṇadhammasamāyogo sampannarūpo hoti, tasmā sedamalajallikkaṃ",
  "atk-abh02a:1563_2": "viya pahātabbaṃ paṭhamaṃ anācāraṃ ācikkhitvā, pahīnasedamalajallikassa mālāgandhavilepanādivibhūsanavidhānaṃ",
  "atk-abh02a:1563_3": "viya pacchā ācāraṃ ācikkhitukāmopi tattha katamo anācārotiādimāha. Tattha kāyiko",
  "atk-abh02a:1563_4": "vītikkamoti tividhaṃ kāyaduccaritaṃ; vācasiko vītikkamoti catubbidhaṃ vacīduccaritaṃ;",
  "atk-abh02a:1563_5": "kāyikavācasiko vītikkamoti tadubhayaṃ. Evaṃ ājīvaṭṭhamakasīlasseva vītikkamaṃ dassesi.",
  "atk-abh02a:1564_0": "Yasmā pana na kevalaṃ kāyavācāhi eva anācāraṃ ācarati, manasāpi ācarati eva, tasmā",
  "atk-abh02a:1564_1": "taṃ dassetuṃ “sabbampi dussīlyaṃ anācāro”ti vuttaṃ. Tattha ekacciyaṃ anācāraṃ vibhajitvā",
  "atk-abh02a:1564_2": "dassento idhekacco veḷudānenātiādimāha. Tattha veḷudānenāti paccayahetukena veḷudānena.",
  "atk-abh02a:1564_3": "Vihāre uṭṭhitañhi araññato vā āharitvā rakkhitagopitaṃ veḷuṃ ‘evaṃ me paccayaṃ dassantī’ti",
  "atk-abh02a:1564_4": "upaṭṭhākānaṃ dātuṃ na vaṭṭati. Evañhi jīvitaṃ kappento anesanāya micchājīvena jīvati.",
  "atk-abh02a:1564_5": "So diṭṭheva dhamme garahaṃ pāpuṇāti, samparāye ca apāyaparipūrako hoti. Attano puggalikaveḷuṃ",
  "atk-abh02a:1564_6": "kulasaṅgahatthāya dadanto kuladūsakadukkaṭamāpajjati; parapuggalikaṃ theyyacittena",
  "atk-abh02a:1564_7": "dadamāno bhaṇḍagghena kāretabbo. Saṅghikepi eseva nayo. Sace pana taṃ issaravatāya",
  "atk-abh02a:1564_8": "deti garubhaṇḍavissajjanamāpajjati.",
  "atk-abh02a:1565_0": "Kataro pana veḷu garubhaṇḍaṃ hoti, kataro na hotīti? Yo tāva aropimo sayaṃjātako,",
  "atk-abh02a:1565_1": "so saṅghena paricchinnaṭṭhāneyeva garubhaṇḍaṃ, tato paraṃ na garubhaṇḍaṃ; ropitaṭṭhāne",
  "atk-abh02a:1565_2": "sabbena sabbaṃ garubhaṇḍaṃ. So pana pamāṇena paricchinno telanāḷippamāṇopi garubhaṇḍaṃ,",
  "atk-abh02a:1565_3": "na tato heṭṭhā. Yassa pana bhikkhuno telanāḷiyā vā kattaradaṇḍena vā attho, tena",
  "atk-abh02a:1565_4": "phātikammaṃ katvā gahetabbo. Phātikammaṃ tadagghanakaṃ vā atirekaṃ vā vaṭṭati, ūnakaṃ",
  "atk-abh02a:1565_5": "na vaṭṭati. Hatthakammampi udakāharaṇamattaṃ vā appaharitakaraṇamattaṃ vā na vaṭṭati,",
  "atk-abh02a:1565_6": "taṃ thāvaraṃ kātuṃ vaṭṭati. Tasmā pokkharaṇito vā paṃsuṃ uddharitvā sopānaṃ vā attharāpetvā",
  "atk-abh02a:1565_7": "visamaṭṭhānaṃ vā samaṃ katvā gahetuṃ vaṭṭati. Phātikammaṃ akatvā gahito tattha vasanteneva",
  "atk-abh02a:1565_8": "paribhuñjitabbo; pakkamantena saṅghikaṃ katvā ṭhapetvā gantabbaṃ. Asatiyā gahetvā",
  "atk-abh02a:1565_9": "gatena yattha gato sarati, tato paccāharitabbo. Sace antarā bhayaṃ hoti, sampattavihare ṭhapetvā gantabbaṃ.",
  "atk-abh02a:1566_0": "Manussā vihāraṃ gantvā veḷuṃ yācanti. Bhikkhū ‘saṅghiko’ti dātuṃ na visahanti. Manussā",
  "atk-abh02a:1566_1": "punappunaṃ yācanti vā tajjenti vā. Tadā bhikkhūhi ‘daṇḍakammaṃ katvā gaṇhathā’ti",
  "atk-abh02a:1566_2": "vattuṃ vaṭṭati; veḷudānaṃ nāma na hoti. Sace te daṇḍakammatthāya vāsipharasuādīni",
  "atk-abh02a:1566_3": "vā khādanīyabhojanīyaṃ vā denti, gahetuṃ na vaṭṭati. Vinayaṭṭhakathāyaṃ pana “daḍḍhagehā",
  "atk-abh02a:1566_4": "manussā gaṇhitvā gacchantā na vāretabbā”ti vuttaṃ.",
  "atk-abh02a:1567_0": "Sace saṅghassa veḷugumbe veḷudūsikā uppajjanti, taṃ akoṭṭāpentānaṃ veḷu nassati,",
  "atk-abh02a:1567_1": "kiṃ kātabbanti? Bhikkhācāre manussānaṃ ācikkhitabbaṃ. Sace koṭṭetuṃ na icchanti ‘samabhāgaṃ",
  "atk-abh02a:1567_2": "labhissathā’ti vattabbā; na icchantiyeva ‘dve koṭṭhāse labhissathā’ti vattabbā. Evampi",
  "atk-abh02a:1567_3": "anicchantesu ‘naṭṭhena attho natthi, tumhākaṃ khaṇe sati daṇḍakammaṃ karissatha,",
  "atk-abh02a:1567_4": "koṭṭetvā gaṇhathā’ti vattabbā; veḷudānaṃ nāma na hoti. Veḷugumbe aggimhi uṭṭhitepi,",
  "atk-abh02a:1567_5": "udakena vuyhamānaveḷūsupi eseva nayo. Rukkhesupi ayameva kathāmaggo. Rukkho pana",
  "atk-abh02a:1567_6": "sūcidaṇḍakappamāṇo garubhaṇḍaṃ hoti. Saṅghike rukkhe koṭṭāpetvā saṅghaṃ anāpucchitvāpi",
  "atk-abh02a:1567_7": "saṅghikaṃ āvāsaṃ kātuṃ labbhati. Vacanapathacchedanatthaṃ pana āpucchitvāva kātabbo.",
  "atk-abh02a:1568_0": "Puggalikaṃ kātuṃ labbhati, na labbhatīti? Na labbhati. Hatthakammasīsena pana ekasmiṃ",
  "atk-abh02a:1568_1": "gehe mañcaṭṭhānamattaṃ labbhati, tīsu gehesu ekaṃ gehaṃ labhati. Sace dabbhasambhārā",
  "atk-abh02a:1568_2": "puggalikā honti, bhūmi saṅghikā, ekaṃ gehaṃ katvā samabhāgaṃ labhati, dvīsu gehesu",
  "atk-abh02a:1568_3": "ekaṃ gehaṃ labhati. Saṅghikarukkhe saṅghikaṃ āvāsaṃ bādhente saṅghaṃ anāpucchā hāretuṃ",
  "atk-abh02a:1568_4": "vaṭṭati, na vaṭṭatīti? Vaṭṭati. Vacanapathacchedanatthaṃ pana āpucchitvāva hāretabbo.",
  "atk-abh02a:1568_5": "Sace rukkhaṃ nissāya saṅghassa mahanto lābho hoti, na hāretabbo. Puggalikarukkhe",
  "atk-abh02a:1568_6": "saṅghikaṃ āvāsaṃ bādhente rukkhasāmikassa ācikkhitabbaṃ. Sace harituṃ na icchati,",
  "atk-abh02a:1568_7": "chedāpetvā hāretabbo. ‘Rukkhaṃ me dethā’ti codentassa rukkhaṃ agghāpetvā mūlaṃ dātabbaṃ.",
  "atk-abh02a:1568_8": "Saṅghike rukkhe puggalikāvāsaṃ, puggalike ca puggalikāvāsaṃ bādhentepi eseva nayo.",
  "atk-abh02a:1568_9": "Valliyampi ayameva kathāmaggo. Valli pana yattha vikkāyati, dullabhā hoti, tattha",
  "atk-abh02a:1568_10": "garubhaṇḍaṃ. Sā ca kho upaḍḍhabāhuppamāṇato paṭṭhāya; tato heṭṭhā vallikhaṇḍaṃ garubhaṇḍaṃ na hoti.",
  "atk-abh02a:1569_0": "Pattadānādīsupi pattadānenāti paccayahetukena pattadānenātiādi sabbaṃ veḷudāne vuttanayeneva",
  "atk-abh02a:1569_1": "veditabbaṃ. Garubhaṇḍatāya panettha ayaṃ vinicchayo. Pattampi hi yattha vikkāyati,",
  "atk-abh02a:1569_2": "gandhikādayo gandhapaliveṭhanādīnaṃ atthāya gaṇhanti, tādise dullabhaṭṭhāneyeva garubhaṇḍaṃ",
  "atk-abh02a:1569_3": "hoti. Esa tāva kiṃsukapattakaṇṇapiḷandhanatālapattādīsu vinicchayo.",
  "atk-abh02a:1570_0": "Tālapaṇṇampi imasmiṃyeva ṭhāne kathetabbaṃ. Tālapaṇṇampi hi sayaṃjāte tālavane saṅghena",
  "atk-abh02a:1570_1": "paricchinnaṭṭhāneyeva garubhaṇḍaṃ, na tato paraṃ. Ropimatālesu sabbampi garubhaṇḍaṃ.",
  "atk-abh02a:1570_2": "Tassa pamāṇaṃ heṭṭhimakoṭiyā aṭṭhaṅgulappamāṇopi rittapotthako. Tiṇampi ettheva pakkhipitvā",
  "atk-abh02a:1570_3": "kathetabbaṃ. Yattha pana tiṇaṃ natthi tattha muñjapalālanāḷikerapaṇṇādīhipi chādenti.",
  "atk-abh02a:1570_4": "Tasmā tānipi tiṇeneva saṅgahitāni. Iti muñjapalālādīsu yaṃkiñci muṭṭhippamāṇaṃ tiṇaṃ,",
  "atk-abh02a:1570_5": "nāḷikerapaṇṇādīsu ca ekapaṇṇampi saṅghassa dinnaṃ vā tatthajātakaṃ vā bahiārāme saṅghassa",
  "atk-abh02a:1570_6": "tiṇavatthumhi jātatiṇaṃ vā rakkhitagopitaṃ garubhaṇḍaṃ hoti. Taṃ pana saṅghakamme",
  "atk-abh02a:1570_7": "ca cetiyakamme ca kate atirekaṃ puggalikakamme dātuṃ vaṭṭati. Heṭṭhā vuttaveḷumhipi eseva nayo.",
  "atk-abh02a:1571_0": "Pupphadāne “ettakesu rukkhesu pupphāni vissajjetvā yāgubhattavatthe upanentu, ettakesu",
  "atk-abh02a:1571_1": "senāsanapaṭisaṅkharaṇe upanentū”ti evaṃ niyamitaṭṭhāne eva pupphāni garubhaṇḍāni",
  "atk-abh02a:1571_2": "honti. Paratīre sāmaṇerā pupphāni ocinitvā rāsiṃ karonti, pañcaṅgasamannāgato pupphabhājako",
  "atk-abh02a:1571_3": "bhikkhusaṅghaṃ gaṇetvā koṭṭhāse karoti, so sampattaparisāya saṅghaṃ anāpucchitvāva",
  "atk-abh02a:1571_4": "dātuṃ labhati; asammatena pana āpucchitvāva dātabbaṃ. Bhikkhu pana kassa pupphāni",
  "atk-abh02a:1571_5": "dātuṃ labhati, kassa na labhatīti? Mātāpitūnaṃ gehaṃ haritvāpi gehato pakkosāpetvāpi",
  "atk-abh02a:1571_6": "‘vatthupūjaṃ karothā’ti dātuṃ labhati, piḷandhanatthāya dātuṃ na labhati; sesañātīnaṃ",
  "atk-abh02a:1571_7": "pana haritvā na dātabbaṃ, pakkosāpetvā ‘pūjaṃ karothā’ti dātabbaṃ; sesajanassa pūjanaṭṭhānaṃ",
  "atk-abh02a:1571_8": "sampattassa apaccāsīsantena dātabbaṃ; pupphadānaṃ nāma na hoti. Vihāre bahūni pupphāni",
  "atk-abh02a:1571_9": "pupphanti. Bhikkhunā piṇḍāya carantena manusse disvā ‘vihāre bahūni pupphāni, pūjethā’ti",
  "atk-abh02a:1571_10": "vattabbaṃ. Vacanamatte doso natthi. ‘Manussā khādanīyabhojanīyaṃ ādāya āgamissantī’ti",
  "atk-abh02a:1571_11": "cittena pana na vattabbaṃ. Sace vadati, khādanīyabhojanīyaṃ na paribhuñjitabbaṃ.",
  "atk-abh02a:1571_12": "Manussā attano dhammatāya ‘vihāre pupphāni atthī’ti pucchitvā ‘asukadivase vihāraṃ",
  "atk-abh02a:1571_13": "āgamissāma, sāmaṇerānaṃ pupphāni ocinituṃ mā dethā’ti vadanti. Bhikkhū sāmaṇerānaṃ",
  "atk-abh02a:1571_14": "kathetuṃ pamuṭṭhā. Sāmaṇerehi pupphāni ocinitvā ṭhapitāni. Manussā bhikkhū upasaṅkamitvā",
  "atk-abh02a:1571_15": "“bhante, mayaṃ tumhākaṃ asukadivaseyeva ārocayimha – ‘sāmaṇerānaṃ pupphāni ocinituṃ",
  "atk-abh02a:1571_16": "mā dethā’ti. Kasmā na vārayitthā”ti? “Sati me pamuṭṭhā, pupphāni ocinitamattāneva,",
  "atk-abh02a:1571_17": "tāva na pūjā katā”ti vattabbaṃ. “Gaṇhatha pūjethā”ti na vattabbaṃ. Sace vadati, āmisaṃ",
  "atk-abh02a:1571_18": "na paribhuñjitabbaṃ.",
  "atk-abh02a:1572_0": "Aparo bhikkhu sāmaṇerānaṃ ācikkhati “asukagāmavāsino pupphāni mā ocinitthā”ti āhaṃsūti.",
  "atk-abh02a:1572_1": "Manussāpi āmisaṃ āharitvā dānaṃ datvā vadanti – “amhākaṃ manussā na bahukā, sāmaṇere",
  "atk-abh02a:1572_2": "amhehi saha pupphāni ocinituṃ āṇāpethā”ti. “Sāmaṇerehi bhikkhā laddhā; ye bhikkhācāraṃ",
  "atk-abh02a:1572_3": "na gacchanti, te sayameva jānissanti, upāsakā”ti vattabbaṃ. Ettakaṃ nayaṃ labhitvā",
  "atk-abh02a:1572_4": "sāmaṇere putte vā bhātike vā katvā pupphāni ocināpetuṃ doso natthi; pupphadānaṃ nāma na hoti.",
  "atk-abh02a:1573_0": "Phaladāne phalampi pupphaṃ viya niyamitameva garubhaṇḍaṃ hoti. Vihāre bahukamhi phalāphale",
  "atk-abh02a:1573_1": "sati aphāsukamanussā āgantvā yācanti. Bhikkhū ‘saṅghika’nti dātuṃ na ussahanti. Manussā",
  "atk-abh02a:1573_2": "vippaṭisārino akkosanti paribhāsanti. Tattha kiṃ kātabbanti? Phalehi vā rukkhehi",
  "atk-abh02a:1573_3": "vā paricchinditvā katikā kātabbā – ‘asukesu ca rukkhesu ettakāni phalāni gaṇhantā,",
  "atk-abh02a:1573_4": "ettakesu vā rukkhesu phalāni gaṇhantā na vāretabbā’ti. Corā pana issarā vā balakkārena",
  "atk-abh02a:1573_5": "gaṇhantā na vāretabbā; kuddhā te sakalavihārampi nāseyyuṃ. Ādīnavo pana kathetabboti.",
  "atk-abh02a:1574_0": "Sinānadāne sinānacuṇṇāni koṭṭitāni na garubhaṇḍāni. Akoṭṭito rukkhattacova garubhaṇḍaṃ.",
  "atk-abh02a:1574_1": "Cuṇṇaṃ pana agilānassa rajananipakkaṃ vaṭṭati. Gilānassa yaṃkiñci cuṇṇaṃ vaṭṭatiyeva.",
  "atk-abh02a:1574_2": "Mattikāpi ettheva pakkhipitvā kathetabbā. Mattikāpi yattha dullabhā hoti, tattheva",
  "atk-abh02a:1574_3": "garubhaṇḍaṃ. Sāpi heṭṭhimakoṭiyā tiṃsapalaguḷapiṇḍappamāṇāva tato heṭṭhā na garubhaṇḍanti.",
  "atk-abh02a:1575_0": "Dantakaṭṭhadāne dantakaṭṭhaṃ acchinnakameva garubhaṇḍaṃ. Yesaṃ sāmaṇerānaṃ saṅghato",
  "atk-abh02a:1575_1": "dantakaṭṭhavāro pāpuṇāti, te attano ācariyupajjhāyānaṃ pāṭiyekkaṃ dātuṃ na labhanti.",
  "atk-abh02a:1575_2": "Yehi pana ‘ettakāni dantakaṭṭhāni āharitabbānī’ti paricchinditvā vāraṃ gahitāni,",
  "atk-abh02a:1575_3": "te atirekāni ācariyupajjhāyānaṃ dātuṃ labhanti. Ekena bhikkhunā dantakaṭṭhamāḷakato",
  "atk-abh02a:1575_4": "bahūni dantakaṭṭhāni na gahetabbāni, devasikaṃ ekekameva gahetabbaṃ. Pāṭiyekkaṃ vasantenāpi",
  "atk-abh02a:1575_5": "bhikkhusaṅghaṃ gaṇayitvā yattakāni attano pāpuṇanti tattakāneva gahetvā gantabbaṃ;",
  "atk-abh02a:1575_6": "antarā āgantukesu vā āgatesu disaṃ vā pakkamantena āharitvā gahitaṭṭhāneyeva ṭhapetabbāni.",
  "atk-abh02a:1576_0": "Cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne ṭhapetvā parassa",
  "atk-abh02a:1576_1": "khalitavacanampi saṇṭhapetvā piyakāmatāya paggayhavacanaṃ. Muggasūpyatāyāti muggasūpasamānāya",
  "atk-abh02a:1576_2": "saccālikena jīvitakappanatāyetaṃ adhivacanaṃ. Yathā hi muggasūpe paccante bahū muggā",
  "atk-abh02a:1576_3": "pākaṃ gacchanti, thokā na gacchanti; evameva saccālikena jīvitakappake puggale bahu",
  "atk-abh02a:1576_4": "alikaṃ hoti, appakaṃ saccaṃ. Yathā vā muggasūpassa appavisanaṭṭhānaṃ nāma natthi,",
  "atk-abh02a:1576_5": "evameva saccālikavuttino puggalassa appaviṭṭhavācā nāma natthi; siṅghāṭakaṃ viya",
  "atk-abh02a:1576_6": "icchiticchitadhārāya patiṭṭhāti. Tenassa sā musāvāditā muggasūpyatāti vuttā. Pāribhaṭayatāti",
  "atk-abh02a:1576_7": "paribhaṭakammabhāvo. Paribhaṭassa hi kammaṃ pāribhaṭayaṃ, tassa bhāvo pāribhaṭayatā;",
  "atk-abh02a:1576_8": "alaṅkārakaraṇādīhi dārakakīḷāpanassetaṃ adhivacanaṃ.",
  "atk-abh02a:1577_0": "Jaṅghapesanikanti gāmantaradesantarādīsu tesaṃ tesaṃ gihīnaṃ sāsanapaṭisāsanaharaṇaṃ.",
  "atk-abh02a:1577_1": "Idañhi jaṅghapesanikaṃ nāma attano mātāpitūnaṃ, ye cassa mātāpitaro upaṭṭhahanti,",
  "atk-abh02a:1577_2": "tesaṃ sāsanaṃ gahetvā katthaci gamanavasena vaṭṭati. Cetiyassa vā saṅghassa vā attano",
  "atk-abh02a:1577_3": "vā kammaṃ karontānaṃ vaḍḍhakīnampi sāsanaṃ harituṃ vaṭṭati. Manussā “dānaṃ dassāma,",
  "atk-abh02a:1577_4": "pūjaṃ karissāma, bhikkhusaṅghassa ācikkhathā”ti vadanti; “asukattherassa nāma dethā”ti",
  "atk-abh02a:1577_5": "piṇḍapātaṃ vā bhesajjaṃ vā cīvaraṃ vā denti; “vihāre pūjaṃ karothā”ti mālāgandhavilepanādīni",
  "atk-abh02a:1577_6": "vā dhajapatākādīni vā nīyyādenti, sabbaṃ harituṃ vaṭṭati; jaṅghapesanikaṃ nāma na",
  "atk-abh02a:1577_7": "hoti. Sesānaṃ sāsanaṃ gahetvā gacchantassa padavāre padavāre doso.",
  "atk-abh02a:1578_0": "Aññataraññatarenāti etesaṃ vā veḷudānādīnaṃ aññataraññatarena vejjakammabhaṇḍāgārikakammaṃ",
  "atk-abh02a:1578_1": "piṇḍapaṭipiṇḍakammaṃ saṅghuppādacetiyuppādaupaṭṭhāpanakammanti evarūpānaṃ vā micchājīvena",
  "atk-abh02a:1578_2": "jīvitakappanakakammānaṃ yena kenaci. Buddhapaṭikuṭṭhenāti buddhehi garahitena paṭisiddhena.",
  "atk-abh02a:1578_3": "Ayaṃ vuccatīti ayaṃ sabbopi anācāro nāma kathīyati. Ācāraniddeso vuttapaṭipakkhanayeneva veditabbo.",
  "atk-abh02a:1579_0": "514. Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ.",
  "atk-abh02a:1579_1": "Tattha ca gocaroti piṇḍapātādīnaṃ atthāya upasaṅkamituṃ yuttaṭṭhānaṃ gocaro, ayuttaṭṭhānaṃ",
  "atk-abh02a:1579_2": "agocaro. Vesiyā gocaro assāti vesiyagocaro; mittasanthavavasena upasaṅkamitaṭṭhānanti",
  "atk-abh02a:1579_3": "attho. Tattha vesiyā nāma rūpūpajīviniyo yena kenacideva sulabhajjhācāratāmittasatthavasinehavasena",
  "atk-abh02a:1579_4": "upasaṅkamanto vesiyāgocaro nāma hoti. Tasmā evaṃ upasaṅkamituṃ na vaṭṭati. Kiṃ kāraṇā?",
  "atk-abh02a:1579_5": "Ārakkhavipattito. Evaṃ upasaṅkamantassa hi ciraṃ rakkhitagopitopi samaṇadhammo katipāheneva",
  "atk-abh02a:1579_6": "nassati; sacepi na nassati garahaṃ labhati. Dakkhiṇāvasena pana upasaṅkamantena satiṃ",
  "atk-abh02a:1579_7": "upaṭṭhāpetvā upasaṅkamitabbaṃ. Vidhavā vuccanti matapatikā vā pavutthapatikā vā.",
  "atk-abh02a:1579_8": "Thullakumāriyoti mahallikā aniviṭṭhakumāriyo. Paṇḍakāti lokāmisanissitakathābahulā",
  "atk-abh02a:1579_9": "ussannakilesā avūpasantapariḷāhā napuṃsakā. Tesaṃ sabbesampi upasaṅkamane ādīnavo",
  "atk-abh02a:1579_10": "vuttanayeneva veditabbo. Bhikkhunīsupi eseva nayo. Apica bhikkhū nāma ussannabrahmacariyā",
  "atk-abh02a:1579_11": "honti, tathā bhikkhuniyo. Te aññamaññaṃ santhavavasena katipāheneva rakkhitagopitasamaṇadhammaṃ",
  "atk-abh02a:1579_12": "nāsenti. Gilānapucchakena pana gantuṃ vaṭṭati. Bhikkhunā pupphāni labhitvā pūjanatthāyapi",
  "atk-abh02a:1579_13": "ovādadānatthāyapi gantuṃ vaṭṭatiyeva.",
  "atk-abh02a:1580_0": "Pānāgāranti surāpānagharaṃ. Taṃ brahmacariyantarāyakarehi surāsoṇḍehi avivittaṃ hoti.",
  "atk-abh02a:1580_1": "Tattha tehi saddhiṃ saha soṇḍavasena upasaṅkamituṃ na vaṭṭati; brahmacariyantarāyo",
  "atk-abh02a:1580_2": "hoti. Saṃsaṭṭho viharati rājūhītiādīsu rājānoti abhisittā vā hontu anabhisittā vā",
  "atk-abh02a:1580_3": "ye rajjaṃ anusāsanti. Rājamahāmattāti rājūnaṃ issariyasadisāya mahatiyā issariyamattāya",
  "atk-abh02a:1580_4": "samannāgatā. Titthiyāti viparītadassanā bāhiraparibbājakā. Titthiyasāvakāti bhattivasena",
  "atk-abh02a:1580_5": "tesaṃ paccayadāyakā. Etehi saddhiṃ saṃsaggajāto hotīti attho.",
  "atk-abh02a:1581_0": "Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo",
  "atk-abh02a:1581_1": "paccanīkasaṃsaggo, yena brahmacariyantarāyaṃ paññattivītikkamaṃ sallekhaparihāniñca",
  "atk-abh02a:1581_2": "pāpuṇāti, seyyathidaṃ – rājarājamahāmattehi saddhiṃ sahasokitā, sahananditā, samasukhadukkhatā,",
  "atk-abh02a:1581_3": "uppannesu kiccakaraṇīyesu attanāva yogaṃ āpajjanatā, titthiyatitthiyasāvakehi saddhiṃ",
  "atk-abh02a:1581_4": "ekacchandarucisamācāratā ekacchandarucisamācārabhāvāvaho vā sinehabahumānasanthavo.",
  "atk-abh02a:1581_5": "Tattha rājarājamahāmattehi saddhiṃ saṃsaggo brahmacariyantarāyaṃ karoti. Itarehi",
  "atk-abh02a:1581_6": "titthiyasāvakehi tesaṃ laddhigahaṇaṃ. Tesaṃ pana vādaṃ bhinditvā attano laddhiṃ gaṇhāpetuṃ",
  "atk-abh02a:1581_7": "samatthena upasaṅkamituṃ vaṭṭati.",
  "atk-abh02a:1582_0": "Idāni aparenapi pariyāyena agocaraṃ dassetuṃ yāni vā pana tāni kulānītiādi āraddhaṃ.",
  "atk-abh02a:1582_1": "Tattha assaddhānīti buddhādīsu saddhāvirahitāni; buddho sabbaññū, dhammo niyyāniko,",
  "atk-abh02a:1582_2": "saṅgho suppaṭipannoti na saddahanti. Appasannānīti cittaṃ pasannaṃ anāvilaṃ kātuṃ",
  "atk-abh02a:1582_3": "na sakkonti. Akkosakaparibhāsakānīti akkosakāni ceva paribhāsakāni ca; ‘corosi, bālosi,",
  "atk-abh02a:1582_4": "mūḷhosi, oṭṭhosi, goṇosi, gadrabhosi, āpāyikosi, nerayikosi, tiracchānagatosi, natthi",
  "atk-abh02a:1582_5": "tuyhaṃ sugati, duggatiyeva pāṭikaṅkhā’ti evaṃ dasahi akkosavatthūhi akkosanti; ‘hotu,",
  "atk-abh02a:1582_6": "idāni taṃ paharissāma, bandhissāma, vadhissāmā’ti evaṃ bhayadassanena paribhāsanti",
  "atk-abh02a:1582_7": "cāti attho. Anatthakāmānīti atthaṃ na icchanti, anatthameva icchanti. Ahitakāmānīti",
  "atk-abh02a:1582_8": "ahitameva icchanti, hitaṃ na icchanti. Aphāsukakāmānīti phāsukaṃ na icchanti, aphāsukameva",
  "atk-abh02a:1582_9": "icchanti. Ayogakkhemakāmānīti catūhi yogehi khemaṃ nibbhayaṃ na icchanti, sabhayameva",
  "atk-abh02a:1582_10": "icchanti. Bhikkhūnanti ettha sāmaṇerāpi saṅgahaṃ gacchanti. Bhikkhunīnanti ettha",
  "atk-abh02a:1582_11": "sikkhamānasāmaṇeriyopi. Sabbesampi hi bhagavantaṃ uddissa pabbajitānañceva saraṇagatānañca",
  "atk-abh02a:1582_12": "catunnampi parisānaṃ tāni anatthakāmāniyeva. Tathārūpāni kulānīti evarūpāni khattiyakulādīni",
  "atk-abh02a:1582_13": "kulāni. Sevatīti nissāya jīvati. Bhajatīti upasaṅkamati. Payirupāsatīti punappunaṃ",
  "atk-abh02a:1582_14": "upasaṅkamati. Ayaṃ vuccatīti ayaṃ vesiyādigocarassa vesiyādiko, rājādisaṃsaṭṭhassa",
  "atk-abh02a:1582_15": "rājādiko, assaddhakulādisevakassa assaddhakulādiko cāti tippakāropi ayuttagocaro",
  "atk-abh02a:1582_16": "agocaroti veditabbo.",
  "atk-abh02a:1583_0": "Tassa iminā pariyāyena agocaratā veditabbā. Vesiyādiko tāva pañcakāmaguṇanissayato",
  "atk-abh02a:1583_1": "agocaroti veditabbo, yathāha – “ko ca, bhikkhave, bhikkhuno agocaro paravisayo? Yadidaṃ",
  "atk-abh02a:1583_2": "pañca kāmaguṇā”ti rājādiko jhānānuyogassa anupanissayato lābhasakkārāsanicakkanipphādanato",
  "atk-abh02a:1583_3": "diṭṭhivipattihetuto ca, assaddhakulādiko saddhāhānicittasantāsāvahanato agocaroti.",
  "atk-abh02a:1584_0": "Gocaraniddese na vesiyagocarotiādīni vuttapaṭipakkhavasena veditabbāni. Opānabhūtānītiādīsu",
  "atk-abh02a:1584_1": "pana opānabhūtānīti udapānabhūtāni; bhikkhusaṅghassa, cātumahāpathe khatapokkharaṇī",
  "atk-abh02a:1584_2": "viya, yathāsukhaṃ ogāhanakkhamāni cittamahāmattassa gehasadisāni. Tassa kira gehe",
  "atk-abh02a:1584_3": "kālatthambho yuttoyeva. Gharadvāraṃ sampattānaṃ bhikkhūnaṃ paccayavekallaṃ nāma natthi.",
  "atk-abh02a:1584_4": "Ekadivasaṃ bhesajjavattameva saṭṭhi kahāpaṇāni nikkhamanti. Kāsāvapajjotānīti bhikkhubhikkhunīhi",
  "atk-abh02a:1584_5": "nivatthapārutānaṃ kāsāvānaṃyeva pabhāya ekobhāsāni bhūtapālaseṭṭhikulasadisāni. Isivātapaṭivātānīti",
  "atk-abh02a:1584_6": "gehaṃ pavisantānaṃ nikkhamantānañca bhikkhubhikkhunīsaṅkhātānaṃ isīnaṃ cīvaravātena",
  "atk-abh02a:1584_7": "ceva samiñjanapasāraṇādijanitasarīravātena ca paṭivātāni pavāyitāni viniddhutakibbisāni vā.",
  "atk-abh02a:1585_0": "515. Aṇumattesu vajjesu bhayadassāvitāniddese aṇumattānīti aṇuppamāṇā. Vajjāti dosā.",
  "atk-abh02a:1585_1": "Yāni tāni vajjānīti yāni tāni garahitabbaṭṭhena vajjāni. Appamattakānīti parittamattakāni",
  "atk-abh02a:1585_2": "khuddakappamāṇāni. Oramattakānīti parittatopi orimappamāṇattā oramattakāni. Lahusānīti",
  "atk-abh02a:1585_3": "lahukāni. Lahusammatānīti lahūti sammatāni. Saṃyamakaraṇīyānīti saṃyamena kattabbapaṭikammāni.",
  "atk-abh02a:1585_4": "Saṃvarakaraṇīyānīti saṃvarena kātabbāni saṃvarena kattabbapaṭikammāni. Cittuppādakaraṇīyānīti",
  "atk-abh02a:1585_5": "cittuppādamattena kattabbapaṭikammāni. Manasikārapaṭibaddhānīti manasā āvajjitamatteneva",
  "atk-abh02a:1585_6": "kattabbapaṭikammāni. Kāni pana tānīti? Divāvihāravāsī sumatthero tāva āha – “anāpattigamanīyāni",
  "atk-abh02a:1585_7": "cittuppādamattakāni yāni ‘na puna evarūpaṃ karissāmī’ti manasā āvajjitamatteneva",
  "atk-abh02a:1585_8": "sujjhanti. Adhiṭṭhānāvikammaṃ nāmetaṃ kathita”nti. Antevāsiko panassa tipiṭakacūḷanāgatthero",
  "atk-abh02a:1585_9": "panāha – “idaṃ pātimokkhasaṃvarasīlasseva bhājanīyaṃ. Tasmā sabbalahukaṃ dukkaṭadubbhāsitaṃ",
  "atk-abh02a:1585_10": "idha vajjanti veditabbaṃ. Vuṭṭhānāvikammaṃ nāmetaṃ kathita”nti. Itiimesūti evaṃpakāresu",
  "atk-abh02a:1585_11": "imesu. Vajjadassāvīti vajjato dosato dassanasīlo. Bhayadassāvīti catubbidhassa bhayassa",
  "atk-abh02a:1585_12": "kāraṇattā bhayato dassanasīlo. Ādīnavadassāvīti idha nindāvahanato, āyatiṃ dukkhavipākato,",
  "atk-abh02a:1585_13": "upariguṇānaṃ antarāyakaraṇato, vippaṭisārajananato ca etena nānappakārena ādīnavato dassanasīlo.",
  "atk-abh02a:1586_0": "Nissaraṇadassāvīti yaṃ tattha nissaraṇaṃ tassa dassanasīlo. Kiṃ panettha nissaraṇanti?",
  "atk-abh02a:1586_1": "Ācariyattheravāde tāva “anāpattigamanīyatāya sati adhiṭṭhānāvikammaṃ nissaraṇa”nti",
  "atk-abh02a:1586_2": "kathitaṃ. Antevāsikattheravāde tāva “āpattigamanīyatāya sati vuṭṭhānāvikammaṃ nissaraṇa”nti kathitaṃ.",
  "atk-abh02a:1587_0": "Tattha tathārūpo bhikkhu aṇumattāni vajjāni vajjato bhayato passati nāma. Taṃ dassetuṃ",
  "atk-abh02a:1587_1": "ayaṃ nayo kathito – paramāṇu nāma, aṇu nāma, tajjārī nāma, rathareṇu nāma, likkhā",
  "atk-abh02a:1587_2": "nāma, ūkā nāma, dhaññamāso nāma, aṅgulaṃ nāma, vidatthi nāma, ratanaṃ nāma, yaṭṭhi",
  "atk-abh02a:1587_3": "nāma, usabhaṃ nāma, gāvutaṃ nāma, yojanaṃ nāma. Tattha ‘paramāṇu’ nāma ākāsakoṭṭhāsiko",
  "atk-abh02a:1587_4": "maṃsacakkhussa āpāthaṃ nāgacchati, dibbacakkhusseva āgacchati. ‘Aṇu’ nāma bhitticchiddatālacchiddehi",
  "atk-abh02a:1587_5": "paviṭṭhasūriyarasmīsu vaṭṭi vaṭṭi hutvā paribbhamanto paññāyati. ‘Tajjārī’ nāma gopathamanussapathacakkapathesu",
  "atk-abh02a:1587_6": "chijjitvā ubhosu passesu uggantvā tiṭṭhati. ‘Rathareṇu’ nāma tattha tattheva allīyati.",
  "atk-abh02a:1587_7": "Likkhādayo pākaṭā eva. Etesu pana chattiṃsa paramāṇavo ekassa aṇuno pamāṇaṃ. Chattiṃsa",
  "atk-abh02a:1587_8": "aṇū ekāya tajjāriyā pamāṇaṃ. Chattiṃsa tajjāriyo eko rathareṇu. Chattiṃsa rathareṇū",
  "atk-abh02a:1587_9": "ekā likkhā. Satta likkhā ekā ūkā. Satta ūkā eko dhaññamāso. Sattadhaññamāsappamāṇaṃ",
  "atk-abh02a:1587_10": "ekaṃ aṅgulaṃ. Tenaṅgulena dvādasaṅgulāni vidatthi. Dve vidatthiyo ratanaṃ. Satta",
  "atk-abh02a:1587_11": "ratanāni yaṭṭhi. Tāya yaṭṭhiyā vīsati yaṭṭhiyo usabhaṃ. Asīti usabhāni gāvutaṃ. Cattāri",
  "atk-abh02a:1587_12": "gāvutāni yojanaṃ. Tena yojanena aṭṭhasaṭṭhiyojanasatasahassubbedho sinerupabbatarājā.",
  "atk-abh02a:1587_13": "Yo bhikkhu aṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ",
  "atk-abh02a:1587_14": "katvā daṭṭhuṃ sakkoti – ayaṃ bhikkhu aṇumattāni vajjāni bhayato passati nāma. Yopi",
  "atk-abh02a:1587_15": "bhikkhu sabbalahukaṃ dukkaṭadubbhāsitamattaṃ paṭhamapārājikasadisaṃ katvā daṭṭhuṃ",
  "atk-abh02a:1587_16": "sakkoti – ayaṃ aṇumattāni vajjāni vajjato bhayato passati nāmāti veditabbo.",
  "atk-abh02a:1588_0": "516. Samādāya sikkhati sikkhāpadesūtipadaniddese bhikkhusikkhāti bhikkhūhi sikkhitabbasikkhā.",
  "atk-abh02a:1588_1": "Sā bhikkhunīhi sādhāraṇāpi asādhāraṇāpi bhikkhusikkhā eva nāma. Bhikkhunīsikkhāti",
  "atk-abh02a:1588_2": "bhikkhunīhi sikkhitabbasikkhā. Sāpi bhikkhūhi sādhāraṇāpi asādhāraṇāpi bhikkhunīsikkhā",
  "atk-abh02a:1588_3": "eva nāma. Sāmaṇerasikkhamānasāmaṇerīnaṃ sikkhāpi ettheva paviṭṭhā. Upāsakasikkhāti",
  "atk-abh02a:1588_4": "upāsakehi sikkhitabbasikkhā. Sā pañcasīladasasīlavasena vaṭṭati. Upāsikāsikkhāti",
  "atk-abh02a:1588_5": "upāsikāhi sikkhitabbasikkhā. Sāpi pañcasīladasasīlavasena vaṭṭati. Tattha bhikkhubhikkhunīnaṃ",
  "atk-abh02a:1588_6": "sikkhā yāva arahattamaggā vaṭṭati. Upāsakaupāsikānaṃ sikkhā yāva anāgāmimaggā. Tatrāyaṃ",
  "atk-abh02a:1588_7": "bhikkhu attanā sikkhitabbasikkhāpadesu eva sikkhati. Sesasikkhā pana atthuddhāravasena",
  "atk-abh02a:1588_8": "sikkhāpadassa atthadassa dassanatthaṃ vuttā. Iti imāsu sikkhāsūti evaṃpakārāsu etāsu",
  "atk-abh02a:1588_9": "sikkhāsu. Sabbena sabbanti sabbena sikkhāsamādānena sabbaṃ sikkhaṃ. Sabbathā sabbanti",
  "atk-abh02a:1588_10": "sabbena sikkhitabbākārena sabbaṃ sikkhaṃ. Asesaṃ nissesanti sesābhāvato asesaṃ; satisammosena",
  "atk-abh02a:1588_11": "bhinnassāpi sikkhāpadassa puna pākatikakaraṇato nissesaṃ. Samādāya vattatīti samādiyitvā",
  "atk-abh02a:1588_12": "gahetvā vattati. Tena vuccatīti yena kāraṇena etaṃ sabbaṃ sikkhāpadaṃ sabbena sikkhitabbākārena",
  "atk-abh02a:1588_13": "samādiyitvā sikkhati pūreti, tena vuccati “samādāya sikkhati sikkhāpadesū”ti.",
  "atk-abh02a:1589_0": "517-8. Indriyesu guttadvāro bhojane mattaññūtipadadvayassa niddese kaṇhapakkhassa",
  "atk-abh02a:1589_1": "paṭhamavacane payojanaṃ ācāraniddese vuttanayeneva veditabbaṃ. Tattha katamā indriyesu",
  "atk-abh02a:1589_2": "aguttadvāratātiādīsu pana yaṃ vattabbaṃ, taṃ sabbaṃ nikkhepakaṇḍavaṇṇanāyaṃ vuttameva.",
  "atk-abh02a:1590_0": "519. Jāgariyānuyoganiddese pubbarattāpararattanti ettha aḍḍharattasaṅkhātāya rattiyā",
  "atk-abh02a:1590_1": "pubbe pubbarattaṃ; iminā paṭhamayāmañceva pacchābhattañca gaṇhāti. Rattiyā pacchā",
  "atk-abh02a:1590_2": "apararattaṃ; iminā pacchimayāmañceva purebhattañca gaṇhāti. Majjhimayāmo panassa",
  "atk-abh02a:1590_3": "bhikkhuno niddākilamathavinodanokāsoti na gahito. Jāgariyānuyoganti jāgariyassa asupanabhāvassa",
  "atk-abh02a:1590_4": "anuyogaṃ. Anuyutto hotīti taṃ anuyogasaṅkhātaṃ āsevanaṃ bhāvanaṃ anuyutto hoti sampayutto.",
  "atk-abh02a:1590_5": "Niddese panassa idha bhikkhu divasanti pubbaṇho, majjhanho, sāyanhoti tayopi divasakoṭṭhāsā",
  "atk-abh02a:1590_6": "gahitā. Caṅkamena nisajjāyāti sakalampi divasaṃ iminā iriyāpathadvayeneva viharanto.",
  "atk-abh02a:1590_7": "Cittassa āvaraṇato āvaraṇīyehi dhammehi pañcahipi nīvaraṇehi sabbākusaladhammehi",
  "atk-abh02a:1590_8": "vā cittaṃ parisodheti. Tehi dhammehi visodheti parimoceti. Ṭhānaṃ panettha kiñcāpi",
  "atk-abh02a:1590_9": "na gahitaṃ, caṅkamanisajjāsannissitaṃ pana katvā gahetabbameva. Paṭhamayāmanti sakalasmimpi",
  "atk-abh02a:1590_10": "paṭhamayāme. Majjhimayāmanti rattindivassa chaṭṭhakoṭṭhāsasaṅkhāte majjhimayāme.",
  "atk-abh02a:1591_0": "Sīhaseyyanti ettha kāmabhogīseyyā, petaseyyā, sīhaseyyā, tathāgataseyyāti catasso",
  "atk-abh02a:1591_1": "seyyā. Tattha “yebhuyyena, bhikkhave, kāmabhogī vāmena passena sentī”ti ayaṃ kāmabhogīseyyā.",
  "atk-abh02a:1591_2": "Tesu hi yebhuyyena dakkhiṇapassena sayāno nāma natthi. “Yebhuyyena, bhikkhave, petā",
  "atk-abh02a:1591_3": "uttānā sentī”ti ayaṃ petaseyyā; appamaṃsalohitattā hi aṭṭhisaṅghāṭajaṭitā ekena passena",
  "atk-abh02a:1591_4": "sayituṃ na sakkonti, uttānāva senti. Sīho, bhikkhave, migarājā dakkhiṇena passena",
  "atk-abh02a:1591_5": "seyyaṃ kappeti…pe… attamano hotī”ti ayaṃ sīhaseyyā; tejussadattā hi sīho migarājā",
  "atk-abh02a:1591_6": "dve purimapāde ekasmiṃ ṭhāne dve pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi",
  "atk-abh02a:1591_7": "pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ",
  "atk-abh02a:1591_8": "matthake sīsaṃ ṭhapetvā sayati; divasampi sayitvā pabujjhamāno na uttasanto pabujjhati,",
  "atk-abh02a:1591_9": "sīsaṃ pana ukkhipitvā purimapādādīnaṃ ṭhitokāsaṃ sallakkheti; sace kiñci ṭhānaṃ vijahitvā",
  "atk-abh02a:1591_10": "ṭhitaṃ hoti ‘nayidaṃ tuyhaṃ jātiyā na sūrabhāvassa anurūpa’nti anattamano hutvā tattheva",
  "atk-abh02a:1591_11": "sayati, na gocarāya pakkamati; avijahitvā ṭhite pana ‘tuyhaṃ jātiyā ca sūrabhāvassa",
  "atk-abh02a:1591_12": "ca anurūpamida’nti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ",
  "atk-abh02a:1591_13": "vidhunitvā tikkhattuṃ sīhanādaṃ naditvā gocarāya pakkamati. Catutthajjhānaseyyā pana",
  "atk-abh02a:1591_14": "tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-abh02a:1592_0": "Pāde pādanti dakkhiṇapāde vāmapādaṃ. Accādhāyāti atiādhāya īsakaṃ atikkamma ṭhapetvā",
  "atk-abh02a:1592_1": "gopphakena hi gopphake jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-abh02a:1592_2": "cittaṃ ekaggaṃ na hoti, seyyā aphāsukā hoti; yathā pana na saṅghaṭṭeti, evaṃ atikkamma",
  "atk-abh02a:1592_3": "ṭhapite vedanā nuppajjati, cittaṃ ekaggaṃ hoti, seyyā phāsukā hoti. Tena vuttaṃ “pāde",
  "atk-abh02a:1592_4": "pādaṃ accādhāyā”ti. Sato sampajānoti satiyā ceva sampajānapaññāya ca samannāgato",
  "atk-abh02a:1592_5": "hutvā. Iminā supariggāhakaṃ satisampajaññaṃ kathitaṃ. Uṭṭhānasaññaṃ manasikaritvāti",
  "atk-abh02a:1592_6": "asukavelāya nāma uṭṭhahissāmī’ti evaṃ uṭṭhānavelāparicchedakaṃ uṭṭhānasaññaṃ citte",
  "atk-abh02a:1592_7": "upetvā. Evaṃ katvā nipanno hi yathāparicchinnakāleyeva uṭṭhātuṃ yutto.",
  "atk-abh02a:1593_0": "520-521. Sātaccaṃ nepakkanti satataṃ pavattayitabbato sātaccasaṅkhātaṃ vīriyañceva",
  "atk-abh02a:1593_1": "paripākagatattā nepakkasaṅkhātaṃ paññañca yutto anuyutto pavattayamānoyeva jāgariyānuyogaṃ",
  "atk-abh02a:1593_2": "anuyutto viharatīti attho. Ettha ca vīriyaṃ lokiyalokuttaramissakaṃ kathitaṃ, paññāpi",
  "atk-abh02a:1593_3": "vīriyagatikā eva; vīriye lokiyamhi lokiyā, lokuttare lokuttarāti attho.",
  "atk-abh02a:1594_0": "522. Bodhipakkhiyānaṃ dhammānanti catusaccabodhisaṅkhātassa maggañāṇassa pakkhe bhavānaṃ",
  "atk-abh02a:1594_1": "dhammānaṃ. Ettāvatā sabbepi sattatiṃsa bodhipakkhiyadhamme samūhato gahetvā lokiyāyapi",
  "atk-abh02a:1594_2": "bhāvanāya ekārammaṇe ekato pavattanasamatthe bojjhaṅgeyeva dassento satta bojjhaṅgātiādimāha.",
  "atk-abh02a:1594_3": "Te lokiyalokuttaramissakāva kathitāti veditabbā. Sesamettha heṭṭhā vuttanayattā uttānatthameva.",
  "atk-abh02a:1595_0": "523. Abhikkantetiādiniddese abhikkante paṭikkanteti ettha tāva abhikkantaṃ vuccati",
  "atk-abh02a:1595_1": "purato gamanaṃ. Paṭikkantanti nivattanaṃ. Tadubhayampi catūsu iriyāpathesu labbhati.",
  "atk-abh02a:1595_2": "Gamane tāva purato kāyaṃ abhiharanto abhikkamati nāma, paṭinivattanto paṭikkamati",
  "atk-abh02a:1595_3": "nāma. Ṭhānepi ṭhitakova kāyaṃ purato onāmento abhikkamati nāma, pacchato apanāmento",
  "atk-abh02a:1595_4": "paṭikkamati nāma. Nisajjāyapi nisinnakova āsannassa purimaaṅgābhimukho saṃsaranto",
  "atk-abh02a:1595_5": "abhikkamati nāma, pacchimaaṅgappadesaṃ paccāsaṃsaranto paṭikkamati nāma. Nipajjāyapi eseva nayo.",
  "atk-abh02a:1596_0": "Sampajānakārī hotīti sampajaññena sabbakiccakārī, sampajaññasseva vā kārī. So hi",
  "atk-abh02a:1596_1": "abhikkantādīsu sampajaññaṃ karoteva, na katthaci sampajaññavirahito hoti. Taṃ pana",
  "atk-abh02a:1596_2": "sampajaññaṃ yasmā satisampayuttameva hoti, tenassa niddese “sato sampajāno abhikkamati,",
  "atk-abh02a:1596_3": "sato sampajāno paṭikkamatī”ti vuttaṃ.",
  "atk-abh02a:1597_0": "Ayañhi abhikkamanto vā paṭikkamanto vā na muṭṭhassatī asampajāno hoti; satiyā pana",
  "atk-abh02a:1597_1": "samannāgato paññāya ca sampajānoyeva abhikkamati ceva paṭikkamati ca; sabbesu abhikkamādīsu",
  "atk-abh02a:1597_2": "catubbidhaṃ sampajaññaṃ otāreti. Catubbidhañhi sampajaññaṃ – sātthakasampajaññaṃ,",
  "atk-abh02a:1597_3": "sappāyasampajaññaṃ, gocarasampajaññaṃ, asammohasampajaññanti. Tattha abhikkamanacitte",
  "atk-abh02a:1597_4": "uppanne cittavaseneva agantvā ‘kinnu me ettha gatena attho atthi, natthī’ti atthānatthaṃ",
  "atk-abh02a:1597_5": "pariggahetvā atthapariggaṇhanaṃ ‘sātthakasampajaññaṃ’. Tattha ca ‘attho’ti cetiyadassanabodhidassanasaṅghadassanatheradassanaasubhadassanādivasena",
  "atk-abh02a:1597_6": "dhammato vaḍḍhi. Cetiyaṃ vā bodhiṃ vā disvāpi hi buddhārammaṇaṃ pītiṃ, saṅghadassanena",
  "atk-abh02a:1597_7": "saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.",
  "atk-abh02a:1597_8": "There disvā tesaṃ ovāde patiṭṭhāya, asubhaṃ disvā tattha paṭhamajjhānaṃ uppādetvā",
  "atk-abh02a:1597_9": "tadeva khayavayato sammasanto arahattaṃ pāpuṇāti. Tasmā etesaṃ dassanaṃ sātthaṃ.",
  "atk-abh02a:1597_10": "Keci pana “āmisatopi vaḍḍhi atthoyeva; taṃ nissāya brahmacariyānuggahāya paṭipannattā”ti vadanti.",
  "atk-abh02a:1598_0": "Tasmiṃ pana gamane sappāyāsappāyaṃ pariggahetvā sappāyapariggaṇhanaṃ ‘sappāyasampajaññaṃ’,",
  "atk-abh02a:1598_1": "seyyathidaṃ – cetiyadassanaṃ tāva sātthaṃ. Sace pana cetiyassa mahatiyā pūjāya dasadvādasayojanantare",
  "atk-abh02a:1598_2": "parisā sannipatanti, attano vibhavānurūpaṃ itthiyopi purisāpi alaṅkatapaṭiyattā cittakammarūpakāni",
  "atk-abh02a:1598_3": "viya sañcaranti, tatra cassa iṭṭhe ārammaṇe lobho, aniṭṭhe paṭigho, asamapekkhane",
  "atk-abh02a:1598_4": "moho uppajjati, kāyasaṃsaggāpattiṃ vā āpajjati, jīvitabrahmacariyānaṃ vā antarāyo",
  "atk-abh02a:1598_5": "hoti. Evaṃ taṃ ṭhānaṃ asappāyaṃ hoti. Vuttappakāraantarāyābhāve sappāyaṃ. Bodhidassanepi",
  "atk-abh02a:1598_6": "eseva nayo. Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ",
  "atk-abh02a:1598_7": "dhammassavanaṃ karontesu manussesu vuttappakāreneva janasannipāto ceva antarāyo ca",
  "atk-abh02a:1598_8": "hoti. Evaṃ taṃ ṭhānaṃ asappāyaṃ hoti; antarāyābhāve sappāyaṃ hoti. Mahāparisaparivārānaṃ",
  "atk-abh02a:1598_9": "therānaṃ dassanepi eseva nayo.",
  "atk-abh02a:1599_0": "Asubhadassanampi sātthaṃ. Tadatthadīpanatthañca idaṃ vatthu – eko kira daharabhikkhu",
  "atk-abh02a:1599_1": "sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto",
  "atk-abh02a:1599_2": "asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto",
  "atk-abh02a:1599_3": "tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo",
  "atk-abh02a:1599_4": "taṃ apassanto “sāmaṇerā”ti pakkosi. So ‘mayā pabbajitadivasato paṭṭhāya bhikkhunā",
  "atk-abh02a:1599_5": "saddhiṃ dve kathā nāma na kathitapubbā, aññasmiṃ divase uparivisesaṃ nibbattessāmī’ti",
  "atk-abh02a:1599_6": "cintetvā “kiṃ, bhante”ti paṭivacanaṃ adāsi. “Ehī”ti ca vutto ekavacaneneva āgantvā",
  "atk-abh02a:1599_7": "“bhante, iminā tāva maggena gantvā mayā ṭhitokāse muhuttaṃ puratthābhimukho ṭhatvā",
  "atk-abh02a:1599_8": "olokethā”ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ",
  "atk-abh02a:1599_9": "janānaṃ atthāya jātaṃ. Evaṃ sātthampi panetaṃ purisassa mātugāmāsubhaṃ asappāyaṃ,",
  "atk-abh02a:1599_10": "mātugāmassa ca purisāsubhaṃ, sabhāgameva sappāyanti. Evaṃ sappāyapariggaṇhanaṃ sappāyasampajaññaṃ nāma.",
  "atk-abh02a:1600_0": "Evaṃ pariggahitasātthasappāyassa pana aṭṭhatiṃsāya kammaṭṭhānesu attano cittaruciyaṃ",
  "atk-abh02a:1600_1": "kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ ‘gocarasampajaññaṃ’",
  "atk-abh02a:1600_2": "nāma. Tassāvibhāvanatthaṃ idaṃ catukkaṃ veditabbaṃ –",
  "atk-abh02a:1601_0": "Idhekacco bhikkhu harati na paccāharati, ekacco na harati paccāharati, ekacco pana",
  "atk-abh02a:1601_1": "neva harati na paccāharati, ekacco harati ca paccāharati ca. Tattha yo bhikkhu divasaṃ",
  "atk-abh02a:1601_2": "caṅkamena nisajjāya āvaraṇīyehi dhammehi cittaṃ parisodhetvā, tathā rattiyā paṭhamayāme",
  "atk-abh02a:1601_3": "majjhimayāme seyyaṃ kappetvā pacchimayāmepi nisajjācaṅkamehi vītināmetvā pageva cetiyaṅgaṇabodhiyaṅgaṇavattaṃ",
  "atk-abh02a:1601_4": "katvā bodhirukkhe udakaṃ āsiñcitvā pānīyaṃ paribhojanīyaṃ paccupaṭṭhāpetvā ācariyupajjhāyavattādīni",
  "atk-abh02a:1601_5": "sabbāni khandhakavattāni samādāya vattati, so sarīraparikammaṃ katvā senāsanaṃ pavisitvā",
  "atk-abh02a:1601_6": "dve tayo pallaṅke usumaṃ gāhāpento kammaṭṭhānaṃ anuyuñjitvā, bhikkhācāravelāya uṭṭhahitvā",
  "atk-abh02a:1601_7": "kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ manasikarontova",
  "atk-abh02a:1601_8": "cetiyaṅgaṇaṃ gantvā, sace buddhānussatikammaṭṭhānaṃ hoti taṃ avissajjetvāva cetiyaṅgaṇaṃ",
  "atk-abh02a:1601_9": "pavisati, aññaṃ ce kammaṭṭhānaṃ hoti sopānamūle ṭhatvā hatthena gahitabhaṇḍaṃ viya",
  "atk-abh02a:1601_10": "taṃ ṭhapetvā buddhārammaṇaṃ pītiṃ gahetvā cetiyaṅgaṇaṃ āruyha mahantaṃ cetiyaṃ ce,",
  "atk-abh02a:1601_11": "tikkhattuṃ padakkhiṇaṃ katvā catūsu ṭhānesu vanditabbaṃ, khuddakaṃ ce, tatheva padakkhiṇaṃ",
  "atk-abh02a:1601_12": "katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi buddhassa",
  "atk-abh02a:1601_13": "bhagavato sammukhā viya nipaccākāraṃ dassetvā bodhi vanditabbā.",
  "atk-abh02a:1602_0": "So evaṃ cetiyañca bodhiñca vanditvā paṭisāmitaṭṭhānaṃ gantvā, paṭisāmitaṃ bhaṇḍakaṃ",
  "atk-abh02a:1602_1": "hatthena gaṇhanto viya, nikkhittakammaṭṭhānaṃ gahetvā gāmasamīpe kammaṭṭhānasīseneva",
  "atk-abh02a:1602_2": "cīvaraṃ pārupitvā gāmaṃ piṇḍāya pavisati. Atha naṃ manussā disvā ‘ayyo no āgato’ti",
  "atk-abh02a:1602_3": "paccuggantvā pattaṃ gahetvā āsanasālāya vā gehe vā nisīdāpetvā yāguṃ datvā yāva bhattaṃ",
  "atk-abh02a:1602_4": "na niṭṭhāti tāva pāde dhovitvā telena makkhetvā purato nisīditvā pañhaṃ vā pucchanti",
  "atk-abh02a:1602_5": "dhammaṃ vā sotukāmā honti. Sacepi na kathāpenti “janasaṅgahatthaṃ dhammakathā nāma",
  "atk-abh02a:1602_6": "kātabbāyevā”ti aṭṭhakathācariyā vadanti. Dhammakathā hi kammaṭṭhānavinimuttā nāma",
  "atk-abh02a:1602_7": "natthi. Tasmā kammaṭṭhānasīseneva āhāraṃ paribhuñjitvā anumodanaṃ vatvā nivattiyamānehipi",
  "atk-abh02a:1602_8": "manussehi anugatova gāmato nikkhamitvā tattha te nivattetvā maggaṃ paṭipajjati.",
  "atk-abh02a:1603_0": "Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā",
  "atk-abh02a:1603_1": "paccuggantvā pattacīvaramassa gaṇhanti. Porāṇakabhikkhū kira ‘amhākaṃ upajjhāyo,",
  "atk-abh02a:1603_2": "amhākaṃ ācariyo’ti na mukhaṃ oloketvā vattaṃ karonti, sampattaparicchedeneva karonti.",
  "atk-abh02a:1603_3": "Te taṃ pucchanti “bhante, ete manussā tumhākaṃ kiṃ honti? Mātipakkhato sambandhā",
  "atk-abh02a:1603_4": "pitipakkhato”ti? “Kiṃ disvā pucchathā”ti? “Tumhesu etesaṃ pemaṃ bahumāna”nti. “Āvuso,",
  "atk-abh02a:1603_5": "yaṃ mātāpitūhipi dukkaraṃ taṃ ete manussā amhākaṃ karonti. Pattacīvarampi no etesaṃ",
  "atk-abh02a:1603_6": "santakameva, etesaṃ ānubhāvena neva bhaye bhayaṃ, na chātake chātakaṃ jānāma. Edisā",
  "atk-abh02a:1603_7": "nāma amhākaṃ upakārino natthī”ti tesaṃ guṇe kathento gacchati. Ayaṃ vuccati ‘harati na paccāharatī’ti.",
  "atk-abh02a:1604_0": "Yassa pana pageva vuttappakāraṃ vattapaṭipattiṃ karontassa kammajatejo pajjalati,",
  "atk-abh02a:1604_1": "anupādinnakaṃ muñcitvā upādinnakaṃ gaṇhāti, sarīrato sedā muccanti, kammaṭṭhānaṃ",
  "atk-abh02a:1604_2": "vīthiṃ nārohati, so pageva pattacīvaramādāya vegasāva cetiyaṃ vanditvā gorūpānaṃ",
  "atk-abh02a:1604_3": "nikkhamanavelāyameva gāmaṃ yāgubhikkhāya pavisitvā yāguṃ labhitvā āsanasālaṃ gantvā",
  "atk-abh02a:1604_4": "pivati. Athassa dvattikkhattuṃ ajjhoharaṇamatteneva kammajatejodhātu upādinnakaṃ",
  "atk-abh02a:1604_5": "muñcitvā anupādinnakaṃ gaṇhāti, ghaṭasatena nhāto viya tejodhātupariḷāhanibbānaṃ",
  "atk-abh02a:1604_6": "patvā kammaṭṭhānasīsena yāguṃ paribhuñjitvā pattañca mukhañca dhovitvā antarābhatte",
  "atk-abh02a:1604_7": "kammaṭṭhānaṃ manasikatvā avasesaṭṭhāne piṇḍāya caritvā kammaṭṭhānasīsena āhāraṃ paribhuñjitvā",
  "atk-abh02a:1604_8": "tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ gahetvāva āgacchati. Ayaṃ",
  "atk-abh02a:1604_9": "vuccati ‘na harati paccāharatī’ti. Edisā ca bhikkhū yāguṃ pivitvā vipassanaṃ ārabhitvā",
  "atk-abh02a:1604_10": "buddhasāsane arahattaṃ pattā nāma gaṇanapathaṃ vītivattā. Sīhaḷadīpeyeva tesu tesu",
  "atk-abh02a:1604_11": "gāmesu āsanasālāya na taṃ āsanaṃ atthi, yattha yāguṃ pivitvā arahattaṃ pattā bhikkhū natthīti.",
  "atk-abh02a:1605_0": "Yo pamādavihārī hoti nikkhittadhuro sabbavattāni bhinditvā pañcavidhacetokhīlavinibandhabaddhacitto",
  "atk-abh02a:1605_1": "viharanto ‘kammaṭṭhānaṃ nāma atthī’tipi saññaṃ akatvā gāmaṃ piṇḍāya pavisitvā ananulomikena",
  "atk-abh02a:1605_2": "gihīsaṃsaggena saṃsaṭṭho caritvā ca bhuñjitvā ca tuccho nikkhamati – ayaṃ vuccati",
  "atk-abh02a:1605_3": "‘neva harati na paccāharatī’ti.",
  "atk-abh02a:1606_0": "Yo panāyaṃ “harati ca paccāharati cā”ti vutto, so gatapaccāgatikavattavasena veditabbo",
  "atk-abh02a:1606_1": "– atthakāmā hi kulaputtā sāsane pabbajitvā dasampi vīsampi tiṃsampi cattārīsampi",
  "atk-abh02a:1606_2": "paññāsampi satampi ekato vasantā katikavattaṃ katvā viharanti – “āvuso, tumhe na",
  "atk-abh02a:1606_3": "iṇaṭṭā, na bhayaṭṭā, na ājīvikāpakatā pabbajitā; dukkhā muñcitukāmā panettha pabbajitā.",
  "atk-abh02a:1606_4": "Tasmā gamane uppannakilesaṃ gamaneyeva niggaṇhatha. Ṭhāne, nisajjāya, sayane uppannakilesaṃ",
  "atk-abh02a:1606_5": "sayaneyeva niggaṇhathā”ti.",
  "atk-abh02a:1607_0": "Te evaṃ katikavattaṃ katvā bhikkhācāraṃ gacchantā, aḍḍhausabhausabhaaḍḍhagāvutagāvutantaresu",
  "atk-abh02a:1607_1": "pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane",
  "atk-abh02a:1607_2": "kileso uppajjati, tattheva naṃ niggaṇhāti. Tathā asakkonto tiṭṭhati. Athassa pacchato",
  "atk-abh02a:1607_3": "āgacchantopi tiṭṭhati. So ‘ayaṃ bhikkhu tuyhaṃ uppannaṃ vitakkaṃ jānāti, ananucchavikaṃ",
  "atk-abh02a:1607_4": "te eta’nti attānaṃ paṭicodetvā vipassanaṃ vaḍḍhetvā ariyabhūmiṃ okkamati. Tathā asakkonto",
  "atk-abh02a:1607_5": "nisīdati. Athassa pacchato āgacchantopi nisīdatīti so eva nayo. Ariyabhūmiṃ okkamituṃ",
  "atk-abh02a:1607_6": "asakkontopi taṃ kilesaṃ vikkhambhetvā kammaṭṭhānaṃ manasikarontova gacchati, na kammaṭṭhānavippayuttena",
  "atk-abh02a:1607_7": "cittena pādaṃ uddharati, uddharati ce paṭinivattitvā purimapadesaññeva eti, ālindakavāsī",
  "atk-abh02a:1607_8": "mahāphussadevatthero viya. So kira ekūnavīsati vassāni gatapaccāgatavattaṃ pūrento",
  "atk-abh02a:1607_9": "eva vihāsi. Manussāpi antarāmagge kasantā ca vapantā ca maddantā ca kammāni ca karontā",
  "atk-abh02a:1607_10": "theraṃ tathāgacchantaṃ disvā “ayaṃ thero punappunaṃ nivattitvā gacchati, kiṃ nu kho",
  "atk-abh02a:1607_11": "maggamūḷho udāhu kiñci pamuṭṭho”ti samullapanti. So taṃ anādiyitvā kammaṭṭhānayuttacitteneva",
  "atk-abh02a:1607_12": "samaṇadhammaṃ karonto vīsativassabbhantare arahattaṃ pāpuṇi. Arahattapattadivase",
  "atk-abh02a:1607_13": "cassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi. Cattāropi",
  "atk-abh02a:1607_14": "mahārājāno sakko ca devānamindo brahmā ca sahampati upaṭṭhānaṃ āgamiṃsu. Tañca obhāsaṃ",
  "atk-abh02a:1607_15": "disvā vanavāsī mahātissatthero taṃ dutiyadivase pucchi – “rattibhāge āyasmato santike",
  "atk-abh02a:1607_16": "obhāso ahosi. Kiṃ so obhāso”ti? Thero vikkhepaṃ karonto “obhāso nāma dīpobhāsopi",
  "atk-abh02a:1607_17": "hoti, maṇiobhāsopī”ti evamādimāha. Tato “paṭicchādetha tumhe”ti nibaddho “āmā”ti",
  "atk-abh02a:1607_18": "paṭijānitvā ārocesi.",
  "atk-abh02a:1608_0": "Kāḷavallimaṇḍapavāsī mahānāgatthero viya ca. Sopi kira gatapaccāgatavattaṃ pūrento",
  "atk-abh02a:1608_1": "‘paṭhamaṃ tāva bhagavato mahāpadhānaṃ pūjessāmī’ti satta vassāni ṭhānacaṅkamameva",
  "atk-abh02a:1608_2": "adhiṭṭhāsi; puna soḷasa vassāni gatapaccāgatavattaṃ pūretvā arahattaṃ pāpuṇi. So",
  "atk-abh02a:1608_3": "kammaṭṭhānayutteneva cittena pādaṃ uddharanto vippayuttena cittena uddhate pāde paṭinivattento",
  "atk-abh02a:1608_4": "gāmasīmaṃ gantvā ‘gāvī nu kho, pabbajito nu kho’ti āsaṅkanīyappadese ṭhatvā cīvaraṃ",
  "atk-abh02a:1608_5": "pārupitvā kacchakantarato udakena pattaṃ dhovitvā udakagaṇḍūsaṃ karoti. Kiṃ kāraṇā?",
  "atk-abh02a:1608_6": "‘Mā me bhikkhaṃ dātuṃ vā vandituṃ vā āgate manusse ‘dīghāyukā hothā’ti vacanamattenāpi",
  "atk-abh02a:1608_7": "kammaṭṭhānavikkhepo ahosī’ti. ‘Ajja, bhante, katimī’ti divasaṃ vā bhikkhugaṇanaṃ",
  "atk-abh02a:1608_8": "vā pañhaṃ vā pucchito pana udakaṃ gilitvā āroceti; sace divasādipucchakā na honti,",
  "atk-abh02a:1608_9": "nikkhamanavelāyaṃ gāmadvāre niṭṭhubhitvāva yāti.",
  "atk-abh02a:1609_0": "Kalambatitthavihāre vassūpagatā paññāsa bhikkhū viya ca. Te kira āsāḷhipuṇṇimāyaṃ",
  "atk-abh02a:1609_1": "katikavattaṃ akaṃsu – “arahattaṃ appatvā aññamaññaṃ nālapissāmā”ti. Gāmañca piṇḍāya",
  "atk-abh02a:1609_2": "pavisantā udakagaṇḍūsaṃ katvā pavisiṃsu, divasādīsu pucchitesu vuttanayena paṭipajjiṃsu.",
  "atk-abh02a:1609_3": "Tattha manussā niṭṭhubhanaṭṭhānaṃ disvā jāniṃsu – ‘ajja eko āgato, ajja dve’ti; evañca",
  "atk-abh02a:1609_4": "cintesuṃ – ‘kinnu kho ete amheheva saddhiṃ na sallapanti udāhu aññamaññampi? Yadi",
  "atk-abh02a:1609_5": "aññamaññampi na sallapanti, addhā vivādajātā bhavissanti; etha ne aññamaññaṃ khamāpessāmā’ti",
  "atk-abh02a:1609_6": "sabbe vihāraṃ gantvā paññāsāya bhikkhūsu dvepi bhikkhū ekokāse nāddasaṃsu. Tato yo",
  "atk-abh02a:1609_7": "tesu cakkhumā puriso so āha – “na, bho, kalahakārakānaṃ vasanokāso īdiso hoti. Susammaṭṭhaṃ",
  "atk-abh02a:1609_8": "cetiyaṅgaṇabodhiyaṅgaṇaṃ, sunikkhittā sammajjaniyo, sūpaṭṭhitaṃ pānīyaparibhojanīya”nti.",
  "atk-abh02a:1609_9": "Te tatova nivattā. Tepi bhikkhū antotemāseyeva arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-abh02a:1610_0": "Evaṃ kāḷavallimaṇḍapavāsī mahānāgatthero viya, kalambutitthavihāre vassūpagatabhikkhū",
  "atk-abh02a:1610_1": "viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ",
  "atk-abh02a:1610_2": "katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo",
  "atk-abh02a:1610_3": "vā natthi, taṃ vīthiṃ paṭipajjati. Tattha piṇḍāya caramāno na turitaturito viya javena",
  "atk-abh02a:1610_4": "gacchati, na hi javanapiṇḍapātikadhutaṅgaṃ nāma kiñci atthi, visamabhūmibhāgappattaṃ",
  "atk-abh02a:1610_5": "pana udakasakaṭaṃ viya niccalo hutvā gacchati, anugharaṃ paviṭṭho ca dātukāmaṃ vā",
  "atk-abh02a:1610_6": "adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā antogāme vā",
  "atk-abh02a:1610_7": "bahigāme vā vihārameva vā āgantvā, yathāphāsuke patirūpe okāse nisīditvā, kammaṭṭhānaṃ",
  "atk-abh02a:1610_8": "manasikaronto āhāre paṭikūlasaññaṃ upaṭṭhapetvā, akkhabbhañjanavaṇālepanaputtamaṃsūpamavasena",
  "atk-abh02a:1610_9": "paccavekkhanto aṭṭhaṅgasamannāgataṃ āhāraṃ āhāreti neva davāya, na madāya, na maṇḍanāya,",
  "atk-abh02a:1610_10": "na vibhūsanāya…pe… phāsuvihāro cāti. Bhuttāvī ca udakakiccaṃ katvā muhuttaṃ bhattakilamathaṃ",
  "atk-abh02a:1610_11": "paṭippassambhetvā yathā purebhattaṃ, evaṃ pacchābhattaṃ purimayāmaṃ pacchimayāmañca",
  "atk-abh02a:1610_12": "kammaṭṭhānameva manasikaroti. Ayaṃ vuccati ‘harati ca paccāharati cā’ti.",
  "atk-abh02a:1611_0": "Imaṃ pana haraṇapaccāharaṇasaṅkhātaṃ gatapaccāgatavattaṃ pūrento, yadi upanissayasampanno",
  "atk-abh02a:1611_1": "hoti, paṭhamavaye eva arahattaṃ pāpuṇāti, no ce paṭhamavaye pāpuṇāti atha majjhimavaye,",
  "atk-abh02a:1611_2": "no ce majjhimavaye pāpuṇāti atha pacchimavaye, no ce pacchimavaye pāpuṇāti atha maraṇasamaye,",
  "atk-abh02a:1611_3": "no ce maraṇasamaye pāpuṇāti atha devaputto hutvā, no ce devaputto hutvā pāpuṇāti",
  "atk-abh02a:1611_4": "anuppanne buddhe nibbatto paccekabodhiṃ sacchikaroti, no ce paccekabodhiṃ sacchikaroti",
  "atk-abh02a:1611_5": "atha buddhānaṃ sammukhībhāve khippābhiñño vā hoti – seyyathāpi thero bāhiyo dārucīriyo,",
  "atk-abh02a:1611_6": "mahāpañño vā – seyyathāpi thero sāriputto, mahiddhiko vā – seyyathāpi thero mahāmoggallāno,",
  "atk-abh02a:1611_7": "dhutaṅgadharo vā – seyyathāpi thero mahākassapo, dibbacakkhuko vā – seyyathāpi thero",
  "atk-abh02a:1611_8": "anuruddho, vinayadharo vā – seyyathāpi thero upāli, dhammakathiko vā – seyyathāpi",
  "atk-abh02a:1611_9": "thero puṇṇo mantāṇiputto, āraññiko vā – seyyathāpi thero revato, bahussuto vā – seyyathāpi",
  "atk-abh02a:1611_10": "thero ānando, sikkhākāmo vā – seyyathāpi thero rāhulo buddhaputtoti. Iti imasmiṃ",
  "atk-abh02a:1611_11": "catukke yvāyaṃ harati ca paccāharati ca, tassa gocarasampajaññaṃ sikhāppattaṃ hoti.",
  "atk-abh02a:1612_0": "Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu",
  "atk-abh02a:1612_1": "abhikkamanto vā paṭikkamanto vā yathā andhabālaputhujjanā abhikkamādīsu ‘attā abhikkamati,",
  "atk-abh02a:1612_2": "attanā abhikkamo nibbattito’ti vā ‘ahaṃ abhikkamāmi, mayā abhikkamo nibbattito’ti",
  "atk-abh02a:1612_3": "vā sammuyhanti, tathā asammuyhanto ‘abhikkamāmī’ti citte uppajjamāne teneva cittena",
  "atk-abh02a:1612_4": "saddhiṃ cittasamuṭṭhānavāyodhātu viññattiṃ janayamānā uppajjati. Iti cittakiriyāvāyodhātuvipphāravasena",
  "atk-abh02a:1612_5": "ayaṃ kāyasammato aṭṭhisaṅghāto abhikkamati. Tassevaṃ abhikkamato ekekapāduddharaṇe",
  "atk-abh02a:1612_6": "pathavīdhātu āpodhātūti dve dhātuyo omattā honti mandā, itarā dve adhimattā honti",
  "atk-abh02a:1612_7": "balavatiyo; tathā atiharaṇavītiharaṇesu. Vossajjane tejodhātu vāyodhātūti dve dhātuyo",
  "atk-abh02a:1612_8": "omattā honti mandā, itarā dve adhimattā honti balavatiyo; tathā sannikkhepanasannirujjhanesu",
  "atk-abh02a:1612_9": "tattha uddharaṇe pavattā rūpārūpadhammā atiharaṇaṃ na pāpuṇanti; tathā atiharaṇe",
  "atk-abh02a:1612_10": "pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,",
  "atk-abh02a:1612_11": "sannikkhepane pavattā sannirujjhanaṃ na pāpuṇanti; tattha tattheva pabbaṃ pabbaṃ",
  "atk-abh02a:1612_12": "sandhi sandhi odhi odhi hutvā tattakapāle pakkhittatilaṃ viya paṭapaṭāyantā bhijjanti.",
  "atk-abh02a:1612_13": "Tattha ko eko abhikkamati? Kassa vā ekassa abhikkamanaṃ? Paramatthato hi dhātūnaṃyeva",
  "atk-abh02a:1612_14": "gamanaṃ, dhātūnaṃ ṭhānaṃ, dhātūnaṃ nisajjā, dhātūnaṃ sayanaṃ, tasmiṃ tasmiñhi koṭṭhāse saddhiṃ rūpehi –",
  "atk-abh02a:1613": "Aññaṃ uppajjate cittaṃ, aññaṃ cittaṃ nirujjhati;",
  "atk-abh02a:1614": "Avīcimanusambandho, nadīsotova vattatīti.",
  "atk-abh02a:1615": "Evaṃ abhikkamādīsu asammuyhanaṃ asammohasampajaññaṃ nāmāti.",
  "atk-abh02a:1616": "Niṭṭhito abhikkante paṭikkante sampajānakārī hotītipadassa attho.",
  "atk-abh02a:1617_0": "Ālokite vilokiteti ettha pana ālokitaṃ nāma purato pekkhanaṃ, vilokitaṃ nāma anudisāpekkhanaṃ.",
  "atk-abh02a:1617_1": "Aññānipi heṭṭhā upari pacchato pekkhanavasena olokitaullokitāpalokitāni nāma honti.",
  "atk-abh02a:1617_2": "Tāni idha na gahitāni. Sāruppavasena pana imāneva dve gahitāni. Iminā vā mukhena",
  "atk-abh02a:1617_3": "sabbānipi tāni gahitānevāti.",
  "atk-abh02a:1618": "Tattha ‘ālokessāmī’ti citte uppanne cittavaseneva anoloketvā atthapariggaṇhanaṃ ‘sātthakasampajaññaṃ’. Taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā –",
  "atk-abh02a:1619_0": "“Sace, bhikkhave, nandassa puratthimā disā āloketabbā hoti, sabbaṃ cetasā samannāharitvā",
  "atk-abh02a:1619_1": "nando puratthimaṃ disaṃ āloketi – ‘evaṃ me puratthimaṃ disaṃ ālokayato na abhijjhādomanassā",
  "atk-abh02a:1619_2": "pāpakā akusalā dhammā anvāssavissantī’ti. Itiha sātthakasampajāno hoti. “Sace, bhikkhave,",
  "atk-abh02a:1619_3": "nandassa pacchimā disā, uttarā disā, dakkhiṇā disā, uddhaṃ, adho, anudisā anuviloketabbā",
  "atk-abh02a:1619_4": "hoti, sabbaṃ cetasā samannāharitvā nando anudisaṃ anuviloketi – evaṃ me anudisaṃ",
  "atk-abh02a:1619_5": "anuvilokayato…pe… sampajāno hotī”ti.",
  "atk-abh02a:1620": "Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.",
  "atk-abh02a:1621_0": "Kammaṭṭhānassa pana avijahanameva ‘gocarasampajaññaṃ’. Tasmā khandhadhātuāyatanakammaṭṭhānikehi",
  "atk-abh02a:1621_1": "attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanavilokanaṃ kātabbaṃ.",
  "atk-abh02a:1622_0": "Abbhantare attā nāma āloketā vā viloketā vā natthi. ‘Ālokessāmī’ti pana citte uppajjamāne",
  "atk-abh02a:1622_1": "teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.",
  "atk-abh02a:1622_2": "Iti cittakiriyāvāyodhātuvipphāravasena heṭṭhimaṃ akkhidalaṃ adho sīdati, uparimaṃ",
  "atk-abh02a:1622_3": "uddhaṃ laṅgheti. Koci yantakena vivaranto nāma natthi. Tato cakkhuviññāṇaṃ dassanakiccaṃ",
  "atk-abh02a:1622_4": "sādhentaṃ uppajjatī’ti evaṃ pajānanaṃ panettha ‘asammohasampajaññaṃ’ nāma.",
  "atk-abh02a:1623": "Apica mūlapariññāāgantukatāvakālikabhāvavasena panettha asammohasampajaññaṃ veditabbaṃ. Mūlapariññāvasena tāva –",
  "atk-abh02a:1624": "Bhavaṅgāvajjanañceva, dassanaṃ sampaṭicchanaṃ;",
  "atk-abh02a:1625": "Santīraṇaṃ voṭṭhabbanaṃ, javanaṃ bhavati sattamaṃ.",
  "atk-abh02a:1626_0": "Tattha bhavaṅgaṃ upapattibhavassa aṅgakiccaṃ sādhayamānaṃ pavattati; taṃ āvattetvā",
  "atk-abh02a:1626_1": "kiriyamanodhātu āvajjanakiccaṃ sādhayamānā; tannirodhā cakkhuviññāṇaṃ dassanakiccaṃ",
  "atk-abh02a:1626_2": "sādhayamānaṃ; tannirodhā vipākamanodhātu sampaṭicchanakiccaṃ sādhayamānā; tannirodhā",
  "atk-abh02a:1626_3": "vipākamanoviññāṇadhātu santīraṇakiccaṃ sādhayamānā; tannirodhā kiriyamanoviññāṇadhātu",
  "atk-abh02a:1626_4": "voṭṭhabbanakiccaṃ sādhayamānā; tannirodhā sattakkhattuṃ javanaṃ javati. Tattha paṭhamajavanepi",
  "atk-abh02a:1626_5": "‘ayaṃ itthī, ayaṃ puriso’ti rajjanadussanamuyhanavasena ālokitavilokitaṃ na hoti;",
  "atk-abh02a:1626_6": "dutiyajavanepi…pe… sattamajavanepi. Etesu pana, yuddhamaṇḍale yodhesu viya, heṭṭhupariyavasena",
  "atk-abh02a:1626_7": "bhijjitvā patitesu ‘ayaṃ itthī, ayaṃ puriso’ti rajjanādivasena ālokitavilokitaṃ hoti.",
  "atk-abh02a:1626_8": "Evaṃ tāvettha ‘mūlapariññāvasena’ asammohasampajaññaṃ veditabbaṃ.",
  "atk-abh02a:1627_0": "Cakkhudvāre pana rūpe āpāthagate bhavaṅgacalanato uddhaṃ sakasakakiccanipphādanavasena",
  "atk-abh02a:1627_1": "āvajjanādīsu uppajjitvā niruddhesu avasāne javanaṃ uppajjati. Taṃ pubbe uppannānaṃ",
  "atk-abh02a:1627_2": "āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe",
  "atk-abh02a:1627_3": "kiñci yācituṃ paviṭṭhassa āgantukapurisassa gehasāmikesupi tuṇhīmāsinesu āṇākaraṇaṃ",
  "atk-abh02a:1627_4": "na yuttaṃ, evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu",
  "atk-abh02a:1627_5": "amuyhantesu ca rajjanadussanamuyhanaṃ ayuttanti. Evaṃ ‘āgantukabhāvavasena’ asammohasampajaññaṃ veditabbaṃ.",
  "atk-abh02a:1628_0": "Yāni panetāni cakkhudvāre voṭṭhabbanapariyosānāni cittāni uppajjanti, tāni saddhiṃ",
  "atk-abh02a:1628_1": "sampayuttadhammehi tattha tattheva bhijjanti, aññamaññaṃ na passantīti ittarāni tāvakālikāni",
  "atk-abh02a:1628_2": "honti. Tattha yathā ekasmiṃ ghare sabbesu mānusakesu matesu avasesassa ekakassa taṅkhaṇaṃyeva",
  "atk-abh02a:1628_3": "maraṇadhammassa na yuttā naccagītādīsu abhirati nāma, evameva ekadvāre sasampayuttesu",
  "atk-abh02a:1628_4": "āvajjanādīsu tattha tattheva matesu avasesassa taṅkhaṇaṃññeva maraṇadhammassa javanassāpi",
  "atk-abh02a:1628_5": "rajjanadussanamuyhanavasena abhirati nāma na yuttāti. Evaṃ ‘tāvakālikabhāvavasena’",
  "atk-abh02a:1628_6": "asammohasampajaññaṃ veditabbaṃ.",
  "atk-abh02a:1629_0": "Apica khandhāyatanadhātupaccayapaccavekkhaṇavasenapetaṃ veditabbaṃ. Ettha hi cakkhu",
  "atk-abh02a:1629_1": "ceva rūpāni ca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,",
  "atk-abh02a:1629_2": "saññā saññākkhandho, phassādikā saṅkhārakkhandho. Evametesaṃ pañcannaṃ khandhānaṃ",
  "atk-abh02a:1629_3": "samavāye ālokanavilokanaṃ paññāyati. Tattha ko eko āloketi? Ko viloketi?",
  "atk-abh02a:1630_0": "Tathā cakkhu cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo taṃsampayuttā",
  "atk-abh02a:1630_1": "dhammā dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ paññāyati.",
  "atk-abh02a:1630_2": "Tattha ko eko āloketi? Ko viloketi?",
  "atk-abh02a:1631_0": "Tathā cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu, taṃsampayuttā",
  "atk-abh02a:1631_1": "vedanādayo dhammā dhammadhātu. Evametāsaṃ catunnaṃ dhātūnaṃ samavāye ālokanavilokanaṃ",
  "atk-abh02a:1631_2": "paññāyati. Tattha ko eko āloketi? Ko viloketi?",
  "atk-abh02a:1632_0": "Tathā cakkhu nissayapaccayo, rūpaṃ ārammaṇapaccayo, āvajjanaṃ anantarasamanantaraanantarūpanissayanatthivigatapaccayo,",
  "atk-abh02a:1632_1": "āloko upanissayapaccayo, vedanādayo sahajātādipaccayā. Evametesaṃ paccayānaṃ samavāye",
  "atk-abh02a:1632_2": "ālokanavilokanaṃ paññāyati. Tattha ko eko āloketi? Ko viloketīti? Evamettha khandhāyatanadhātupaccayapaccavekkhaṇavasenāpi",
  "atk-abh02a:1632_3": "asammohasampajaññaṃ veditabbaṃ.",
  "atk-abh02a:1633_0": "Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ",
  "atk-abh02a:1633_1": "akatvā hatthapādānaṃ samiñjanapasāraṇapaccayā atthānatthaṃ pariggahetvā tattha atthapariggaṇhanaṃ",
  "atk-abh02a:1633_2": "‘sātthakasampajaññaṃ’. Tattha hatthapāde aticiraṃ samiñjitvā vā pasāretvā eva vā",
  "atk-abh02a:1633_3": "ṭhitassa khaṇe khaṇe vedanā uppajjanti, cittaṃ ekaggataṃ na labhati, kammaṭṭhānaṃ",
  "atk-abh02a:1633_4": "paripatati, visesaṃ nādhigacchati; kāle samiñjantassa kāle pasārentassa pana tā vedanā",
  "atk-abh02a:1633_5": "nuppajjanti, cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti.",
  "atk-abh02a:1633_6": "Evaṃ ‘atthānatthapariggaṇhanaṃ’ veditabbaṃ.",
  "atk-abh02a:1634": "Atthe pana satipi sappāyāsappāyaṃ pariggahetvā sappāyapariggaṇhanaṃ ‘sappāyasampajaññaṃ’.",
  "atk-abh02a:1635_0": "Tatrāyaṃ nayo – mahācetiyaṅgaṇe kira daharabhikkhū sajjhāyaṃ gaṇhanti. Tesaṃ piṭṭhipasse",
  "atk-abh02a:1635_1": "daharabhikkhuniyo dhammaṃ suṇanti. Tatreko daharo hatthaṃ pasārento kāyasaṃsaggaṃ",
  "atk-abh02a:1635_2": "patvā teneva kāraṇena gihī jāto. Aparo bhikkhu pādaṃ pasārento aggimhi pasāresi.",
  "atk-abh02a:1635_3": "Aṭṭhiṃ āhacca pādo jhāyi. Aparo bhikkhu vammike pasāresi. So āsīvisena daṭṭho. Aparo",
  "atk-abh02a:1635_4": "bhikkhu cīvarakuṭidaṇḍake pasāresi. Taṃ maṇisappo ḍaṃsi. Tasmā evarūpe asappāye apasāretvā",
  "atk-abh02a:1635_5": "sappāye pasāretabbaṃ. Idamettha sappāyasampajaññaṃ.",
  "atk-abh02a:1636_0": "‘Gocarasampajaññaṃ’ pana mahātheravatthunā dīpetabbaṃ – mahāthero kira divāṭṭhāne",
  "atk-abh02a:1636_1": "nisinno antevāsikehi saddhiṃ kathayamāno sahasā hatthaṃ samiñjitvā puna yathāṭhāne",
  "atk-abh02a:1636_2": "ṭhapetvā saṇikaṃ samiñjesi. Taṃ antevāsikā pucchiṃsu – “kasmā, bhante, sahasā hatthaṃ",
  "atk-abh02a:1636_3": "samiñjitvā puna yathāṭhāne ṭhapetvā saṇikaṃ samiñjitthā”ti? “Yato paṭṭhāya mayā,",
  "atk-abh02a:1636_4": "āvuso, kammaṭṭhānaṃ manasikātuṃ āraddho, na me kammaṭṭhānaṃ muñcitvā hattho samiñjitapubbo.",
  "atk-abh02a:1636_5": "Idāni pana me tumhehi saddhiṃ kathayamānena kammaṭṭhānaṃ muñcitvā samiñjito. Tasmā",
  "atk-abh02a:1636_6": "puna yathāṭhāne ṭhapetvā samiñjesi”nti. “Sādhu, bhante, bhikkhunā nāma evarūpena",
  "atk-abh02a:1636_7": "bhavitabba”nti. Evametthāpi kammaṭṭhānāvijahanameva ‘gocarasampajañña’nti veditabbaṃ.",
  "atk-abh02a:1637_0": "‘Abbhantare attā nāma koci samiñjento vā pasārento vā natthi. Vuttappakāracittakiriyāvāyodhātuvipphārena",
  "atk-abh02a:1637_1": "pana, suttākaḍḍhanavasena dāruyantassa hatthapādacalanaṃ viya, samiñjanapasāraṇaṃ",
  "atk-abh02a:1637_2": "hotī’ti parijānanaṃ panettha ‘asammohasampajañña’nti veditabbaṃ.",
  "atk-abh02a:1638_0": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa",
  "atk-abh02a:1638_1": "bhikkhāpaṭiggahaṇādivasena paribhogo ‘dhāraṇaṃ’ nāma. Tattha saṅghāṭicīvaradhāraṇe",
  "atk-abh02a:1638_2": "tāva nivāsetvā pārupitvā ca piṇḍāya carato “āmisalābho sītassa paṭighātāyā”tiādinā",
  "atk-abh02a:1638_3": "nayena bhagavatā vuttappakāroyeva ca attho ‘attho’ nāma. Tassa vasena ‘sātthakasampajaññaṃ’ veditabbaṃ.",
  "atk-abh02a:1639_0": "Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa ghanaṃ",
  "atk-abh02a:1639_1": "dupaṭṭaṃ; viparītaṃ asappāyaṃ. Yassa kassaci jiṇṇaṃ asappāyameva. Aggaḷādidānena",
  "atk-abh02a:1639_2": "hissa taṃ palibodhakaraṃ hoti. Tathā paṭṭuṇṇadukūlādibhedaṃ corānaṃ lobhanīyacīvaraṃ.",
  "atk-abh02a:1639_3": "Tādisañhi araññe ekakassa nivāsantarāyakaraṃ jīvitantarāyakarañcāpi hoti. Nippariyāyena",
  "atk-abh02a:1639_4": "pana yaṃ nimittakammādimicchājīvavasena uppannaṃ, yañcassa sevamānassa akusalā dhammā",
  "atk-abh02a:1639_5": "abhivaḍḍhanti, kusalā dhammā parihāyanti, taṃ asappāyaṃ; viparītaṃ sappāyaṃ. Tassa",
  "atk-abh02a:1639_6": "vasenettha ‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.",
  "atk-abh02a:1640_0": "Abbhantare attā nāma koci cīvaraṃ pārupanto natthi. Vuttappakāracittakiriyāvāyodhātuvipphāreneva",
  "atk-abh02a:1640_1": "pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na",
  "atk-abh02a:1640_2": "jānāti – ‘mayā kāyo pārupito’ti, kāyopi na jānāti – ‘ahaṃ cīvarena pārupito’ti. Dhātuyova",
  "atk-abh02a:1640_3": "dhātusamūhaṃ paṭicchādenti, paṭapilotikāya potthakarūpapaṭicchādane viya. Tasmā neva",
  "atk-abh02a:1640_4": "sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.",
  "atk-abh02a:1640_5": "Nāgavammikacetiyarukkhādīsu hi keci mālāgandhadhūpavatthādīhi sakkāraṃ karonti, keci",
  "atk-abh02a:1640_6": "gūthamuttakaddamadaṇḍasatthappahārādīhi asakkāraṃ. Na tehi nāgavammikarukkhādayo",
  "atk-abh02a:1640_7": "somanassaṃ vā domanassaṃ vā karonti. Evameva neva sundaraṃ cīvaraṃ labhitvā somanassaṃ",
  "atk-abh02a:1640_8": "kātabbaṃ, na asundaraṃ labhitvā domanassanti. Evaṃ pavattapaṭisaṅkhānavasenettha",
  "atk-abh02a:1640_9": "‘asammohasampajaññaṃ’ veditabbaṃ.",
  "atk-abh02a:1641_0": "Pattadhāraṇepi pattaṃ sahasāva aggahetvā ‘imaṃ gahetvā piṇḍāya caramāno bhikkhaṃ",
  "atk-abh02a:1641_1": "labhissāmī’ti evaṃ pattaggahaṇapaccayā paṭilabhitabbaatthavasena ‘sātthakasampajaññaṃ’",
  "atk-abh02a:1641_2": "veditabbaṃ. Kisadubbalasarīrassa pana garupatto asappāyo; yassa kassaci catupañcagaṇṭhikāhato",
  "atk-abh02a:1641_3": "dubbisodhanīyo asappāyova. Duddhotapatto hi na vaṭṭati; taṃ dhovantasseva cassa palibodho",
  "atk-abh02a:1641_4": "hoti. Maṇivaṇṇapatto pana lobhanīyova cīvare vuttanayeneva asappāyo. Nimittakammādivasena",
  "atk-abh02a:1641_5": "pana laddho, yañcassa sevamānassa akusalā dhammā abhivaḍḍhanti, kusalā dhammā parihāyanti,",
  "atk-abh02a:1641_6": "ayaṃ ekantāsappāyova viparīto sappāyo. Tassa vasenettha ‘sappāyasampajaññaṃ’ kammaṭṭhānāvijahanavaseneva",
  "atk-abh02a:1641_7": "‘gocarasampajaññaṃ’ veditabbaṃ.",
  "atk-abh02a:1642_0": "Abbhantare attā nāma koci pattaṃ gaṇhanto natthi. Vuttappakāracittakiriyāvāyodhātuvipphāravaseneva",
  "atk-abh02a:1642_1": "pana pattaggahaṇaṃ nāma hoti. Tattha pattopi acetano, hatthāpi acetanā. Patto na",
  "atk-abh02a:1642_2": "jānāti – ‘ahaṃ hatthehi gahito’ti. Hatthāpi na jānanti – ‘patto amhehi gahito’ti.",
  "atk-abh02a:1642_3": "Dhātuyova dhātusamūhaṃ gaṇhanti, saṇḍāsena aggivaṇṇapattagahaṇe viyāti. Evaṃ pavattapaṭisaṅkhānavasenettha",
  "atk-abh02a:1642_4": "‘asammohasampajaññaṃ’ veditabbaṃ.",
  "atk-abh02a:1643_0": "Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe",
  "atk-abh02a:1643_1": "anāthasālāyaṃ anāthamanusse disvā dayālukā purisā tesaṃ vaṇabandhapaṭṭacoḷakāni ceva",
  "atk-abh02a:1643_2": "kapālādīhi ca bhesajjāni upanāmenti. Tattha coḷakānipi kesañci saṇhāni kesañci thūlāni",
  "atk-abh02a:1643_3": "pāpuṇanti. Bhesajjakapālakānipi kesañci susaṇṭhānāni kesañci dussaṇṭhānāni pāpuṇanti.",
  "atk-abh02a:1643_4": "Na te tattha sumanā vā honti dummanā vā. Vaṇapaṭicchādanamatteneva hi coḷakena, bhesajjapariggahaṇamatteneva",
  "atk-abh02a:1643_5": "ca kapālakena tesaṃ attho. Evameva yo bhikkhu vaṇacoḷakaṃ viya cīvaraṃ, bhesajjakapālakaṃ",
  "atk-abh02a:1643_6": "viya ca pattaṃ, kapāle bhesajjamiva ca patte laddhabhikkhaṃ sallakkheti – ayaṃ saṅghāṭipattacīvaradhāraṇe",
  "atk-abh02a:1643_7": "asammohasampajaññena uttamasampajānakārīti veditabbo.",
  "atk-abh02a:1644_0": "Asitādīsu asiteti piṇḍapātādibhojane. Pīteti yāguādipāne. Khāyiteti piṭṭhakhajjakādikhādane.",
  "atk-abh02a:1644_1": "Sāyiteti madhuphāṇitādisāyane. Tattha “neva davāyā”tiādinā nayena vutto aṭṭhavidhopi",
  "atk-abh02a:1644_2": "attho ‘attho’ nāma. Tassa vasena ‘sātthakasampajaññaṃ’ veditabbaṃ.",
  "atk-abh02a:1645_0": "Lūkhapaṇītatittamadhurādīsu pana yena bhojanena yassa aphāsu hoti, taṃ tassa asappāyaṃ.",
  "atk-abh02a:1645_1": "Yaṃ pana nimittakammādivasena paṭiladdhaṃ, yañcassa bhuñjato akusalā dhammā abhivaḍḍhanti,",
  "atk-abh02a:1645_2": "kusalā dhammā parihāyanti, taṃ ekantaṃ asappāyameva; viparītaṃ sappāyaṃ. Tassa vasenettha",
  "atk-abh02a:1645_3": "‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.",
  "atk-abh02a:1646_0": "Abbhantare attā nāma koci bhuñjako natthi. Vuttappakāracittakiriyāvāyodhātuvipphāreneva",
  "atk-abh02a:1646_1": "pana pattapaṭiggahaṇaṃ nāma hoti. Cittakiriyāvāyodhātuvipphāreneva hatthassa patte",
  "atk-abh02a:1646_2": "otāraṇaṃ nāma hoti. Cittakiriyāvāyodhātuvipphāreneva ālopakaraṇaṃ, ālopauddharaṇaṃ,",
  "atk-abh02a:1646_3": "mukhavivaraṇañca hoti. Na koci kuñcikāya, na yantakena hanukaṭṭhiṃ vivarati. Cittakiriyāvāyodhātuvipphāreneva",
  "atk-abh02a:1646_4": "ālopassa mukhe ṭhapanaṃ, uparidantānaṃ musalakiccasādhanaṃ, heṭṭhādantānaṃ udukkhalakiccasādhanaṃ,",
  "atk-abh02a:1646_5": "jivhāya hatthakiccasādhanañca hoti. Iti naṃ tattha aggajivhāya tanukakheḷo mūlajivhāya",
  "atk-abh02a:1646_6": "bahalakheḷo makkheti. Taṃ heṭṭhādantaudukkhale jivhāhatthaparivattitaṃ kheḷaudakatemitaṃ",
  "atk-abh02a:1646_7": "uparidantamusalasañcuṇṇitaṃ koci kaṭacchunā vā dabbiyā vā anto pavesento nāma natthi;",
  "atk-abh02a:1646_8": "vāyodhātuyāva pavisati. Paviṭṭhaṃ paviṭṭhaṃ koci palālasanthāraṃ katvā dhārento nāma",
  "atk-abh02a:1646_9": "natthi; vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ katvā aggiṃ jāletvā",
  "atk-abh02a:1646_10": "pacanto nāma natthi; tejodhātuyāva paccati. Pakkaṃ pakkaṃ koci daṇḍakena vā yaṭṭhiyā",
  "atk-abh02a:1646_11": "vā bahi nīhārako nāma natthi; vāyodhātuyeva nīharati. Iti vāyodhātu atiharati ca",
  "atk-abh02a:1646_12": "vītiharati ca dhāreti ca parivatteti ca sañcuṇṇeti ca visoseti ca nīharati ca. Pathavīdhātu",
  "atk-abh02a:1646_13": "dhāreti ca parivatteti ca sañcuṇṇeti ca visoseti ca nīharati ca. Āpodhātu sineheti",
  "atk-abh02a:1646_14": "ca allattañca anupāleti. Tejodhātu antopaviṭṭhaṃ paripāceti. Ākāsadhātu añjaso hoti.",
  "atk-abh02a:1646_15": "Viññāṇadhātu tattha tattha sammāpayogamanvāya ābhujatīti. Evaṃ pavattapaṭisaṅkhānavasenettha",
  "atk-abh02a:1646_16": "‘asammohasampajaññaṃ’ veditabbaṃ.",
  "atk-abh02a:1647_0": "Apica gamanato, pariyesanato, paribhogato, āsayato, nidhānato, aparipakkato, paripakkato,",
  "atk-abh02a:1647_1": "phalato, nissandanato, sammakkhanatoti evaṃ dasavidhapaṭikūlabhāvapaccavekkhaṇatopettha",
  "atk-abh02a:1647_2": "‘asammohasampajaññaṃ’ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-abh02a:1648_0": "Uccārapassāvakammeti uccārassa ca passāvassa ca karaṇe. Tattha pakkakāle uccārapassāvaṃ",
  "atk-abh02a:1648_1": "akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,",
  "atk-abh02a:1648_2": "aññe ca rogā uppajjanti; karontassa pana sabbaṃ taṃ na hotīti ayamettha attho. Tassa",
  "atk-abh02a:1648_3": "vasena ‘sātthakasampajaññaṃ’ veditabbaṃ.",
  "atk-abh02a:1649_0": "Aṭṭhāne uccārapassāvaṃ karontassa pana āpatti hoti, ayaso vaḍḍhati, jīvitantarāyo",
  "atk-abh02a:1649_1": "hoti; patirūpe ṭhāne karontassa sabbaṃ taṃ na hotīti idamettha sappāyaṃ. Tassa vasena",
  "atk-abh02a:1649_2": "‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.",
  "atk-abh02a:1650_0": "Abbhantare attā nāma koci uccārapassāvakammaṃ karonto natthi. Cittakiriyāvāyodhātuvipphāreneva",
  "atk-abh02a:1650_1": "pana uccārapassāvakammaṃ hoti. Yathā pana pakke gaṇḍe gaṇḍabhedena pubbalohitaṃ akāmatāya",
  "atk-abh02a:1650_2": "nikkhamati, yathā ca atibharitā udakabhājanā udakaṃ akāmatāya nikkhamati, evaṃ pakkāsayamuttavatthīsu",
  "atk-abh02a:1650_3": "sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṃ evaṃ",
  "atk-abh02a:1650_4": "nikkhamanto uccārapassāvo neva tassa bhikkhuno attano hoti na parassa; kevalaṃ pana",
  "atk-abh02a:1650_5": "sarīranissandova hoti. Yathā kiṃ? Yathā udakatumbhato purāṇaudakaṃ chaḍḍentassa neva",
  "atk-abh02a:1650_6": "taṃ attano hoti na paresaṃ, kevalaṃ paṭijagganamattameva hoti, evanti. Evaṃ pavattapaṭisaṅkhānavasenettha",
  "atk-abh02a:1650_7": "‘asammohasampajaññaṃ’ veditabbaṃ.",
  "atk-abh02a:1651": "Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Tattha abhikkantādīsu vuttanayeneva sampajānakāritā veditabbā.",
  "atk-abh02a:1652_0": "Ayaṃ panettha aparopi nayo – eko hi bhikkhu gacchanto aññaṃ cintento aññaṃ vitakkento",
  "atk-abh02a:1652_1": "gacchati. Eko kammaṭṭhānaṃ avissajjetvāva gacchati. Tathā eko bhikkhu tiṭṭhanto,",
  "atk-abh02a:1652_2": "nisīdanto, sayanto aññaṃ cintento aññaṃ vitakkento sayati. Eko kammaṭṭhānaṃ avissajjetvāva sayati.",
  "atk-abh02a:1653_0": "Ettakena pana na pākaṭaṃ hotīti caṅkamena dīpayiṃsu. Yo hi bhikkhu caṅkamanaṃ otaritvā",
  "atk-abh02a:1653_1": "caṅkamanakoṭiyaṃ ṭhito pariggaṇhāti; ‘pācīnacaṅkamanakoṭiyaṃ pavattā rūpārūpadhammā",
  "atk-abh02a:1653_2": "pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi",
  "atk-abh02a:1653_3": "pācīnacaṅkamanakoṭiṃ appatvā ettheva niruddhā, caṅkamanavemajjhe pavattā ubho koṭiyo",
  "atk-abh02a:1653_4": "appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva",
  "atk-abh02a:1653_5": "niruddhā, ṭhāne pavattā nisajjaṃ, nisajjāya pavattā sayanaṃ appatvā ettheva niruddhā’ti",
  "atk-abh02a:1653_6": "evaṃ pariggaṇhanto pariggaṇhantoyeva bhavaṅgaṃ otāreti; uṭṭhahanto kammaṭṭhānaṃ gahetvāva",
  "atk-abh02a:1653_7": "uṭṭhāti – ayaṃ bhikkhu gatādīsu sampajānakārī nāma hotīti.",
  "atk-abh02a:1654_0": "Evaṃ pana sutte kammaṭṭhānaṃ avibhūtaṃ hoti. Kammaṭṭhānaṃ avibhūtaṃ na kātabbaṃ.",
  "atk-abh02a:1654_1": "Tasmā yo bhikkhu yāva sakkoti tāva caṅkamitvā ṭhatvā nisīditvā sayamāno evaṃ pariggahetvā",
  "atk-abh02a:1654_2": "sayati – ‘kāyo acetano, mañco acetano. Kāyo na jānāti – ahaṃ mañce sayitoti. Mañcopi",
  "atk-abh02a:1654_3": "na jānāti – mayi kāyo sayitoti. Acetano kāyo acetane mañce sayito’ti. Evaṃ pariggaṇhanto",
  "atk-abh02a:1654_4": "pariggaṇhantoyeva cittaṃ bhavaṅgaṃ otāreti, pabujjhamāno kammaṭṭhānaṃ gahetvāva pabujjhati.",
  "atk-abh02a:1654_5": "Ayaṃ sutte sampajānakārī nāma hotīti.",
  "atk-abh02a:1655_0": "Jāgariteti jāgaraṇe. Tattha ‘kiriyāmayapavattassa appavattiyā sati jāgaritaṃ nāma",
  "atk-abh02a:1655_1": "na hoti; kiriyāmayapavattavaḷañje pavattante jāgaritaṃ nāma hotī’ti pariggaṇhanto",
  "atk-abh02a:1655_2": "bhikkhu jāgarite sampajānakārī nāma hoti. Apica rattindivaṃ cha koṭṭhāse katvā pañca",
  "atk-abh02a:1655_3": "koṭṭhāse jaggantopi jāgarite sampajānakārī nāma hoti.",
  "atk-abh02a:1656_0": "Bhāsiteti kathane. Tattha ‘upādārūpassa saddāyatanassa appavatte sati bhāsitaṃ nāma",
  "atk-abh02a:1656_1": "na hoti; tasmiṃ pavattante hotī’ti pariggāhako bhikkhu bhāsite sampajānakārī nāma",
  "atk-abh02a:1656_2": "hoti. Vimuttāyatanasīsena dhammaṃ desentopi bāttiṃsa tiracchānakathā pahāya dasakathāvatthunissitaṃ",
  "atk-abh02a:1656_3": "kathaṃ kathentopi bhāsite sampajānakārī nāma hoti.",
  "atk-abh02a:1657_0": "Tuṇhībhāveti akathane. Tattha ‘upādārūpassa saddāyatanassa pavattiyaṃ sati tuṇhībhāvo",
  "atk-abh02a:1657_1": "nāma natthi; appavattiyaṃ hotī’ti pariggāhako bhikkhu tuṇhībhāve sampajānakārī nāma",
  "atk-abh02a:1657_2": "hoti. Aṭṭhatiṃsāya ārammaṇesu cittaruciyaṃ kammaṭṭhānaṃ gahetvā nisinnopi dutiyajjhānaṃ",
  "atk-abh02a:1657_3": "samāpannopi tuṇhībhāve sampajānakārīyeva nāma hoti.",
  "atk-abh02a:1658_0": "Ettha ca eko iriyāpatho dvīsu ṭhānesu āgato. So heṭṭhā abhikkante paṭikkanteti ettha",
  "atk-abh02a:1658_1": "bhikkhācāragāmaṃ gacchato ca āgacchato ca addhānagamanavasena kathito. Gate ṭhite",
  "atk-abh02a:1658_2": "nisinneti ettha vihāre cuṇṇikapāduddhārairiyāpathavasena kathitoti veditabbo.",
  "atk-abh02a:1659": "524. Tattha katamā satītiādi sabbaṃ uttānatthameva.",
  "atk-abh02a:1660_0": "526. So vivittanti iminā kiṃ dasseti? Etassa bhikkhuno upāsanaṭṭhānaṃ yogapathaṃ",
  "atk-abh02a:1660_1": "sappāyasenāsanaṃ dasseti. Yassa hi abbhantare ettakā guṇā atthi, tassa anucchaviko",
  "atk-abh02a:1660_2": "araññavāso. Yassa panete natthi, tassa ananucchaviko. Evarūpassa hi araññavāso kāḷamakkaṭaacchataracchadīpimigādīnaṃ",
  "atk-abh02a:1660_3": "aṭavīvāsasadiso hoti. Kasmā? Icchāya ṭhatvā paviṭṭhattā. Tassa hi araññavāsamūlako",
  "atk-abh02a:1660_4": "koci attho natthi; araññavāsañceva āraññake ca dūseti; sāsane appasādaṃ uppādeti.",
  "atk-abh02a:1660_5": "Yassa pana abbhantare ettakā guṇā atthi, tasseva so anucchaviko. So hi araññavāsaṃ",
  "atk-abh02a:1660_6": "nissāya vipassanaṃ paṭṭhapetvā arahattaṃ gaṇhitvā parinibbāti, sakalaaraññavāsaṃ",
  "atk-abh02a:1660_7": "upasobheti, āraññikānaṃ sīsaṃ dhovati, sakalasāsanaṃ pasāreti. Tasmā satthā evarūpassa",
  "atk-abh02a:1660_8": "bhikkhuno upāsanaṭṭhānaṃ yogapathaṃ sappāyasenāsanaṃ dassento so vivittaṃ senāsanaṃ",
  "atk-abh02a:1660_9": "bhajatītiādimāha. Tattha vivittanti suññaṃ appasaddaṃ appanigghosaṃ. Etameva hi atthaṃ",
  "atk-abh02a:1660_10": "dassetuṃ tañca anākiṇṇantiādi vuttaṃ. Tattha anākiṇṇanti asaṅkiṇṇaṃ asambādhaṃ. Tattha",
  "atk-abh02a:1660_11": "yassa senāsanassa sāmantā gāvutampi aḍḍhayojanampi pabbatagahanaṃ vanagahanaṃ nadīgahanaṃ",
  "atk-abh02a:1660_12": "hoti, na koci avelāya upasaṅkamituṃ sakkoti – idaṃ santikepi anākiṇṇaṃ nāma. Yaṃ",
  "atk-abh02a:1660_13": "pana aḍḍhayojanikaṃ vā yojanikaṃ vā hoti – idaṃ dūratāya eva anākiṇṇaṃ nāma hoti.",
  "atk-abh02a:1661_0": "527. Seti ceva āsati ca etthāti senāsanaṃ. Tassa pabhedaṃ dassetuṃ mañco pīṭhantiādi",
  "atk-abh02a:1661_1": "vuttaṃ. Tattha mañcoti cattāro mañcā – masārako, bundikābaddho, kuḷīrapādako, āhaccapādakoti.",
  "atk-abh02a:1661_2": "Tathā pīṭhaṃ. Bhisīti pañca bhisiyo – uṇṇābhisi, coḷabhisi, vākabhisi, tiṇabhisi,",
  "atk-abh02a:1661_3": "paṇṇabhisīti. Bimbohananti sīsupadhānaṃ vuttaṃ. Taṃ vitthārato vidatthicaturaṅgulaṃ",
  "atk-abh02a:1661_4": "vaṭṭati, dīghato mañcavitthārappamāṇaṃ. Vihāroti samantā parihārapathaṃ antoyeva",
  "atk-abh02a:1661_5": "rattiṭṭhānadivāṭṭhānāni dassetvā katasenāsanaṃ. Aḍḍhayogoti supaṇṇavaṅkagehaṃ. Pāsādoti",
  "atk-abh02a:1661_6": "dve kaṇṇikāni gahetvā kato dīghapāsādo. Aṭṭoti paṭirājādipaṭibāhanatthaṃ iṭṭhakāhi",
  "atk-abh02a:1661_7": "kato bahalabhittiko catupañcabhūmiko patissayaviseso. Māḷoti bhojanasālasadiso maṇḍalamāḷo;",
  "atk-abh02a:1661_8": "vinayaṭṭhakathāyaṃ pana ekakūṭasaṅgahito caturassapāsādoti vuttaṃ. Leṇanti pabbataṃ",
  "atk-abh02a:1661_9": "khaṇitvā vā pabbhārassa appahonakaṭṭhāne kuṭṭaṃ uṭṭhāpetvā vā katasenāsanaṃ. Guhāti",
  "atk-abh02a:1661_10": "bhūmidari vā yattha rattindivaṃ dīpaṃ laddhuṃ vaṭṭati, pabbataguhā vā bhūmiguhā vā.",
  "atk-abh02a:1661_11": "Rukkhamūlanti rukkhassa heṭṭhā parikkhittaṃ vā aparikkhittaṃ vā. Veḷugumboti veḷugaccho.",
  "atk-abh02a:1661_12": "Yattha vā pana bhikkhū paṭikkamantīti ṭhapetvā vā etāni mañcādīni yattha bhikkhū",
  "atk-abh02a:1661_13": "sannipatanti, yaṃ tesaṃ sannipātārahaṭṭhānaṃ, sabbametaṃ senāsanaṃ.",
  "atk-abh02a:1662_0": "528. Bhajatīti upeti. Sambhajatīti tattha abhirativasena anukkaṇṭhito suṭṭhu upeti.",
  "atk-abh02a:1662_1": "Sevatīti nivāsanavasena sevati nisevatīti anukkaṇṭhamāno sannisito hutvā sevati.",
  "atk-abh02a:1662_2": "Saṃsevatīti senāsanavattaṃ sampādento sammā sevati.",
  "atk-abh02a:1663_0": "529. Idāni yaṃ taṃ vivittanti vuttaṃ, tassa pabhedaṃ dassetuṃ araññaṃ rukkhamūlantiādi",
  "atk-abh02a:1663_1": "āraddhaṃ. Tattha araññanti vinayapariyāyena tāva “ṭhapetvā gāmañca gāmūpacārañca",
  "atk-abh02a:1663_2": "avasesaṃ arañña”nti āgataṃ. Suttantapariyāyena āraññikaṃ bhikkhuṃ sandhāya “āraññakaṃ",
  "atk-abh02a:1663_3": "nāma senāsanaṃ pañcadhanusatikapacchima”nti āgataṃ. Vinayasuttantā pana ubhopi pariyāyadesanā",
  "atk-abh02a:1663_4": "nāma. Abhidhammo nippariyāyadesanāti abhidhammapariyāyena araññaṃ dassetuṃ nikkhamitvā",
  "atk-abh02a:1663_5": "bahi indakhīlāti vuttaṃ; indakhīlato bahi nikkhamitvāti attho.",
  "atk-abh02a:1664_0": "530. Rukkhamūlādīnaṃ pakatiyā ca suviññeyyabhāvato rukkhamūlaṃyeva rukkhamūlantiādi",
  "atk-abh02a:1664_1": "vuttaṃ. Apicettha rukkhamūlanti yaṃkiñci sītacchāyaṃ vivittaṃ rukkhamūlaṃ. Pabbatanti",
  "atk-abh02a:1664_2": "selaṃ. Tattha hi udakasoṇḍīsu udakakiccaṃ katvā sītāya rukkhacchāyāya nisinnassa",
  "atk-abh02a:1664_3": "nānādisāsu khāyamānāsu sītena vātena bījiyamānassa cittaṃ ekaggaṃ hoti. Kandaranti",
  "atk-abh02a:1664_4": "kaṃ vuccati udakaṃ, tena daritaṃ udakena bhinnaṃ pabbatappadesaṃ; yaṃ nitumbantipi",
  "atk-abh02a:1664_5": "nadīkuñjantipi vadanti. Tattha hi rajatapaṭṭasadisā vālikā honti, matthake maṇivitānaṃ",
  "atk-abh02a:1664_6": "viya vanagahanaṃ, maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ",
  "atk-abh02a:1664_7": "pivitvā gattāni sītaṃ katvā vālikaṃ ussāpetvā paṃsukūlacīvaraṃ paññapetvā nisinnassa",
  "atk-abh02a:1664_8": "samaṇadhammaṃ karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ,",
  "atk-abh02a:1664_9": "ekasmiṃyeva vā umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ.",
  "atk-abh02a:1665_0": "531. Vanapatthanti gāmantaṃ atikkamitvā manussānaṃ anupacāraṭṭhānaṃ, yattha na kasanti",
  "atk-abh02a:1665_1": "na vapanti. Tenevassa niddese “vanapatthanti dūrānametaṃ senāsanānaṃ adhivacana”ntiādi",
  "atk-abh02a:1665_2": "vuttaṃ. Yasmā vā rukkhamūlādīsu idamevekaṃ bhājetvā dassitaṃ, tasmāssa nikkhepapaṭipāṭiyā",
  "atk-abh02a:1665_3": "niddesaṃ akatvā sabbapariyante niddeso katoti veditabbo. Abbhokāsanti acchannaṃ.",
  "atk-abh02a:1665_4": "Ākaṅkhamāno panettha cīvarakuṭiṃ katvā vasati. Palālapuñjanti palālarāsi. Mahāpalālapuñjato",
  "atk-abh02a:1665_5": "hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi upari",
  "atk-abh02a:1665_6": "palālaṃ pakkhipitvā heṭṭhā nisinnā samaṇadhammaṃ karonti; taṃ sandhāyetaṃ vuttaṃ.",
  "atk-abh02a:1665_7": "Vanapatthaniddese salomahaṃsānanti yattha paviṭṭhassa lomahaṃso uppajjati; evarūpānaṃ",
  "atk-abh02a:1665_8": "bhīsanakasenāsanānaṃ. Pariyantānanti dūrabhāvena pariyante ṭhitānaṃ. Na manussūpacārānanti",
  "atk-abh02a:1665_9": "kasanavapanavasena manussehi upacaritabbaṃ vanantaṃ atikkamitvā ṭhitānaṃ. Durabhisambhavānanti",
  "atk-abh02a:1665_10": "aladdhavivekassādehi abhibhuyya vasituṃ nasakkuṇeyyānaṃ.",
  "atk-abh02a:1666": "532. Appasaddādiniddese appasaddanti vacanasaddena appasaddaṃ.",
  "atk-abh02a:1667_0": "533. Appanigghosanti nagaranigghosasaddena appanigghosaṃ. Yasmā pana ubhayampetaṃ",
  "atk-abh02a:1667_1": "saddaṭṭhena ekaṃ, tasmāssa niddese “yadeva taṃ appasaddaṃ tadeva taṃ appanigghosa”nti",
  "atk-abh02a:1667_2": "vuttaṃ. Vijanavātanti anusañcaraṇajanassa sarīravātena virahitaṃ. Vijanavādantipi",
  "atk-abh02a:1667_3": "pāṭho; antojanavādena virahitanti attho. Yasmā pana yaṃ appanigghosaṃ, tadeva janasañcaraṇena",
  "atk-abh02a:1667_4": "ca janavādena ca virahitaṃ hoti, tasmāssa niddese “yadeva taṃ appanigghosaṃ tadeva",
  "atk-abh02a:1667_5": "taṃ vijanavāta”nti vuttaṃ. Manussarāhaseyyakanti manussānaṃ rahassakiriyaṭṭhāniyaṃ.",
  "atk-abh02a:1667_6": "Yasmā pana taṃ janasañcaraṇarahitaṃ hoti, tenassa niddese “yadeva taṃ vijanavātaṃ",
  "atk-abh02a:1667_7": "tadeva taṃ manussarāhaseyyaka”nti vuttaṃ. Paṭisallānasāruppanti vivekānurūpaṃ. Yasmā",
  "atk-abh02a:1667_8": "pana taṃ niyameneva manussarāhaseyyakaṃ hoti, tasmāssa niddese “yadeva taṃ manussarāhaseyyakaṃ",
  "atk-abh02a:1667_9": "tadeva taṃ paṭisallānasāruppa”nti vuttaṃ.",
  "atk-abh02a:1668": "534. Araññagatādiniddese araññaṃ vuttameva. Tathā rukkhamūlaṃ. Avasesaṃ pana sabbampi senāsanaṃ suññāgārena saṅgahitaṃ.",
  "atk-abh02a:1669_0": "535. Pallaṅkaṃ ābhujitvāti samantato ūrubaddhāsanaṃ bandhitvā. Ujuṃ kāyaṃ paṇidhāyāti",
  "atk-abh02a:1669_1": "uparimaṃ sarīraṃ ujuṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-abh02a:1669_2": "Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā",
  "atk-abh02a:1669_3": "khaṇe khaṇe vedanā uppajjeyyuṃ, tā nuppajjanti. Tāsu na uppajjamānāsu cittaṃ ekaggaṃ",
  "atk-abh02a:1669_4": "hoti, kammaṭṭhānaṃ na paripatati, vuḍḍhiṃ phātiṃ upagacchati.",
  "atk-abh02a:1670": "536. Ujuko hoti kāyo ṭhito paṇihitoti idampi hi imamevatthaṃ sandhāya vuttaṃ.",
  "atk-abh02a:1671_0": "537. Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā, mukhasamīpe",
  "atk-abh02a:1671_1": "vā katvāti attho. Teneva vuttaṃ “ayaṃ sati upaṭṭhitā hoti sūpaṭṭhitā nāsikagge vā",
  "atk-abh02a:1671_2": "mukhanimitte vā”ti. Mukhanimittanti cettha uttaroṭṭhassa vemajjhappadeso daṭṭhabbo,",
  "atk-abh02a:1671_3": "yattha nāsikavāto paṭihaññati; atha vā parīti pariggahaṭṭho, mukhanti niyyānaṭṭho,",
  "atk-abh02a:1671_4": "satīti upaṭṭhānaṭṭho; tena vuccati “parimukhaṃ sati”nti evaṃ paṭisambhidāyaṃ vuttanayenapettha",
  "atk-abh02a:1671_5": "attho daṭṭhabbo. Tatrāyaṃ saṅkhepo “pariggahitaniyyānaṃ satiṃ katvā”ti.",
  "atk-abh02a:1672_0": "538. Abhijjhāniddeso uttānatthoyeva. Ayaṃ panettha saṅkhepavaṇṇanā – abhijjhaṃ loke",
  "atk-abh02a:1672_1": "pahāyāti lujjanapalujjanaṭṭhena pañcupādānakkhandhā loko. Tasmā pañcasu upādānakkhandhesu",
  "atk-abh02a:1672_2": "rāgaṃ pahāya kāmacchandaṃ vikkhambhetvāti ayamettha attho.",
  "atk-abh02a:1673": "539. Vigatābhijjhenāti vikkhambhanavasena pahīnattā vigatābhijjhena, na cakkhuviññāṇasadisenāti attho.",
  "atk-abh02a:1674_0": "541. Abhijjhāya cittaṃ parisodhetīti abhijjhāto cittaṃ parisodheti; yathā naṃ sā",
  "atk-abh02a:1674_1": "muñcati ceva, muñcitvā ca na puna gaṇhāti, evaṃ karotīti attho. Niddesapadesu panassa",
  "atk-abh02a:1674_2": "āsevanto sodheti, bhāvento visodheti, bahulīkaronto parisodhetīti evamattho veditabbo.",
  "atk-abh02a:1674_3": "Mocetītiādīsupi eseva nayo.",
  "atk-abh02a:1675_0": "542-543. Byāpādadosaṃ pahāyātiādīnampi imināva nayena attho veditabbo. Byāpajjati",
  "atk-abh02a:1675_1": "iminā cittaṃ pūtikummāsādayo viya pakatiṃ jahatīti byāpādo. Vikārappattiyā padussati,",
  "atk-abh02a:1675_2": "paraṃ vā padūseti vināsetīti padoso. Ubhayametaṃ kodhassevādhivacanaṃ. Teneva vuttaṃ",
  "atk-abh02a:1675_3": "“yo byāpādo so padoso; yo padoso so byāpādo”ti. Yasmā cesa sabbasaṅgāhikavasena niddiṭṭho,",
  "atk-abh02a:1675_4": "tasmā “sabbapāṇabhūtahitānukampī”ti avatvā “abyāpannacitto”ti ettakameva vuttaṃ.",
  "atk-abh02a:1676_0": "546. Thinaṃ cittagelaññaṃ, middhaṃ cetasikagelaññaṃ; thinañca middhañca thinamiddhaṃ.",
  "atk-abh02a:1676_1": "Santā hontīti ime dvepi dhammā nirodhasantatāya santā hontīti. Idaṃ sandhāyettha vacanabhedo kato.",
  "atk-abh02a:1677": "549. Ālokasaññīti rattimpi divāpi diṭṭhālokasañjānanasamatthāya vigatanīvaraṇāya parisuddhāya saññāya samannāgato.",
  "atk-abh02a:1678": "550. Sato sampajānoti satiyā ca ñāṇena ca samannāgato. Idaṃ ubhayaṃ ālokasaññāya upakārakattā vuttaṃ.",
  "atk-abh02a:1679_0": "553. Vigatathinamiddhatāya pana ālokasaññāya niddesapadesu cattattātiādīni aññamaññavevacanāneva.",
  "atk-abh02a:1679_1": "Tattha cattattāti cattakāraṇā. Sesapadesupi eseva nayo. Cattattāti idaṃ panettha",
  "atk-abh02a:1679_2": "sakabhāvapariccajanavasena vuttaṃ. Vantattāti idaṃ puna anādiyanabhāvadassanavasena.",
  "atk-abh02a:1679_3": "Muttattāti idaṃ santatito vinimocanavasena. Pahīnattāti idaṃ muttassāpi katthaci",
  "atk-abh02a:1679_4": "ṭhānābhāvavasena. Paṭinissaṭṭhattāti idaṃ pubbe ādinnapubbassa nissaggadassanavasena.",
  "atk-abh02a:1679_5": "Paṭimuñcato vā nissaṭṭhattā bhāvanābalena abhibhuyya nissaṭṭhattāti attho. Pahīnapaṭinissaṭṭhattāti",
  "atk-abh02a:1679_6": "yathāvikkhambhanavaseneva pahānaṃ hoti, punappunaṃ santatiṃ na ajjhāruhati, tathā",
  "atk-abh02a:1679_7": "paṭinissaṭṭhattāti. Ālokā hotīti sappabhā hoti. Nirāvaraṇaṭṭhena vivaṭā. Nirupakkilesaṭṭhena",
  "atk-abh02a:1679_8": "parisuddhā. Pabhassaraṭṭhena pariyodātā.",
  "atk-abh02a:1680": "556. Uddhaccakukkuccanti ettha uddhatākāro uddhaccaṃ, ārammaṇe anicchayatāya vatthujjhācāro kukkuccaṃ. Idhāpi “santā hontī”ti purimanayeneva vacanabhedo veditabbo.",
  "atk-abh02a:1681_0": "558. Tiṇṇavicikicchoti vicikicchaṃ taritvā atikkamitvā ṭhito. Niddesepissa tiṇṇoti",
  "atk-abh02a:1681_1": "idaṃ vicikicchāya animuggabhāvadassanavasena vuttaṃ. Uttiṇṇoti idaṃ tassā atikkamadassanavasena.",
  "atk-abh02a:1681_2": "Nittiṇṇoti idaṃ bhāvanābalena abhibhuyya upaddave tiṇṇabhāvadassanavasena. Pāraṅgatoti",
  "atk-abh02a:1681_3": "nibbicikicchābhāvasaṅkhātaṃ vicikicchāpāraṃ gato. Pāramanuppattoti tadeva pāraṃ bhāvanānuyogena",
  "atk-abh02a:1681_4": "pattoti. Evamassa paṭipattiyā saphalataṃ dasseti.",
  "atk-abh02a:1682_0": "559. Akathaṃkathīti ‘kathamidaṃ kathamida’nti evaṃ pavattāya kathaṃkathāya virahito.",
  "atk-abh02a:1682_1": "Kusalesu dhammesūti anavajjadhammesu. Na kaṅkhatīti ‘ime nu kho kusalā’ti kaṅkhaṃ",
  "atk-abh02a:1682_2": "na uppādeti. Na vicikicchatīti te dhamme sabhāvato vinicchetuṃ na kicchati, na kilamati.",
  "atk-abh02a:1682_3": "Akathaṃkathī hotīti ‘kathaṃ nu kho ime kusalā’ti kathaṃkathāya rahito hoti. Nikkathaṃkathī",
  "atk-abh02a:1682_4": "vigatakathaṃkathoti tasseva vevacanaṃ. Vacanattho panettha kathaṃkathāto nikkhantoti",
  "atk-abh02a:1682_5": "nikkathaṃkatho. Vigatā kathaṃkathā assāti vigatakathaṃkatho.",
  "atk-abh02a:1683": "562. Upakkileseti upakkilesabhūte. Te hi cittaṃ upagantvā kilissanti. Tasmā upakkilesāti vuccanti.",
  "atk-abh02a:1684_0": "563. Paññāya dubbalīkaraṇeti yasmā ime nīvaraṇā uppajjamānā anuppannāya lokiyalokuttarāya",
  "atk-abh02a:1684_1": "paññāya uppajjituṃ na denti, uppannā api aṭṭha samāpattiyo pañca vā abhiññāyo upacchinditvā",
  "atk-abh02a:1684_2": "pātenti, tasmā ‘paññāya dubbalīkaraṇā’ti vuccanti. ‘Anuppannā ceva paññā na uppajjati,",
  "atk-abh02a:1684_3": "uppannā ca paññā nirujjhatī’ti idampi hi imamevatthaṃ sandhāya vuttaṃ. Sesamettha",
  "atk-abh02a:1684_4": "sabbaṃ heṭṭhā tattha tattha pakāsitattā uttānatthameva.",
  "atk-abh02a:1685_0": "564. Vivicceva kāmehītiādīsupi niddesesu yaṃ vattabbaṃ siyā, taṃ heṭṭhā cittuppādakaṇḍe",
  "atk-abh02a:1685_1": "rūpāvacaraniddese idheva ca tattha tattha vuttameva. Kevalañhi dutiyatatiyacatutthajjhānaniddesesupi",
  "atk-abh02a:1685_2": "yathā tāni jhānāni heṭṭhā ‘tivaṅgikaṃ jhānaṃ hoti, duvaṅgikaṃ jhānaṃ hotī’ti vuttāni,",
  "atk-abh02a:1685_3": "evaṃ avatvā “ajjhattaṃ sampasādana”ntiādivacanato pariyāyena sampasādādīhi saddhiṃ",
  "atk-abh02a:1685_4": "tāni aṅgāni gahetvā “jhānanti sampasādo pītisukhaṃ cittassekaggatā”tiādinā nayena",
  "atk-abh02a:1685_5": "taṃ taṃ jhānaṃ niddiṭṭhanti ayamettha viseso.",
  "atk-abh02a:1686_0": "588. Yaṃ taṃ ariyā ācikkhantītipadaniddese pana kiñcāpi ‘ācikkhanti desentī’tiādīni",
  "atk-abh02a:1686_1": "sabbāneva aññamaññavevacanāni, evaṃ santepi ‘upekkhako satimā sukhavihārī’tiādiuddesavasena",
  "atk-abh02a:1686_2": "ācikkhanti, niddesavasena desenti, paṭiniddesavasena paññāpenti, tena tena pakārena",
  "atk-abh02a:1686_3": "atthaṃ ṭhapetvā paṭṭhapenti, tassa tassatthassa kāraṇaṃ dassentā vivaranti, byañjanavibhāgaṃ",
  "atk-abh02a:1686_4": "dassentā vibhajanti, nikkujjitabhāvaṃ gambhīrabhāvañca nīharitvā vā sotūnaṃ ñāṇassa",
  "atk-abh02a:1686_5": "patiṭṭhaṃ janayantā uttāniṃ karonti, sabbehipi imehi ākārehi sotūnaṃ aññāṇandhakāraṃ",
  "atk-abh02a:1686_6": "vidhamentā pakāsentīti evamattho daṭṭhabbo.",
  "atk-abh02a:1687": "Samatikkamaniddesepi tattha tattha tehi tehi dhammehi vuṭṭhitattā atikkamanto, uparibhūmippattiyā vītikkanto, tato aparihānibhāvena samatikkantoti evamattho daṭṭhabbo.",
  "atk-abh02a:1688": "Suttantabhājanīyavaṇṇanā.",
  "atk-abh02a:1689": "2. Abhidhammabhājanīyavaṇṇanā",
  "atk-abh02a:1690_0": "623. Abhidhammabhājanīye heṭṭhā cittuppādakaṇḍe āgatanayeneva tanti ṭhapitā. Tasmā",
  "atk-abh02a:1690_1": "tattha sabbesampi kusalavipākakiriyavasena niddiṭṭhānaṃ jhānānaṃ tattha vuttanayeneva",
  "atk-abh02a:1690_2": "attho veditabbo. Suddhikanavakādibhedopi sabbo tattha vuttasadisoyevāti.",
  "atk-abh02a:1691": "Abhidhammabhājanīyavaṇṇanā.",
  "atk-abh02a:1692": "3. Pañhāpucchakavaṇṇanā",
  "atk-abh02a:1693_0": "638. Pañhāpucchake pāḷianusāreneva jhānānaṃ kusalādibhāvo veditabbo. Ārammaṇattikesu",
  "atk-abh02a:1693_1": "pana tiṇṇaṃ jhānānaṃ nimittārammaṇattā parittārammaṇādibhāvena navattabbatā veditabbā.",
  "atk-abh02a:1693_2": "Lokuttarā panettha maggakāle phalakāle vā siyā appamāṇārammaṇā. Catutthaṃ jhānaṃ",
  "atk-abh02a:1693_3": "siyā parittārammaṇanti ettha kusalato terasa catutthajjhānāni sabbatthapādakacatutthaṃ,",
  "atk-abh02a:1693_4": "iddhividhacatutthaṃ, dibbasotañāṇacatutthaṃ, cetopariyañāṇacatutthaṃ, pubbenivāsañāṇacatutthaṃ,",
  "atk-abh02a:1693_5": "dibbacakkhuñāṇacatutthaṃ, yathākammūpagañāṇacatutthaṃ, anāgataṃsañāṇacatutthaṃ, ākāsānañcāyatanādicatutthaṃ,",
  "atk-abh02a:1693_6": "lokuttaracatutthanti.",
  "atk-abh02a:1694": "Tattha sabbatthapādakacatutthaṃ navattabbārammaṇameva hoti.",
  "atk-abh02a:1695_0": "Iddhividhacatutthaṃ cittavasena kāyaṃ pariṇāmentassa adissamānena kāyena pāṭihāriyakaraṇe",
  "atk-abh02a:1695_1": "kāyārammaṇattā parittārammaṇaṃ, kāyavasena cittaṃ pariṇāmentassa dissamānena kāyena",
  "atk-abh02a:1695_2": "pāṭihāriyaṃ katvā brahmalokaṃ gacchantassa samāpatticittārammaṇattā mahaggatārammaṇaṃ.",
  "atk-abh02a:1696": "Dibbasotañāṇacatutthaṃ saddārammaṇattā parittārammaṇaṃ.",
  "atk-abh02a:1697_0": "Cetopariyañāṇacatutthaṃ kāmāvacaracittajānanakāle parittārammaṇaṃ, rūpāvacarārūpāvacaracittajānanakāle",
  "atk-abh02a:1697_1": "mahaggatārammaṇaṃ, lokuttaracittajānanakāle appamāṇārammaṇaṃ. Cetopariyañāṇalābhī",
  "atk-abh02a:1697_2": "pana puthujjano puthujjanānaṃyeva cittaṃ jānāti, na ariyānaṃ. Sotāpanno sotāpannassa",
  "atk-abh02a:1697_3": "ceva puthujjanassa ca; sakadāgāmī sakadāgāmino ceva heṭṭhimānañca dvinnaṃ; anāgāmī",
  "atk-abh02a:1697_4": "anāgāmino ceva heṭṭhimānañca tiṇṇaṃ; khīṇāsavo sabbesampi jānāti.",
  "atk-abh02a:1698_0": "Pubbenivāsañāṇacatutthaṃ kāmāvacarakkhandhānussaraṇakāle parittārammaṇaṃ, rūpāvacarārūpāvacarakkhandhānussaraṇakāle",
  "atk-abh02a:1698_1": "mahaggatārammaṇaṃ, “atīte buddhapaccekabuddhakhīṇāsavā maggaṃ bhāvayiṃsu, phalaṃ",
  "atk-abh02a:1698_2": "sacchikariṃsū”ti anussaraṇakāle appamāṇārammaṇaṃ, nāmagottānussaraṇakāle navattabbārammaṇaṃ.",
  "atk-abh02a:1699": "Dibbacakkhuñāṇacatutthaṃ vaṇṇārammaṇattā parittārammaṇaṃ.",
  "atk-abh02a:1700": "Yathākammūpagañāṇacatutthaṃ kāmāvacarakammānussaraṇakāle parittārammaṇaṃ, rūpāvacarārūpāvacarakammānussaraṇakāle mahaggatārammaṇaṃ.",
  "atk-abh02a:1701_0": "Anāgataṃsañāṇacatutthaṃ anāgate kāmadhātuyā nibbattijānanakāle parittārammaṇaṃ, rūpārūpabhavesu",
  "atk-abh02a:1701_1": "nibbattijānanakāle mahaggatārammaṇaṃ, “anāgate buddhapaccekabuddhakhīṇāsavā maggaṃ",
  "atk-abh02a:1701_2": "bhāvessanti, phalaṃ sacchikarissantī”ti jānanakāle appamāṇārammaṇaṃ, “anāgate saṅkho",
  "atk-abh02a:1701_3": "nāma rājā bhavissatī”tiādinā nayena nāmagottānussaraṇakāle navattabbārammaṇaṃ.",
  "atk-abh02a:1702": "Ākāsānañcāyatanaākiñcaññāyatanacatutthaṃ navattabbārammaṇaṃ. Viññāṇañcāyatananevasaññānāsaññāyatanacatutthaṃ mahaggatārammaṇaṃ.",
  "atk-abh02a:1703": "Lokuttaracatutthaṃ appamāṇārammaṇaṃ.",
  "atk-abh02a:1704_0": "Kiriyatopi tesaṃ dvādasannaṃ jhānānaṃ idameva ārammaṇavidhānaṃ. Tīṇi jhānāni namaggārammaṇāti",
  "atk-abh02a:1704_1": "paccavekkhaṇañāṇaṃ vā cetopariyādiñāṇaṃ vā maggaṃ ārammaṇaṃ kareyya, tīṇi jhānāni",
  "atk-abh02a:1704_2": "tathā appavattito namaggārammaṇā, sahajātahetuvasena pana siyā maggahetukā; vīriyajeṭṭhikāya",
  "atk-abh02a:1704_3": "vā vīmaṃsājeṭṭhikāya vā maggabhāvanāya maggādhipatino; chandacittajeṭṭhakakāle phalakāle ca navattabbā.",
  "atk-abh02a:1705_0": "Catutthaṃ jhānanti idhāpi kusalato terasasu catutthajjhānesu sabbatthapādakaiddhividhadibbasotadibbacakkhuyathākammūpagañāṇacatutthañceva",
  "atk-abh02a:1705_1": "catubbidhañca āruppacatutthaṃ maggārammaṇādibhāvena na vattabbaṃ. Cetopariyapubbenivāsaanāgataṃsañāṇacatutthaṃ",
  "atk-abh02a:1705_2": "pana maggārammaṇaṃ hoti. Na vattabbaṃ maggahetukaṃ maggādhipatīti vā; lokuttaracatutthaṃ",
  "atk-abh02a:1705_3": "maggārammaṇaṃ na hoti; maggakāle pana sahajātahetuvasena maggahetukaṃ; vīriyavīmaṃsājeṭṭhikāya",
  "atk-abh02a:1705_4": "maggabhāvanāya maggādhipati; chandacittajeṭṭhikāya ceva maggabhāvanāya phalakāle",
  "atk-abh02a:1705_5": "ca na vattabbaṃ. Kiriyatopi dvādasasu jhānesu ayameva nayo.",
  "atk-abh02a:1706": "Tīṇi jhānāni na vattabbāti atītādīsu ekadhammampi ārabbha appavattito navattabbāti veditabbā.",
  "atk-abh02a:1707_0": "Catutthaṃ jhānanti kusalato terasasu catutthajjhānesu sabbatthapādakacatutthaṃ navattabbārammaṇameva.",
  "atk-abh02a:1707_1": "Iddhividhacatutthaṃ kāyavasena cittapariṇāmane samāpatticittārammaṇattā atītārammaṇaṃ;",
  "atk-abh02a:1707_2": "“anāgate imāni pupphāni mā milāyiṃsu, dīpā mā nibbāyiṃsu, eko aggikkhandho samuṭṭhātu,",
  "atk-abh02a:1707_3": "pabbato samuṭṭhātū”ti adhiṭṭhānakāle anāgatārammaṇaṃ; cittavasena kāyapariṇāmanakāle",
  "atk-abh02a:1707_4": "kāyārammaṇattā paccuppannārammaṇaṃ. Dibbasotañāṇacatutthaṃ saddārammaṇattā paccuppanārammaṇaṃ.",
  "atk-abh02a:1707_5": "Cetopariyañāṇacatutthaṃ atīte sattadivasabbhantare uppajjitvā niruddhacittajānanakāle",
  "atk-abh02a:1707_6": "atītārammaṇaṃ; anāgate sattadivasabbhantare uppajjanakacittajānanakāle anāgatārammaṇaṃ.",
  "atk-abh02a:1707_7": "“Yathā imassa bhoto manosaṅkhārā paṇihitā imassa cittassa anantarā amuṃ nāma vitakkaṃ",
  "atk-abh02a:1707_8": "vitakkessatīti. So bahuñcepi ādisati, tatheva taṃ hoti no aññathā”ti iminā hi suttena",
  "atk-abh02a:1707_9": "cetopariyañāṇasseva pavatti pakāsitā. Addhānapaccuppannasantatipaccuppannavaseneva",
  "atk-abh02a:1707_10": "paccuppannaṃ ārabbha pavattikāle paccuppannārammaṇaṃ. Vitthārakathā panettha heṭṭhāaṭṭhakathākaṇḍavaṇṇanāyaṃ",
  "atk-abh02a:1707_11": "vuttanayeneva veditabbā.",
  "atk-abh02a:1708_0": "Pubbenivāsañāṇacatutthaṃ atītakkhandhānussaraṇakāle atītārammaṇaṃ, nāmagottānussaraṇakāle",
  "atk-abh02a:1708_1": "navattabbārammaṇaṃ. Dibbacakkhuñāṇacatutthaṃ vaṇṇārammaṇattā paccuppannārammaṇaṃ.",
  "atk-abh02a:1708_2": "Yathākammūpagañāṇacatutthaṃ atītakammameva ārammaṇaṃ karotīti atītārammaṇaṃ. Anāgataṃsañāṇacatutthaṃ",
  "atk-abh02a:1708_3": "anāgatakkhandhānussaraṇakāle anāgatārammaṇaṃ, nāmagottānussaraṇakāle navattabbārammaṇaṃ.",
  "atk-abh02a:1708_4": "Ākāsānañcāyatanaākiñcaññāyatanacatutthaṃ navattabbārammaṇameva. Viññāṇañcāyatananevasaññānāsaññāyatanacatutthaṃ",
  "atk-abh02a:1708_5": "atītārammaṇameva. Lokuttaracatutthaṃ navattabbārammaṇameva. Kiriyatopi dvādasasu",
  "atk-abh02a:1708_6": "catutthajjhānesu eseva nayo.",
  "atk-abh02a:1709": "Tīṇi jhānāni bahiddhārammaṇāti ajjhattato bahiddhābhūtaṃ nimittaṃ ārabbha pavattito bahiddhārammaṇā.",
  "atk-abh02a:1710": "Catutthaṃ jhānanti idhāpi kusalato terasasu catutthajjhānesu sabbatthapādakacatutthaṃ bahiddhārammaṇameva.",
  "atk-abh02a:1711_0": "Iddhividhacatutthaṃ kāyavasena cittapariṇāmanepi cittavasena kāyapariṇāmanepi attanova",
  "atk-abh02a:1711_1": "kāyacittārammaṇattā ajjhattārammaṇaṃ; “bahiddhā hatthimpi dassetī”tiādinā nayena",
  "atk-abh02a:1711_2": "pavattakāle bahiddhārammaṇaṃ.",
  "atk-abh02a:1712": "Dibbasotañāṇacatutthaṃ attano kucchigatasaddārammaṇakāle ajjhattārammaṇaṃ, parassa saddārammaṇakāle bahiddhārammaṇaṃ, ubhayavasenāpi ajjhattabahiddhārammaṇaṃ.",
  "atk-abh02a:1713": "Cetopariyañāṇacatutthaṃ bahiddhārammaṇameva.",
  "atk-abh02a:1714": "Pubbenivāsañāṇacatutthaṃ attano khandhānussaraṇakāle ajjhattārammaṇaṃ, parassa khandhānañceva nāmagottassa ca anussaraṇakāle bahiddhārammaṇaṃ.",
  "atk-abh02a:1715": "Dibbacakkhuñāṇacatutthaṃ attano rūpārammaṇakāle ajjhattārammaṇaṃ, parassa rūpārammaṇakāle bahiddhārammaṇaṃ, ubhayavasenāpi ajjhattabahiddhārammaṇaṃ.",
  "atk-abh02a:1716": "Yathākammūpagañāṇacatutthaṃ attano kammajānanakāle ajjhattārammaṇaṃ, parassa kammajānanakāle bahiddhārammaṇaṃ, ubhayavasenāpi ajjhattabahiddhārammaṇaṃ.",
  "atk-abh02a:1717_0": "Anāgataṃsañāṇacatutthaṃ attano anāgate nibbattijānanakāle ajjhattārammaṇaṃ, parassa",
  "atk-abh02a:1717_1": "khandhānussaraṇakāle ceva nāmagottānussaraṇakāle ca bahiddhārammaṇaṃ, ubhayavasenāpi",
  "atk-abh02a:1717_2": "ajjhattabahiddhārammaṇaṃ.",
  "atk-abh02a:1718": "Ākāsānañcāyatanacatutthaṃ bahiddhārammaṇaṃ. Ākiñcaññāyatanacatutthaṃ navattabbārammaṇaṃ. Viññāṇañcāyatananevasaññānāsaññāyatanacatutthaṃ ajjhattārammaṇaṃ.",
  "atk-abh02a:1719": "Lokuttaracatutthaṃ bahiddhārammaṇameva. Kiriyatopi dvādasasu jhānesu ayameva nayoti.",
  "atk-abh02a:1720_0": "Imasmiṃ pana jhānavibhaṅge sammāsambuddhena suttantabhājanīyepi lokiyalokuttaramissakāneva",
  "atk-abh02a:1720_1": "jhānāni kathitāni; abhidhammabhājanīyepi pañhāpucchakepi. Tayopi hi ete nayā tebhūmakadhammamissakattā",
  "atk-abh02a:1720_2": "ekaparicchedā eva. Evamayaṃ jhānavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1721": "Sammohavinodaniyā vibhaṅgaṭṭhakathāya",
  "atk-abh02a:1722": "Jhānavibhaṅgavaṇṇanā niṭṭhitā.",
  "atk-abh02a:1723": "13. Appamaññāvibhaṅgo",
  "atk-abh02a:1724": "1. Suttantabhājanīyavaṇṇanā",
  "atk-abh02a:1725_0": "642. Idāni tadanantare appamaññāvibhaṅge catassoti gaṇanaparicchedo. Appamaññāyoti",
  "atk-abh02a:1725_1": "pharaṇaappamāṇavasena appamaññāyo. Etā hi ārammaṇavasena appamāṇe vā satte pharanti,",
  "atk-abh02a:1725_2": "ekasattampi vā anavasesapharaṇavasena pharantīti pharaṇaappamāṇavasena appamaññāyoti",
  "atk-abh02a:1725_3": "vuccanti. Idha bhikkhūti imasmiṃ sāsane bhikkhu. Mettāsahagatenāti mettāya samannāgatena.",
  "atk-abh02a:1725_4": "Cetasāti cittena. Ekaṃ disanti ekissā disāya. Paṭhamapariggahitaṃ sattaṃ upādāya",
  "atk-abh02a:1725_5": "ekadisāpariyāpannasattapharaṇavasena vuttaṃ. Pharitvāti phusitvā ārammaṇaṃ katvā.",
  "atk-abh02a:1725_6": "Viharatīti brahmavihārādhiṭṭhitaṃ iriyāpathavihāraṃ pavatteti. Tathā dutiyanti yathā",
  "atk-abh02a:1725_7": "puratthimādīsu disāsu yaṃ kiñci ekaṃ disaṃ pharitvā viharati, tatheva tadanantaraṃ",
  "atk-abh02a:1725_8": "dutiyaṃ tatiyaṃ catutthañcāti attho.",
  "atk-abh02a:1726_0": "Iti uddhanti teneva ca nayena uparimaṃ disanti vuttaṃ hoti. Adho tiriyanti adhodisampi",
  "atk-abh02a:1726_1": "tiriyaṃdisampi evameva. Ettha ca adhoti heṭṭhā, tiriyanti anudisā. Evaṃ sabbadisāsu",
  "atk-abh02a:1726_2": "assamaṇḍale assamiva mettāsahagataṃ cittaṃ sāretipi paccāsāretipīti ettāvatā ekamekaṃ",
  "atk-abh02a:1726_3": "disaṃ pariggahetvā odhiso mettāpharaṇaṃ dassitaṃ. Sabbadhītiādi pana anodhiso dassanatthaṃ",
  "atk-abh02a:1726_4": "vuttaṃ. Tattha sabbadhīti sabbattha. Sabbattatāyāti sabbesu hīnamajjhimukkaṭṭhamittasapattamajjhattādippabhedesu",
  "atk-abh02a:1726_5": "attatāya ‘ayaṃ parasatto’ti vibhāgaṃ akatvā attasamatāyāti vuttaṃ hoti; atha vā sabbattatāyāti",
  "atk-abh02a:1726_6": "sabbena cittabhāvena īsakampi bahi avikkhipamānoti vuttaṃ hoti. Sabbāvantanti sabbasattavantaṃ,",
  "atk-abh02a:1726_7": "sabbasattayuttanti attho. Lokanti sattalokaṃ.",
  "atk-abh02a:1727_0": "Vipulenātievamādipariyāyadassanato panettha puna “mettāsahagatenā”ti vuttaṃ. Yasmā",
  "atk-abh02a:1727_1": "vā ettha odhiso pharaṇe viya puna ‘tathā’saddo ‘iti’saddo vā na vutto, tasmā puna",
  "atk-abh02a:1727_2": "“mettāsahagatena cetasā”ti vuttaṃ; nigamanavasena vā etaṃ vuttaṃ. Vipulenāti ettha",
  "atk-abh02a:1727_3": "ca pharaṇavasena vipulatā daṭṭhabbā. Bhūmivasena pana taṃ mahaggataṃ, paguṇavasena",
  "atk-abh02a:1727_4": "appamāṇaṃ, sattārammaṇavasena ca appamāṇaṃ, byāpādapaccatthikappahānena averaṃ, domanassappahānato",
  "atk-abh02a:1727_5": "abyāpajjhaṃ, niddukkhanti vuttaṃ hoti. Ayaṃ tāva “mettāsahagatena cetasā”tiādinā",
  "atk-abh02a:1727_6": "nayena ṭhapitāya mātikāya attho.",
  "atk-abh02a:1728_0": "643. Idāni yadetaṃ “kathañca, bhikkhave, mettāsahagatena cetasā”tiādinā nayena vuttaṃ",
  "atk-abh02a:1728_1": "padabhājanīyaṃ, tattha yasmā idaṃ kammaṭṭhānaṃ dosacaritassa sappāyaṃ, tasmā yathārūpe",
  "atk-abh02a:1728_2": "puggale ayaṃ mettā appanaṃ pāpuṇāti, taṃ mettāya vatthubhūtaṃ puggalaṃ tāva dassetuṃ",
  "atk-abh02a:1728_3": "seyyathāpi nāma ekaṃ puggalantiādi vuttaṃ. Tattha seyyathāpi nāmāti opammatthe nipāto,",
  "atk-abh02a:1728_4": "yathā ekaṃ puggalanti attho. Piyanti pemanīyaṃ. Manāpanti hadayavuḍḍhikaraṃ. Tattha",
  "atk-abh02a:1728_5": "pubbeva sannivāsena paccuppannahitena vā piyo nāma hoti, sīlādiguṇasamāyogena manāpo",
  "atk-abh02a:1728_6": "nāma; dānasamānattatāhi vā piyatā, piyavacanaatthacariyatāhi manāpatā veditabbā.",
  "atk-abh02a:1728_7": "Yasmā cettha piyatāya imassa byāpādassa pahānaṃ hoti, tato mettā sukhaṃ pharati,",
  "atk-abh02a:1728_8": "manāpatāya udāsīnatā na saṇṭhāti, hirottappañca paccupaṭṭhāti, tato hirottappānupālitā",
  "atk-abh02a:1728_9": "mettā na parihāyati, tasmā taṃ upamaṃ katvā idaṃ vuttaṃ – piyaṃ manāpanti. Mettāyeyyāti",
  "atk-abh02a:1728_10": "mettāya phareyya; tasmiṃ puggale mettaṃ kareyya pavatteyyāti attho. Evameva sabbe",
  "atk-abh02a:1728_11": "satteti yathā piyaṃ puggalaṃ mettāyeyya, evaṃ tasmiṃ puggale appanāppattāya vasībhāvaṃ",
  "atk-abh02a:1728_12": "upagatāya mettāya majjhattaverisaṅkhātepi sabbe satte anukkamena pharatīti attho.",
  "atk-abh02a:1728_13": "Metti mettāyanātiādīni vuttatthāneva.",
  "atk-abh02a:1729": "644. Vidisaṃ vāti padaṃ tiriyaṃ vāti etassa atthavibhāvanatthaṃ vuttaṃ.",
  "atk-abh02a:1730": "645. Pharitvāti ārammaṇakaraṇavasena phusitvā. Adhimuñcitvāti adhikabhāvena muñcitvā, yathā muttaṃ sumuttaṃ hoti suppasāritaṃ suvitthataṃ tathā muñcitvāti attho.",
  "atk-abh02a:1731": "648. Sabbadhiādiniddese yasmā tīṇipi etāni padāni sabbasaṅgāhikāni, tasmā nesaṃ ekatova atthaṃ dassetuṃ sabbena sabbantiādi vuttaṃ. Tassattho heṭṭhā vuttoyeva.",
  "atk-abh02a:1732_0": "650. Vipulādiniddese yasmā yaṃ appanāppattaṃ hutvā anantasattapharaṇavasena vipulaṃ,",
  "atk-abh02a:1732_1": "taṃ niyamato bhūmivasena mahaggataṃ hoti. Yañca mahaggataṃ taṃ appamāṇagocaravasena",
  "atk-abh02a:1732_2": "appamāṇaṃ. Yaṃ appamāṇaṃ taṃ paccatthikavighātavasena averaṃ. Yañca averaṃ taṃ vihatabyāpajjatāya",
  "atk-abh02a:1732_3": "abyāpajjaṃ. Tasmā “yaṃ vipulaṃ taṃ mahaggata”ntiādi vuttaṃ. Avero abyāpajjoti cettha",
  "atk-abh02a:1732_4": "liṅgavipariyāyena vuttaṃ. Manena vā saddhiṃ yojanā kātabbā – yaṃ appamāṇaṃ cittaṃ,",
  "atk-abh02a:1732_5": "so avero mano; yo avero so abyāpajjoti. Apicettha heṭṭhimaṃ heṭṭhimaṃ padaṃ uparimassa",
  "atk-abh02a:1732_6": "uparimassa, uparimaṃ vā uparimaṃ heṭṭhimassa heṭṭhimassa atthotipi veditabbo.",
  "atk-abh02a:1733_0": "653. Seyyathāpi nāma ekaṃ puggalaṃ duggataṃ durupetanti idampi karuṇāya vatthubhūtaṃ",
  "atk-abh02a:1733_1": "puggalaṃ dassetuṃ vuttaṃ. Evarūpasmiñhi puggale balavakāruññaṃ uppajjati. Tattha",
  "atk-abh02a:1733_2": "duggatanti dukkhena samaṅgībhāvaṃ gataṃ. Durupetanti kāyaduccaritādīhi upetaṃ. Gatikulabhogādivasena",
  "atk-abh02a:1733_3": "vā tamabhāve ṭhito puggalo duggato, kāyaduccaritādīhi upetattā tamaparāyaṇabhāve",
  "atk-abh02a:1733_4": "ṭhito durupetoti evamettha attho veditabbo.",
  "atk-abh02a:1734_0": "663. Ekaṃ puggalaṃ piyaṃ manāpanti idampi muditāya vatthubhūtaṃ puggalaṃ dassetuṃ",
  "atk-abh02a:1734_1": "vuttaṃ. Tattha gatikulabhogādivasena jotibhāve ṭhito piyo, kāyasucaritādīhi upetattā",
  "atk-abh02a:1734_2": "jotiparāyaṇabhāve ṭhito manāpoti veditabbo.",
  "atk-abh02a:1735_0": "673. Neva manāpaṃ na amanāpanti idampi upekkhāya vatthubhūtaṃ puggalaṃ dassetuṃ vuttaṃ.",
  "atk-abh02a:1735_1": "Tattha mittabhāvaṃ asampattatāya neva manāpo, amittabhāvaṃ asampattatāya na amanāpoti",
  "atk-abh02a:1735_2": "veditabbo. Sesamettha yaṃ vattabbaṃ siyā, taṃ sabbaṃ heṭṭhā cittuppādakaṇḍe vuttameva.",
  "atk-abh02a:1735_3": "Bhāvanāvidhānampi etesaṃ kammaṭṭhānānaṃ visuddhimagge vitthārato kathitamevāti.",
  "atk-abh02a:1736": "Suttantabhājanīyavaṇṇanā.",
  "atk-abh02a:1737": "2. Abhidhammabhājanīyavaṇṇanā",
  "atk-abh02a:1738": "Abhidhammabhājanīyaṃ kusalatopi vipākatopi kiriyatopi heṭṭhā cittuppādakaṇḍe bhājitanayeneva bhājitaṃ. Atthopissa tattha vuttanayeneva veditabbo.",
  "atk-abh02a:1739": "3. Pañhāpucchakavaṇṇanā",
  "atk-abh02a:1740_0": "Pañhāpucchake pāḷianusāreneva mettādīnaṃ kusalādibhāvo veditabbo. Ārammaṇattikesu",
  "atk-abh02a:1740_1": "pana sabbāpi tīsu tikesu navatabbārammaṇā eva. Ajjhattārammaṇattike bahiddhārammaṇāti.",
  "atk-abh02a:1740_2": "Imasmiṃ pana appamaññāvibhaṅge sammāsambuddhena suttantabhājanīyepi lokiyā eva appamaññāyo",
  "atk-abh02a:1740_3": "kathitā, abhidhammabhājanīyepi pañhāpucchakepi. Tayopi hi ete nayā lokiyattā ekaparicchedā",
  "atk-abh02a:1740_4": "eva. Evamayaṃ appamaññāvibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1741": "Sammohavinodaniyā vibhaṅgaṭṭhakathāya",
  "atk-abh02a:1742": "Appamaññāvibhaṅgavaṇṇanā niṭṭhitā.",
  "atk-abh02a:1743": "14. Sikkhāpadavibhaṅgo",
  "atk-abh02a:1744": "1. Abhidhammabhājanīyavaṇṇanā",
  "atk-abh02a:1745_0": "703. Idāni tadanantare sikkhāpadavibhaṅge pañcāti gaṇanaparicchedo. Sikkhāpadānīti",
  "atk-abh02a:1745_1": "sikkhitabbapadāni; sikkhākoṭṭhāsāti attho. Apica upari āgatā sabbepi kusalā dhammā",
  "atk-abh02a:1745_2": "sikkhitabbato sikkhā. Pañcasu pana sīlaṅgesu yaṃkiñci aṅgaṃ tāsaṃ sikkhānaṃ patiṭṭhānaṭṭhena",
  "atk-abh02a:1745_3": "padanti sikkhānaṃ padattā sikkhāpadāni. Pāṇātipātāti pāṇassa atipātā ghātanā māraṇāti",
  "atk-abh02a:1745_4": "attho. Veramaṇīti virati. Adinnādānāti adinnassa ādānā; parapariggahitassa haraṇāti",
  "atk-abh02a:1745_5": "attho. Kāmesūti vatthukāmesu. Micchācārāti kilesakāmavasena lāmakācārā. Musāvādāti",
  "atk-abh02a:1745_6": "abhūtavādato. Surāmerayamajjapamādaṭṭhānāti ettha surāti piṭṭhasurā, pūvasurā, odanasurā,",
  "atk-abh02a:1745_7": "kiṇṇapakkhittā, sambhārasaṃyuttāti pañca surā. Merayanti pupphāsavo, phalāsavo, guḷāsavo,",
  "atk-abh02a:1745_8": "madhvāsavo, sambhārasaṃyuttoti pañca āsavā. Tadubhayampi madanīyaṭṭhena majjaṃ. Yāya",
  "atk-abh02a:1745_9": "cetanāya taṃ pivanti, sā pamādakāraṇattā pamādaṭṭhānaṃ; tasmā surāmerayamajjapamādaṭṭhānā.",
  "atk-abh02a:1745_10": "Ayaṃ tāvettha mātikānikkhepassa attho.",
  "atk-abh02a:1746_0": "704. Padabhājanīye pana yasmiṃ samaye kāmāvacarantiādi sabbaṃ heṭṭhā vuttanayattā",
  "atk-abh02a:1746_1": "uttānatthameva. Yasmā pana na kevalaṃ viratiyeva sikkhāpadaṃ, cetanāpi sikkhāpadameva,",
  "atk-abh02a:1746_2": "tasmā taṃ dassetuṃ dutiyanayo dassito. Yasmā ca na kevalaṃ eteyeva dve dhammā sikkhāpadaṃ,",
  "atk-abh02a:1746_3": "cetanāsampayuttā pana paropaṇṇāsadhammāpi sikkhitabbakoṭṭhāsato sikkhāpadameva, tasmā",
  "atk-abh02a:1746_4": "tatiyanayopi dassito.",
  "atk-abh02a:1747_0": "Tattha duvidhaṃ sikkhāpadaṃ pariyāyasikkhāpadaṃ nippariyāyasikkhāpadañca. Tattha",
  "atk-abh02a:1747_1": "virati nippariyāyasikkhāpadaṃ. Sā hi “pāṇātipātā veramaṇī”ti pāḷiyaṃ āgatā, no cetanā.",
  "atk-abh02a:1747_2": "Viramanto ca tāya eva tato tato viramati, na cetanāya. Cetanaṃ pana āharitvā dassesi.",
  "atk-abh02a:1747_3": "Tathā sesacetanāsampayuttadhamme. Vītikkamakāle hi veracetanā dussīlyaṃ nāma. Tasmā",
  "atk-abh02a:1747_4": "sā viratikālepi susīlyavasena vuttā. Phassādayo taṃsampayuttattā gahitāti.",
  "atk-abh02a:1748": "Idāni etesu sikkhāpadesu ñāṇasamuttejanatthaṃ imesaṃ pāṇātipātādīnaṃ dhammato, koṭṭhāsato, ārammaṇato, vedanāto, mūlato, kammato, sāvajjato, payogato ca vinicchayo veditabbo.",
  "atk-abh02a:1749": "Tattha ‘dhammato’ti pañcapete pāṇātipātādayo cetanādhammāva honti. ‘Koṭṭhāsato’ pañcapi kammapathā eva.",
  "atk-abh02a:1750_0": "‘Ārammaṇato’ pāṇātipāto jīvitindriyārammaṇo. Adinnādānaṃ sattārammaṇaṃ vā saṅkhārārammaṇaṃ",
  "atk-abh02a:1750_1": "vā. Micchācāro itthipurisārammaṇo. Musāvādo sattārammaṇo vā saṅkhārārammaṇo vā. Surāpānaṃ saṅkhārārammaṇaṃ.",
  "atk-abh02a:1751_0": "‘Vedanāto’ pāṇātipāto dukkhavedano. Adinnādānaṃ tivedanaṃ. Tañhi haṭṭhatuṭṭhassa",
  "atk-abh02a:1751_1": "adinnaṃ ādiyato sukhavedanaṃ hoti, bhītakāle dukkhavedanaṃ, majjhattassa hutvā gaṇhato",
  "atk-abh02a:1751_2": "adukkhamasukhavedanaṃ. Micchācāro sukhavedano vā adukkhamasukhavedano vā. Musāvādo",
  "atk-abh02a:1751_3": "adinnādānaṃ viya tivedano. Surāpānaṃ sukhamajjhattavedanaṃ.",
  "atk-abh02a:1752_0": "‘Mūlato’ pāṇātipāto dosamohamūlo. Adinnādānaṃ kiñcikāle lobhamohamūlaṃ, kiñcikāle",
  "atk-abh02a:1752_1": "dosamohamūlaṃ. Micchācāro lobhamohamūlo. Musāvādo kiñcikāle lobhamohamūlo, kiñcikāle",
  "atk-abh02a:1752_2": "dosamohamūlo. Surāpānaṃ lobhamohamūlaṃ.",
  "atk-abh02a:1753": "‘Kammato’ musāvādo cettha vacīkammaṃ. Sesā kāyakammameva.",
  "atk-abh02a:1754": "‘Sāvajjato’ pāṇātipāto atthi appasāvajjo, atthi mahāsāvajjo. Tathā adinnādānādīni. Tesaṃ nānākaraṇaṃ heṭṭhā dassitameva.",
  "atk-abh02a:1755_0": "Ayaṃ pana aparo nayo – kunthakipillikassa hi vadho appasāvajjo, tato mahantatarassa",
  "atk-abh02a:1755_1": "mahāsāvajjo; sopi appasāvajjo, tato mahantatarāya sakuṇikāya mahāsāvajjo; tato godhāya,",
  "atk-abh02a:1755_2": "tato sasakassa, tato migassa, tato gavayassa, tato assassa, tato hatthissa vadho",
  "atk-abh02a:1755_3": "mahāsāvajjo, tatopi dussīlamanussassa, tato gorūpasīlakamanussassa, tato saraṇagatassa,",
  "atk-abh02a:1755_4": "tato pañcasikkhāpadikassa, tato sāmaṇerassa, tato puthujjanabhikkhuno, tato sotāpannassa,",
  "atk-abh02a:1755_5": "tato sakadāgāmissa, tato anāgāmissa, tato khīṇāsavassa vadho atimahāsāvajjoyeva.",
  "atk-abh02a:1756_0": "Adinnādānaṃ dussīlassa santake appasāvajjaṃ, tato gorūpasīlakassa santake mahāsāvajjaṃ;",
  "atk-abh02a:1756_1": "tato saraṇagatassa, tato pañcasikkhāpadikassa, tato sāmaṇerassa, tato puthujjanabhikkhuno,",
  "atk-abh02a:1756_2": "tato sotāpannassa, tato sakadāgāmissa, tato anāgāmissa santake mahāsāvajjaṃ, tato",
  "atk-abh02a:1756_3": "khīṇāsavassa santake atimahāsāvajjaṃyeva.",
  "atk-abh02a:1757_0": "Micchācāro dussīlāya itthiyā vītikkame appasāvajjo, tato gorūpasīlakāya mahāsāvajjo;",
  "atk-abh02a:1757_1": "tato saraṇagatāya, pañcasikkhāpadikāya, sāmaṇeriyā, puthujjanabhikkhuniyā, sotāpannāya,",
  "atk-abh02a:1757_2": "sakadāgāminiyā, tato anāgāminiyā vītikkame mahāsāvajjo, khīṇāsavāya pana bhikkhuniyā",
  "atk-abh02a:1757_3": "ekantamahāsāvajjova.",
  "atk-abh02a:1758_0": "Musāvādo kākaṇikamattassa atthāya musākathane appasāvajjo, tato aḍḍhamāsakassa, māsakassa,",
  "atk-abh02a:1758_1": "pañcamāsakassa, aḍḍhakahāpaṇassa, kahāpaṇassa, tato anagghaniyabhaṇḍassa atthāya",
  "atk-abh02a:1758_2": "musākathane mahāsāvajjo, musā kathetvā pana saṅghaṃ bhindantassa ekantamahāsāvajjova.",
  "atk-abh02a:1759": "Surāpānaṃ pasatamattassa pāne appasāvajjaṃ, añjalimattassa pāne mahāsāvajjaṃ; kāyacālanasamatthaṃ pana bahuṃ pivitvā gāmaghātanigamaghātakammaṃ karontassa ekantamahāsāvajjameva.",
  "atk-abh02a:1760_0": "Pāṇātipātañhi patvā khīṇāsavassa vadho mahāsāvajjo; adinnādānaṃ patvā khīṇāsavasantakassa",
  "atk-abh02a:1760_1": "haraṇaṃ, micchācāraṃ patvā khīṇāsavāya bhikkhuniyā vītikkamanaṃ, musāvādaṃ patvā",
  "atk-abh02a:1760_2": "musāvādena saṅghabhedo, surāpānaṃ patvā kāyacālanasamatthaṃ bahuṃ pivitvā gāmanigamaghātanaṃ",
  "atk-abh02a:1760_3": "mahāsāvajjaṃ. Sabbehipi panetehi musāvādena saṅghabhedanameva mahāsāvajjaṃ. Tañhi",
  "atk-abh02a:1760_4": "kappaṃ niraye pācanasamatthaṃ mahākibbisaṃ.",
  "atk-abh02a:1761": "‘Payogato’ti pāṇātipāto sāhatthikopi hoti āṇattikopi. Tathā adinnādānaṃ. Micchācāramusāvādasurāpānāni sāhatthikānevāti.",
  "atk-abh02a:1762_0": "Evamettha pāṇātipātādīnaṃ dhammādivasena vinicchayaṃ ñatvā pāṇātipātā veramaṇītiādīnampi",
  "atk-abh02a:1762_1": "dhammato, koṭṭhāsato, ārammaṇato, vedanāto, mūlato, kammato, khaṇḍato, samādānato,",
  "atk-abh02a:1762_2": "payogato ca vinicchayo veditabbo.",
  "atk-abh02a:1763_0": "Tattha ‘dhammato’ti pariyāyasīlavasena paṭipāṭiyā pañca cetanādhammāva. ‘Koṭṭhāsato’ti",
  "atk-abh02a:1763_1": "pañcapi kammapathā eva. ‘Ārammaṇato’ti pāṇātipātā veramaṇī parassa jīvitindriyaṃ",
  "atk-abh02a:1763_2": "ārammaṇaṃ katvā attano veracetanāya viramati. Itarāsupi eseva nayo. Sabbāpi hi etā",
  "atk-abh02a:1763_3": "vītikkamitabbavatthuṃ ārammaṇaṃ katvā veracetanāhiyeva viramanti. ‘Vedanāto’ti sabbāpi",
  "atk-abh02a:1763_4": "sukhavedanā vā honti majjhattavedanā vā. ‘Mūlato’ti ñāṇasampayuttacittena viramantassa",
  "atk-abh02a:1763_5": "alobhaadosaamohamūlā honti, ñāṇavippayuttacittena viramantassa alobhaadosamūlā honti.",
  "atk-abh02a:1763_6": "‘Kammato’ti musāvādā veramaṇīyevettha vacīkammaṃ; sesā kāyakammaṃ. ‘Khaṇḍato’ti gahaṭṭhā",
  "atk-abh02a:1763_7": "yaṃ yaṃ vītikkamanti, taṃ tadeva khaṇḍaṃ hoti bhijjati, avasesaṃ na bhijjati. Kasmā?",
  "atk-abh02a:1763_8": "Gahaṭṭhā hi anibaddhasīlā honti, yaṃ yaṃ sakkonti taṃ tadeva gopenti. Sāmaṇerānaṃ",
  "atk-abh02a:1763_9": "pana ekasmiṃ vītikkamante sabbāni bhijjanti. Na kevalañca etāni, sesasīlānipi bhijjantiyeva.",
  "atk-abh02a:1763_10": "Tesaṃ pana vītikkamo daṇḍakammavatthuko. ‘Puna evarūpaṃ na karissāmī’ti daṇḍakamme",
  "atk-abh02a:1763_11": "kate sīlaṃ paripuṇṇaṃ hoti. ‘Samādānato’ti sayameva ‘pañca sīlāni adhiṭṭhahāmī’ti",
  "atk-abh02a:1763_12": "adhiṭṭhahantenapi, pāṭiyekkaṃ pāṭiyekkaṃ samādiyantenapi samādiṇṇāni honti. Aññassa",
  "atk-abh02a:1763_13": "santike nisīditvā ‘pañca sīlāni samādiyāmī’ti samādiyantenapi, pāṭiyekkaṃ pāṭiyekkaṃ",
  "atk-abh02a:1763_14": "samādiyantenapi samādinnāneva honti. ‘Payogato’ sabbānipi sāhatthikapayogānevāti veditabbāni.",
  "atk-abh02a:1764_0": "712. Idāni yāsaṃ sikkhānaṃ koṭṭhāsabhāvena imāni pañca sikkhāpadāni vuttāni, tāni",
  "atk-abh02a:1764_1": "dassetuṃ katame dhammā sikkhāti ayaṃ sikkhāvāro āraddho. Tattha yasmā sabbepi catubhūmakakusalā",
  "atk-abh02a:1764_2": "dhammā sikkhitabbabhāvato sikkhā, tasmā te dassetuṃ yasmiṃ samaye kāmāvacarantiādi",
  "atk-abh02a:1764_3": "vuttaṃ. Tattha heṭṭhā cittuppādakaṇḍe vuttanayeneva pāḷiṃ vitthāretvā attho veditabbo.",
  "atk-abh02a:1764_4": "Idha pana mukhamattameva dassitanti.",
  "atk-abh02a:1765": "Abhidhammabhājanīyavaṇṇanā.",
  "atk-abh02a:1766": "3. Pañhāpucchakavaṇṇanā",
  "atk-abh02a:1767_0": "714. Pañhāpucchake pāḷianusāreneva sikkhāpadānaṃ kusalādibhāvo veditabbo. Ārammaṇattikesu",
  "atk-abh02a:1767_1": "pana yāni sikkhāpadāni ettha sattārammaṇānīti vuttāni, tāni yasmā sattoti saṅkhaṃ",
  "atk-abh02a:1767_2": "gate saṅkhāreyeva ārammaṇaṃ karonti, yasmā ca sabbānipi etāni sampattavirativaseneva",
  "atk-abh02a:1767_3": "niddiṭṭhāni, tasmā “parittārammaṇā”ti ca “paccuppannārammaṇā”ti ca vuttaṃ. Yato pana",
  "atk-abh02a:1767_4": "viramati tassa vatthuno accantabahiddhattā sabbesampi bahiddhārammaṇatā veditabbāti.",
  "atk-abh02a:1768_0": "Imasmiṃ pana sikkhāpadavibhaṅge sammāsambuddhena abhidhammabhājanīyepi pañhāpucchakepi",
  "atk-abh02a:1768_1": "lokiyāneva sikkhāpadāni kathitāni. Ubhopi hi ete nayā lokiyattā ekaparicchedā eva.",
  "atk-abh02a:1768_2": "Evamayaṃ sikkhāpadavibhaṅgo dveparivaṭṭaṃ nīharitvāva bhājetvā dassitoti.",
  "atk-abh02a:1769": "Sammohavinodaniyā vibhaṅgaṭṭhakathāya",
  "atk-abh02a:1770": "Sikkhāpadavibhaṅgavaṇṇanā niṭṭhitā.",
  "atk-abh02a:1771": "15. Paṭisambhidāvibhaṅgo",
  "atk-abh02a:1772": "1. Suttantabhājanīyaṃ",
  "atk-abh02a:1773": "1. Saṅgahavāravaṇṇanā",
  "atk-abh02a:1774_0": "718. Idāni tadanantare paṭisambhidāvibhaṅge catassoti gaṇanaparicchedo. Paṭisambhidāti",
  "atk-abh02a:1774_1": "pabhedā. Yasmā pana parato atthe ñāṇaṃ atthapaṭisambhidātiādimāha, tasmā na aññassa",
  "atk-abh02a:1774_2": "kassaci pabhedā, ñāṇasseva pabhedāti veditabbā. Iti “catasso paṭisambhidā”ti padena",
  "atk-abh02a:1774_3": "cattāro ñāṇappabhedāti ayamattho saṅgahito. Atthapaṭisambhidāti atthe paṭisambhidā;",
  "atk-abh02a:1774_4": "atthappabhedassa sallakkhaṇavibhāvanāvavatthānakaraṇasamatthaṃ atthe pabhedagataṃ",
  "atk-abh02a:1774_5": "ñāṇanti attho. Sesapadesupi eseva nayo. Dhammappabhedassa hi sallakkhaṇavibhāvanāvavatthānakaraṇasamatthaṃ",
  "atk-abh02a:1774_6": "dhamme pabhedagataṃ ñāṇaṃ dhammapaṭisambhidā nāma. Niruttippabhedassa sallakkhaṇavibhāvanāvavatthānakaraṇasamatthaṃ",
  "atk-abh02a:1774_7": "niruttābhilāpe pabhedagataṃ ñāṇaṃ niruttipaṭisambhidā nāma. Paṭibhānappabhedassa",
  "atk-abh02a:1774_8": "sallakkhaṇavibhāvanāvavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā nāma.",
  "atk-abh02a:1775_0": "Idāni yathānikkhittā paṭisambhidā bhājetvā dassento atthe ñāṇaṃ atthapaṭisambhidātiādimāha.",
  "atk-abh02a:1775_1": "Tattha atthoti saṅkhepato hetuphalaṃ. Tañhi hetuvasena araṇīyaṃ gantabbaṃ pattabbaṃ,",
  "atk-abh02a:1775_2": "tasmā atthoti vuccati. Pabhedato pana yaṃkiñci paccayasamuppannaṃ, nibbānaṃ, bhāsitattho,",
  "atk-abh02a:1775_3": "vipāko, kiriyāti ime pañca dhammā atthoti veditabbā. Taṃ atthaṃ paccavekkhantassa",
  "atk-abh02a:1775_4": "tasmiṃ atthe pabhedagataṃ ñāṇaṃ atthapaṭisambhidā.",
  "atk-abh02a:1776_0": "Dhammoti saṅkhepato paccayo. So hi yasmā taṃ taṃ vidahati pavatteti ceva pāpeti ca,",
  "atk-abh02a:1776_1": "tasmā dhammoti vuccati. Pabhedato pana yo koci phalanibbattako hetu, ariyamaggo,",
  "atk-abh02a:1776_2": "bhāsitaṃ, kusalaṃ, akusalanti ime pañca dhammā dhammoti veditabbā. Taṃ dhammaṃ paccavekkhantassa",
  "atk-abh02a:1776_3": "tasmiṃ dhamme pabhedagataṃ ñāṇaṃ dhammapaṭisambhidā.",
  "atk-abh02a:1777_0": "Tatra dhammaniruttābhilāpe ñāṇanti tasmiṃ atthe ca dhamme ca yā sabhāvanirutti, tassā",
  "atk-abh02a:1777_1": "abhilāpe taṃ sabhāvaniruttiṃ saddaṃ ārammaṇaṃ katvā paccavekkhantassa tasmiṃ sabhāvaniruttābhilāpe",
  "atk-abh02a:1777_2": "pabhedagataṃ ñāṇaṃ niruttipaṭisambhidā. Evamayaṃ niruttipaṭisambhidā saddārammaṇā",
  "atk-abh02a:1777_3": "nāma jātā, na paññattiārammaṇā. Kasmā? Yasmā saddaṃ sutvā “ayaṃ sabhāvanirutti, ayaṃ",
  "atk-abh02a:1777_4": "na sabhāvaniruttī”ti jānanti. Paṭisambhidāppatto hi “phasso”ti vutte “ayaṃ sabhāvaniruttī”ti",
  "atk-abh02a:1777_5": "jānāti, “phassā”ti vā “phassa”nti vā vutte pana “ayaṃ na sabhāvaniruttī”ti jānāti.",
  "atk-abh02a:1777_6": "Vedanādīsupi eseva nayo. Aññaṃ panesa nāmaākhyātaupasaggabyañjanasaddaṃ jānāti na",
  "atk-abh02a:1777_7": "jānātīti? Yadaggena saddaṃ sutvā “ayaṃ sabhāvanirutti, ayaṃ na sabhāvaniruttī”ti",
  "atk-abh02a:1777_8": "jānāti, tadaggena tampi jānissatīti. Taṃ pana nayidaṃ paṭisambhidākiccanti paṭikkhipitvā",
  "atk-abh02a:1777_9": "idaṃ vatthu kathitaṃ –",
  "atk-abh02a:1778_0": "Tissadattatthero kira bodhimaṇḍe suvaṇṇasalākaṃ gahetvā aṭṭhārasasu bhāsāsu ‘katarabhāsāya",
  "atk-abh02a:1778_1": "kathemī’ti pavāresi. Taṃ pana tena attano uggahe ṭhatvā pavāritaṃ, na paṭisambhidāya",
  "atk-abh02a:1778_2": "ṭhitena. So hi mahāpaññatāya taṃ taṃ bhāsaṃ kathāpetvā kathāpetvā uggaṇhi; tato uggahe",
  "atk-abh02a:1778_3": "ṭhatvā evaṃ pavāresi.",
  "atk-abh02a:1779_0": "Bhāsaṃ nāma sattā uggaṇhantīti vatvā ca panettha idaṃ kathitaṃ. Mātāpitaro hi daharakāle",
  "atk-abh02a:1779_1": "kumārake mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti.",
  "atk-abh02a:1779_2": "Dārakā tesaṃ taṃ taṃ bhāsaṃ vavatthāpenti – iminā idaṃ vuttaṃ, iminā idaṃ vuttanti.",
  "atk-abh02a:1779_3": "Gacchante gacchante kāle sabbampi bhāsaṃ jānanti. Mātā damiḷī, pitā andhako. Tesaṃ",
  "atk-abh02a:1779_4": "jāto dārako sace mātukathaṃ paṭhamaṃ suṇāti, damiḷabhāsaṃ bhāsissati; sace pitukathaṃ",
  "atk-abh02a:1779_5": "paṭhamaṃ suṇāti, andhakabhāsaṃ bhāsissati. Ubhinnampi pana kathaṃ assuṇanto māgadhabhāsaṃ bhāsissati.",
  "atk-abh02a:1780_0": "Yopi agāmake mahāraññe nibbatto, tattha añño kathento nāma natthi, sopi attano dhammatāya",
  "atk-abh02a:1780_1": "vacanaṃ samuṭṭhāpento māgadhabhāsameva bhāsissati. Niraye, tiracchānayoniyaṃ, pettivisaye,",
  "atk-abh02a:1780_2": "manussaloke, devaloketi sabbattha māgadhabhāsāva ussannā. Tattha sesā oṭṭakirātaandhakayonakadamiḷabhāsādikā",
  "atk-abh02a:1780_3": "aṭṭhārasa bhāsā parivattanti. Ayamevekā yathābhuccabrahmavohāraariyavohārasaṅkhātā",
  "atk-abh02a:1780_4": "māgadhabhāsā na parivattati. Sammāsabuddhopi tepiṭakaṃ buddhavacanaṃ tantiṃ āropento",
  "atk-abh02a:1780_5": "māgadhabhāsāya eva āropesi. Kasmā? Evañhi atthaṃ āharituṃ sukhaṃ hoti. Māgadhabhāsāya",
  "atk-abh02a:1780_6": "hi tantiṃ āruḷhassa buddhavacanassa paṭisambhidāppattānaṃ sotapathāgamanameva papañco;",
  "atk-abh02a:1780_7": "sote pana saṅghaṭṭitamatteyeva nayasatena nayasahassena attho upaṭṭhāti. Aññāya pana",
  "atk-abh02a:1780_8": "bhāsāya tantiṃ āruḷhaṃ pothetvā pothetvā uggahetabbaṃ hoti. Bahumpi uggahetvā pana",
  "atk-abh02a:1780_9": "puthujjanassa paṭisambhidāppatti nāma natthi. Ariyasāvako no paṭisambhidāppato nāma natthi.",
  "atk-abh02a:1781_0": "Ñāṇesu ñāṇanti sabbatthakañāṇaṃ ārammaṇaṃ katvā ñāṇaṃ paccavekkhantassa pabhedagataṃ",
  "atk-abh02a:1781_1": "ñāṇaṃ paṭibhānapaṭisambhidāti. Imā pana catassopi paṭisambhidā dvīsu ṭhānesu pabhedaṃ",
  "atk-abh02a:1781_2": "gacchanti, pañcahi kāraṇehi visadā hontīti veditabbā. Katamesu dvīsu? Sekkhabhūmiyañca",
  "atk-abh02a:1781_3": "asekkhabhūmiyañca. Tattha sāriputtattherassa mahāmoggallānattherassa mahākassapattherassa",
  "atk-abh02a:1781_4": "mahākaccāyanattherassa mahākoṭṭhitattherassāti asītiyāpi mahātherānaṃ paṭisambhidā",
  "atk-abh02a:1781_5": "asekkhabhūmiyaṃ pabhedaṃ gatā. Ānandattherassa cittassa gahapatino dhammikassa upāsakassa",
  "atk-abh02a:1781_6": "upālissa gahapatino khujjuttarāya upāsikāyāti evamādīnaṃ paṭisambhidā sekkhabhūmiyaṃ",
  "atk-abh02a:1781_7": "pabhedaṃ gatāti imāsu dvīsu bhūmīsu pabhedaṃ gacchanti.",
  "atk-abh02a:1782_0": "Katamehi pañcahi kāraṇehi paṭisambhidā visadā hontīti? Adhigamena, pariyattiyā, savanena,",
  "atk-abh02a:1782_1": "paripucchāya, pubbayogenāti. Tattha ‘adhigamo’ nāma arahattaṃ. Tañhi pattassa paṭisambhidā",
  "atk-abh02a:1782_2": "visadā honti. ‘Pariyatti’ nāma buddhavacanaṃ. Tañhi uggaṇhantassa paṭisambhidā visadā",
  "atk-abh02a:1782_3": "honti. ‘Savanaṃ’ nāma dhammassavanaṃ. Sakkaccañhi dhammaṃ suṇantassa paṭisambhidā",
  "atk-abh02a:1782_4": "visadā honti. ‘Paripucchā’ nāma aṭṭhakathā. Uggahitapāḷiyā atthaṃ kathentassa hi",
  "atk-abh02a:1782_5": "paṭisambhidā visadā honti. ‘Pubbayogo’ nāma pubbayogāvacaratā, atītabhave haraṇapaccāharaṇanayena",
  "atk-abh02a:1782_6": "pariggahitakammaṭṭhānatā; pubbayogāvacarassa hi paṭisambhidā visadā honti. Tattha",
  "atk-abh02a:1782_7": "arahattappattiyā punabbasukuṭumbikaputtassa tissattherassa paṭisambhidā visadā ahesuṃ.",
  "atk-abh02a:1782_8": "So kira tambapaṇṇidīpe buddhavacanaṃ uggaṇhitvā paratīraṃ gantvā yonakadhammarakkhitattherassa",
  "atk-abh02a:1782_9": "santike buddhavacanaṃ uggaṇhitvā āgacchanto nāvaṃ abhiruhanatitthe ekasmiṃ pade uppannakaṅkho",
  "atk-abh02a:1782_10": "yojanasatamaggaṃ nivattitvā ācariyassa santikaṃ gacchanto antarāmagge ekassa kuṭumbikassa",
  "atk-abh02a:1782_11": "pañhaṃ kathesi. So pasīditvā satasahassagghanikaṃ kambalaṃ adāsi. Sopi taṃ āharitvā",
  "atk-abh02a:1782_12": "ācariyassa adāsi. Thero vāsiyā koṭṭetvā nisīdanaṭṭhāne paribhaṇḍaṃ kāresi. Kimatthāyāti?",
  "atk-abh02a:1782_13": "Pacchimāya janatāya anuggahatthāyāti. Evaṃ kirassa ahosi – “amhākaṃ gatamaggaṃ āvajjetvā",
  "atk-abh02a:1782_14": "anāgate sabrahmacārino paṭipattiṃ pūretabbaṃ maññissantī”ti. Tissattheropi ācariyassa",
  "atk-abh02a:1782_15": "santike kaṅkhaṃ chinditvā jambukolapaṭṭane oruyha cetiyaṅgaṇaṃ sammajjanavelāya vālikavihāraṃ",
  "atk-abh02a:1782_16": "patvā sammajji. Tassa sammajjitaṭṭhānaṃ disvā ‘idaṃ vītarāgassa bhikkhuno sammaṭṭhaṭṭhāna’nti",
  "atk-abh02a:1782_17": "therassa vīmaṃsanatthāya pañhaṃ pucchiṃsu. Thero paṭisambhidāppattatāya pucchitapucchite pañhe kathesīti.",
  "atk-abh02a:1783_0": "Pariyattiyā pana tissadattattherassa ceva nāgasenattherassa ca paṭisambhidā visadā",
  "atk-abh02a:1783_1": "ahesuṃ. Sakkaccadhammasavanena sudhammasāmaṇerassa paṭisambhidā visadā ahesuṃ. So",
  "atk-abh02a:1783_2": "kira talaṅgaravāsī dhammadinnattherassa bhāgineyyo khuraggeyeva arahattaṃ patto mātulattherassa",
  "atk-abh02a:1783_3": "dhammavinicchayaṭṭhāne nisīditvā suṇantoyeva tīṇi piṭakāni paguṇāni akāsi. Uggahitapāḷiyā",
  "atk-abh02a:1783_4": "atthaṃ kathentassa pana tissadattattherassa eva paṭisambhidā visadā ahesuṃ. Gatapaccāgatavattaṃ",
  "atk-abh02a:1783_5": "pana pūretvā yāva anulomaṃ kammaṭṭhānaṃ ussukkāpetvā āgatānaṃ visadabhāvappattapaṭisambhidānaṃ",
  "atk-abh02a:1783_6": "pubbayogāvacarānaṃ anto natthi.",
  "atk-abh02a:1784_0": "Etesu pana kāraṇesu pariyatti, savanaṃ, paripucchāti imāni tīṇi pabhedasseva balavakāraṇāni.",
  "atk-abh02a:1784_1": "Pubbayogo adhigamassa balavapaccayo, pabhedassa hoti na hotīti? Hoti, na pana tathā.",
  "atk-abh02a:1784_2": "Pariyattisavanaparipucchā hi pubbe hontu vā mā vā, pubbayogena pubbe ceva etarahi",
  "atk-abh02a:1784_3": "ca saṅkhārasammasanaṃ vinā paṭisambhidā nāma natthi. Ime pana dvepi ekato hutvā paṭisambhidā",
  "atk-abh02a:1784_4": "upatthambhetvā visadā karontīti.",
  "atk-abh02a:1785": "Saṅgahavāravaṇṇanā.",
  "atk-abh02a:1786": "2. Saccavārādivaṇṇanā",
  "atk-abh02a:1787_0": "719. Idāni ye saṅgahavāre pañca atthā ca dhammā ca saṅgahitā, tesaṃ pabhedadassananayena",
  "atk-abh02a:1787_1": "paṭisambhidā vibhajituṃ puna catassotiādinā nayena pabhedavāro āraddho. So saccavārahetuvāradhammavārapaccayākāravārapariyattivāravasena",
  "atk-abh02a:1787_2": "pañcavidho. Tattha paccayasamuppannassa dukkhasaccassa paccayena pattabbassa nibbānassa",
  "atk-abh02a:1787_3": "ca atthabhāvaṃ, phalanibbattakassa samudayassa nibbānasampāpakassa ariyamaggassa",
  "atk-abh02a:1787_4": "ca dhammabhāvañca dassetuṃ ‘saccavāro’ vutto. Yassa kassaci pana hetuphalanibbattakassa",
  "atk-abh02a:1787_5": "hetuno dhammabhāvaṃ, hetuphalassa ca atthabhāvaṃ dassetuṃ ‘hetuvāro’ vutto. Tattha",
  "atk-abh02a:1787_6": "ca hetuphalakkamavasena uppaṭipāṭiyā paṭhamaṃ dhammapaṭisambhidā niddiṭṭhā. Ye pana",
  "atk-abh02a:1787_7": "dhammā tamhā tamhā rūpārūpappabhedā hetuto jātā, tesaṃ atthabhāvaṃ, tassa tassa ca",
  "atk-abh02a:1787_8": "rūpārūpadhammappabhedassa hetuno dhammabhāvaṃ dassetuṃ ‘dhammavāro’ vutto. Jarāmaraṇādīnaṃ",
  "atk-abh02a:1787_9": "pana atthabhāvaṃ, jarāmaraṇādisamudayasaṅkhātānaṃ jātiādīnañca dhammabhāvaṃ dassetuṃ",
  "atk-abh02a:1787_10": "‘paccayākāravāro’ vutto. Tato pariyattisaṅkhātassa tassa tassa bhāsitassa dhammabhāvaṃ,",
  "atk-abh02a:1787_11": "bhāsitasaṅkhātena paccayena pattabbassa bhāsitatthassa ca atthabhāvaṃ dassetuṃ ‘pariyattivāro’ vutto.",
  "atk-abh02a:1788_0": "Tattha ca yasmā bhāsitaṃ ñatvā tassattho ñāyati, tasmā bhāsitabhāsitatthakkamena",
  "atk-abh02a:1788_1": "uppaṭipāṭiyā paṭhamaṃ dhammapaṭisambhidā niddiṭṭhā. Pariyattidhammassa ca pabhedadassanatthaṃ",
  "atk-abh02a:1788_2": "“tattha katamā dhammapaṭisambhidā”ti pucchāpubbaṅgamo paṭiniddesavāro vutto. Tattha",
  "atk-abh02a:1788_3": "suttantiādīhi navahi aṅgehi nippadesato tanti gahitā. Ayaṃ imassa bhāsitassa attho,",
  "atk-abh02a:1788_4": "ayaṃ imassa bhāsitassa atthoti imasmimpi ṭhāne bhāsitavasena nippadesato tanti eva gahitāti.",
  "atk-abh02a:1789": "Suttantabhājanīyavaṇṇanā.",
  "atk-abh02a:1790": "2. Abhidhammabhājanīyavaṇṇanā",
  "atk-abh02a:1791_0": "725. Tattha tisso paṭisambhidā lokiyā. Atthapaṭisambhidā lokiyalokuttaramissakā.",
  "atk-abh02a:1791_1": "Sā hi nibbānārammaṇānaṃ maggaphalañāṇānaṃ vasena lokuttarāpi hoti. Abhidhammabhājanīye",
  "atk-abh02a:1791_2": "kusalākusalavipākakiriyānaṃ vasena catūhi vārehi vibhattaṃ. Tattha yattakāni heṭṭhā",
  "atk-abh02a:1791_3": "cittuppādakaṇḍe kusalacittāni vibhattāni, tesaṃ sabbesampi vasena ekekasmiṃ cittaniddese",
  "atk-abh02a:1791_4": "catasso catasso paṭisambhidā vibhattāti veditabbā. Akusalacittesupi eseva nayo. Vipākakiriyavāresu",
  "atk-abh02a:1791_5": "vipākakiriyānaṃ atthena saṅgahitattā, dhammapaṭisambhidaṃ chaḍḍetvā, ekekasmiṃ vipākacitte",
  "atk-abh02a:1791_6": "ca kiriyacitte ca tisso tissova paṭisambhidā vibhattā. Pāḷi pana mukhamattameva dassetvā",
  "atk-abh02a:1791_7": "saṃkhittā. Sā heṭṭhā āgatavitthāravaseneva veditabbā.",
  "atk-abh02a:1792_0": "Kasmā pana yathā kusalākusalavāresu “tesaṃ vipāke ñāṇaṃ atthapaṭisambhidā”ti vuttaṃ,",
  "atk-abh02a:1792_1": "evamidha “yesaṃ dhammānaṃ ime vipākā, tesu ñāṇaṃ dhammapaṭisambhidā”ti evaṃ na vuttanti?",
  "atk-abh02a:1792_2": "Heṭṭhā vuttattā. Yadi evaṃ, “tesaṃ vipāke ñāṇaṃ atthapaṭisambhidā”ti heṭṭhā vuttattā",
  "atk-abh02a:1792_3": "ayaṃ atthapaṭisambhidāpi idha na vattabbā siyāti? No na vattabbā. Kasmā? Heṭṭhā vipākakiriyacittuppādavasena",
  "atk-abh02a:1792_4": "avuttattā. Kiriyavāre ca “yesaṃ dhammānaṃ ime kiriyā”ti vacanameva na yujjatīti dvīsupi",
  "atk-abh02a:1792_5": "imesu vāresu tisso tissova paṭisambhidā vibhattā.",
  "atk-abh02a:1793_0": "Tattha yāya niruttiyā tesaṃ dhammānaṃ paññatti hotīti yāya niruttiyā tesaṃ phasso",
  "atk-abh02a:1793_1": "hotītiādinā nayena vuttānaṃ dhammānaṃ “ayaṃ phasso, ayaṃ vedanā”ti evaṃ paññatti",
  "atk-abh02a:1793_2": "hoti. Tattha dhammaniruttābhilāpe ñāṇanti tasmiṃ atthe dhamme ca pavattamānāya tassā",
  "atk-abh02a:1793_3": "dhammaniruttiyā sabhāvapaññattiyā abhilāpe ñāṇaṃ. Abhilāpasaddaṃ ārammaṇaṃ katvā",
  "atk-abh02a:1793_4": "uppannañāṇameva idhāpi kathitaṃ. Yena ñāṇenāti yena paṭibhānapaṭisambhidāñāṇena.",
  "atk-abh02a:1793_5": "Tāni ñāṇāni jānātīti itarāni tīṇi paṭisambhidāñāṇāni jānāti.",
  "atk-abh02a:1794_0": "Idāni yathā yaṃ ñāṇaṃ tāni ñāṇāni jānāti, tathā tassa tesu pavattiṃ dassetuṃ imāni",
  "atk-abh02a:1794_1": "ñāṇāni idamatthajotakānīti vuttaṃ. Tattha idamatthajotakānīti imassa atthassa jotakāni",
  "atk-abh02a:1794_2": "pakāsakāni; imaṃ nāma atthaṃ jotenti pakāsenti paricchindantīti attho. Iti ñāṇesu",
  "atk-abh02a:1794_3": "ñāṇanti iminā ākārena pavattaṃ tīsu ñāṇesu ñāṇaṃ paṭibhānapaṭisambhidā nāma.",
  "atk-abh02a:1795_0": "Tattha kiñcāpi ayaṃ paṭibhānapaṭisambhidā ‘imissā idaṃ kiccaṃ, imissā idaṃ kicca’nti",
  "atk-abh02a:1795_1": "itarāsaṃ paṭisambhidānaṃ kiccaṃ jānāti, sayaṃ pana tāsaṃ kiccaṃ kātuṃ na sakkoti,",
  "atk-abh02a:1795_2": "bahussutadhammakathiko viya appassutadhammakathikassa. Dve kira bhikkhū. Eko bahussuto,",
  "atk-abh02a:1795_3": "eko appassuto. Te ekatova ekaṃ dhammakathāmaggaṃ uggaṇhiṃsu. Tattha appassuto sarasampanno",
  "atk-abh02a:1795_4": "ahosi, itaro mandassaro. Tesu appassuto gatagataṭṭhāne attano sarasampattiyā sakalaparisaṃ",
  "atk-abh02a:1795_5": "khobhetvā dhammaṃ kathesi. Dhammaṃ suṇamānā haṭṭhatuṭṭhamānasā hutvā – ‘yathā esa",
  "atk-abh02a:1795_6": "dhammaṃ kathesi, eko tipiṭakadharo maññe bhavissatī’ti vadanti. Bahussutabhikkhu",
  "atk-abh02a:1795_7": "pana – ‘dhammasavane jānissatha ayaṃ tipiṭakadharo vā no vā’ti āha. So kiñcāpi evamāha,",
  "atk-abh02a:1795_8": "yathā pana sakalaparisaṃ khobhetvā dhammaṃ kathetuṃ sakkoti, evamassa kathanasamatthatā",
  "atk-abh02a:1795_9": "natthi. Tattha kiñcāpi paṭibhānapaṭisambhidā, bahussuto viya appassutassa, itarāsaṃ",
  "atk-abh02a:1795_10": "kiccaṃ jānāti, sayaṃ pana taṃ kiccaṃ kātuṃ na sakkotīti veditabbaṃ. Sesaṃ uttānatthameva.",
  "atk-abh02a:1796_0": "746. Evaṃ kusalacittuppādādivasena paṭisambhidā vibhajitvā idāni tāsaṃ uppattiṭṭhānabhūtaṃ",
  "atk-abh02a:1796_1": "khettaṃ dassetuṃ puna catasso paṭisambhidātiādimāha. Tattha tisso paṭisambhidā kāmāvacarakusalato",
  "atk-abh02a:1796_2": "catūsu ñāṇasampayuttesu cittuppādesūti idaṃ sekkhānaṃ vasena vuttaṃ. Tesañhipi dhammapaccavekkhaṇakāle",
  "atk-abh02a:1796_3": "heṭṭhā vuttaṃ pañcappakāraṃ dhammaṃ ārammaṇaṃ katvā catūsu ñāṇasampayuttakusalacittesu",
  "atk-abh02a:1796_4": "dhammapaṭisambhidā uppajjati. Tathā niruttipaccavekkhaṇakāle saddaṃ ārammaṇaṃ katvā",
  "atk-abh02a:1796_5": "niruttipaṭisambhidā; ñāṇaṃ paccavekkhaṇakāle sabbatthakañāṇaṃ ārammaṇaṃ katvā paṭibhānapaṭisambhidāti.",
  "atk-abh02a:1797_0": "Kiriyato catūsūti idaṃ pana asekkhānaṃ vasena vuttaṃ. Tesañhi dhammaṃ paccavekkhaṇakāle",
  "atk-abh02a:1797_1": "heṭṭhā vuttaṃ pañcappakāraṃ dhammaṃ ārammaṇaṃ katvā catūsu ñāṇasampayuttakiriyacittesu",
  "atk-abh02a:1797_2": "dhammapaṭisambhidā uppajjati. Tathā niruttipaccavekkhaṇakāle saddaṃ ārammaṇaṃ katvā",
  "atk-abh02a:1797_3": "niruttipaṭisambhidā; ñāṇaṃ paccavekkhaṇakāle sabbatthakañāṇaṃ ārammaṇaṃ katvā paṭibhānapaṭisambhidāti.",
  "atk-abh02a:1798_0": "Atthapaṭisambhidā etesu ceva uppajjatīti idaṃ pana sekkhāsekkhānaṃ vasena vuttaṃ.",
  "atk-abh02a:1798_1": "Tathā hi sekkhānaṃ atthapaccavekkhaṇakāle heṭṭhā vuttappabhedaṃ atthaṃ ārammaṇaṃ",
  "atk-abh02a:1798_2": "katvā catūsu ñāṇasampayuttakusalacittesu ayaṃ uppajjati, maggaphalakāle ca maggaphalesu.",
  "atk-abh02a:1798_3": "Asekkhassa pana atthaṃ paccavekkhaṇakāle heṭṭhā vuttappabhedameva atthaṃ ārammaṇaṃ",
  "atk-abh02a:1798_4": "katvā catūsu ñāṇasampayuttakiriyacittesu uppajjati, phalakāle ca uparime sāmaññaphaleti.",
  "atk-abh02a:1798_5": "Evametā sekkhāsekkhānaṃ uppajjamānā imāsu bhūmīsu uppajjantīti bhūmidassanatthaṃ",
  "atk-abh02a:1798_6": "ayaṃ nayo dassitoti.",
  "atk-abh02a:1799": "Abhidhammabhājanīyavaṇṇanā.",
  "atk-abh02a:1800": "3. Pañhāpucchakavaṇṇanā",
  "atk-abh02a:1801_0": "747. Pañhāpucchake pāḷianusāreneva catunnaṃ paṭisambhidānaṃ kusalādibhāvo veditabbo.",
  "atk-abh02a:1801_1": "Ārammaṇattikesu pana niruttipaṭisambhidā saddameva ārammaṇaṃ karotīti parittārammaṇā.",
  "atk-abh02a:1801_2": "Atthapaṭisambhidā kāmāvacaravipākakiriyasaṅkhātañceva paccayasamuppannañca atthaṃ",
  "atk-abh02a:1801_3": "paccavekkhantassa parittārammaṇā; vuttappabhedameva rūpāvacarārūpāvacaraṃ atthaṃ",
  "atk-abh02a:1801_4": "paccavekkhantassa mahaggatārammaṇā; lokuttaravipākatthañceva paramatthañca nibbānaṃ",
  "atk-abh02a:1801_5": "paccavekkhantassa appamāṇārammaṇā. Dhammapaṭisambhidā kāmāvacaraṃ kusaladhammaṃ akusaladhammaṃ",
  "atk-abh02a:1801_6": "paccayadhammañca paccavekkhantassa parittārammaṇā; rūpāvacarārūpāvacaraṃ kusalaṃ",
  "atk-abh02a:1801_7": "dhammaṃ paccayadhammañca paccavekkhantassa mahaggatārammaṇā; lokuttaraṃ kusalaṃ dhammaṃ",
  "atk-abh02a:1801_8": "paccayadhammañca paccavekkhantassa appamāṇārammaṇā. Paṭibhānapaṭisambhidā kāmāvacarakusalavipākakiriyañāṇāni",
  "atk-abh02a:1801_9": "paccavekkhantassa parittārammaṇā; rūpāvacarārūpāvacarāni kusalavipākakiriyañāṇāni",
  "atk-abh02a:1801_10": "paccavekkhantassa tesaṃ ārammaṇāni vijānantassa mahaggatārammaṇā; lokuttarāni kusalavipākañāṇāni",
  "atk-abh02a:1801_11": "paccavekkhantassa appamāṇārammaṇā.",
  "atk-abh02a:1802_0": "Atthapaṭisambhidā sahajātahetuvasena siyā maggahetukā, vīriyajeṭṭhikāya maggabhāvanāya",
  "atk-abh02a:1802_1": "siyā maggādhipati, chandacittajeṭṭhikāya navattabbā, phalakālepi navattabbā eva.",
  "atk-abh02a:1802_2": "Dhammapaṭisambhidā maggaṃ paccavekkhaṇakāle maggārammaṇā, maggaṃ garuṃ katvā paccavekkhantassa",
  "atk-abh02a:1802_3": "ārammaṇādhipativasena maggādhipati. Paṭibhānapaṭisambhidā maggañāṇaṃ paccavekkhaṇakāle",
  "atk-abh02a:1802_4": "maggārammaṇā, maggaṃ garuṃ katvā paccavekkhantassa maggādhipati, sesañāṇaṃ pañcavekkhaṇakāle",
  "atk-abh02a:1802_5": "navattabbārammaṇā. Niruttipaṭisambhidā paccuppannameva saddaṃ ārammaṇaṃ karotīti paccuppannārammaṇā.",
  "atk-abh02a:1803_0": "Atthapaṭisambhidā atītaṃ vipākatthaṃ kiriyatthaṃ paccayasamuppannañca paccavekkhantassa",
  "atk-abh02a:1803_1": "atītārammaṇā, anāgataṃ paccavekkhantassa anāgatārammaṇā, paccuppannaṃ paccavekkhantassa",
  "atk-abh02a:1803_2": "paccuppannārammaṇā, lokuttaraṃ paramatthaṃ paccavekkhantassa navattabbārammaṇā. Dhammapaṭisambhidā",
  "atk-abh02a:1803_3": "atītaṃ kusalaṃ akusalaṃ paccayadhammañca paccavekkhantassa atītārammaṇā, anāgataṃ",
  "atk-abh02a:1803_4": "paccavekkhantassa anāgatārammaṇā, paccuppannaṃ paccavekkhantassa paccuppannārammaṇā.",
  "atk-abh02a:1803_5": "Paṭibhānapaṭisambhidā atītaṃ kusalañāṇaṃ vipākañāṇaṃ kiriyañāṇañca paccavekkhantassa",
  "atk-abh02a:1803_6": "atītārammaṇā, anāgataṃ paccavekkhantassa anāgatārammaṇā, paccuppannaṃ paccavekkhantassa paccuppannārammaṇā.",
  "atk-abh02a:1804_0": "Niruttipaṭisambhidā saddārammaṇattā bahiddhārammaṇā. Itarāsu tīsu atthapaṭisambhidā",
  "atk-abh02a:1804_1": "ajjhattaṃ vipākatthaṃ kiriyatthaṃ paccayasamuppannañca paccavekkhantassa ajjhattārammaṇā,",
  "atk-abh02a:1804_2": "bahiddhā paccavekkhantassa bahiddhārammaṇā, ajjhattabahiddhā paccavekkhantassa ajjhattabahiddhārammaṇā,",
  "atk-abh02a:1804_3": "paramatthaṃ paccavekkhantassa bahiddhārammaṇā eva. Dhammapaṭisambhidā ajjhattaṃ kusalākusalaṃ",
  "atk-abh02a:1804_4": "paccayadhammaṃ paccavekkhaṇakāle ajjhattārammaṇā, bahiddhā kusalākusalaṃ paccayadhammaṃ",
  "atk-abh02a:1804_5": "paccavekkhaṇakāle bahiddhārammaṇā, ajjhattabahiddhā kusalākusalaṃ paccayadhammaṃ",
  "atk-abh02a:1804_6": "paccavekkhaṇakāle ajjhattabahiddhārammaṇā. Paṭibhānapaṭisambhidā ajjhattaṃ kusalavipākakiriyañāṇaṃ",
  "atk-abh02a:1804_7": "paccavekkhaṇakāle ajjhattārammaṇā, bahiddhā…pe… ajjhattabahiddhā kusalavipākakiriyañāṇaṃ",
  "atk-abh02a:1804_8": "paccavekkhaṇakāle ajjhattabahiddhārammaṇāti.",
  "atk-abh02a:1805_0": "Idhāpi tisso paṭisambhidā lokiyā; atthapaṭisambhidā lokiyalokuttarā. Imasmiñhi paṭisambhidāvibhaṅge",
  "atk-abh02a:1805_1": "sammāsambuddhena tayopi nayā lokiyalokuttaramissakattā ekaparicchedāva kathitā. Tīsupi",
  "atk-abh02a:1805_2": "hi etāsu tisso paṭisambhidā lokiyā, atthapaṭisambhidā lokiyalokuttarāti. Evamayaṃ",
  "atk-abh02a:1805_3": "paṭisambhidāvibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1806": "Sammohavinodaniyā vibhaṅgaṭṭhakathāya",
  "atk-abh02a:1807": "Paṭisambhidāvibhaṅgavaṇṇanā niṭṭhitā.",
  "atk-abh02a:1808": "16. Ñāṇavibhaṅgo",
  "atk-abh02a:1809": "1. Ekakamātikādivaṇṇanā",
  "atk-abh02a:1810_0": "751. Idāni tadanantare ñāṇavibhaṅge ekavidhena ñāṇavatthūtiādinā nayena paṭhamaṃ",
  "atk-abh02a:1810_1": "ekavidhādīhi dasavidhapariyosānehi dasahi paricchedehi mātikaṃ ṭhapetvā nikkhittapadānukkamena niddeso kato.",
  "atk-abh02a:1811_0": "Tattha ekavidhenāti ekappakārena, ekakoṭṭhāsena vā. Ñāṇavatthūti ettha pana ñāṇañca",
  "atk-abh02a:1811_1": "taṃ vatthu ca nānappakārānaṃ sampattīnanti ñāṇavatthu; okāsaṭṭhena ñāṇassa vatthūtipi",
  "atk-abh02a:1811_2": "ñāṇavatthu. Idha pana purimenevatthena ñāṇavatthu veditabbaṃ. Teneva ekavidhaparicchedāvasāne",
  "atk-abh02a:1811_3": "“yāthāvakavatthuvibhāvanā paññā – evaṃ ekavidhena ñāṇavatthū”ti vuttaṃ. Pañca viññāṇāti",
  "atk-abh02a:1811_4": "cakkhuviññāṇādīni pañca. Na hetūtiādīni heṭṭhā dhammasaṅgahaṭṭhakathāyaṃ vuttanayeneva",
  "atk-abh02a:1811_5": "veditabbāni. Saṅkhepato panettha yaṃ vattabbaṃ taṃ niddesavāre āvi bhavissati. Yathā",
  "atk-abh02a:1811_6": "cettha, evaṃ dukamātikādipadesupi yaṃ vattabbaṃ taṃ tattheva āvi bhavissati. Nikkhepaparicchedamattaṃ",
  "atk-abh02a:1811_7": "panettha evaṃ veditabbaṃ. Ettha hi “na hetu ahetukā”tiādīhi tāva dhammasaṅgahamātikāvasena,",
  "atk-abh02a:1811_8": "“aniccā jarābhibhūtā”tiādīhi amātikāvasenāti saṅkhepato duvidhehi pabhedato aṭṭhasattatiyā",
  "atk-abh02a:1811_9": "padehi ekakamātikā nikkhittā.",
  "atk-abh02a:1812": "Dukānurūpehi pana pañcatiṃsāya dukehi dukamātikā nikkhittā.",
  "atk-abh02a:1813_0": "Tikānurūpehi “cintāmayā paññā”tiādīhi catūhi bāhirattikehi, “vipākā paññā”tiādīhi",
  "atk-abh02a:1813_1": "aniyamitapaññāvasena vuttehi cuddasahi mātikātikehi, vitakkattike paṭhamapadena niyamitapaññāvasena",
  "atk-abh02a:1813_2": "vuttehi terasahi, dutiyapadena niyamitapaññāvasena vuttehi sattahi, tatiyapadena",
  "atk-abh02a:1813_3": "niyamitapaññāvasena vuttehi dvādasahi, pītittike ca paṭhamapadena niyamitapaññāvasena",
  "atk-abh02a:1813_4": "vuttehi terasahi, tathā dutiyapadena, tatiyapadena niyamitapaññāvasena vuttehi dvādasahīti",
  "atk-abh02a:1813_5": "aṭṭhāsītiyā tikehi tikamātikā nikkhittā.",
  "atk-abh02a:1814_0": "Catukkamātikā pana ‘kammassakatañāṇa’ntiādīhi ekavīsatiyā catukkehi, pañcakamātikā",
  "atk-abh02a:1814_1": "dvīhi pañcakehi, chakkamātikā ekena chakkena, sattakamātikā “sattasattati ñāṇavatthūnī”ti",
  "atk-abh02a:1814_2": "evaṃ saṅkhepato vuttehi ekādasahi sattakehi, aṭṭhakamātikā ekena aṭṭhakena, navakamātikā ekena navakena.",
  "atk-abh02a:1815": "10. Dasakamātikāvaṇṇanā",
  "atk-abh02a:1816_0": "760. Dasakamātikā “dasa tathāgatassa tathāgatabalānī”tiādinā ekeneva dasakena nikkhittā.",
  "atk-abh02a:1816_1": "Tattha dasāti gaṇanaparicchedo. Tathāgatassāti yathā vipassīādayo pubbakā isayo āgatā",
  "atk-abh02a:1816_2": "tathā āgatassa; yathā ca te gatā tathā gatassa. Tathāgatabalānīti aññehi asādhāraṇāni",
  "atk-abh02a:1816_3": "tathāgatasseva balāni; yathā vā pubbabuddhānaṃ balāni puññussayasampattiyā āgatāni",
  "atk-abh02a:1816_4": "tathā āgatabalānītipi attho. Tattha duvidhaṃ tathāgatassa balaṃ – kāyabalañca ñāṇabalañca.",
  "atk-abh02a:1816_5": "Tesu kāyabalaṃ hatthikulānusāreneva veditabbaṃ. Vuttañhetaṃ porāṇehi –",
  "atk-abh02a:1817": "Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-abh02a:1818": "Gandhamaṅgalahemañca, uposathachaddantime dasāti. –",
  "atk-abh02a:1819": "Imāni hi dasa hatthikulāni.",
  "atk-abh02a:1820_0": "Tattha ‘kāḷāvaka’nti pakatihatthikulaṃ daṭṭhabbaṃ. Yaṃ dasannaṃ purisānaṃ kāyabalaṃ",
  "atk-abh02a:1820_1": "taṃ ekassa kāḷāvakahatthino. Yaṃ dasannaṃ kāḷāvakānaṃ balaṃ taṃ ekassa gaṅgeyassa.",
  "atk-abh02a:1820_2": "Yaṃ dasannaṃ gaṅgeyyānaṃ taṃ ekassa paṇḍarassa. Yaṃ dasannaṃ paṇḍarānaṃ taṃ ekassa",
  "atk-abh02a:1820_3": "tambassa. Yaṃ dasannaṃ tambānaṃ taṃ ekassa piṅgalassa. Yaṃ dasannaṃ piṅgalānaṃ taṃ",
  "atk-abh02a:1820_4": "ekassa gandhahatthino. Yaṃ dasannaṃ gandhahatthīnaṃ taṃ ekassa maṅgalassa. Yaṃ dasannaṃ",
  "atk-abh02a:1820_5": "maṅgalānaṃ taṃ ekassa hemavatassa. Yaṃ dasannaṃ hemavatānaṃ taṃ ekassa uposathassa.",
  "atk-abh02a:1820_6": "Yaṃ dasannaṃ uposathānaṃ taṃ ekassa chaddantassa. Yaṃ dasannaṃ chaddantānaṃ taṃ ekassa",
  "atk-abh02a:1820_7": "tathāgatassa. Nārāyanasaṅkhātabalantipi idameva vuccati. Tadetaṃ pakatihatthīnaṃ",
  "atk-abh02a:1820_8": "gaṇanāya hatthikoṭisahassānaṃ, purisagaṇanāya dasannaṃ purisakoṭisahassānaṃ balaṃ",
  "atk-abh02a:1820_9": "hoti. Idaṃ tāva tathāgatassa kāyabalaṃ.",
  "atk-abh02a:1821_0": "Ñāṇabalaṃ pana idha tāva pāḷiyaṃ āgatameva dasabalañāṇaṃ. Mahāsīhanāde dasabalañāṇaṃ,",
  "atk-abh02a:1821_1": "catuvesārajjañāṇaṃ, aṭṭhasu parisāsu akampanañāṇaṃ, catuyoniparicchedakañāṇaṃ, pañcagatiparicchedakañāṇaṃ,",
  "atk-abh02a:1821_2": "saṃyuttake āgatāni tesattati ñāṇāni, sattasattati ñāṇānīti evaṃ aññānipi anekāni",
  "atk-abh02a:1821_3": "ñāṇasahassāni – etaṃ ñāṇabalaṃ nāma. Idhāpi ñāṇabalameva adhippetaṃ ñāṇañhi akampiyaṭṭhena",
  "atk-abh02a:1821_4": "upatthambhakaṭṭhena ca balanti vuttaṃ.",
  "atk-abh02a:1822_0": "Yehi balehi samannāgatoti yehi dasahi ñāṇabalehi upeto samupeto. Āsabhaṃ ṭhānanti",
  "atk-abh02a:1822_1": "seṭṭhaṭṭhānaṃ uttamaṭṭhānaṃ; āsabhā vā pubbabuddhā, tesaṃ ṭhānanti attho. Api ca",
  "atk-abh02a:1822_2": "gavasatajeṭṭhako usabho, gavasahassajeṭṭhako vasabho; vajasatajeṭṭhako vā usabho,",
  "atk-abh02a:1822_3": "vajasahassajeṭṭhako vasabho; sabbagavaseṭṭho sabbaparissayasaho seto pāsādiko mahābhāravaho",
  "atk-abh02a:1822_4": "asanisatasaddehipi akampanīyo nisabho. So idha usabhoti adhippeto. Idampi hi tassa",
  "atk-abh02a:1822_5": "pariyāyavacanaṃ. Usabhassa idanti āsabhaṃ. Ṭhānanti catūhi pādehi pathaviṃ uppīḷetvā",
  "atk-abh02a:1822_6": "acalaṭṭhānaṃ. Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho",
  "atk-abh02a:1822_7": "usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-abh02a:1822_8": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ",
  "atk-abh02a:1822_9": "uppīḷetvā sadevake loke kenaci paccatthikena paccāmittena akampiyo acalaṭṭhānena",
  "atk-abh02a:1822_10": "tiṭṭhati. Evaṃ tiṭṭhamāno ca taṃ āsabhaṃ ṭhānaṃ paṭijānāti, upagacchati, na paccakkhāti,",
  "atk-abh02a:1822_11": "attani āropeti. Tena vuttaṃ “āsabhaṃ ṭhānaṃ paṭijānātī”ti.",
  "atk-abh02a:1823_0": "Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ",
  "atk-abh02a:1823_1": "vā nādaṃ nadati. Ayamattho sīhanādasuttena dīpetabbo. Yathā vā sīho sahanato ca hananato",
  "atk-abh02a:1823_2": "ca sīhoti vuccati, evaṃ tathāgato lokadhammānaṃ sahanato parappavādānañca hananato",
  "atk-abh02a:1823_3": "sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho sīhabalena",
  "atk-abh02a:1823_4": "samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi",
  "atk-abh02a:1823_5": "tathāgatabalehi samannāgato aṭṭhasu parisāsu visārado vigatalomahaṃso “iti rūpa”ntiādinā",
  "atk-abh02a:1823_6": "nayena nānāvidhadesanāvilāsasampannaṃ sīhanādaṃ nadati. Tena vuttaṃ “parisāsu sīhanādaṃ nadatī”ti.",
  "atk-abh02a:1824": "Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo ca panāyaṃ –",
  "atk-abh02a:1825": "Sampattiyaṃ lakkhaṇe ca, rathaṅge iriyāpathe;",
  "atk-abh02a:1826": "Dāne ratanadhammūra, cakkādīsu ca dissati;",
  "atk-abh02a:1827": "Dhammacakke idha mato, tañca dvedhā vibhāvaye.",
  "atk-abh02a:1828_0": "“Cattārimāni, bhikkhave, cakkāni yehi samannāgatānaṃ devamanussāna”ntiādīsu hi ayaṃ",
  "atk-abh02a:1828_1": "sampattiyaṃ dissati. “Heṭṭhā pādatalesu cakkāni jātānī”ti ettha lakkhaṇe. “Cakkaṃva",
  "atk-abh02a:1828_2": "vahato pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ",
  "atk-abh02a:1828_3": "bhuñja mā ca pamādo, cakkaṃ pavattaya sabbapāṇina”nti ettha dāne. “Dibbaṃ cakkaratanaṃ",
  "atk-abh02a:1828_4": "pāturahosī”ti ettha ratanacakke. “Mayā pavattitaṃ cakka”nti ettha dhammacakke. “Icchāhatassa",
  "atk-abh02a:1828_5": "posassa cakkaṃ bhamati matthake”ti ettha uracakke. “Khurapariyantena cepi cakkenā”ti",
  "atk-abh02a:1828_6": "ettha paharaṇacakke. “Asanivicakka”nti ettha asanimaṇḍale. Idha panāyaṃ dhammacakke mato.",
  "atk-abh02a:1829_0": "Taṃ pana dhammacakkaṃ duvidhaṃ hoti – paṭivedhañāṇañca desanāñāṇañca. Tattha paññāpabhāvitaṃ",
  "atk-abh02a:1829_1": "attano ariyaphalāvahaṃ paṭivedhañāṇaṃ; karuṇāpabhāvitaṃ sāvakānaṃ ariyaphalāvahaṃ",
  "atk-abh02a:1829_2": "desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato",
  "atk-abh02a:1829_3": "yāva arahattamaggā uppajjamānaṃ, phalakkhaṇe uppannaṃ nāma; tusitabhavanato vā yāva",
  "atk-abh02a:1829_4": "mahābodhipallaṅke arahattamaggā uppajjamānaṃ, phalakkhaṇe uppannaṃ nāma; dīpaṅkarabyākaraṇato",
  "atk-abh02a:1829_5": "paṭṭhāya vā yāva arahattamaggā uppajjamānaṃ, phalakkhaṇe uppannaṃ nāma. Desanāñāṇampi",
  "atk-abh02a:1829_6": "pavattamānaṃ pavattanti duvidhaṃ. Tañhi yāva aññākoṇḍaññassa sotāpattimaggā pavattamānaṃ,",
  "atk-abh02a:1829_7": "phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi",
  "atk-abh02a:1829_8": "panetaṃ aññehi asādhāraṇaṃ buddhānaṃyeva orasañāṇaṃ.",
  "atk-abh02a:1830_0": "Idāni yehi dasahi balehi samannāgato tathāgato āsabhaṃ ṭhānaṃ paṭijānāti, yāni āditova",
  "atk-abh02a:1830_1": "“dasa tathāgatassa tathāgatabalānī”ti nikkhittāni, tāni vitthārato dassetuṃ katamāni",
  "atk-abh02a:1830_2": "dasa? Idha tathāgato ṭhānañca ṭhānatotiādimāha. Tattha ṭhānañca ṭhānatoti kāraṇañca",
  "atk-abh02a:1830_3": "kāraṇato. Kāraṇañhi yasmā tattha phalaṃ tiṭṭhati tadāyattavuttitāya uppajjati ceva",
  "atk-abh02a:1830_4": "pavattati ca, tasmā ṭhānanti vuccati. Taṃ bhagavā “ye ye dhammā yesaṃ yesaṃ dhammānaṃ",
  "atk-abh02a:1830_5": "hetū paccayā uppādāya taṃ taṃ ṭhāna”nti ca ‘ye ye dhammā yesaṃ yesaṃ dhammānaṃ na",
  "atk-abh02a:1830_6": "hetū na paccayā uppādāya taṃ taṃ aṭṭhāna’nti ca pajānanto ṭhānañca ṭhānato aṭṭhānañca",
  "atk-abh02a:1830_7": "aṭṭhānato yathābhūtaṃ pajānāti. Yampīti yena ñāṇena. Idampi tathāgatassāti idampi",
  "atk-abh02a:1830_8": "ṭhānāṭṭhānañāṇaṃ tathāgatassa tathāgatabalaṃ nāma hotīti attho. Evaṃ sabbapadesu yojanā veditabbā.",
  "atk-abh02a:1831_0": "Kammasamādānānanti samādiyitvā katānaṃ kusalākusalakammānaṃ; kammameva vā kammasamādānaṃ.",
  "atk-abh02a:1831_1": "Ṭhānaso hetusoti paccayato ceva hetuto ca. Tattha gatiupadhikālapayogā vipākassa",
  "atk-abh02a:1831_2": "ṭhānaṃ, kammaṃ hetu.",
  "atk-abh02a:1832_0": "Sabbattha gāmininti sabbagatigāminiñca agatigāminiñca. Paṭipadanti maggaṃ. Yathābhūtaṃ",
  "atk-abh02a:1832_1": "pajānātīti bahūsupi manussesu ekameva pāṇaṃ ghātentesu ‘imassa cetanā nirayagāminī",
  "atk-abh02a:1832_2": "bhavissati, imassa tiracchānayonigāminī’ti iminā nayena ekavatthusmimpi kusalākusalacetanāsaṅkhātānaṃ",
  "atk-abh02a:1832_3": "paṭipattīnaṃ aviparītato sabhāvaṃ pajānāti.",
  "atk-abh02a:1833_0": "Anekadhātunti cakkhudhātuādīhi kāmadhātuādīhi vā dhātūhi bahudhātuṃ. Nānādhātunti",
  "atk-abh02a:1833_1": "tāsaṃyeva dhātūnaṃ vilakkhaṇatāya nānappakāradhātuṃ. Lokanti khandhāyatanadhātulokaṃ.",
  "atk-abh02a:1833_2": "Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati.",
  "atk-abh02a:1834": "Nānādhimuttikatanti hīnādīhi adhimuttīhi nānādhimuttikabhāvaṃ.",
  "atk-abh02a:1835_0": "Parasattānanti padhānasattānaṃ. Parapuggalānanti tato paresaṃ hīnasattānaṃ; ekatthameva",
  "atk-abh02a:1835_1": "vā etaṃ padadvayaṃ veneyyavasena pana dvedhā vuttaṃ. Indriyaparopariyattanti saddhādīnaṃ",
  "atk-abh02a:1835_2": "indriyānaṃ parabhāvañca aparabhāvañca vuḍḍhiñca hāniñcāti attho.",
  "atk-abh02a:1836_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ, “rūpī rūpāni passatī”tiādīnaṃ",
  "atk-abh02a:1836_1": "aṭṭhannaṃ vimokkhānaṃ, savitakkasavicārādīnaṃ tiṇṇaṃ samādhīnaṃ, paṭhamajjhānasamāpattiādīnañca",
  "atk-abh02a:1836_2": "navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.",
  "atk-abh02a:1836_3": "Vuṭṭhānanti yena kāraṇena jhānādīhi vuṭṭhahanti, taṃ kāraṇaṃ.",
  "atk-abh02a:1837": "Pubbenivāsānussatinti pubbe nivutthakkhandhānussaraṇaṃ.",
  "atk-abh02a:1838": "Cutūpapātanti cutiñca upapātañca.",
  "atk-abh02a:1839": "Āsavānaṃ khayanti kāmāsavādīnaṃ khayasaṅkhātaṃ āsavanirodhaṃ nibbānaṃ.",
  "atk-abh02a:1840_0": "Imānīti yāni heṭṭhā “dasa tathāgatassa tathāgatabalānī”ti avoca, imāni tānīti appanaṃ",
  "atk-abh02a:1840_1": "karotīti. Evamettha anupubbapadavaṇṇanaṃ ñatvā idāni yasmā tathāgato paṭhamaṃyeva",
  "atk-abh02a:1840_2": "ṭhānāṭṭhānañāṇena veneyyasattānaṃ āsavakkhayādhigamassa ceva anadhigamassa ca ṭhānāṭṭhānabhūtaṃ",
  "atk-abh02a:1840_3": "kilesāvaraṇābhāvaṃ passati, lokiyasammādiṭṭhiṭhānadassanato niyatamicchādiṭṭhiṭhānābhāvadassanato",
  "atk-abh02a:1840_4": "ca. Atha nesaṃ kammavipākañāṇena vipākāvaraṇābhāvaṃ passati, tihetukapaṭisandhidassanato.",
  "atk-abh02a:1840_5": "Sabbatthagāminīpaṭipadāñāṇena kammāvaraṇābhāvaṃ passati, ānantariyakammābhāvadassanato.",
  "atk-abh02a:1840_6": "Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyāvisesaṃ",
  "atk-abh02a:1840_7": "passati, dhātuvemattadassanato. Atha nesaṃ nānādhimuttikatāñāṇena adhimuttiṃ passati,",
  "atk-abh02a:1840_8": "payogaṃ anādiyitvāpi adhimuttivasena dhammadesanatthaṃ. Athevaṃ diṭṭhādhimuttīnaṃ",
  "atk-abh02a:1840_9": "yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ",
  "atk-abh02a:1840_10": "passati, saddhādīnaṃ tikkhamudubhāvadassanato. Evaṃ pariññātindriyaparopariyattāpi",
  "atk-abh02a:1840_11": "panete sace dūre honti, atha jhānādipariññāṇena jhānādīsu vasībhūtattā iddhivisesena",
  "atk-abh02a:1840_12": "khippaṃ upagacchati. Upagantvā ca nesaṃ pubbenivāsānussatiñāṇena pubbajātibhāvanaṃ,",
  "atk-abh02a:1840_13": "dibbacakkhānubhāvato pattabbena cetopariyañāṇena sampatticittavisesaṃ passanto āsavakkhayañāṇānubhāvena",
  "atk-abh02a:1840_14": "āsavakkhayagāminiyā paṭipadāya vigatasammohattā āsavakkhayāya dhammaṃ deseti. Tasmā",
  "atk-abh02a:1840_15": "iminā anukkamena imāni dasabalāni vuttānīti veditabbāni. Ayaṃ tāva mātikāya atthavaṇṇanā.",
  "atk-abh02a:1841": "(1.) Ekakaniddesavaṇṇanā",
  "atk-abh02a:1842_0": "761. Idāni yathānikkhittāya mātikāya “pañcaviññāṇā na hetumevā”tiādinā nayena āraddhe",
  "atk-abh02a:1842_1": "niddesavāre na hetumevāti sādhāraṇahetupaṭikkhepaniddeso. Tattha “hetuhetu, paccayahetu,",
  "atk-abh02a:1842_2": "uttamahetu, sādhāraṇahetūti catubbidho hetū”tiādinā nayena yaṃ vattabbaṃ siyā, taṃ",
  "atk-abh02a:1842_3": "sabbaṃ rūpakaṇḍe “sabbaṃ rūpaṃ na hetumevā”tiādīnaṃ atthavaṇṇanāyaṃ vuttameva. Ahetukamevātiādīsu",
  "atk-abh02a:1842_4": "byañjanasandhivasena makāro veditabbo; ahetukā evāti attho. Sesapadesupi eseva nayo.",
  "atk-abh02a:1842_5": "Apica “hetū dhammā nahetū dhammā”tiādīsu dhammakoṭṭhāsesu pañcaviññāṇāni hetū dhammāti",
  "atk-abh02a:1842_6": "vā sahetukā dhammāti vā na honti. Ekantena pana na hetūyeva, ahetukā yevāti imānipi",
  "atk-abh02a:1842_7": "nayenettha sabbapadesu attho veditabbo. Abyākatamevāti padaṃ vipākābyākatavasena",
  "atk-abh02a:1842_8": "vuttaṃ. Sārammaṇamevāti olubbhārammaṇavasena. Paccayārammaṇaṃ olubbhārammaṇanti hi",
  "atk-abh02a:1842_9": "duvidhaṃ ārammaṇaṃ. Imasmiṃ pana ṭhāne olubbhārammaṇameva dhuraṃ, paccayārammaṇampi",
  "atk-abh02a:1842_10": "labbhatiyeva. Acetasikamevāti padaṃ cittaṃ, rūpaṃ, nibbānanti tīsu acetasikesu cittameva",
  "atk-abh02a:1842_11": "sandhāya vuttaṃ. No apariyāpannamevāti gatipariyāpannacutipariyāpannasaṃsāravaṭṭabhavapariyāpannabhāvato",
  "atk-abh02a:1842_12": "pariyāpannā eva, no apariyāpannā. Lokato vaṭṭato na niyyantīti aniyyānikā. Uppannaṃ",
  "atk-abh02a:1842_13": "manoviññāṇaviññeyyamevāti rūpakaṇḍe cakkhuviññāṇādīnaṃ paccuppannāneva rūpādīni ārabbha",
  "atk-abh02a:1842_14": "pavattito atītādivisayaṃ manoviññāṇampi pañcaviññāṇasotapatitameva katvā “upapannaṃ",
  "atk-abh02a:1842_15": "chahi viññāṇehi viññeyya”nti vuttaṃ. Pañcaviññāṇā pana yasmā paccuppannāpi cakkhuviññāṇādīnaṃ",
  "atk-abh02a:1842_16": "ārammaṇā na honti, manoviññāṇasseva honti, tasmā “manoviññāṇaviññeyyamevā”ti vuttaṃ.",
  "atk-abh02a:1842_17": "Aniccamevāti hutvā abhāvaṭṭhena aniccāyeva. Jarābhibhūtamevāti jarāya abhibhūtattā jarābhibhūtā eva.",
  "atk-abh02a:1843": "762. Uppannavatthukā uppannārammaṇāti anāgatapaṭikkhepo. Na hi te anāgatesu vatthārammaṇesu uppajjanti.",
  "atk-abh02a:1844_0": "Purejātavatthukā purejātārammaṇāti sahuppattipaṭikkhepo. Na hi te sahuppannaṃ vatthuṃ",
  "atk-abh02a:1844_1": "vā ārammaṇaṃ vā paṭicca uppajjanti, sayaṃ pana pacchājātā hutvā purejātesu vatthārammaṇesu uppajjanti.",
  "atk-abh02a:1845_0": "Ajjhattikavatthukāti ajjhattajjhattavasena vuttaṃ. Tāni hi ajjhattike pañca pasāde",
  "atk-abh02a:1845_1": "vatthuṃ katvā uppajjanti. Bāhirārammaṇāti bāhirarūpādiārammaṇā. Tattha catukkaṃ veditabbaṃ",
  "atk-abh02a:1845_2": "– pañcaviññāṇā hi pasādavatthukattā ajjhattikā ajjhattikavatthukā, manoviññāṇaṃ hadayarūpaṃ",
  "atk-abh02a:1845_3": "vatthuṃ katvā uppajjanakāle ajjhattikaṃ bāhiravatthukaṃ, pañcaviññāṇasampayuttā tayo",
  "atk-abh02a:1845_4": "khandhā bāhirā ajjhattikavatthukā, manoviññāṇasampayuttā tayo khandhā hadayarūpaṃ",
  "atk-abh02a:1845_5": "vatthuṃ katvā uppajjanakāle bāhirā bāhiravatthukā.",
  "atk-abh02a:1846": "Asambhinnavatthukāti aniruddhavatthukā. Na hi te niruddhaṃ atītaṃ vatthuṃ paṭicca uppajjanti. Asambhinnārammaṇatāyapi eseva nayo.",
  "atk-abh02a:1847_0": "Aññaṃ cakkhuviññāṇassa vatthu ca ārammaṇañcātiādīsu cakkhuviññāṇassa hi aññaṃ vatthu,",
  "atk-abh02a:1847_1": "aññaṃ ārammaṇaṃ. Aññaṃ sotaviññāṇādīnaṃ. Cakkhuviññāṇaṃ sotapasādādīsu aññataraṃ",
  "atk-abh02a:1847_2": "vatthuṃ, saddādīsu vā aññataraṃ ārammaṇaṃ katvā kappato kappaṃ gantvāpi na uppajjati;",
  "atk-abh02a:1847_3": "cakkhupasādameva pana vatthuṃ katvā rūpañca ārammaṇaṃ katvā uppajjati. Evamassa vatthupi",
  "atk-abh02a:1847_4": "dvārampi ārammaṇampi nibaddhaṃ, aññaṃ vatthuṃ vā dvāraṃ vā ārammaṇaṃ vā na saṅkamati,",
  "atk-abh02a:1847_5": "nibaddhavatthu nibaddhadvāraṃ nibaddhārammaṇameva hutvā uppajjati. Sotaviññāṇādīsupi eseva nayo.",
  "atk-abh02a:1848_0": "763. Na aññamaññassa gocaravisayaṃ paccanubhontīti ettha aññamaññassa cakkhu sotassa,",
  "atk-abh02a:1848_1": "sotaṃ vā cakkhussāti evaṃ ekaṃ ekassa gocaravisayaṃ na paccanubhotīti attho. Sace",
  "atk-abh02a:1848_2": "hi nīlādibhedaṃ rūpārammaṇaṃ samodhānetvā sotindriyassa upaneyya ‘iṅgha tāva naṃ",
  "atk-abh02a:1848_3": "vavatthāpehi vibhāvehi – kiṃ nāmetaṃ ārammaṇa’nti, cakkhuviññāṇaṃ vināpi mukhena",
  "atk-abh02a:1848_4": "attano dhammatāya evaṃ vadeyya – ‘are andhabāla, vassasatampi vassasahassampi paridhāvamāno",
  "atk-abh02a:1848_5": "aññatra mayā kuhiṃ etassa jānanakaṃ labhissasi; āhara naṃ cakkhupasāde upanehi; ahametaṃ",
  "atk-abh02a:1848_6": "ārammaṇaṃ jānissāmi – yadi vā nīlaṃ yadi vā pītakaṃ. Na hi eso aññassa visayo; mayhameveso",
  "atk-abh02a:1848_7": "visayo’ti. Sesaviññāṇesupi eseva nayo. Evamete aññamaññassa gocaravisayaṃ na paccanubhonti nāma.",
  "atk-abh02a:1849": "764. Samannāharantassāti āvajjaneneva samannāharantassa.",
  "atk-abh02a:1850": "Manasikarontassāti āvajjaneneva manasikarontassa. Etāni hi cittāni āvajjanena samannāhaṭakāle manasikatakāleyeva ca uppajjanti.",
  "atk-abh02a:1851": "Na abbokiṇṇāti aññena viññāṇena abbokiṇṇā nirantarāva nuppajjanti. Etena tesaṃ anantaratā paṭikkhittā.",
  "atk-abh02a:1852": "765. Na apubbaṃ acarimanti etena sabbesampi sahuppatti paṭikkhittā. Na aññamaññassa samanantarāti etena samanantaratā paṭikkhittā.",
  "atk-abh02a:1853_0": "766. Āvaṭṭanā vātiādīni cattāripi āvajjanasseva nāmāni. Tañhi bhavaṅgassa āvaṭṭanato",
  "atk-abh02a:1853_1": "āvaṭṭanā, tasseva ābhujanato ābhogo, rūpādīnaṃ samannāharaṇato samannāhāro, tesaṃyeva",
  "atk-abh02a:1853_2": "manasikaraṇato manasikāroti vuccati. Evamettha saṅkhepato pañcannaṃ viññāṇānaṃ āvajjanaṭṭhāne",
  "atk-abh02a:1853_3": "ṭhatvā āvajjanādikiccaṃ kātuṃ samatthabhāvo paṭikkhitto.",
  "atk-abh02a:1854": "Na kañci dhammaṃ paṭivijānātīti “manopubbaṅgamā dhammā”ti evaṃ vuttaṃ ekampi kusalaṃ vā akusalaṃ vā na paṭivijānāti.",
  "atk-abh02a:1855_0": "Aññatra abhinipātamattāti ṭhapetvā rūpādīnaṃ abhinipātamattaṃ. Idaṃ vuttaṃ hoti –",
  "atk-abh02a:1855_1": "supaṇḍitopi puriso, ṭhapetvā āpāthagatāni rūpādīni, aññaṃ kusalākusalesu ekadhammampi",
  "atk-abh02a:1855_2": "pañcahi viññāṇehi na paṭivijānāti. Cakkhuviññāṇaṃ panettha dassanamattameva hoti.",
  "atk-abh02a:1855_3": "Sotaviññāṇādīni savanaghāyanasāyanaphusanamattāneva. Dassanādimattato pana muttā",
  "atk-abh02a:1855_4": "aññā etesaṃ kusalādipaṭiviññatti nāma natthi.",
  "atk-abh02a:1856_0": "Manodhātuyāpīti sampaṭicchanamanodhātuyāpi. Sampiṇḍanattho cettha pikāro. Tasmā manodhātuyāpi",
  "atk-abh02a:1856_1": "tato parāhi manoviññāṇadhātūhipīti sabbehipi pañcadvārikaviññāṇehi na kañci kusalākusalaṃ",
  "atk-abh02a:1856_2": "dhammaṃ paṭivijānātīti evamettha attho daṭṭhabbo.",
  "atk-abh02a:1857_0": "Na kañci iriyāpathaṃ kappetītiādīsupi eseva nayo. Na hi pañcadvārikaviññāṇehi gamanādīsu",
  "atk-abh02a:1857_1": "kañci iriyāpathaṃ kappeti, na kāyakammaṃ na vacīkammaṃ paṭṭhapeti, na kusalākusalaṃ",
  "atk-abh02a:1857_2": "dhammaṃ samādiyati, na samādhiṃ samāpajjati lokiyaṃ vā lokuttaraṃ vā, na samādhito",
  "atk-abh02a:1857_3": "vuṭṭhāti lokiyā vā lokuttarā vā, na bhavato cavati, na bhavantare upapajjati. Sabbampi",
  "atk-abh02a:1857_4": "hetaṃ kusalākusaladhammapaṭivijānanādivacanapariyosānaṃ kiccaṃ manodvārikacitteneva",
  "atk-abh02a:1857_5": "hoti, na pañcadvārikenāti sabbassāpetassa kiccassa karaṇe sahajavanakāni vīthicittāni",
  "atk-abh02a:1857_6": "paṭikkhittāni. Yathā cetesaṃ etāni kiccāni natthi, evaṃ niyāmokkamanādīnipi. Na hi",
  "atk-abh02a:1857_7": "pañcadvārikajavanena micchattaniyāmaṃ okkamati, na sammattaniyāmaṃ; na cetaṃ javanaṃ",
  "atk-abh02a:1857_8": "nāmagottamārabbha javati, na kasiṇādipaṇṇattiṃ; na lakkhaṇārammaṇikavipassanāvasena",
  "atk-abh02a:1857_9": "pavattati, na vuṭṭhānagāminībalavavipassanāvasena; na rūpārūpadhamme ārabbha javati,",
  "atk-abh02a:1857_10": "na nibbānaṃ; na cetena saddhiṃ paṭisambhidāñāṇaṃ uppajjati, na abhiññāñāṇaṃ, na sāvakapāramīñāṇaṃ,",
  "atk-abh02a:1857_11": "na paccekabodhiñāṇaṃ, na sabbaññutañāṇaṃ. Sabbopi panesa pabhedo manodvārikajavaneyeva labbhati.",
  "atk-abh02a:1858_0": "Na supati na paṭibujjhati na supinaṃ passatīti sabbenāpi ca pañcadvārikacittena neva",
  "atk-abh02a:1858_1": "niddaṃ okkamati, na niddāyati, na paṭibujjhati, na kiñca supinaṃ passatīti imesu",
  "atk-abh02a:1858_2": "tīsu ṭhānesu saha javanena vīthicittaṃ paṭikkhittaṃ.",
  "atk-abh02a:1859_0": "Niddāyantassa hi mahāvaṭṭiṃ jāletvā dīpe cakkhusamīpe upanīte paṭhamaṃ cakkhudvārikaṃ",
  "atk-abh02a:1859_1": "āvajjanaṃ bhavaṅgaṃ na āvaṭṭeti, manodvārikameva āvaṭṭeti. Atha javanaṃ javitvā bhavaṅgaṃ",
  "atk-abh02a:1859_2": "otarati. Dutiyavāre cakkhudvārikaṃ āvajjanaṃ bhavaṅgaṃ āvaṭṭeti. Tato cakkhuviññāṇādīni",
  "atk-abh02a:1859_3": "javanapariyosānāni pavattanti. Tadanantaraṃ bhavaṅgaṃ pavattati. Tatiyavāre manodvārikaāvajjanena",
  "atk-abh02a:1859_4": "bhavaṅge āvaṭṭite manodvārikajavanaṃ javati. Tena cittena ñatvā ‘kiṃ ayaṃ imasmiṃ",
  "atk-abh02a:1859_5": "ṭhāne āloko’ti jānāti.",
  "atk-abh02a:1860_0": "Tathā niddāyantassa kaṇṇasamīpe tūriyesu paggahitesu, ghānasamīpe sugandhesu vā duggandhesu",
  "atk-abh02a:1860_1": "vā pupphesu upanītesu, mukhe sappimhi vā phāṇite vā pakkhitte, piṭṭhiyaṃ pāṇinā pahāre",
  "atk-abh02a:1860_2": "dinne paṭhamaṃ sotadvārikādīni āvajjanāni bhavaṅgaṃ na āvaṭṭenti, manodvārikameva",
  "atk-abh02a:1860_3": "āvaṭṭeti. Atha javanaṃ javitvā bhavaṅgaṃ otarati. Dutiyavāre sotadvārikādīni āvajjanāni",
  "atk-abh02a:1860_4": "bhavaṅgaṃ āvaṭṭenti. Tato sotaghānajivhākāyaviññāṇādīni javanapariyosānāni pavattanti.",
  "atk-abh02a:1860_5": "Tadanantaraṃ bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite",
  "atk-abh02a:1860_6": "manodvārikajavanaṃ javati. Tena cittena ñatvā ‘kiṃ ayaṃ imasmiṃ ṭhāne saddo – saṅkhasaddo,",
  "atk-abh02a:1860_7": "bherisaddo’ti vā ‘kiṃ ayaṃ imasmiṃ ṭhāne gandho – mūlagandho, sāragandho’ti vā ‘kiṃ",
  "atk-abh02a:1860_8": "idaṃ mayhaṃ mukhe pakkhittarasaṃ – sappīti vā phāṇita’nti vā ‘kenamhi piṭṭhiyaṃ pahato,",
  "atk-abh02a:1860_9": "atithaddho me pahāro’ti vā vattāro honti. Evaṃ manodvārikajavaneneva paṭibujjhati,",
  "atk-abh02a:1860_10": "na pañcadvārikena. Supinampi teneva passati, na pañcadvārikena.",
  "atk-abh02a:1861_0": "Tañca panetaṃ supinaṃ passanto catūhi kāraṇehi passati – dhātukkhobhato vā anubhūtapubbato",
  "atk-abh02a:1861_1": "vā devatopasaṃhārato vā pubbanimittato vāti. Tattha pittādīnaṃ khobhakaraṇapaccayayogena",
  "atk-abh02a:1861_2": "khubhitadhātuko ‘dhātukkhobhato’ supinaṃ passati. Passanto ca nānāvidhaṃ supinaṃ",
  "atk-abh02a:1861_3": "passati – pabbatā patanto viya, ākāsena gacchanto viya, vāḷamigahatthicorādīhi anubaddho",
  "atk-abh02a:1861_4": "viya ca hoti. ‘Anubhūtapubbato’ passanto pubbe anubhūtapubbaṃ ārammaṇaṃ passati.",
  "atk-abh02a:1861_5": "‘Devatopasaṃhārato’ passantassa devatā atthakāmatāya vā anatthakāmatāya vā atthāya",
  "atk-abh02a:1861_6": "vā anatthāya vā nānāvidhāni ārammaṇāni upasaṃharanti. So tāsaṃ devatānaṃ ānubhāvena",
  "atk-abh02a:1861_7": "tāni ārammaṇāni passati. Pubbanimittato passanto puññāpuññavasena uppajjitukāmassa",
  "atk-abh02a:1861_8": "atthassa vā anatthassa vā pubbanimittabhūtaṃ supinaṃ passati bodhisattamātā viya",
  "atk-abh02a:1861_9": "puttapaṭilābhanimittaṃ, bodhisatto viya pañca mahāsupine, kosalarājā viya ca soḷasa supineti.",
  "atk-abh02a:1862_0": "Tattha yaṃ dhātukkhobhato anubhūtapubbato ca supinaṃ passati, na taṃ saccaṃ hoti.",
  "atk-abh02a:1862_1": "Yaṃ devatopasaṃhārato passati, taṃ saccaṃ vā hoti alikaṃ vā. Kuddhā hi devatā upāyena",
  "atk-abh02a:1862_2": "vināsetukāmā viparītampi katvā dassenti. Tatridaṃ vatthu – rohaṇe kira nāgamahāvihāre",
  "atk-abh02a:1862_3": "mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā",
  "atk-abh02a:1862_4": "devatā therassa kuddhā paṭhamameva naṃ palobhetvā pacchā ‘ito te sattadivasamatthake",
  "atk-abh02a:1862_5": "upaṭṭhāko rājā marissatī’ti supine ārocesi. Thero naṃ kathaṃ āharitvā rājorodhānaṃ",
  "atk-abh02a:1862_6": "ācikkhi. Tā ekappahāreneva mahāviravaṃ viraviṃsu. Rājā ‘kiṃ eta’nti pucchi. Tā ‘evaṃ",
  "atk-abh02a:1862_7": "therena vutta’nti ārocayiṃsu. Rājā divase gaṇāpetvā sattāhe vītivatte kujjhitvā therassa",
  "atk-abh02a:1862_8": "hatthapāde chindāpesi.",
  "atk-abh02a:1863_0": "Yaṃ pana pubbanimittato passati taṃ ekantasaccameva hoti. Etesañca catunnaṃ mūlakāraṇānaṃ",
  "atk-abh02a:1863_1": "saṃsaggabhedatopi supinabhedo hotiyeva. Tañca panetaṃ catubbidhaṃ supinaṃ sekkhaputhujjanāva",
  "atk-abh02a:1863_2": "passanti appahīnavipallāsattā; asekkhā na passanti pahīnavipallāsattā.",
  "atk-abh02a:1864_0": "Kiṃ pana taṃ passanto sutto passati, paṭibuddho? Udāhu neva sutto passati na paṭibuddhoti?",
  "atk-abh02a:1864_1": "Kiñcettha yadi tāva sutto passati, abhidhammavirodho āpajjati. Bhavaṅgacittena hi",
  "atk-abh02a:1864_2": "supati. Tañca rūpanimittādiārammaṇaṃ rāgādisampayuttaṃ vā na hoti. Supinaṃ passantassa",
  "atk-abh02a:1864_3": "ca īdisāni cittāni uppajjanti. Atha paṭibuddho passati, vinayavirodho āpajjati. Yañhi",
  "atk-abh02a:1864_4": "paṭibuddho passati, taṃ sabbohārikacittena passati. Sabbohārikacittena ca kate vītikkame",
  "atk-abh02a:1864_5": "anāpatti nāma natthi. Supinaṃ passantena pana kate vītikkame ekantaṃ anāpatti eva.",
  "atk-abh02a:1864_6": "Atha neva sutto na paṭibuddho passati, na supinaṃ nāma passati. Evañhi sati supinassa",
  "atk-abh02a:1864_7": "abhāvova āpajjati? Na abhāvo. Kasmā? Yasmā kapimiddhapareto passati. Vuttaṃ hetaṃ",
  "atk-abh02a:1864_8": "– “kapimiddhapareto kho, mahārāja, supinaṃ passatī”ti. ‘Kapimiddhapareto’ti makkaṭaniddāya",
  "atk-abh02a:1864_9": "yutto. Yathā hi makkaṭassa niddā lahuparivattā hoti, evaṃ yā niddā punappunaṃ kusalādicittavokiṇṇattā",
  "atk-abh02a:1864_10": "lahuparivattā; yassā pavattiyaṃ punappunaṃ bhavaṅgato uttaraṇaṃ hoti, tāya yutto",
  "atk-abh02a:1864_11": "supinaṃ passati. Tenāyaṃ supino kusalopi hoti akusalopi abyākatopi 386. Tattha supinante",
  "atk-abh02a:1864_12": "cetiyavandanadhammassavanadhammadesanādīni karontassa kusalo, pāṇātipātādīni karontassa",
  "atk-abh02a:1864_13": "akusalo, dvīhi antehi mutto āvajjanatadārammaṇakkhaṇe abyākatoti veditabbo. Supineneva",
  "atk-abh02a:1864_14": "‘diṭṭhaṃ viya me, sutaṃ viya me’ti kathanakālepi abyākatoyeva.",
  "atk-abh02a:1865_0": "Kiṃ pana supine kataṃ kusalākusalaṃ kammaṃ savipākaṃ avipākanti? Savipākaṃ; dubbalattā",
  "atk-abh02a:1865_1": "pana paṭisandhiṃ ākaḍḍhituṃ na sakkoti, dinnāya aññakammena paṭisandhiyā pavatte vedanīyaṃ hoti.",
  "atk-abh02a:1866_0": "Evaṃ yāthāvakavatthuvibhāvanā paññāti pañcannaṃ viññāṇānaṃ na hetvaṭṭho yāthāvaṭṭho.",
  "atk-abh02a:1866_1": "Taṃ yāthāvaṭṭhaṃ vatthuṃ vibhāvetīti yāthāvakavatthuvibhāvanā. Tathā pañcannaṃ viññāṇānaṃ",
  "atk-abh02a:1866_2": "ahetukaṭṭho, jarābhibhūtaṭṭho, na supinaṃ passanaṭṭho, yāthāvaṭṭho. Taṃ yāthāvaṭṭhaṃ",
  "atk-abh02a:1866_3": "vatthuṃ vibhāvetīti yāthāvakavatthuvibhāvanā. Iti yā heṭṭhā “yāthāvakavatthuvibhāvanā",
  "atk-abh02a:1866_4": "paññā”ti mātikāya nikkhittā, sā evaṃ yāthāvakavatthuvibhāvanā paññāti veditabbā.",
  "atk-abh02a:1866_5": "Tassā eva ca vasena evaṃ ekavidhena ñāṇavatthūti evaṃ ekekakoṭṭhāsena ñāṇagaṇanā",
  "atk-abh02a:1866_6": "ekena vā ākārena ñāṇaparicchedo hoti.",
  "atk-abh02a:1867": "Ekakaniddesavaṇṇanā.",
  "atk-abh02a:1868": "(2.) Dukaniddesavaṇṇanā",
  "atk-abh02a:1869_0": "767. Duvidhena ñāṇavatthuniddese catūsu bhūmīsu kusaleti sekkhaputhujjanānaṃ catubhūmakakusalapaññā.",
  "atk-abh02a:1869_1": "Paṭisambhidāvibhaṅge vuttesu pañcasu atthesu attano attano bhūmipariyāpannaṃ vipākasaṅkhātaṃ",
  "atk-abh02a:1869_2": "atthaṃ jāpeti janeti pavattetīti atthajāpikā. Arahato abhiññaṃ uppādentassa samāpattiṃ",
  "atk-abh02a:1869_3": "uppādentassa kiriyābyākateti abhiññāya ceva samāpattiyā ca parikammasamaye kāmāvacarakiriyapaññā.",
  "atk-abh02a:1869_4": "Sā hi abhiññāsamāpattipabhedaṃ kiriyasaṅkhātaṃ atthaṃ jāpeti janeti pavattetīti atthajāpikā",
  "atk-abh02a:1869_5": "paññāti vuttā. Ayaṃ pana aparopi pāḷimuttako aṭṭhakathānayo – yāpi hi purimā kāmāvacarakiriyā",
  "atk-abh02a:1869_6": "pacchimāya kāmāvacarakiriyāya anantarādivasena paccayo hoti, sāpi taṃ kiriyatthaṃ",
  "atk-abh02a:1869_7": "jāpetīti atthajāpikā paññā nāma. Rūpāvacarārūpāvacaresupi eseva nayo.",
  "atk-abh02a:1870_0": "Dutiyapadaniddese catūsu bhūmīsu vipāketi kāmāvacaravipāke paññā sahajātādipaccayavasena",
  "atk-abh02a:1870_1": "kāmāvacaravipākatthaṃ jāpetvā ṭhitāti jāpitatthā. Rūpāvacarādivipākapaññāsupi eseva",
  "atk-abh02a:1870_2": "nayo. Sabbāpi vā esā attano attano kāraṇehi jāpitā janitā pavattitā sayampi atthabhūtātipi",
  "atk-abh02a:1870_3": "jāpitatthā. Arahato uppannāya abhiññāya uppannāya samāpattiyāti vuttakiriyapaññāyapi",
  "atk-abh02a:1870_4": "eseva nayo. Ayaṃ pana aparopi pāḷimuttako aṭṭhakathānayo – kāmāvacarakiriyapaññāpi",
  "atk-abh02a:1870_5": "hi sahajātādivasena kāmāvacarakiriyasaṅkhātaṃ atthaṃ jāpetvā ṭhitāti jāpitatthā.",
  "atk-abh02a:1870_6": "Rūpāvacarārūpāvacarakiriyapaññāsupi eseva nayo. Sabbāpi vā esā attano attano kāraṇehi",
  "atk-abh02a:1870_7": "jāpitā janitā pavattitā sayañca atthabhūtātipi jāpitatthā. Sesamettha sabbaṃ dhammasaṅgahaṭṭhakathāyaṃ",
  "atk-abh02a:1870_8": "vuttanayattā pākaṭamevāti.",
  "atk-abh02a:1871": "Dukaniddesavaṇṇanā.",
  "atk-abh02a:1872": "(3.) Tikaniddesavaṇṇanā",
  "atk-abh02a:1873_0": "768. Tividhena ñāṇavatthuniddese yogavihitesūti yogo vuccati paññā; paññāvihitesu",
  "atk-abh02a:1873_1": "paññāpariṇāmitesūti attho. Kammāyatanesūti ettha kammameva kammāyatanaṃ; atha vā",
  "atk-abh02a:1873_2": "kammañca taṃ āyatanañca ājīvādīnantipi kammāyatanaṃ. Sippāyatanesupi eseva nayo.",
  "atk-abh02a:1873_3": "Tattha duvidhaṃ kammaṃ – hīnañca ukkaṭṭhañca. Tattha hīnaṃ nāma vaḍḍhakīkammaṃ, pupphachaḍḍakakammanti",
  "atk-abh02a:1873_4": "evamādi. Ukkaṭṭhaṃ nāma kasi, vaṇijjā, gorakkhanti evamādi. Sippampi duvidhaṃ hīnañca",
  "atk-abh02a:1873_5": "ukkaṭṭhañca. Tattha hīnaṃ sippaṃ nāma naḷakārasippaṃ, pesakārasippaṃ, kumbhakārasippaṃ,",
  "atk-abh02a:1873_6": "cammakārasippaṃ, nhāpitasippanti evamādi. Ukkaṭṭhaṃ nāma sippaṃ muddā, gaṇanā, lekhañcāti",
  "atk-abh02a:1873_7": "evamādi vijjāva vijjāṭṭhānaṃ. Taṃ dhammikameva gahitaṃ. Nāgamaṇḍalaparittasadisaṃ,",
  "atk-abh02a:1873_8": "phudhamanakamantasadisaṃ, sālākiyaṃ, sallakattiyantiādīni pana vejjasatthāni “icchāmahaṃ,",
  "atk-abh02a:1873_9": "ācariya, sippaṃ sikkhitu”nti sippāyatane paviṭṭhattā na gahitāni.",
  "atk-abh02a:1874_0": "Tattha eko paṇḍito manussānaṃ phāsuvihāratthāya attano ca dhammatāya gehapāsādayānanāvādīni",
  "atk-abh02a:1874_1": "uppādeti. So hi ‘ime manussā vasanaṭṭhānena vinā dukkhitā’ti hitakiriyāya ṭhatvā",
  "atk-abh02a:1874_2": "dīghacaturassādibhedaṃ gehaṃ uppādeti, sītuṇhapaṭighātatthāya ekabhūmikadvibhūmikādibhede",
  "atk-abh02a:1874_3": "pāsāde karoti, ‘yāne asati anusañcaraṇaṃ nāma dukkha’nti jaṅghākilamathapaṭivinodanatthāya",
  "atk-abh02a:1874_4": "vayhasakaṭasandamānikādīni uppādeti, ‘nāvāya asati samuddādīsu sañcāro nāma natthī’ti",
  "atk-abh02a:1874_5": "nānappakāraṃ nāvaṃ uppādeti. So sabbampetaṃ neva aññehi kayiramānaṃ passati, na kataṃ",
  "atk-abh02a:1874_6": "uggaṇhāti, na kathentānaṃ suṇāti, attano pana dhammatāya cintāya karoti. Paññavatā",
  "atk-abh02a:1874_7": "hi attano dhammatāya katampi aññehi uggaṇhitvā karontehi katasadisameva hoti. Ayaṃ",
  "atk-abh02a:1874_8": "tāva hīnakamme nayo.",
  "atk-abh02a:1875_0": "Ukkaṭṭhakammepi ‘kasikamme asati manussānaṃ jīvitaṃ na pavattatī’ti eko paṇḍito manussānaṃ",
  "atk-abh02a:1875_1": "phāsuvihāratthāya yuganaṅgalādīni kasibhaṇḍāni uppādeti; tathā nānappakāraṃ vāṇijakammaṃ",
  "atk-abh02a:1875_2": "gorakkhañca uppādeti. So sabbampetaṃ neva aññehi kariyamānaṃ passati…pe… katasadisameva",
  "atk-abh02a:1875_3": "hoti. Ayaṃ ukkaṭṭhakamme nayo.",
  "atk-abh02a:1876_0": "Duvidhepi pana sippāyatane eko paṇḍito manussānaṃ phāsuvihāratthāya naḷakārasippādīni",
  "atk-abh02a:1876_1": "hīnasippāni, hatthamuddāya gaṇanasaṅkhātaṃ muddaṃ, acchinnakasaṅkhātaṃ gaṇanaṃ, mātikāppabhedakādibhedañca",
  "atk-abh02a:1876_2": "lekhaṃ uppādeti. So sabbampetaṃ neva aññehi kariyamānaṃ passati…pe… katasadisameva",
  "atk-abh02a:1876_3": "hoti. Ayaṃ sippāyatane nayo.",
  "atk-abh02a:1877_0": "Ekacco pana paṇḍito amanussasarīsapādīhi upaddutānaṃ manussānaṃ tikicchanatthāya",
  "atk-abh02a:1877_1": "dhammikāni nāgamaṇḍalamantādīni vijjāṭṭhānāni uppādeti, tāni neva aññehi kariyamānāni",
  "atk-abh02a:1877_2": "passati, na katāni uggaṇhāti, na kathentānaṃ suṇāti, attano pana dhammatāya cintāya",
  "atk-abh02a:1877_3": "karoti. Paññavatā hi attano dhammatāya katampi aññehi uggaṇhitvā karontehi katasadisameva hoti.",
  "atk-abh02a:1878_0": "Kammassakataṃ vāti “idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ.",
  "atk-abh02a:1878_1": "Saccānulomikaṃ vāti vipassanāñāṇaṃ. Tañhi catunnaṃ saccānaṃ anulomanato saccānulomikanti",
  "atk-abh02a:1878_2": "vuccati. Idānissa pavattanākāraṃ dassetuṃ rūpaṃ aniccanti vātiādi vuttaṃ. Ettha ca",
  "atk-abh02a:1878_3": "aniccalakkhaṇameva āgataṃ, na dukkhalakkhaṇaanattalakkhaṇāni, atthavasena pana āgatānevāti",
  "atk-abh02a:1878_4": "daṭṭhabbāni – yañhi aniccaṃ taṃ dukkhaṃ, yaṃ dukkhaṃ tadanattāti.",
  "atk-abh02a:1879_0": "Yaṃ evarūpinti yaṃ evaṃ heṭṭhā niddiṭṭhasabhāvaṃ anulomikaṃ. Khantintiādīni sabbāni",
  "atk-abh02a:1879_1": "paññāvevacanāneva. Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena",
  "atk-abh02a:1879_2": "anulometīti anulomikā. Tathā sattānaṃ hitacariyāya anulometi, maggasaccassa anulometi,",
  "atk-abh02a:1879_3": "paramatthasaccassa nibbānassa anulomanato anulometītipi anulomikā. Sabbānipi etāni",
  "atk-abh02a:1879_4": "kāraṇāni khamati sahati daṭṭhuṃ sakkotīti khanti, passatīti diṭṭhi, rocetīti ruci,",
  "atk-abh02a:1879_5": "mudatīti mudi, pekkhatīti pekkhā. Sabbepissā te kammāyatanādayo dhammā nijjhānaṃ",
  "atk-abh02a:1879_6": "khamanti, visesato ca pañcakkhandhasaṅkhātā dhammā punappunaṃ aniccadukkhānattavasena",
  "atk-abh02a:1879_7": "nijjhāyamānā taṃ nijjhānaṃ khamantīti dhammanijjhānakhantī.",
  "atk-abh02a:1880_0": "Parato assutvā paṭilabhatīti aññassa upadesavacanaṃ assutvā sayameva cintento paṭilabhati.",
  "atk-abh02a:1880_1": "Ayaṃ vuccatīti ayaṃ cintāmayā paññā nāma vuccati. Sā panesā na yesaṃ kesañci uppajjati,",
  "atk-abh02a:1880_2": "abhiññātānaṃ pana mahāsattānameva uppajjati. Tatthāpi saccānulomikañāṇaṃ dvinnaṃyeva",
  "atk-abh02a:1880_3": "bodhisattānaṃ uppajjati. Sesapaññā sabbesampi pūritapāramīnaṃ mahāpaññānaṃ uppajjatīti veditabbā.",
  "atk-abh02a:1881_0": "Parato sutvā paṭilabhatīti ettha kammāyatanādīni parena kariyamānāni vā katāni vā",
  "atk-abh02a:1881_1": "disvāpi yassa kassaci kathayamānassa vacanaṃ sutvāpi ācariyassa santike uggahetvāpi",
  "atk-abh02a:1881_2": "paṭiladdhā sabbā parato sutvāyeva paṭiladdhā nāmāti veditabbā.",
  "atk-abh02a:1882": "Samāpannassāti samāpattisamaṅgissa; antosamāpattiyaṃ pavattā paññā bhāvanāmayā nāmāti attho.",
  "atk-abh02a:1883_0": "769. Dānaṃ ārabbhāti dānaṃ paṭicca; dānacetanāpaccayāti attho. Dānādhigacchāti dānaṃ",
  "atk-abh02a:1883_1": "adhigacchantassa; pāpuṇantassāti attho. Yā uppajjatīti yā evaṃ dānacetanāsampayuttā",
  "atk-abh02a:1883_2": "paññā uppajjati, ayaṃ dānamayā paññā nāma. Sā panesā ‘dānaṃ dassāmī’ti cintentassa,",
  "atk-abh02a:1883_3": "dānaṃ dentassa, dānaṃ datvā taṃ paccavekkhantassa pubbacetanā, muñcacetanā, aparacetanāti",
  "atk-abh02a:1883_4": "tividhena uppajjati.",
  "atk-abh02a:1884_0": "Sīlaṃ ārabbha sīlādhigacchāti idhāpi sīlacetanāsampayuttāva sīlamayā paññāti adhippetā.",
  "atk-abh02a:1884_1": "Ayampi ‘sīlaṃ pūressāmī’ti cintentassa, sīlaṃ pūrentassa, sīlaṃ pūretvā taṃ paccavekkhantassa",
  "atk-abh02a:1884_2": "pubbacetanā, muñcacetanā, aparacetanāti tividheneva uppajjati. Bhāvanāmayā heṭṭhā vuttāyeva.",
  "atk-abh02a:1885_0": "770. Adhisīlapaññādīsu sīlādīni duvidhena veditabbāni – sīlaṃ, adhisīlaṃ; cittaṃ,",
  "atk-abh02a:1885_1": "adhicittaṃ; paññā, adhipaññāti. Tattha “uppādā vā tathāgatānaṃ anuppādā vā tathāgatānaṃ",
  "atk-abh02a:1885_2": "ṭhitāva sā dhātu dhammaṭṭhitatā dhammaniyāmatā”ti imāya tantiyā saṅgahitavasena pañcapi",
  "atk-abh02a:1885_3": "sīlāni dasapi sīlāni sīlaṃ nāma. Tañhi tathāgate uppannepi anuppannepi hoti. Anuppanne",
  "atk-abh02a:1885_4": "ke paññāpentīti? Tāpasaparibbājakā, sabbaññubodhisattā, cakkavattirājāno ca paññāpenti.",
  "atk-abh02a:1885_5": "Uppanne sammāsambuddhe bhikkhusaṅgho, bhikkhunīsaṅgho, upāsakā, upāsikāyo ca paññāpenti.",
  "atk-abh02a:1885_6": "Pātimokkhasaṃvarasīlaṃ pana sabbasīlehi adhikaṃ uppanneyeva tathāgate uppajjati,",
  "atk-abh02a:1885_7": "no anuppanne. Sabbaññubuddhāyeva ca naṃ paññāpenti. “Imasmiṃ vatthusmiṃ vītikkame",
  "atk-abh02a:1885_8": "idaṃ nāma hotī”ti paññāpanañhi aññesaṃ avisayo, buddhānaṃyeva esa visayo, buddhānaṃ",
  "atk-abh02a:1885_9": "balaṃ. Iti yasmā pātimokkhasaṃvaro adhisīlaṃ, tasmā taṃ adhisīlapaññaṃ dassetuṃ pātimokkhasaṃvaraṃ",
  "atk-abh02a:1885_10": "saṃvarantassātiādi vuttaṃ.",
  "atk-abh02a:1886_0": "Heṭṭhā vuttāya eva pana tantiyā saṅgahitavasena vaṭṭapādikā aṭṭha samāpattiyo cittaṃ",
  "atk-abh02a:1886_1": "nāma. Tañhi tathāgate uppannepi hoti anuppannepi. Anuppanne ke nibbattentīti? Tāpasaparibbājakā",
  "atk-abh02a:1886_2": "ceva sabbaññubodhisattā ca cakkavattirājāno ca. Uppanne bhagavati visesatthikā bhikkhuādayopi",
  "atk-abh02a:1886_3": "nibbattentiyeva. Vipassanāpādikā pana aṭṭha samāpattiyo sabbacittehi adhikā, uppanneyeva",
  "atk-abh02a:1886_4": "tathāgate uppajjanti, no anuppanne. Sabbaññubuddhā eva ca etā paññāpenti. Iti yasmā",
  "atk-abh02a:1886_5": "aṭṭha samāpattiyo adhicittaṃ, tasmā adhicittapaññaṃ dassetuṃ rūpāvacarārūpāvacarasamāpattiṃ",
  "atk-abh02a:1886_6": "samāpajjantassātiādi vuttaṃ.",
  "atk-abh02a:1887_0": "Heṭṭhā vuttāya eva pana tantiyā saṅgahitavasena kammassakatañāṇaṃ paññā nāma. Tañhi",
  "atk-abh02a:1887_1": "tathāgate uppannepi hoti anuppannepi. Anuppanne velāmadānavessantaradānādivasena",
  "atk-abh02a:1887_2": "uppajjati; uppanne tena ñāṇena mahādānaṃ pavattentānaṃ pamāṇaṃ natthi. Maggaphalapaññā",
  "atk-abh02a:1887_3": "pana sabbapaññāhi adhikā, uppanneyeva tathāgate vitthārikā hutvā pavattati, no anuppanne.",
  "atk-abh02a:1887_4": "Iti yasmā maggaphalapaññā adhipaññā, tasmā atirekapaññāya paññaṃ dassetuṃ catūsu",
  "atk-abh02a:1887_5": "maggesūtiādi vuttaṃ.",
  "atk-abh02a:1888_0": "Tattha siyā – sīlaṃ, adhisīlaṃ; cittaṃ, adhicittaṃ; paññā, adhipaññāti imesu chasu",
  "atk-abh02a:1888_1": "koṭṭhāsesu vipassanā paññā katarasannissitāti? Adhipaññāsannissitā. Tasmā yathā omakatarappamāṇaṃ",
  "atk-abh02a:1888_2": "chattaṃ vā dhajaṃ vā upādāya atirekappamāṇaṃ atichattaṃ atidhajoti vuccati, evamidampi",
  "atk-abh02a:1888_3": "pañcasīlaṃ dasasīlaṃ upādāya pātimokkhasaṃvarasīlaṃ ‘adhisīlaṃ’ nāma; vaṭṭapādikā",
  "atk-abh02a:1888_4": "aṭṭha samāpattiyo upādāya vipassanāpādikā aṭṭha samāpattiyo ‘adhicittaṃ’ nāma, kammassakatapaññaṃ",
  "atk-abh02a:1888_5": "upādāya vipassanāpaññā ca maggapaññā ca phalapaññā ca ‘adhipaññā’ nāmāti veditabbā.",
  "atk-abh02a:1889_0": "771. Āyakosallādiniddese yasmā āyoti vuḍḍhi, sā anatthahānito atthuppattito ca duvidhā;",
  "atk-abh02a:1889_1": "apāyoti avuḍḍhi, sāpi atthahānito anatthuppattito ca duvidhā; tasmā taṃ dassetuṃ",
  "atk-abh02a:1889_2": "ime dhamme manasikarototiādi vuttaṃ. Idaṃ vuccatīti yā imesaṃ akusaladhammānaṃ anuppattippahānesu",
  "atk-abh02a:1889_3": "kusaladhammānañca uppattiṭṭhitīsu paññā – idaṃ āyakosallaṃ nāma vuccati. Yā panesā",
  "atk-abh02a:1889_4": "kusaladhammānaṃ anuppajjananirujjhanesu akusaladhammānañca uppattiṭṭhitīsu paññā",
  "atk-abh02a:1889_5": "– idaṃ apāyakosallaṃ nāmāti attho. Āyakosallaṃ tāva paññā hotu; apāyakosallaṃ kathaṃ",
  "atk-abh02a:1889_6": "paññā nāma jātāti? Paññavāyeva hi ‘mayhaṃ evaṃ manasikaroto anuppannā kusalā dhammā",
  "atk-abh02a:1889_7": "nuppajjanti uppannā ca nirujjhanti; anuppannā akusalā dhammā uppajjanti, uppannā",
  "atk-abh02a:1889_8": "pavaḍḍhantī’ti pajānāti. So evaṃ ñatvā anuppannānaṃ akusalānaṃ dhammānaṃ uppajjituṃ",
  "atk-abh02a:1889_9": "na deti, uppanne pajahati; anuppanne kusale uppādeti, uppanne bhāvanāpāripūriṃ pāpeti.",
  "atk-abh02a:1889_10": "Evaṃ apāyakosallampi paññā evāti veditabbaṃ. Sabbāpi tatrūpāyā paññā upāyakosallanti",
  "atk-abh02a:1889_11": "idaṃ pana accāyikakicce vā bhaye vā uppanne tassa tikicchanatthaṃ ṭhānuppattiyakāraṇajānanavaseneva",
  "atk-abh02a:1889_12": "veditabbaṃ. Sesaṃ sabbattha uttānatthamevāti.",
  "atk-abh02a:1890": "Tikaniddesavaṇṇanā.",
  "atk-abh02a:1891": "(4.) Catukkaniddesavaṇṇanā",
  "atk-abh02a:1892_0": "793. Catubbidhena ñāṇavatthuniddese atthi dinnantiādīsu dinnapaccayā phalaṃ atthīti",
  "atk-abh02a:1892_1": "iminā upāyena attho veditabbo. Idaṃ vuccatīti yaṃ ñāṇaṃ ‘idaṃ kammaṃ sakaṃ, idaṃ",
  "atk-abh02a:1892_2": "no saka’nti jānāti – idaṃ kammassakatañāṇaṃ nāma vuccatīti attho. Tattha tividhaṃ",
  "atk-abh02a:1892_3": "kāyaduccaritaṃ, catubbidhaṃ vacīduccaritaṃ, tividhaṃ manoduccaritanti idaṃ na sakakammaṃ",
  "atk-abh02a:1892_4": "nāma. Tīsu dvāresu dasavidhampi sucaritaṃ sakakammaṃ nāma. Attano vāpi hotu parassa",
  "atk-abh02a:1892_5": "vā sabbampi akusalaṃ na sakakammaṃ nāma. Kasmā? Atthabhañjanato anatthajananato ca.",
  "atk-abh02a:1892_6": "Attano vā hotu parassa vā sabbampi kusalaṃ sakakammaṃ nāma. Kasmā? Anatthabhañjanato",
  "atk-abh02a:1892_7": "atthajananato ca. Evaṃ jānanasamatthe imasmiṃ kammassakatañāṇe ṭhatvā bahuṃ dānaṃ",
  "atk-abh02a:1892_8": "datvā sīlaṃ pūretvā uposathaṃ samādiyitvā sukhena sukhaṃ sampattiyā sampattiṃ anubhavitvā",
  "atk-abh02a:1892_9": "nibbānaṃ pattānaṃ gaṇanaparicchedo natthi. Yathā hi sadhano puriso pañcasu sakaṭasatesu",
  "atk-abh02a:1892_10": "sappimadhuphāṇitādīni ceva loṇatilataṇḍulādīni ca āropetvā kantāramaggaṃ paṭipanno",
  "atk-abh02a:1892_11": "kenacideva karaṇīyena atthe uppanne sabbesaṃ upakaraṇānaṃ gahitattā na cinteti, na",
  "atk-abh02a:1892_12": "paritassati, sukheneva khemantaṃ pāpuṇāti; evameva imasmimpi kammassakatañāṇe ṭhatvā",
  "atk-abh02a:1892_13": "bahuṃ dānaṃ datvā…pe… nibbānaṃ pattānaṃ gaṇanapatho natthi. Ṭhapetvā saccānulomikaṃ",
  "atk-abh02a:1892_14": "ñāṇanti maggasaccassa paramatthasaccassa ca anulomanato saccānulomikanti laddhanāmaṃ",
  "atk-abh02a:1892_15": "vipassanāñāṇaṃ ṭhapetvā avasesā sabbāpi sāsavā kusalā paññā kammassakatañāṇamevāti attho.",
  "atk-abh02a:1893": "794. Maggasamaṅgissa ñāṇaṃ dukkhepetaṃ ñāṇanti ettha ekameva maggañāṇaṃ catūsu saccesu ekapaṭivedhavasena catūsu ṭhānesu saṅgahitaṃ.",
  "atk-abh02a:1894_0": "796. Dhamme ñāṇanti ettha maggapaññā tāva catunnaṃ saccānaṃ ekapaṭivedhavasena dhamme",
  "atk-abh02a:1894_1": "ñāṇaṃ nāma hotu; phalapaññā kathaṃ dhamme ñāṇaṃ nāmāti? Nirodhasaccavasena. Duvidhāpi",
  "atk-abh02a:1894_2": "hesā paññā aparappaccaye atthapaccakkhe ariyasaccadhamme kiccato ca ārammaṇato ca",
  "atk-abh02a:1894_3": "pavattattā dhamme ñāṇanti veditabbā. So iminā dhammenāti ettha maggañāṇaṃ dhammagocarattā",
  "atk-abh02a:1894_4": "gocaravohārena dhammoti vuttaṃ, upayogatthe vā karaṇavacanaṃ; imaṃ dhammaṃ ñātenāti",
  "atk-abh02a:1894_5": "attho; catusaccadhammaṃ jānitvā ṭhitena maggañāṇenāti vuttaṃ hoti. Diṭṭhenāti dassanena;",
  "atk-abh02a:1894_6": "dhammaṃ passitvā ṭhitenāti attho. Pattenāti cattāri ariyasaccāni patvā ṭhitattā dhammaṃ",
  "atk-abh02a:1894_7": "pattena. Viditenāti maggañāṇena cattāri ariyasaccāni viditāni pākaṭāni katāni. Tasmā",
  "atk-abh02a:1894_8": "taṃ dhammaṃ viditaṃ nāma hoti. Tena viditadhammena. Pariyogāḷhenāti catusaccadhammaṃ",
  "atk-abh02a:1894_9": "pariyogāhetvā ṭhitena. Nayaṃ netīti atīte ca anāgate ca nayaṃ neti harati peseti.",
  "atk-abh02a:1894_10": "Idaṃ pana na maggañāṇassa kiccaṃ, paccavekkhaṇañāṇassa kiccaṃ. Satthārā pana maggañāṇaṃ",
  "atk-abh02a:1894_11": "atītānāgate nayaṃ nayanasadisaṃ kataṃ. Kasmā? Maggamūlakattā. Bhāvitamaggassa hi",
  "atk-abh02a:1894_12": "paccavekkhaṇā nāma hoti. Tasmā satthā maggañāṇameva nayaṃ nayanasadisaṃ akāsi. Apica",
  "atk-abh02a:1894_13": "evamettha attho daṭṭhabbo – yadetaṃ iminā catusaccagocaraṃ maggañāṇaṃ adhigataṃ,",
  "atk-abh02a:1894_14": "tena ñāṇena kāraṇabhūtena atītānāgate paccavekkhaṇañāṇasaṅkhātaṃ nayaṃ neti.",
  "atk-abh02a:1895_0": "Idāni yathā tena nayaṃ neti, taṃ ākāraṃ dassetuṃ ye hi keci atītamaddhānantiādimāha.",
  "atk-abh02a:1895_1": "Tattha abbhaññaṃsūti jāniṃsu paṭivijjhiṃsu. Imaññevāti yaṃ dukkhaṃ atīte abbhaññaṃsu,",
  "atk-abh02a:1895_2": "yañca anāgate abhijānissanti, na taññeva imaṃ; sarikkhaṭṭhena pana evaṃ vuttaṃ. Atītepi",
  "atk-abh02a:1895_3": "hi ṭhapetvā taṇhaṃ tebhūmakakkhandheyeva dukkhasaccanti paṭivijjhiṃsu, taṇhaṃyeva",
  "atk-abh02a:1895_4": "samudayasaccanti nibbānameva nirodhasaccanti ariyamaggameva maggasaccanti paṭivijjhiṃsu,",
  "atk-abh02a:1895_5": "anāgatepi evameva paṭivijjhissanti, etarahipi evameva paṭivijjhantīti sarikkhaṭṭhena",
  "atk-abh02a:1895_6": "“imaññevā”ti vuttaṃ. Idaṃ vuccati anvaye ñāṇanti idaṃ anugamanañāṇaṃ nayanañāṇaṃ",
  "atk-abh02a:1895_7": "kāraṇañāṇanti vuccati.",
  "atk-abh02a:1896_0": "Pariye ñāṇanti cittaparicchedañāṇaṃ. Parasattānanti ṭhapetvā attānaṃ sesasattānaṃ.",
  "atk-abh02a:1896_1": "Itaraṃ tasseva vevacanaṃ. Cetasā ceto paricca pajānātīti attano cittena tesaṃ cittaṃ",
  "atk-abh02a:1896_2": "sarāgādivasena paricchinditvā nānappakārato jānāti. Sarāgaṃ vātiādīsu yaṃ vattabbaṃ,",
  "atk-abh02a:1896_3": "taṃ heṭṭhā satipaṭṭhānavibhaṅge vuttameva. Ayaṃ pana viseso – idha anuttaraṃ vā cittaṃ",
  "atk-abh02a:1896_4": "vimuttaṃ vā cittanti ettha lokuttarampi labbhati. Avipassanūpagampi hi paracittañāṇassa visayo hotiyeva.",
  "atk-abh02a:1897": "Avasesā paññāti dhamme ñāṇādikā tisso paññā ṭhapetvā sesā sabbāpi paññā ñāṇanti sammatattā sammutiñāṇaṃ nāma hoti. Vacanattho panettha sammutimhi ñāṇanti sammutiñāṇaṃ.",
  "atk-abh02a:1898_0": "797. Kāmāvacarakusale paññāti ayañhi ekantena vaṭṭasmiṃ cutipaṭisandhiṃ ācinateva,",
  "atk-abh02a:1898_1": "tasmā “ācayāya no apacayāyā”ti vuttā. Lokuttaramaggapaññā pana yasmā cutipaṭisandhiṃ",
  "atk-abh02a:1898_2": "apacinateva, tasmā “apacayāya no ācayāyā”ti vuttā. Rūpāvacarārūpāvacarapaññā cutipaṭisandhimpi",
  "atk-abh02a:1898_3": "ācinati, vikkhambhanavasena kilese ceva kilesamūlake ca dhamme apacinati, tasmā “ācayāya",
  "atk-abh02a:1898_4": "ceva apacayāya cā”ti vuttā. Sesā neva cutipaṭisandhiṃ ācinati na apacinati, tasmā",
  "atk-abh02a:1898_5": "“neva ācayāya no apacayāyā”ti vuttā.",
  "atk-abh02a:1899_0": "798. Na ca abhiññāyo paṭivijjhatīti idaṃ paṭhamajjhānapaññaṃ sandhāya vuttaṃ. Sā",
  "atk-abh02a:1899_1": "hissa kāmavivekena pattabbattā kilesanibbidāya saṃvattati. Tāya cesa kāmesu vītarāgo",
  "atk-abh02a:1899_2": "hoti, abhiññāpādakabhāvaṃ pana appattatāya neva pañca abhiññāyo paṭivijjhati, nimittārammaṇattā",
  "atk-abh02a:1899_3": "na saccāni paṭivijjhati. Evamayaṃ paññā nibbidāya hoti no paṭivedhāya. Svevāti paṭhamajjhānaṃ",
  "atk-abh02a:1899_4": "patvā ṭhito. Kāmesu vītarāgo samānoti tathā vikkhambhitānaṃyeva kāmānaṃ vasena vītarāgo.",
  "atk-abh02a:1899_5": "Abhiññāyo paṭivijjhatīti pañca abhiññāyo paṭivijjhati. Idaṃ catutthajjhānapaññaṃ",
  "atk-abh02a:1899_6": "sandhāya vuttaṃ. Catutthajjhānapaññā hi abhiññāpādakabhāvenāpi pañca abhiññāyo paṭivijjhati,",
  "atk-abh02a:1899_7": "abhiññābhāvappattiyāpi paṭivijjhati eva. Tasmā sā paṭivedhāya hoti. Paṭhamajjhānapaññāya",
  "atk-abh02a:1899_8": "eva pana kilesesupi nibbindattā no nibbidāya. Yā panāyaṃ dutiyatatiyajjhānapaññā,",
  "atk-abh02a:1899_9": "sā katarakoṭṭhāsaṃ bhajatīti? Somanassavasena paṭhamajjhānampi bhajati, avitakkavasena",
  "atk-abh02a:1899_10": "catutthajjhānampi. Evamesā paṭhamajjhānasannissitā vā catutthajjhānasannissitā vā",
  "atk-abh02a:1899_11": "kātabbā. Nibbidāya ceva paṭivedhāya cāti maggapaññā sabbasmimpi vaṭṭe nibbindanato",
  "atk-abh02a:1899_12": "nibbidāya, chaṭṭhaṃ abhiññaṃ paṭivijjhanato paṭivedhāya ca hoti.",
  "atk-abh02a:1900_0": "799. Paṭhamassa jhānassa lābhītiādīsu yvāyaṃ appaguṇassa paṭhamajjhānassa lābhī.",
  "atk-abh02a:1900_1": "Taṃ tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti",
  "atk-abh02a:1900_2": "tudanti codenti. Tassa kāmānupakkhandānaṃ saññāmanasikārānaṃ vasena sā paṭhamajjhānapaññā",
  "atk-abh02a:1900_3": "hāyati parihāyati; tasmā hānabhāginīti vuttā. Tadanudhammatāti tadanurūpasabhāvā.",
  "atk-abh02a:1900_4": "Sati santiṭṭhatīti idaṃ micchāsatiṃ sandhāya vuttaṃ, na sammāsatiṃ. Yassa hi paṭhamajjhānānurūpasabhāvā",
  "atk-abh02a:1900_5": "paṭhamajjhānaṃ santato paṇītato disvā assādayamānā abhinandamānā nikanti uppajjati,",
  "atk-abh02a:1900_6": "tassa nikantivasena sā paṭhamajjhānapaññā neva hāyati, na vaḍḍhati, ṭhitikoṭṭhāsikā",
  "atk-abh02a:1900_7": "hoti. Tena vuttaṃ ṭhitibhāginī paññāti. Avitakkasahagatāti avitakkaṃ dutiyajjhānaṃ",
  "atk-abh02a:1900_8": "santato paṇītato manasikaroto ārammaṇavasena avitakkasahagatā. Samudācarantīti paguṇato",
  "atk-abh02a:1900_9": "paṭhamajjhānato vuṭṭhitaṃ dutiyajjhānādhigamatthāya tudanti codenti. Tassa upari",
  "atk-abh02a:1900_10": "dutiyajjhānānupakkhandānaṃ saññāmanasikārānaṃ vasena sā paṭhamajjhānapaññā visesabhūtassa",
  "atk-abh02a:1900_11": "dutiyajjhānassa uppattiṭṭhānatāya visesabhāginīti vuttā. Nibbidāsahagatāti tameva",
  "atk-abh02a:1900_12": "paṭhamajjhānato vuṭṭhitaṃ nibbidāsaṅkhātena vipassanāñāṇena sahagatā. Vipassanāñāṇañhi",
  "atk-abh02a:1900_13": "jhānaṅgabhede vattante nibbindati ukkaṇṭhati, tasmā nibbidāti vuccati. Samudācarantīti",
  "atk-abh02a:1900_14": "nibbānasacchikiriyatthāya tudanti codenti. Virāgūpasañhitāti virāgasaṅkhātena nibbānena",
  "atk-abh02a:1900_15": "upasaṃhitā. Vipassanāñāṇamhi sakkā iminā maggena virāgaṃ nibbānaṃ sacchikātunti pavattito",
  "atk-abh02a:1900_16": "“virāgūpasañhita”nti vuccati. Taṃsampayuttā saññāmanasikārāpi virāgūpasañhitā eva",
  "atk-abh02a:1900_17": "nāma. Tassa tesaṃ saññāmanasikārānaṃ vasena sā paṭhamajjhānapaññā ariyamaggapaṭivedhassa",
  "atk-abh02a:1900_18": "padaṭṭhānatāya nibbedhabhāginīti vuttā. Evaṃ catūsu ṭhānesu paṭhamajjhānapaññāva",
  "atk-abh02a:1900_19": "kathitā. Dutiyajjhānapaññādīsupi imināva nayena attho veditabbo.",
  "atk-abh02a:1901_0": "801. Kicchena kasirena samādhiṃ uppādentassāti lokuttarasamādhiṃ uppādentassa pubbabhāge",
  "atk-abh02a:1901_1": "āgamanakāle kicchena kasirena dukkhena sasaṅkhārena sappayogena kilamantassa kilese",
  "atk-abh02a:1901_2": "vikkhambhetvā āgatassa. Dandhaṃ taṇṭhānaṃ abhijānantassāti vikkhambhitesu kilesesu",
  "atk-abh02a:1901_3": "vipassanāparivāse ciraṃ vasitvā taṃ lokuttarasamādhisaṅkhātaṃ ṭhānaṃ dandhaṃ saṇikaṃ",
  "atk-abh02a:1901_4": "abhijānantassa paṭivijjhantassa, pāpuṇantassāti attho. Ayaṃ vuccatīti yā esā evaṃ",
  "atk-abh02a:1901_5": "uppajjati, ayaṃ kilesavikkhambhanapaṭipadāya dukkhattā, vipassanāparivāsapaññāya",
  "atk-abh02a:1901_6": "ca dandhattā maggakāle ekacittakkhaṇe uppannāpi paññā āgamanavasena dukkhapaṭipadā",
  "atk-abh02a:1901_7": "dandhābhiññā nāmāti vuccati. Upari tīsu padesupi imināva nayena attho veditabbo.",
  "atk-abh02a:1902_0": "802. Samādhissa na nikāmalābhissāti yo samādhissa na nikāmalābhī hoti, so tassa na",
  "atk-abh02a:1902_1": "nikāmalābhī nāma. Yassa samādhi uparūpari samāpajjanatthāya ussakkituṃ paccayo na",
  "atk-abh02a:1902_2": "hoti, tassa appaguṇajjhānalābhissāti attho. Ārammaṇaṃ thokaṃ pharantassāti paritte",
  "atk-abh02a:1902_3": "suppamatte vā sarāvamatte vā ārammaṇe parikammaṃ katvā tattheva appanaṃ patvā taṃ",
  "atk-abh02a:1902_4": "avaḍḍhitaṃ thokameva ārammaṇaṃ pharantassāti attho. Sesapadesupi eseva nayo. Nanikāmalābhīpaṭipakkhato",
  "atk-abh02a:1902_5": "hi paguṇajjhānalābhī ettha nikāmalābhīti vutto. Avaḍḍhitārammaṇapaṭipakkhato ca vaḍḍhitārammaṇaṃ",
  "atk-abh02a:1902_6": "vipulanti vuttaṃ. Sesaṃ tādisameva.",
  "atk-abh02a:1903": "Jarāmaraṇepetaṃ ñāṇanti nibbānameva ārammaṇaṃ katvā catunnaṃ saccānaṃ ekapaṭivedhavasena etaṃ vuttaṃ.",
  "atk-abh02a:1904": "Jarāmaraṇaṃ ārabbhātiādīni pana ekekaṃ vatthuṃ ārabbha pavattikāle pubbabhāge saccavavatthāpanavasena vuttāni. Sesaṃ sabbattha uttānatthamevāti.",
  "atk-abh02a:1905": "Catukkaniddesavaṇṇanā.",
  "atk-abh02a:1906": "(5.) Pañcakaniddesavaṇṇanā",
  "atk-abh02a:1907_0": "804. Pañcavidhena ñāṇavatthuniddese pītipharaṇatādīsu pītiṃ pharamānā uppajjatīti",
  "atk-abh02a:1907_1": "dvīsu jhānesu paññā pītipharaṇatā nāma. Sukhaṃ pharamānā uppajjatīti tīsu jhānesu",
  "atk-abh02a:1907_2": "paññā sukhapharaṇatā nāma. Paresaṃ cetopharamānā uppajjatīti cetopariyapaññā cetopharaṇatā",
  "atk-abh02a:1907_3": "nāma. Ālokaṃ pharamānā uppajjatīti dibbacakkhupaññā ālokapharaṇatā nāma. Paccavekkhaṇañāṇaṃ",
  "atk-abh02a:1907_4": "paccavekkhaṇānimittaṃ nāma. Teneva vuttaṃ “dvīsu jhānesu paññā pītipharaṇatā”tiādi.",
  "atk-abh02a:1907_5": "Tattha ca pītipharaṇatā sukhapharaṇatā dve pādā viya, cetopharaṇatā ālokapharaṇatā",
  "atk-abh02a:1907_6": "dve hatthā viya, abhiññāpādakajjhānaṃ majjhimakāyo viya, paccavekkhaṇānimittaṃ sīsaṃ",
  "atk-abh02a:1907_7": "viya. Iti bhagavā pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā",
  "atk-abh02a:1907_8": "dassesi. Ayaṃ pañcaṅgiko sammāsamādhīti ayaṃ hatthapādasīsasadisehi pañcahi aṅgehi",
  "atk-abh02a:1907_9": "yutto sammāsamādhīti pādakajjhānasamādhiṃ kathesi.",
  "atk-abh02a:1908_0": "Ayaṃ samādhi paccuppannasukho cevātiādīsu arahattaphalasamādhi adhippeto. So hi appitappitakkhaṇe",
  "atk-abh02a:1908_1": "sukhattā paccuppannasukho. Purimo purimo pacchimassa pacchimassa samādhisukhassa",
  "atk-abh02a:1908_2": "paccayattā āyatiṃ sukhavipāko. Santaṃ sukhumaṃ phalacittaṃ paṇītaṃ madhurarūpaṃ samuṭṭhāpeti.",
  "atk-abh02a:1908_3": "Phalasamāpattiyā vuṭṭhitassa hi sabbakāyānugataṃ sukhasamphassaṃ phoṭṭhabbaṃ paṭicca",
  "atk-abh02a:1908_4": "sukhasahagataṃ kāyaviññāṇaṃ uppajjati. Imināpi pariyāyena āyatiṃ sukhavipāko. Kilesehi",
  "atk-abh02a:1908_5": "ārakattā ariyo. Kāmāmisavaṭṭāmisalokāmisānaṃ abhāvā nirāmiso. Buddhādīhi mahāpurisehi",
  "atk-abh02a:1908_6": "sevitattā akāpurisasevito. Aṅgasantatāya ārammaṇasantatāya sabbakilesadarathasantatāya",
  "atk-abh02a:1908_7": "ca santo. Atappanīyaṭṭhena paṇīto. Kilesapaṭippassaddhiyā laddhattā kilesapaṭippassaddhibhāvassa",
  "atk-abh02a:1908_8": "vā laddhattā paṭippassaddhiladdho. Paṭippassaddhaṃ paṭippassaddhīti hi idaṃ atthato",
  "atk-abh02a:1908_9": "ekaṃ. Paṭippassaddhakilesena vā arahatā laddhattāpi paṭippassaddhiladdho. Ekodibhāvena",
  "atk-abh02a:1908_10": "adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi",
  "atk-abh02a:1908_11": "viya sasaṅkhārena sappayogena cittena paccanīkadhamme niggayha kilese vāretvā anadhigatattā",
  "atk-abh02a:1908_12": "na sasaṅkhāraniggayhavāritagato. Tañca samādhiṃ samāpajjanto tato vā vuṭṭhahanto",
  "atk-abh02a:1908_13": "sativepullappattattā satova samāpajjati satova vuṭṭhahati. Yathāparicchinnakālavasena",
  "atk-abh02a:1908_14": "vā sato samāpajjati sato vuṭṭhahati. Tasmā yadettha “ayaṃ samādhi paccuppannasukho",
  "atk-abh02a:1908_15": "ceva āyatiñca sukhavipāko”ti evaṃ paccavekkhamānassa paccattaṃyeva aparappaccayaṃ",
  "atk-abh02a:1908_16": "ñāṇaṃ uppajjati – taṃ ekamaṅgaṃ. Esa nayo sesesupi. Evamimehi pañcahi paccavekkhaṇañāṇehi",
  "atk-abh02a:1908_17": "ayaṃ samādhi pañcañāṇiko sammāsamādhi nāma vuttoti.",
  "atk-abh02a:1909": "Pañcakaniddesavaṇṇanā.",
  "atk-abh02a:1910": "(6.) Chakkaniddesavaṇṇanā",
  "atk-abh02a:1911_0": "805. Chabbidhena ñāṇavatthuniddese iddhividhe ñāṇanti “ekopi hutvā bahudhā hotī”tiādinayappavatte",
  "atk-abh02a:1911_1": "iddhividhe ñāṇaṃ. Iminā avitakkāvicārā upekkhāsahagatā rūpāvacarā bahudhābhāvādisādhikā",
  "atk-abh02a:1911_2": "ekacittakkhaṇikā appanāpaññāva kathitā. Sotadhātuvisuddhiyā ñāṇanti dūrasantikādibhedasaddārammaṇāya",
  "atk-abh02a:1911_3": "dibbasotadhātuyā ñāṇaṃ. Imināpi avitakkāvicārā upekkhāsahagatā rūpāvacarā pakatisotavisayātītasaddārammaṇā",
  "atk-abh02a:1911_4": "ekacittakkhaṇikā appanāpaññāva kathitā. Paracitte ñāṇanti parasattānaṃ cittaparicchede",
  "atk-abh02a:1911_5": "ñāṇaṃ. Imināpi yathāvuttappakārā paresaṃ sarāgādicittārammaṇā ekacittakkhaṇikā appanāpaññāva",
  "atk-abh02a:1911_6": "kathitā. Pubbenivāsānussatiyā ñāṇanti pubbenivāsānussatisampayuttaṃ ñāṇaṃ. Imināpi",
  "atk-abh02a:1911_7": "yathāvuttappakārā pubbe nivutthakkhandhānussaraṇasatisampayuttā ekacittakkhaṇikā",
  "atk-abh02a:1911_8": "appanāpaññāva kathitā. Sattānaṃ cutūpapāte ñāṇanti sattānaṃ cutiyañca upapāte ca",
  "atk-abh02a:1911_9": "ñāṇaṃ. Imināpi yathāvuttappakārā cavanakaupapajjanakānaṃ sattānaṃ vaṇṇadhātuārammaṇā",
  "atk-abh02a:1911_10": "ekacittakkhaṇikā appanāpaññāva kathitā. Āsavānaṃ khaye ñāṇanti saccaparicchedajānanañāṇaṃ.",
  "atk-abh02a:1911_11": "Idaṃ lokuttarameva. Sesāni lokiyānīti.",
  "atk-abh02a:1912": "Chakkaniddesavaṇṇanā.",
  "atk-abh02a:1913": "(7.) Sattakaniddesādivaṇṇanā",
  "atk-abh02a:1914_0": "806. Sattavidhena ñāṇavatthuniddese jātipaccayā jarāmaraṇantiādinā nayena pavattinivattivasena",
  "atk-abh02a:1914_1": "ekādasasu paṭiccasamuppādaṅgesu ekekasmiṃ kālattayabhedato paccavekkhaṇañāṇaṃ vatvā",
  "atk-abh02a:1914_2": "puna “yampissa taṃ dhammaṭṭhitiñāṇa”nti evaṃ tadeva ñāṇaṃ saṅkhepato khayadhammatādīhi",
  "atk-abh02a:1914_3": "pakārehi vuttaṃ. Tattha jātipaccayā jarāmaraṇaṃ, asati jātiyā natthi jarāmaraṇanti",
  "atk-abh02a:1914_4": "ñāṇadvayaṃ paccuppannaddhānavasena vuttaṃ. Atītampi addhānaṃ, anāgatampi addhānanti",
  "atk-abh02a:1914_5": "evaṃ atīte ñāṇadvayaṃ, anāgate ñāṇadvayanti cha. Tāni dhammaṭṭhitiñāṇena saddhiṃ",
  "atk-abh02a:1914_6": "satta. Tattha dhammaṭṭhitiñāṇanti paccayākārañāṇaṃ. Paccayākāro hi dhammānaṃ pavattiṭṭhitikāraṇattā",
  "atk-abh02a:1914_7": "dhammaṭṭhitīti vuccati; tattha ñāṇaṃ dhammaṭṭhitiñāṇaṃ. Etasseva chabbidhassa ñāṇassetaṃ",
  "atk-abh02a:1914_8": "adhivacanaṃ. Evaṃ ekekasmiṃ aṅge imāni satta satta katvā ekādasasu aṅgesu sattasattati",
  "atk-abh02a:1914_9": "honti. Tattha khayadhammanti khayagamanasabhāvaṃ. Vayadhammanti vayagamanasabhāvaṃ.",
  "atk-abh02a:1914_10": "Virāgadhammanti virajjanasabhāvaṃ. Nirodhadhammanti nirujjhanasabhāvaṃ. Iminā kiṃ",
  "atk-abh02a:1914_11": "kathitaṃ? Aparavipassanāya purimavipassanāsammasanaṃ kathitaṃ. Tena kiṃ kathitaṃ",
  "atk-abh02a:1914_12": "hoti? Sattakkhattuṃ vipassanāpaṭivipassanā kathitā. Paṭhamañāṇena hi sabbasaṅkhāre",
  "atk-abh02a:1914_13": "aniccā dukkhā anattāti disvā taṃ ñāṇaṃ dutiyena daṭṭhuṃ vaṭṭati, dutiyaṃ tatiyena,",
  "atk-abh02a:1914_14": "tatiyaṃ catutthena, catutthaṃ pañcamena, pañcamaṃ chaṭṭhena, chaṭṭhaṃ sattamena.",
  "atk-abh02a:1914_15": "Evaṃ satta vipassanāpaṭivipassanā kathitā hontīti.",
  "atk-abh02a:1915": "Sattakaniddesavaṇṇanā.",
  "atk-abh02a:1916": "807. Aṭṭhavidhena ñāṇavatthuniddese sotāpattimagge paññāti sotāpattimaggamhi paññā. Iminā sampayuttapaññāva kathitā. Sesapadesupi eseva nayoti.",
  "atk-abh02a:1917": "Aṭṭhakaniddesavaṇṇanā.",
  "atk-abh02a:1918_0": "808. Navavidhena ñāṇavatthuniddese anupubbavihārasamāpattīsūti anupubbavihārasaṅkhātāsu",
  "atk-abh02a:1918_1": "samāpattīsu. Tāsaṃ anupubbena anupaṭipāṭiyā vihāritabbaṭṭhena anupubbavihāratā, samāpajjitabbaṭṭhena",
  "atk-abh02a:1918_2": "samāpattitā daṭṭhabbā. Tattha paṭhamajjhānasamāpattiyā paññātiādayo aṭṭha sampayuttapaññā",
  "atk-abh02a:1918_3": "veditabbā. Navamā paccavekkhaṇapaññā. Sā hi nirodhasamāpattiṃ santato paṇītato paccavekkhamānassa",
  "atk-abh02a:1918_4": "pavattati. Tena vuttaṃ – “saññāvedayitanirodhasamāpattiyā vuṭṭhitassa paccavekkhaṇañāṇa”nti.",
  "atk-abh02a:1919": "Navakaniddesavaṇṇanā.",
  "atk-abh02a:1920": "(10.) Dasakaniddesavaṇṇanā",
  "atk-abh02a:1921": "Paṭhamabalaniddeso",
  "atk-abh02a:1922_0": "809. Dasavidhena ñāṇavatthuniddese aṭṭhānanti hetupaṭikkhepo. Anavakāsoti paccayapaṭikkhepo.",
  "atk-abh02a:1922_1": "Ubhayenāpi kāraṇameva paṭikkhipati. Kāraṇañhi tadāyattavuttitāya attano phalassa",
  "atk-abh02a:1922_2": "ṭhānanti ca avakāsoti ca vuccati. Yanti yena kāraṇena. Diṭṭhisampannoti maggadiṭṭhiyā",
  "atk-abh02a:1922_3": "sampanno sotāpanno ariyasāvako. Kañci saṅkhāranti catubhūmakesu saṅkhatasaṅkhāresu",
  "atk-abh02a:1922_4": "kañci ekaṃ saṅkhārampi. Niccato upagaccheyyāti niccoti gaṇheyya. Netaṃ ṭhānaṃ vijjatīti",
  "atk-abh02a:1922_5": "etaṃ kāraṇaṃ natthi, na upalabbhati. Yaṃ puthujjanoti yena kāraṇena puthujjano. Ṭhānametaṃ",
  "atk-abh02a:1922_6": "vijjatīti etaṃ kāraṇaṃ atthi; sassatadiṭṭhiyā hi so tebhūmakesu saṅkhāresu kañci",
  "atk-abh02a:1922_7": "saṅkhāraṃ niccato gaṇheyyāti attho. Catutthabhūmakasaṅkhāro pana tejussadattā divasaṃ",
  "atk-abh02a:1922_8": "santatto ayoguḷo viya makkhikānaṃ diṭṭhiyā vā aññesaṃ vā akusalānaṃ ārammaṇaṃ na",
  "atk-abh02a:1922_9": "hoti. Iminā nayena kañci saṅkhāraṃ sukhatotiādīsupi attho veditabbo. Sukhato upagaccheyyāti",
  "atk-abh02a:1922_10": "“ekantasukhī attā hoti arogo parammaraṇā”ti evaṃ attadiṭṭhivasena sukhato gāhaṃ sandhāyetaṃ",
  "atk-abh02a:1922_11": "vuttaṃ. Diṭṭhivippayuttacittena pana ariyasāvako pariḷāhābhibhūto pariḷāhavūpasamatthaṃ,",
  "atk-abh02a:1922_12": "mattahatthīparitāsito viya, sucikāmo pokkhabrāhmaṇo gūthaṃ kañci saṅkhāraṃ sukhato",
  "atk-abh02a:1922_13": "upagacchati. Attavāde kasiṇādipaṇṇattisaṅgahatthaṃ saṅkhāranti avatvā kañci dhammanti",
  "atk-abh02a:1922_14": "vuttaṃ. Idhāpi ariyasāvakassa catubhūmakavasena paricchedo veditabbo, puthujjanassa",
  "atk-abh02a:1922_15": "tebhūmakavasena; sabbavāresu vā ariyasāvakassāpi tebhūmakavaseneva paricchedo vaṭṭati.",
  "atk-abh02a:1922_16": "Yaṃ yañhi puthujjano gaṇhāti, tato tato ariyasāvako gāhaṃ viniveṭheti. Puthujjano",
  "atk-abh02a:1922_17": "hi yaṃ yaṃ niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti",
  "atk-abh02a:1922_18": "gaṇhanto gāhaṃ viniveṭheti.",
  "atk-abh02a:1923_0": "Mātarantiādīsu janikāva mātā. Manussabhūtova khīṇāsavo arahāti adhippeto. Kiṃ pana",
  "atk-abh02a:1923_1": "ariyasāvako aññaṃ jīvitā voropeyyāti? Etampi aṭṭhānaṃ. Sacepi bhavantaragataṃ ariyasāvakaṃ",
  "atk-abh02a:1923_2": "attano ariyasāvakabhāvaṃ ajānantampi koci evaṃ vadeyya – ‘imaṃ kunthakipillikaṃ jīvitā",
  "atk-abh02a:1923_3": "voropetvā sakalacakkavāḷagabbhe cakkavattirajjaṃ paṭipajjāhī’ti, neva so taṃ jīvitā",
  "atk-abh02a:1923_4": "voropeyya. Atha vāpi naṃ evaṃ vadeyyuṃ – ‘sace imaṃ na ghātessasi, sīsaṃ te chindissāmā’ti,",
  "atk-abh02a:1923_5": "sīsamevassa chindeyyuṃ, neva so taṃ ghāteyya. Puthujjanabhāvassa pana mahāsāvajjabhāvadassanatthaṃ",
  "atk-abh02a:1923_6": "ariyasāvakassa ca baladīpanatthametaṃ vuttaṃ. Ayañhettha adhippāyo – sāvajjo puthujjanabhāvo,",
  "atk-abh02a:1923_7": "yatra hi nāma puthujjano mātughātādīnipi ānantariyāni karissati. Mahābalo ariyasāvako;",
  "atk-abh02a:1923_8": "so etāni kammāni na karotīti.",
  "atk-abh02a:1924_0": "Paduṭṭhena cittenāti dosasampayuttena vadhakacittena. Lohitaṃ uppādeyyāti jīvamānakasarīre",
  "atk-abh02a:1924_1": "khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ",
  "atk-abh02a:1924_2": "samānasīmāyaṃ ṭhitaṃ pañcahi kāraṇehi saṅghaṃ bhindeyya, vuttañhetaṃ – “pañcahupāli,",
  "atk-abh02a:1924_3": "ākārehi saṅgho bhijjati – kammena, uddesena, voharanto, anussāvanena, salākaggāhenā”ti.",
  "atk-abh02a:1925_0": "Tattha ‘kammenā’ti apalokanādīsu catūsu kammesu aññatarena kammena. ‘Uddesenā’ti",
  "atk-abh02a:1925_1": "pañcasu pātimokkhuddesesu aññatarena uddesena. ‘Voharanto’ti kathayanto, tāhi tāhi",
  "atk-abh02a:1925_2": "uppattīhi ‘adhammaṃ dhammo’tiādīni aṭṭhārasa bhedakaravatthūni dīpento. ‘Anussāvanenā’ti",
  "atk-abh02a:1925_3": "‘nanu tumhe jānātha mayhaṃ uccākulā pabbajitabhāvaṃ bahussutabhāvañca! Mādiso nāma",
  "atk-abh02a:1925_4": "uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ na yuttaṃ.",
  "atk-abh02a:1925_5": "Kiṃ mayhaṃ avīci nīluppalavanaṃ viya sītalo? Kimahaṃ apāyato na bhāyāmī’tiādinā nayena",
  "atk-abh02a:1925_6": "kaṇṇamūle vacībhedaṃ katvā anussāvanena. ‘Salākaggāhenā’ti evaṃ anussāvetvā tesaṃ",
  "atk-abh02a:1925_7": "cittaṃ upatthambhetvā anivattanadhamme katvā “gaṇhatha imaṃ salāka”nti salākaggāhena.",
  "atk-abh02a:1925_8": "Ettha ca kammameva uddeso vā pamāṇaṃ vohārānussāvanasalākaggāhā pana pubbabhāgā.",
  "atk-abh02a:1925_9": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya",
  "atk-abh02a:1925_10": "gāhitāyapi abhinnova hoti saṅgho. Yadā pana evaṃ cattāro vā atirekā vā salākaṃ gāhetvā",
  "atk-abh02a:1925_11": "āveṇikaṃ kammaṃ vā uddesaṃ vā karonti, tadā saṅgho bhinno nāma hoti.",
  "atk-abh02a:1926_0": "Evaṃ diṭṭhisampanno puggalo saṅghaṃ bhindeyyāti netaṃ ṭhānaṃ vijjati. Ettāvatā mātughātādīni",
  "atk-abh02a:1926_1": "pañca ānantariyakammāni dassitāni honti, yāni puthujjano karoti, na ariyasāvako.",
  "atk-abh02a:1926_2": "Tesaṃ āvibhāvatthaṃ –",
  "atk-abh02a:1927": "Kammato dvārato ceva, kappaṭṭhitiyato tathā;",
  "atk-abh02a:1928": "Pākasādhāraṇādīhi, viññātabbo vinicchayo.",
  "atk-abh02a:1929_0": "Tattha ‘kammato’ tāva – ettha hi manussabhūtasseva manussabhūtaṃ mātaraṃ vā pitaraṃ",
  "atk-abh02a:1929_1": "vā api parivattaliṅgaṃ jīvitā voropentassa kammaṃ ānantariyaṃ hoti. Tassa vipākaṃ",
  "atk-abh02a:1929_2": "paṭibāhissāmī’ti sakalacakkavāḷaṃ mahācetiyappamāṇehi kañcanathūpehi pūretvāpi, sakalacakkavāḷaṃ",
  "atk-abh02a:1929_3": "pūretvā nisinnabhikkhusaṅghassa mahādānaṃ datvāpi, buddhassa bhagavato saṅghāṭikaṇṇaṃ",
  "atk-abh02a:1929_4": "amuñcitvāva vicaritvāpi, kāyassa bhedā nirayameva upapajjati. Yo pana sayaṃ manussabhūto",
  "atk-abh02a:1929_5": "tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ, tiracchānabhūtoyeva",
  "atk-abh02a:1929_6": "vā tiracchānabhūtaṃ jīvitā voropeti, tassa kammaṃ ānantariyaṃ na hoti, kammaṃ pana",
  "atk-abh02a:1929_7": "bhāriyaṃ hoti, ānantariyaṃ āhacceva tiṭṭhati. Manussajātikānaṃ pana vasena ayaṃ pañho kathito.",
  "atk-abh02a:1930_0": "Ettha eḷakacatukkaṃ, saṅgāmacatukkaṃ, coracatukkañca kathetabbaṃ. ‘Eḷakaṃ māremī’ti",
  "atk-abh02a:1930_1": "abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā",
  "atk-abh02a:1930_2": "mārento ānantariyaṃ phusati. Eḷakābhisandhinā pana mātāpitiabhisandhinā vā eḷakaṃ",
  "atk-abh02a:1930_3": "mārento ānantariyaṃ na phusati. Mātāpitiabhisandhinā mātāpitaro mārento phusateva.",
  "atk-abh02a:1930_4": "Esa nayo itarasmimpi catukkadvaye. Yathā ca mātāpitūsu, evaṃ arahantepi etāni catukkāni",
  "atk-abh02a:1930_5": "veditabbāni. Manussaarahantameva ca māretvā ānantariyaṃ phusati, na yakkhabhūtaṃ;",
  "atk-abh02a:1930_6": "kammaṃ pana bhāriyaṃ ānantariyasadisameva. Manussaarahantassa ca puthujjanakāleyeva",
  "atk-abh02a:1930_7": "satthappahāre vā vise vā dinnepi yadi so arahattaṃ patvā teneva marati, arahantaghāto",
  "atk-abh02a:1930_8": "hotiyeva. Yaṃ pana puthujjanakāle dinnaṃ dānaṃ arahattaṃ patvā paribhuñjati, puthujjanasseva",
  "atk-abh02a:1930_9": "taṃ dinnaṃ hoti. Sesaariyapuggale mārentassa ānantariyaṃ natthi, kammaṃ pana bhāriyaṃ",
  "atk-abh02a:1930_10": "ānantariyasadisameva.",
  "atk-abh02a:1931_0": "Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ",
  "atk-abh02a:1931_1": "nāma natthi. Sarīrassa pana antoyeva ekasmiṃ ṭhāne lohitaṃ samosarati. Devadattena",
  "atk-abh02a:1931_2": "paṭividdhasilāto bhijjitvā gatā sakalikāpi tathāgatassa pādantaṃ pahari. Pharasunā",
  "atk-abh02a:1931_3": "pahaṭo viya pādo antolohitoyeva ahosi. Tathā karontassa ānantariyaṃ hoti. Jīvako",
  "atk-abh02a:1931_4": "pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā",
  "atk-abh02a:1931_5": "phāsukamakāsi. Tathā karontassa puññakammameva hoti.",
  "atk-abh02a:1932_0": "Atha ye ca parinibbute tathāgate cetiyaṃ bhindanti, bodhiṃ chindanti, dhātumhi upakkamanti,",
  "atk-abh02a:1932_1": "tesaṃ kiṃ hotīti? Bhāriyaṃ kammaṃ hoti ānantariyasadisaṃ. Sadhātukaṃ pana thūpaṃ",
  "atk-abh02a:1932_2": "vā paṭimaṃ vā bādhayamānaṃ bodhisākhañca chindituṃ vaṭṭati. Sacepi tattha nilīnā",
  "atk-abh02a:1932_3": "sakuṇā cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ",
  "atk-abh02a:1932_4": "mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.",
  "atk-abh02a:1932_5": "Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labbhati.",
  "atk-abh02a:1932_6": "Bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare",
  "atk-abh02a:1932_7": "dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ",
  "atk-abh02a:1932_8": "ojoharaṇasākhaṃ vā pūtiṭṭhānaṃ vā chindituṃ vaṭṭatiyeva; sarīrapaṭijaggane viya puññampi hoti.",
  "atk-abh02a:1933_0": "Saṅghabhede sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa",
  "atk-abh02a:1933_1": "kammaṃ vā karontassa uddesaṃ vā uddisantassa bhedo ca hoti ānantariyakammañca. Samaggasaññāya",
  "atk-abh02a:1933_2": "pana vaṭṭati. Samaggasaññāya hi karontassa neva bhedo hoti na ānantariyakammaṃ. Tathā",
  "atk-abh02a:1933_3": "navato ūnaparisāyaṃ. Sabbantimena pana paricchedena navannaṃ janānaṃ yo saṅghaṃ bhindati,",
  "atk-abh02a:1933_4": "tassa ānantariyakammaṃ hoti. Anuvattakānaṃ adhammavādīnaṃ mahāsāvajjaṃ kammaṃ; dhammavādino",
  "atk-abh02a:1933_5": "anavajjā. Tattha navannameva saṅghabhede idaṃ suttaṃ – “ekato, upāli, cattāro honti,",
  "atk-abh02a:1933_6": "ekato cattāro, navamo anussāveti salākaṃ gāheti – ‘ayaṃ dhammo, ayaṃ vinayo, idaṃ",
  "atk-abh02a:1933_7": "satthusāsanaṃ, idaṃ gaṇhatha, idaṃ rocethā’ti. Evaṃ kho, upāli, saṅgharāji ceva hoti",
  "atk-abh02a:1933_8": "saṅghabhedo ca. Navannaṃ vā, upāli, atirekanavannaṃ vā saṅgharāji ceva hoti saṅghabhedo cā”ti.",
  "atk-abh02a:1934": "Etesu ca pana pañcasu saṅghabhedo vacīkammaṃ, sesāni kāyakammānīti. Evaṃ kammatopi viññātabbo vinicchayo.",
  "atk-abh02a:1935_0": "‘Dvārato’ti sabbāneva cetāni kāyadvāratopi vacīdvāratopi samuṭṭhahanti. Purimāni",
  "atk-abh02a:1935_1": "panettha cattāri āṇattikavijjāmayapayogavasena vacīdvārato samuṭṭhahitvāpi kāyadvārameva",
  "atk-abh02a:1935_2": "pūrenti. Saṅghabhedo hatthamuddāya bhedaṃ karontassa kāyadvārato samuṭṭhahitvāpi",
  "atk-abh02a:1935_3": "vacīdvārameva pūretīti. Evamettha dvāratopi viññātabbo vinicchayo.",
  "atk-abh02a:1936_0": "‘Kappaṭṭhitiyato’ti saṅghabhedoyeva cettha kappaṭṭhitiyo. Saṇṭhahante hi kappe kappavemajjhe",
  "atk-abh02a:1936_1": "vā saṅghabhedaṃ katvā kappavināseyeva muccati. Sacepi hi ‘sve kappo vinassissatī’ti",
  "atk-abh02a:1936_2": "ajja saṅghabhedaṃ karoti, sveyeva muccati, ekadivasameva niraye paccati. Evaṃ karaṇaṃ",
  "atk-abh02a:1936_3": "pana natthi. Sesāni cattāri kammāni ānantariyāneva honti, na kappaṭṭhitiyānīti. Evamettha",
  "atk-abh02a:1936_4": "kappaṭṭhitiyatopi viññātabbo vinicchayo.",
  "atk-abh02a:1937_0": "‘Pākato’ti yena ca pañcapetāni kammāni katāni honti, tassa saṅghabhedoyeva paṭisandhivasena",
  "atk-abh02a:1937_1": "vipaccati. Sesāni “ahosi kammaṃ nāhosi kammavipāko”ti evamādīsu saṅkhaṃ gacchanti.",
  "atk-abh02a:1937_2": "Saṅghabhedābhāve lohituppādo, tadabhāve arahantaghāto, tadabhāve sace pitā sīlavā",
  "atk-abh02a:1937_3": "hoti, mātā dussīlā no vā tathā sīlavatī, pitughāto paṭisandhivasena vipaccati. Sace",
  "atk-abh02a:1937_4": "mātā mātughāto. Dvīsupi sīlena vā dussīlena vā samānesu mātughātova paṭisandhivasena",
  "atk-abh02a:1937_5": "vipaccati; mātā hi dukkarakāriṇī bahūpakārā ca puttānanti. Evamettha pākatopi viññātabbo vinicchayo.",
  "atk-abh02a:1938_0": "‘Sādhāraṇādīhī’ti purimāni cattāri sabbesampi gahaṭṭhapabbajitānaṃ sādhāraṇāni. Saṅghabhedo",
  "atk-abh02a:1938_1": "pana “na kho, upāli, bhikkhunī saṅghaṃ bhindati, na sikkhamānā, na sāmaṇero, na sāmaṇerī,",
  "atk-abh02a:1938_2": "na upāsako, na upāsikā saṅghaṃ bhindati. Bhikkhu kho, upāli, pakatatto samānasaṃvāsako",
  "atk-abh02a:1938_3": "samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,",
  "atk-abh02a:1938_4": "na aññassa; tasmā asādhāraṇo. Ādisaddena sabbepete dukkhavedanāsahagatā dosamohasampayuttā",
  "atk-abh02a:1938_5": "cāti evamettha sādhāraṇādīhipi viññātabbo vinicchayo.",
  "atk-abh02a:1939_0": "Aññaṃ satthāranti ‘ayaṃ me satthā satthukiccaṃ kātuṃ samattho’ti bhavantarepi aññaṃ",
  "atk-abh02a:1939_1": "titthakaraṃ ‘ayaṃ me satthā’ti evaṃ gaṇheyya – netaṃ ṭhānaṃ vijjatīti attho. Aṭṭhamaṃ",
  "atk-abh02a:1939_2": "bhavaṃ nibbatteyyāti sabbamandapaññopi sattamaṃ bhavaṃ atikkamitvā aṭṭhamaṃ nibbatteyya",
  "atk-abh02a:1939_3": "– netaṃ ṭhānaṃ vijjati. Uttamakoṭiyā hi sattamaṃ bhavaṃ sandhāyevesa “niyato sambodhiparāyaṇo”ti",
  "atk-abh02a:1939_4": "vutto. Kiṃ pana taṃ niyāmeti? Kiṃ pubbahetu niyāmeti udāhu paṭiladdhamaggo udāhu",
  "atk-abh02a:1939_5": "upari tayo maggāti? Sammāsambuddhena gahitaṃ nāmamattametaṃ. Puggalo pana niyato",
  "atk-abh02a:1939_6": "nāma natthi. “Pubbahetu niyāmetī”ti vutte hi upari tiṇṇaṃ maggānaṃ upanissayo vutto",
  "atk-abh02a:1939_7": "hoti, paṭhamamaggassa upanissayābhāvo āpajjati. Iccassa ahetu appaccayā nibbattiṃ",
  "atk-abh02a:1939_8": "pāpuṇāti. “Paṭiladdhamaggo niyāmetī”ti vutte upari tayo maggā akiccakā honti, paṭhamamaggova",
  "atk-abh02a:1939_9": "sakiccako, paṭhamamaggeneva kilese khepetvā parinibbāyitabbaṃ hoti. “Upari tayo maggā",
  "atk-abh02a:1939_10": "niyāmentī”ti vutte paṭhamamaggo akiccako hoti, upari tayo maggāva sakiccakā, paṭhamamaggaṃ",
  "atk-abh02a:1939_11": "anibbattetvā upari tayo maggā nibbattetabbā honti, paṭhamamaggena ca anuppajjitvāva",
  "atk-abh02a:1939_12": "kilesā khepetabbā honti. Tasmā na añño koci niyāmeti, upari tiṇṇaṃ maggānaṃ vipassanāva",
  "atk-abh02a:1939_13": "niyāmeti. Sace hi tesaṃ vipassanā tikkhā sūrā hutvā vahati, ekaṃyeva bhavaṃ nibbattetvā",
  "atk-abh02a:1939_14": "arahattaṃ patvā parinibbāti. Tato mandatarapañño dutiye vā tatiye vā catutthe vā",
  "atk-abh02a:1939_15": "pañcame vā chaṭṭhe vā bhave arahattaṃ patvā parinibbāti. Sabbamandapañño sattamaṃ",
  "atk-abh02a:1939_16": "bhavaṃ nibbattetvā arahattaṃ pāpuṇāti, aṭṭhame bhave paṭisandhi na hoti. Iti sammāsambuddhena",
  "atk-abh02a:1939_17": "gahitaṃ nāmamattametaṃ. Satthā hi buddhatulāya tuletvā sabbaññutañāṇena paricchinditvā",
  "atk-abh02a:1939_18": "‘ayaṃ puggalo sabbamahāpañño tikkhavipassako ekameva bhavaṃ nibbattetvā arahattaṃ",
  "atk-abh02a:1939_19": "gaṇhissatī’ti ‘ekabījī’ti nāmaṃ akāsi; ‘ayaṃ puggalo dutiyaṃ, tatiyaṃ, catutthaṃ,",
  "atk-abh02a:1939_20": "pañcamaṃ, chaṭṭhaṃ bhavaṃ nibbattetvā arahattaṃ gaṇhissatī’ti ‘kolaṃkolo’ti nāmaṃ",
  "atk-abh02a:1939_21": "akāsi; ‘ayaṃ puggalo sattamaṃ bhavaṃ nibbattetvā arahattaṃ gaṇhissatī’ti ‘sattakkhattuparamo’ti nāmaṃ akāsi.",
  "atk-abh02a:1940_0": "Koci pana puggalo sattannaṃ bhavānaṃ niyato nāma natthi. Ariyasāvako pana yena kenacipi",
  "atk-abh02a:1940_1": "ākārena mandapañño samāno aṭṭhamaṃ bhavaṃ appatvā antarāva parinibbāti. Sakkasadisopi",
  "atk-abh02a:1940_2": "vaṭṭābhirato sattamaṃyeva bhavaṃ gacchati. Sattame bhave sabbakārena pamādavihārinopi",
  "atk-abh02a:1940_3": "vipassanāñāṇaṃ paripākaṃ gacchati. Appamattakepi ārammaṇe nibbinditvā nibbutiṃ pāpuṇāti.",
  "atk-abh02a:1940_4": "Sacepi hissa sattame bhave niddaṃ vā okkamantassa, parammukhaṃ vā gacchantassa, pacchato",
  "atk-abh02a:1940_5": "ṭhatvā tikhiṇena asinā kocideva sīsaṃ pāteyya, udake vā osādetvā māreyya, asani vā",
  "atk-abh02a:1940_6": "panassa sīse pateyya, evarūpepi kāle sappaṭisandhikā kālaṃkiriyā nāma na hoti, arahattaṃ",
  "atk-abh02a:1940_7": "patvāva parinibbāti. Tena vuttaṃ – “aṭṭhamaṃ bhavaṃ nibbatteyya – netaṃ ṭhānaṃ vijjatī”ti.",
  "atk-abh02a:1941_0": "Ekissā lokadhātuyāti dasasahassilokadhātuyā. Tīṇi hi khettāni – jātikhettaṃ, āṇākhettaṃ,",
  "atk-abh02a:1941_1": "visayakkhettanti. Tattha ‘jātikkhettaṃ’ nāma dasasahassilokadhātu. Sā hi tathāgatassa",
  "atk-abh02a:1941_2": "mātukucchiokkamanakāle, nikkhamanakāle, sambodhikāle, dhammacakkapavattane, āyusaṅkhāravossajjane,",
  "atk-abh02a:1941_3": "parinibbāne ca kampati. Koṭisatasahassacakkavāḷaṃ pana ‘āṇākhettaṃ’ nāma. Āṭānāṭiyamoraparittadhajaggaparittaratanaparittādīnañhi",
  "atk-abh02a:1941_4": "ettha āṇā vattati. ‘Visayakhettassa’ pana parimāṇaṃ natthi. Buddhānañhi “yāvatakaṃ",
  "atk-abh02a:1941_5": "ñāṇaṃ tāvatakaṃ ñeyyaṃ, yāvatakaṃ ñeyyaṃ tāvatakaṃ ñāṇaṃ, ñāṇapariyantikaṃ ñeyyaṃ,",
  "atk-abh02a:1941_6": "ñeyyapariyantikaṃ ñāṇa”nti vacanato avisayo nāma natthi.",
  "atk-abh02a:1942_0": "Imesu pana tīsu khettesu, ṭhapetvā imaṃ cakkavāḷaṃ, aññasmiṃ cakkavāḷe buddhā uppajjantīti",
  "atk-abh02a:1942_1": "suttaṃ natthi, na uppajjantīti pana atthi. Tīṇi piṭakāni – vinayapiṭakaṃ, suttantapiṭakaṃ,",
  "atk-abh02a:1942_2": "abhidhammapiṭakanti. Tisso saṅgītiyo – mahākassapattherassa saṅgīti, yasattherassa",
  "atk-abh02a:1942_3": "saṅgīti, moggaliputtatissattherassa saṅgītīti. Imā tisso saṅgītiyo āruḷhe tepiṭake",
  "atk-abh02a:1942_4": "buddhavacane imaṃ cakkavāḷaṃ muñcitvā aññattha buddhā uppajjantīti suttaṃ natthi,",
  "atk-abh02a:1942_5": "nuppajjantīti pana atthi.",
  "atk-abh02a:1943_0": "Apubbaṃ acarimanti apure apacchā; ekato nuppajjanti, pure vā pacchā vā uppajjantīti",
  "atk-abh02a:1943_1": "vuttaṃ hoti. Tattha bodhipallaṅke “bodhiṃ appatvā na uṭṭhahissāmī”ti nisinnakālato",
  "atk-abh02a:1943_2": "paṭṭhāya yāva mātukucchismiṃ paṭisandhiggahaṇaṃ tāva pubbenti na veditabbaṃ. Bodhisattassa",
  "atk-abh02a:1943_3": "hi paṭisandhiggahaṇe dasasahassacakkavāḷakampaneneva jātikkhettapariggaho kato, aññassa",
  "atk-abh02a:1943_4": "buddhassa uppatti nivāritā hoti. Parinibbānato paṭṭhāya ca yāva sāsapamattāpi dhātuyo",
  "atk-abh02a:1943_5": "tiṭṭhanti tāva pacchāti na veditabbaṃ. Dhātūsu hi ṭhitāsu buddhā ṭhitāva honti. Tasmā",
  "atk-abh02a:1943_6": "etthantare aññassa buddhassa uppatti nivāritāva hoti, dhātuparinibbāne pana jāte",
  "atk-abh02a:1943_7": "aññassa buddhassa uppatti na nivāritā.",
  "atk-abh02a:1944_0": "Tīṇi hi antaradhānāni nāma – pariyattiantaradhānaṃ, paṭivedhaantaradhānaṃ, paṭipattiantaradhānanti.",
  "atk-abh02a:1944_1": "Tattha ‘pariyattī’ti tīṇi piṭakāni; ‘paṭivedho’ti saccapaṭivedho; ‘paṭipattī’ti paṭipadā.",
  "atk-abh02a:1944_2": "Tattha paṭivedho ca paṭipatti ca hotipi na hotipi. Ekasmiñhi kāle paṭivedhakarā bhikkhū",
  "atk-abh02a:1944_3": "bahū honti; ‘esa bhikkhu puthujjano’ti aṅguliṃ pasāretvā dassetabbo hoti. Imasmiṃyeva",
  "atk-abh02a:1944_4": "dīpe ekavāraṃ kira puthujjanabhikkhu nāma nāhosi. Paṭipattipūrakāpi kadāci bahū honti,",
  "atk-abh02a:1944_5": "kadāci appā. Iti paṭivedho ca paṭipatti ca hotipi na hotipi.",
  "atk-abh02a:1945_0": "Sāsanaṭṭhitiyā pana pariyattiyeva pamāṇaṃ. Paṇḍito hi tepiṭakaṃ sutvā dvepi pūreti.",
  "atk-abh02a:1945_1": "Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā",
  "atk-abh02a:1945_2": "nevasaññānāsaññāyatanasamāpattiyā parikammaṃ pucchi, so ‘na jānāmī’ti āha; tato udakassa",
  "atk-abh02a:1945_3": "santikaṃ gantvā adhigatavisesaṃ saṃsandetvā nevasaññānāsaññāyatanassa parikammaṃ",
  "atk-abh02a:1945_4": "pucchi; so ācikkhi; tassa vacanasamanantarameva mahāsatto taṃ sampādesi; evameva",
  "atk-abh02a:1945_5": "paññavā bhikkhu pariyattiṃ sutvā dvepi pūreti. Tasmā pariyattiyā ṭhitāya sāsanaṃ",
  "atk-abh02a:1945_6": "ṭhitaṃ hoti. Yadā pana sā antaradhāyati tadā paṭhamaṃ abhidhammapiṭakaṃ nassati.",
  "atk-abh02a:1945_7": "Tattha paṭṭhānaṃ sabbapaṭhamaṃ antaradhāyati. Anukkamena pacchā dhammasaṅgaho. Tasmiṃ",
  "atk-abh02a:1945_8": "antarahite itaresu dvīsu piṭakesu ṭhitesu sāsanaṃ ṭhitameva hoti.",
  "atk-abh02a:1946_0": "Tattha suttantapiṭake antaradhāyamāne paṭhamaṃ aṅguttaranikāyo ekādasakato paṭṭhāya",
  "atk-abh02a:1946_1": "yāva ekakā antaradhāyati. Tadanantaraṃ saṃyuttanikāyo cakkapeyyālato paṭṭhāya yāva",
  "atk-abh02a:1946_2": "oghataraṇā antaradhāyati. Tadanantaraṃ majjhimanikāyo indriyabhāvanato paṭṭhāya yāva",
  "atk-abh02a:1946_3": "mūlapariyāyā antaradhāyati. Tadanantaraṃ dīghanikāyo dasuttarato paṭṭhāya yāva brahmajālā",
  "atk-abh02a:1946_4": "antaradhāyati. Ekissāpi dvinnampi gāthānaṃ pucchā addhānaṃ gacchati; sāsanaṃ dhāretuṃ",
  "atk-abh02a:1946_5": "na sakkoti sabhiyapucchā viya āḷavakapucchā viya ca. Etā kira kassapabuddhakālikā",
  "atk-abh02a:1946_6": "antarā sāsanaṃ dhāretuṃ nāsakkhiṃsu.",
  "atk-abh02a:1947_0": "Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati. Parivārakhandhakesu",
  "atk-abh02a:1947_1": "antarahitesu ubhatovibhaṅge ṭhite ṭhitameva hoti. Ubhatovibhaṅge antarahite mātikāya",
  "atk-abh02a:1947_2": "ṭhitāyapi ṭhitameva hoti. Mātikāya antarahitāya pātimokkhapabbajjāupasampadāsu ṭhitāsu",
  "atk-abh02a:1947_3": "sāsanaṃ tiṭṭhati. Liṅgaṃ addhānaṃ gacchati. Setavatthasamaṇavaṃso pana kassapabuddhakālato",
  "atk-abh02a:1947_4": "paṭṭhāya sāsanaṃ dhāretuṃ nāsakkhi. Pacchimakassa pana saccapaṭivedhato pacchimakassa",
  "atk-abh02a:1947_5": "sīlabhedato ca paṭṭhāya sāsanaṃ osakkitaṃ nāma hoti. Tato paṭṭhāya aññassa buddhassa uppatti na vāritā.",
  "atk-abh02a:1948_0": "Tīṇi parinibbānāni nāma – kilesaparinibbānaṃ, khandhaparinibbānaṃ, dhātuparinibbānanti.",
  "atk-abh02a:1948_1": "Tattha ‘kilesaparinibbānaṃ’ bodhipallaṅke ahosi, ‘khandhaparinibbānaṃ’ kusinārāyaṃ,",
  "atk-abh02a:1948_2": "‘dhātuparinibbānaṃ’ anāgate bhavissati. Sāsanassa kira osakkanakāle imasmiṃ tambapaṇṇidīpe",
  "atk-abh02a:1948_3": "dhātuyo sannipatitvā mahācetiyaṃ gamissanti, mahācetiyato nāgadīpe rājāyatanacetiyaṃ,",
  "atk-abh02a:1948_4": "tato mahābodhipallaṅkaṃ gamissanti. Nāgabhavanatopi devalokatopi brahmalokatopi dhātuyo",
  "atk-abh02a:1948_5": "mahābodhipallaṅkameva gamissanti. Sāsapamattāpi dhātu na antarā nassissati. Sabbā",
  "atk-abh02a:1948_6": "dhātuyo mahābodhipallaṅke rāsibhūtā suvaṇṇakkhandho viya ekaghanā hutvā chabbaṇṇaraṃsiyo",
  "atk-abh02a:1948_7": "vissajjessanti. Tā dasasahassilokadhātuṃ pharissanti. Tato dasasahassacakkavāḷadevatā",
  "atk-abh02a:1948_8": "sannipatitvā “ajja satthā parinibbāti, ajja sāsanaṃ osakkati, pacchimadassanaṃ dāni",
  "atk-abh02a:1948_9": "idaṃ amhāka”nti dasabalassa parinibbutadivasato mahantataraṃ kāruññaṃ karissanti.",
  "atk-abh02a:1948_10": "Ṭhapetvā anāgāmikhīṇāsave avasesā sakabhāvena sandhāretuṃ na sakkhissanti. Dhātūsu",
  "atk-abh02a:1948_11": "tejodhātu uṭṭhahitvā yāva brahmalokā uggacchissati. Sāsapamattāyapi dhātuyā sati",
  "atk-abh02a:1948_12": "ekajālāva bhavissati; dhātūsu pariyādānaṃ gatāsu pacchijjissati. Evaṃ mahantaṃ ānubhāvaṃ",
  "atk-abh02a:1948_13": "dassetvā dhātūsu antarahitāsu sāsanaṃ antarahitaṃ nāma hoti. Yāva evaṃ na antaradhāyati",
  "atk-abh02a:1948_14": "tāva acarimaṃ nāma hoti. Evaṃ apubbaṃ acarimaṃ uppajjeyyuṃ – netaṃ ṭhānaṃ vijjati.",
  "atk-abh02a:1949_0": "Kasmā pana apubbaṃ acarimaṃ na uppajjantīti? Anacchariyattā. Buddhā hi acchariyamanussā,",
  "atk-abh02a:1949_1": "yathāha – “ekapuggalo, bhikkhave, loke upajjamāno uppajjati acchariyamanusso. Katamo",
  "atk-abh02a:1949_2": "ekapuggalo? Tathāgato, bhikkhave, arahaṃ sammāsambuddho”ti. Yadi ca dve vā cattāro",
  "atk-abh02a:1949_3": "vā aṭṭha vā soḷasa vā ekato uppajjeyyuṃ, na acchariyā bhaveyyuṃ. Ekasmiñhi vihāre",
  "atk-abh02a:1949_4": "dvinnaṃ cetiyānampi lābhasakkāro uḷāro na hoti, bhikkhūpi bahutāya na acchariyā jātā,",
  "atk-abh02a:1949_5": "evaṃ buddhāpi bhaveyyuṃ; tasmā nuppajjanti. Desanāya ca visesābhāvato. Yañhi satipaṭṭhānādibhedaṃ",
  "atk-abh02a:1949_6": "dhammaṃ eko deseti, aññena uppajjitvāpi sova desetabbo siyā. Tato anacchariyo siyā.",
  "atk-abh02a:1949_7": "Ekasmiṃ pana dhammaṃ desente desanāpi acchariyā hoti. Vivādabhāvato ca. Bahūsu ca",
  "atk-abh02a:1949_8": "buddhesu uppannesu bahūnaṃ ācariyānaṃ antevāsikā viya ‘amhākaṃ buddho pāsādiko, amhākaṃ",
  "atk-abh02a:1949_9": "buddho madhurassaro lābhī puññavā’ti vivadeyyuṃ; tasmāpi evaṃ nuppajjanti.",
  "atk-abh02a:1950": "Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi tattha –",
  "atk-abh02a:1951_0": "“Bhante nāgasena, bhāsitampetaṃ bhagavatā – “aṭṭhānametaṃ, bhikkhave, anavakāso yaṃ",
  "atk-abh02a:1951_1": "ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ – netaṃ",
  "atk-abh02a:1951_2": "ṭhānaṃ vijjatī”ti. Desentā ca, bhante nāgasena, sabbepi tathāgatā sattatiṃsa bodhipakkhiyadhamme",
  "atk-abh02a:1951_3": "desenti, kathayamānā ca cattāri ariyasaccāni kathenti, sikkhāpentā ca tīsu sikkhāsu",
  "atk-abh02a:1951_4": "sikkhāpenti, anusāsamānā ca appamādapaṭipattiyaṃ anusāsanti. Yadi, bhante nāgasena,",
  "atk-abh02a:1951_5": "sabbesampi tathāgatānaṃ ekā desanā ekā kathā ekā sikkhā ekānusiṭṭhi, kena kāraṇena",
  "atk-abh02a:1951_6": "dve tathāgatā ekakkhaṇe nuppajjanti? Ekenapi tāva buddhuppādena ayaṃ loko obhāsajāto.",
  "atk-abh02a:1951_7": "Yadi dutiyo buddho bhaveyya, dvinnaṃ pabhāya ayaṃ loko bhiyyoso mattāya obhāsajāto",
  "atk-abh02a:1951_8": "bhaveyya. Ovadantā ca dve tathāgatā sukhaṃ ovadeyyuṃ, anusāsamānā ca sukhaṃ anusāseyyuṃ.",
  "atk-abh02a:1951_9": "Tattha me kāraṇaṃ dassehi yathāhaṃ nissaṃsayo bhaveyya”nti.",
  "atk-abh02a:1952_0": "“Ayaṃ, mahārāja, dasasahassī lokadhātu ekabuddhadhāraṇī, ekasseva tathāgatassa guṇaṃ",
  "atk-abh02a:1952_1": "dhāreti. Yadi dutiyo buddho uppajjeyya, nāyaṃ dasasahassī lokadhātu dhāreyya, caleyya",
  "atk-abh02a:1952_2": "kampeyya nameyya onameyya vinameyya vikireyya vidhameyya viddhaṃseyya, na ṭhānamupagaccheyya.",
  "atk-abh02a:1953_0": "“Yathā, mahārāja, nāvā ekapurisasandhāraṇī bhaveyya, ekasmiṃ purise abhirūḷhe sā",
  "atk-abh02a:1953_1": "nāvā samupādikā bhaveyya. Atha dutiyo puriso āgaccheyya tādiso āyunā vaṇṇena vayena",
  "atk-abh02a:1953_2": "pamāṇena kisathūlena sabbaṅgapaccaṅgena. So taṃ nāvaṃ abhirūheyya. Apinu sā, mahārāja,",
  "atk-abh02a:1953_3": "nāvā dvinnampi dhāreyyā”ti? “Na hi, bhante, caleyya kampeyya nameyya onameyya vinameyya",
  "atk-abh02a:1953_4": "vikireyya vidhameyya viddhaṃseyya, na ṭhānamupagaccheyya, osīdeyya udake”ti. “Evameva",
  "atk-abh02a:1953_5": "kho, mahārāja, ayaṃ dasasahassī lokadhātu ekabuddhadhāraṇī ekasseva tathāgatassa",
  "atk-abh02a:1953_6": "guṇaṃ dhāreti. Yadi dutiyo buddho uppajjeyya, nāyaṃ dasasahassī lokadhātu dhāreyya,",
  "atk-abh02a:1953_7": "caleyya…pe… na ṭhānamupagaccheyya.",
  "atk-abh02a:1954_0": "“Yathā vā pana, mahārāja, puriso yāvadatthaṃ bhojanaṃ bhuñjeyya chādentaṃ yāvakaṇṭhamabhipūrayitvā.",
  "atk-abh02a:1954_1": "So tato pīṇito paripuṇṇo nirantaro tandīgato anonamitadaṇḍajāto punadeva tattakaṃ",
  "atk-abh02a:1954_2": "bhojanaṃ bhuñjeyya. Apinu kho so, mahārāja, puriso sukhito bhaveyyā”ti? “Na hi, bhante,",
  "atk-abh02a:1954_3": "sakiṃ bhuttova mareyyā”ti. Evameva kho, mahārāja, ayaṃ dasasahassī lokadhātu ekabuddhadhāraṇī…pe…",
  "atk-abh02a:1954_4": "na ṭhānamupagaccheyyā”ti.",
  "atk-abh02a:1955_0": "“Kiṃ nu kho, bhante nāgasena, atidhammabhārena pathavī calatī”ti? “Idha, mahārāja,",
  "atk-abh02a:1955_1": "dve sakaṭā ratanaparipūritā bhaveyyuṃ yāvasmā mukhasamā. Eka sakaṭato ratanaṃ gahetvā",
  "atk-abh02a:1955_2": "ekamhi sakaṭe ākireyyuṃ. Apinu taṃ, mahārāja, sakaṭaṃ dvinnampi sakaṭānaṃ ratanaṃ",
  "atk-abh02a:1955_3": "dhāreyyā”ti? “Na hi, bhante, nābhipi tassa caleyya, arāpi tassa bhijjeyyuṃ, nemipi",
  "atk-abh02a:1955_4": "tassa opateyya, akkhopi tassa bhijjeyyā”ti. “Kinnu kho, mahārāja, atiratanabhārena",
  "atk-abh02a:1955_5": "sakaṭaṃ bhijjatī”ti? “Āma, bhante”ti. “Evameva kho, mahārāja, atidhammabhārena pathavī calatīti.",
  "atk-abh02a:1956_0": "“Apica, mahārāja, imaṃ kāraṇaṃ buddhabalaparidīpanāya osāritaṃ. Aññampi tattha patirūpaṃ",
  "atk-abh02a:1956_1": "kāraṇaṃ suṇohi yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-abh02a:1956_2": "dve sammāsambuddhā ekakkhaṇe uppajjeyyuṃ, parisāya vivādo uppajjeyya – ‘tumhākaṃ",
  "atk-abh02a:1956_3": "buddho, amhākaṃ buddho’ti ubhatopakkhajātā bhaveyyuṃ. Yathā, mahārāja, dvinnaṃ balavāmaccānaṃ",
  "atk-abh02a:1956_4": "parisāya vivādo uppajjeyya – ‘tumhākaṃ amacco, amhākaṃ amacco’ti ubhatopakkhajātā",
  "atk-abh02a:1956_5": "honti; evameva kho, mahārāja, yadi dve sammāsambuddhā ekakkhaṇe uppajjeyyuṃ, tesaṃ",
  "atk-abh02a:1956_6": "parisāya vivādo uppajjeyya – ‘tumhākaṃ buddho, amhākaṃ buddho’ti ubhatopakkhajātā",
  "atk-abh02a:1956_7": "bhaveyyuṃ. Idaṃ tāva mahārāja ekaṃ kāraṇaṃ yena kāraṇena dve sammāsambuddhā ekakkhaṇe nuppajjanti.",
  "atk-abh02a:1957_0": "“Aparampi uttariṃ kāraṇaṃ suṇohi yena kāraṇena dve sammāsambuddhā ekakkhaṇe nuppajjanti.",
  "atk-abh02a:1957_1": "Yadi, mahārāja, dve sammāsambuddhā ekakkhaṇe uppajjeyyuṃ ‘aggo buddho’ti yaṃ vacanaṃ",
  "atk-abh02a:1957_2": "taṃ micchā bhaveyya, ‘jeṭṭho buddho’ti ‘seṭṭho buddho’ti ‘visiṭṭho buddho’ti ‘uttamo",
  "atk-abh02a:1957_3": "buddho’ti ‘pavaro buddho’ti ‘asamo buddho’ti ‘asamasamo buddho’ti ‘appaṭisamo buddho’ti",
  "atk-abh02a:1957_4": "‘appaṭibhāgī buddho’ti ‘appaṭipuggalo buddho’ti yaṃ vacanaṃ taṃ micchā bhaveyya.",
  "atk-abh02a:1957_5": "Idampi kho tvaṃ, mahārāja, kāraṇaṃ tathato sampaṭiccha yena kāraṇena dve sammāsambuddhā",
  "atk-abh02a:1957_6": "ekakkhaṇe nuppajjanti.",
  "atk-abh02a:1958_0": "“Apica, mahārāja, buddhānaṃ bhagavantānaṃ sabhāvapakati esā yaṃ ekoyeva buddho loke",
  "atk-abh02a:1958_1": "uppajjati. Kasmā kāraṇā? Mahantattā sabbaññubuddhaguṇānaṃ. Aññampi, mahārāja, yaṃ",
  "atk-abh02a:1958_2": "loke mahantaṃ taṃ ekaṃyeva hoti. Pathavī, mahārāja, mahantā, sā ekāyeva; sāgaro mahanto,",
  "atk-abh02a:1958_3": "so ekoyeva; sineru girirājā mahanto, so ekoyeva; ākāso mahanto, so ekoyeva; sakko",
  "atk-abh02a:1958_4": "mahanto, so ekoyeva; mahābrahmā mahanto, so ekoyeva; tathāgato arahaṃ sammāsambuddho",
  "atk-abh02a:1958_5": "mahanto, so ekoyeva lokasmiṃ. Yattha te uppajjanti tattha aññesaṃ okāso na hoti.",
  "atk-abh02a:1958_6": "Tasmā, mahārāja, tathāgato arahaṃ sammāsambuddho ekoyeva loke uppajjatī”ti.",
  "atk-abh02a:1959": "“Sukathito, bhante nāgasena, pañho opammehi kāraṇehī”ti.",
  "atk-abh02a:1960_0": "Ekissā lokadhātuyāti ekasmiṃ cakkavāḷe. Heṭṭhā imināva padena dasa cakkavāḷasahassāni",
  "atk-abh02a:1960_1": "gahitāni. Tānipi ekacakkavāḷeneva paricchindituṃ vaṭṭanti. Buddhā hi uppajjamānā",
  "atk-abh02a:1960_2": "imasmiṃyeva cakkavāḷe uppajjanti; uppajjanaṭṭhāne pana vārite ito aññesu cakkavāḷesu",
  "atk-abh02a:1960_3": "na uppajjantīti vāritameva hoti. Apubbaṃ acarimanti ettha cakkaratanapātubhāvato",
  "atk-abh02a:1960_4": "pubbe pubbaṃ, tasseva antaradhānato pacchā carimaṃ. Tattha dvidhā cakkaratanassa",
  "atk-abh02a:1960_5": "antaradhānaṃ hoti – cakkavattino kālakiriyāya vā pabbajjāya vā. Antaradhāyamānañca",
  "atk-abh02a:1960_6": "pana taṃ kālakiriyato vā pabbajjato vā sattame divase antaradhāyati. Tato paraṃ cakkavattino",
  "atk-abh02a:1960_7": "pātubhāvo avārito. Kasmā pana ekacakkavāḷe dve cakkavattino nuppajjantīti? Vivādupacchedato",
  "atk-abh02a:1960_8": "anacchariyabhāvato cakkaratanassa mahānubhāvato ca. Dvīsu hi uppajjantesu ‘amhākaṃ",
  "atk-abh02a:1960_9": "rājā mahanto, amhākaṃ rājā mahanto’ti vivādo uppajjeyya. ‘Ekasmiṃ dīpe cakkavattī,",
  "atk-abh02a:1960_10": "ekasmiṃ dīpe cakkavattī’ti ca anacchariyo bhaveyya. Yo cāyaṃ cakkaratanassa dvisahassadīpaparivāresu",
  "atk-abh02a:1960_11": "catūsu mahādīpesu issariyānuppadānasamattho mahānubhāvo, so parihāyeyya. Iti vivādupacchedato",
  "atk-abh02a:1960_12": "anacchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-abh02a:1961": "Yaṃ ittho arahaṃ assa sammāsambuddhoti ettha tiṭṭhatu tāva sabbaññuguṇe nibbattetvā lokattāraṇasamattho buddhabhāvo, paṇidhānamattampi itthiyā na sampajjati.",
  "atk-abh02a:1962": "“Manussattaṃ liṅgasampatti, hetu satthāradassanaṃ;",
  "atk-abh02a:1963": "Pabbajjā guṇasampatti, adhikāro ca chandatā;",
  "atk-abh02a:1964": "Aṭṭhadhammasamodhānā, abhinīhāro samijjhatī”ti. ;",
  "atk-abh02a:1965_0": "Imāni hi paṇidhānasampattikāraṇāni. Iti paṇidhānampi sampādetuṃ asamatthāya itthiyā",
  "atk-abh02a:1965_1": "kuto buddhabhāvoti “aṭṭhānametaṃ, anavakāso yaṃ itthī arahaṃ assa sammāsambuddho”ti",
  "atk-abh02a:1965_2": "vuttaṃ. Sabbākāraparipūro vā puññussayo sabbākāraparipūrameva attabhāvaṃ nibbattetīti",
  "atk-abh02a:1965_3": "purisova arahaṃ hoti sammāsambuddho.",
  "atk-abh02a:1966_0": "Yaṃ itthī rājā assa cakkavattītiādīsupi yasmā itthiyā kosohitavatthaguyhādīnaṃ abhāvena",
  "atk-abh02a:1966_1": "lakkhaṇāni na paripūrenti, itthiratanabhāvena sattaratanasamaṅgitā na sampajjati,",
  "atk-abh02a:1966_2": "sabbamanussehi ca adhiko attabhāvo na hoti, tasmā “aṭṭhānametaṃ anavakāso yaṃ itthī",
  "atk-abh02a:1966_3": "rājā assa cakkavattī”ti vuttaṃ. Yasmā ca sakkattādīnipi tīṇi ṭhānāni uttamāni, itthiliṅgañca",
  "atk-abh02a:1966_4": "hīnaṃ, tasmā tassā sakkattādīnipi paṭisiddhāni. Nanu ca yathā itthiliṅgaṃ evaṃ purisaliṅgampi",
  "atk-abh02a:1966_5": "brahmaloke natthi, tasmā “yaṃ puriso brahmattaṃ kāreyya – ṭhānametaṃ vijjatī”tipi",
  "atk-abh02a:1966_6": "na vattabbaṃ siyāti? No na vattabbaṃ. Kasmā? Idha purisassa tattha nibbattanato.",
  "atk-abh02a:1966_7": "Brahmattanti hi mahābrahmattaṃ adhippetaṃ. Itthī ca idha jhānaṃ bhāvetvā kālaṃ katvā",
  "atk-abh02a:1966_8": "brahmapārisajjānaṃ sahabyataṃ upapajjati, na mahābrahmānaṃ. Puriso pana tattha na",
  "atk-abh02a:1966_9": "uppajjatīti na vattabbo. Samānepi cettha ubhayaliṅgābhāve purisasaṇṭhānāva brahmāno,",
  "atk-abh02a:1966_10": "na itthisaṇṭhānā. Tasmā suvuttamevetaṃ.",
  "atk-abh02a:1967_0": "Kāyaduccaritassātiādīsu yathā nimbabījakosātakībījādīni madhuraṃ phalaṃ na nibbattenti,",
  "atk-abh02a:1967_1": "asātaṃ amadhurameva nibbattenti, evaṃ kāyaduccaritādīni madhuraṃ vipākaṃ na nibbattenti,",
  "atk-abh02a:1967_2": "amadhurameva nibbattenti. Yathā ca ucchubījasālibījādīni madhuraṃ sādhurasameva phalaṃ",
  "atk-abh02a:1967_3": "nibbattenti, na asātaṃ kaṭukaṃ, evaṃ kāyasucaritādīni madhurameva vipākaṃ nibbattenti,",
  "atk-abh02a:1967_4": "na amadhuraṃ. Vuttampi cetaṃ –",
  "atk-abh02a:1968": "“Yādisaṃ vapate bījaṃ, tādisaṃ harate phalaṃ;",
  "atk-abh02a:1969": "Kalyāṇakārī kalyāṇaṃ, pāpakārī ca pāpakanti. ;",
  "atk-abh02a:1970": "Tasmā “aṭṭhānametaṃ anavakāso, yaṃ kāyaduccaritassā”tiādi vuttaṃ.",
  "atk-abh02a:1971_0": "Kāyaduccaritasamaṅgītiādīsu samaṅgīti pañcavidhā samaṅgitā – āyūhanasamaṅgitā, cetanāsamaṅgitā,",
  "atk-abh02a:1971_1": "kammasamaṅgitā, vipākasamaṅgitā, upaṭṭhānasamaṅgitāti. Tattha kusalākusalakammāyūhanakkhaṇe",
  "atk-abh02a:1971_2": "‘āyūhanasamaṅgitā’ vuccati. Tathā ‘cetanāsamaṅgitā’. Yāva pana arahattaṃ na pāpuṇanti",
  "atk-abh02a:1971_3": "tāva sabbepi sattā pubbe upacitaṃ vipākārahaṃ kammaṃ sandhāya kammasamaṅginoti vuccanti",
  "atk-abh02a:1971_4": "– esā ‘kammasamaṅgitā’. ‘Vipākasamaṅgitā’ pana vipākakkhaṇeyeva veditabbā. Yāva pana",
  "atk-abh02a:1971_5": "sattā arahattaṃ na pāpuṇanti tāva tesaṃ tato tato cavitvā niraye tāva uppajjamānānaṃ",
  "atk-abh02a:1971_6": "aggijālalohakumbhīādīhi upaṭṭhānākārehi nirayo, gabbhaseyyakattaṃ āpajjamānānaṃ mātukucchi,",
  "atk-abh02a:1971_7": "devesu uppajjamānānaṃ kapparukkhavimānādīhi upaṭṭhānākārehi devalokoti evaṃ upapattinimittaṃ",
  "atk-abh02a:1971_8": "upaṭṭhāti. Iti nesaṃ iminā uppattinimittūpaṭṭhānena aparimuttattā ‘upaṭṭhānasamaṅgitā’",
  "atk-abh02a:1971_9": "nāma. Sāva calati, sesā niccalā. Niraye hi upaṭṭhitepi devaloko upaṭṭhāti; devaloke",
  "atk-abh02a:1971_10": "upaṭṭhitepi nirayo upaṭṭhāti; manussaloke upaṭṭhitepi tiracchānayoni upaṭṭhāti; tiracchānayoniyā",
  "atk-abh02a:1971_11": "ca upaṭṭhitāyapi manussaloko upaṭṭhātiyeva.",
  "atk-abh02a:1972_0": "Tatridaṃ vatthu – soṇagiripāde kira acelavihāre soṇatthero nāma eko dhammakathiko.",
  "atk-abh02a:1972_1": "Tassa pitā sunakhavājiko nāma luddako ahosi. Thero taṃ paṭibāhantopi saṃvare ṭhapetuṃ",
  "atk-abh02a:1972_2": "asakkonto ‘mā nassi varāko’ti mahallakakāle akāmakaṃ pabbājesi. Tassa gilānaseyyāya",
  "atk-abh02a:1972_3": "nipannassa nirayo upaṭṭhāsi. Soṇagiripādato mahantā mahantā sunakhā āgantvā khāditukāmā",
  "atk-abh02a:1972_4": "viya samparivāresuṃ. So mahābhayabhīto “vārehi, tāta soṇa! Vārehi, tāta soṇā”ti āha.",
  "atk-abh02a:1972_5": "“Kiṃ mahātherā”ti? “Na passasi, tātā”ti taṃ pavattiṃ ācikkhi. Soṇatthero ‘kathañhi",
  "atk-abh02a:1972_6": "nāma mādisassa pitā niraye nibbattissati, patiṭṭhāhamassa bhavissāmī’ti sāmaṇerehi",
  "atk-abh02a:1972_7": "nānāpupphāni āharāpetvā cetiyaṅgaṇabodhiyaṅgaṇesu mālāsanthārapūjañca āsanapūjañca",
  "atk-abh02a:1972_8": "kāretvā pitaraṃ mañcena cetiyaṅgaṇaṃ haritvā mañce nipajjāpetvā “ayaṃ me, mahāthera,",
  "atk-abh02a:1972_9": "pūjā tumhākaṃ atthāya katā; ‘ayaṃ me, bhagavā, duggatapaṇṇākāro’ti vatvā bhagavantaṃ",
  "atk-abh02a:1972_10": "vanditvā cittaṃ pasādehī”ti āha. So mahāthero pūjaṃ disvā tathākaronto cittaṃ pasādesi.",
  "atk-abh02a:1972_11": "Tāvadevassa devaloko upaṭṭhāsi, nandavanacittalatāvanamissakavanaphārusakavanavimānāni",
  "atk-abh02a:1972_12": "ceva devanāṭakāni ca parivāretvā ṭhitāni viya ahesuṃ. So “apetha, soṇa! Apetha, soṇā”ti",
  "atk-abh02a:1972_13": "āha. “Kimidaṃ, mahātherā”ti? “Etā te, tāta, mātaro āgacchantī”ti. ‘Thero saggo upaṭṭhito",
  "atk-abh02a:1972_14": "mahātherassā’ti cintesi. Evaṃ upaṭṭhānasamaṅgitā calatīti veditabbā. Etāsu samaṅgitāsu",
  "atk-abh02a:1972_15": "idha āyūhanacetanākammasamaṅgitāvasena “kāyaduccaritasamaṅgī”tiādi vuttaṃ. Sesaṃ",
  "atk-abh02a:1972_16": "sabbattha uttānatthamevāti.",
  "atk-abh02a:1973": "Paṭhamabalaniddesavaṇṇanā.",
  "atk-abh02a:1974": "Dutiyabalaniddeso",
  "atk-abh02a:1975_0": "810. Dutiyabalaniddese gatisampattipaṭibāḷhānīti gatisampattiyā paṭibāhitāni nivāritāni",
  "atk-abh02a:1975_1": "paṭisedhitāni. Sesapadesupi eseva nayo. Ettha ca gatisampattīti sampannā gati devaloko",
  "atk-abh02a:1975_2": "ca manussaloko ca. Gativipattīti vipannā gati cattāro apāyā. Upadhisampattīti attabhāvasamiddhi.",
  "atk-abh02a:1975_3": "Upadhivipattīti hīnaattabhāvatā. Kālasampattīti surājasumanussakālasaṅkhāto sampannakālo.",
  "atk-abh02a:1975_4": "Kālavipattīti durājadumanussakālasaṅkhāto vipannakālo. Payogasampattīti sammāpayogo.",
  "atk-abh02a:1975_5": "Payogavipattīti micchāpayogo.",
  "atk-abh02a:1976_0": "Tattha ekaccassa bahūni pāpakammāni honti. Tāni gativipattiyaṃ ṭhitassa vipacceyyuṃ.",
  "atk-abh02a:1976_1": "So pana ekena kalyāṇakammena gatisampattiyaṃ devesu vā manussesu vā nibbatto. Tādise",
  "atk-abh02a:1976_2": "ca ṭhāne akusalassa vāro natthi, ekantaṃ kusalasseva vāroti. Evamassa tāni kammāni",
  "atk-abh02a:1976_3": "gatisampattipaṭibāḷhāni na vipaccantīti pajānāti.",
  "atk-abh02a:1977_0": "Aparassāpi bahūni pāpakammāni honti. Tāni upadhivipattiyaṃ ṭhitassa vipacceyyuṃ.",
  "atk-abh02a:1977_1": "So pana ekena kalyāṇakammena upadhisampattiyaṃ ṭhito susaṇṭhitaṅgapaccaṅgo abhirūpo",
  "atk-abh02a:1977_2": "dassanīyo brahmavacchasadiso. Sacepi dāsiyā kucchismiṃ dāsajāto hoti ‘evarūpo attabhāvo",
  "atk-abh02a:1977_3": "kiliṭṭhakammassa nānucchaviko’ti hatthimeṇḍaassabandhakagopālakakammādīni taṃ na",
  "atk-abh02a:1977_4": "kārenti; sukhumavatthāni nivāsāpetvā bhaṇḍāgārikaṭṭhānādīsu ṭhapenti. Sace itthī",
  "atk-abh02a:1977_5": "hoti, hatthibhattapacanādīni na kārenti; vatthālaṅkāraṃ datvā sayanapālikaṃ vā naṃ",
  "atk-abh02a:1977_6": "karonti, somadevi viya vallabhaṭṭhāne vā ṭhapenti. Bhātikarājakāle kira gomaṃsakhādake",
  "atk-abh02a:1977_7": "bahujane gahetvā rañño dassesuṃ. Te ‘daṇḍaṃ dātuṃ sakkothā’ti puṭṭhā ‘na sakkomā’ti",
  "atk-abh02a:1977_8": "vadiṃsu. Atha ne rājaṅgaṇe sodhake akaṃsu. Tesaṃ ekā dhītā abhirūpā dassanīyā pāsādikā.",
  "atk-abh02a:1977_9": "Taṃ disvā rājā antepuraṃ abhinetvā vallabhaṭṭhāne ṭhapesi. Sesañātakāpi tassā ānubhāvena",
  "atk-abh02a:1977_10": "sukhaṃ jīviṃsu. Tādisasmiñhi attabhāve pāpakammānipi vipākaṃ dātuṃ na sakkonti. Evaṃ",
  "atk-abh02a:1977_11": "upadhisampattipaṭibāḷhāni na vipaccantīti pajānāti.",
  "atk-abh02a:1978_0": "Ekassa bahūni pāpakammāni honti. Tāni kālavipattiyaṃ ṭhitassa vipacceyyuṃ. So pana",
  "atk-abh02a:1978_1": "ekena kalyāṇakammena paṭhamakappikānaṃ vā cakkavattirañño vā buddhānaṃ vā uppattisamaye",
  "atk-abh02a:1978_2": "surājasumanussakāle nibbatto. Tādise ca kāle nibbattassa akusalassa vipākaṃ dātuṃ",
  "atk-abh02a:1978_3": "okāso natthi, ekantaṃ kusalasseva okāsoti. Evaṃ kālasampattipaṭibāḷhāni na vipaccantīti pajānāti.",
  "atk-abh02a:1979_0": "Aparassāpi bahūni pāpakammāni honti. Tāni payogavipattiyaṃ ṭhitassa vipacceyyuṃ.",
  "atk-abh02a:1979_1": "So pana ekena kalyāṇakammena payogasampattiyaṃ ṭhito pāṇātipātādīhi virato kāyavacīmanosucaritāni",
  "atk-abh02a:1979_2": "pūreti. Tādise ṭhāne akusalassa vipaccanokāso natthi, ekantaṃ kusalasseva okāsoti.",
  "atk-abh02a:1979_3": "Evaṃ payogasampattipaṭibāḷhāni na vipaccantīti pajānāti.",
  "atk-abh02a:1980_0": "Aparassāpi bahūni pāpakammāni honti. Tāni gatisampattiyaṃ ṭhitassa na vipacceyyuṃ.",
  "atk-abh02a:1980_1": "So panekena pāpakammena gativipattiyaṃyeva nibbatto. Tatthassa tāni kammāni upagantvā",
  "atk-abh02a:1980_2": "vārena vārena vipākaṃ denti – kālena niraye nibbattāpenti, kālena tiracchānayoniyaṃ,",
  "atk-abh02a:1980_3": "kālena pettivisaye, kālena asurakāye, dīghenāpi addhunā apāyato sīsaṃ ukkhipituṃ",
  "atk-abh02a:1980_4": "na denti. Evaṃ gatisampattipaṭibāhitattā vipākaṃ dātuṃ asakkontāni gativipattiṃ āgamma",
  "atk-abh02a:1980_5": "vipaccantīti pajānāti.",
  "atk-abh02a:1981_0": "Aparassāpi bahūni pāpakammāni honti. Tāni upadhisampattiyaṃ ṭhitassa na vipacceyyuṃ.",
  "atk-abh02a:1981_1": "So pana ekena pāpakammena upadhivipattiyaṃyeva patiṭṭhito dubbaṇṇo durūpo dussaṇṭhito",
  "atk-abh02a:1981_2": "bībhaccho pisācasadiso. So sace dāsiyā kucchiyaṃ dāsajāto ‘imāni etassa anucchavikānī’ti",
  "atk-abh02a:1981_3": "sabbāni naṃ kiliṭṭhakammāni kārenti antamaso pupphachaḍḍakakammaṃ upādāya. Sace itthī",
  "atk-abh02a:1981_4": "hoti ‘imāni etissā anucchavikānī’ti sabbāni naṃ hatthibhattapacanādīni kiliṭṭhakammāni",
  "atk-abh02a:1981_5": "kārenti. Kulagehe jātampi baliṃ sādhayamānā rājapurisā ‘gehadāsī’ti saññaṃ katvā",
  "atk-abh02a:1981_6": "bandhitvā gacchanti, kotalavāpīgāme mahākuṭumbikassa gharaṇī viya. Evaṃ upadhisampattipaṭibāhitattā",
  "atk-abh02a:1981_7": "vipākaṃ dātuṃ asakkontāni upadhivipattiṃ āgamma vipaccantīti pajānāti.",
  "atk-abh02a:1982_0": "Aparassāpi bahūni pāpakammāni honti. Tāni kālasampattiyaṃ nibbātassa na vipacceyyuṃ.",
  "atk-abh02a:1982_1": "So pana ekena pāpakammena kālavipattiyaṃ durājadumanussakāle kasaṭe niroje dasavassāyukakāle",
  "atk-abh02a:1982_2": "nibbatto, yadā pañca gorasā pacchijjanti, kudrūsakaṃ aggabhojanaṃ hoti. Kiñcāpi manussaloke",
  "atk-abh02a:1982_3": "nibbatto, migapasusarikkhajīviko pana hoti. Evarūpe kāle kusalassa vipaccanokāso",
  "atk-abh02a:1982_4": "natthi, ekantaṃ akusalasseva hoti. Evaṃ kālasampattipaṭibāhitattā vipākaṃ dātuṃ asakkontāni",
  "atk-abh02a:1982_5": "kālavipattiṃ āgamma vipaccantīti pajānāti.",
  "atk-abh02a:1983_0": "Aparassāpi bahūni pāpakammāni honti. Tāni payogasampattiyaṃ ṭhitassa na vipacceyyuṃ.",
  "atk-abh02a:1983_1": "So pana payogavipattiyaṃ ṭhito pāṇātipātādīni dasa akusalakammāni karoti. Tamenaṃ",
  "atk-abh02a:1983_2": "sahoḍḍhaṃ gahetvā rañño dassenti. Rājā bahūkammakāraṇāni kāretvā ghātāpeti. Evaṃ",
  "atk-abh02a:1983_3": "payogasampattipaṭibāhitattā vipākaṃ dātuṃ asakkontāni payogavipattiṃ āgamma vipaccantīti",
  "atk-abh02a:1983_4": "pajānāti. Evaṃ catūhi sampattīhi paṭibāhitaṃ pāpakammaṃ vipākaṃ adatvā catasso vipattiyo āgamma deti.",
  "atk-abh02a:1984_0": "Yathā hi kocideva puriso kenacideva kammena rājānaṃ ārādheyya. Athassa rājā ṭhānantaraṃ",
  "atk-abh02a:1984_1": "datvā janapadaṃ dadeyya. So taṃ sammā paribhuñjituṃ asakkonto makkaṭena gahitabhattapuṭaṃ",
  "atk-abh02a:1984_2": "viya bhindeyya; yassa yaṃ yānaṃ vā vāhanaṃ vā dāsaṃ vā dāsiṃ vā ārāmaṃ vā vatthuṃ",
  "atk-abh02a:1984_3": "vā sampannarūpaṃ passati, sabbaṃ balakkārena gaṇheyya. Manussā ‘rājavallabho’ti kiñci",
  "atk-abh02a:1984_4": "vattuṃ na sakkuṇeyyuṃ. So aññassa vallabhatarassa rājamahāmattassa virujjheyya. So",
  "atk-abh02a:1984_5": "taṃ gahetvā supothitaṃ pothāpetvā bhūmiṃ piṭṭhiyā ghaṃsāpento nikkaḍḍhāpetvā rājānaṃ",
  "atk-abh02a:1984_6": "upasaṅkamitvā ‘asuko nāma te, deva, janapadaṃ bhindatī’ti gaṇhāpeyya. Rājā bandhanāgāre",
  "atk-abh02a:1984_7": "bandhāpetvā ‘asukena nāma kassa kiṃ avahaṭa’nti nagare bheriṃ carāpeyya. Manussā",
  "atk-abh02a:1984_8": "āgantvā ‘mayhaṃ idaṃ gahitaṃ, mayhaṃ idaṃ gahita’nti viravasahassaṃ uṭṭhāpeyyuṃ.",
  "atk-abh02a:1984_9": "Rājā bhiyyoso mattāya kuddho nānappakārena taṃ bandhanāgāre kilametvā ghātāpetvā",
  "atk-abh02a:1984_10": "‘gacchatha naṃ susāne chaḍḍetvā saṅkhalikā āharathā’ti vadeyya. Evaṃsampadamidaṃ daṭṭhabbaṃ.",
  "atk-abh02a:1985_0": "Tassa hi purisassa hi kenacideva kammena rājānaṃ ārādhetvā ṭhānantaraṃ laddhakālo",
  "atk-abh02a:1985_1": "viya puthujjanassāpi kenacideva puññakammena sagge nibbattakālo. Tasmiṃ janapadaṃ",
  "atk-abh02a:1985_2": "bhinditvā manussānaṃ santakaṃ gaṇhante kassaci kiñci vattuṃ avisahanakālo viya imasmimpi",
  "atk-abh02a:1985_3": "sagge nibbatte akusalassa vipaccanokāsaṃ alabhanakālo. Tassa ekadivasaṃ ekasmiṃ rājavallabhatare",
  "atk-abh02a:1985_4": "virajjhitvā tena kuddhena naṃ pothāpetvā rañño ārocetvā bandhanāgāre bandhāpitakālo",
  "atk-abh02a:1985_5": "viya imassa saggato cavitvā niraye nibbattakālo. Manussānaṃ ‘mayhaṃ idaṃ gahitaṃ,",
  "atk-abh02a:1985_6": "mayhaṃ idaṃ gahita’nti viravakālo viya tasmiṃ niraye nibbatte sabbākusalakammānaṃ",
  "atk-abh02a:1985_7": "sannipatitvā gahaṇakālo. Susāne chaḍḍetvā saṅkhalikānaṃ āharaṇakālo viya ekekasmiṃ",
  "atk-abh02a:1985_8": "kamme khīṇe itarassa itarassa vipākena nirayato sīsaṃ anukkhipitvā sakalakappaṃ nirayamhi",
  "atk-abh02a:1985_9": "paccanakālo. Kappaṭṭhitikakammañhi katvā ekakappaṃ nirayamhi paccanakasattā neva",
  "atk-abh02a:1985_10": "eko, na dve, na sataṃ, na sahassaṃ. Evaṃ paccanakasattā kira gaṇanapathaṃ vītivattā.",
  "atk-abh02a:1986_0": "Atthekaccāni kalyāṇāni kammasamādānāni gativipattipaṭibāḷhāni na vipaccantītiādīsupi",
  "atk-abh02a:1986_1": "evaṃ yojanā veditabbā. Idhekaccassa bahūni kalyāṇakammāni honti. Tāni gatisampattiyaṃ",
  "atk-abh02a:1986_2": "ṭhitassa vipacceyuṃ. So pana ekena pāpakammena gativipattiyaṃ niraye vā asurakāye",
  "atk-abh02a:1986_3": "vā nibbatto. Tādise ca ṭhāne kusalaṃ vipākaṃ dātuṃ na sakkoti, ekantaṃ akusalameva",
  "atk-abh02a:1986_4": "sakkotīti. Evamassa tāni kammāni gativipattipaṭibāḷhāni na vipaccantīti pajānāti.",
  "atk-abh02a:1987_0": "Aparassāpi bahūni kalyāṇakammāni honti. Tāni upadhisampattiyaṃ ṭhitassa vipacceyyuṃ.",
  "atk-abh02a:1987_1": "So pana ekena pāpakammena upadhivipattiyaṃ patiṭṭhito dubbaṇṇo hoti pisācasadiso.",
  "atk-abh02a:1987_2": "So sacepi rājakule nibbatto pituaccayena ‘kiṃ imassa nissirīkassa rajjenā’ti rajjaṃ",
  "atk-abh02a:1987_3": "na labhati. Senāpatigehādīsu nibbattopi senāpatiṭṭhānādīni na labhati.",
  "atk-abh02a:1988_0": "Imassa panatthassāvibhāvatthaṃ dīparājavatthu kathetabbaṃ – rājā kira putte jāte",
  "atk-abh02a:1988_1": "deviyā pasīditvā varaṃ adāsi. Sā varaṃ gahetvā ṭhapesi. Kumāro sattaṭṭhavassakāleva",
  "atk-abh02a:1988_2": "rājaṅgaṇe kukkuṭe yujjhāpesi. Eko kukkuṭo uppatitvā kumārassa akkhīni bhindi. Kumāramātā",
  "atk-abh02a:1988_3": "devī puttassa pannarasasoḷasavassakāle ‘rajjaṃ vāressāmī’ti rājānaṃ upasaṅkamitvā",
  "atk-abh02a:1988_4": "āha – “deva, tumhehi kumārassa jātakāle varo dinno. Mayā so gahetvā ṭhapito; idāni",
  "atk-abh02a:1988_5": "naṃ gaṇhāmī”ti. “Sādhu, devi, gaṇhāhī”ti. “Mayā, deva, tumhākaṃ santikā kiñci aladdhaṃ",
  "atk-abh02a:1988_6": "nāma natthi. Idāni pana mama puttassa rajjaṃ vāremī”ti. “Devi, tava putto aṅgavikalo.",
  "atk-abh02a:1988_7": "Na sakkā tassa rajjaṃ dātu”nti. “Tumhe mayhaṃ ruccanakavaraṃ adātuṃ asakkontā kasmā",
  "atk-abh02a:1988_8": "varaṃ adatthā”ti? Rājā ativiya nippīḷiyamāno “na sakkā tuyhaṃ puttassa sakalalaṅkādīpe",
  "atk-abh02a:1988_9": "rajjaṃ dātuṃ; nāgadīpe pana chattaṃ assāpetvā vasatū”ti nāgadīpaṃ pesesi. So dīparājā",
  "atk-abh02a:1988_10": "nāma ahosi. Sace cakkhuvikalo nābhavissā tiyojanasatike sakalatambapaṇṇidīpe sabbasampattiparivāraṃ",
  "atk-abh02a:1988_11": "rajjaṃ alabhissā. Evaṃ upadhivipattipaṭibāḷhāni na vipaccantīti pajānāti.",
  "atk-abh02a:1989_0": "Aparassāpi bahūni kalyāṇakammāni honti. Tāni kālasampattiyaṃ ṭhitassa vipacceyyuṃ.",
  "atk-abh02a:1989_1": "So pana ekena pāpakammena kālavipattiyaṃ durājadumanussakāle kasaṭe niroje appāyuke",
  "atk-abh02a:1989_2": "gatikoṭike nibbatto. Tādise ca kāle kalyāṇakammaṃ vipākaṃ dātuṃ na sakkotīti. Evaṃ",
  "atk-abh02a:1989_3": "kālavipattipaṭibāḷhāni na vipaccantīti pajānāti.",
  "atk-abh02a:1990_0": "Aparassāpi bahūni kalyāṇakammāni honti. Tāni payogasampattiyaṃ ṭhitassa vipacceyyuṃ.",
  "atk-abh02a:1990_1": "Ayaṃ pana payogavipattiyaṃ ṭhito pāṇaṃ hanti…pe… sabbaṃ dussīlyaṃ pūreti. Tathā tena",
  "atk-abh02a:1990_2": "saddhiṃ samajātikānipi kulāni āvāhavivāhaṃ na karonti; ‘itthidhutto surādhutto akkhadhutto",
  "atk-abh02a:1990_3": "ayaṃ pāpapuriso’ti ārakā parivajjenti. Kalyāṇakammāni vipaccituṃ na sakkonti. Evaṃ",
  "atk-abh02a:1990_4": "payogavipattipaṭibāḷhāni na vipaccantīti pajānāti. Evaṃ catasso sampattiyo āgamma",
  "atk-abh02a:1990_5": "vipākadāyakaṃ kalyāṇakammaṃ catūhi vipattīhi paṭibāhitattā na vipaccati.",
  "atk-abh02a:1991_0": "Aparassāpi bahūni kalyāṇakammāni honti. Tāni gativipattiyaṃ ṭhitassa na vipacceyyuṃ.",
  "atk-abh02a:1991_1": "So pana ekena kalyāṇakammena gatisampattiyaṃyeva nibbatto. Tatthassa tāni kammāni",
  "atk-abh02a:1991_2": "upagantvā vārena vārena vipākaṃ denti – kālena manussaloke nibbattāpenti, kālena",
  "atk-abh02a:1991_3": "devaloke. Evaṃ gativipattipaṭibāhitattā vipākaṃ dātuṃ asakkontāni gatimampattiṃ āgamma",
  "atk-abh02a:1991_4": "vipaccantīti pajānāti.",
  "atk-abh02a:1992_0": "Aparassāpi bahūni kalyāṇakammāni honti. Tāni upadhivipattiyaṃ ṭhitassa na vipacceyyuṃ.",
  "atk-abh02a:1992_1": "So pana ekena kalyāṇakammena upadhisampattiyaṃyeva patiṭṭhito abhirūpo dassanīyo",
  "atk-abh02a:1992_2": "pāsādiko brahmavacchasadiso. Tassa upadhisampattiyaṃ ṭhitattā kalyāṇakammāni vipākaṃ",
  "atk-abh02a:1992_3": "denti. Sace rājakule nibbattati aññesu jeṭṭhakabhātikesu santesupi ‘etassa attabhāvo",
  "atk-abh02a:1992_4": "samiddho, etassa chatte ussāpite lokassa phāsu bhavissatī’ti tameva rajje abhisiñcanti.",
  "atk-abh02a:1992_5": "Uparājagehādīsu nibbatto pituaccayena oparajjaṃ, senāpatiṭṭhānaṃ, bhaṇḍāgārikaṭṭhānaṃ,",
  "atk-abh02a:1992_6": "seṭṭhiṭṭhānaṃ labhati. Evaṃ upadhivipattipaṭibāhitattā vipākaṃ dātuṃ asakkontāni",
  "atk-abh02a:1992_7": "upadhisampattiṃ āgamma vipaccantīti pajānāti.",
  "atk-abh02a:1993_0": "Aparassāpi bahūni kalyāṇakammāni honti. Tāni kālavipattiyaṃ ṭhitassa na vipacceyyuṃ.",
  "atk-abh02a:1993_1": "So pana ekena kalyāṇakammena kālasampattiyaṃ nibbatto surājasumanussakāle. Tādisāya",
  "atk-abh02a:1993_2": "kālasamiddhiyā nibbattassa kalyāṇakammaṃ vipākaṃ deti.",
  "atk-abh02a:1994_0": "Tatridaṃ mahāsoṇattherassa vatthu kathetabbaṃ – brāhmaṇatissabhaye kira cittalapabbate",
  "atk-abh02a:1994_1": "dvādasa bhikkhusahassāniṃ paṭivasanti. Tathā tissamahāvihāre. Dvīsupi mahāvihāresu",
  "atk-abh02a:1994_2": "tiṇṇaṃ vassānaṃ vaṭṭaṃ ekarattameva mahāmūsikāyo khāditvā thusamattameva ṭhapesuṃ.",
  "atk-abh02a:1994_3": "Cittalapabbate bhikkhusaṅgho ‘tissamahāvihāre vaṭṭaṃ vattissati, tattha gantvā vasissāmā’ti",
  "atk-abh02a:1994_4": "vihārato nikkhami. Tissamahāvihārepi bhikkhusaṅgho ‘cittalapabbate vaṭṭaṃ vattissati,",
  "atk-abh02a:1994_5": "tattha gantvā vasissāmā’ti vihārato nikkhami. Ubhatopi ekissā gambhīrakandarāya tīre",
  "atk-abh02a:1994_6": "samāgatā pucchitvā vaṭṭassa khīṇabhāvaṃ ñatvā ‘tattha gantvā kiṃ karissāmā’ti catuvīsati",
  "atk-abh02a:1994_7": "bhikkhusahassāni gambhīrakandaravanaṃ pavisitvā nisīditvā nisinnanīhāreneva anupādisesāya",
  "atk-abh02a:1994_8": "nibbānadhātuyā parinibbāyiṃsu. Pacchā bhaye vūpasante bhikkhusaṅgho sakkaṃ devarājānaṃ",
  "atk-abh02a:1994_9": "gahetvā dhātuyo saṃharitvā cetiyaṃ akāsi.",
  "atk-abh02a:1995_0": "Brāhmaṇatissacoropi janapadaṃ viddhaṃsesi. Saṅgho sannipatitvā mantetvā “coraṃ paṭibāhatū”ti",
  "atk-abh02a:1995_1": "sakkasantikaṃ aṭṭha there pesesi. Sakko devarājā “mayā, bhante, uppanno coro na sakkā",
  "atk-abh02a:1995_2": "paṭibāhituṃ. Saṅgho parasamuddaṃ gacchatu. Ahaṃ samuddārakkhaṃ karissāmī”ti. Saṅgho",
  "atk-abh02a:1995_3": "sabbadisāhi nāgadīpaṃ gantvā jambukolapaṭṭane tibhūmikaṃ mahāuḷumpaṃ bandhāpesi.",
  "atk-abh02a:1995_4": "Ekā bhūmikā udake osīdi. Ekissā bhikkhusaṅgho nisinno. Ekissā pattacīvarāni ṭhapayiṃsu.",
  "atk-abh02a:1995_5": "Saṃyuttabhāṇakacūḷasīvatthero, isidattatthero, mahāsoṇattheroti tayo therā tāsaṃ",
  "atk-abh02a:1995_6": "parisānaṃ pāmokkhā. Tesu dve therā mahāsoṇattheraṃ āhaṃsu – “āvuso mahāsoṇa, abhiruha",
  "atk-abh02a:1995_7": "mahāuḷumpa”nti. “Tumhe pana, bhante”ti? “Āvuso, udake maraṇampi thale maraṇampi ekameva.",
  "atk-abh02a:1995_8": "Na mayaṃ gamissāma. Taṃ nissāya pana anāgate sāsanassa paveṇī ṭhassati. Gaccha tvaṃ,",
  "atk-abh02a:1995_9": "āvuso”ti. “Nāhaṃ, bhante, tumhesu agacchantesu gamissāmī”ti yāvatatiyaṃ kathetvāpi",
  "atk-abh02a:1995_10": "theraṃ āropetuṃ asakkontā nivattiṃsu.",
  "atk-abh02a:1996_0": "Atha cūḷasīvatthero isidattattheraṃ āha – “āvuso isidatta, anāgate mahāsoṇattheraṃ",
  "atk-abh02a:1996_1": "nissāya sāsanapaveṇī ṭhassati; mā kho taṃ hatthato vissajjehī”ti. “Tumhe pana, bhante”ti?",
  "atk-abh02a:1996_2": "“Ahaṃ mahācetiyaṃ vandissāmī”ti dve there anusāsitvā anupubbena cārikaṃ caranto mahāvihāraṃ",
  "atk-abh02a:1996_3": "sampāpuṇi. Tasmiṃ samaye mahāvihāro suñño. Cetiyaṅgaṇe eraṇḍā jātā. Cetiyaṃ gacchehi",
  "atk-abh02a:1996_4": "parivāritaṃ, sevālena pariyonaddhaṃ. Thero dharamānakabuddhassa nipaccākāraṃ dassento",
  "atk-abh02a:1996_5": "viya mahācetiyaṃ vanditvā pacchimadisāya sālaṃ pavisitvā olokento ‘evarūpassa nāma",
  "atk-abh02a:1996_6": "lābhaggayasaggappattassa sarīradhātucetiyaṭṭhānaṃ anāthaṃ jāta’nti cintayamāno nisīdi.",
  "atk-abh02a:1997_0": "Atha avidūre rukkhe adhivatthā devatā addhikamanussarūpena taṇḍulanāḷiñca guḷapiṇḍañca",
  "atk-abh02a:1997_1": "ādāya therassa santikaṃ gantvā “kattha gacchatha, bhante”ti? “Ahaṃ dakkhiṇadisaṃ,",
  "atk-abh02a:1997_2": "upāsakā”ti. “Ahampi tattheva gantukāmo, saha gacchāma, bhante”ti. “Ahaṃ dubbalo;",
  "atk-abh02a:1997_3": "tava gatiyā gantuṃ na sakkhissāmi; tvaṃ purato gaccha, upāsakā”ti. “Ahampi tumhākaṃ",
  "atk-abh02a:1997_4": "gatiyā gamissāmī”ti therassa pattacīvaraṃ aggahesi. Tissavāpipāḷiṃ āruḷhakāle ca",
  "atk-abh02a:1997_5": "pattaṃ āharāpetvā pānakaṃ katvā adāsi. Therassa pītamatteyeva balamattā saṇṭhāti.",
  "atk-abh02a:1997_6": "Devatā pathaviṃ saṅkhipitvā veṇunadīsantike ekaṃ chaḍḍitavihāraṃ patvā therassa vasanaṭṭhānaṃ paṭijaggitvā adāsi.",
  "atk-abh02a:1998_0": "Punadivase therena mukhe dhovitamatte yāguṃ pacitvā adāsi; yāguṃ pītassa bhattaṃ",
  "atk-abh02a:1998_1": "pacitvā upanāmesi. Thero “tuyhaṃ ṭhapehi, upāsakā”ti pattaṃ hatthena pidahi. “Ahaṃ",
  "atk-abh02a:1998_2": "na dūraṃ gamissāmī”ti devatā therasseva patte bhattaṃ pakkhipitvā katabhattakiccassa",
  "atk-abh02a:1998_3": "therassa pattacīvaramādāya maggaṃ paṭipannā pathaviṃ saṅkhipitvā jajjaranadīsantikaṃ",
  "atk-abh02a:1998_4": "netvā “bhante, etaṃ paṇṇakhādakamanussānaṃ vasanaṭṭhānaṃ, dhūmo paññāyati. Ahaṃ purato",
  "atk-abh02a:1998_5": "gamissāmī”ti theraṃ vanditvā attano bhavanaṃ agamāsi. Thero sabbampi bhayakālaṃ paṇṇakhādakamanusse nissāya vasi.",
  "atk-abh02a:1999_0": "Isidattattheropi anupubbena cārikaṃ caranto aḷajanapadaṃ sampāpuṇi. Tattha manussā",
  "atk-abh02a:1999_1": "nātipakkāni madhukaphalāni bhinditvā aṭṭhiṃ ādāya tacaṃ chaḍḍetvā agamaṃsu. Thero",
  "atk-abh02a:1999_2": "“āvuso mahāsoṇa, bhikkhāhāro paññāyatī”ti vatvā pattacīvaraṃ āharāpetvā cīvaraṃ pārupitvā",
  "atk-abh02a:1999_3": "pattaṃ nīharitvā aṭṭhāsi. Taruṇadārakā theraṃ ṭhitaṃ disvā ‘iminā koci attho bhavissatī’ti",
  "atk-abh02a:1999_4": "vālukaṃ puñchitvā madhukaphalattacaṃ patte pakkhipitvā adaṃsu; therā paribhuñjiṃsu.",
  "atk-abh02a:1999_5": "Sattāhamattaṃ soyeva āhāro ahosi.",
  "atk-abh02a:2000_0": "Anupubbena coriyassaraṃ sampāpuṇiṃsu. Manussā kumudāni gahetvā kumudanāle chaḍḍetvā",
  "atk-abh02a:2000_1": "agamaṃsu. Thero “āvuso mahāsoṇa, bhikkhāhāro paññāyatī”ti vatvā pattacīvaraṃ āharāpetvā",
  "atk-abh02a:2000_2": "cīvaraṃ pārupitvā pattaṃ nīharitvā aṭṭhāsi. Gāmadārakā kumudanāle sodhetvā patte",
  "atk-abh02a:2000_3": "pakkhipitvā adaṃsu; therā paribhuñjiṃsu. Sattāhamattaṃ sova āhāro ahosi.",
  "atk-abh02a:2001_0": "Anupubbena carantā paṇṇakhādakamanussānaṃ vasanaṭṭhāne ekaṃ gāmadvāraṃ sampāpuṇiṃsu.",
  "atk-abh02a:2001_1": "Tattha ekissā dārikāya mātāpitaro araññaṃ gacchantā “sace koci ayyo āgacchati, katthaci",
  "atk-abh02a:2001_2": "gantuṃ mā adāsi; ayyassa vasanaṭṭhānaṃ ācikkheyyāsi, ammā”ti āhaṃsu. Sā there disvā",
  "atk-abh02a:2001_3": "pattaṃ gahetvā nisīdāpesi. Gehe dhaññajāti nāma natthi. Vāsiṃ pana gahetvā guñjacocarukkhattacaṃ",
  "atk-abh02a:2001_4": "guñjalatāpattehi saddhiṃ ekato koṭṭetvā tayo piṇḍe katvā ekaṃ isidattattherassa ekaṃ",
  "atk-abh02a:2001_5": "mahāsoṇattherassa patte ṭhapetvā ‘atirekapiṇḍaṃ isidattattherassa patte ṭhapessāmī’ti",
  "atk-abh02a:2001_6": "hatthaṃ pasāresi. Hattho parivattitvā mahāsoṇattherassa patte patiṭṭhāpesi. Isidattatthero",
  "atk-abh02a:2001_7": "‘brāhmaṇatissabhaye guñjacocapiṇḍe vipākadāyakakammaṃ desakālasampadāya kīvapamāṇaṃ",
  "atk-abh02a:2001_8": "vipākaṃ dassatī’ti āha. Te taṃ paribhuñjitvā vasanaṭṭhānaṃ agamaṃsu. Sāpi araññato",
  "atk-abh02a:2001_9": "āgatānaṃ mātāpitūnaṃ ācikkhi “dve therā āgatā. Tesaṃ me vasanaṭṭhānaṃ ācikkhita”nti.",
  "atk-abh02a:2001_10": "Te ubhopi therānaṃ santikaṃ gantvā vanditvā “bhante, yaṃ mayaṃ labhāma, tena tumhe",
  "atk-abh02a:2001_11": "paṭijaggissāma; idheva vasathā”ti paṭiññaṃ gaṇhiṃsu. Therāpi sabbabhayakālaṃ te upanissāya vasiṃsu.",
  "atk-abh02a:2002_0": "Brāhmaṇatissacore mate pitumahārājā chattaṃ ussāpesi. ‘Bhayaṃ vūpasantaṃ, janapado",
  "atk-abh02a:2002_1": "sampuṇṇo’ti sutvā parasamuddato bhikkhusaṅgho nāvāya mahātitthapaṭṭane oruyha ‘mahāsoṇatthero",
  "atk-abh02a:2002_2": "kahaṃ vasatī’ti pucchitvā therassa santikaṃ agamāsi. Thero pañcasatabhikkhuparivāro",
  "atk-abh02a:2002_3": "kālakagāme maṇḍalārāmavihāraṃ sampāpuṇi. Tasmiṃ samaye kālakagāme sattamattāni kulasatāni",
  "atk-abh02a:2002_4": "paṭivasanti. Rattibhāge devatā āhiṇḍitvā “mahāsoṇatthero pañcabhikkhusataparivāro",
  "atk-abh02a:2002_5": "maṇḍalārāmavihāraṃ patto. Ekeko navahatthasāṭakena saddhiṃ ekekakahāpaṇagghanakaṃ",
  "atk-abh02a:2002_6": "piṇḍapātaṃ detū”ti manusse avocuṃ. Punadivase ca therā kālakagāmaṃ piṇḍāya pavisiṃsu.",
  "atk-abh02a:2002_7": "Manussā nisīdāpetvā yāguṃ adaṃsu. Maṇḍalārāmavāsī tissabhūtitthero saṅghatthero hutvā",
  "atk-abh02a:2002_8": "nisīdi. Eko mahāupāsako taṃ vanditvā “bhante, mahāsoṇatthero nāma kataro”ti pucchi.",
  "atk-abh02a:2002_9": "Tena samayena thero navako hoti pariyante nisinno. Thero hatthaṃ pasāretvā “mahāsoṇo",
  "atk-abh02a:2002_10": "nāma esa, upāsakā”ti āha. Upāsako taṃ vanditvā pattaṃ gaṇhāti. Thero na deti. Tissabhūtitthero",
  "atk-abh02a:2002_11": "“āvuso soṇa, yathā tvaṃ na jānāsi, mayampi evameva na jānāma; puññavantānaṃ devatā",
  "atk-abh02a:2002_12": "paripācenti; pattaṃ dehi, sabrahmacārīnaṃ saṅgahaṃ karohī”ti āha. Thero pattaṃ adāsi.",
  "atk-abh02a:2002_13": "Mahāupāsako pattaṃ ādāya gantvā kahāpaṇagghanakassa piṇḍapātassa pūretvā navahatthasāṭakaṃ",
  "atk-abh02a:2002_14": "ādhārakaṃ katvā āharitvā therassa hatthe ṭhapesi; aparopi upāsako therassāti satta",
  "atk-abh02a:2002_15": "sāṭakasatāni satta ca piṇḍapātasatāni therasseva adaṃsu.",
  "atk-abh02a:2003_0": "Thero bhikkhusaṅghassa saṃvibhāgaṃ katvā anupubbena mahāvihāraṃ pāpuṇitvā mukhaṃ",
  "atk-abh02a:2003_1": "dhovitvā mahābodhiṃ vanditvā mahācetiyaṃ vanditvā thūpārāme ṭhito cīvaraṃ pārupitvā",
  "atk-abh02a:2003_2": "bhikkhusaṅghaparivāro dakkhiṇadvārena nagaraṃ pavisitvā dvārato yāva vaḷañjanakasālā",
  "atk-abh02a:2003_3": "etasmiṃ antare saṭṭhikahāpaṇagghanakaṃ piṇḍapātaṃ labhi. Tato paṭṭhāya pana sakkārassa",
  "atk-abh02a:2003_4": "pamāṇaṃ natthi. Evaṃ kālavipattiyaṃ madhukaphalattacopi kumudanāḷipi dullabhā jātā.",
  "atk-abh02a:2003_5": "Kālasampattiyaṃ evarūpo mahālābho udapādi.",
  "atk-abh02a:2004_0": "Vattabbakanigrodhattherassāpi sāmaṇerakāle brāhmaṇatissabhayaṃ udapādi. Sāmaṇero",
  "atk-abh02a:2004_1": "ca upajjhāyo cassa parasamuddaṃ nāgamiṃsu; ‘paṇṇakhādakamanusse upanissāya vasissāmā’ti",
  "atk-abh02a:2004_2": "paccantābhimukhā ahesuṃ. Sāmaṇero sattāhamattaṃ anāhāro hutvā ekasmiṃ gāmaṭṭhāne",
  "atk-abh02a:2004_3": "tālarukkhe tālapakkaṃ disvā upajjhāyaṃ āha – “bhante, thokaṃ āgametha; tālapakkaṃ",
  "atk-abh02a:2004_4": "pātessāmī”ti. “Dubbalosi tvaṃ, sāmaṇera, mā abhiruhī”ti. “Abhiruhissāmi, bhante”ti",
  "atk-abh02a:2004_5": "khuddakavāsiṃ gahetvā tālaṃ āruyha tālapiṇḍaṃ chindituṃ ārabhi. Vāsiphalaṃ nikkhamitvā bhūmiyaṃ pati.",
  "atk-abh02a:2005_0": "Thero cintesi “ayaṃ kilantova rukkhaṃ āruḷho; kiṃ nu kho idāni karissatī”ti sāmaṇero",
  "atk-abh02a:2005_1": "tālapaṇṇaṃ phāletvā phāletvā vāsidaṇḍake bandhitvā ghaṭṭento ghaṭṭento bhūmiyaṃ pātetvā",
  "atk-abh02a:2005_2": "“bhante, sādhu vatassa sace vāsiphalaṃ ettha paveseyyāthā”ti āha. Thero ‘upāyasampanno",
  "atk-abh02a:2005_3": "sāmaṇero’ti vāsiphalaṃ pavesetvā adāsi. So vāsiṃ ukkhipitvā tālaphalāni pātesi. Thero",
  "atk-abh02a:2005_4": "vāsiṃ pātāpetvā pavaṭṭitvā gataṃ tālaphalaṃ bhinditvā sāmaṇeraṃ otiṇṇakāle āha “sāmaṇera,",
  "atk-abh02a:2005_5": "tvaṃ dubbalo, idaṃ tāva khādāhī”ti. “Nāhaṃ, bhante, tumhehi akhādite khādissāmī”ti",
  "atk-abh02a:2005_6": "vāsiṃ gahetvā tālaphalāni bhinditvā pattaṃ nīharitvā tālamiñjaṃ pakkhipitvā therassa",
  "atk-abh02a:2005_7": "datvā sayaṃ khādi. Yāva tālaphalāni ahesuṃ, tāva tattheva vasitvā phalesu khīṇesu",
  "atk-abh02a:2005_8": "anupubbena paṇṇakhādakamanussānaṃ vasanaṭṭhāne ekaṃ chaḍḍitavihāraṃ pavisiṃsu. Sāmaṇero",
  "atk-abh02a:2005_9": "therassa vasanaṭṭhānaṃ paṭijaggi. Thero sāmaṇerassa ovādaṃ datvā vihāraṃ pāvisi.",
  "atk-abh02a:2005_10": "Sāmaṇero ‘anāyatane naṭṭhānaṃ attabhāvānaṃ pamāṇaṃ natthi, buddhānaṃ upaṭṭhānaṃ karissāmī’ti",
  "atk-abh02a:2005_11": "cetiyaṅgaṇaṃ gantvā appaharitaṃ karoti; sattāhamattaṃ nirāhāratāya pavedhamāno patitvā",
  "atk-abh02a:2005_12": "nipannakova tiṇāni uddharati. Ekacce ca manussā araññe carantā madhuṃ labhitvā dārūni",
  "atk-abh02a:2005_13": "ceva sākapaṇṇañca gahetvā tiṇacalanasaññāya ‘migo nu kho eso’ti sāmaṇerassa santikaṃ",
  "atk-abh02a:2005_14": "gantvā “kiṃ karosi, sāmaṇerā”ti āhaṃsu. “Tiṇagaṇṭhiṃ gaṇhāmi, upāsakā”ti. “Aññopi",
  "atk-abh02a:2005_15": "koci atthi, bhante”ti? “Āma, upāsakā, upajjhāyo me antogabbhe”ti. “Mahātherassa datvā",
  "atk-abh02a:2005_16": "khādeyyāsi, bhante”ti sāmaṇerassa madhuṃ datvā attano vasanaṭṭhānaṃ ācikkhitvā “mayaṃ",
  "atk-abh02a:2005_17": "sākhābhaṅgaṃ karontā gamissāma. Etāya saññāya theraṃ gahetvā āgaccheyyāsi, ayyā”ti vatvā agamaṃsu.",
  "atk-abh02a:2006_0": "Sāmaṇero madhuṃ gahetvā therassa santikaṃ gantvā bahi ṭhatvā “vandāmi, bhante”ti",
  "atk-abh02a:2006_1": "āha. Thero ‘sāmaṇero jighacchāya anuḍayhamāno āgato bhavissatī’ti tuṇhī ahosi. So",
  "atk-abh02a:2006_2": "punapi “vandāmi, bhante”ti āha. “Kasmā, sāmaṇera, dubbalabhikkhūnaṃ sukhena nipajjituṃ",
  "atk-abh02a:2006_3": "na desī”ti? “Dvāraṃ vivarituṃ sāruppaṃ, bhante”ti? Thero uṭṭhahitvā dvāraṃ vivaritvā",
  "atk-abh02a:2006_4": "“kiṃ te, sāmaṇera, laddhaṃ”ti āha. Manussehi madhu dinnaṃ, khādituṃ sāruppaṃ, bhante”ti?",
  "atk-abh02a:2006_5": "“Sāmaṇera, evameva khādituṃ kilamissāma, pānakaṃ katvā pivissāmā”ti. Sāmaṇero pānakaṃ",
  "atk-abh02a:2006_6": "katvā adāsi. Atha naṃ thero “manussānaṃ vasanaṭṭhānaṃ pucchasi, sāmaṇerā”ti āha.",
  "atk-abh02a:2006_7": "Sayameva ācikkhiṃsu, bhante”ti. “Sāmaṇera, pātova gacchantā kilamissāma; ajjeva gamissāmā”ti",
  "atk-abh02a:2006_8": "pattacīvaraṃ gaṇhāpetvā nikkhami. Te gantvā manussānaṃ vasanaṭṭhānassa avidūre nipajjiṃsu.",
  "atk-abh02a:2007_0": "Sāmaṇero rattibhāge cintesi – ‘mayā pabbajitakālato paṭṭhāya gāmante aruṇaṃ nāma",
  "atk-abh02a:2007_1": "na uṭṭhāpitapubba’nti. So pattaṃ gahetvā aruṇaṃ uṭṭhāpetuṃ araññaṃ agamāsi. Mahāthero",
  "atk-abh02a:2007_2": "sāmaṇeraṃ nipannaṭṭhāne apassanto ‘manussakhādakehi gahito bhavissatī’ti cintesi.",
  "atk-abh02a:2007_3": "Sāmaṇero araññe aruṇaṃ uṭṭhāpetvā pattena udakañca dantakaṭṭhañca gahetvā āgami.",
  "atk-abh02a:2007_4": "“Sāmaṇera, kuhiṃ gatosi? Mahallakabhikkhūnaṃ te vitakko uppādito; daṇḍakammaṃ āharā”ti.",
  "atk-abh02a:2007_5": "“Āharissāmi, bhante”ti. Thero mukhaṃ dhovitvā cīvaraṃ pārupi. Ubhopi manussānaṃ vasanaṭṭhānaṃ",
  "atk-abh02a:2007_6": "agamaṃsu. Manussāpi attano paribhogaṃ kandamūlaphalapaṇṇaṃ adaṃsu. Theropi paribhuñjitvā",
  "atk-abh02a:2007_7": "vihāraṃ agamāsi. Sāmaṇero udakaṃ āharitvā “pāde dhovāmi, bhante”ti āha. “Sāmaṇera,",
  "atk-abh02a:2007_8": "tvaṃ rattiṃ kuhiṃ gato? Amhākaṃ vitakkaṃ uppādesī”ti. “Bhante, gāmante me aruṇaṃ",
  "atk-abh02a:2007_9": "na uṭṭhāpitapubbaṃ; aruṇuṭṭhāpanatthāya araññaṃ agamāsi”nti. “Sāmaṇera, na tuyhaṃ",
  "atk-abh02a:2007_10": "daṇḍakammaṃ anucchavikaṃ amhākameva anucchavika”nti vatvā thero tasmiṃyeva ṭhāne",
  "atk-abh02a:2007_11": "vasi; sāmaṇerassa ca saññaṃ adāsi “mayaṃ tāva mahallakā; ‘idaṃ nāma bhavissatī’ti",
  "atk-abh02a:2007_12": "na sakkā jānituṃ. Tuvaṃ attānaṃ rakkheyyāsī”ti. Thero kira anāgāmī. Taṃ aparabhāge",
  "atk-abh02a:2007_13": "manussakhādakā khādiṃsu. Sāmaṇero attānaṃ rakkhitvā bhaye vūpasante tathārūpe ṭhāne",
  "atk-abh02a:2007_14": "upajjhaṃ gāhāpetvā upasampanno buddhavacanaṃ uggahetvā tipiṭakadharo hutvā vattabbakanigrodhatthero nāma jāto.",
  "atk-abh02a:2008_0": "Pitumahārājā rajjaṃ paṭipajji. Parasamuddā āgatāgatā bhikkhū “kahaṃ vattabbakanigrodhatthero,",
  "atk-abh02a:2008_1": "kahaṃ vattabbakanigrodhatthero”ti pucchitvā tassa santikaṃ agamaṃsu. Mahābhikkhusaṅgho",
  "atk-abh02a:2008_2": "theraṃ parivāresi. So mahābhikkhusaṅghaparivuto anupubbena mahāvihāraṃ patvā mahābodhiṃ",
  "atk-abh02a:2008_3": "mahācetiyaṃ thūpārāmañca vanditvā nagaraṃ pāyāsi. Yāva dakkhiṇadvārā gacchantasseva",
  "atk-abh02a:2008_4": "navasu ṭhānesu ticīvaraṃ upapajji; antonagaraṃ paviṭṭhakālato paṭṭhāya mahāsakkāro",
  "atk-abh02a:2008_5": "uppajji. Iti kālavipattiyaṃ tālaphalakandamūlapaṇṇampi dullabhaṃ jātaṃ. Kālasampattiyaṃ",
  "atk-abh02a:2008_6": "evarūpo mahālābho uppannoti. Evaṃ kālavipattipaṭibāhitattā vipākaṃ dātuṃ asakkontāni",
  "atk-abh02a:2008_7": "kālasampattiṃ āgamma vipaccantīti pajānāti.",
  "atk-abh02a:2009_0": "Aparassāpi bahūni kalyāṇakammāni honti. Tāni payogavipattiyaṃ ṭhitassa na vipacceyyuṃ.",
  "atk-abh02a:2009_1": "So pana ekena kalyāṇakammena sammāpayoge patiṭṭhito tīṇi sucaritāni pūreti, pañcasīlaṃ",
  "atk-abh02a:2009_2": "dasasīlaṃ rakkhati. Kālasampattiyaṃ nibbattassa rājāno sabbālaṅkārapatimaṇḍitā rājakaññāyo",
  "atk-abh02a:2009_3": "‘etassa anucchavikā’ti pesenti, yānavāhanamaṇisuvaṇṇarajatādibhedaṃ taṃ taṃ paṇṇākāraṃ",
  "atk-abh02a:2009_4": "‘etassa anucchavika’nti pesenti.",
  "atk-abh02a:2010_0": "Pabbajjūpagatopi mahāyaso hoti mahānubhāvo. Tatridaṃ vatthu – kūṭakaṇṇarājā kira",
  "atk-abh02a:2010_1": "girigāmakaṇṇavāsikaṃ cūḷasudhammattheraṃ mamāyati. So uppalavāpiyaṃ vasamāno theraṃ",
  "atk-abh02a:2010_2": "pakkosāpesi. Thero āgantvā mālārāmavihāre vasati. Rājā therassa mātaraṃ pucchi –",
  "atk-abh02a:2010_3": "“kiṃ thero piyāyatī”ti? “Kandaṃ mahārājā”ti. Rājā kandaṃ gāhāpetvā vihāraṃ gantvā",
  "atk-abh02a:2010_4": "therassa dadamāno mukhaṃ ulloketuṃ nāsakkhi. So nikkhamitvā ca bahipariveṇe deviṃ",
  "atk-abh02a:2010_5": "pucchi – “kīdiso thero”ti? “Tvaṃ puriso hutvā ulloketuṃ na sakkosi; ahaṃ kathaṃ sakkhissāmi?",
  "atk-abh02a:2010_6": "Nāhaṃ jānāmi kīdiso”ti. Rājā ‘mama raṭṭhe balikāragahapatiputtaṃ ulloketuṃ na visahāmi.",
  "atk-abh02a:2010_7": "Mahantaṃ vata bho buddhasāsanaṃ nāmā’ti apphoṭesi. Tipiṭakacūḷanāgattherampi mamāyati.",
  "atk-abh02a:2010_8": "Tassa aṅguliyaṃ ekā piḷakā uṭṭhahi. Rājā ‘theraṃ passissāmī’ti vihāraṃ gantvā balavapemena",
  "atk-abh02a:2010_9": "aṅguliṃ mukhena gaṇhi. Antomukheyeva piḷakā bhinnā, pubbalohitaṃ anuṭṭhubhitvā there",
  "atk-abh02a:2010_10": "sinehena amataṃ viya ajjhohari. Soyeva thero aparabhāge maraṇamañce nipajji. Rājā",
  "atk-abh02a:2010_11": "gantvā asucikapallakaṃ sīse ṭhapetvā ‘dhammasakaṭassa akkho bhijjati akkho bhijjatī’ti",
  "atk-abh02a:2010_12": "paridevamāno vicari. Pathavissarassa asucikapallakaṃ sīsena ukkhipitvā vicaraṇaṃ",
  "atk-abh02a:2010_13": "nāma kassa gatamaggo? Sammāpayogassa gatamaggoti. Evaṃ payogavipattipaṭibāhitattā",
  "atk-abh02a:2010_14": "vipākaṃ dātuṃ asakkontāni payogasampattiṃ āgamma vipaccantīti pajānāti. Evaṃ catūhi",
  "atk-abh02a:2010_15": "vipattīhi paṭibāhitaṃ kalyāṇakammaṃ vipākaṃ adatvā catasso sampattiyo āgamma deti.",
  "atk-abh02a:2011_0": "Tatridaṃ bhūtamatthaṃ katvā opammaṃ – eko kira mahārājā ekassa amaccassa appamattena",
  "atk-abh02a:2011_1": "kujjhitvā taṃ bandhanāgāre bandhāpesi. Tassa ñātakā rañño kuddhabhāvaṃ ñatvā kiñci",
  "atk-abh02a:2011_2": "avatvā caṇḍakope vigate rājānaṃ tassa niraparādhabhāvaṃ jānāpesuṃ. Rājā muñcitvā",
  "atk-abh02a:2011_3": "tassa ṭhānantaraṃ paṭipākatikaṃ akāsi. Athassa tato tato āgacchantānaṃ paṇṇākārānaṃ",
  "atk-abh02a:2011_4": "pamāṇaṃ nāhosi. Manussā sampaṭicchituṃ nāsakkhiṃsu. Tattha rañño appamattakena kujjhitvā",
  "atk-abh02a:2011_5": "tassa bandhanāgāre bandhāpitakālo viya puthujjanassa niraye nibbattakālo. Athassa",
  "atk-abh02a:2011_6": "ñātakehi rājānaṃ saññāpetvā ṭhānantarassa paṭipākatikakaraṇakālo viya tassa sagge",
  "atk-abh02a:2011_7": "nibbattakālo. Paṇṇākāraṃ sampaṭicchituṃ asamatthakālo viya catasso sampattiyo āgamma",
  "atk-abh02a:2011_8": "kalyāṇakammānaṃ devalokato manussalokaṃ, manussalokato devalokanti evaṃ sukhaṭṭhānato",
  "atk-abh02a:2011_9": "sukhaṭṭhānameva netvā kappasatasahassampi sukhavipākaṃ datvā nibbānasampāpanaṃ veditabbaṃ.",
  "atk-abh02a:2012_0": "Evaṃ tāva pāḷivaseneva dutiyaṃ balaṃ dīpetvā puna “ahosi kammaṃ ahosi kammavipāko”ti",
  "atk-abh02a:2012_1": "iminā paṭisambhidānayenāpi dīpetabbaṃ. Tattha ‘ahosi kamma’nti atīte āyūhitaṃ kammaṃ",
  "atk-abh02a:2012_2": "atīteyeva ahosi. Yena pana atīte vipāko dinno, taṃ sandhāya ‘ahosi kammavipāko’ti",
  "atk-abh02a:2012_3": "vuttaṃ. Diṭṭhadhammavedanīyādīsu pana bahūsupi āyūhitesu ekaṃ diṭṭhadhammavedanīyaṃ",
  "atk-abh02a:2012_4": "vipākaṃ deti, sesāni avipākāni. Ekaṃ upapajjavedanīyaṃ paṭisandhiṃ ākaḍḍhati, sesāni",
  "atk-abh02a:2012_5": "avipākāni. Ekenānantariyena niraye upapajjati, sesāni avipākāni. Aṭṭhasu samāpattīsu",
  "atk-abh02a:2012_6": "ekāya brahmaloke nibbattati, sesā avipākā. Idaṃ sandhāya ‘nāhosi kammavipāko’ti vuttaṃ.",
  "atk-abh02a:2012_7": "Yo pana bahumpi kusalākusalaṃ kammaṃ katvā kalyāṇamittaṃ nissāya arahattaṃ pāpuṇāti,",
  "atk-abh02a:2012_8": "etassa kammavipāko ‘nāhosi’ nāma. Yaṃ atīte āyūhitaṃ etarahi vipākaṃ deti taṃ ‘ahosi",
  "atk-abh02a:2012_9": "kammaṃ atthi kammavipāko’ nāma. Yaṃ purimanayeneva avipākataṃ āpajjati taṃ ‘ahosi",
  "atk-abh02a:2012_10": "kammaṃ natthi kammavipāko’ nāma. Yaṃ atīte āyūhitaṃ anāgate vipākaṃ dassati taṃ ‘ahosi",
  "atk-abh02a:2012_11": "kammaṃ bhavissati kammavipāko’ nāma. Yaṃ purimanayena avipākataṃ āpajjissati taṃ",
  "atk-abh02a:2012_12": "‘ahosi kammaṃ na bhavissati kammavipāko’ nāma.",
  "atk-abh02a:2013_0": "Yaṃ etarahi āyūhitaṃ etarahiyeva vipākaṃ deti taṃ ‘atthi kammaṃ atthi kammavipāko’",
  "atk-abh02a:2013_1": "nāma. Yaṃ purimanayeneva avipākataṃ āpajjati taṃ ‘atthi kammaṃ natthi kammavipāko’",
  "atk-abh02a:2013_2": "nāma. Yaṃ etarahi āyūhitaṃ anāgate vipākaṃ dassati taṃ ‘atthi kammaṃ bhavissati kammavipāko’",
  "atk-abh02a:2013_3": "nāma. Yaṃ purimanayeneva avipākataṃ āpajjissati taṃ ‘atthi kammaṃ na bhavissati kammavipāko’ nāma.",
  "atk-abh02a:2014_0": "Yaṃ sayampi anāgataṃ, vipākopissa anāgato taṃ ‘bhavissati kammaṃ bhavissati kammavipāko’",
  "atk-abh02a:2014_1": "nāma. Yaṃ sayaṃ bhavissati, purimanayeneva avipākataṃ āpajjissati taṃ ‘bhavissati",
  "atk-abh02a:2014_2": "kammaṃ na bhavissati kammavipāko’ nāma.",
  "atk-abh02a:2015": "Idaṃ tathāgatassāti idaṃ sabbehipi etehi ākārehi tathāgatassa kammantaravipākantarajānanañāṇaṃ akampiyaṭṭhena dutiyabalaṃ veditabbanti.",
  "atk-abh02a:2016": "Dutiyabalaniddesavaṇṇanā.",
  "atk-abh02a:2017": "Tatiyabalaniddeso",
  "atk-abh02a:2018_0": "811. Tatiyabalaniddese maggoti vā paṭipadāti vā kammassevetaṃ nāmaṃ. Nirayagāminītiādīsu",
  "atk-abh02a:2018_1": "nirassādaṭṭhena niratiatthena ca nirayo. Uddhaṃ anugantvā tiriyaṃ añcitāti tiracchānā;",
  "atk-abh02a:2018_2": "tiracchānāyeva tiracchānayoni. Petatāya petti; ito pecca gatabhāvenāti attho. Pettiyeva",
  "atk-abh02a:2018_3": "pettivisayo. Manassa ussannatāya manussā; manussāva manussaloko. Dibbanti pañcahi",
  "atk-abh02a:2018_4": "kāmaguṇehi adhimattāya vā ṭhānasampattiyāti devā; devāva devaloko. Vānaṃ vuccati",
  "atk-abh02a:2018_5": "taṇhā; taṃ tattha natthīti nibbānaṃ. Nirayaṃ gacchatīti nirayagāmī. Idaṃ maggaṃ sandhāya",
  "atk-abh02a:2018_6": "vuttaṃ. Paṭipadā pana nirayagāminī nāma hoti. Sesapadesupi eseva nayo. Idaṃ sabbampi",
  "atk-abh02a:2018_7": "paṭipadaṃ tathāgato pajānāti.",
  "atk-abh02a:2019_0": "Kathaṃ? Sakalagāmavāsikesupi hi ekato ekaṃ sūkaraṃ vā migaṃ vā jīvitā voropentesu",
  "atk-abh02a:2019_1": "sabbesampi cetanā parassa jīvitindriyārammaṇāva hoti. Taṃ pana kammaṃ tesaṃ āyūhanakkhaṇeyeva",
  "atk-abh02a:2019_2": "nānā hoti. Tesu hi eko ādarena chandajāto karoti. Eko ‘ehi tvampi karohī’ti parehi",
  "atk-abh02a:2019_3": "nippīḷitattā karoti. Eko samānacchando viya hutvā appaṭibāhiyamāno vicarati. Tesu",
  "atk-abh02a:2019_4": "eko teneva kammena niraye nibbattati, eko tiracchānayoniyaṃ, eko pettivisaye. Taṃ",
  "atk-abh02a:2019_5": "tathāgato āyūhanakkhaṇeyeva ‘iminā nīhārena āyūhitattā esa niraye nibbattissati,",
  "atk-abh02a:2019_6": "esa tiracchānayoniyaṃ, esa pettivisaye’ti pajānāti. Niraye nibbattamānampi ‘esa aṭṭhasu",
  "atk-abh02a:2019_7": "mahānirayesu nibbattissati, esa soḷasasu ussadanirayesu nibbattissatī’ti pajānāti.",
  "atk-abh02a:2019_8": "Tiracchānayoniyaṃ nibbattamānampi ‘esa apādako bhavissati, esa dvipādako, esa catuppādako,",
  "atk-abh02a:2019_9": "esa bahuppādako’ti pajānāti. Pettivisaye nibbattamānampi ‘esa nijjhāmataṇhiko bhavissati,",
  "atk-abh02a:2019_10": "esa khuppipāsiko, esa paradattūpajīvī’ti pajānāti. Tesu ca kammesu ‘idaṃ kammaṃ paṭisandhiṃ",
  "atk-abh02a:2019_11": "ākaḍḍhituṃ na sakkhissati, dubbalaṃ dinnāya paṭisandhiyā upadhivepakkaṃ bhavissatīti pajānāti.",
  "atk-abh02a:2020_0": "Tathā sakalagāmavāsikesu ekato piṇḍapātaṃ dadamānesu sabbesampi cetanā piṇḍapātārammaṇāva",
  "atk-abh02a:2020_1": "hoti. Taṃ pana kammaṃ tesaṃ āyūhanakkhaṇeyeva purimanayena nānā hoti. Tesu keci devaloke",
  "atk-abh02a:2020_2": "nibbattissanti, keci manussaloke. Taṃ tathāgato āyūhanakkhaṇeyeva ‘iminā nīhārena",
  "atk-abh02a:2020_3": "āyūhitattā esa manussaloke nibbattissati, esa devaloke’ti pajānāti. Devaloke nibbattamānānampi",
  "atk-abh02a:2020_4": "‘esa paranimmitavasavattīsu nibbattissati, esa nimmānaratīsu, esa tusitesu, esa yāmesu,",
  "atk-abh02a:2020_5": "esa tāvatiṃsesu, esa cātumahārājikesu, esa bhummadevesu; esa pana jeṭṭhakadevarājā",
  "atk-abh02a:2020_6": "hutvā nibbattissati, esa etassa dutiyaṃ vā tatiyaṃ vā ṭhānantaraṃ karonto paricārako",
  "atk-abh02a:2020_7": "hutvā nibbattissatī’ti pajānāti. Manussesu nibbattamānānampi ‘esa khattiyakule nibbattissati,",
  "atk-abh02a:2020_8": "esa brāhmaṇakule, esa vessakule, esa suddakule; esa pana manussesu rājā hutvā nibbattissati,",
  "atk-abh02a:2020_9": "esa etassa dutiyaṃ vā tatiyaṃ vā ṭhānantaraṃ karonto paricārako hutvā nibbattissatī’ti",
  "atk-abh02a:2020_10": "pajānāti. Tesu ca kammesu ‘idaṃ kammaṃ paṭisandhiṃ ākaḍḍhituṃ na sakkhissati, dubbalaṃ",
  "atk-abh02a:2020_11": "dinnāya paṭisandhiyā upadhivepakkaṃ bhavissatī’ti pajānāti.",
  "atk-abh02a:2021_0": "Tathā vipassanaṃ paṭṭhapentesuyeva yena nīhārena vipassanā āraddhā, ‘esa arahattaṃ",
  "atk-abh02a:2021_1": "pāpuṇissati, esa arahattaṃ pattuṃ na sakkhissati, esa anāgāmīyeva bhavissati, esa",
  "atk-abh02a:2021_2": "sakadāgāmīyeva, esa sotāpannoyeva; esa pana maggaṃ vā phalaṃ vā sacchikātuṃ na sakkhissati,",
  "atk-abh02a:2021_3": "lakkhaṇārammaṇāya vipassanāyameva ṭhassati; esa paccayapariggaheyeva, esa nāmarūpapariggaheyeva,",
  "atk-abh02a:2021_4": "esa arūpapariggaheyeva, esa rūpapariggaheyeva ṭhassati, esa mahābhūtamattameva vavatthāpessati,",
  "atk-abh02a:2021_5": "esa kiñci sallakkhetuṃ na sakkhissatī’ti pajānāti.",
  "atk-abh02a:2022_0": "Kasiṇaparikammaṃ karontesupi ‘etassa parikammamattameva bhavissati, nimittaṃ uppādetuṃ",
  "atk-abh02a:2022_1": "na sakkhissati; esa pana nimittaṃ uppādetuṃ sakkhissati, appanaṃ pāpetuṃ na sakkhissati;",
  "atk-abh02a:2022_2": "esa appanaṃ pāpetvā jhānaṃ pādakaṃ katvā vipassanaṃ paṭṭhapetvā arahattaṃ gaṇhissatī’ti pajānātīti.",
  "atk-abh02a:2023": "Tatiyabalaniddesavaṇṇanā.",
  "atk-abh02a:2024": "Catutthabalaniddeso",
  "atk-abh02a:2025_0": "812. Catutthabalaniddese khandhanānattanti ‘ayaṃ rūpakkhandho nāma…pe… ayaṃ viññāṇakkhandho",
  "atk-abh02a:2025_1": "nāmā’ti evaṃ pañcannaṃ khandhānaṃ nānākaraṇaṃ pajānāti. Tesupi ‘ekavidhena rūpakkhandho…pe…",
  "atk-abh02a:2025_2": "ekādasavidhena rūpakkhandho. Ekavidhena vedanākkhandho…pe… bahuvidhena vedanākkhandho…pe…",
  "atk-abh02a:2025_3": "ekavidhena saññākkhandho…pe… ekavidhena saṅkhārakkhandho…pe… ekavidhena viññāṇakkhandho…pe…",
  "atk-abh02a:2025_4": "bahuvidhena viññāṇakkhandho’ti evaṃ ekekassa khandhassa nānattaṃ pajānāti. Āyatananānattanti",
  "atk-abh02a:2025_5": "‘idaṃ cakkhāyatanaṃ nāma…pe… idaṃ dhammāyatanaṃ nāma. Tattha dasāyatanā kāmāvacarā,",
  "atk-abh02a:2025_6": "dve catubhūmakā’ti evaṃ āyatananānattaṃ pajānāti. Dhātunānattanti ‘ayaṃ cakkhudhātu",
  "atk-abh02a:2025_7": "nāma…pe… ayaṃ manoviññāṇadhātu nāma. Tattha soḷasa dhātuyo kāmāvacarā, dve catubhūmakā’ti",
  "atk-abh02a:2025_8": "evaṃ dhātunānattaṃ pajānāti.",
  "atk-abh02a:2026_0": "Puna anekadhātunānādhātulokanānattanti idaṃ na kevalaṃ upādinnakasaṅkhāralokasseva",
  "atk-abh02a:2026_1": "nānattaṃ tathāgato pajānāti, anupādinnakasaṅkhāralokassāpi nānattaṃ tathāgato pajānātiyevāti",
  "atk-abh02a:2026_2": "dassetuṃ gahitaṃ. Paccekabuddhā hi dve ca aggasāvakā upādinnakasaṅkhāralokassāpi",
  "atk-abh02a:2026_3": "nānattaṃ ekadesatova jānanti no nippadesato, anupādinnakalokassa pana nānattaṃ na",
  "atk-abh02a:2026_4": "jānanti. Sabbaññubuddho pana ‘imāya nāma dhātuyā ussannāya imassa nāma rukkhassa",
  "atk-abh02a:2026_5": "khandho seto hoti, imassa kāḷako, imassa maṭṭo; imassa bahalattaco, imassa tanuttaco;",
  "atk-abh02a:2026_6": "imāya nāma dhātuyā ussannāya imassa rukkhassa pattaṃ vaṇṇasaṇṭhānādivasena evarūpaṃ",
  "atk-abh02a:2026_7": "nāma hoti; imāya pana dhātuyā ussannāya imassa rukkhassa pupphaṃ nīlakaṃ hoti, pītakaṃ,",
  "atk-abh02a:2026_8": "lohitakaṃ, odātaṃ, sugandhaṃ, duggandhaṃ hoti; imāya nāma dhātuyā ussannāya phalaṃ",
  "atk-abh02a:2026_9": "khuddakaṃ hoti, mahantaṃ, dīghaṃ, rassaṃ, vaṭṭaṃ, susaṇṭhānaṃ, dussaṇṭhānaṃ, maṭṭhaṃ,",
  "atk-abh02a:2026_10": "pharusaṃ, sugandhaṃ, duggandhaṃ, madhuraṃ, tittakaṃ, ambilaṃ, kaṭukaṃ, kasāvaṃ hoti;",
  "atk-abh02a:2026_11": "imāya nāma dhātuyā ussannāya imassa rukkhassa kaṇṭako tikhiṇo hoti, atikhiṇo, ujuko,",
  "atk-abh02a:2026_12": "kuṭilo, tambo, kāḷako, nīlo, odāto hotī’ti evaṃ anupādinnakasaṅkhāralokassa nānattaṃ",
  "atk-abh02a:2026_13": "pajānāti. Sabbaññubuddhānaṃyeva hi etaṃ balaṃ, na aññesanti.",
  "atk-abh02a:2027": "Catutthabalaniddesavaṇṇanā.",
  "atk-abh02a:2028": "Pañcamabalaniddeso",
  "atk-abh02a:2029_0": "813. Pañcamabalaniddese hīnādhimuttikāti hīnajjhāsayā. Paṇītādhimuttikāti kalyāṇajjhāsayā.",
  "atk-abh02a:2029_1": "Sevantīti nissayanti allīyanti. Bhajantīti upasaṅkamanti. Payirupāsantīti punappunaṃ",
  "atk-abh02a:2029_2": "upasaṅkamanti. Sace hi ācariyupajjhāyā na sīlavanto honti, saddhivihārikā sīlavanto",
  "atk-abh02a:2029_3": "honti, te attano ācariyupajjhāyepi na upasaṅkamanti, attanā sadise sāruppabhikkhūyeva",
  "atk-abh02a:2029_4": "upasaṅkamanti. Sace ācariyupajjhāyā sāruppabhikkhū, itare asāruppā, tepi na ācariyupajjhāye",
  "atk-abh02a:2029_5": "upasaṅkamanti, attanā sadise hīnādhimuttike eva upasaṅkamanti.",
  "atk-abh02a:2030_0": "Evaṃ upasaṅkamanaṃ pana na kevalaṃ etaraheva, atītānāgatepīti dassetuṃ atītampi addhānantiādimāha.",
  "atk-abh02a:2030_1": "Taṃ uttānatthameva. Idaṃ pana dussīlānaṃ dussīlasevanameva, sīlavantānaṃ sīlavantasevanameva,",
  "atk-abh02a:2030_2": "duppaññānaṃ duppaññasevanameva, paññavantānaṃ paññavantasevanameva ko niyāmetīti?",
  "atk-abh02a:2030_3": "Ajjhāsayadhātu niyāmeti. Sambahulā kira bhikkhū ekaṃ gāmaṃ gaṇabhikkhācāraṃ caranti.",
  "atk-abh02a:2030_4": "Manussā bahubhattaṃ āharitvā pattāni pūretvā “tumhākaṃ yathāsabhāgena paribhuññathā”ti",
  "atk-abh02a:2030_5": "datvā uyyojesuṃ. Bhikkhūpi āhaṃsu “āvuso, manussā dhātusaṃyuttakamme payojentī”ti.",
  "atk-abh02a:2030_6": "Tipiṭakacūḷābhayattheropi nāgadīpe cetiyaṃ vandanāya pañcahi bhikkhusatehi saddhiṃ",
  "atk-abh02a:2030_7": "gacchanto ekasmiṃ gāme manussehi nimantito. Therena ca saddhiṃ eko asāruppabhikkhu",
  "atk-abh02a:2030_8": "atthi. Dhuravihārepi eko asāruppabhikkhu atthi. Dvīsu bhikkhusaṅghesu gāmaṃ osarantesu",
  "atk-abh02a:2030_9": "te ubhopi janā, kiñcāpi āgantukena nevāsiko nevāsikena vā āgantuko na diṭṭhapubbo,",
  "atk-abh02a:2030_10": "evaṃ santepi, ekato hutvā hasitvā hasitvā kathayamānā ekamantaṃ aṭṭhaṃsu. Thero disvā",
  "atk-abh02a:2030_11": "“sammāsambuddhena jānitvā dhātusaṃyuttaṃ kathita”nti āha.",
  "atk-abh02a:2031_0": "Evaṃ ‘ajjhāsayadhātu niyāmetī’ti vatvā dhātusaṃyuttena ayamevattho dīpetabbo. Gijjhakūṭapabbatasmiñhi",
  "atk-abh02a:2031_1": "gilānaseyyāya nipanno bhagavā ārakkhaṇatthāya parivāretvā vasantesu sāriputtamoggallānādīsu",
  "atk-abh02a:2031_2": "ekamekaṃ attano attano parisāya saddhiṃ caṅkamantaṃ oloketvā bhikkhū āmantesi “passatha",
  "atk-abh02a:2031_3": "no tumhe, bhikkhave, sāriputtaṃ sambahulehi bhikkhūhi saddhiṃ caṅkamanta”nti? “Evaṃ,",
  "atk-abh02a:2031_4": "bhante”ti. “Sabbe kho ete, bhikkhave, bhikkhū mahāpaññā”ti sabbaṃ vitthāretabbanti.",
  "atk-abh02a:2032": "Pañcamabalaniddesavaṇṇanā.",
  "atk-abh02a:2033": "Chaṭṭhabalaniddeso",
  "atk-abh02a:2034_0": "814. Chaṭṭhabalaniddese āsayanti yattha sattā āsayanti nivasanti, taṃ tesaṃ nivāsaṭṭhānaṃ",
  "atk-abh02a:2034_1": "diṭṭhigataṃ vā yathābhūtaṃ ñāṇaṃ vā. Anusayanti appahīnānusayitaṃ kilesaṃ. Caritanti",
  "atk-abh02a:2034_2": "kāyādīhi abhisaṅkhataṃ kusalākusalaṃ. Adhimuttanti ajjhāsayaṃ. Apparajakkhetiādīsu",
  "atk-abh02a:2034_3": "paññāmaye akkhimhi appaṃ parittaṃ rāgadosamoharajaṃ etesanti apparajakkhā. Tasseva",
  "atk-abh02a:2034_4": "mahantatāya mahārajakkhā. Ubhayenāpi mandakilese mahākilese ca satte dasseti. Yesaṃ",
  "atk-abh02a:2034_5": "saddhādīni indriyāni tikkhāni, te tikkhindriyā. Yesaṃ tāni mudūni, te mudindriyā.",
  "atk-abh02a:2034_6": "Yesaṃ āsayādayo koṭṭhāsā sundarā, te svākārā. Viparītā dvākārā. Ye kathitakāraṇaṃ",
  "atk-abh02a:2034_7": "sallakkhenti, sukhena sakkā honti viññāpetuṃ, te suviññāpayā. Viparītā duviññāpayā.",
  "atk-abh02a:2034_8": "Ye ariyamaggapaṭivedhassa anucchavikā upanissayasampannā, te bhabbā. Viparītā abhabbā.",
  "atk-abh02a:2035_0": "815. Evaṃ chaṭṭhabalassa mātikaṃ ṭhapetvā idāni yathāpaṭipāṭiyā bhājento katamo ca",
  "atk-abh02a:2035_1": "sattānaṃ āsayotiādimāha. Tattha sassato lokotiādīnaṃ attho heṭṭhā nikkhepakaṇḍavaṇṇanāyaṃ",
  "atk-abh02a:2035_2": "vuttoyeva. Iti bhavadiṭṭhisannissitā vāti evaṃ sassatadiṭṭhiṃ vā sannissitā. Sassatadiṭṭhi",
  "atk-abh02a:2035_3": "hi ettha bhavadiṭṭhīti vuttā; ucchedadiṭṭhi ca vibhavadiṭṭhīti. Sabbadiṭṭhīnañhi",
  "atk-abh02a:2035_4": "sassatucchedadiṭṭhī hi saṅgahitattā sabbepi diṭṭhigatikā sattā imāva dve diṭṭhiyo",
  "atk-abh02a:2035_5": "sannissitā honti. Vuttampi cetaṃ – “dvayasannissito kho panāyaṃ, kaccāna, loko yebhuyyena",
  "atk-abh02a:2035_6": "– atthitañceva natthitañcā”ti. Ettha hi atthitāti sassataṃ, natthitāti ucchedo. Ayaṃ",
  "atk-abh02a:2035_7": "tāva vaṭṭasannissitānaṃ puthujjanasattānaṃ āsayo.",
  "atk-abh02a:2036_0": "Idāni vivaṭṭasannissitānaṃ suddhasattānaṃ āsayaṃ dassetuṃ ete vā pana ubho ante anupagammātiādi",
  "atk-abh02a:2036_1": "vuttaṃ. Tattha ete vā panāti eteyeva. Ubho anteti sassatucchedasaṅkhāte dve ante.",
  "atk-abh02a:2036_2": "Anupagammāti anallīyitvā. Idappaccayatā paṭiccasamuppannesu dhammesūti idappaccayatāya",
  "atk-abh02a:2036_3": "ceva paṭiccasamuppannadhammesu ca. Anulomikā khantīti vipassanāñāṇaṃ. Yathābhūtaṃ",
  "atk-abh02a:2036_4": "vā ñāṇanti maggañāṇaṃ. Idaṃ vuttaṃ hoti – yā paṭiccasamuppāde ceva paṭiccasamuppannadhammesu",
  "atk-abh02a:2036_5": "ca ete ubho sassatucchedaante anupagantvā vipassanā paṭiladdhā, yañca tato uttarimaggañāṇaṃ",
  "atk-abh02a:2036_6": "– ayaṃ sattānaṃ āsayo, ayaṃ vaṭṭasannissitānañca vivaṭṭasannissitānañca sabbesampi",
  "atk-abh02a:2036_7": "sattānaṃ āsayo, idaṃ vasanaṭṭhānanti. Ayaṃ ācariyānaṃ samānatthakathā.",
  "atk-abh02a:2037_0": "Vitaṇḍavādī panāha – ‘maggo nāma vāsaṃ viddhaṃsento gacchati, nanu tvaṃ maggo vāsoti",
  "atk-abh02a:2037_1": "vadesī’ti? So vattabbo ‘tvaṃ ariyavāsabhāṇako hosi na hosī’ti? Sace pana ‘na homī’ti",
  "atk-abh02a:2037_2": "vadati, ‘abhāṇakatāya na jānāsī’ti vattabbo. Sace ‘bhāṇakosmī’ti vadati, ‘suttaṃ",
  "atk-abh02a:2037_3": "āharā’ti vattabbo. Sace āharati, iccetaṃ kusalaṃ; no ce āharati sayaṃ āharitabbaṃ",
  "atk-abh02a:2037_4": "– “dasayime, bhikkhave, ariyavāsā, ye ariyā āvasiṃsu vā āvasanti vā āvasissanti vā”ti.",
  "atk-abh02a:2037_5": "Etañhi suttaṃ maggassa vāsabhāvaṃ dīpeti. Tasmā sukathitamevetanti. Idaṃ pana bhagavā",
  "atk-abh02a:2037_6": "sattānaṃ āsayaṃ jānanto imesañca diṭṭhigatānaṃ vipassanāñāṇamaggañāṇānaṃ appavattikkhaṇepi",
  "atk-abh02a:2037_7": "jānāti eva. Vuttampi cetaṃ –",
  "atk-abh02a:2038_0": "“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti. Nekkhammaṃ",
  "atk-abh02a:2038_1": "sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.",
  "atk-abh02a:2038_2": "Byāpādaṃ…pe… abyāpādaṃ… thinamiddhaṃ…pe… ālokasaññaṃ nekkhammaṃ sevantaññeva jānāti",
  "atk-abh02a:2038_3": "sevantaññeva jānāti ‘ayaṃ puggalo ālokasaññāgaruko ālokasaññāsayo ālokasaññādhimutto”ti.",
  "atk-abh02a:2039_0": "816. Anusayaniddese kāmarāgo ca so appahīnaṭṭhena anusayo cāti kāmarāgānusayo. Sesapadesupi",
  "atk-abh02a:2039_1": "eseva nayo. Yaṃ loke piyarūpanti yaṃ imasmiṃ loke piyajātikaṃ. Sātarūpanti sātajātikaṃ",
  "atk-abh02a:2039_2": "assādapadaṭṭhānaṃ iṭṭhārammaṇaṃ. Ettha sattānaṃ rāgānusayo anusetīti etasmiṃ iṭṭhārammaṇe",
  "atk-abh02a:2039_3": "sattānaṃ appahīnaṭṭhena rāgānusayo anuseti. Yathā nāma udake nimuggassa heṭṭhā ca",
  "atk-abh02a:2039_4": "upari ca samantabhāge ca udakameva hoti, evameva iṭṭhārammaṇe rāguppatti nāma sattānaṃ",
  "atk-abh02a:2039_5": "āciṇṇasamāciṇṇā. Tathā aniṭṭhārammaṇe paṭighuppatti. Iti imesu dvīsu dhammesūti evaṃ",
  "atk-abh02a:2039_6": "imesu dvīsu kāmarāgapaṭighavantesu iṭṭhāniṭṭhārammaṇadhammesu. Avijjānupatitāti kāmarāgapaṭighasampayuttā",
  "atk-abh02a:2039_7": "hutvā ārammaṇakaraṇavasena avijjā anupatitā. Tadekaṭṭhoti tāya avijjāya sampayuttekaṭṭhavasena",
  "atk-abh02a:2039_8": "ekaṭṭho. Māno ca diṭṭhi ca vicikicchā cāti navavidho māno, dvāsaṭṭhividhā diṭṭhi,",
  "atk-abh02a:2039_9": "aṭṭhavatthukā ca vicikicchā. Bhavarāgānusayo panettha kāmarāgānusayeneva saṅgahitoti veditabbo.",
  "atk-abh02a:2040_0": "817. Caritaniddese terasa cetanā puññābhisaṅkhāro, dvādasa apuññābhisaṅkhāro, catasso",
  "atk-abh02a:2040_1": "āneñjābhisaṅkhāro. Tattha kāmāvacaro parittabhūmako, itaro mahābhūmako. Tīsupi vā",
  "atk-abh02a:2040_2": "etesu yo koci appavipāko parittabhūmako, bahuvipāko mahābhūmakoti veditabbo.",
  "atk-abh02a:2041_0": "818. Adhimuttiniddeso heṭṭhā pakāsitova. Kasmā panāyaṃ adhimutti heṭṭhā vuttāpi puna",
  "atk-abh02a:2041_1": "gahitāti? Ayañhi heṭṭhā pāṭiyekkaṃ baladassanavasena gahitā, idha sattānaṃ tikkhindriyamudindriyabhāvadassanatthaṃ.",
  "atk-abh02a:2042": "819. Mahārajakkhaniddese ussadagatānīti vepullagatāni. Pahānakkamavasena cesa uppaṭipāṭiyā niddeso kato.",
  "atk-abh02a:2043": "820. Anussadagatānīti avepullagatāniṃ. Tikkhindriyamudindriyaniddese upanissayaindriyāni nāma kathitāni. Uppaṭipāṭiyā niddese panettha payojanaṃ heṭṭhā vuttanayeneva veditabbaṃ.",
  "atk-abh02a:2044": "823. Tathā dvākāraniddesādīsu pāpāsayāti akusalāsayā. Pāpacaritāti apuññābhisaṅkhāraparipūrakā. Pāpādhimuttikāti sakkāyābhiratā vaṭṭajjhāsayā.",
  "atk-abh02a:2045": "824. Svākāraniddese yasmā kalyāṇako nāma anusayo natthi, tasmā kalyāṇānusayāti na vuttaṃ. Sesaṃ vuttavipariyāyena veditabbaṃ.",
  "atk-abh02a:2046_0": "826. Bhabbābhabbaniddese kammāvaraṇenāti pañcavidhena ānantariyakammena. Kilesāvaraṇenāti",
  "atk-abh02a:2046_1": "niyatamicchādiṭṭhiyā. Vipākāvaraṇenāti ahetukapaṭisandhiyā. Yasmā pana duhetukānampi",
  "atk-abh02a:2046_2": "ariyamaggapaṭivedho natthi, tasmā duhetukapaṭisandhipi vipākāvaraṇamevāti veditabbā.",
  "atk-abh02a:2046_3": "Assaddhāti buddhādīsu saddhārahitā. Acchandikāti kattukamyatākusalacchandarahitā.",
  "atk-abh02a:2046_4": "Uttarakurukā manussā acchandikaṭṭhānaṃ paviṭṭhā. Duppaññāti bhavaṅgapaññāya parihīnā.",
  "atk-abh02a:2046_5": "Bhavaṅgapaññāya pana paripuṇṇāyapi yassa bhavaṅgaṃ lokuttarassa pādakaṃ na hoti,",
  "atk-abh02a:2046_6": "so duppaññoyeva nāma. Abhabbā niyāmaṃ okkamituṃ kusalesu dhammesu sammattanti kusalesu",
  "atk-abh02a:2046_7": "dhammesu sammattaniyāmasaṅkhātaṃ maggaṃ okkamituṃ abhabbā.",
  "atk-abh02a:2047_0": "827. Na kammāvaraṇenātiādīni vuttavipariyāyena veditabbāni. Idaṃ dvinnaṃ ñāṇānaṃ",
  "atk-abh02a:2047_1": "bhājanīyaṃ – indriyaparopariyattiñāṇassa ca āsayānusayañāṇassa ca. Ettha hi āsayānusayañāṇena",
  "atk-abh02a:2047_2": "indriyaparopariyattiñāṇampi bhājitaṃ. Iti imāni dve ñāṇāni ekato hutvā ekaṃ balañāṇaṃ nāma jātanti.",
  "atk-abh02a:2048": "Chaṭṭhabalaniddesavaṇṇanā.",
  "atk-abh02a:2049": "Sattamabalaniddeso",
  "atk-abh02a:2050_0": "828. Sattamabalaniddese jhāyatīti jhāyī. Cattāro jhāyīti jhāyino cattāro janā vuccanti.",
  "atk-abh02a:2050_1": "Tattha paṭhamacatukke tāva paṭhamo samāpattilābhī samānoyeva ‘na lābhīmhī’ti, kammaṭṭhānaṃ",
  "atk-abh02a:2050_2": "samānaṃyeva ‘na kammaṭṭhāna’nti saññī hoti. Ayaṃ appaguṇajjhānalābhīti veditabbo.",
  "atk-abh02a:2050_3": "Dutiyo samāpattiyā alābhīyeva ‘lābhīmhī’ti, akammaṭṭhānaṃ samānaṃyeva ‘kammaṭṭhāna’nti",
  "atk-abh02a:2050_4": "saññī hoti. Ayaṃ niddājhāyī nāma. Niddāyitvā paṭibuddho evaṃ maññati. Tatiyo samāpattilābhī",
  "atk-abh02a:2050_5": "samāno ‘samāpattilābhīmhī’ti, kammaṭṭhānameva samānaṃ ‘kammaṭṭhāna’nti saññī hoti.",
  "atk-abh02a:2050_6": "Ayaṃ paguṇajjhānalābhīti veditabbo. Catuttho alābhīyeva ‘alābhīmhī’ti, akammaṭṭhānaṃyeva",
  "atk-abh02a:2050_7": "‘akammaṭṭhāna’nti saññī hoti. Evamettha dve janā ajjhāyinova jhāyīnaṃ anto paviṭṭhattā jhāyīti vuttā.",
  "atk-abh02a:2051_0": "Dutiyacatukke sasaṅkhārena sappayogena samādhipāribandhikadhamme vikkhambhento dandhaṃ",
  "atk-abh02a:2051_1": "samāpajjati nāma. Ekaṃ dve cittavāre ṭhatvā sahasā vuṭṭhahantā khippaṃ vuṭṭhahati",
  "atk-abh02a:2051_2": "nāma. Sukheneva pana samādhipāribandhikadhamme sodhento khippaṃ samāpajjati nāma.",
  "atk-abh02a:2051_3": "Yathāparicchedena avuṭṭhahitvā kālaṃ atināmetvā vuṭṭhahanto dandhaṃ vuṭṭhāti nāma.",
  "atk-abh02a:2051_4": "Itare dvepi imināva nayena veditabbā. Ime cattāropi janā samāpattilābhinova.",
  "atk-abh02a:2052_0": "Tatiyacatukke ‘idaṃ jhānaṃ pañcaṅgikaṃ, idaṃ caturaṅgika’nti evaṃ aṅgavavatthānaparicchede",
  "atk-abh02a:2052_1": "cheko samādhismiṃ samādhikusalo nāma. Nīvaraṇāni pana vikkhambhetvā cittamañjūsāya",
  "atk-abh02a:2052_2": "cittaṃ ṭhapetuṃ acheko no samādhismiṃ samāpattikusalo nāma. Itarepi tayo imināva",
  "atk-abh02a:2052_3": "nayena veditabbā. Imepi cattāro samāpattilābhinoyeva.",
  "atk-abh02a:2053_0": "Idāni yāni jhānāni nissāya ime puggalā ‘jhāyī’ nāma jātā, tāni dassetuṃ cattāri jhānānītiādimāha.",
  "atk-abh02a:2053_1": "Tattha cattāri jhānāni tayo ca vimokkhā atthato heṭṭhā dhammasaṅgahaṭṭhakathāyameva",
  "atk-abh02a:2053_2": "pakāsitā. Sesānampi vimokkhaṭṭho tattha vuttanayeneva veditabbo. Apicettha paṭipāṭiyā",
  "atk-abh02a:2053_3": "satta appitappitakkhaṇe paccanīkadhammehi vimuccanato ca ārammaṇe ca adhimuccanato",
  "atk-abh02a:2053_4": "vimokkho nāma. Aṭṭhamo pana sabbaso saññāvedayitehi vimuttattā apagatavimokkho nāma.",
  "atk-abh02a:2053_5": "Samādhīsu catukkanayapañcakanayesu paṭhamajjhānasamādhi savitakkasavicāro nāma. Pañcakanaye",
  "atk-abh02a:2053_6": "dutiyajjhānasamādhi avitakkavicāramattasamādhi nāma. Catukkanayepi pañcakanayepi",
  "atk-abh02a:2053_7": "upari tīsu jhānesu samādhi avitakka avicārasamādhi nāma. Samāpattīsu hi paṭipāṭiyā",
  "atk-abh02a:2053_8": "aṭṭhannaṃ samāpattīnaṃ ‘samādhī’tipi nāmaṃ ‘samāpattī’tipi. Kasmā? Cittekaggatāsabbhāvato.",
  "atk-abh02a:2053_9": "Nirodhasamāpattiyā tadabhāvato na samādhīti nāmaṃ.",
  "atk-abh02a:2054_0": "Hānabhāgiyo dhammoti appaguṇehi paṭhamajjhānādīhi vuṭṭhitassa saññāmanasikārānaṃ",
  "atk-abh02a:2054_1": "kāmādianupakkhandanaṃ. Visesabhāgiyo dhammoti paguṇehi paṭhamajjhānādīhi vuṭṭhitassa",
  "atk-abh02a:2054_2": "saññāmanasikārānaṃ dutiyajjhānādianupakkhandanaṃ. Vodānampi vuṭṭhānanti iminā paguṇavodānaṃ",
  "atk-abh02a:2054_3": "vuṭṭhānaṃ nāma kathitaṃ. Heṭṭhimaṃ heṭṭhimañhi paguṇajjhānaṃ uparimassa uparimassa",
  "atk-abh02a:2054_4": "padaṭṭhānaṃ hoti. Tasmā vodānampi vuṭṭhānanti vuttaṃ. Tamhā tamhā samādhimhā vuṭṭhānampi",
  "atk-abh02a:2054_5": "vuṭṭhānanti iminā bhavaṅgavuṭṭhānaṃ nāma kathitaṃ. Bhavaṅgena hi sabbajjhānehi vuṭṭhānaṃ",
  "atk-abh02a:2054_6": "hoti. Nirodhato pana phalasamāpattiyāva vuṭṭhahanti. Idaṃ pāḷimuttakavuṭṭhānaṃ nāmāti.",
  "atk-abh02a:2055": "Sattamabalaniddesavaṇṇanā.",
  "atk-abh02a:2056": "Aṭṭhamabalādiniddeso",
  "atk-abh02a:2057": "829. Aṭṭhamabalaniddese anekavihitaṃ pubbenivāsantiādi sabbampi visuddhimagge vitthāritameva. Navamabalaniddesepi dibbena cakkhunātiādi sabbaṃ tattheva vitthāritaṃ.",
  "atk-abh02a:2058": "Navamabalaniddesavaṇṇanā.",
  "atk-abh02a:2059": "Dasamabalaniddeso",
  "atk-abh02a:2060_0": "831. Dasamabalaniddese cetovimuttinti phalasamādhiṃ. Paññāvimuttinti phalañāṇaṃ.",
  "atk-abh02a:2060_1": "Sesaṃ sabbattha uttānatthameva. Ayaṃ tāvettha ācariyānaṃ samānatthakathā. Paravādī",
  "atk-abh02a:2060_2": "panāha – “dasabalañāṇaṃ nāma pāṭiyekkaṃ natthi, sabbaññutañāṇassevāyaṃ pabhedo”ti.",
  "atk-abh02a:2060_3": "Taṃ na tathā daṭṭhabbaṃ. Aññameva hi dasabalañāṇaṃ, aññaṃ sabbaññutañāṇaṃ. Dasabalañāṇañhi",
  "atk-abh02a:2060_4": "sakasakakiccameva jānāti. Sabbaññutañāṇaṃ pana tampi tato avasesampi jānāti. Dasabalañāṇesupi",
  "atk-abh02a:2060_5": "hi paṭhamaṃ kāraṇākāraṇameva jānāti, dutiyaṃ kammantaravipākantarameva, tatiyaṃ kammaparicchedameva,",
  "atk-abh02a:2060_6": "catutthaṃ dhātunānattakaraṇameva, pañcamaṃ sattānaṃ ajjhāsayādhimuttimeva, chaṭṭhaṃ",
  "atk-abh02a:2060_7": "indriyānaṃ tikkhamudubhāvameva, sattamaṃ jhānādīhi saddhiṃ tesaṃ saṃkilesādimeva,",
  "atk-abh02a:2060_8": "aṭṭhamaṃ pubbenivutthakhandhasantatimeva, navamaṃ sattānaṃ cutipaṭisandhimeva, dasamaṃ",
  "atk-abh02a:2060_9": "saccaparicchedameva. Sabbaññutañāṇaṃ pana etehi jānitabbañca tato uttaritarañca pajānāti.",
  "atk-abh02a:2060_10": "Etesaṃ pana kiccaṃ na sabbaṃ karoti. Tañhi jhānaṃ hutvā appetuṃ na sakkoti, iddhi",
  "atk-abh02a:2060_11": "hutvā vikubbituṃ na sakkoti, maggo hutvā kilese khepetuṃ na sakkoti.",
  "atk-abh02a:2061_0": "Apica paravādī evaṃ pucchitabbo – “dasabalañāṇaṃ nāma etaṃ savitakkasavicāraṃ, avitakkavicāramattaṃ,",
  "atk-abh02a:2061_1": "avitakkāvicāraṃ, kāmāvacaraṃ, rūpāvacaraṃ, arūpāvacaraṃ, lokiyaṃ, lokuttara”nti?",
  "atk-abh02a:2061_2": "Jānanto “paṭipāṭiyā satta ñāṇāni savitakkasavicārānī”ti vakkhati; tato “parāni dve",
  "atk-abh02a:2061_3": "ñāṇāni avitakkāvicārānī”ti vakkhati; “āsavakkhayañāṇaṃ siyā savitakkasavicāraṃ, siyā",
  "atk-abh02a:2061_4": "avitakkavicāramattaṃ, siyā avitakkavicāra”nti vakkhati. Tathā “paṭipāṭiyā satta kāmāvacarāni,",
  "atk-abh02a:2061_5": "tato dve rūpāvacarāni, avasāne ekaṃ lokuttara”nti vakkhati; “sabbaññutañāṇaṃ pana",
  "atk-abh02a:2061_6": "savitakkasavicārameva, kāmāvacarameva, lokiyamevā”ti vakkhati. Iti aññadeva dasabalañāṇaṃ,",
  "atk-abh02a:2061_7": "aññaṃ sabbaññutañāṇanti.",
  "atk-abh02a:2062": "Sammohavinodaniyā vibhaṅgaṭṭhakathāya",
  "atk-abh02a:2063": "Ñāṇavibhaṅgavaṇṇanā niṭṭhitā.",
  "atk-abh02a:2064": "17. Khuddakavatthuvibhaṅgo",
  "atk-abh02a:2065": "1. Ekakamātikādivaṇṇanā",
  "atk-abh02a:2066_0": "832. Idāni tadanantare khuddakavatthuvibhaṅgepi paṭhamaṃ mātikaṃ ṭhapetvā nikkhittapadānukkamena",
  "atk-abh02a:2066_1": "niddeso kato. Tatrāyaṃ nikkhepaparicchedo. Ādito tāva jātimadotiādayo tesattati ekakā",
  "atk-abh02a:2066_2": "nikkhittā, tato kodho ca upanāho cātiādayo aṭṭhārasa dukā, akusalamūlādayo pañcatiṃsa",
  "atk-abh02a:2066_3": "tikā, āsavacatukkādayo cuddasa catukkā, orambhāgiyasaṃyojanādayo pannarasa pañcakā,",
  "atk-abh02a:2066_4": "vivādamūlādayo cuddasa chakkā, anusayādayo satta sattakā, kilesavatthuādayo aṭṭha",
  "atk-abh02a:2066_5": "aṭṭhakā, āghātavatthuādayo nava navakā, kilesavatthuādayo satta dasakā, ajjhattikassa",
  "atk-abh02a:2066_6": "upādāya aṭṭhārasa taṇhāvicaritānītiādayo cha aṭṭhārasakāti sabbānipi etāni aṭṭha",
  "atk-abh02a:2066_7": "kilesasatāni nikkhittānīti veditabbāni. Ayaṃ tāva nikkhepaparicchedo.",
  "atk-abh02a:2067": "(1.) Ekakaniddesavaṇṇanā",
  "atk-abh02a:2068_0": "843-844. Idāni yathānikkhittāya mātikāya tattha katamo jātimadotiādinā nayena āraddhe",
  "atk-abh02a:2068_1": "niddesavāre jātiṃ paṭiccāti jātiṃ nissāya. Ettha ca atthipaṭiccaṃ nāma kathitaṃ,",
  "atk-abh02a:2068_2": "tasmā jātiyā satīti ayamettha attho. Gottaṃ paṭiccātiādīsupi eseva nayo. Madanavasena",
  "atk-abh02a:2068_3": "mado. Majjanākāro majjanā. Majjitabhāvo majjitattaṃ. Māno maññanātiādīni heṭṭhā dhammasaṅgahaṭṭhakathāyaṃ",
  "atk-abh02a:2068_4": "vuttatthāneva. Ayaṃ vuccatīti ayaṃ evaṃ jātiyā sati taṃ jātiṃ nissāya uppanno majjanākārappavatto",
  "atk-abh02a:2068_5": "māno jātimadoti vuccati. Svāyaṃ khattiyādīnaṃ catunnampi vaṇṇānaṃ uppajjati. Jātisampanno",
  "atk-abh02a:2068_6": "hi khattiyo ‘mādiso añño natthi. Avasesā antarā uṭṭhāya khattiyā jātā. Ahaṃ pana",
  "atk-abh02a:2068_7": "vaṃsāgatakhattiyo’ti mānaṃ karoti. Brāhmaṇādīsupi eseva nayo. Gottamadaniddesādīsupi",
  "atk-abh02a:2068_8": "imināvupāyena attho veditabbo. Khattiyopi hi ‘ahaṃ koṇḍaññagotto, ahaṃ ādiccagotto’ti",
  "atk-abh02a:2068_9": "mānaṃ karoti. Brāhmaṇopi ‘ahaṃ kassapagotto, ahaṃ bhāradvājagotto’ti mānaṃ karoti.",
  "atk-abh02a:2068_10": "Vessopi suddopi attano attano kulagottaṃ nissāya mānaṃ karoti. Aṭṭhārasāpi seṇiyo",
  "atk-abh02a:2068_11": "‘ekissā seṇiyā jātamhā’ti mānaṃ karontiyeva.",
  "atk-abh02a:2069": "Ārogyamadādīsu ‘ahaṃ arogo, avasesā rogabahulā, gadduhanamattampi mayhaṃ byādhi nāma natthī’ti majjanavasena uppanno māno ārogyamado nāma.",
  "atk-abh02a:2070": "‘Ahaṃ taruṇo, avasesasattānaṃ attabhāvo papāte ṭhitarukkhasadiso, ahaṃ pana paṭhamavaye ṭhito’ti majjanavasena uppanno māno yobbanamado nāma.",
  "atk-abh02a:2071": "‘Ahaṃ ciraṃ jīviṃ, ciraṃ jīvāmi, ciraṃ jīvissāmi; sukhaṃ jīviṃ, sukhaṃ jīvāmi, sukhaṃ jīvissāmī’ti majjanavasena uppanno māno jīvitamado nāma.",
  "atk-abh02a:2072": "‘Ahaṃ lābhī, avasesā sattā appalābhā, mayhaṃ pana lābhassa pamāṇaṃ nāma natthī’ti majjanavasena uppanno māno lābhamado nāma.",
  "atk-abh02a:2073": "‘Avasesā sattā yaṃ vā taṃ vā labhanti, ahaṃ pana sukataṃ paṇītaṃ cīvarādipaccayaṃ labhāmī’ti majjanavasena uppanno māno sakkāramado nāma.",
  "atk-abh02a:2074_0": "‘Avasesabhikkhūnaṃ pādapiṭṭhiyaṃ akkamitvā gacchantā manussā ayaṃ samaṇotipi na vandanti,",
  "atk-abh02a:2074_1": "maṃ pana disvāva vandanti, pāsāṇacchattaṃ viya garuṃ katvā aggikkhandhaṃ viya ca",
  "atk-abh02a:2074_2": "durāsadaṃ katvā maññantī’ti majjanavasena uppanno māno garukāramado nāma.",
  "atk-abh02a:2075": "‘Uppanno pañho mayhameva mukhena chijjati, bhikkhācāraṃ gacchantāpi mameva purato katvā parivāretvā gacchantī’ti majjanavasena uppanno māno purekkhāramado nāma.",
  "atk-abh02a:2076_0": "Agārikassa tāva mahāparivārassa ‘purisasatampi purisasahassampi maṃ parivāreti,’",
  "atk-abh02a:2076_1": "anagāriyassa pana ‘samaṇasatampi samaṇasahassampi maṃ parivāreti, sesā appaparivārā,",
  "atk-abh02a:2076_2": "ahaṃ mahāparivāro ceva suciparivāro cā’ti majjanavasena uppanno māno parivāramado nāma.",
  "atk-abh02a:2077_0": "Bhogo pana kiñcāpi lābhaggahaṇeneva gahito hoti, imasmiṃ pana ṭhāne nikkheparāsi",
  "atk-abh02a:2077_1": "nāma gahito; tasmā ‘avasesā sattā attano paribhogamattampi na labhanti, mayhaṃ pana",
  "atk-abh02a:2077_2": "nidhānagatasseva dhanassa pamāṇaṃ natthī’ti majjanavasena uppanno māno bhogamado nāma.",
  "atk-abh02a:2078_0": "Vaṇṇaṃ paṭiccāti sarīravaṇṇampi guṇavaṇṇampi paṭicca. ‘Avasesā sattā dubbaṇṇā durūpā,",
  "atk-abh02a:2078_1": "ahaṃ pana abhirūpo pāsādiko; avasesā sattā nigguṇā patthaṭaakittino, mayhaṃ pana",
  "atk-abh02a:2078_2": "kittisaddo devamanussesu pākaṭo – itipi thero bahussuto, itipi sīlavā, itipi dhutaguṇayutto’ti",
  "atk-abh02a:2078_3": "majjanavasena uppanno māno vaṇṇamado nāma.",
  "atk-abh02a:2079": "‘Avasesā sattā appassutā, ahaṃ pana bahussuto’ti majjanavasena uppanno māno sutamado nāma.",
  "atk-abh02a:2080": "‘Avasesā sattā appaṭibhānā, mayhaṃ pana paṭibhānassa pamāṇaṃ natthī’ti majjanavasena uppanno māno paṭibhānamado nāma.",
  "atk-abh02a:2081": "‘Ahaṃ rattaññū asukaṃ buddhavaṃsaṃ, rājavaṃsaṃ, janapadavaṃsaṃ, gāmavaṃsaṃ, rattindivaparicchedaṃ, nakkhattamuhuttayogaṃ jānāmī’ti majjanavasena uppanno māno rattaññumado nāma.",
  "atk-abh02a:2082": "‘Avasesā bhikkhū antarā piṇḍapātikā jātā, ahaṃ pana jātipiṇḍapātiko’ti majjanavasena uppanno māno piṇḍapātikamado nāma.",
  "atk-abh02a:2083": "‘Avasesā sattā uññātā avaññātā, ahaṃ pana anuññāto anavaññāto’ti majjanavasena uppanno māno anavaññātamado nāma.",
  "atk-abh02a:2084": "‘Avasesānaṃ iriyāpatho apāsādiko, mayhaṃ pana pāsādiko’ti majjanavasena uppanno māno iriyāpathamado nāma.",
  "atk-abh02a:2085": "‘Avasesā sattā chinnapakkhakākasadisā, ahaṃ pana mahiddhiko mahānubhāvo’ti vā ‘ahaṃ yaṃ yaṃ kammaṃ karomi, taṃ taṃ ijjhatī’ti vā majjanavasena uppanno māno iddhimado nāma.",
  "atk-abh02a:2086_0": "Heṭṭhā parivāraggahaṇena yaso gahitova hoti. Imasmiṃ pana ṭhāne upaṭṭhākamado nāma",
  "atk-abh02a:2086_1": "gahito. So agārikenapi anagārikenapi dīpetabbo. Agāriko hi ekacco aṭṭhārasasu seṇīsu",
  "atk-abh02a:2086_2": "ekissā jeṭṭhako hoti, tassa ‘avasese purise ahaṃ paṭṭhapemi, ahaṃ vicāremī’ti; anagārikopi",
  "atk-abh02a:2086_3": "ekacco katthaci jeṭṭhako hoti, tassa ‘avasesā bhikkhū mayhaṃ ovāde vattanti, ahaṃ",
  "atk-abh02a:2086_4": "jeṭṭhako’ti majjanavasena uppanno māno yasamado nāma.",
  "atk-abh02a:2087_0": "‘Avasesā sattā dussīlā, ahaṃ pana sīlavā’ti majjanavasena uppanno māno sīlamado nāma.",
  "atk-abh02a:2087_1": "‘Avasesasattānaṃ kukkuṭassa udakapānamattepi kāle cittekaggatā natthi, ahaṃ pana",
  "atk-abh02a:2087_2": "upacārappanānaṃ lābhī’ti majjanavasena uppanno māno jhānamado nāma.",
  "atk-abh02a:2088_0": "‘Avasesā sattā nissippā, ahaṃ pana sippavā’ti majjanavasena uppanno māno sippamado",
  "atk-abh02a:2088_1": "nāma. ‘Avasesā sattā rassā, ahaṃ pana dīgho’ti majjanavasena uppanno māno ārohamado",
  "atk-abh02a:2088_2": "nāma. ‘Avasesā sattā rassā vā honti dīghā vā, ahaṃ nigrodhaparimaṇḍalo’ti majjanavasena",
  "atk-abh02a:2088_3": "uppanno māno pariṇāhamado nāma. ‘Avasesasattānaṃ sarīrasaṇṭhānaṃ virūpaṃ bībhacchaṃ,",
  "atk-abh02a:2088_4": "mayhaṃ pana manāpaṃ pāsādika’nti majjanavasena uppanno māno saṇṭhānamado nāma. ‘Avasesānaṃ",
  "atk-abh02a:2088_5": "sattānaṃ sarīre bahū dosā, mayhaṃ pana sarīre kesaggamattampi vajjaṃ natthī’ti majjanavasena",
  "atk-abh02a:2088_6": "uppanno māno pāripūrimado nāma.",
  "atk-abh02a:2089": "845. Iminā ettakena ṭhānena savatthukaṃ mānaṃ kathetvā idāni avatthukaṃ nibbattitamānameva dassento tattha katamo madotiādimāha. Taṃ uttānatthameva.",
  "atk-abh02a:2090_0": "846. Pamādaniddese cittassa vossaggoti imesu ettakesu ṭhānesu satiyā aniggaṇhitvā",
  "atk-abh02a:2090_1": "cittassa vossajjanaṃ; sativirahoti attho. Vossaggānuppadānanti vossaggassa anuppadānaṃ;",
  "atk-abh02a:2090_2": "punappunaṃ vissajjananti attho. Asakkaccakiriyatāti etesaṃ dānādīnaṃ kusaladhammānaṃ",
  "atk-abh02a:2090_3": "bhāvanāya puggalassa vā deyyadhammassa vā asakkaccakaraṇavasena asakkaccakiriyā.",
  "atk-abh02a:2090_4": "Satatabhāvo sātaccaṃ. Na satatabhāvo asātaccaṃ. Na sātaccakiriyatā asātaccakiriyatā.",
  "atk-abh02a:2090_5": "Anaṭṭhitakaraṇaṃ anaṭṭhitakiriyatā. Yathā nāma kakaṇṭako thokaṃ gantvā thokaṃ tiṭṭhati,",
  "atk-abh02a:2090_6": "na nirantaraṃ gacchati, evameva yo puggalo ekadivasaṃ dānaṃ vā datvā pūjaṃ vā katvā",
  "atk-abh02a:2090_7": "dhammaṃ vā sutvā samaṇadhammaṃ vā katvā puna cirassaṃ karoti, na nirantaraṃ pavatteti,",
  "atk-abh02a:2090_8": "tassa sā kiriyā anaṭṭhitakiriyatāti vuccati. Olīnavuttitāti nirantarakaraṇasaṅkhātassa",
  "atk-abh02a:2090_9": "vipphārasseva abhāvena līnavuttitā. Nikkhittachandatāti kusalakiriyāya vīriyachandassa",
  "atk-abh02a:2090_10": "nikkhittabhāvo. Nikkhittadhuratāti vīriyadhurassa oropanaṃ, osakkitamānasatāti attho.",
  "atk-abh02a:2090_11": "Anadhiṭṭhānanti kusalakaraṇe patiṭṭhābhāvo. Ananuyogoti ananuyuñjanaṃ. Pamādoti pamajjanaṃ.",
  "atk-abh02a:2090_12": "Yo evarūpo pamādoti idaṃ atthapariyāyassa byañjanapariyāyassa ca pariyantābhāvato",
  "atk-abh02a:2090_13": "ākāradassanaṃ. Idaṃ vuttaṃ hoti – yvāyaṃ ādito paṭṭhāya dassito pamādo, yo aññopi",
  "atk-abh02a:2090_14": "evamākāro evaṃjātiko pamādo pamajjanākāravasena pamajjanā, pamajjitabhāvavasena pamajjitattanti",
  "atk-abh02a:2090_15": "saṅkhaṃ gato – ayaṃ vuccati pamādoti. Lakkhaṇato panesa pañcasu kāmaguṇesu sativossaggalakkhaṇo,",
  "atk-abh02a:2090_16": "tattheva satiyā vissaṭṭhākāro veditabbo.",
  "atk-abh02a:2091_0": "847. Thambhaniddese thaddhaṭṭhena thambho; khaliyā thaddhasāṭakassa viya cittassa",
  "atk-abh02a:2091_1": "thaddhatā ettha kathitā. Thambhanākāro thambhanā. Thambhitassa bhāvo thambhitattaṃ.",
  "atk-abh02a:2091_2": "Kakkhaḷassa puggalassa bhāvo kakkhaḷiyaṃ. Pharusassa puggalassa bhāvo phārusiyaṃ.",
  "atk-abh02a:2091_3": "Abhivādanādisāmīcirahānaṃ tassā sāmīciyā akaraṇavasena ujumeva ṭhapitacittabhāvo",
  "atk-abh02a:2091_4": "ujucittatā. Thaddhassa amuduno bhāvo amudutā. Ayaṃ vuccatīti ayaṃ thambho nāma vuccati,",
  "atk-abh02a:2091_5": "yena samannāgato puggalo gilitanaṅgalasīso viya ajagaro, vātabharitā viya bhastā",
  "atk-abh02a:2091_6": "cetiyaṃ vā vuḍḍhatare vā disvā onamituṃ na sakkoti, pariyanteneva carati. Svāyaṃ",
  "atk-abh02a:2091_7": "cittassa uddhumātabhāvalakkhaṇoti veditabbo.",
  "atk-abh02a:2092_0": "848. Sārambhaniddese sārambhanavasena sārambho. Paṭippharitvā sārambho paṭisārambho.",
  "atk-abh02a:2092_1": "Sārambhanākāro sārambhanā. Paṭippharitvā sārambhanā paṭisārambhanā. Paṭisārambhitassa",
  "atk-abh02a:2092_2": "bhāvo paṭisārambhitattaṃ. Ayaṃ vuccatīti ayaṃ sārambho nāma vuccati. Svāyaṃ lakkhaṇato",
  "atk-abh02a:2092_3": "karaṇuttariyalakkhaṇo nāma vuccati, yena samannāgato puggalo taddiguṇaṃ taddiguṇaṃ",
  "atk-abh02a:2092_4": "karoti. Agāriko samāno ekenekasmiṃ gharavatthusmiṃ sajjite aparo dve vatthūni sajjeti,",
  "atk-abh02a:2092_5": "aparo cattāri, aparo aṭṭha, aparo soḷasa. Anagāriko samāno ekenekasmiṃ nikāye gahite,",
  "atk-abh02a:2092_6": "‘nāhaṃ etassa heṭṭhā bhavissāmī’ti aparo dve gaṇhāti, aparo tayo, aparo cattāro,",
  "atk-abh02a:2092_7": "aparo pañca. Sārambhavasena hi gaṇhituṃ na vaṭṭati. Akusalapakkho esa nirayagāmimaggo.",
  "atk-abh02a:2092_8": "Kusalapakkhavasena pana ekasmiṃ ekaṃ salākabhattaṃ dente dve dātuṃ, dve dente cattāri",
  "atk-abh02a:2092_9": "dātuṃ vaṭṭati. Bhikkhunāpi parena ekasmiṃ nikāye gahite, ‘dve nikāye gahetvā sajjhāyantassa",
  "atk-abh02a:2092_10": "me phāsu hotī’ti vivaṭṭapakkhe ṭhatvā taduttari gaṇhituṃ vaṭṭati.",
  "atk-abh02a:2093_0": "849. Atricchatāniddese yathā ariyavaṃsasutte ‘lāmakalāmakaṭṭho itarītaraṭṭho’ evaṃ",
  "atk-abh02a:2093_1": "aggahetvā cīvarādīsu yaṃ yaṃ laddhaṃ hoti, tena tena asantuṭṭhassa; gihino vā pana",
  "atk-abh02a:2093_2": "rūpasaddagandharasaphoṭṭhabbesu yaṃ yaṃ laddhaṃ hoti, tena tena asantuṭṭhassa. Bhiyyokamyatāti",
  "atk-abh02a:2093_3": "visesakāmatā. Icchanakavasena icchā. Icchāva icchāgatā, icchanākāro vā. Attano lābhaṃ",
  "atk-abh02a:2093_4": "aticca icchanabhāvo aticchatā. Rāgotiādīni heṭṭhā vuttatthāneva. Ayaṃ vuccatīti ayaṃ",
  "atk-abh02a:2093_5": "aticchatā nāma vuccati. Atricchatātipi etissā eva nāmaṃ. Lakkhaṇato pana sakalābhe",
  "atk-abh02a:2093_6": "asantuṭṭhi paralābhe ca patthanā – etaṃ atricchatālakkhaṇaṃ. Atricchapuggalassa hi",
  "atk-abh02a:2093_7": "attanā laddhaṃ paṇītampi lāmakaṃ viya khāyati, parena laddhaṃ lāmakampi paṇītaṃ viya",
  "atk-abh02a:2093_8": "khāyati; ekabhājane pakkayāgu vā bhattaṃ vā pūvo vā attano patte pakkhitto lāmako",
  "atk-abh02a:2093_9": "viya, parassa patte paṇīto viya khāyati. Ayaṃ pana atricchatā pabbajitānampi hoti",
  "atk-abh02a:2093_10": "gihīnampi tiracchānagatānampi.",
  "atk-abh02a:2094_0": "Tatrimāni vatthūni – eko kira kuṭumbiko tiṃsa bhikkhuniyo nimantetvā sapūvaṃ bhattaṃ",
  "atk-abh02a:2094_1": "adāsi. Saṅghattherī sabbabhikkhūnīnaṃ patte pūvaṃ parivattāpetvā pacchā attanā laddhameva",
  "atk-abh02a:2094_2": "khādi. Bārāṇasirājāpi ‘aṅgārapakkamaṃsaṃ khādissāmī’ti deviṃ ādāya araññaṃ paviṭṭho",
  "atk-abh02a:2094_3": "ekaṃ kinnariṃ disvā, deviṃ pahāya, tassānupadaṃ gato. Devī nivattitvā assamapadaṃ",
  "atk-abh02a:2094_4": "gantvā kasiṇaparikammaṃ katvā aṭṭha samāpattiyo pañca ca abhiññāyo patvā nisinnā",
  "atk-abh02a:2094_5": "rājānaṃ āgacchantaṃ disvā ākāse uppatitvā agamāsi. Rukkhe adhivatthā devatā imaṃ gāthamāha –",
  "atk-abh02a:2095": "Atricchaṃ atilobhena, atilobhamadena ca;",
  "atk-abh02a:2096": "Evaṃ hāyati atthamhā, ahaṃva asitābhuyāti. ;",
  "atk-abh02a:2097": "Yathā candakinnariṃ patthayanto asitābhuyā rājadhītāya hīno parihīno, evaṃ atricchaṃ atilobhena atthamha hāyati jīyatīti devatā raññā saddhiṃ keḷimakāsi.",
  "atk-abh02a:2098_0": "Kassapabuddhakālepi mittavindako nāma seṭṭhiputto assaddho appasanno mātarā ‘tāta,",
  "atk-abh02a:2098_1": "ajja uposathiko hutvā vihāre sabbarattiṃ dhammasavanaṃ suṇa, sahassaṃ te dassāmī’ti",
  "atk-abh02a:2098_2": "vutte dhanalobhena uposathaṅgāni samādāya vihāraṃ gantvā ‘idaṃ ṭhānaṃ akutobhaya’nti",
  "atk-abh02a:2098_3": "sallakkhetvā dhammāsanassa heṭṭhā nipanno sabbarattiṃ niddāyitvā gharaṃ agamāsi.",
  "atk-abh02a:2098_4": "Mātā pātova yāguṃ pacitvā upanāmesi. So sahassaṃ gahetvāva yāguṃ pivi. Athassa etadahosi",
  "atk-abh02a:2098_5": "– ‘dhanaṃ saṃharissāmī’ti. So nāvāya samuddaṃ pakkhanditukāmo ahosi. Atha naṃ mātā",
  "atk-abh02a:2098_6": "“tāta, imasmiṃ kule cattālīsakoṭidhanaṃ atthi; alaṃ gamanenā”ti vāresi. So tassā",
  "atk-abh02a:2098_7": "vacanaṃ anādiyitvā gacchati eva. Sā purato aṭṭhāsi. Atha naṃ kujjhitvā ‘ayaṃ mayhaṃ",
  "atk-abh02a:2098_8": "purato tiṭṭhatī’ti pādena paharitvā patitaṃ mātaraṃ antaraṃ katvā agamāsi. Mātā uṭṭhahitvā",
  "atk-abh02a:2098_9": "“mādisāya mātari evarūpaṃ kammaṃ katvā gatassa me gataṭṭhāne sukhaṃ bhavissatī”ti",
  "atk-abh02a:2098_10": "evaṃsaññī nāma tvaṃ puttāti āha. Tassa nāvaṃ āruyha gacchato sattame divase nāvā",
  "atk-abh02a:2098_11": "aṭṭhāsi. Atha te manussā “addhā ettha pāpapuriso atthi; salākaṃ dethā”ti salākā dīyamānā",
  "atk-abh02a:2098_12": "tasseva tikkhattuṃ pāpuṇi. Te tassa uḷumpaṃ datvā taṃ samudde pakkhipiṃsu. So ekaṃ",
  "atk-abh02a:2098_13": "dīpaṃ gantvā vimānapetīhi saddhiṃ sampattiṃ anubhavanto tāhi “purato mā agamāsī”ti",
  "atk-abh02a:2098_14": "vuccamānopi taddiguṇaṃ sampattiṃ passanto anupubbena khuracakkadharaṃ ekaṃ purisaṃ",
  "atk-abh02a:2098_15": "addasa. Tassa taṃ cakkaṃ padumapupphaṃ viya upaṭṭhāti. So taṃ āha – “ambho, idaṃ",
  "atk-abh02a:2098_16": "tayā piḷandhapadumaṃ mayhaṃ dehī”ti. “Nayidaṃ, sāmi, padumaṃ; khuracakkaṃ eta”nti.",
  "atk-abh02a:2098_17": "So “vañcesi maṃ tvaṃ. Kiṃ me padumaṃ na diṭṭhapubba”nti vatvā “tvañhi lohitacandanaṃ",
  "atk-abh02a:2098_18": "limpetvā piḷandhanaṃ padumapupphaṃ mayhaṃ na dātukāmosī”ti āha. So cintesi – ‘ayampi",
  "atk-abh02a:2098_19": "mayā katasadisaṃ kammaṃ katvā tassa phalaṃ anubhavitukāmo’ti. Atha naṃ “handa re”ti",
  "atk-abh02a:2098_20": "vatvā tassa matthake cakkaṃ pakkhipitvā palāyi. Etamatthaṃ viditvā satthā imaṃ gāthamāha –",
  "atk-abh02a:2099": "“Catubbhi aṭṭhajjhagamā, aṭṭhahi pica soḷasa;",
  "atk-abh02a:2100": "Soḷasāhi ca bāttiṃsa, atricchaṃ cakkamāsado;",
  "atk-abh02a:2101": "Icchāhatassa posassa, cakkaṃ bhamati matthake”ti. ;",
  "atk-abh02a:2102_0": "Aññataropi atriccho amacco sakavisayaṃ atikkamitvā paravisayaṃ pāvisi. Tattha pothito",
  "atk-abh02a:2102_1": "palāyitvā ekassa tāpasassa vasanaṭṭhānaṃ pavisitvā uposathaṅgāni adhiṭṭhāya nipajji.",
  "atk-abh02a:2102_2": "So tāpasena ‘kiṃ te kata’nti pucchito imā gāthāyo abhāsi –",
  "atk-abh02a:2103": "“Sakaṃ niketaṃ atihīḷayāno,",
  "atk-abh02a:2104": "Atricchatā mallagāmaṃ agacchiṃ;",
  "atk-abh02a:2105": "Tato janā nikkhamitvāna gāmā,",
  "atk-abh02a:2106": "Kodaṇḍakena paripothayiṃsu maṃ.",
  "atk-abh02a:2107": "“So bhinnasīso ruhiramakkhitaṅgo,",
  "atk-abh02a:2108": "Paccāgamāsiṃ sakaṃ niketaṃ;",
  "atk-abh02a:2109": "Tasmā ahaṃ posathaṃ pālayāmi,",
  "atk-abh02a:2110": "Atricchatā mā punarāgamāsī”ti. ;",
  "atk-abh02a:2111_0": "850. Mahicchatāniddese mahantāni vatthūni icchati, mahatī vāssa icchāti mahiccho,",
  "atk-abh02a:2111_1": "tassa bhāvo mahicchatā. Lakkhaṇato pana asantaguṇasambhāvanatā paṭiggahaṇe ca paribhoge",
  "atk-abh02a:2111_2": "ca amattaññutā – etaṃ mahicchatālakkhaṇaṃ. Mahiccho hi puggalo yathā nāma kacchapuṭavāṇijo",
  "atk-abh02a:2111_3": "piḷandhanabhaṇḍakaṃ hatthena gahetvā ucchaṅgepi pakkhipitabbayuttakaṃ pakkhipitvā",
  "atk-abh02a:2111_4": "mahājanassa passantasseva “ammā, asukaṃ gaṇhatha, asukaṃ gaṇhathā”ti mukhena saṃvidahati.",
  "atk-abh02a:2111_5": "Evameva so appamattakampi attano sīlaṃ vā ganthaṃ vā dhutaguṇaṃ vā antamaso araññavāsamattakampi",
  "atk-abh02a:2111_6": "mahājanassa jānantasseva sambhāvetukāmo hoti, sambhāvetvā ca pana sakaṭehipi upanīte",
  "atk-abh02a:2111_7": "paccaye ‘ala’nti avatvā gaṇhāti. Tayo hi pūretuṃ na sakkā – aggi upādānena, samuddo",
  "atk-abh02a:2111_8": "udakena, mahiccho paccayehīti.",
  "atk-abh02a:2112": "Aggikkhandho samuddo ca, mahiccho cāpi puggalo;",
  "atk-abh02a:2113": "Bahuke paccaye dente, tayo pete na pūraye.",
  "atk-abh02a:2114": "Mahicchapuggalo hi vijātamātuyāpi manaṃ gaṇhituṃ na sakkoti, pageva upaṭṭhākānaṃ.",
  "atk-abh02a:2115_0": "Tatrimāni vatthūni – eko kira daharabhikkhu piṭṭhapūve piyāyati. Athassa mātā paṭipattiṃ",
  "atk-abh02a:2115_1": "vīmaṃsamānā ‘sace me putto paṭiggahaṇe mattaṃ jānāti, sakalampi naṃ temāsaṃ pūveheva",
  "atk-abh02a:2115_2": "upaṭṭhahissāmī’ti vassūpanāyikadivase parivīmaṃsamānā paṭhamaṃ ekaṃ pūvaṃ adāsi,",
  "atk-abh02a:2115_3": "tasmiṃ niṭṭhite dutiyaṃ, tasmimpi niṭṭhite tatiyaṃ. Daharo ‘ala’nti avatvā khādiyeva.",
  "atk-abh02a:2115_4": "Mātā tassa amattaññubhāvaṃ ñatvā ‘ajjeva me puttena sakalatemāsassa pūvā khāditā’ti",
  "atk-abh02a:2115_5": "dutiyadivasato paṭṭhāya ekapūvampi na adāsi.",
  "atk-abh02a:2116_0": "Tissamahārājāpi devasikaṃ cetiyapabbate bhikkhusaṅghassa dānaṃ dadamāno ‘mahārāja,",
  "atk-abh02a:2116_1": "kiṃ ekameva ṭhānaṃ bhajasi? Kiṃ aññattha dātuṃ na vaṭṭatī’ti jānapadehi vutto dutiyadivase",
  "atk-abh02a:2116_2": "anurādhapure mahādānaṃ dāpesi. Ekabhikkhupi paṭiggahaṇe mattaṃ na aññāsi. Ekamekena",
  "atk-abh02a:2116_3": "paṭiggahitaṃ khādanīyabhojanīyaṃ dve tayo janā ukkhipiṃsu. Rājā dutiyadivase cetiyapabbate",
  "atk-abh02a:2116_4": "bhikkhusaṅghaṃ nimantāpetvā rājantepuraṃ āgatakāle “pattaṃ dethā”ti āha. “Alaṃ, mahārāja,",
  "atk-abh02a:2116_5": "attano pamāṇena bhikkhaṃ gaṇhissatī”ti ekabhikkhupi pattaṃ na adāsi. Sabbe pamāṇayuttakameva",
  "atk-abh02a:2116_6": "paṭiggahesuṃ. Atha rājā āha – “passatha tumhākaṃ bhikkhūsu ekopi mattaṃ na jānāti.",
  "atk-abh02a:2116_7": "Hiyyo kiñci avasesaṃ nāhosi. Ajja gahitaṃ mandaṃ, avasesameva bahū”ti tesaṃ mattaññutāya",
  "atk-abh02a:2116_8": "attamano itaresañca amattaññutāya anattamano ahosi.",
  "atk-abh02a:2117_0": "851. Pāpicchatāniddese assaddho samāno saddhoti maṃ jano jānātūtiādīsu evaṃ icchanto",
  "atk-abh02a:2117_1": "kiṃ karoti? Assaddho saddhākāraṃ dasseti; dussīlādayo sīlavantādīnaṃ ākāraṃ dassenti.",
  "atk-abh02a:2117_2": "Kathaṃ? Assaddho tāva mahāmahadivase manussānaṃ vihāraṃ āgamanavelāya sammajjaniṃ",
  "atk-abh02a:2117_3": "ādāya vihāraṃ sammajjati, kacavaraṃ chaḍḍeti, manussehi diṭṭhabhāvaṃ ñatvā cetiyaṅgaṇaṃ",
  "atk-abh02a:2117_4": "gacchati, tatthāpi sammajjitvā kacavaraṃ chaḍḍeti, vālikaṃ samaṃ karoti, āsanāni",
  "atk-abh02a:2117_5": "dhovati, bodhimhi udakaṃ siñcati. Manussā disvā ‘natthi maññe añño bhikkhu vihārajagganako,",
  "atk-abh02a:2117_6": "ayameva imaṃ vihāraṃ paṭijaggati, saddho thero’ti gamanakāle nimantetvā gacchanti.",
  "atk-abh02a:2117_7": "Dussīlopi upaṭṭhākānaṃ sammukhe vinayadharaṃ upasaṅkamitvā pucchati “bhante, mayi",
  "atk-abh02a:2117_8": "gacchante goṇo ubbiggo. Tena dhāvatā tiṇāni chinnāni. Sammajjantassa me tiṇāni chijjanti.",
  "atk-abh02a:2117_9": "Caṅkamantassa me pāṇakā mīyanti. Kheḷaṃ pātentassa asatiyā tiṇamatthake patati; tattha",
  "atk-abh02a:2117_10": "tattha kiṃ hotī”ti? “Anāpatti, āvuso, asañcicca asatiyā ajānantassā”ti ca vutte “bhante,",
  "atk-abh02a:2117_11": "mayhaṃ garukaṃ viya upaṭṭhāti; suṭṭhu vīmaṃsathā”ti bhaṇati. Taṃ sutvā manussā ‘amhākaṃ",
  "atk-abh02a:2117_12": "ayyo ettakepi kukkuccāyati! Aññasmiṃ oḷārike kiṃ nāma karissati; natthi iminā sadiso",
  "atk-abh02a:2117_13": "sīlavāti pasannā sakkāraṃ karonti. Appassutopi upaṭṭhākamajjhe nisinno “asuko tipiṭakadharo,",
  "atk-abh02a:2117_14": "asuko catunikāyiko mayhaṃ antevāsiko, mama santike tehi dhammo uggahito”ti vadati.",
  "atk-abh02a:2117_15": "Manussā ‘amhākaṃ ayyena sadiso bahussuto natthi, etassa kira santike asukena ca asukena",
  "atk-abh02a:2117_16": "ca dhammo uggahito’ti pasannā sakkāraṃ karonti.",
  "atk-abh02a:2118_0": "Saṅgaṇikārāmopi mahāmahadivase dīghapīṭhañca apassayañca gāhāpetvā vihārapaccante",
  "atk-abh02a:2118_1": "rukkhamūle divāvihāraṃ nisīdati. Manussā āgantvā “thero kuhi”nti pucchanti. “Gaṇṭhikaputtā",
  "atk-abh02a:2118_2": "nāma gaṇṭhikā eva honti. Tena thero evarūpe kāle idha na nisīdati, vihārapaccante",
  "atk-abh02a:2118_3": "divāṭṭhāne dīghacaṅkame viharatī”ti vadanti. Sopi divasabhāgaṃ vītināmetvā nalāṭe",
  "atk-abh02a:2118_4": "makkaṭasuttaṃ alliyāpetvā pīṭhaṃ gāhāpetvā āgamma pariveṇadvāre nisīdati. Manussā",
  "atk-abh02a:2118_5": "“kahaṃ, bhante, gatattha? Āgantvā na addasamhā”ti vadanti. “Upāsakā, antovihāro ākiṇṇo;",
  "atk-abh02a:2118_6": "daharasāmaṇerānaṃ vicaraṇaṭṭhānametaṃ saṭṭhihatthacaṅkame divāṭṭhāne nisīdimhā”ti",
  "atk-abh02a:2118_7": "attano pavivittabhāvaṃ jānāpeti.",
  "atk-abh02a:2119_0": "Kusītopi upaṭṭhākamajjhe nisinno “upāsakā, tumhehi ukkāpāto diṭṭho”ti vadati. “Na",
  "atk-abh02a:2119_1": "passāma, bhante; kāya velāya ahosī”ti ca puṭṭho “amhākaṃ caṅkamanavelāyā”ti vatvā",
  "atk-abh02a:2119_2": "“bhūmicālasaddaṃ assutthā”ti pucchati. “Na suṇāma, bhante; kāya velāyā”ti puṭṭho",
  "atk-abh02a:2119_3": "“majjhimayāme amhākaṃ ālambanaphalakaṃ apassāya ṭhitakāle”ti vatvā “mahāobhāso ahosi;",
  "atk-abh02a:2119_4": "so vo diṭṭho”ti pucchati. “Kāya velāya, bhante”ti ca vutte “mayhaṃ caṅkamamhā otaraṇakāle”ti",
  "atk-abh02a:2119_5": "vadati. Manussā ‘amhākaṃ thero tīsupi yāmesu caṅkameyeva hoti; natthi ayyena sadiso",
  "atk-abh02a:2119_6": "āraddhavīriyo’ti pasannā sakkāraṃ karonti.",
  "atk-abh02a:2120_0": "Muṭṭhassatīpi upaṭṭhākamajjhe nisinno “mayā asukakāle nāma dīghanikāyo uggahito,",
  "atk-abh02a:2120_1": "asukakāle majjhimo, saṃyuttako, aṅguttariko; antarā olokanaṃ nāma natthi, icchiticchataṭṭhāne",
  "atk-abh02a:2120_2": "mukhāruḷhova tanti āgacchati; ime panaññe bhikkhū eḷakā viya mukhaṃ phandāpentā viharantī”ti",
  "atk-abh02a:2120_3": "vadati. Manussā ‘natthi ayyena sadiso upaṭṭhitasatī’ti pasannā sakkāraṃ karonti.",
  "atk-abh02a:2121_0": "Asamāhitopi upaṭṭhākānaṃ sammukhe aṭṭhakathācariye pañhaṃ pucchati – ‘kasiṇaṃ nāma",
  "atk-abh02a:2121_1": "kathaṃ bhāveti? Kittakena nimittaṃ uppannaṃ nāma hoti? Kittakena upacāro? Kittakena",
  "atk-abh02a:2121_2": "appanā? Paṭhamassa jhānassa kati aṅgāni? Dutiyassa tatiyassa catutthassa jhānassa",
  "atk-abh02a:2121_3": "kati aṅgāni”ti pucchati. Tehi attano uggahitānurūpena kathitakāle sitaṃ katvā ‘kiṃ,",
  "atk-abh02a:2121_4": "āvuso, evaṃ na hosī’ti vutte ‘vaṭṭati, bhante’ti attano samāpattilābhitaṃ sūceti.",
  "atk-abh02a:2121_5": "Manussā ‘samāpattilābhī ayyo’ti pasannā sakkāraṃ karonti.",
  "atk-abh02a:2122_0": "Duppaññopi upaṭṭhākānaṃ majjhe nisinno ‘majjhimanikāye me pañcattayaṃ olokentassa",
  "atk-abh02a:2122_1": "sahiddhiyāva maggo āgato. Pariyatti nāma amhākaṃ na dukkarā. Pariyattivāvaṭo pana",
  "atk-abh02a:2122_2": "dukkhato na muccatīti pariyattiṃ vissajjayimhā’tiādīni vadanto attano mahāpaññataṃ",
  "atk-abh02a:2122_3": "dīpeti. Evaṃ vadanto panassa sāsane pahāraṃ deti. Iminā sadiso mahācoro nāma natthi.",
  "atk-abh02a:2122_4": "Na hi pariyattidharo dukkhato na muccatīti. Akhīṇāsavopi gāmadārake disvā ‘tumhākaṃ",
  "atk-abh02a:2122_5": "mātāpitaro amhe kiṃ vadantī”ti? “Arahāti vadanti, bhante”ti. ‘Yāva chekā gahapatikā,",
  "atk-abh02a:2122_6": "na sakkā vañcetu’nti attano khīṇāsavabhāvaṃ dīpeti.",
  "atk-abh02a:2123_0": "Aññepi cettha cāṭiarahantapārohaarahantādayo veditabbā – eko kira kuhako antogabbhe",
  "atk-abh02a:2123_1": "cāṭiṃ nikhaṇitvā manussānaṃ āgamanakāle pavisati. Manussā ‘kahaṃ thero’ti pucchanti.",
  "atk-abh02a:2123_2": "‘Antogabbhe’ti ca vutte pavisitvā vicinantāpi adisvā nikkhamitvā ‘natthi thero’ti",
  "atk-abh02a:2123_3": "vadanti. ‘Antogabbheyeva thero’ti ca vutte puna pavisanti. Thero cāṭito nikkhamitvā",
  "atk-abh02a:2123_4": "pīṭhe nisinno hoti. Tato tehi ‘mayaṃ, bhante, pubbe adisvā nikkhantā, kahaṃ tumhe",
  "atk-abh02a:2123_5": "gatatthā”ti vutte ‘samaṇā nāma attano icchiticchitaṭṭhānaṃ gacchantī’ti vacanena",
  "atk-abh02a:2123_6": "attano khīṇāsavabhāvaṃ dīpeti.",
  "atk-abh02a:2124_0": "Aparopi kuhako ekasmiṃ pabbate paṇṇasālāyaṃ vasati. Paṇṇasālāya ca pacchato papātaṭṭhāne",
  "atk-abh02a:2124_1": "eko kacchakarukkho atthi. Tassa pāroho gantvā parabhāge bhūmiyaṃ patiṭṭhito. Manussā",
  "atk-abh02a:2124_2": "maggenāgantvā nimantenti. So pattacīvaramādāya pārohena otaritvā gāmadvāre attānaṃ",
  "atk-abh02a:2124_3": "dasseti. Tato manussehi pacchā āgantvā ‘katarena maggena āgatattha, bhante’ti puṭṭho",
  "atk-abh02a:2124_4": "‘samaṇānaṃ āgatamaggo nāma pucchituṃ na vaṭṭati, attano icchiticchitaṭṭhāneneva āgacchantī’ti",
  "atk-abh02a:2124_5": "vacanena khīṇāsavabhāvaṃ dīpeti. Taṃ pana kuhakaṃ eko viddhakaṇṇo ñatvā ‘pariggahessāmi",
  "atk-abh02a:2124_6": "na’nti ekadivasaṃ pārohena otarantaṃ disvā pacchato chinditvā appamattakena ṭhapesi.",
  "atk-abh02a:2124_7": "So ‘pārohato otarissāmī’ti ‘ṭha’nti patito, mattikā patto bhijji. So ‘ñātomhī’ti",
  "atk-abh02a:2124_8": "nikkhamitvā palāyi. Pāpicchassa bhāvo pāpicchatā. Lakkhaṇato pana asantaguṇasambhāvanatā,",
  "atk-abh02a:2124_9": "paṭiggahaṇe ca amattaññutā; etaṃ pāpicchatālakkhaṇanti veditabbaṃ.",
  "atk-abh02a:2125_0": "852. Siṅganiddese vijjhanaṭṭhena siṅgaṃ; nāgarikabhāvasaṅkhātassa kilesasiṅgassetaṃ",
  "atk-abh02a:2125_1": "nāmaṃ. Siṅgārabhāvo siṅgāratā, siṅgārakaraṇākāro vā. Caturabhāvo caturatā. Tathā",
  "atk-abh02a:2125_2": "cāturiyaṃ. Parikkhatabhāvo parikkhatatā; parikhaṇitvā ṭhapitasseva daḷhasiṅgārabhāvassetaṃ",
  "atk-abh02a:2125_3": "nāmaṃ. Itaraṃ tasseva vevacanaṃ. Evaṃ sabbehipi padehi kilesasiṅgāratāva kathitā.",
  "atk-abh02a:2126_0": "853. Tintiṇaniddese tintiṇanti khīyanaṃ. Tintiṇāyanākāro tintiṇāyanā. Tintiṇena ayitassa",
  "atk-abh02a:2126_1": "tintiṇasamaṅgino bhāvo tintiṇāyitattaṃ. Lolupabhāvo loluppaṃ. Itare dve ākārabhāvaniddesā.",
  "atk-abh02a:2126_2": "Pucchañjikatāti lābhalabhanakaṭṭhāne vedhanākampanā nīcavuttitā. Sādhukamyatāti paṇītapaṇītānaṃ",
  "atk-abh02a:2126_3": "patthanā. Evaṃ sabbehipi padehi suvānadoṇiyaṃ kañjiyaṃ pivanakasunakhassa aññaṃ sunakhaṃ",
  "atk-abh02a:2126_4": "disvā bhubhukkaraṇaṃ viya ‘tava santakaṃ, mama santaka’nti kilesavasena khīyanākāro kathito.",
  "atk-abh02a:2127_0": "854. Cāpalyaniddese ākoṭitapaccākoṭitabhāvādīhi cīvarassa maṇḍanā cīvaramaṇḍanā.",
  "atk-abh02a:2127_1": "Maṇivaṇṇacchavikaraṇādīhi pattassa maṇḍanā pattamaṇḍanā. Cittakammādīhi puggalikasenāsanassa",
  "atk-abh02a:2127_2": "maṇḍanā senāsanamaṇḍanā. Imassa vā pūtikāyassāti imassa manussasarīrassa. Yathā hi",
  "atk-abh02a:2127_3": "tadahujātopi siṅgālo jarasiṅgālotveva ūruppamāṇāpi ca gaḷocilatā pūtilatātveva saṅkhaṃ",
  "atk-abh02a:2127_4": "gacchati, evaṃ suvaṇṇavaṇṇopi manussakāyo pūtikāyotveva vuccati. Tassa antarantarā",
  "atk-abh02a:2127_5": "rattavaṇṇapaṇḍuvaṇṇādīhi nivāsanapārupanādīhi sajjanā maṇḍanā nāma. Bāhirānaṃ vā",
  "atk-abh02a:2127_6": "parikkhārānanti ṭhapetvā pattacīvaraṃ sesaparikkhārānaṃ; athavā yā esā cīvaramaṇḍanā",
  "atk-abh02a:2127_7": "pattamaṇḍanāti vuttā, sā tehi vā parikkhārehi kāyassa maṇḍanā tesaṃ vā bāhiraparikkhārānaṃ",
  "atk-abh02a:2127_8": "maṇḍetvā ṭhapanavasena maṇḍanāti evamettha attho veditabbo. Maṇḍanā vibhūsanāti ettha",
  "atk-abh02a:2127_9": "ūnaṭṭhānassa pūraṇavasena maṇḍanā, chavirāgādivasena vibhūsanāti veditabbā. Keḷanāti",
  "atk-abh02a:2127_10": "kīḷanā. Parikeḷanāti parikīḷanā. Giddhikatāti gedhayuttatā. Giddhikattanti tasseva",
  "atk-abh02a:2127_11": "vevacanaṃ. Capalabhāvo capalatā. Tathā cāpalyaṃ. Idaṃ vuccatīti idaṃ cāpalyaṃ nāma",
  "atk-abh02a:2127_12": "vuccati, yena samannāgato puggalo vassasatikopi samāno tadahujātadārako viya hoti.",
  "atk-abh02a:2128_0": "855. Asabhāgavuttiniddese vippaṭikūlaggāhitāti ananulomaggāhitā. Vipaccanīkasātatāti",
  "atk-abh02a:2128_1": "vipaccanīkena paṭiviruddhakaraṇena sukhāyanā. Anādarabhāvo anādariyaṃ. Tathā anādariyatā.",
  "atk-abh02a:2128_2": "Agāravassa bhāvo agāravatā. Jeṭṭhakabhāvassa akaraṇaṃ appatissavatā. Ayaṃ vuccatīti",
  "atk-abh02a:2128_3": "ayaṃ asabhāgavutti nāma vuccati; visabhāgajīvikatāti attho; yāya samannāgato puggalo",
  "atk-abh02a:2128_4": "mātaraṃ pitaraṃ vā gilānaṃ paṭivattitvāpi na oloketi; pitusantakassa kāraṇā mātarā",
  "atk-abh02a:2128_5": "saddhiṃ, mātusantakassa kāraṇā pitarā saddhiṃ kalahaṃ karoti; visabhāgajīvitaṃ jīvati,",
  "atk-abh02a:2128_6": "mātāpitūnaṃ santakassa kāraṇā jeṭṭhena vā kaniṭṭhena vā bhātarā saddhiṃ kalahaṃ karoti,",
  "atk-abh02a:2128_7": "nillajjavacanaṃ vadati, ācariyassa vā upajjhāyassa vā vattapaṭivattaṃ na karoti,",
  "atk-abh02a:2128_8": "gilānaṃ na upaṭṭhāti, buddhassa bhagavato cetiyadassanaṭṭhāne uccāraṃ vā passāvaṃ",
  "atk-abh02a:2128_9": "vā karoti, kheḷampi siṅghāṇikampi chaḍḍeti, chattaṃ dhāreti, upāhanā āruyha gacchati,",
  "atk-abh02a:2128_10": "buddhasāvakesu na lajjati, saṅghe cittīkāraṃ na karoti, mātimattapitimattādīsu garuṭṭhānīyesu",
  "atk-abh02a:2128_11": "hirottappaṃ na paccupaṭṭhāpeti. Tassevaṃ pavattamānassa sabbā pesā kiriyā mātarītiādīsupi",
  "atk-abh02a:2128_12": "vatthūsu asabhāgavuttitā nāma hoti.",
  "atk-abh02a:2129_0": "856. Aratiniddese pantesūti dūresu vivittesu vā. Adhikusalesūti samathavipassanādhammesu.",
  "atk-abh02a:2129_1": "Aratīti ratipaṭikkhepo. Aratitāti aramaṇākāro. Anabhiratīti anabhiratabhāvo. Anabhiramaṇāti",
  "atk-abh02a:2129_2": "anabhiramaṇākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.",
  "atk-abh02a:2130_0": "857. Tandīniddese tandīti jātiālasiyaṃ. Tandiyanāti tandiyanākāro. Tandimanakatāti",
  "atk-abh02a:2130_1": "tandiyā abhibhūtacittatā. Alasassa bhāvo ālasyaṃ. Ālasyāyanākāro ālasyāyanā. Alasyāyitassa",
  "atk-abh02a:2130_2": "bhāvo ālasyāyitattaṃ. Iti sabbehipi imehi padehi kilesavasena kāyālasiyaṃ kathitaṃ.",
  "atk-abh02a:2131_0": "858. Vijambhitāniddese jambhanāti phandanā. Punappunaṃ jambhanā vijambhanā. Ānamanāti",
  "atk-abh02a:2131_1": "purato namanā. Vinamanāti pacchato namanā. Sannamanāti samantato namanā. Paṇamanāti",
  "atk-abh02a:2131_2": "yathā hi tantato uṭṭhitapesakāro kismiñcideva gahetvā ujukaṃ kāyaṃ ussāpeti, evaṃ",
  "atk-abh02a:2131_3": "kāyassa uddhaṃ ṭhapanā. Byādhiyakanti uppannabyādhitā. Iti sabbehipi imehi padehi",
  "atk-abh02a:2131_4": "kilesavasena kāyaphandanameva kathitaṃ.",
  "atk-abh02a:2132_0": "859. Bhattasammadaniddese bhuttāvissāti bhuttavato. Bhattamucchāti bhattagelaññaṃ;",
  "atk-abh02a:2132_1": "balavabhattena hi mucchāpatto viya hoti. Bhattakilamathoti bhattena kilantabhāvo.",
  "atk-abh02a:2132_2": "Bhattapariḷāhoti bhattadaratho. Tasmiñhi samaye pariḷāhuppattiyā upahatindriyo hoti,",
  "atk-abh02a:2132_3": "kāyo jīrati. Kāyaduṭṭhullanti bhattaṃ nissāya kāyassa akammaññatā.",
  "atk-abh02a:2133": "860. Cetaso līnattaniddeso heṭṭhā dhammasaṅgahaṭṭhakathāyaṃ vuttatthoyeva. Imehi pana sabbehipi padehi kilesavasena cittassa gilānākāro kathitoti veditabbo.",
  "atk-abh02a:2134_0": "861. Kuhanāniddese lābhasakkārasilokasannissitassāti lābhañca sakkārañca kittisaddañca",
  "atk-abh02a:2134_1": "nissitassa, patthayantassāti attho. Pāpicchassāti asantaguṇadīpanakāmassa. Icchāpakatassāti",
  "atk-abh02a:2134_2": "icchāya apakatassa, upaddutassāti attho.",
  "atk-abh02a:2135_0": "Ito paraṃ yasmā paccayapaṭisevana sāmantajappanairiyāpathasannissitavasena mahāniddese",
  "atk-abh02a:2135_1": "tividhaṃ kuhanavatthu āgataṃ, tasmā tividhampi taṃ dassetuṃ paccayapaṭisevanasaṅkhātena",
  "atk-abh02a:2135_2": "vāti evamādi āraddhaṃ. Tattha cīvarādīhi nimantitassa tadatthikasseva sato pāpicchataṃ",
  "atk-abh02a:2135_3": "nissāya paṭikkhipanena, te ca gahapatike attani suppatiṭṭhitasaddhe ñatvā puna tesaṃ",
  "atk-abh02a:2135_4": "‘aho ayyo appiccho, na kiñci paṭiggaṇhituṃ icchati, suladdhaṃ vata no assa sace appamattakaṃ",
  "atk-abh02a:2135_5": "kiñci paṭiggaṇheyyā’ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva",
  "atk-abh02a:2135_6": "āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṃ vimhāpanaṃ",
  "atk-abh02a:2135_7": "paccayapaṭisevanasaṅkhātaṃ kuhanavatthūti veditabbaṃ. Vuttampi cetaṃ mahāniddese –",
  "atk-abh02a:2136_0": "“Katamaṃ paccayapaṭisevanasaṅkhātaṃ kuhanavatthu? Idha gahapatikā bhikkhuṃ nimantenti",
  "atk-abh02a:2136_1": "cīvarapiṇḍapātasenāsanagilānapaccayabhesajjaparikkhārehi. So pāpiccho icchāpakato",
  "atk-abh02a:2136_2": "atthiko cīvara …pe… parikkhārānaṃ bhiyyokamyataṃ upādāya cīvaraṃ paccakkhāti, piṇḍapātaṃ",
  "atk-abh02a:2136_3": "paccakkhāti, senāsanaṃ paccakkhāti, gilānapaccayabhesajjaparikkhāraṃ paccakkhāti.",
  "atk-abh02a:2136_4": "So evamāha – “kiṃ samaṇassa mahagghena cīvarena? Etaṃ sāruppaṃ yaṃ samaṇo susānā",
  "atk-abh02a:2136_5": "vā saṅkārakūṭā vā pāpaṇikā vā nantakāni uccinitvā saṅghāṭiṃ katvā dhāreyya. Kiṃ samaṇassa",
  "atk-abh02a:2136_6": "mahagghena piṇḍapātena? Etaṃ sāruppaṃ yaṃ samaṇo uñchācariyāya piṇḍiyālopena jīvikaṃ",
  "atk-abh02a:2136_7": "kappeyya. Kiṃ samaṇassa mahagghena senāsanena? Etaṃ sāruppaṃ yaṃ samaṇo rukkhamūliko",
  "atk-abh02a:2136_8": "vā assa sosāniko vā abbhokāsiko vā. Kiṃ samaṇassa mahagghena gilānapaccayabhesajjaparikkhārena?",
  "atk-abh02a:2136_9": "Etaṃ sāruppaṃ yaṃ samaṇo pūtimuttena vā harītakīkhaṇḍena vā osadhaṃ kareyyāti. Tadupādāya",
  "atk-abh02a:2136_10": "lūkhaṃ cīvaraṃ dhāreti, lūkhaṃ piṇḍapātaṃ paribhuñjati, lūkhaṃ senāsanaṃ paṭisevati,",
  "atk-abh02a:2136_11": "lūkhaṃ gilānapaccayabhesajjaparikkhāraṃ paṭisevati. Tamenaṃ gahapatikā evaṃ jānanti",
  "atk-abh02a:2136_12": "– ‘ayaṃ samaṇo appiccho santuṭṭho pavivitto asaṃsaṭṭho āraddhavīriyo dhutavādo’ti",
  "atk-abh02a:2136_13": "bhiyyo bhiyyo nimantenti cīvara…pe… parikkhārehi. So evamāha – ‘tiṇṇaṃ sammukhībhāvā",
  "atk-abh02a:2136_14": "saddho kulaputto bahuṃ puññaṃ pasavati – saddhāya sammukhībhāvā saddho kulaputto",
  "atk-abh02a:2136_15": "bahuṃ puññaṃ pasavati, deyyadhammassa…pe… dakkhiṇeyyānaṃ sammukhībhāvā saddho kulaputto",
  "atk-abh02a:2136_16": "bahuṃ puññaṃ pasavati. Tumhākañcevāyaṃ saddhā atthi, deyyadhammo ca saṃvijjati, ahañca",
  "atk-abh02a:2136_17": "paṭiggāhako. Sacāhaṃ na paṭiggahessāmi, evaṃ tumhe puññena paribāhirā bhavissatha;",
  "atk-abh02a:2136_18": "na mayhaṃ iminā attho, apica tumhākaṃ eva anukampāya paṭiggaṇhāmī’ti. Tadupādāya",
  "atk-abh02a:2136_19": "bahumpi cīvaraṃ paṭiggaṇhāti, bahumpi piṇḍapātaṃ…pe… bhesajjaparikkhāraṃ paṭiggaṇhāti.",
  "atk-abh02a:2136_20": "Yā evarūpā bhākuṭikā bhākuṭiyaṃ kuhanā kuhāyanā kuhitattaṃ – idaṃ vuccati paccayapaṭisevanasaṅkhātaṃ kuhanavatthū”ti.",
  "atk-abh02a:2137_0": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ",
  "atk-abh02a:2137_1": "sāmantajappanasaṅkhātaṃ kuhanavatthūti veditabbaṃ. Yathāha – “katamaṃ sāmantajappanasaṅkhātaṃ",
  "atk-abh02a:2137_2": "kuhanavatthu? Idhekacco pāpiccho icchāpakato sambhāvanādhippāyo ‘evaṃ maṃ jano sambhāvessatī’ti",
  "atk-abh02a:2137_3": "ariyadhammasannissitaṃ vācaṃ bhāsati – ‘yo evarūpaṃ cīvaraṃ dhāreti, so samaṇo mahesakkho’ti",
  "atk-abh02a:2137_4": "bhaṇati; ‘yo evarūpaṃ pattaṃ, lohathālakaṃ, dhamakaraṇaṃ, parisāvanaṃ, kuñcikaṃ,",
  "atk-abh02a:2137_5": "upāhanaṃ, kāyabandhanaṃ, āyogaṃ dhāreti, so samaṇo mahesakkho’ti bhaṇati; ‘yassa",
  "atk-abh02a:2137_6": "evarūpo upajjhāyo, ācariyo, samānupajjhāyo, samānācariyako, mitto sandiṭṭho, sambhatto,",
  "atk-abh02a:2137_7": "sahāyo; yo evarūpe vihāre vasati – aḍḍhayoge, pāsāde, hammiye, guhāyaṃ, leṇe, kuṭiyā,",
  "atk-abh02a:2137_8": "kūṭāgāre, aṭṭe, māḷe, udosite, uddaṇḍe, upaṭṭhānasālāyaṃ, maṇḍape, rukkhamūle vasati,",
  "atk-abh02a:2137_9": "so samaṇo mahesakkho’ti bhaṇati.",
  "atk-abh02a:2138_0": "“Atha vā korajikakorajiko bhākuṭikabhākuṭiko kuhakakuhako lapakalapako mukhasambhāvito",
  "atk-abh02a:2138_1": "‘ayaṃ samaṇo imāsaṃ evarūpānaṃ santānaṃ vihārasamāpattīnaṃ lābhī’ti tādisaṃ gambhīraṃ",
  "atk-abh02a:2138_2": "gūḷhaṃ nipuṇaṃ paṭicchannaṃ lokuttaraṃ suññatāpaṭisaṃyuttaṃ kathaṃ katheti. Yā evarūpā",
  "atk-abh02a:2138_3": "bhākuṭikā bhākuṭiyaṃ kuhanā kuhāyanā kuhitattaṃ – idaṃ vuccati sāmantajappanasaṅkhātaṃ kuhanavatthū”ti.",
  "atk-abh02a:2139_0": "Pāpicchasseva pana sato sambhāvanādhippāyakatena iriyāpathena vimhāpanaṃ iriyāpathasannissitaṃ",
  "atk-abh02a:2139_1": "kuhanavatthūti veditabbaṃ. Yathāha – “katamaṃ iriyāpathasaṅkhātaṃ kuhanavatthu? Idhekacco",
  "atk-abh02a:2139_2": "pāpiccho icchāpakato sambhāvanādhippāyo ‘evaṃ maṃ jano sambhāvessatī’ti gamanaṃ saṇṭhapeti,",
  "atk-abh02a:2139_3": "sayanaṃ saṇṭhapeti, paṇidhāya gacchati, paṇidhāya tiṭṭhati, paṇidhāya nisīdati, paṇidhāya",
  "atk-abh02a:2139_4": "seyyaṃ kappeti, samāhito viya gacchati, samāhito viya tiṭṭhati, nisīdati, seyyaṃ",
  "atk-abh02a:2139_5": "kappeti, āpāthakajjhāyīva hoti. Yā evarūpā iriyāpathassa āṭhapanā ṭhapanā saṇṭhapanā",
  "atk-abh02a:2139_6": "bhākuṭikā bhākuṭiyaṃ kuhanā kuhāyanā kuhitattaṃ – idaṃ vuccati iriyāpathasaṅkhātaṃ kuhanavatthū”ti.",
  "atk-abh02a:2140_0": "Tattha paccayapaṭisevanasaṅkhātenāti paccayapaṭisevananti evaṃ saṅkhātena paccayapaṭisevanena.",
  "atk-abh02a:2140_1": "Sāmantajappitenāti samīpe bhaṇitena. Iriyāpathassāti catuiriyāpathassa. Āṭhapanāti",
  "atk-abh02a:2140_2": "ādiṭhapanā, ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇā,",
  "atk-abh02a:2140_3": "pāsādikabhāvakaraṇanti vuttaṃ hoti. Bhākuṭikāti padhānapurimaṭṭhitabhāvadassanena",
  "atk-abh02a:2140_4": "bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ sīlamassāti bhākuṭiko;",
  "atk-abh02a:2140_5": "bhākuṭikassa bhāvo bhākuṭiyaṃ. Kuhanāti vimhāpanaṃ, kuhassa āyanā kuhāyanā. Kuhitassa bhāvo kuhitattanti.",
  "atk-abh02a:2141_0": "862. Lapanāniddese ālapanāti vihāraṃ āgatamanusse disvā kimatthāya bhonto āgatā?",
  "atk-abh02a:2141_1": "Kiṃ bhikkhū nimantetuṃ? Yadi evaṃ gacchatha; ahaṃ pacchato bhikkhū gahetvā āgacchāmī’ti",
  "atk-abh02a:2141_2": "evaṃ āditova lapanā. Atha vā attānaṃ upanetvā ‘ahaṃ tisso, mayi rājā pasanno, mayi",
  "atk-abh02a:2141_3": "asuko ca asuko ca rājamahāmatto pasanno’ti evaṃ attupanāyikā lapanā ālapanā. Lapanāti",
  "atk-abh02a:2141_4": "puṭṭhassa sato vuttappakārameva lapanaṃ. Sallapanāti gahapatikānaṃ ukkaṇṭhane bhītassa",
  "atk-abh02a:2141_5": "okāsaṃ datvā suṭṭhu lapanā. Ullapanāti ‘mahākuṭumbiko, mahānāviko, mahādānapatī’ti",
  "atk-abh02a:2141_6": "evaṃ uddhaṃ katvā lapanā. Samullapanāti sabbatobhāgena uddhaṃ katvā lapanā. Unnahanāti",
  "atk-abh02a:2141_7": "‘upāsakā, pubbe īdise kāle dānaṃ detha; idāni kiṃ na dethā’ti evaṃ yāva ‘dassāma,",
  "atk-abh02a:2141_8": "bhante, okāsaṃ na labhāmā’tiādīni vadanti tāva uddhaṃ nahanā, veṭhanāti vuttaṃ hoti.",
  "atk-abh02a:2141_9": "Atha vā ucchuhatthaṃ disvā ‘kuto āgatā, upāsakā’ti pucchati. ‘Ucchukhettato, bhante’ti.",
  "atk-abh02a:2141_10": "‘Kiṃ tattha ucchu madhura’nti? ‘Khāditvā, bhante, jānitabba’nti. ‘Na, upāsakā, bhikkhussa",
  "atk-abh02a:2141_11": "‘ucchuṃ dethā’ti vattuṃ vaṭṭatī’ti yā evarūpā nibbeṭhentassāpi veṭhanakakathā, sā",
  "atk-abh02a:2141_12": "unnahanā. Sabbatobhāgena punappunaṃ unnahanā samunnahanā. Ukkācanāti ‘etaṃ kulaṃ",
  "atk-abh02a:2141_13": "maṃyeva jānāti, sace ettha deyyadhammo uppajjati, mayhameva detī’ti evaṃ ukkhipitvā",
  "atk-abh02a:2141_14": "kācanā ukkācanā; uddīpanāti vuttaṃ hoti.",
  "atk-abh02a:2142_0": "Telakandarikavatthu cettha vattabbaṃ. Dve kira bhikkhū ekaṃ gāmaṃ pavisitvā āsanasālāya",
  "atk-abh02a:2142_1": "nisīditvā ekaṃ kumārikaṃ disvā pakkosiṃsu. Tāya āgatāya tatreko ekaṃ pucchi – ‘ayaṃ,",
  "atk-abh02a:2142_2": "bhante, kassa kumārikā’ti? ‘Amhākaṃ upaṭṭhāyikāya telakandarikāya dhītā, āvuso. Imissā",
  "atk-abh02a:2142_3": "mātā mayi gehaṃ gate sappiṃ dadamānā ghaṭeneva deti, ayampi mātā viya ghaṭeneva detī’ti ukkāceti.",
  "atk-abh02a:2143_0": "Sabbatobhāgena punappunaṃ ukkācanā samukkācanā. Anuppiyabhāṇitāti saccānurūpaṃ vā",
  "atk-abh02a:2143_1": "dhammānurūpaṃ vā anapaloketvā punappunaṃ piyabhaṇanameva. Cāṭukamyatāti nīcavuttitā;",
  "atk-abh02a:2143_2": "attānaṃ heṭṭhato ṭhapetvā vattanaṃ. Muggasūpyatāti muggasūpasadisatā. Yathā muggesu",
  "atk-abh02a:2143_3": "paccamānesu kocideva na paccati, avasesā paccanti; evaṃ yassa puggalassa vacane kiñcideva",
  "atk-abh02a:2143_4": "saccaṃ hoti, sesaṃ alikaṃ – ayaṃ puggalo muggasūpyoti vuccati. Tassa bhāvo muggasūpyatā.",
  "atk-abh02a:2143_5": "Pāribhaṭayatāti pāribhaṭayabhāvo. Yo hi kuladārake dhātī viya aṅkena vā khandhena",
  "atk-abh02a:2143_6": "vā paribhaṭati, dhāretīti attho; tassa paribhaṭassa kammaṃ pāribhaṭayaṃ; pāribhaṭayassa",
  "atk-abh02a:2143_7": "bhāvo pāribhaṭayatāti.",
  "atk-abh02a:2144": "863. Nemittikatāniddese nimittanti yaṃkiñci paresaṃ paccayadānasaṃyojanakaṃ kāyavacīkammaṃ. Nimittakammanti nimittassa karaṇakosallaṃ.",
  "atk-abh02a:2145_0": "Tatridaṃ vatthu – eko kira piṇḍapātiko upaṭṭhākakammārassa gehadvāraṃ gantvā ‘kiṃ",
  "atk-abh02a:2145_1": "bhante’ti pucchito cīvarantarena hatthaṃ nīharitvā vāsipaharaṇākāraṃ akāsi. Kammāro",
  "atk-abh02a:2145_2": "‘sallakkhitaṃ me, bhante’ti vāsiṃ katvā adāsi. Obhāsoti paccayapaṭisaṃyuttakathā.",
  "atk-abh02a:2145_3": "Obhāsakammanti vacchakapālake disvā ‘kiṃ ime vacchā khīragovacchā, takkagovacchā’ti",
  "atk-abh02a:2145_4": "pucchitvā ‘khīragovacchā, bhante’ti vutte ‘na khīragovacchā, yadi khīragovacchā siyuṃ",
  "atk-abh02a:2145_5": "bhikkhūpi khīraṃ labheyyu’nti evamādinā nayena tesaṃ dārakānaṃ mātāpitūnaṃ nivedetvā",
  "atk-abh02a:2145_6": "khīradāpanādikaṃ obhāsakaraṇaṃ. Sāmantajappāti samīpaṃ katvā jappanaṃ.",
  "atk-abh02a:2146_0": "Jātakabhāṇakavatthu cettha kathetabbaṃ. Eko kira jātakabhāṇakatthero bhuñjitukāmo",
  "atk-abh02a:2146_1": "upaṭṭhāyikāya gehaṃ pavisitvā nisīdi. Sā adātukāmā ‘taṇḍulā natthī’ti bhaṇantī taṇḍule",
  "atk-abh02a:2146_2": "āharitukāmā viya paṭivissakagharaṃ gatā. Bhikkhu antogabbhaṃ pavisitvā olokento kavāṭakoṇe",
  "atk-abh02a:2146_3": "ucchuṃ, bhājane guḷaṃ, piṭake loṇamacchaphālaṃ, kumbhiyaṃ taṇḍule, ghaṭe ghataṃ disvā",
  "atk-abh02a:2146_4": "nikkhamitvā nisīdi. Gharaṇī ‘taṇḍulaṃ nālattha’nti āgatā. Thero ‘upāsike, ajja bhikkhā",
  "atk-abh02a:2146_5": "na sampajjissatī’ti paṭikacceva nimittaṃ addasa’nti āha. ‘Kiṃ, bhante’ti? ‘Kavāṭakoṇe",
  "atk-abh02a:2146_6": "nikkhittaṃ ucchuṃ viya sappaṃ addasaṃ; ‘taṃ paharissāmī’ti olokento bhājane ṭhapitaṃ",
  "atk-abh02a:2146_7": "guḷapiṇḍaṃ viya pāsāṇaṃ leḍḍukena; pahaṭena sappena kataṃ, piṭake nikkhittaloṇamacchaphālasadisaṃ,",
  "atk-abh02a:2146_8": "phaṇaṃ; tassa taṃ leḍḍuṃ ḍaṃsitukāmassa, kumbhiyā taṇḍulasadise dante; athassa kupitassa,",
  "atk-abh02a:2146_9": "ghaṭe pakkhittaghatasadisaṃ, mukhato nikkhamantaṃ visamissakaṃ kheḷa’nti. Sā ‘na",
  "atk-abh02a:2146_10": "sakkā muṇḍakaṃ vañcetu’nti ucchuṃ datvā odanaṃ pacitvā ghataguḷamacchehi saddhiṃ",
  "atk-abh02a:2146_11": "adāsīti. Evaṃ samīpaṃ katvā jappanaṃ sāmantajappāti veditabbaṃ. Parikathāti yathā",
  "atk-abh02a:2146_12": "taṃ labhati tathā parivattetvā parivattetvā kathanaṃ.",
  "atk-abh02a:2147_0": "864. Nippesikatāniddese akkosanāti dasahi akkosavatthūhi akkosanā. Vambhanāti paribhavitvā",
  "atk-abh02a:2147_1": "kathanaṃ. Garahanāti ‘assaddho appasanno’tiādinā nayena dosāropanā. Ukkhepanāti ‘mā",
  "atk-abh02a:2147_2": "etaṃ ettha kathethā’ti vācāya ukkhipanaṃ. Sabbatobhāgena savatthukaṃ sahetukaṃ katvā",
  "atk-abh02a:2147_3": "ukkhepanā samukkhepanā. Athavā adentaṃ ‘aho dānapatī’ti evaṃ ukkhipanaṃ ukkhepanā.",
  "atk-abh02a:2147_4": "‘Mahādānapatī’ti evaṃ suṭṭhu ukkhepanā samukkhepanā. Khipanāti ‘kiṃ imassa jīvitaṃ",
  "atk-abh02a:2147_5": "bījabhojino’ti evaṃ uppaṇḍanā. Saṅkhipanāti ‘kiṃ imaṃ adāyakoti bhaṇatha yo niccakālaṃ",
  "atk-abh02a:2147_6": "sabbesampi natthīti vacanaṃ detī’ti evaṃ suṭṭhutaraṃ uppaṇḍanā. Pāpanāti adāyakattassa",
  "atk-abh02a:2147_7": "avaṇṇassa vā pāpanaṃ. Sabbatobhāgena pāpanā sampāpanā. Avaṇṇahārikāti ‘evaṃ me avaṇṇabhayāpi",
  "atk-abh02a:2147_8": "dassatī’ti gehato gehaṃ, gāmato gāmaṃ, janapadato janapadaṃ avaṇṇaharaṇaṃ. Parapiṭṭhimaṃsikatāti",
  "atk-abh02a:2147_9": "purato madhuraṃ bhaṇitvā parammukhe avaṇṇabhāsitā. Esā hi abhimukhaṃ oloketuṃ asakkontassa",
  "atk-abh02a:2147_10": "parammukhānaṃ piṭṭhimaṃsakhādanaṃ viya hoti. Tasmā parapiṭṭhimaṃsikatāti vuttā. Ayaṃ",
  "atk-abh02a:2147_11": "vuccati nippesikatāti ayaṃ yasmā veḷupesikā viya abbhaṅgaṃ parassa guṇaṃ nippeseti",
  "atk-abh02a:2147_12": "nipuñchati, yasmā vā gandhajātaṃ nipisitvā gandhamagganā viya paraguṇe nipisitvā",
  "atk-abh02a:2147_13": "vicuṇṇetvā esā lābhamagganā hoti, tasmā nippesikatāti vuccatīti.",
  "atk-abh02a:2148_0": "865. Lābhena lābhaṃ nijigīsanatāniddese nijigīsanatāti magganā. Ito laddhanti imamhā",
  "atk-abh02a:2148_1": "gehā laddhaṃ. Amutrāti amukamhi gehe. Eṭṭhīti icchanā. Gaveṭṭhīti magganā. Pariyeṭṭhīti",
  "atk-abh02a:2148_2": "punappunaṃ magganā. Ādito paṭṭhāya laddhaṃ laddhaṃ bhikkhaṃ tatra tatra kuladārakānaṃ",
  "atk-abh02a:2148_3": "datvā ante khīrayāguṃ labhitvā gatabhikkhuvatthu cettha kathetabbaṃ. Esanātiādīni",
  "atk-abh02a:2148_4": "eṭṭhītiādīnaṃ vevacanāni, tasmā eṭṭhīti esanā, gaveṭṭhīti gavesanā, pariyeṭṭhīti",
  "atk-abh02a:2148_5": "pariyesanā. Iccevamettha yojanā veditabbā.",
  "atk-abh02a:2149_0": "866. Seyyamānaniddese jātiyāti khattiyabhāvādijātisampattiyā. Gottenāti gotamagottādinā",
  "atk-abh02a:2149_1": "ukkaṭṭhagottena. Kolaputtiyenāti mahākulabhāvena. Vaṇṇapokkharatāyāti vaṇṇasampannasarīratāya.",
  "atk-abh02a:2149_2": "Sarīrañhi pokkharanti vuccati, tassa vaṇṇasampattiyā abhirūpabhāvenāti attho. Dhanenātiādīni",
  "atk-abh02a:2149_3": "uttānatthāneva. Mānaṃ jappetīti etesu yena kenaci vatthunā ‘seyyohamasmī’ti mānaṃ pavatteti karoti.",
  "atk-abh02a:2150": "867. Sadisamānaniddese mānaṃ jappetīti etesu yena kenaci vatthunā ‘sadisohamasmī’ti mānaṃ pavatteti. Ayamettha atthato viseso. Pāḷiyaṃ pana nānākaraṇaṃ natthi.",
  "atk-abh02a:2151_0": "868. Hīnamānaniddese omānaṃ jappetīti heṭṭhāmānaṃ pavatteti. Omānoti lāmako heṭṭhāmāno.",
  "atk-abh02a:2151_1": "Omaññanā omaññitattanti ākārabhāvaniddeso. Hīḷanāti jātiādīhi attajigucchanā. Ohīḷanāti",
  "atk-abh02a:2151_2": "atirekato hīḷanā. Ohīḷitattanti tasseva bhāvaniddeso. Attuññāti attānaṃ hīnaṃ katvā",
  "atk-abh02a:2151_3": "jānanā. Attāvaññāti attānaṃ avajānanā. Attaparibhavoti jātiādisampattināmameva jātāti",
  "atk-abh02a:2151_4": "attānaṃ paribhavitvā maññanā. Evamime tayo mānā puggalaṃ anissāya jātiādivatthuvaseneva",
  "atk-abh02a:2151_5": "kathitā. Tesu ekeko tiṇṇampi seyyasadisahīnānaṃ uppajjati. Tattha ‘seyyohamasmī’ti",
  "atk-abh02a:2151_6": "māno seyyasseva yāthāvamāno, sesānaṃ ayāthāvamāno. ‘Sadisohamasmī’ti māno sadisasseva",
  "atk-abh02a:2151_7": "yāthāvamāno, sesānaṃ ayāthāvamāno. ‘Hīnohamasmī’ti māno hīnasseva yāthāvamāno, sesānaṃ ayāthāvamāno.",
  "atk-abh02a:2152_0": "869. Tattha katamo seyyassa seyyohamasmītiādayo pana nava mānā puggalaṃ nissāya kathitā.",
  "atk-abh02a:2152_1": "Tesu tayo tayo ekekassa uppajjanti. Tattha dahatīti ṭhapeti. Taṃ nissāyāti taṃ seyyato",
  "atk-abh02a:2152_2": "dahanaṃ nissāya. Ettha pana seyyassa seyyohamasmīti māno rājūnañceva pabbajitānañca",
  "atk-abh02a:2152_3": "uppajjati. Rājā hi ‘raṭṭhena vā dhanena vā vāhanehi vā ko mayā sadiso atthī’ti etaṃ",
  "atk-abh02a:2152_4": "mānaṃ karoti. Pabbajitopi ‘sīladhutaṅgādīhi ko mayā sadiso atthī’ti etaṃ mānaṃ karoti.",
  "atk-abh02a:2153_0": "870. Seyyassa sadisohamasmīti mānopi etesaṃyeva uppajjati. Rājā hi ‘raṭṭhena vā dhanena",
  "atk-abh02a:2153_1": "vā vāhanehi vā aññarājūhi saddhiṃ mayhaṃ kiṃ nānākaraṇa’nti etaṃ mānaṃ karoti. Pabbajitopi",
  "atk-abh02a:2153_2": "‘sīladhutaṅgādīhi aññena bhikkhunā saddhiṃ mayhaṃ kiṃ nānākaraṇa’nti etaṃ mānaṃ karoti.",
  "atk-abh02a:2154_0": "871. Seyyassa hīnohamasmīti mānopi etesaṃyeva uppajjati. Yassa hi rañño raṭṭhaṃ vā",
  "atk-abh02a:2154_1": "dhanaṃ vā vāhanāni vā sampannāni na honti, so ‘mayhaṃ rājāti vohārasukhamattameva;",
  "atk-abh02a:2154_2": "kiṃ rājā nāma aha’nti etaṃ mānaṃ karoti. Pabbajitopi ‘appalābhasakkāro ahaṃ. Dhammakathiko",
  "atk-abh02a:2154_3": "bahussuto mahātheroti kathāmattameva. Kiṃ dhammakathiko nāmāhaṃ, kiṃ bahussuto nāmāhaṃ,",
  "atk-abh02a:2154_4": "kiṃ mahāthero nāmāhaṃ yassa me lābhasakkāro natthī’ti etaṃ mānaṃ karoti.",
  "atk-abh02a:2155_0": "872. Sadisassa seyyohamasmīti mānādayo amaccādīnaṃ uppajjanti. Amacco hi raṭṭhiyo",
  "atk-abh02a:2155_1": "vā ‘bhogayānavāhanādīhi ko mayā sadiso añño rājapuriso atthī’ti vā ‘mayhaṃ aññehi",
  "atk-abh02a:2155_2": "saddhiṃ kiṃ nānākaraṇa’nti vā ‘amaccoti nāmamattameva mayhaṃ; ghāsacchādanamattampi",
  "atk-abh02a:2155_3": "me natthi. Kiṃ amacco nāmāha’nti ete māne karoti.",
  "atk-abh02a:2156_0": "875. Hīnassa seyyohamasmīti mānādayo dāsādīnaṃ uppajjanti. Dāso hi ‘mātito vā pitito",
  "atk-abh02a:2156_1": "vā ko mayā sadiso añño dāso nāma atthi’ aññe jīvituṃ asakkontā kucchihetu dāsā nāma",
  "atk-abh02a:2156_2": "jātā. Ahaṃ pana paveṇīāgatattā seyyo’ti vā ‘paveṇīāgatabhāvena ubhatosuddhikadāsattena",
  "atk-abh02a:2156_3": "asukadāsena nāma saddhiṃ kiṃ mayhaṃ nānākaraṇa’nti vā ‘kucchivasenāhaṃ dāsabyaṃ upagato.",
  "atk-abh02a:2156_4": "Mātāpitukoṭiyā pana me dāsaṭṭhānaṃ natthi. Kiṃ dāso nāma aha’nti vā ete māne karoti.",
  "atk-abh02a:2156_5": "Yathā ca dāso evaṃ pukkusacaṇḍālādayopi ete māne karontiyeva.",
  "atk-abh02a:2157_0": "Ettha ca ‘seyyassa seyyohamasmī’ti uppannamānova yāthāvamāno, itare dve ayāthāvamānā.",
  "atk-abh02a:2157_1": "Tathā ‘sadisassa sadisohamasmī’ti ‘hīnassa hīnohamasmī’ti uppannamānova yāthāvamāno,",
  "atk-abh02a:2157_2": "itare dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhā.",
  "atk-abh02a:2158": "878. Evaṃ savatthuke māne kathetvā idāni avatthukaṃ nibbattitamānameva dassetuṃ tattha katamo mānotiādi vuttaṃ.",
  "atk-abh02a:2159": "879. Atimānaniddese seyyādivasena puggalaṃ anāmasitvā jātiādīnaṃ vatthuvaseneva niddiṭṭho. Tattha atimaññatīti ‘jātiādīhi mayā sadiso natthī’ti atikkamitvā maññati.",
  "atk-abh02a:2160_0": "880. Mānātimānaniddese yo evarūpoti yo eso ‘ayaṃ pubbe mayā sadiso, idāni ahaṃ seṭṭho,",
  "atk-abh02a:2160_1": "ahaṃ hīnataro’ti uppanno māno. Ayaṃ bhārātibhāro viya purimaṃ sadisamānaṃ upādāya",
  "atk-abh02a:2160_2": "mānātimānoti dassetuṃ evamāha.",
  "atk-abh02a:2161_0": "881. Omānaniddeso hīnamānaniddesasadisoyeva. Veneyyavasena pana so ‘hīnohamasmī’ti",
  "atk-abh02a:2161_1": "māno nāma vutto – ayaṃ omāno nāma. Apicettha ‘tvaṃ jātimā, kākajāti viya te jāti;",
  "atk-abh02a:2161_2": "tvaṃ gottavā, caṇḍālagottaṃ viya te gottaṃ; tuyhaṃ saro atthi, kākassaro viya te",
  "atk-abh02a:2161_3": "saro’ti evaṃ attānaṃ heṭṭhā katvā pavattanavasena ayaṃ omānoti veditabbo.",
  "atk-abh02a:2162_0": "882. Adhimānaniddese appatte pattasaññitāti cattāri saccāni appatvā pattasaññitāya.",
  "atk-abh02a:2162_1": "Akateti catūhi maggehi kattabbakicce akateyeva. Anadhigateti catusaccadhamme anadhigate.",
  "atk-abh02a:2162_2": "Asacchikateti arahattena apaccakkhakate. Ayaṃ vuccati adhimānoti ayaṃ adhigatamāno nāma vuccati.",
  "atk-abh02a:2163_0": "Ayaṃ pana kassa uppajjati, kassa nuppajjatīti? Ariyasāvakassa tāva nuppajjati. So",
  "atk-abh02a:2163_1": "hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇapaṭivedhe",
  "atk-abh02a:2163_2": "nikkaṅkho. Tasmā sotāpannādīnaṃ ‘ahaṃ sakadāgāmī’tiādivasena māno nuppajjati; dussīlassāpi",
  "atk-abh02a:2163_3": "nuppajjati; so hi ariyaguṇādhigame nirāsova. Sīlavatopi pariccattakammaṭṭhānassa",
  "atk-abh02a:2163_4": "niddārāmatādimanuyuttassa nuppajjati.",
  "atk-abh02a:2164_0": "Parisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena",
  "atk-abh02a:2164_1": "vitiṇṇakaṅkhassa tilakkhaṇaṃ āropetvā saṅkhāre sammasantassa āraddhavipassakassa",
  "atk-abh02a:2164_2": "uppajjati; uppanne ca suddhasamathalābhī vā suddhavipassanālābhī vā antarā ṭhapeti.",
  "atk-abh02a:2164_3": "So hi dasapi vīsampi tiṃsampi vassāni kilesasamudācāraṃ apassanto ‘ahaṃ sotāpanno’ti",
  "atk-abh02a:2164_4": "vā ‘sakadāgāmī’ti vā ‘anāgāmī’ti vā maññati. Samathavipassanālābhī pana arahatteyeva",
  "atk-abh02a:2164_5": "ṭhapeti. Tassa hi samādhibalena kilesā vikkhambhitā, vipassanābalena saṅkhārā supariggahitā.",
  "atk-abh02a:2164_6": "Tasmā saṭṭhipi vassāni asītipi vassāni vassasatampi kilesā na samudācaranti; khīṇāsavasseva",
  "atk-abh02a:2164_7": "cittacāro hoti. So evaṃ dīgharattaṃ kilesasamudācāraṃ apassanto antarā aṭṭhatvāva",
  "atk-abh02a:2164_8": "‘arahā aha’nti maññati, uccamālaṅkavāsī mahānāgatthero viya, haṅkanakavāsī mahādattatthero",
  "atk-abh02a:2164_9": "viya, cittalapabbate niṅkapoṇṇapadhānagharavāsī cūḷasumatthero viya ca.",
  "atk-abh02a:2165_0": "Tatridaṃ ekavatthuparidīpanaṃ – talaṅgaravāsī dhammadinnatthero kira nāma eko pabhinnapaṭisambhido",
  "atk-abh02a:2165_1": "mahākhīṇāsavo mahato bhikkhusaṅghassa ovādadāyako ahosi. So ekadivasaṃ attano divāṭṭhāne",
  "atk-abh02a:2165_2": "nisīditvā ‘kinnu kho amhākaṃ ācariyassa uccataliṅkavāsīmahānāgattherassa samaṇakiccaṃ",
  "atk-abh02a:2165_3": "matthakaṃ patto, no’ti āvajjanto puthujjanabhāvamevassa disvā ‘mayi agacchante puthujjanakālakiriyameva",
  "atk-abh02a:2165_4": "karissatī’ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe",
  "atk-abh02a:2165_5": "orohitvā vanditvā vattaṃ dassetvā ekamantaṃ nisīdi. ‘Kiṃ, āvuso dhammadinna, akāle",
  "atk-abh02a:2165_6": "āgatosī’ti ca vutto ‘pañhaṃ, bhante, pucchituṃ āgatomhī’ti āha.",
  "atk-abh02a:2166_0": "Tato ‘pucchāvuso, jānamāno kathayissāmī’ti vutto pañhāsahassaṃ pucchi. Thero pucchitapucchitaṃ",
  "atk-abh02a:2166_1": "pañhaṃ asajjamānova kathesi. Tato ‘atitikkhaṃ te, bhante, ñāṇaṃ. Kadā tumhehi ayaṃ",
  "atk-abh02a:2166_2": "dhammo adhigato’ti vutto ‘ito saṭṭhivassakāle, āvuso’ti āha. ‘Samādhimpi, bhante,",
  "atk-abh02a:2166_3": "vaḷañjethā’ti? ‘Na idaṃ, āvuso, bhāriya’nti. ‘Tena hi, bhante, ekaṃ hatthiṃ māpethā’ti.",
  "atk-abh02a:2166_4": "Thero sabbasetaṃ hatthiṃ māpesi. ‘Idāni, bhante, yathā ayaṃ hatthī añcitakaṇṇo pasāritanaṅguṭṭho",
  "atk-abh02a:2166_5": "soṇḍaṃ mukhe pakkhipitvā bheravaṃ koñcanādaṃ karonto tumhākaṃ abhimukho āgacchati",
  "atk-abh02a:2166_6": "tathā taṃ karothā’ti. Thero tathā katvā vegena āgacchato hatthissa bheravaṃ ākāraṃ",
  "atk-abh02a:2166_7": "disvā uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā cīvarakaṇṇe",
  "atk-abh02a:2166_8": "gahetvā ‘bhante, khīṇāsavassa sārajjaṃ nāma hotī’ti āha. So tasmiṃ kāle attano puthujjanabhāvaṃ",
  "atk-abh02a:2166_9": "ñatvā ‘avassayo me, āvuso dhammadinna, hohī’ti vatvā pādamūle ukkuṭikaṃ nisīdi. ‘Bhante,",
  "atk-abh02a:2166_10": "tumhākaṃ avassayo bhavissāmiccevāhaṃ āgato, mā cintayitthā’ti kammaṭṭhānaṃ kathesi.",
  "atk-abh02a:2166_11": "Thero kammaṭṭhānaṃ gahetvā caṅkamaṃ āruyha tatiye padavāre aggaphalaṃ arahattaṃ pāpuṇi.",
  "atk-abh02a:2166_12": "Thero kira dosacarito ahosi.",
  "atk-abh02a:2167": "883. Asmimānaniddese rūpaṃ asmīti mānoti ‘ahaṃ rūpa’nti uppannamāno. Chandoti mānaṃ anugatacchandova. Tathā anusayo. Vedanādīsupi eseva nayo.",
  "atk-abh02a:2168_0": "884. Micchāmānaniddese pāpakena vā kammāyatanenāti ādīsu pāpakaṃ kammāyatanaṃ nāma",
  "atk-abh02a:2168_1": "kevaṭṭamacchabandhanesādādīnaṃ kammaṃ. Pāpakaṃ sippāyatanaṃ nāma macchajālakhipanakuminakaraṇesu",
  "atk-abh02a:2168_2": "ceva pāsaoḍḍanasūlāropanādīsu ca chekatā. Pāpakaṃ vijjāṭṭhānaṃ nāma yā kāci parūpaghātavijjā.",
  "atk-abh02a:2168_3": "Pāpakaṃ sutaṃ nāma bhāratayuddhasītāharaṇādipaṭisaṃyuttaṃ. Pāpakaṃ paṭibhānaṃ nāma",
  "atk-abh02a:2168_4": "dubbhāsitayuttaṃ kappanāṭakavilappanādipaṭibhānaṃ. Pāpakaṃ sīlaṃ nāma ajasīlaṃ gosīlaṃ.",
  "atk-abh02a:2168_5": "Vatampi ajavatagovatameva. Pāpikā diṭṭhi pana dvāsaṭṭhiyā diṭṭhigatesu yā kāci diṭṭhi.",
  "atk-abh02a:2169_0": "885. Ñātivitakkaniddesādīsu ‘mayhaṃ ñātayo sukhajīvino sampattiyuttā’ti evaṃ pañcakāmaguṇasannissitena",
  "atk-abh02a:2169_1": "gehasitapemena ñātake ārabbha uppannavitakkova ñātivitakko nāma. ‘Khayaṃ gatā vayaṃ",
  "atk-abh02a:2169_2": "gatā saddhā pasannā’ti evaṃ pavatto pana ñātivitakko nāma na hoti.",
  "atk-abh02a:2170_0": "886. ‘Amhākaṃ janapado subhikkho sampannasasso’ti tuṭṭhamānassa gehasitapemavaseneva",
  "atk-abh02a:2170_1": "uppannavitakko janapadavitakko nāma. ‘Amhākaṃ janapade manussā saddhā pasannā khayaṃ",
  "atk-abh02a:2170_2": "gatā vayaṃ gatā’ti evaṃ pavatto pana janapadavitakko nāma na hoti.",
  "atk-abh02a:2171_0": "887. Amaratthāya vitakko, amaro vā vitakkoti amaravitakko. Tattha ‘ukkuṭikappadhānādīhi",
  "atk-abh02a:2171_1": "dukkhe nijjiṇṇe samparāye attā sukhī hoti amaro’ti dukkarakārikaṃ karontassa tāya",
  "atk-abh02a:2171_2": "dukkarakārikāya paṭisaṃyutto vitakko amaratthāya vitakko nāma. Diṭṭhigatiko pana",
  "atk-abh02a:2171_3": "‘sassataṃ vadesī’tiādīni puṭṭho ‘evantipi me no, tathātipi me no’ aññathātipi me",
  "atk-abh02a:2171_4": "no, notipi me no, no notipi me no’ti vikkhepaṃ āpajjati, tassa so diṭṭhigatapaṭisaṃyutto",
  "atk-abh02a:2171_5": "vitakko. Yathā amaro nāma maccho udake gahetvā māretuṃ na sakkā, ito cito ca dhāvati,",
  "atk-abh02a:2171_6": "gāhaṃ na gacchati; evameva ekasmiṃ pakkhe asaṇṭhahanato na maratīti amaro nāma hoti.",
  "atk-abh02a:2171_7": "Taṃ duvidhampi ekato katvā ayaṃ vuccati amaravitakkoti vuttaṃ.",
  "atk-abh02a:2172_0": "888. Parānuddayatāpaṭisaṃyuttoti anuddayatāpatirūpakena gehasitapemena paṭisaṃyutto.",
  "atk-abh02a:2172_1": "Sahanandītiādīsu upaṭṭhākesu nandantesu socantesu ca tehi saddhiṃ diguṇaṃ nandati,",
  "atk-abh02a:2172_2": "diguṇaṃ socati; tesu sukhitesu diguṇaṃ sukhito hoti, dukkhitesu diguṇaṃ dukkhito",
  "atk-abh02a:2172_3": "hoti. Uppannesu kiccakaraṇīyesūti tesu mahantesu vā khuddakesu vā kammesu uppannesu.",
  "atk-abh02a:2172_4": "Attanā vā yogaṃ āpajjatīti tāni tāni kiccāni sādhento paññattiṃ vītikkamati, sallekhaṃ",
  "atk-abh02a:2172_5": "kopeti. Yo tatthāti yo tasmiṃ saṃsaṭṭhavihāre, tasmiṃ vā yogāpajjane gehasito vitakko",
  "atk-abh02a:2172_6": "– ayaṃ parānuddayatāpaṭisaṃyutto vitakko nāma.",
  "atk-abh02a:2173": "889. Lābhasakkārasilokapaṭisaṃyuttoti cīvarādilābhena ceva sakkārena ca kittisaddena ca saddhiṃ ārammaṇakaraṇavasena paṭisaṃyutto.",
  "atk-abh02a:2174_0": "890. Anavaññattipaṭisaṃyuttoti ‘aho vata maṃ pare na avajāneyyuṃ, na pothetvā viheṭhetvā",
  "atk-abh02a:2174_1": "katheyyu’nti evaṃ anavaññātabhāvapatthanāya saddhiṃ uppajjanavitakko. Yo tattha gehasitoti",
  "atk-abh02a:2174_2": "yo tasmiṃ ‘mā maṃ pare avajāniṃsū’ti uppanne citte pañcakāmaguṇasaṅkhātagehanissito",
  "atk-abh02a:2174_3": "hutvā uppannavitakko. Sesaṃ sabbattha pākaṭamevāti.",
  "atk-abh02a:2175": "Ekakaniddesavaṇṇanā.",
  "atk-abh02a:2176": "(2.) Dukaniddesavaṇṇanā",
  "atk-abh02a:2177_0": "891. Dukesu kodhaniddesādayo heṭṭhā vuttanayeneva veditabbā. Heṭṭhā anāgatesu pana",
  "atk-abh02a:2177_1": "upanāhaniddesādīsu pubbakālaṃ kodhaṃ upanayhatīti aparakālakodho upanāho nāma. Upanayhanākāro",
  "atk-abh02a:2177_2": "upanayhanā. Upanayhitassa bhāvo upanayhitattaṃ. Aṭṭhapanāti paṭhamuppannassa anantaraṭṭhapanā",
  "atk-abh02a:2177_3": "mariyādaṭṭhapanā vā. Ṭhapanāti pakatiṭhapanā. Saṇṭhapanāti sabbatobhāgena punappunaṃ",
  "atk-abh02a:2177_4": "āghātaṭṭhapanā. Anusaṃsandanāti paṭhamuppannena kodhena saddhiṃ antaraṃ adassetvā",
  "atk-abh02a:2177_5": "ekībhāvakaraṇā. Anuppabandhanāti purimena saddhiṃ pacchimassa ghaṭanā. Daḷhīkammanti",
  "atk-abh02a:2177_6": "thirakaraṇaṃ. Ayaṃ vuccatīti ayaṃ upanandhanalakkhaṇo veraṃ appaṭinissajjanaraso",
  "atk-abh02a:2177_7": "upanāhoti vuccati; yena samannāgato puggalo veraṃ nissajjituṃ na sakkoti; ‘evaṃ nāma",
  "atk-abh02a:2177_8": "maṃ esa vattuṃ ananucchaviko’ti aparāparaṃ anubandhati; ādittapūtialātaṃ viya jalateva;",
  "atk-abh02a:2177_9": "dhoviyamānaṃ acchacammaṃ viya, vasātelamakkhitapilotikā viya ca na parisujjhati.",
  "atk-abh02a:2178_0": "892. Makkhanabhāvavasena makkho; paraguṇamakkhanāya pavattentopi attano kāraṇaṃ,",
  "atk-abh02a:2178_1": "gūthapaharaṇakaṃ gūtho viya, paṭhamataraṃ makkhetīti attho. Tato parā dve ākārabhāvaniddesā.",
  "atk-abh02a:2178_2": "Niṭṭhurabhāvo niṭṭhuriyaṃ; ‘taṃ nissāya ettakampi natthī’ti kheḷapātananti attho.",
  "atk-abh02a:2178_3": "Niṭṭhuriyakammanti niṭṭhuriyakaraṇaṃ. Gahaṭṭho vā hi gahaṭṭhaṃ, bhikkhu vā bhikkhuṃ",
  "atk-abh02a:2178_4": "nissāya vasanto appamattakeneva kujjhitvā ‘taṃ nissāya ettakampi natthī’ti kheḷaṃ",
  "atk-abh02a:2178_5": "pātetvā pādena maddanto viya niṭṭhuriyaṃ nāma karoti. Tassa taṃ kammaṃ niṭṭhuriyakammanti",
  "atk-abh02a:2178_6": "vuccati. Lakkhaṇādito panesa paraguṇamakkhanalakkhaṇo makkho, tesaṃ vināsanaraso,",
  "atk-abh02a:2178_7": "parena sukatānaṃ kiriyānaṃ avacchādanapaccupaṭṭhāno.",
  "atk-abh02a:2179_0": "Paḷāsatīti paḷāso; parassa guṇe dassetvā attano guṇehi samaṃ karotīti attho. Paḷāsassa",
  "atk-abh02a:2179_1": "āyanā paḷāsāyanā. Paḷāso ca so attano jayāharaṇato āhāro cāti paḷāsāhāro. Vivādaṭṭhānanti",
  "atk-abh02a:2179_2": "vivādakāraṇaṃ. Yugaggāhoti samadhuraggahaṇaṃ. Appaṭinissaggoti attanā gahitassa appaṭinissajjanaṃ.",
  "atk-abh02a:2179_3": "Lakkhaṇādito panesa yugaggāhalakkhaṇo paḷāso, paraguṇehi attano guṇānaṃ samakaraṇaraso,",
  "atk-abh02a:2179_4": "paresaṃ guṇappamāṇena upaṭṭhānapaccupaṭṭhāno. Paḷāsī hi puggalo dutiyassa dhuraṃ",
  "atk-abh02a:2179_5": "na deti, samaṃ pasāretvā tiṭṭhati, sākacchamaṇḍale aññena bhikkhunā bahūsu suttesu",
  "atk-abh02a:2179_6": "ca kāraṇesu ca ābhatesupi ‘tava ca mama ca vāde kiṃ nāma nānākaraṇaṃ? Nanu majjhe",
  "atk-abh02a:2179_7": "bhinnasuvaṇṇaṃ viya ekasadisameva amhākaṃ vacana’nti vadati. Issāmacchariyaniddesā vuttatthā eva.",
  "atk-abh02a:2180_0": "894. Māyāniddese vācaṃ bhāsatīti jānaṃyeva ‘paṇṇattiṃ vītikkamantā bhikkhū bhāriyaṃ",
  "atk-abh02a:2180_1": "karonti, amhākaṃ pana vītikkamaṭṭhānaṃ nāma natthī’ti upasanto viya bhāsati. Kāyena",
  "atk-abh02a:2180_2": "parakkamatīti ‘mayā kataṃ idaṃ pāpakammaṃ mā keci jāniṃsū’ti kāyena vattaṃ karoti.",
  "atk-abh02a:2180_3": "Vijjamānadosapaṭicchādanato cakkhumohanamāyā viyāti māyā. Māyāvino bhāvo māyāvitā.",
  "atk-abh02a:2180_4": "Katvā pāpaṃ puna paṭicchādanato aticca āsaranti etāya sattāti accāsarā. Kāyavācākiriyāhi",
  "atk-abh02a:2180_5": "aññathā dassanato vañcetīti vañcanā. Etāya sattā nikarontīti nikati; micchākarontīti",
  "atk-abh02a:2180_6": "attho. ‘Nāhaṃ evaṃ karomī’ti pāpānaṃ vikkhipanato vikiraṇā. ‘Nāhaṃ evaṃ karomī’ti",
  "atk-abh02a:2180_7": "parivajjanato pariharaṇā. Kāyādīhi saṃvaraṇato gūhanā. Sabbatobhāgena gūhanā parigūhanā.",
  "atk-abh02a:2180_8": "Tiṇapaṇṇehi viya gūthaṃ kāyavacīkammehi pāpaṃ chādetīti chādanā. Sabbatobhāgena chādanā",
  "atk-abh02a:2180_9": "paṭicchādanā. Na uttānaṃ katvā dassetīti anuttānīkammaṃ. Na pākaṭaṃ katvā dassetīti",
  "atk-abh02a:2180_10": "anāvikammaṃ. Suṭṭhu chādanā vocchādanā. Katapaṭicchādanavasena punapi pāpassa karaṇato",
  "atk-abh02a:2180_11": "pāpakiriyā. Ayaṃ vuccatīti ayaṃ katapaṭicchādanalakkhaṇā māyā nāma vuccati; yāya",
  "atk-abh02a:2180_12": "samannāgato puggalo bhasmāpaṭicchanno viya aṅgāro, udakapaṭicchanno viya khāṇu, pilotikāpaliveṭhitaṃ",
  "atk-abh02a:2180_13": "viya ca satthaṃ hoti.",
  "atk-abh02a:2181_0": "Sāṭheyyaniddese saṭhoti asantaguṇaparidīpanato na sammā bhāsitā. Sabbatobhāgena saṭho",
  "atk-abh02a:2181_1": "parisaṭho. Yaṃ tatthāti yaṃ tasmiṃ puggale. Saṭhanti asantaguṇadīpanaṃ kerāṭiyaṃ.",
  "atk-abh02a:2181_2": "Saṭhatāti saṭhākāro. Kakkaratāti padumanālissa viya aparāmasanakkhamo kharapharusabhāvo.",
  "atk-abh02a:2181_3": "Kakkariyantipi tasseva vevacanaṃ. Parikkhattatā pārikkhattiyanti padadvayena nikhaṇitvā",
  "atk-abh02a:2181_4": "ṭhapitaṃ viya daḷhakerāṭiyaṃ vuttaṃ. Idaṃ vuccatīti idaṃ attano avijjamānaguṇappakāsanalakkhaṇaṃ",
  "atk-abh02a:2181_5": "sāṭheyyaṃ nāma vuccati; yena samannāgatassa puggalassa kucchiṃ vā piṭṭhiṃ vā jānituṃ na sakkā.",
  "atk-abh02a:2182": "Vāmena sūkaro hoti, dakkhiṇena ajāmigo;",
  "atk-abh02a:2183": "Sarena nelako hoti, visāṇena jaraggavoti.",
  "atk-abh02a:2184": "Evaṃ vuttayakkhasūkarasadiso hoti. Avijjādiniddesā vuttatthā eva.",
  "atk-abh02a:2185_0": "902. Anajjavaniddese anajjavoti anujutākāro. Anajjavabhāvo anajjavatā. Jimhatāti",
  "atk-abh02a:2185_1": "candavaṅkatā. Vaṅkatāti gomuttavaṅkatā. Kuṭilatāti naṅgalakoṭivaṅkatā. Sabbehipi",
  "atk-abh02a:2185_2": "imehi padehi kāyavacīcittavaṅkatāva kathitā.",
  "atk-abh02a:2186_0": "Amaddavaniddese na mudubhāvo amudutā. Amaddavākāro amaddavatā. Kakkhaḷabhāvo kakkhaḷiyaṃ.",
  "atk-abh02a:2186_1": "Maddavakarassa sinehassa abhāvato pharusabhāvo phārusiyaṃ. Anīcavuttitāya ujukameva",
  "atk-abh02a:2186_2": "ṭhitacittabhāvo ujucittatā. Puna amudutāgahaṇaṃ tassā visesanatthaṃ ‘amudutāsaṅkhātā",
  "atk-abh02a:2186_3": "ujucittatā, na ajjavasaṅkhātā ujucittatā’ti.",
  "atk-abh02a:2187": "903. Akkhantiniddesādayo khantiniddesādipaṭipakkhato veditabbā.",
  "atk-abh02a:2188_0": "908. Saṃyojananiddese ajjhattanti kāmabhavo. Bahiddhāti rūpārūpabhavo. Kiñcāpi hi",
  "atk-abh02a:2188_1": "sattā kāmabhave appaṃ kālaṃ vasanti kappassa catutthameva koṭṭhāsaṃ, itaresu tīsu",
  "atk-abh02a:2188_2": "koṭṭhāsesu kāmabhavo suñño hoti tuccho, rūpārūpabhave bahuṃ kālaṃ vasanti, tathāpi",
  "atk-abh02a:2188_3": "nesaṃ yasmā kāmabhave cutipaṭisandhiyo bahukā honti, appā rūpārūpabhavesu, yattha",
  "atk-abh02a:2188_4": "ca cutipaṭisandhiyo bahukā tattha ālayopi patthanāpi abhilāsopi bahu hoti, yattha",
  "atk-abh02a:2188_5": "appā tattha appo, tasmā kāmabhavo ajjhattaṃ nāma jāto, rūpārūpabhavā bahiddhā nāma.",
  "atk-abh02a:2188_6": "Iti ajjhattasaṅkhāte kāmabhave bandhanaṃ ajjhattasaṃyojanaṃ nāma, bahiddhāsaṅkhātesu",
  "atk-abh02a:2188_7": "rūpārūpabhavesu bandhanaṃ bahiddhāsaṃyojanaṃ nāma. Tattha ekekaṃ pañcapañcavidhaṃ",
  "atk-abh02a:2188_8": "hoti. Tena vuttaṃ “pañcorambhāgiyāni pañcuddhambhāgiyānī”ti. Tatrāyaṃ vacanattho",
  "atk-abh02a:2188_9": "– oraṃ vuccati kāmadhātu, tattha upapattinipphādanato taṃ oraṃ bhajantīti orambhāgiyāni.",
  "atk-abh02a:2188_10": "Uddhaṃ vuccati rūpārūpadhātu, tattha upapattinipphādanato taṃ uddhaṃ bhajantīti uddhambhāgiyānīti.",
  "atk-abh02a:2189": "Dukaniddesavaṇṇanā.",
  "atk-abh02a:2190": "(3.) Tikaniddesavaṇṇanā",
  "atk-abh02a:2191_0": "909. Tikaniddese tīhi akusalamūlehi vaṭṭamūlasamudācāro kathito. Akusalavitakkādīsu",
  "atk-abh02a:2191_1": "vitakkanavasena vitakko, sañjānanavasena saññā, sabhāvaṭṭhena dhātūti veditabbā.",
  "atk-abh02a:2191_2": "Duccaritaniddese paṭhamanayo kammapathavasena vibhatto, dutiyo sabbasaṅgāhikakammavasena,",
  "atk-abh02a:2191_3": "tatiyo nibbattitacetanāvaseneva.",
  "atk-abh02a:2192": "914. Āsavaniddese suttantapariyāyena tayova āsavā kathitā.",
  "atk-abh02a:2193_0": "919. Esanāniddese saṅkhepato tattha katamā kāmesanāti ādinā nayena vutto kāmagavesanarāgo",
  "atk-abh02a:2193_1": "kāmesanā. Yo bhavesu bhavacchandotiādinā nayena vutto bhavagavesanarāgo bhavesanā.",
  "atk-abh02a:2193_2": "Sassato lokotiādinā nayena vuttā diṭṭhigatikasammatassa brahmacariyassa gavesanā",
  "atk-abh02a:2193_3": "diṭṭhi brahmacariyesanāti veditabbā. Yasmā ca na kevalaṃ rāgadiṭṭhiyo eva esanā,",
  "atk-abh02a:2193_4": "tadekaṭṭhaṃ pana kammampi esanā eva, tasmā taṃ dassetuṃ dutiyanayo vibhatto. Tattha",
  "atk-abh02a:2193_5": "tadekaṭṭhanti sampayuttekaṭṭhaṃ veditabbaṃ. Tattha kāmarāgekaṭṭhaṃ kāmāvacarasattānameva",
  "atk-abh02a:2193_6": "pavattati; bhavarāgekaṭṭhaṃ pana mahābrahmānaṃ. Samāpattito vuṭṭhāya caṅkamantānaṃ",
  "atk-abh02a:2193_7": "jhānaṅgānaṃ assādanakāle akusalakāyakammaṃ hoti, ‘aho sukhaṃ aho sukha’nti vācaṃ",
  "atk-abh02a:2193_8": "bhinditvā assādanakāle vacīkammaṃ, kāyaṅgavācaṅgāni acopetvā manasāva assādanakāle",
  "atk-abh02a:2193_9": "manokammaṃ. Antaggāhikadiṭṭhivasena sabbesampi diṭṭhigatikānaṃ caṅkamanādivasena tāni hontiyeva.",
  "atk-abh02a:2194_0": "920. Vidhāniddese “kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī”tiādīsu",
  "atk-abh02a:2194_1": "ākārasaṇṭhānaṃ vidhā nāma. “Ekavidhena ñāṇavatthū”tiādīsu koṭṭhāso. “Vidhāsu na vikampatī”tiādīsu",
  "atk-abh02a:2194_2": "māno. Idhāpi mānova vidhā nāma. So hi seyyādivasena vidahanato vidhāti vuccati. Ṭhapanaṭṭhena",
  "atk-abh02a:2194_3": "vā vidhā. Tasmā ‘seyyohamasmī’ti evaṃ uppannā mānavidhā mānaṭhapanā seyyohamasmīti",
  "atk-abh02a:2194_4": "vidhāti veditabbā. Sesapadadvayesupi eseva nayo.",
  "atk-abh02a:2195_0": "921. Bhayaniddese jātiṃ paṭicca bhayanti jātipaccayā uppannabhayaṃ. Bhayānakanti",
  "atk-abh02a:2195_1": "ākāraniddeso. Chambhitattanti bhayavasena gattacalanaṃ. Lomahaṃsoti lomānaṃ haṃsanaṃ,",
  "atk-abh02a:2195_2": "uddhaggabhāvo. Iminā padadvayena kiccato bhayaṃ dassetvā puna cetaso utrāsoti sabhāvato dassitaṃ.",
  "atk-abh02a:2196_0": "922. Tamaniddese vicikicchāsīsena avijjā kathitā. “Tamandhakāro sammoho, avijjogho",
  "atk-abh02a:2196_1": "mahabbhayo”ti vacanato hi avijjā tamo nāma. Tiṇṇaṃ pana addhānaṃ vasena desanāsukhatāya",
  "atk-abh02a:2196_2": "vicikicchāsīsena desanā katā. Tattha ‘kiṃ nu kho ahaṃ atīte khattiyo ahosiṃ udāhu",
  "atk-abh02a:2196_3": "brāhmaṇo vesso suddo kāḷo odāto rasso dīgho’ti kaṅkhanto atītaṃ addhānaṃ ārabbha",
  "atk-abh02a:2196_4": "kaṅkhati nāma. ‘Kiṃ nu kho ahaṃ anāgate khattiyo bhavissāmi udāhu brāhmaṇo vesso…pe…",
  "atk-abh02a:2196_5": "dīgho’ti kaṅkhanto anāgataṃ addhānaṃ ārabbha kaṅkhati nāma. ‘Kiṃ nu kho ahaṃ etarahi",
  "atk-abh02a:2196_6": "khattiyo udāhu brāhmaṇo vesso suddo; kiṃ vā ahaṃ rūpaṃ udāhu vedanā saññā saṅkhārā",
  "atk-abh02a:2196_7": "viññāṇa’nti kaṅkhanto paccuppannaṃ addhānaṃ ārabbha kaṅkhati nāma.",
  "atk-abh02a:2197_0": "Tattha kiñcāpi khattiyo vā attano khattiyabhāvaṃ, brāhmaṇo vā brāhmaṇabhāvaṃ, vesso",
  "atk-abh02a:2197_1": "vā vessabhāvaṃ, suddo vā suddabhāvaṃ ajānanako nāma natthi, jīvaladdhiko pana satto",
  "atk-abh02a:2197_2": "khattiyajīvādīnaṃ vaṇṇādibhedaṃ sutvā ‘kīdiso nu kho amhākaṃ abbhantare jīvo – kiṃ",
  "atk-abh02a:2197_3": "nu kho nīlako udāhu pītako lohitako odāto caturaṃso chaḷaṃso aṭṭhaṃso’ti kaṅkhanto evaṃ kaṅkhati nāma.",
  "atk-abh02a:2198_0": "923. Titthāyatanānīti titthabhūtāni āyatanāni, titthiyānaṃ vā āyatanāni. Tattha titthaṃ",
  "atk-abh02a:2198_1": "nāma dvāsaṭṭhi diṭṭhiyo. Titthiyā nāma yesaṃ tā diṭṭhiyo ruccanti khamanti. Āyatanaṭṭho",
  "atk-abh02a:2198_2": "heṭṭhā vuttoyeva. Tattha yasmā sabbepi diṭṭhigatikā sañjāyamānā imesuyeva tīsu ṭhānesu",
  "atk-abh02a:2198_3": "sañjāyanti, samosaramānāpi etesuyeva samosaranti sannipatanti, diṭṭhigatikabhāve",
  "atk-abh02a:2198_4": "ca nesaṃ etāniyeva kāraṇāni, tasmā titthāni ca tāni sañjātānītiādinā atthena āyatanāni",
  "atk-abh02a:2198_5": "cāti titthāyatanāni; tenevatthena titthiyānaṃ āyatanānītipi titthāyatanāni. Purisapuggaloti",
  "atk-abh02a:2198_6": "satto. Kāmañca purisotipi puggalotipi vutte sattoyeva vutto, ayaṃ pana sammutikathā",
  "atk-abh02a:2198_7": "nāma yo yathā jānāti tassa tathā vuccati. Paṭisaṃvedetīti attano santāne uppannaṃ",
  "atk-abh02a:2198_8": "jānāti, paṭisaṃviditaṃ karoti anubhavati vā. Pubbekatahetūti pubbe katakāraṇā, pubbe",
  "atk-abh02a:2198_9": "katakammapaccayeneva paṭisaṃvedetīti attho. Ayaṃ nigaṇṭhasamayo. Evaṃvādino pana",
  "atk-abh02a:2198_10": "te kammavedanañca kiriyavedanañca paṭikkhipitvā ekaṃ vipākavedanameva sampaṭicchanti.",
  "atk-abh02a:2198_11": "Pittasamuṭṭhānādīsu ca aṭṭhasu ābādhesu satta paṭikkhipitvā aṭṭhamaṃyeva sampaṭicchanti,",
  "atk-abh02a:2198_12": "diṭṭhadhammavedanīyādīsu ca tīsu kammesu dve paṭikkhipitvā ekaṃ aparāpariyavedanīyameva",
  "atk-abh02a:2198_13": "sampaṭicchanti, kusalākusalavipākakiriyasaṅkhātāsu ca catūsu cetanāsu vipākacetanaṃyeva sampaṭicchanti.",
  "atk-abh02a:2199_0": "Issaranimmānahetūti issaranimmānakāraṇā; brahmunā vā pajāpatinā vā issarena nimmitattā",
  "atk-abh02a:2199_1": "paṭisaṃvedetīti attho. Ayaṃ brāhmaṇasamayo. Ayañhi nesaṃ adhippāyo – imā tisso vedanā",
  "atk-abh02a:2199_2": "paccuppanne attanā katamūlakena vā āṇattimūlakena vā pubbe katena vā ahetuappaccayā",
  "atk-abh02a:2199_3": "vā paṭisaṃvedetuṃ nāma na sakkā; issaranimmānakāraṇā eva pana imā paṭisaṃvedetīti.",
  "atk-abh02a:2199_4": "Evaṃvādino panete heṭṭhā vuttesu aṭṭhasu ābādhesu ekampi asampaṭicchitvā sabbaṃ paṭibāhanti.",
  "atk-abh02a:2199_5": "Tathā diṭṭhadhammavedanīyādīsupi sabbakoṭṭhāsesu ekampi asampaṭicchitvā sabbaṃ paṭibāhanti.",
  "atk-abh02a:2200_0": "Ahetu appaccayāti hetuñca paccayañca vinā akāraṇeneva paṭisaṃvedetīti attho. Ayaṃ",
  "atk-abh02a:2200_1": "ājīvakasamayo. Evaṃ vādino etepi heṭṭhā vuttesu kāraṇesu ca byādhīsu ca ekampi asampaṭicchitvā",
  "atk-abh02a:2200_2": "sabbaṃ paṭikkhipanti.",
  "atk-abh02a:2201_0": "924. Kiñcanāti palibodhā. Rāgo kiñcananti rāgo uppajjamāno satte bandhati palibundheti,",
  "atk-abh02a:2201_1": "tasmā kiñcananti vuccati. Dosamohesupi eseva nayo. Aṅgaṇānīti “udaṅgaṇe tattha papaṃ",
  "atk-abh02a:2201_2": "avindu”nti āgataṭṭhāne bhūmippadeso aṅgaṇaṃ. “Tasseva rajassa vā aṅgaṇassa vā pahānāya",
  "atk-abh02a:2201_3": "vāyamatī”ti āgataṭṭhāne yaṃ kiñci malaṃ vā paṅko vā. “Sāṅgaṇova samāno”ti āgataṭṭhāne",
  "atk-abh02a:2201_4": "nānappakāro tibbakileso. Idhāpi tadeva kilesaṅgaṇaṃ adhippetaṃ. Teneva rāgo aṅgaṇantiādimāha.",
  "atk-abh02a:2202": "Malānīti malinabhāvakaraṇāni. Rāgo malanti rāgo uppajjamāno cittaṃ malinaṃ karoti, malaṃ gāhāpeti, tasmā malanti vuccati. Itaresupi dvīsu eseva nayo.",
  "atk-abh02a:2203": "Visamaniddese yasmā rāgādīsu ceva kāyaduccaritādīsu ca sattā pakkhalanti, pakkhalitā ca pana sāsanatopi sugatitopi patanti, tasmā pakkhalanapātahetuto rāgo visamantiādi vuttaṃ.",
  "atk-abh02a:2204_0": "Aggīti anudahanaṭṭhena aggi. Rāgaggīti rāgo uppajjamāno satte anudahati jhāpeti,",
  "atk-abh02a:2204_1": "tasmā aggīti vuccati. Dosamohesupi eseva nayo. Tattha vatthūni – ekā kira daharabhikkhunī",
  "atk-abh02a:2204_2": "cittalapabbatavihāre uposathāgāraṃ gantvā dvārapālakarūpaṃ olokayamānā ṭhitā. Athassā",
  "atk-abh02a:2204_3": "anto rāgo uppanno. Sā teneva jhāyitvā kālamakāsi. Bhikkhuniyo gacchamānā ‘ayaṃ daharā",
  "atk-abh02a:2204_4": "ṭhitā, pakkosatha na’nti āhaṃsu. Ekā gantvā ‘kasmā ṭhitāsī’ti hatthe gaṇhi. Gahitamattā",
  "atk-abh02a:2204_5": "parivattitvā patitā. Idaṃ tāva rāgassa anudahanatāya vatthu. Dosassa pana anudahanatāya",
  "atk-abh02a:2204_6": "manopadosikā devā daṭṭhabbā. Mohassa anudahanatāya khiḍḍāpadosikā devā daṭṭhabbā.",
  "atk-abh02a:2204_7": "Mohanavasena hi tesaṃ satisammoso hoti. Tasmā khiḍḍāvasena āhārakālaṃ ativattitvā",
  "atk-abh02a:2204_8": "kālaṃ karonti. Kasāvāti kasaṭā nirojā. Rāgādīsu ca kāyaduccaritādīsu ca ekampi paṇītaṃ",
  "atk-abh02a:2204_9": "ojavantaṃ natthi, tasmā rāgo kasāvotiādi vuttaṃ.",
  "atk-abh02a:2205_0": "925. Assādadiṭṭhīti assādasampayuttā diṭṭhi. Natthi kāmesu dosoti kilesakāmena vatthukāmapaṭisevanadoso",
  "atk-abh02a:2205_1": "natthīti vadati. Pātabyatanti pātabbabhāvaṃ paribhuñjanaṃ ajjhoharaṇaṃ. Evaṃvādī",
  "atk-abh02a:2205_2": "hi so vatthukāmesu kilesakāmaṃ pivanto viya ajjhoharanto viya paribhuñjati. Attānudiṭṭhīti",
  "atk-abh02a:2205_3": "attānaṃ anugatā diṭṭhi. Micchādiṭṭhīti lāmakā diṭṭhi. Idāni yasmā ettha paṭhamā sassatadiṭṭhi",
  "atk-abh02a:2205_4": "hoti, dutiyā sakkāyadiṭṭhi, tatiyā ucchedadiṭṭhi, tasmā tamatthaṃ dassetuṃ sassatadiṭṭhi",
  "atk-abh02a:2205_5": "assādadiṭṭhītiādimāha.",
  "atk-abh02a:2206_0": "926. Aratiniddeso ca vihesāniddeso ca vuttatthoyeva. Adhammassa cariyā adhammacariyā,",
  "atk-abh02a:2206_1": "adhammakaraṇanti attho. Visamā cariyā, visamassa vā kammassa cariyāti visamacariyā.",
  "atk-abh02a:2206_2": "Dovacassatāpāpamittatā niddesā vuttatthā eva. Puthunimittārammaṇesu pavattito nānattesu",
  "atk-abh02a:2206_3": "saññā nānattasaññā. Yasmā vā aññāva kāmasaññā, aññā byāpādādisaññā, tasmā nānattā",
  "atk-abh02a:2206_4": "saññātipi nānattasaññā. Kosajjapamādaniddesesu pañcasu kāmaguṇesu vissaṭṭhacittassa",
  "atk-abh02a:2206_5": "kusaladhammabhāvanāya ananuyogavasena līnavuttitā kosajjaṃ, pamajjanavasena pamattabhāvo",
  "atk-abh02a:2206_6": "pamādoti veditabbo. Asantuṭṭhitādiniddesā vuttatthā eva.",
  "atk-abh02a:2207_0": "931. Anādariyaniddese ovādassa anādiyanavasena anādarabhāvo anādariyaṃ. Anādariyanākāro",
  "atk-abh02a:2207_1": "anādaratā. Sagaruvāsaṃ avasanaṭṭhena agāravabhāvo agāravatā. Sajeṭṭhakavāsaṃ avasanaṭṭhena",
  "atk-abh02a:2207_2": "appatissavatā. Anaddāti anādiyanā. Anaddāyanāti anādiyanākāro. Anaddāya ayitassa",
  "atk-abh02a:2207_3": "bhāvo anaddāyitattaṃ. Asīlassa bhāvo asīlyaṃ. Acittīkāroti garucittīkārassa akaraṇaṃ.",
  "atk-abh02a:2208": "932. Assaddhabhāvo assaddhiyaṃ. Asaddahanākāro asaddahanā. Okappetvā anupavisitvā aggahaṇaṃ anokappanā. Appasīdanaṭṭhena anabhippasādo.",
  "atk-abh02a:2209": "Avadaññutāti thaddhamacchariyavasena ‘dehi, karohī’ti vacanassa ajānatā.",
  "atk-abh02a:2210_0": "934. Buddhā ca buddhasāvakā cāti ettha buddhaggahaṇena paccekabuddhāpi gahitāva.",
  "atk-abh02a:2210_1": "Asametukamyatāti tesaṃ samīpaṃ agantukāmatā. Saddhammaṃ asotukamyatāti sattatiṃsa",
  "atk-abh02a:2210_2": "bodhipakkhiyadhammā saddhammo nāma, taṃ asuṇitukāmatā. Anuggahetukamyatāti na uggahetukāmatā.",
  "atk-abh02a:2211_0": "Upārambhacittatāti upārambhacittabhāvo. Yasmā pana so atthato upārambhova hoti, tasmā",
  "atk-abh02a:2211_1": "taṃ dassetuṃ tattha katamo upārambhotiādi vuttaṃ. Tattha upārambhanavasena upārambho.",
  "atk-abh02a:2211_2": "Punappunaṃ upārambho anupārambho upārambhanākāro upārambhanā. Punappunaṃ upārambhanā",
  "atk-abh02a:2211_3": "anupārambhanā. Anupārambhitassa bhāvo anupārambhitattaṃ. Uññāti heṭṭhā katvā jānanā.",
  "atk-abh02a:2211_4": "Avaññāti avajānanā. Paribhavanaṃ paribhavo. Randhassa gavesitā randhagavesitā. Randhaṃ",
  "atk-abh02a:2211_5": "vā gavesatīti randhagavesī, tassa bhāvo randhagavesitā. Ayaṃ vuccatīti ayaṃ paravajjānupassanalakkhaṇo",
  "atk-abh02a:2211_6": "upārambho nāma vuccati, yena samannāgato puggalo, yathā nāma tunnakāro sāṭakaṃ pasāretvā",
  "atk-abh02a:2211_7": "chiddameva oloketi, evameva parassa sabbepi guṇe makkhetvā aguṇesuyeva patiṭṭhāti.",
  "atk-abh02a:2212_0": "936. Ayoniso manasikāroti anupāyamanasikāro. Anicce niccanti anicceyeva vatthusmiṃ",
  "atk-abh02a:2212_1": "‘idaṃ nicca’nti evaṃ pavatto. Dukkhe sukhantiādīsupi eseva nayo. Saccavippaṭikulena",
  "atk-abh02a:2212_2": "cāti catunnaṃ saccānaṃ ananulomavasena. Cittassa āvaṭṭanātiādīni sabbānipi āvajjanasseva",
  "atk-abh02a:2212_3": "vevacanāneva. Āvajjanañhi bhavaṅgacittaṃ āvaṭṭetīti cittassa āvaṭṭanā. Anuanu āvaṭṭetīti",
  "atk-abh02a:2212_4": "anāvaṭṭanā. Ābhujatīti ābhogo. Bhavaṅgārammaṇato aññaṃ ārammaṇaṃ samannāharatīti",
  "atk-abh02a:2212_5": "samannāhāro. Tadevārammaṇaṃ attānaṃ anubandhitvā uppajjamāne manasikarotīti manasikāro.",
  "atk-abh02a:2212_6": "Karotīti ṭhapeti. Ayaṃ vuccatīti ayaṃ anupāyamanasikāro uppathamanasikāralakkhaṇo",
  "atk-abh02a:2212_7": "ayonisomanasikāro nāma vuccati. Tassa vasena puggalo dukkhādīni saccāni yāthāvato",
  "atk-abh02a:2212_8": "āvajjituṃ na sakkoti.",
  "atk-abh02a:2213": "Kummaggasevanāniddese yaṃ kummaggaṃ sevato sevanā kummaggasevanāti vuccati, taṃ dassetuṃ tattha katamo kummaggoti dutiyapucchā katā. Sesaṃ sabbattha uttānamevāti.",
  "atk-abh02a:2214": "Tikaniddesavaṇṇanā niṭṭhitā.",
  "atk-abh02a:2215": "(4.) Catukkaniddesavaṇṇanā",
  "atk-abh02a:2216_0": "939. Catukkaniddese taṇhuppādesu cīvarahetūti ‘kattha manāpaṃ cīvaraṃ labhissāmī’ti",
  "atk-abh02a:2216_1": "cīvarakāraṇā uppajjati. Itibhavābhavahetūti ettha itīti nidassanatthe nipāto; yathā",
  "atk-abh02a:2216_2": "cīvarādihetu evaṃ bhavābhavahetūtipi attho. Bhavābhavoti cettha paṇītapaṇītatarāni",
  "atk-abh02a:2216_3": "telamadhuphāṇitādīni adhippetāni. Imesaṃ pana catunnaṃ taṇhuppādānaṃ pahānatthāya",
  "atk-abh02a:2216_4": "paṭipāṭiyāva cattāro ariyavaṃsā desitāti veditabbā.",
  "atk-abh02a:2217_0": "Agatigamanesu chandāgatiṃ gacchatīti chandena pemena agatiṃ gacchati, akattabbaṃ",
  "atk-abh02a:2217_1": "karoti. Parapadesupi eseva nayo. Tattha yo ‘ayaṃ me mitto vā sandiṭṭho vā sambhatto",
  "atk-abh02a:2217_2": "vā ñātako vā lañjaṃ vā pana me detī’ti chandavasena assāmikaṃ sāmikaṃ karoti – ayaṃ",
  "atk-abh02a:2217_3": "chandāgatiṃ gacchati nāma. Yo ‘ayaṃ me verī’ti pakativeravasena vā taṅkhaṇuppannakodhavasena",
  "atk-abh02a:2217_4": "vā sāmikaṃ assāmikaṃ karoti – ayaṃ dosāgatiṃ gacchati nāma. Yo pana mandattā momūhattā",
  "atk-abh02a:2217_5": "yaṃ vā taṃ vā vatvā assāmikaṃ sāmikaṃ karoti – ayaṃ mohāgatiṃ gacchati nāma. Yo pana",
  "atk-abh02a:2217_6": "‘ayaṃ rājavallabho vā visamanissito vā anatthampi me kareyyā’ti bhīto assāmikaṃ sāmikaṃ",
  "atk-abh02a:2217_7": "karoti – ayaṃ bhayāgatiṃ gacchati nāma. Yo vā pana bhājiyaṭṭhāne kiñci bhājento ‘ayaṃ",
  "atk-abh02a:2217_8": "me mitto vā sandiṭṭho vā sambhatto vā’ti pemavasena atirekaṃ deti, ‘ayaṃ me verī’ti",
  "atk-abh02a:2217_9": "dosavasena ūnakaṃ deti, momūhattā dinnādinnaṃ ajānamāno kassaci ūnakaṃ kassaci adhikaṃ",
  "atk-abh02a:2217_10": "deti, ‘ayaṃ imasmiṃ adīyamāne mayhaṃ anatthampi kareyyā’ti bhīto kassaci atirekaṃ",
  "atk-abh02a:2217_11": "deti, so catubbidhopi yathānukkamena chandāgatiādīni gacchati nāma. Ariyā etāya na",
  "atk-abh02a:2217_12": "gacchantīti agati, anariyā iminā agatiṃ gacchantīti agatigamanaṃ. Imaṃ dvayaṃ catunnampi",
  "atk-abh02a:2217_13": "sādhāraṇavasena vuttaṃ. Chandena gamanaṃ chandagamanaṃ. Idaṃ dosādīnaṃ asādhāraṇavasena",
  "atk-abh02a:2217_14": "vuttaṃ. Sakapakkharāgañca parapakkhadosañca purakkhatvā asamaggabhāvena gamanaṃ vaggagamanaṃ.",
  "atk-abh02a:2217_15": "Idaṃ chandadosasādhāraṇavasena vuttaṃ. Vārino viya yathāninnaṃ gamananti vārigamanaṃ.",
  "atk-abh02a:2217_16": "Idaṃ catunnampi sādhāraṇavasena vuttaṃ.",
  "atk-abh02a:2218_0": "Vipariyāsesu aniccādīni vatthūni niccantiādinā nayena viparītato esantīti vipariyāsā,",
  "atk-abh02a:2218_1": "saññāya vipariyāso saññāvipariyāso. Itaresupi dvīsu eseva nayo. Evamete catunnaṃ",
  "atk-abh02a:2218_2": "vatthūnaṃ vasena cattāro, yesu vatthūsu saññādīnaṃ vasena dvādasa honti. Tesu aṭṭha",
  "atk-abh02a:2218_3": "sotāpattimaggena pahīyanti. Asubhe subhanti saññācittavipallāsā sakadāgāmimaggena",
  "atk-abh02a:2218_4": "tanukā honti, anāgāmimaggena pahīyanti. Dukkhe sukhanti saññācittavipallāsā arahattamaggena",
  "atk-abh02a:2218_5": "pahīyantīti veditabbā.",
  "atk-abh02a:2219_0": "Anariyavohāresu anariyavohārāti anariyānaṃ lāmakānaṃ vohārā. Diṭṭhavāditāti ‘diṭṭhaṃ",
  "atk-abh02a:2219_1": "mayā’ti evaṃ vāditā. Ettha ca taṃ taṃ samuṭṭhāpikacetanāvasena attho veditabbo. Saha",
  "atk-abh02a:2219_2": "saddena cetanā kathitātipi vuttameva. Dutiyacatukkepi eseva nayo. Ariyo hi adisvā",
  "atk-abh02a:2219_3": "vā ‘diṭṭhaṃ mayā’ti disvā vā ‘na diṭṭhaṃ mayā’ti vattā nāma natthi; anariyova evaṃ",
  "atk-abh02a:2219_4": "vadati. Tasmā evaṃ vadantassa etā saha saddena aṭṭha cetanā anariyavohārāti veditabbā.",
  "atk-abh02a:2220": "Duccaritesu paṭhamacatukkaṃ veracetanāvasena vuttaṃ, dutiyaṃ vacīduccaritavasena.",
  "atk-abh02a:2221": "Bhayesu paṭhamacatukke jātiṃ paṭicca uppannaṃ bhayaṃ jātibhayaṃ. Sesesupi eseva nayo. Dutiyacatukke rājato uppannaṃ bhayaṃ rājabhayaṃ. Sesesupi eseva nayo.",
  "atk-abh02a:2222_0": "Tatiyacatukke cattāri bhayānīti mahāsamudde udakaṃ orohantassa vuttabhayāni. Mahāsamudde",
  "atk-abh02a:2222_1": "kira mahindavīci nāma saṭṭhi yojanāni uggacchati. Gaṅgāvīci nāma paṇṇāsa. Rohaṇavīci",
  "atk-abh02a:2222_2": "nāma cattālīsa yojanāni uggacchati. Evarūpā ūmiyo paṭicca uppannaṃ bhayaṃ ūmibhayaṃ",
  "atk-abh02a:2222_3": "nāma. Kumbhīlato uppannaṃ bhayaṃ kumbhīlabhayaṃ. Udakāvaṭṭato bhayaṃ āvaṭṭabhayaṃ.",
  "atk-abh02a:2222_4": "Susukā vuccati caṇḍamaccho; tato bhayaṃ susukābhayaṃ.",
  "atk-abh02a:2223_0": "Catutthacatukke attānuvādabhayanti pāpakammino attānaṃ anuvadantassa uppajjanakabhayaṃ.",
  "atk-abh02a:2223_1": "Parānuvādabhayanti parassa anuvādato uppajjanakabhayaṃ. Daṇḍabhayanti agārikassa",
  "atk-abh02a:2223_2": "raññā pavattitadaṇḍaṃ, anagārikassa vinayadaṇḍaṃ paṭicca uppajjanakabhayaṃ. Duggatibhayanti",
  "atk-abh02a:2223_3": "cattāro apāye paṭicca uppajjanakabhayaṃ. Iti imehi catūhi catukkehi soḷasa mahābhayāni nāma kathitāni.",
  "atk-abh02a:2224_0": "Diṭṭhicatukke timbarukadiṭṭhi nāma kathitā. Tattha sayaṃkataṃ sukhadukkhanti vedanaṃ",
  "atk-abh02a:2224_1": "attato samanupassato vedanāya eva vedanā katāti uppannā diṭṭhi. Evañca sati tassā",
  "atk-abh02a:2224_2": "vedanāya pubbepi atthitā āpajjatīti ayaṃ sassatadiṭṭhi nāma hoti. Saccato thetatoti",
  "atk-abh02a:2224_3": "saccato thirato. Paraṃkatanti paccuppannavedanato aññaṃ vedanākāraṇaṃ vedanattānaṃ",
  "atk-abh02a:2224_4": "samanupassato ‘aññāya vedanāya ayaṃ vedanā katā’ti uppannā diṭṭhi. Evaṃ sati purimāya",
  "atk-abh02a:2224_5": "kāraṇavedanāya ucchedo āpajjatīti ayaṃ ucchedadiṭṭhi nāma hoti. Sayaṃkatañca paraṃkatañcāti",
  "atk-abh02a:2224_6": "yathāvutteneva atthena ‘upaḍḍhaṃ sayaṃkataṃ, upaḍḍhaṃ parena kata’nti gaṇhato uppannā",
  "atk-abh02a:2224_7": "diṭṭhi – ayaṃ sassatucchedadiṭṭhi nāma. Catutthā akāraṇā eva sukhadukkhaṃ hotīti",
  "atk-abh02a:2224_8": "gaṇhato uppannā diṭṭhi. Evaṃ sati ayaṃ ahetukadiṭṭhi nāma. Sesamettha heṭṭhā vuttanayattā uttānatthamevāti.",
  "atk-abh02a:2225": "Catukkaniddesavaṇṇanā niṭṭhitā.",
  "atk-abh02a:2226": "(5.) Pañcakaniddesavaṇṇanā",
  "atk-abh02a:2227_0": "940. Pañcakaniddese yasmā yesaṃ sakkāyadiṭṭhiādīni appahīnāni, te bhavaggepi nibbatte",
  "atk-abh02a:2227_1": "etāni ākaḍḍhitvā kāmabhaveyeva pātenti, tasmā orambhāgiyāni saṃyojanānīti vuttāni.",
  "atk-abh02a:2227_2": "Iti etāni pañca gacchantaṃ na vārenti, gataṃ pana ānenti. Rūparāgādīnipi pañca gacchantaṃ",
  "atk-abh02a:2227_3": "na vārenti, āgantuṃ pana na denti. Rāgādayo pañca lagganaṭṭhena saṅgā, anupaviṭṭhaṭṭhena pana sallāti vuttā.",
  "atk-abh02a:2228_0": "941. Cetokhilāti cittassa thaddhabhāvā kacavarabhāvā khāṇukabhāvā. Satthari kaṅkhatīti",
  "atk-abh02a:2228_1": "satthu sarīre vā guṇe vā kaṅkhati. Sarīre kaṅkhamāno ‘dvattiṃsavaralakkhaṇapaṭimaṇḍitaṃ",
  "atk-abh02a:2228_2": "nāma sarīraṃ atthi nu kho natthī’ti kaṅkhati. Guṇe kaṅkhamāno ‘atītānāgatapaccuppannajānanasamatthaṃ",
  "atk-abh02a:2228_3": "sabbaññutañāṇaṃ atthi nu kho natthī’ti kaṅkhati. Vicikicchatīti vicinanto kicchati,",
  "atk-abh02a:2228_4": "dukkhaṃ āpajjati, vinicchetuṃ na sakkoti. Nādhimuccatīti ‘evameta’nti adhimokkhaṃ",
  "atk-abh02a:2228_5": "na paṭilabhati. Na sampasīdatīti guṇesu otaritvā nibbicikicchabhāvena pasīdituṃ anāvilo",
  "atk-abh02a:2228_6": "bhavituṃ na sakkoti.",
  "atk-abh02a:2229_0": "Dhammeti pariyattidhamme ca paṭivedhadhamme ca. Pariyattidhamme kaṅkhamāno ‘tepiṭakaṃ",
  "atk-abh02a:2229_1": "buddhavacanaṃ caturāsītidhammakkhandhasahassānīti vadanti, atthi nu kho etaṃ natthī’ti",
  "atk-abh02a:2229_2": "kaṅkhati. Paṭivedhadhamme kaṅkhamāno ‘vipassanānissando maggo nāma, magganissando",
  "atk-abh02a:2229_3": "phalaṃ nāma, sabbasaṅkhārapaṭinissaggo nibbānaṃ nāmāti vadanti, taṃ atthi nu kho natthīti kaṅkhati’.",
  "atk-abh02a:2230_0": "Saṅghe kaṅkhatīti ‘ujuppaṭipannotiādīnaṃ padānaṃ vasena evarūpaṃ paṭipadaṃ paṭipannā",
  "atk-abh02a:2230_1": "cattāro maggaṭṭhā cattāro phalaṭṭhāti aṭṭhannaṃ puggalānaṃ samūhabhūto saṅgho nāma",
  "atk-abh02a:2230_2": "atthi nu kho natthī’ti kaṅkhati. Sikkhāya kaṅkhamāno ‘adhisīlasikkhā nāma adhicittasikkhā",
  "atk-abh02a:2230_3": "nāma adhipaññā sikkhā nāmāti vadanti, sā atthi nu kho natthī’ti kaṅkhati.",
  "atk-abh02a:2231_0": "Cetasovinibandhāti cittaṃ bandhitvā muṭṭhiyaṃ katvā viya gaṇhantīti cetasovinibandhā.",
  "atk-abh02a:2231_1": "Kāmeti vatthukāmepi kilesakāmepi. Kāyeti attano kāye. Rūpeti bahiddhā rūpe. Yāvadatthanti",
  "atk-abh02a:2231_2": "yattakaṃ icchati tattakaṃ. Udarāvadehakanti udarapūraṃ. Tañhi udaraṃ avadehanato",
  "atk-abh02a:2231_3": "udarāvadehakanti vuccati. Seyyasukhanti mañcapīṭhasukhaṃ utusukhaṃ vā. Passasukhanti",
  "atk-abh02a:2231_4": "yathā samparivattakaṃ sayantassa dakkhiṇapassavāmapassānaṃ sukhaṃ hoti, evaṃ uppannasukhaṃ.",
  "atk-abh02a:2231_5": "Middhasukhanti niddāsukhaṃ. Anuyuttoti yuttapayutto viharati. Paṇidhāyāti patthayitvā.",
  "atk-abh02a:2231_6": "Sīlenātiādīsu sīlanti catupārisuddhisīlaṃ. Vatanti vatasamādānaṃ. Tapoti tapacaraṇaṃ.",
  "atk-abh02a:2231_7": "Brahmacariyanti methunavirati. Devo vā bhavissāmīti mahesakkhadevo vā bhavissāmi.",
  "atk-abh02a:2231_8": "Devaññataro vāti appesakkhadevesu vā aññataro. Kusaladhamme āvaranti nivārentīti nīvaraṇāni.",
  "atk-abh02a:2232": "Mātā jīvitā voropitā hotīti manusseneva sakajanikā manussamātā jīvitā voropitā hoti. Pitāpi manussapitāva. Arahāpi manussaarahāva. Duṭṭhena cittenāti vadhakacittena.",
  "atk-abh02a:2233_0": "Saññīti saññāsamaṅgī. Arogoti nicco. Ittheke abhivadantīti itthaṃ eke abhivadanti,",
  "atk-abh02a:2233_1": "evameke abhivadantīti attho. Ettāvatā soḷasa saññīvādā kathitā. Asaññīti saññāvirahito.",
  "atk-abh02a:2233_2": "Iminā padena aṭṭha asaññīvādā kathitā. Tatiyapadena aṭṭha nevasaññīnāsaññīvādā kathitā.",
  "atk-abh02a:2233_3": "Sato vā pana sattassāti athavā pana vijjamānasseva sattassa. Ucchedanti upacchedaṃ.",
  "atk-abh02a:2233_4": "Vināsanti adassanaṃ. Vibhavanti bhāvavigamaṃ. Sabbānetāni aññamaññavevacanāneva.",
  "atk-abh02a:2233_5": "Tattha dve janā ucchedadiṭṭhiṃ gaṇhanti – lābhī ca alābhī ca. Tattha lābhī arahato",
  "atk-abh02a:2233_6": "dibbena cakkhunā cutiṃ disvā upapattiṃ apassanto, yo vā cutimattameva daṭṭhuṃ sakkoti",
  "atk-abh02a:2233_7": "na upapātaṃ, so ucchedadiṭṭhiṃ gaṇhāti. Alābhī ‘ko paralokaṃ jānātī’ti kāmasukhagiddhatāya",
  "atk-abh02a:2233_8": "vā ‘yathā rukkhato paṇṇāni patitāni na puna viruhanti, evaṃ sattā’tiādinā vitakkena",
  "atk-abh02a:2233_9": "vā ucchedaṃ gaṇhāti. Idha pana taṇhādiṭṭhīnaṃ vasena tathā ca aññathā ca vikappetvāva",
  "atk-abh02a:2233_10": "uppannā satta ucchedavādā kathitā. Tesañhi idaṃ saṅgahavacanaṃ. Diṭṭhadhammanibbānaṃ",
  "atk-abh02a:2233_11": "vā paneketi ettha diṭṭhadhammoti paccakkhadhammo vuccati. Tattha tattha paṭiladdhattabhāvassetaṃ",
  "atk-abh02a:2233_12": "adhivacanaṃ. Diṭṭhadhamme nibbānaṃ diṭṭhadhammanibbānaṃ; imasmiṃyeva attabhāve dukkhā",
  "atk-abh02a:2233_13": "vūpasammanti attho. Idaṃ pañcannaṃ diṭṭhadhammanibbānavādānaṃ saṅgahavacanaṃ.",
  "atk-abh02a:2234_0": "942. Verāti veracetanā. Byasanāti vināsā. Akkhantiyāti anadhivāsanāya. Appiyoti dassanasavanapaṭikūlatāya",
  "atk-abh02a:2234_1": "na piyāyitabbo. Cintetumpi paṭikūlattā mano etasmiṃ na appetīti amanāpo. Verabahuloti",
  "atk-abh02a:2234_2": "bahuvero. Vajjabahuloti bahudoso.",
  "atk-abh02a:2235_0": "Ājīvakabhayanti ājīvaṃ jīvitavuttiṃ paṭicca uppannaṃ bhayaṃ. Taṃ agārikassapi hoti",
  "atk-abh02a:2235_1": "anagārikassapi. Tattha agārikena tāva ājīvahetu bahuṃ akusalaṃ kataṃ hoti. Athassa",
  "atk-abh02a:2235_2": "maraṇasamaye niraye upaṭṭhahante bhayaṃ uppajjati. Anagārikenāpi bahu anesanā katā",
  "atk-abh02a:2235_3": "hoti. Athassa maraṇakāle niraye upaṭṭhahante bhayaṃ uppajjati. Idaṃ ājīvakabhayaṃ",
  "atk-abh02a:2235_4": "nāma. Asilokabhayanti garahabhayaṃ parisasārajjabhayanti katapāpassa puggalassa sannipatitaṃ",
  "atk-abh02a:2235_5": "parisaṃ upasaṅkamantassa sārajjasaṅkhātaṃ bhayaṃ uppajjati. Idaṃ parisasārajjabhayaṃ",
  "atk-abh02a:2235_6": "nāma. Itaradvayaṃ pākaṭameva.",
  "atk-abh02a:2236_0": "943. Diṭṭhadhammanibbānavāresu pañcahi kāmaguṇehīti manāpiyarūpādīhi pañcahi kāmakoṭṭhāsehi",
  "atk-abh02a:2236_1": "bandhanehi vā. Samappitoti suṭṭhu appito allīno hutvā. Samaṅgībhūtoti samannāgato.",
  "atk-abh02a:2236_2": "Paricāretīti tesu kāmaguṇesu yathāsukhaṃ indriyāni cāreti sañcāreti ito cito ca upaneti;",
  "atk-abh02a:2236_3": "atha vā pana laḷati ramati kīḷatīti. Ettha ca duvidhā kāmaguṇā – mānussakā ceva dibbā",
  "atk-abh02a:2236_4": "ca. Mānussakā mandhātukāmaguṇasadisā daṭṭhabbā; dibbā paranimmitavasavattidevarājassa",
  "atk-abh02a:2236_5": "kāmaguṇasadisāti. Evarūpe kāme upagatañhi te paramadiṭṭhadhammanibbānappatto hotīti",
  "atk-abh02a:2236_6": "vadanti. Tattha paramadiṭṭhadhammanibbānanti paramaṃ diṭṭhadhammanibbānaṃ, uttamanti attho.",
  "atk-abh02a:2237_0": "Dutiyavāre hutvā abhāvaṭṭhena aniccā; paṭipīḷanaṭṭhena dukkhā; pakatijahanaṭṭhena",
  "atk-abh02a:2237_1": "vipariṇāmadhammāti veditabbā. Tesaṃ vipariṇāmaññathābhāvāti tesaṃ kāmānaṃ vipariṇāmasaṅkhātā",
  "atk-abh02a:2237_2": "aññathābhāvā. ‘Yampi me ahosi tampi me natthī’ti vuttanayena uppajjanti sokaparidevadukkhadomanassupāyāsā.",
  "atk-abh02a:2237_3": "Tattha antonijjhāyanalakkhaṇo soko; tannissitalālappalakkhaṇo paridevo; kāyapaṭipīḷanalakkhaṇaṃ",
  "atk-abh02a:2237_4": "dukkhaṃ; manovighātalakkhaṇaṃ domanassaṃ; vighātalakkhaṇo upāyāso.",
  "atk-abh02a:2238_0": "Vitakkitanti abhiniropanavasena pavatto vitakko. Vicāritanti anumajjanavasena pavatto",
  "atk-abh02a:2238_1": "vicāro. Etena etanti etena vitakkena ca vicārena ca etaṃ paṭhamajjhānaṃ oḷārikaṃ",
  "atk-abh02a:2238_2": "sakaṇṭakaṃ viya khāyati.",
  "atk-abh02a:2239_0": "Pītigatanti pītimeva. Cetaso uppilāvitanti cittassa uppilabhāvakaraṇaṃ. Cetaso ābhogoti",
  "atk-abh02a:2239_1": "jhānā vuṭṭhāya tasmiṃ sukhe punappunaṃ cittassa ābhogo manasikāroti. Sesaṃ sabbattha uttānatthamevāti.",
  "atk-abh02a:2240": "Pañcakaniddesavaṇṇanā niṭṭhitā.",
  "atk-abh02a:2241": "(6.) Chakkaniddesavaṇṇanā",
  "atk-abh02a:2242": "944. Chakkaniddese yasmā kuddho vā kodhavasena, sandiṭṭhiparāmāsī vā sandiṭṭhiparāmāsitāya kalahaṃ viggahaṃ vivādaṃ āpajjati, tasmā kodhādayo ‘vivādamūlānī’ti vuttā.",
  "atk-abh02a:2243_0": "Chandarāganiddese kāmagehasitattā chandarāgā gehassitā dhammāti saṅgahato vatvā puna",
  "atk-abh02a:2243_1": "pabhedato dassetuṃ manāpiyesu rūpesūtiādi vuttaṃ. Tattha manāpiyesūti manavaḍḍhanakesu",
  "atk-abh02a:2243_2": "iṭṭhesu. Virodhā eva virodhavatthūni. Amanāpiyesūti aniṭṭhesu.",
  "atk-abh02a:2244_0": "945. Agāravesu agāravoti gāravavirahito. Appatissoti appatissayo anīcavutti. Ettha",
  "atk-abh02a:2244_1": "pana yo bhikkhu satthari dharamāne tīsu kālesu upaṭṭhānaṃ na yāti, satthari anupāhane",
  "atk-abh02a:2244_2": "caṅkamante saupāhano caṅkamati, nīce caṅkame caṅkamante ucce caṅkame caṅkamati, heṭṭhā",
  "atk-abh02a:2244_3": "vasante upari vasati, satthudassanaṭṭhāne ubho aṃse pārupati, chattaṃ dhāreti, upāhanaṃ",
  "atk-abh02a:2244_4": "dhāreti, nhāyati, uccāraṃ vā passāvaṃ vā karoti, parinibbute vā pana cetiyaṃ vandituṃ",
  "atk-abh02a:2244_5": "na gacchati, cetiyassa paññāyanaṭṭhāne satthudassanaṭṭhāne vuttaṃ sabbaṃ karoti –",
  "atk-abh02a:2244_6": "ayaṃ satthari agāravo nāma. Yo pana dhammasavane saṅghuṭṭhe sakkaccaṃ na gacchati,",
  "atk-abh02a:2244_7": "sakkaccaṃ dhammaṃ na suṇāti, samullapanto nisīdati, na sakkaccaṃ gaṇhāti, na sakkaccaṃ",
  "atk-abh02a:2244_8": "vāceti – ‘ayaṃ dhamme agāravo nāma. Yo pana therena bhikkhunā anajjhiṭṭho dhammaṃ",
  "atk-abh02a:2244_9": "deseti, pañhaṃ katheti, vuḍḍhe bhikkhū ghaṭṭento gacchati, tiṭṭhati, nisīdati, dussapallatthikaṃ",
  "atk-abh02a:2244_10": "vā hatthapallatthikaṃ vā karoti, saṅghamajjhe ubho aṃse pārupati, chattupāhanaṃ dhāreti",
  "atk-abh02a:2244_11": "– ayaṃ saṅghe agāravo nāma. Ekabhikkhusmimpi hi agārave kate saṅghe agāravo katova",
  "atk-abh02a:2244_12": "hoti. Tisso sikkhā pana apūrayamānova sikkhāya agāravo nāma. Appamādalakkhaṇaṃ ananubrūhayamāno",
  "atk-abh02a:2244_13": "appamāde agāravo nāma. Duvidhaṃ paṭisanthāraṃ akaronto paṭisanthāre agāravo nāma.",
  "atk-abh02a:2245_0": "Parihāniyā dhammāti parihānakarā dhammā. Kammārāmatāti navakamme vā cīvaravicāraṇādīsu",
  "atk-abh02a:2245_1": "vā kammesu abhirati yuttapayuttatā. Bhassārāmatāti tiracchānakathāvasena bhasse yuttapayuttatā.",
  "atk-abh02a:2245_2": "Niddārāmatāti niddāya yuttapayuttatā. Saṅgaṇikārāmatāti saṅgaṇikāya yuttapayuttatā.",
  "atk-abh02a:2245_3": "Saṃsaggārāmatāti savanasaṃsagge, dassanasaṃsagge, samullāpasaṃsagge, paribhogasaṃsagge,",
  "atk-abh02a:2245_4": "kāyasaṃsaggeti pañcavidhe saṃsagge yuttapayuttatā. Papañcārāmatāti taṇhāmānadiṭṭhipapañcesu yuttapayuttatā.",
  "atk-abh02a:2246_0": "946. Somanassupavicārādīsu somanassena saddhiṃ upavicarantīti somanassupavicārā.",
  "atk-abh02a:2246_1": "Cakkhunā rūpaṃ disvāti cakkhuviññāṇena rūpaṃ passitvā. Somanassaṭṭhāniyanti somanassassa",
  "atk-abh02a:2246_2": "ārammaṇavasena kāraṇabhūtaṃ. Upavicaratīti tattha vicārappavattanena upavicarati.",
  "atk-abh02a:2246_3": "Vitakko pana taṃsampayutto vāti iminā nayena tīsupi chakkesu attho veditabbo.",
  "atk-abh02a:2247": "947. Gehasitānīti kāmaguṇanissitāni. Somanassānīti cetasikasukhāni. Domanassānīti cetasikadukkhāni. Upekkhāti aññāṇasampayuttā upekkhā vedanā, aññāṇupekkhātipi etāsaṃyeva nāmaṃ.",
  "atk-abh02a:2248_0": "948. Atthi me attāti vāti sabbapadesu vā-saddo vikappattho; evaṃ vā diṭṭhi uppajjatīti",
  "atk-abh02a:2248_1": "vuttaṃ hoti. Atthi me attāti cettha sassatadiṭṭhi sabbakālesu attano atthitaṃ gaṇhāti.",
  "atk-abh02a:2248_2": "Saccato thetatoti bhūtato ca thirato ca; idaṃ saccanti suṭṭhu daḷhabhāvenāti vuttaṃ",
  "atk-abh02a:2248_3": "hoti. Natthi me attāti ayaṃ pana ucchedadiṭṭhi, sato sattassa tattha tattha vibhavaggahaṇato.",
  "atk-abh02a:2248_4": "Atha vā purimāpi tīsu kālesu atthīti gahaṇato sassatadiṭṭhi, paccuppannameva atthīti",
  "atk-abh02a:2248_5": "gaṇhantī ucchedadiṭṭhi. Pacchimāpi atītānāgatesu natthīti gahaṇato ‘bhasmantā āhutiyo’ti",
  "atk-abh02a:2248_6": "gahitadiṭṭhikānaṃ viya ucchedadiṭṭhi, atīteyeva natthīti gaṇhantī adhiccasamuppannikasseva",
  "atk-abh02a:2248_7": "sassatadiṭṭhi. Attanā vā attānaṃ sañjānāmīti saññākkhandhasīsena khandhe attāti gahetvā",
  "atk-abh02a:2248_8": "saññāya avasesakkhandhe sañjānanato ‘iminā attanā imaṃ attānaṃ sañjānāmī’ti evaṃ",
  "atk-abh02a:2248_9": "hoti. Attanā vā anattānanti saññākkhandhaṃyeva attāti gahetvā itare cattāro khandhe",
  "atk-abh02a:2248_10": "anattāti gahetvā saññāya tesaṃ jānanato evaṃ hoti. Anattanā vā attānanti saññākkhandhaṃ",
  "atk-abh02a:2248_11": "anattāti itare ca cattāro khandhe attāti gahetvā saññāya tesaṃ jānanato evaṃ hoti.",
  "atk-abh02a:2248_12": "Sabbāpi sassatucchedadiṭṭhiyova.",
  "atk-abh02a:2249_0": "Vado vedeyyoti ādayo pana sassatadiṭṭhiyā eva abhinivesākārā. Tattha vadatīti vado;",
  "atk-abh02a:2249_1": "vacīkammassa kārakoti vuttaṃ hoti. Vedayatīti vedeyyo; jānāti anubhavati cāti vuttaṃ",
  "atk-abh02a:2249_2": "hoti. Idāni yaṃ so vedeti taṃ dassetuṃ tatra tatra dīgharattaṃ kalyāṇapāpakānantiādi",
  "atk-abh02a:2249_3": "vuttaṃ. Tattha tatra tatrāti tesu tesu yonigatiṭhitinivāsanikāyesu ārammaṇesu vā.",
  "atk-abh02a:2249_4": "Dīgharattanti cirarattaṃ. Paccanubhotīti paṭisaṃvedayati. Na so jāto nāhosīti so",
  "atk-abh02a:2249_5": "attā ajātidhammato na jāto nāma; sadā vijjamāno yevāti attho. Teneva atīte nāhosi,",
  "atk-abh02a:2249_6": "anāgatepi na bhavissati. Yo hi jāto so ahosi, yo ca jāyissati so bhavissatīti. Athavā",
  "atk-abh02a:2249_7": "‘na so jāto nāhosī’ti so sadā vijjamānattā atītepi na jātu nāhosi, anāgatepi na jātu",
  "atk-abh02a:2249_8": "na bhavissati. Niccoti uppādavayarahito. Dhuvoti thiro sārabhūto. Sassatoti sabbakāliko.",
  "atk-abh02a:2249_9": "Avipariṇāmadhammoti attano pakatibhāvaṃ avijahanadhammo kakaṇṭako viya nānappakārattaṃ",
  "atk-abh02a:2249_10": "nāpajjati. Evamayaṃ sabbāsavadiṭṭhi nāma kathitā. Sesaṃ sabbattha uttānatthamevāti.",
  "atk-abh02a:2250": "Chakkaniddesavaṇṇanā.",
  "atk-abh02a:2251": "(7.) Sattakaniddesavaṇṇanā",
  "atk-abh02a:2252_0": "949. Sattakaniddese thāmagataṭṭhena appahīnaṭṭhena ca anusentīti anusayā. Vaṭṭasmiṃ",
  "atk-abh02a:2252_1": "satte saṃyojenti ghaṭentīti saṃyojanāni. Samudācāravasena pariyuṭṭhahantīti pariyuṭṭhānāni.",
  "atk-abh02a:2252_2": "Kāmarāgova pariyuṭṭhānaṃ kāmarāgapariyuṭṭhānaṃ. Sesesupi eseva nayo.",
  "atk-abh02a:2253": "950. Asataṃ dhammā, lāmakaṭṭhena vā asantā dhammāti asaddhammā. Rāgādīhi dosehi duṭṭhāni caritānīti duccaritāni. Tena tenākārena maññantīti mānā.",
  "atk-abh02a:2254_0": "951. Diṭṭhiniddese rūpīti rūpavā. Cātumahābhūtikoti catumahābhūtamayo. Mātāpitūnaṃ",
  "atk-abh02a:2254_1": "etanti mātāpettikaṃ. Kintaṃ? Sukkasoṇitaṃ. Mātāpettike sambhūto jātoti mātāpettikasambhavo.",
  "atk-abh02a:2254_2": "Idha rūpakāyasīsena manussattabhāvaṃ attāti vadati. Dutiyo taṃ paṭikkhipitvā dibbattabhāvaṃ",
  "atk-abh02a:2254_3": "vadati. Dibboti devaloke sambhūto. Kāmāvacaroti chakāmāvacaradevapariyāpanno. Kabaḷīkāraṃ",
  "atk-abh02a:2254_4": "bhakkhayatīti kabaḷīkārabhakkho. Manomayoti jhānamanena nibbatto. Sabbaṅgapaccaṅgīti",
  "atk-abh02a:2254_5": "sabbaṅgapaccaṅgayutto. Ahīnindriyoti paripuṇṇindriyo; yāni brahmaloke atthi tesaṃ",
  "atk-abh02a:2254_6": "vasena, itaresañca saṇṭhānavasenetaṃ vuttaṃ. Ākāsānañcāyatanūpagoti ākāsānañcāyatanabhāvaṃ",
  "atk-abh02a:2254_7": "upagato. Itaresupi eseva nayo. Sesaṃ sabbattha uttānatthamevāti.",
  "atk-abh02a:2255": "Sattakaniddesavaṇṇanā.",
  "atk-abh02a:2256": "(8.) Aṭṭhakaniddesavaṇṇanā",
  "atk-abh02a:2257_0": "952. Aṭṭhakaniddese kilesāyeva kilesavatthūni. Kusītavatthūnīti kusītassa alasassa",
  "atk-abh02a:2257_1": "vatthūni, patiṭṭhā, kosajjakāraṇānīti attho. Kammaṃ kātabbaṃ hotīti cīvaravicāraṇādikammaṃ",
  "atk-abh02a:2257_2": "kātabbaṃ hoti. Na vīriyaṃ ārabhatīti duvidhampi vīriyaṃ nārabhati. Appattassāti jhānavipassanāmaggaphaladhammassa",
  "atk-abh02a:2257_3": "appattassa pattiyā. Anadhigatassāti tasseva anadhigatassa adhigamatthāya. Asacchikatassāti",
  "atk-abh02a:2257_4": "tasseva asacchikatassa sacchikaraṇatthāya. Idaṃ paṭhamanti ‘idaṃ handāhaṃ nipajjāmī’ti",
  "atk-abh02a:2257_5": "evaṃ osīdanaṃ paṭhamaṃ kusītavatthu. Iminā nayena sabbattha attho veditabbo.",
  "atk-abh02a:2258": "Māsācitaṃ maññeti ettha pana māsācitaṃ nāma tintamāso; yathā tintamāso garuko hoti, evaṃ garukoti adhippāyo. Gilānā vuṭṭhito hotīti gilāno hutvā pacchā vuṭṭhito hoti.",
  "atk-abh02a:2259_0": "954. Aṭṭhasu lokadhammesūti ettha lokassa dhammāti lokadhammā. Etehi vimutto nāma",
  "atk-abh02a:2259_1": "natthi, buddhānampi honti eva. Tasmā ‘lokadhammā’ti vuccanti. Paṭighātoti paṭihaññanākāro.",
  "atk-abh02a:2259_2": "Lābhe sārāgoti ‘ahaṃ lābhaṃ labhāmī’ti evaṃ gehasitasomanassavasena uppanno sārāgo;",
  "atk-abh02a:2259_3": "so cittaṃ paṭihanati. Alābhe paṭivirodhoti ‘ahaṃ lābhaṃ na labhāmī’ti domanassavasena",
  "atk-abh02a:2259_4": "uppannavirodho; sopi cittaṃ paṭihanati. Tasmā ‘paṭighāto’ti vutto. Yasādīsupi ‘ahaṃ",
  "atk-abh02a:2259_5": "mahāparivāro, ahaṃ appaparivāro, ahaṃ pasaṃsappatto, ahaṃ garahappatto, ahaṃ sukhappatto,",
  "atk-abh02a:2259_6": "ahaṃ dukkhappato’ti evametesaṃ uppatti veditabbā. Anariyavohārāti anariyānaṃ vohārā.",
  "atk-abh02a:2260_0": "957. Purisadosāti purisānaṃ dosā. Na sarāmīti ‘mayā etassa kammassa kataṭṭhānaṃ na",
  "atk-abh02a:2260_1": "sarāmi na sallakkhemī’ti evaṃ assatibhāvena nibbeṭheti moceti. Codakaṃyeva paṭippharatīti",
  "atk-abh02a:2260_2": "paṭiviruddho hutvā pharati, paṭibhāṇitabhāvena tiṭṭhati. Kiṃ nu kho tuyhanti ‘tuyhaṃ",
  "atk-abh02a:2260_3": "bālassa abyattassa bhaṇitena nāma kiṃ’ yo tvaṃ neva vatthunā āpattiṃ, na codanaṃ",
  "atk-abh02a:2260_4": "jānāsī’ti dīpeti; ‘tvaṃ pi nāma evaṃ kiñci ajānanto bhaṇitabbaṃ maññissasī’ti ajjhottharati.",
  "atk-abh02a:2260_5": "Paccāropetīti ‘tvaṃ pi khosī’tiādīni vadanto paṭiāropeti. Paṭikarohīti desanāgāminiṃ",
  "atk-abh02a:2260_6": "desehi, vuṭṭhānagāminito vuṭṭhāhi tato suddhante patiṭṭhito aññaṃ codessasī’ti dīpeti.",
  "atk-abh02a:2261_0": "Aññenāññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ vā paṭicchādeti.",
  "atk-abh02a:2261_1": "‘Āpattiṃ āpannosī’ti vutto ‘ko āpanno? Kiṃ āpanno? Kathaṃ āpanno? Kismiṃ āpanno?",
  "atk-abh02a:2261_2": "Kaṃ bhaṇatha? Kiṃ bhaṇathā’ti vadati. ‘Evarūpaṃ kiñci tayā diṭṭha’nti vutte ‘na suṇāmī’ti",
  "atk-abh02a:2261_3": "sotaṃ vā upaneti. Bahiddhā kathaṃ apanāmetīti ‘itthannāmaṃ āpattiṃ āpannosī’ti puṭṭho",
  "atk-abh02a:2261_4": "‘pāṭaliputtaṃ gatomhī’ti vatvā puna ‘tava pāṭaliputtagamanaṃ na pucchāmā’ti vutte",
  "atk-abh02a:2261_5": "‘tato rājagahaṃ gatomhī’ti ‘rājagahaṃ vā yāhi, brāhmaṇagehaṃ vā; āpattiṃ āpannosī’ti?",
  "atk-abh02a:2261_6": "‘Tattha me sūkaramaṃsaṃ laddha’ntiādīni vadanto kathaṃ bahiddhā vikkhipati. Kopanti",
  "atk-abh02a:2261_7": "kupitabhāvaṃ. Dosanti duṭṭhabhāvaṃ. Ubhayampetaṃ kodhasseva nāmaṃ. Appaccayanti asantuṭṭhākāraṃ;",
  "atk-abh02a:2261_8": "domanassassetaṃ nāmaṃ. Pātukarotīti dasseti pakāseti. Bāhāvikkhepakaṃ bhaṇatīti bāhā",
  "atk-abh02a:2261_9": "vikkhipitvā alajjivacanaṃ vadati. Vihesetīti viheṭheti bādhati. Anādiyitvāti cittīkārena",
  "atk-abh02a:2261_10": "aggahetvā avajānitvā; anādaro hutvāti attho.",
  "atk-abh02a:2262_0": "Atibāḷhanti atidaḷhaṃ atippamāṇaṃ. Mayi byāvaṭāti mayi byāpāraṃ āpannā. Hīnāyāvattitvāti",
  "atk-abh02a:2262_1": "hīnassa gihibhāvassa atthāya āvattitvā; gihī hutvāti attho. Attamanā hothāti tuṭṭhacittā",
  "atk-abh02a:2262_2": "hotha, ‘mayā labhitabbaṃ labhatha, mayā vasitabbaṭṭhāne vasatha, phāsuvihāro vo mayā",
  "atk-abh02a:2262_3": "kato’ti adhippāyena vadati.",
  "atk-abh02a:2263_0": "958. Asaññīti pavatto vādo asaññīvādo; so tesaṃ atthīti asaññīvādā. Rūpī attātiādīsu",
  "atk-abh02a:2263_1": "lābhino kasiṇarūpaṃ attāti gahetvā rūpīti diṭṭhi uppajjati; alābhino takkamatteneva,",
  "atk-abh02a:2263_2": "ājīvakānaṃ viya. Lābhinoyeva ca pana arūpasamāpattinimittaṃ attāti gahetvā arūpīti",
  "atk-abh02a:2263_3": "diṭṭhi uppajjati; alābhino takkamatteneva, nigaṇṭhānaṃ viya. Asaññībhāve panettha",
  "atk-abh02a:2263_4": "ekanteneva kāraṇaṃ na pariyesitabbaṃ. Diṭṭhigatiko hi ummattako viya yaṃ vā taṃ vā",
  "atk-abh02a:2263_5": "gaṇhāti. Rūpī ca arūpī cāti rūpārūpamissakagāhavasena vuttaṃ. Ayaṃ diṭṭhi rūpāvacarārūpāvacarasamāpattilābhinopi",
  "atk-abh02a:2263_6": "takkikassāpi uppajjati. Neva rūpī nārūpīti pana ekantato takkikadiṭṭhiyeva. Antavāti",
  "atk-abh02a:2263_7": "parittakasiṇaṃ attato gaṇhantassa diṭṭhi. Anantavāti appamāṇakasiṇaṃ. Antavā ca anantavā",
  "atk-abh02a:2263_8": "cāti uddhamadho sapariyantaṃ tiriyaṃ apariyantaṃ kasiṇaṃ attāti gahetvā uppannadiṭṭhi.",
  "atk-abh02a:2263_9": "Nevantavā nānantavāti takkikadiṭṭhiyeva. Sesaṃ sabbattha uttānatthamevāti.",
  "atk-abh02a:2264": "Aṭṭhakaniddesavaṇṇanā.",
  "atk-abh02a:2265": "(9.) Navakaniddesavaṇṇanā",
  "atk-abh02a:2266": "960. Navakaniddese nava āghātavatthūnīti sattesu uppattivaseneva kathitāni. Purisānaṃ malānīti purisamalāni. Navavidhāti navakoṭṭhāsā navappabhedā vā.",
  "atk-abh02a:2267_0": "963. Taṇhaṃ paṭiccāti taṇhaṃ nissāya. Pariyesanāti rūpādiārammaṇapariyesanā. Sā hi",
  "atk-abh02a:2267_1": "taṇhāya sati hoti. Lābhoti rūpādiārammaṇapaṭilābho. So hi pariyesanāya sati hoti.",
  "atk-abh02a:2267_2": "Vinicchayo pana ñāṇataṇhādiṭṭhivitakkavasena catubbidho. Tattha “sukhavinicchayaṃ",
  "atk-abh02a:2267_3": "jaññā, sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-abh02a:2267_4": "“Vinicchayoti dve vinicchayā – taṇhāvinicchayo ca diṭṭhivinicchayo cā”ti evaṃ āgatāni",
  "atk-abh02a:2267_5": "aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando",
  "atk-abh02a:2267_6": "kho, devānaminda, vitakkanidāno”ti imasmiṃ pana sutte idha vinicchayoti vutto vitakkoyeva",
  "atk-abh02a:2267_7": "āgato. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti",
  "atk-abh02a:2267_8": "– ‘ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ",
  "atk-abh02a:2267_9": "mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī’ti.",
  "atk-abh02a:2267_10": "Tena vuttaṃ “lābhaṃ paṭicca vinicchayo”ti.",
  "atk-abh02a:2268_0": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo",
  "atk-abh02a:2268_1": "ca uppajjati. Idañhi idha chandoti dubbalarāgassādhivacanaṃ. Ajjhosānanti ahaṃ mamanti",
  "atk-abh02a:2268_2": "balavasanniṭṭhānaṃ. Pariggahoti taṇhādiṭṭhivasena pariggahakaraṇaṃ. Macchariyanti",
  "atk-abh02a:2268_3": "parehi sādhāraṇabhāvassa asahanatā. Tenevassa porāṇā evaṃ vacanatthaṃ vadanti – “idaṃ",
  "atk-abh02a:2268_4": "acchariyaṃ mayhameva hotu, mā aññassa acchariyaṃ hotūti pavattattā macchariyanti",
  "atk-abh02a:2268_5": "vuccatī”ti. Ārakkhoti dvārapidahanamañjusagopanādivasena suṭṭhu rakkhaṇaṃ. Adhikarotīti",
  "atk-abh02a:2268_6": "adhikaraṇaṃ; kāraṇassetaṃ nāmaṃ. Ārakkhādhikaraṇanti bhāvanapuṃsakaṃ; ārakkhahetūti",
  "atk-abh02a:2268_7": "attho. Daṇḍādānādīsu paranisedhanatthaṃ daṇḍassa ādānaṃ daṇḍādānaṃ. Ekatodhārādino",
  "atk-abh02a:2268_8": "satthassa ādānaṃ satthādānaṃ. Kalahoti kāyakalahopi vācākalahopi. Purimo purimo virodho",
  "atk-abh02a:2268_9": "viggaho, pacchimo pacchimo vivādo. Tuvaṃ tuvanti agāravavacanaṃ, tvaṃ tvanti attho.",
  "atk-abh02a:2269_0": "964. Iñjitānīti iñjanāni calanāni. Asmīti iñjitametantiādīhi sabbapadehi mānova kathito.",
  "atk-abh02a:2269_1": "Ahanti pavattopi hi māno iñjitameva, ayamahanti pavattopi, nevasaññīnāsaññī bhavissanti",
  "atk-abh02a:2269_2": "pavattopi. Sesanavakehipi mānova kathito. Māno hi iñjanato iñjitaṃ, maññanato maññitaṃ,",
  "atk-abh02a:2269_3": "phandanato phanditaṃ, papañcanato papañcitaṃ. Tehi tehi kāraṇehi saṅkhatattā saṅkhatanti",
  "atk-abh02a:2269_4": "ca vuccati. Sesaṃ sabbattha uttānatthamevāti.",
  "atk-abh02a:2270": "Navakaniddesavaṇṇanā.",
  "atk-abh02a:2271": "(10.) Dasakaniddesavaṇṇanā",
  "atk-abh02a:2272": "966. Dasakaniddese kilesā eva kilesavatthūni. Āghātavatthūni panettha “anatthaṃ me acarī”tiādīnaṃ vasena avikopetabbe khāṇukaṇṭakādimhipi aṭṭhāne uppannāghātena saddhiṃ vuttāni.",
  "atk-abh02a:2273_0": "970. Micchattesu micchāñāṇanti pāpakiriyāsu upāyacintāvasena pāpaṃ katvā ‘sukataṃ",
  "atk-abh02a:2273_1": "mayā’ti paccavekkhaṇākārena uppanno moho. Micchāvimuttīti avimuttasseva sato vimuttasaññitā.",
  "atk-abh02a:2273_2": "Sesaṃ sabbattha uttānatthamevāti.",
  "atk-abh02a:2274": "Dasakaniddesavaṇṇanā.",
  "atk-abh02a:2275": "Taṇhāvicaritaniddesavaṇṇanā",
  "atk-abh02a:2276_0": "973. Taṇhāvicaritaniddese taṇhāvicaritānīti taṇhāsamudācārā taṇhāpavattiyo. Ajjhattikassa",
  "atk-abh02a:2276_1": "upādāyāti ajjhattikaṃ khandhapañcakaṃ upādāya. Idañhi upayogatthe sāmivacanaṃ. Asmīti",
  "atk-abh02a:2276_2": "hotīti yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhagāhato",
  "atk-abh02a:2276_3": "‘asmī’ti hoti, tasmiṃ satīti attho. Itthasmīti hotītiādīsu pana evaṃ samūhato ‘aha’nti",
  "atk-abh02a:2276_4": "gahaṇe sati tato anupanidhāya ca upanidhāya cāti dvidhā gahaṇaṃ hoti. Tattha anupanidhāyāti",
  "atk-abh02a:2276_5": "aññaṃ ākāraṃ anupagamma sakabhāvameva ārammaṇaṃ katvā ‘itthasmī’ti hoti; khattiyādīsu",
  "atk-abh02a:2276_6": "‘idaṃpakāro aha’nti evaṃ taṇhāmānadiṭṭhivasena hotīti attho. Idaṃ tāva anupanidhāya",
  "atk-abh02a:2276_7": "gahaṇaṃ. Upanidhāya gahaṇaṃ pana duvidhaṃ hoti – samato ca asamato ca. Taṃ dassetuṃ",
  "atk-abh02a:2276_8": "evasmīti ca aññathāsmīti ca vuttaṃ. Tattha evasmīti idaṃ samato upanidhāya gahaṇaṃ;",
  "atk-abh02a:2276_9": "yathā ayaṃ khattiyo, yathā ayaṃ brāhmaṇo, evaṃ ahampīti attho. Aññathāsmīti idaṃ",
  "atk-abh02a:2276_10": "pana asamato gahaṇaṃ; yathāyaṃ khattiyo, yathāyaṃ brāhmaṇo, tato aññathā ahaṃ hīno",
  "atk-abh02a:2276_11": "vā adhiko vāti attho. Imāni tāva paccuppannavasena cattāri taṇhāvicaritāni. Bhavissantiādīni",
  "atk-abh02a:2276_12": "pana cattāri anāgatavasena vuttāni. Sesaṃ purimacatukke vuttanayeneva attho veditabbo.",
  "atk-abh02a:2276_13": "Asmīti sassato asmi. Sātasmīti asassato asmi. Asasmīti satasmīti vā pāṭho. Tattha",
  "atk-abh02a:2276_14": "atthīti asaṃ; niccassetaṃ adhivacanaṃ. Sīdatīti sataṃ; aniccassetaṃ adhivacanaṃ.",
  "atk-abh02a:2276_15": "Iti imāni dve sassatucchedavasena vuttānīti veditabbāni. Ito parāni siyantiādīni",
  "atk-abh02a:2276_16": "cattāri saṃsayaparivitakkavasena vuttāni. Tāni purimacatukke vuttanayeneva atthato",
  "atk-abh02a:2276_17": "veditabbāni. Apāhaṃ siyantiādīni pana cattāri “api nāmāhaṃ bhaveyya”nti evaṃ patthanākappanavasena",
  "atk-abh02a:2276_18": "vuttāni. Tāni purimacatukke vuttanayeneva veditabbāni. Evametesu –",
  "atk-abh02a:2277": "Dve diṭṭhisīsā cattāro, suddhasīsā sīsamūlakā;",
  "atk-abh02a:2278": "Tayo tayoti etāni, aṭṭhārasa vibhāvaye.",
  "atk-abh02a:2279_0": "Etesu hi sassatucchedavasena vuttā dve diṭṭhisīsā nāma. Asmīti, bhavissanti, siyanti,",
  "atk-abh02a:2279_1": "apāhaṃ siyanti ete cattāro suddhasīsāeva. Itthasmīti ādayo tayo tayoti dvādasa sīsamūlakā",
  "atk-abh02a:2279_2": "nāmāti. Evamete dve diṭṭhisīsā, cattāro suddhasīsā, dvādasa sīsamūlakāti aṭṭhārasa",
  "atk-abh02a:2279_3": "taṇhāvicaritadhammā veditabbā.",
  "atk-abh02a:2280_0": "974. Idāni paṭipāṭiyāva te dhamme bhājetvā dassetuṃ kathañca asmīti hotītiādi āraddhaṃ.",
  "atk-abh02a:2280_1": "Tattha kañci dhammaṃ anavakāriṃ karitvāti rūpavedanādīsu kañci ekadhammampi avinibbhogaṃ",
  "atk-abh02a:2280_2": "katvā, ekekato aggahetvā, samūhatova gahetvāti attho. Asmīti chandaṃ paṭilabhatīti",
  "atk-abh02a:2280_3": "pañcakkhandhe niravasesato gahetvā ‘aha’nti taṇhaṃ paṭilabhati. Mānadiṭṭhīsupi eseva",
  "atk-abh02a:2280_4": "nayo. Tattha kiñcāpi ayaṃ taṇhāvicaritaniddeso, mānadiṭṭhiyo pana na vinā taṇhāya,",
  "atk-abh02a:2280_5": "tasmā tadekaṭṭhavasena idha vuttā. Taṇhāsīsena vā papañcattayampi uddiṭṭhaṃ. Taṃ",
  "atk-abh02a:2280_6": "uddesānurūpeneva niddisitumpi mānadiṭṭhiyo gahitā. Taṇhāpapañcaṃ vā dassento teneva",
  "atk-abh02a:2280_7": "saddhiṃ sesapapañcepi dassetuṃ evamāha.",
  "atk-abh02a:2281": "Tasmiṃ sati imāni papañcitānīti tasmiṃ “asmīti chandaṃ paṭilabhatī”tiādinā nayena vutte papañcattaye sati puna imāni “itthasmīti vā”tiādīni papañcitāni hontīti attho.",
  "atk-abh02a:2282_0": "Khattiyosmītiādīsu abhisekasenāmaccādinā ‘khattiyo ahaṃ’, mantajjhena porohiccādinā",
  "atk-abh02a:2282_1": "‘brāhmaṇo ahaṃ’, kasigorakkhādinā ‘vesso ahaṃ’, asitabyābhaṅgitāya ‘suddo ahaṃ’,",
  "atk-abh02a:2282_2": "gihibyañjanena ‘gahaṭṭho aha’nti iminā nayena attho veditabbo. Evaṃ itthasmīti hotīti",
  "atk-abh02a:2282_3": "evaṃ khattiyādīsu khattiyādippakāraṃ attani uppādayitvā ‘itthaṃpakāro aha’nti hoti.",
  "atk-abh02a:2283_0": "Yathā so khattiyotiādīsu ‘yathā so abhisekasenāmaccādinā khattiyo, tathā ‘ahampi",
  "atk-abh02a:2283_1": "khattiyo’ti iminā nayena attho veditabbo. Dutiyanaye ‘yathā so abhisekasenāmaccādinā",
  "atk-abh02a:2283_2": "khattiyo, nāhaṃ tathā khattiyo; ahaṃ pana tato hīno vā seṭṭho vā’ti iminā nayena",
  "atk-abh02a:2283_3": "attho veditabbo. Bhavissantiādiniddesādīsupi eseva nayo.",
  "atk-abh02a:2284_0": "975. Evaṃ ajjhattikassa upādāya taṇhāvicaritāni bhājetvā idāni bāhirassa upādāya",
  "atk-abh02a:2284_1": "taṇhāvicaritāni bhājetuṃ tattha katamānītiādimāha. Tattha bāhirassa upādāyāti bāhiraṃ",
  "atk-abh02a:2284_2": "khandhapañcakaṃ upādāya. Idampi hi upayogatthe sāmivacanaṃ. Imināti iminā rūpena",
  "atk-abh02a:2284_3": "vā…pe… viññāṇena vā. Avasesaṃ pana uddesavāre tāva vuttanayeneva veditabbaṃ.",
  "atk-abh02a:2285_0": "976. Niddesavāre pana avakāriṃ karitvāti vinibbhogaṃ katvā. Iminā asmīti chandaṃ",
  "atk-abh02a:2285_1": "paṭilabhatītiādīsu iminā rūpena vā…pe… viññāṇena vāti evaṃ pañcakkhandhe ekadesato",
  "atk-abh02a:2285_2": "gahetvā iminā ‘aha’nti chandādīni paṭilabhatīti evamattho veditabbo.",
  "atk-abh02a:2286": "Iminā khattiyosmītiādīsu ‘iminā chattena vā khaggena vā abhisekasenāmaccādinā vā khattiyo aha’nti evaṃ purimanayeneva attho veditabbo. Imināti padamattameva hettha viseso.",
  "atk-abh02a:2287_0": "Yathā so khattiyotiādīsupi imināti vuttapadameva viseso. Tasmā tassa vasena yathā",
  "atk-abh02a:2287_1": "khattiyo, evaṃ ahampi iminā khaggena vā chattena vā abhisekasenāmaccādinā vā khattiyoti",
  "atk-abh02a:2287_2": "evaṃ yojetvā sabbapadesu attho veditabbo. Iminā niccosmīti pañcakkhandhe anavakāriṃ",
  "atk-abh02a:2287_3": "katvā rūpādīsu ekameva dhammaṃ ‘aha’nti gahetvā ‘iminā khaggena vā chattena vā ahaṃ",
  "atk-abh02a:2287_4": "nicco dhuvo’ti maññati. Ucchedadiṭṭhiyampi eseva nayo. Sesaṃ sabbattha vuttanayeneva veditabbaṃ.",
  "atk-abh02a:2288_0": "Iti evarūpāni atītāni chattiṃsāti ekekassa puggalassa atīte chattiṃsa. Anāgatāni",
  "atk-abh02a:2288_1": "chattiṃsāti ekekasseva anāgate chattiṃsa. Paccuppannāni chattiṃsāti ekekassa vā puggalassa",
  "atk-abh02a:2288_2": "yathālābhavasena bahunaṃ vā paccuppanne chattiṃsa. Sabbasattānaṃ pana ekaṃseneva",
  "atk-abh02a:2288_3": "atīte chattiṃsa, anāgate chattiṃsa, paccuppanne chattiṃsāti veditabbāni. Anantā hi",
  "atk-abh02a:2288_4": "asadisataṇhāmānadiṭṭhibhedā sattā. Aṭṭhataṇhāvicaritasataṃ hotīti ettha pana aṭṭhasatasaṅkhātaṃ",
  "atk-abh02a:2288_5": "taṇhāvicaritaṃ hotīti evamattho daṭṭhabbo. Sesaṃ sabbattha uttānatthamevāti.",
  "atk-abh02a:2289": "Taṇhāvicaritaniddesavaṇṇanā.",
  "atk-abh02a:2290": "Diṭṭhigataniddesavaṇṇanā",
  "atk-abh02a:2291_0": "977. Diṭṭhigataniddese brahmajāle veyyākaraṇeti brahmajālanāmake veyyākaraṇe, dīghanikāyassa",
  "atk-abh02a:2291_1": "paṭhamasuttante. Vuttāni bhagavatāti satthārā sayaṃ āhacca bhāsitāni. Cattāro sassatavādātiādīsu",
  "atk-abh02a:2291_2": "“te ca bhonto samaṇabrāhmaṇā kimāgamma kimārabbha sassatavādā sassataṃ attānañca",
  "atk-abh02a:2291_3": "lokañca paññāpenti catūhi vatthūhī”tiādinā brahmajāle vuttanayeneva pabhedo ca attho ca veditabboti.",
  "atk-abh02a:2292": "Sammohavinodaniyā vibhaṅgaṭṭhakathāya",
  "atk-abh02a:2293": "Khuddakavatthuvibhaṅgavaṇṇanā niṭṭhitā.",
  "atk-abh02a:2294": "18. Dhammahadayavibhaṅgo",
  "atk-abh02a:2295": "1. Sabbasaṅgāhikavāravaṇṇanā",
  "atk-abh02a:2296_0": "978. Idāni tadanantare dhammahadayavibhaṅge pāḷiparicchedo tāva evaṃ veditabbo –",
  "atk-abh02a:2296_1": "ettha hi āditova khandhādīnaṃ dvādasannaṃ koṭṭhāsānaṃ vasena sabbasaṅgāhikavāro nāma",
  "atk-abh02a:2296_2": "vutto. Dutiyo tesaṃyeva dhammānaṃ kāmadhātuādīsu uppattānuppattidassanavāro nāma.",
  "atk-abh02a:2296_3": "Tatiyo tattheva pariyāpannāpariyāpannadassanavāro nāma. Catuttho tīsu bhūmīsu uppattikkhaṇe",
  "atk-abh02a:2296_4": "vijjamānāvijjamānadhammadassanavāro nāma. Pañcamo tesaṃ dhammānaṃ bhūmantaravasena",
  "atk-abh02a:2296_5": "dassanavāro nāma. Chaṭṭho gatīsu uppādakakammaāyuppamāṇadassanavāro nāma. Sattamo",
  "atk-abh02a:2296_6": "abhiññeyyādivāro nāma. Aṭṭhamo sārammaṇānārammaṇavāro nāma. Navamo tesaṃ khandhādidhammānaṃ",
  "atk-abh02a:2296_7": "diṭṭhasutādivasena saṅgahetvā dassanavāro nāma. Dasamo kusalattikādivasena saṅgahetvā dassanavāro nāma.",
  "atk-abh02a:2297_0": "979. Evaṃ dasahi vārehi paricchinnāya pāḷiyā paṭhame tāva sabbasaṅgāhikavāre “avīcito",
  "atk-abh02a:2297_1": "yāva bhavaggaṃ etthantare kati khandhā”ti pucchite “ekoti vā…pe… cattāroti vā chāti",
  "atk-abh02a:2297_2": "vā avatvā pañcāti vattuṃ samattho añño natthī”ti attano ñāṇabalaṃ dīpento pañcakkhandhāti",
  "atk-abh02a:2297_3": "pucchānurūpaṃ vissajjanaṃ āha. Yathāpucchaṃ vissajjanañhi sabbaññubyākaraṇaṃ nāmāti",
  "atk-abh02a:2297_4": "vuccati. Dvādasāyatanānītiādīsupi eseva nayo. Rūpakkhandhādīnaṃ pabhedo khandhavibhaṅgādīsu",
  "atk-abh02a:2297_5": "vuttanayeneva veditabbo.",
  "atk-abh02a:2298": "2. Uppattānuppattivāravaṇṇanā",
  "atk-abh02a:2299_0": "991. Dutiyavāre ye dhammā kāmabhave kāmadhātusambhūtānañca sattānaṃ uppajjanti –",
  "atk-abh02a:2299_1": "kāmadhātuyaṃ pariyāpannā vā apariyāpannā vā – te sabbe saṅgahetvā kāmadhātuyā pañcakkhandhātiādi",
  "atk-abh02a:2299_2": "vuttaṃ. Rūpadhātuādīsupi eseva nayo. Yasmā pana rūpadhātupariyāpannānaṃ sattānaṃ",
  "atk-abh02a:2299_3": "ghānāyatanādīnaṃ abhāvena gandhāyatanādīni āyatanādikiccaṃ na karonti, tasmā rūpadhātuyā",
  "atk-abh02a:2299_4": "cha āyatanāni, nava dhātuyotiādi vuttaṃ. Yasmā ca okāsavasena vā sattuppattivasena",
  "atk-abh02a:2299_5": "vā apariyāpannadhātu nāma natthi, tasmā apariyāpannadhātuyāti avatvā yaṃ yaṃ apariyāpannaṃ",
  "atk-abh02a:2299_6": "taṃ tadeva dassetuṃ apariyāpanne kati khandhātiādi vuttaṃ.",
  "atk-abh02a:2300": "3. Pariyāpannāpariyāpannavāravaṇṇanā",
  "atk-abh02a:2301_0": "999. Tatiyavāre kāmadhātupariyāpannāti kāmadhātubhajanaṭṭhena pariyāpannā; taṃnissitā",
  "atk-abh02a:2301_1": "tadantogadhā kāmadhātutveva saṅkhaṃ gatāti attho. Sesapadesupi eseva nayo. Pariyāpannāti",
  "atk-abh02a:2301_2": "bhavavasena okāsavasena ca paricchinnā. Apariyāpannāti tathā aparicchinnā.",
  "atk-abh02a:2302": "4. Dhammadassanavāravaṇṇanā",
  "atk-abh02a:2303_0": "1007. Catutthavāre ekādasāyatanānīti saddāyatanavajjāni. Tañhi ekantena paṭisandhiyaṃ",
  "atk-abh02a:2303_1": "nuppajjati. Iminā nayena sabbattha attho veditabbo. Sattake “devānaṃ asurāna”nti",
  "atk-abh02a:2303_2": "gativasena avatvā avisesena gabbhaseyyakānanti vuttaṃ. Tasmā yattha yattha gabbhaseyyakā",
  "atk-abh02a:2303_3": "sambhavanti tattha tattha tesaṃ sattāyatanāni veditabbāni. Tathā dhātuyo. Sesamettha",
  "atk-abh02a:2303_4": "uttānatthameva. Pañcamavāre yaṃ vattabbaṃ taṃ dhammasaṅgahaṭṭhakathāyaṃ vuttameva.",
  "atk-abh02a:2304": "6. Uppādakakammaāyuppamāṇavāravaṇṇanā",
  "atk-abh02a:2305": "(1.) Uppādakakammaṃ",
  "atk-abh02a:2306_0": "1021. Chaṭṭhavāre pañcahi kāmaguṇehi nānappakārehi vā iddhivisesehi dibbantīti devā.",
  "atk-abh02a:2306_1": "Sammutidevāti ‘devo, devī’ti evaṃ lokasammutiyā devā. Upapattidevāti devaloke uppannattā",
  "atk-abh02a:2306_2": "upapattiyā devā. Visuddhidevāti sabbesaṃ devānaṃ pūjārahā sabbakilesavisuddhiyā devā.",
  "atk-abh02a:2306_3": "Rājānoti muddhābhisittakhattiyā. Deviyoti tesaṃ mahesiyo. Kumārāti abhisittarājūnaṃ",
  "atk-abh02a:2306_4": "abhisittadeviyā kucchismiṃ uppannakumārā.",
  "atk-abh02a:2307_0": "Uposathakammaṃ katvāti cātuddasādīsu aṭṭhaṅgasamannāgataṃ uposathaṃ upavasitvā. Idāni",
  "atk-abh02a:2307_1": "yasmā parittadānādipuññakammaṃ manussasobhagyatāya paccayo, mattaso kataṃ manussasobhagyatāya",
  "atk-abh02a:2307_2": "adhimattaṃ, adhimattabhāvepi nānappakārabhedato nānappakārassa khattiyamahāsālādibhāvassa",
  "atk-abh02a:2307_3": "paccayo, tasmā tassa vasena upapattibhedaṃ dassento appekacce gahapatimahāsālānantiādimāha.",
  "atk-abh02a:2307_4": "Tattha mahāsāro etesanti mahāsārā; ra-kārassa pana la-kāraṃ katvā mahāsālāti vuttaṃ.",
  "atk-abh02a:2307_5": "Gahapatiyova mahāsālā, gahapatīsu vā mahāsālāti gahapatimahāsālā. Sesesupi eseva",
  "atk-abh02a:2307_6": "nayo. Tattha yassa gehe pacchimantena cattālīsakoṭidhanaṃ nidhānagataṃ hoti, kahāpaṇānañca",
  "atk-abh02a:2307_7": "pañca ambaṇāni divasavaḷañjo nikkhamati – ayaṃ gahapatimahāsālo nāma. Yassa pana",
  "atk-abh02a:2307_8": "gehe pacchimantena asītikoṭidhanaṃ nidhānagataṃ hoti, kahāpaṇānañca dasaambaṇāni",
  "atk-abh02a:2307_9": "divasavaḷañjo nikkhamati – ayaṃ brāhmaṇamahāsālo nāma. Yassa pana gehe pacchimantena",
  "atk-abh02a:2307_10": "koṭisatadhanaṃ nidhānagataṃ hoti, kahāpaṇānañca vīsati ambaṇāni divasavaḷañjo nikkhamati",
  "atk-abh02a:2307_11": "– ayaṃ khattiyamahāsālo nāma.",
  "atk-abh02a:2308_0": "Sahabyatanti sahabhāvaṃ; sabhāgā hutvā nibbattantīti attho. Cātumahārājikānantiādīsu",
  "atk-abh02a:2308_1": "cātumahārājikā nāma sinerupabbatassa vemajjhe honti. Tesu pabbataṭṭhakāpi atthi,",
  "atk-abh02a:2308_2": "ākāsaṭṭhāpi; tesaṃ paramparā cakkavāḷapabbataṃ pattā. Khiḍḍāpadosikā, manopadosikā,",
  "atk-abh02a:2308_3": "sītavalāhakā, uṇhavalāhakā, candimā devaputto, sūriyo devaputtoti ete sabbepi cātumahārājikadevalokaṭṭhakā eva.",
  "atk-abh02a:2309_0": "Tettiṃsa janā tattha upapannāti tāvatiṃsā. Apica tāvatiṃsāti tesaṃ devānaṃ nāmamevāti",
  "atk-abh02a:2309_1": "vuttaṃ. Tepi atthi pabbataṭṭhakā, atthi ākāsaṭṭhakā. Tesaṃ paramparā cakkavāḷapabbataṃ",
  "atk-abh02a:2309_2": "pattā. Tathā yāmādīnaṃ. Ekadevalokepi hi devānaṃ paramparā cakkavāḷapabbataṃ appattā",
  "atk-abh02a:2309_3": "nāma natthi. Tattha dibbaṃ sukhaṃ yātā payātā sampattāti yāmā. Tuṭṭhā pahaṭṭhāti",
  "atk-abh02a:2309_4": "tusitā. Pakatipaṭiyattārammaṇato atirekena ramitukāmakāle yathārucite bhoge nimminitvā",
  "atk-abh02a:2309_5": "ramantīti nimmānaratī. Cittācāraṃ ñatvā parehi nimmitesu bhogesu vasaṃ vattentīti",
  "atk-abh02a:2309_6": "paranimmitavasavattī.",
  "atk-abh02a:2310": "(2.) Āyuppamāṇaṃ",
  "atk-abh02a:2311_0": "1022. Appaṃ vā bhiyyoti dutiyaṃ vassasataṃ appatvā vīsāya vā tiṃsāya vā cattālīsāya",
  "atk-abh02a:2311_1": "vā paññāsāya vā saṭṭhiyā vā vassehi adhikampi vassasatanti attho. Sabbampi hetaṃ",
  "atk-abh02a:2311_2": "dutiyaṃ vassasataṃ appattattā appanti vuttaṃ.",
  "atk-abh02a:2312_0": "1024. Brahmapārisajjādīsu mahābrahmānaṃ pārisajjā paricārikāti brahmapārisajjā. Tesaṃ",
  "atk-abh02a:2312_1": "purohitabhāve ṭhitāti brahmapurohitā. Vaṇṇavantatāya ceva dīghāyukatāya ca mahanto",
  "atk-abh02a:2312_2": "brahmāti mahābrahmā, tesaṃ mahābrahmānaṃ. Ime tayopi janā paṭhamajjhānabhūmiyaṃ ekatale",
  "atk-abh02a:2312_3": "vasanti; āyuantaraṃ pana nesaṃ nānā.",
  "atk-abh02a:2313_0": "1025. Parittā ābhā etesanti parittābhā. Appamāṇā ābhā etesanti appamāṇābhā. Daṇḍadīpikāya",
  "atk-abh02a:2313_1": "acci viya etesaṃ sarīrato ābhā chijjitvā chijjitvā patantī viya sarati visaratīti",
  "atk-abh02a:2313_2": "ābhassarā. Imepi tayo janā dutiyajjhānabhūmiyaṃ ekatale vasanti; āyuantaraṃ pana nesaṃ nānā.",
  "atk-abh02a:2314_0": "1026. Parittā subhā etesanti parittasubhā. Appamāṇā subhā etesanti appamāṇasubhā.",
  "atk-abh02a:2314_1": "Subhena okiṇṇā vikiṇṇā, subhena sarīrappabhāvaṇṇena ekagghanā, suvaṇṇamañjusāya ṭhapitasampajjalitakañcanapiṇḍasassirīkāti",
  "atk-abh02a:2314_2": "subhakiṇhā. Imepi tayo janā tatiyajjhānabhūmiyaṃ ekatale vasanti; āyuantaraṃ pana nesaṃ nānā.",
  "atk-abh02a:2315_0": "1027. Ārammaṇanānattatāti ārammaṇassa nānattabhāvo. Manasikāranānattatādīsupi eseva",
  "atk-abh02a:2315_1": "nayo. Ettha ekassa pathavīkasiṇaṃ ārammaṇaṃ hoti…pe… ekassa odātakasiṇanti idaṃ ārammaṇanānattaṃ.",
  "atk-abh02a:2315_2": "Eko pathavīkasiṇaṃ manasi karoti…pe… eko odātakasiṇanti idaṃ manasikāranānattaṃ.",
  "atk-abh02a:2315_3": "Ekassa pathavīkasiṇe chando hoti…pe… ekassa odātakasiṇeti idaṃ chandanānattaṃ. Eko",
  "atk-abh02a:2315_4": "pathavīkasiṇe patthanaṃ karoti…pe… eko odātakasiṇeti idaṃ paṇidhinānattaṃ. Eko pathavīkasiṇavasena",
  "atk-abh02a:2315_5": "adhimuccati…pe… eko odātakasiṇavasenāti idaṃ adhimokkhanānattaṃ. Eko pathavīkasiṇavasena",
  "atk-abh02a:2315_6": "cittaṃ abhinīharati…pe… eko odātakasiṇavasenāti idaṃ abhinīhāranānattaṃ. Ekassa pathavīkasiṇaparicchindanakapaññā",
  "atk-abh02a:2315_7": "hoti…pe… ekassa odātakasiṇaparicchindanakapaññāti idaṃ paññānānattaṃ. Tattha ārammaṇamanasikārā",
  "atk-abh02a:2315_8": "pubbabhāgena kathitā. Chandapaṇidhiadhimokkhābhinīhārā appanāyapi vattanti upacārepi.",
  "atk-abh02a:2315_9": "Paññā pana lokiyalokuttaramissakā kathitā.",
  "atk-abh02a:2316_0": "Asaññasattānanti saññāvirahitānaṃ sattānaṃ. Ekacce hi titthāyatane pabbajitvā ‘cittaṃ",
  "atk-abh02a:2316_1": "nissāya rajjanadussanamuyhanāni nāma hontī’ti citte dosaṃ disvā ‘acittakabhāvo nāma",
  "atk-abh02a:2316_2": "sobhano, diṭṭhadhammanibbānameta’nti saññāvirāgaṃ janetvā tatrūpagaṃ pañcamaṃ samāpattiṃ",
  "atk-abh02a:2316_3": "bhāvetvā tattha nibbattanti. Tesaṃ upapattikkhaṇe eko rūpakkhandhoyeva nibbattati.",
  "atk-abh02a:2316_4": "Ṭhatvā nibbatto ṭhitako eva hoti, nisīditvā nibbatto nisinnakova nipajjitvā nibbatto",
  "atk-abh02a:2316_5": "nipannova. Cittakammarūpakasadisā hutvā pañca kappasatāni tiṭṭhanti. Tesaṃ pariyosāne",
  "atk-abh02a:2316_6": "so rūpakāyo antaradhāyati, kāmāvacarasaññā uppajjati; tena idha saññuppādena te devā",
  "atk-abh02a:2316_7": "tamhā kāyā cutāti paññāyanti.",
  "atk-abh02a:2317_0": "Vipulā phalā etesanti vehapphalā. Attano sampattiyā na hāyanti na vihāyantīti avihā.",
  "atk-abh02a:2317_1": "Na kañci sattaṃ tappantīti atappā. Sundarā dassanā abhirūpā pāsādikāti sudassā. Suṭṭha",
  "atk-abh02a:2317_2": "passanti, sundarametesaṃ vā dassananti sudassī. Sabbehi eva guṇehi ca bhavasampattiyā",
  "atk-abh02a:2317_3": "ca jeṭṭhā, natthettha kaniṭṭhāti akaniṭṭhā.",
  "atk-abh02a:2318_0": "1028. Ākāsānañcāyatanaṃ upagatāti ākāsānañcāyatanūpagā. Itaresupi eseva nayo. Iti",
  "atk-abh02a:2318_1": "cha kāmāvacarā, nava brahmalokā, pañca suddhāvāsā, cattāro arūpā asaññasattavehapphalehi",
  "atk-abh02a:2318_2": "saddhiṃ chabbīsati devalokā; manussalokena saddhiṃ sattavīsati.",
  "atk-abh02a:2319_0": "Tattha sammāsambuddhena manussānaṃ devānañca āyuṃ paricchindamānena catūsu apāyesu",
  "atk-abh02a:2319_1": "bhummadevesu ca āyu paricchinnaṃ taṃ kasmāti? Niraye tāva kammameva pamāṇaṃ. Yāva",
  "atk-abh02a:2319_2": "kammaṃ na khīyati, na tāva cavanti. Tathā sesaapāyesu. Bhummadevānampi kammameva",
  "atk-abh02a:2319_3": "pamāṇaṃ. Tattha nibbattā hi keci sattāhamattaṃ tiṭṭhanti, keci addhamāsaṃ, keci māsaṃ,",
  "atk-abh02a:2319_4": "kappaṃ tiṭṭhamānāpi atthiyeva.",
  "atk-abh02a:2320_0": "Tattha manussesu gihibhāve ṭhitāyeva sotāpannāpi honti, sakadāgāmiphalampi anāgāmiphalampi",
  "atk-abh02a:2320_1": "arahattaphalampi pāpuṇanti. Tesu sotāpannādayo yāvajīvaṃ tiṭṭhanti. Khīṇāsavā pana",
  "atk-abh02a:2320_2": "parinibbāyanti vā pabbajanti vā. Kasmā? Arahattaṃ nāma seṭṭhaguṇo, gihiliṅgaṃ hīnaṃ,",
  "atk-abh02a:2320_3": "taṃ hīnatāya uttamaṃ guṇaṃ dhāretuṃ na sakkoti. Tasmā te parinibbātukāmā vā pabbajitukāmā vā honti.",
  "atk-abh02a:2321_0": "Bhummadevā pana arahattaṃ patvāpi yāvajīvaṃ tiṭṭhanti. Chasu kāmāvacaradevesu sotāpannasakadāgāmino",
  "atk-abh02a:2321_1": "yāvajīvaṃ tiṭṭhanti; anāgāminā rūpabhavaṃ gantuṃ vaṭṭati, khīṇāsavena parinibbātuṃ.",
  "atk-abh02a:2321_2": "Kasmā? Nilīyanokāsassa abhāvā. Rūpāvacarārūpāvacaresu sabbepi yāvajīvaṃ tiṭṭhanti.",
  "atk-abh02a:2321_3": "Tattha rūpāvacare nibbattā sotāpannasakadāgāmino na puna idhāgacchanti, tattheva",
  "atk-abh02a:2321_4": "parinibbāyanti. Ete hi jhānaanāgāmino nāma.",
  "atk-abh02a:2322_0": "Aṭṭhasamāpattilābhīnaṃ pana kiṃ niyameti? Paguṇajjhānaṃ. Yadevassa paguṇaṃ hoti,",
  "atk-abh02a:2322_1": "tena uppajjati. Sabbesu pana paguṇesu kiṃ niyameti? Patthanā. Yattha upapattiṃ pattheti",
  "atk-abh02a:2322_2": "tattheva upapajjati. Patthanāya asati kiṃ niyameti? Maraṇasamaye samāpannā samāpatti.",
  "atk-abh02a:2322_3": "Maraṇasamaye samāpannā natthi, kiṃ niyameti? Nevasaññānāsaññāyatanasamāpatti. Ekaṃsena",
  "atk-abh02a:2322_4": "hi so nevasaññānāsaññāyatane upapajjati. Navasu brahmalokesu nibbattaariyasāvakānaṃ",
  "atk-abh02a:2322_5": "tatrūpapattipi hoti uparūpapattipi na heṭṭhūpapatti. Puthujjanānaṃ pana tatrūpapattipi",
  "atk-abh02a:2322_6": "hoti uparūpapattipi heṭṭhūpapattipi. Pañcasu suddhāvāsesu catūsu ca arūpesu ariyasāvakānaṃ",
  "atk-abh02a:2322_7": "tatrūpapattipi hoti uparūpapattipi. Paṭhamajjhānabhūmiyaṃ nibbatto anāgāmī nava brahmaloke",
  "atk-abh02a:2322_8": "sodhetvā matthake ṭhito parinibbāti. Vehapphalā, akaniṭṭhā, nevasaññānāsaññāyatananti",
  "atk-abh02a:2322_9": "ime tayo devalokā seṭṭhabhavā nāma. Imesu tīsu ṭhānesu nibbattaanāgāmino neva uddhaṃ",
  "atk-abh02a:2322_10": "gacchanti, na adho, tattha tattheva parinibbāyantīti. Idamettha pakiṇṇakaṃ.",
  "atk-abh02a:2323": "7. Abhiññeyyādivāravaṇṇanā",
  "atk-abh02a:2324_0": "1030. Sattamavāre salakkhaṇapariggāhikāya abhiññāya vasena abhiññeyyatā veditabbā.",
  "atk-abh02a:2324_1": "Ñātatīraṇapahānapariññānaṃ vasena pariññeyyatā. Sā ca rūpakkhandho abhiññeyyo pariññeyyo",
  "atk-abh02a:2324_2": "na pahātabbotiādīsu ñātatīraṇapariññāvaseneva veditabbā. Samudayasaccaṃ abhiññeyyaṃ",
  "atk-abh02a:2324_3": "pariññeyyaṃ pahātabbantiādīsu pahānapariññāvasena.",
  "atk-abh02a:2325_0": "Aṭṭhamavāre rūpādiārammaṇānaṃ cakkhuviññāṇādīnaṃ vasena sārammaṇānārammaṇatā veditabbā.",
  "atk-abh02a:2325_1": "Navamavāro uttānatthoyeva. Dasamavārepi yaṃ vattabbaṃ siyā taṃ sabbaṃ tattha tattha",
  "atk-abh02a:2325_2": "pañhāpucchakavāre vuttamevāti.",
  "atk-abh02a:2326": "Sammohavinodaniyā vibhaṅgaṭṭhakathāya",
  "atk-abh02a:2327": "Dhammahadayavibhaṅgavaṇṇanā niṭṭhitā.",
  "atk-abh02a:2328": "Nigamanakathā",
  "atk-abh02a:2329": "Ettāvatā ca –",
  "atk-abh02a:2330": "Abhidhammaṃ desento, dhammagaru dhammagāravayuttānaṃ;",
  "atk-abh02a:2331": "Devānaṃ devapure, devagaṇasahassaparivāro.",
  "atk-abh02a:2332": "Dutiyaṃ adutiyapuriso, yaṃ āha vibhaṅgapakaraṇaṃ nātho;",
  "atk-abh02a:2333": "Aṭṭhārasahi vibhaṅgehi, maṇḍitamaṇḍapeyyaguṇo.",
  "atk-abh02a:2334": "Atthappakāsanatthaṃ, tassāhaṃ yācito ṭhitaguṇena;",
  "atk-abh02a:2335": "Yatinā adandhagatinā, subuddhinā buddhaghosena.",
  "atk-abh02a:2336": "Yaṃ ārabhiṃ racayituṃ, aṭṭhakathaṃ sunipuṇesu atthesu;",
  "atk-abh02a:2337": "Sammohavinodanato, sammohavinodaniṃ nāma.",
  "atk-abh02a:2338": "Porāṇaṭṭhakathānaṃ, sāraṃ ādāya sā ayaṃ niṭṭhaṃ;",
  "atk-abh02a:2339": "Pattā anantarāyena, pāḷiyā bhāṇavārehi.",
  "atk-abh02a:2340": "Cattālīsāya yathā, ekena ca evameva sabbepi;",
  "atk-abh02a:2341": "Niṭṭhaṃ vajantu vimalā, manorathā sabbasattānaṃ.",
  "atk-abh02a:2342": "Saddhammassa ṭhitatthaṃ, yañca imaṃ racayatā mayā puññaṃ;",
  "atk-abh02a:2343": "Pattaṃ tena samattaṃ, pāpuṇatu sadevako loko.",
  "atk-abh02a:2344": "Suciraṃ tiṭṭhatu dhammo, dhammābhirato sadā bhavatu loko;",
  "atk-abh02a:2345": "Niccaṃ khemasubhikkhādi-sampadā janapadā hontūti.",
  "atk-abh02a:2346_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena",
  "atk-abh02a:2346_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-abh02a:2346_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-abh02a:2346_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññāpaṭisambhidādippabhedaguṇapaṭimaṇḍite",
  "atk-abh02a:2346_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-abh02a:2346_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-abh02a:2346_6": "therena katā ayaṃ sammohavinodanī nāma vibhaṅgaṭṭhakathā.",
  "atk-abh02a:2347": "Tāva tiṭṭhatu lokasmiṃ, lokanittharaṇesinaṃ;",
  "atk-abh02a:2348": "Dassentī kulaputtānaṃ, nayaṃ paññāvisuddhiyā.",
  "atk-abh02a:2349": "Yāva buddhoti nāmampi, suddhacittassa tādino;",
  "atk-abh02a:2350": "Lokamhi lokajeṭṭhassa, pavattati mahesinoti.",
  "atk-abh02a:2351": "Sammohavinodanī nāma vibhaṅga-aṭṭhakathā niṭṭhitā."
}