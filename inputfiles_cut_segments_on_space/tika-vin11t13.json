{
  "tika-vin11t13:0": "Pācittiyakathāvaṇṇanā",
  "tika-vin11t13:1_0": "2129-30. Evaṁ tiṁsa nissaggiyapācittiyāni dassetvā idāni suddhapācittiyāni dassetumāha",
  "tika-vin11t13:1_1": "“lasuṇa”ntiādi. Lasuṇanti ettha iti-saddo luttaniddiṭṭho. “Lasuṇaṁ”iti bhaṇḍikaṁ",
  "tika-vin11t13:1_2": "vuttaṁ aṭṭhakathāyaṁ. Catupañcamiñjādippabhedaṁ bhaṇḍikaṁ lasuṇaṁ nāma, na tato ūnaṁ.",
  "tika-vin11t13:1_3": "Tenāha “na ekadvitimiñjaka”nti. Pakkalasuṇato, sīhaḷadīpasambhavato ca visesamāha",
  "tika-vin11t13:1_4": "“āmakaṁ māgadhaṁyevā”ti. Magadhesu jātaṁ māgadhaṁ, “vutta”nti iminā sambandho. Yathāha",
  "tika-vin11t13:1_5": "“magadharaṭṭhe jātalasuṇameva hi idha lasuṇanti adhippeta”nti. Taṁ “khādissāmī”ti",
  "tika-vin11t13:1_6": "gaṇhatīti sambandho. Vuttappakāraṁ pācittiyañca ajjhohāravasenāti dassetumāha “ajjhohāravaseneva,",
  "tika-vin11t13:1_7": "pācittiṁ paridīpaye”ti.",
  "tika-vin11t13:2": "2131. Tadeva vakkhati “dve tayo”tiādinā. Saddhinti ekato. Saṅkhāditvāti galabilaṁ appavesetvā dantehi saṁcuṇṇiyantī khāditvā. Ajjhoharati paragalaṁ karoti.",
  "tika-vin11t13:3": "2132.Tatthāti tasmiṁ bhaṇḍikalasuṇe. “Miñjānaṁ gaṇanāyā”ti iminā ajjhohārapayogagaṇanāyeva dīpitā. Yathāha “bhinditvā ekekaṁ miñjaṁ khādantiyā pana payogagaṇanāya pācittiyānī”ti.",
  "tika-vin11t13:4": "2133. Sabhāvato vaṭṭantevāti yojanā.",
  "tika-vin11t13:5_0": "2135. Yathāvuttapalaṇḍukādīnaṁ nānattaṁ dassetumāha “ekā miñjā”tiādi. Idha miñjānaṁ",
  "tika-vin11t13:5_1": "vaseneva nānattaṁ dassitaṁ. Aṭṭhakathāyaṁ pana vaṇṇavasenāpi. Yathāha “palaṇḍuko",
  "tika-vin11t13:5_2": "paṇḍuvaṇṇo hoti. Bhañjanako lohitavaṇṇo. Haritako haritapaṇṇavaṇṇo”ti.",
  "tika-vin11t13:6_0": "2136. “Sāḷave uttaribhaṅgake”ti padacchedo. “Badarasāḷavādīsū”ti aṭṭhakathāvacanato",
  "tika-vin11t13:6_1": "ettha badara-saddo seso. Badarasāḷavaṁ nāma badaraphalāni sukkhāpetvā cuṇṇetvā kātabbā",
  "tika-vin11t13:6_2": "khādanīyavikati. Ummattikādīnanti ettha ādi-saddena ādikammikā gahitā. Yathāha “ummattikāya ādikammikāyā”ti.",
  "tika-vin11t13:7": "Paṭhamaṁ.",
  "tika-vin11t13:8": "2137.Sambādheti paṭicchannokāse. Tassa vibhāgaṁ dassetumāha “upakacchesu muttassa karaṇepi vā”ti.",
  "tika-vin11t13:9": "2138. Assā tathā pācittīti sambandho. “Na lomagaṇanāyā”ti iminā “payogagaṇanāyā”ti idameva samatthayati.",
  "tika-vin11t13:10_0": "2139.Ābādheti kaṇḍuādike roge. Yathāha – “ābādhapaccayāti kaṇḍukacchuādiābādhapaccayā”ti.",
  "tika-vin11t13:10_1": "Maggasaṁvidhānasamā matāti bhikkhuniyā saṁvidhāya ekaddhānasikkhāpadena sadisā matā ñātāti attho.",
  "tika-vin11t13:11": "Dutiyaṁ.",
  "tika-vin11t13:12_0": "2140. Padumassa vā puṇḍarīkassa vā antamaso kesarenāpi kāmarāgena muttakaraṇassa",
  "tika-vin11t13:12_1": "talaghātane muttakaraṇampi pahāradāne pācitti hotīti yojanā. Kesarenāpīti api-saddena",
  "tika-vin11t13:12_2": "mahāpadumapaṇṇehi vattabbameva natthīti dīpeti. Yathāha – “antamaso uppalapattenāpīti",
  "tika-vin11t13:12_3": "ettha pattaṁ tāva mahantaṁ, kesarenāpi pahāraṁ dentiyā āpattiyevā”ti.",
  "tika-vin11t13:13": "2141.Tatthāti tasmiṁ muttakaraṇatale.",
  "tika-vin11t13:14": "Tatiyaṁ.",
  "tika-vin11t13:15_0": "2142. Yā pana bhikkhunī kāmarāgaparetā kāmarāgena pīḷitā attano byañjane muttapathe",
  "tika-vin11t13:15_1": "uppalapattampi paveseti, na vaṭṭati pācitti hotīti yojanā. Pi-saddena “kesaramattampi",
  "tika-vin11t13:15_2": "pana pavesentiyā āpattiyevā”ti aṭṭhakathā ulliṅgitā.",
  "tika-vin11t13:16_0": "2143-4. Yadyevaṁ “jatumaṭṭhake pācittiya”nti kasmā vuttanti āha “idaṁ…pe… jatumaṭṭhaka”nti.",
  "tika-vin11t13:16_1": "Idaṁ jatumaṭṭhakaṁ vatthuvaseneva vuttanti “atha kho sā bhikkhunī jatumaṭṭhakaṁ ādiyitvā",
  "tika-vin11t13:16_2": "dhovituṁ vissaritvā ekamantaṁ chaḍḍesi. Bhikkhuniyo makkhikāhi samparikiṇṇaṁ passitvā",
  "tika-vin11t13:16_3": "evamāhaṁsu ‘kassidaṁ kamma’nti. Sā evamāha ‘mayhidaṁ kamma’nti. Yā tā bhikkhuniyo",
  "tika-vin11t13:16_4": "appicchā, tā ujjhāyanti khiyyanti vipācenti ‘kathañhi nāma bhikkhunī jatumaṭṭhakaṁ",
  "tika-vin11t13:16_5": "ādiyissatī”ti āgatavatthuvaseneva vuttaṁ, na taṁ vinā aññassa vaṭṭakassa sambhavatoti",
  "tika-vin11t13:16_6": "adhippāyo. Jatumaṭṭhakaṁ nāma jatunā kato maṭṭhadaṇḍako.",
  "tika-vin11t13:17_0": "Daṇḍanti ettha “yaṁ kiñcī”ti seso. Yathāha “antamaso uppalapattampi muttakaraṇaṁ",
  "tika-vin11t13:17_1": "pavesetī”ti. Etampi ca atimahantaṁ, kesaramattampi pana pavesentiyā āpatti eva. Eḷālukanti",
  "tika-vin11t13:17_2": "kakkāriphalaṁ vā. Tasminti attano muttakaraṇe.",
  "tika-vin11t13:18": "2145.Ābādhapaccayāti muttakaraṇappadese jātavaṇādimhi vaṇaṭṭhānanirupanādipaccayā.",
  "tika-vin11t13:19": "Catutthaṁ.",
  "tika-vin11t13:20_0": "2146.Aggapabbadvayādhikanti aggapabbadvayato kesaggamattampi adhikaṁ. Yathāha “antamaso",
  "tika-vin11t13:20_1": "kesaggamattampi atikkāmeti, āpatti pācittiyassā”ti. Dakasuddhiṁ karontiyāti muttakaraṇaṭṭhāne",
  "tika-vin11t13:20_2": "dhovanaṁ karontiyā. Yathāha “udakasuddhikaṁ nāma muttakaraṇassa dhovanā vuccatī”ti.",
  "tika-vin11t13:21_0": "2147.“Tīṇī”ti iminā ekaṅguliyā pabbadvayassa pavesetvā dhovane dosābhāvaṁ dīpeti.",
  "tika-vin11t13:21_1": "Dīghatoti aṅguliyā dīghato. Tīṇi pabbāni gambhīrato muttakaraṇe pavesetvā udakasuddhiṁ",
  "tika-vin11t13:21_2": "ādiyantiyā pācittiyaṁ bhaveti yojanā.",
  "tika-vin11t13:22_0": "2148. Tisso, catasso vā aṅguliyo ekato katvā vitthārena pavesane ekapabbepi paviṭṭhe",
  "tika-vin11t13:22_1": "“dvaṅgulapabbaparama”nti niyamitappamāṇātikkamato āha “ekapabbampi yā panā”ti. Yā",
  "tika-vin11t13:22_2": "pana bhikkhunī catunnaṁ vāpi aṅgulīnaṁ tissannaṁ vāpi aṅgulīnaṁ ekapabbampi vitthārato",
  "tika-vin11t13:22_3": "paveseti, tassā pācittiyaṁ siyāti yojanā.",
  "tika-vin11t13:23": "2149.Itīti evaṁ. Sabbappakārenāti gambhīrapavesanādinā sabbena pakārena. Abhibyattataraṁ katvāti supākaṭataraṁ katvā. Ayamatthoti “ekissaṅguliyā tīṇī”tiādinā vutto ayamattho.",
  "tika-vin11t13:24_0": "2150. Dvaṅgulapabbe doso natthīti yojanā. Udakasuddhipaccaye pana satipi phassasādiyane",
  "tika-vin11t13:24_1": "yathāvuttaparicchede anāpatti. Adhikampīti dvaṅgulapabbato adhikampi. Udakasuddhiṁ",
  "tika-vin11t13:24_2": "karontiyā doso natthīti yojanā.",
  "tika-vin11t13:25": "2151. Tathā udakasuddhiṁ karontīnaṁ ummattikādīnaṁ anāpatti pakāsitāti yojanā.",
  "tika-vin11t13:26": "Pañcamaṁ.",
  "tika-vin11t13:27_0": "2152.Bhuñjato pana bhikkhussāti pañcannaṁ bhojanānaṁ aññataraṁ bhuñjato bhikkhussa.",
  "tika-vin11t13:27_1": "Yathāha “bhuñjantassāti pañcannaṁ bhojanānaṁ aññataraṁ bhojanaṁ bhuñjantassā”ti.",
  "tika-vin11t13:27_2": "Pānīyaṁ vā vidhūpanaṁvāti vakkhamānaṁ pānīyaṁ, bījanīyañca. Upatiṭṭheyyāti “hatthapāse",
  "tika-vin11t13:27_3": "tiṭṭhatī”ti vacanato ettha upa-saddo hatthapāsasaṅkhātaṁ samīpaṁ vadatīti veditabbaṁ.",
  "tika-vin11t13:28": "2153. Vatthakoṇādi yā kāci “bījanī”ti vuccatīti yojanā, iminā “bījanikiccaṁ sampādessāmī”ti adhiṭṭhāya gahitacīvarakoṇappakāraṁ yaṁ kiñci “bījanī”ti vuccatīti attho.",
  "tika-vin11t13:29_0": "2154. “Atha kho sā bhikkhunī tassa bhikkhuno bhuñjantassa pānīyena ca vidhūpanena",
  "tika-vin11t13:29_1": "ca upatiṭṭhitvā accāvadati. Atha kho so bhikkhu taṁ bhikkhuniṁ apasādeti ‘mā, bhagini,",
  "tika-vin11t13:29_2": "evarūpaṁ akāsi, netaṁ kappatī’ti. ‘Pubbe maṁ tvaṁ evañca evañca karosi, idāni ettakaṁ",
  "tika-vin11t13:29_3": "na sahasī’ti pānīyathālakaṁ matthake āsumbhitvā vidhūpanena pahāraṁ adāsī”ti imasmiṁ",
  "tika-vin11t13:29_4": "vatthumhi bhikkhūhi ārocite “kathañhi nāma, bhikkhave, bhikkhunī bhikkhussa pahāraṁ",
  "tika-vin11t13:29_5": "dassatī”tiādīni vatvā “yā pana bhikkhunī bhikkhussa bhuñjantassa pānīyena vā vidhūpanena",
  "tika-vin11t13:29_6": "vā upatiṭṭheyya, pācittiya”nti vuttattā pahārapaccayā nu khoti āsaṅkaṁ nivattetumāha",
  "tika-vin11t13:29_7": "“hatthapāse idha ṭhānapaccayāpatti dīpitā”ti. Ettha ca āsumbhitvāti pātetvā. Idhāti",
  "tika-vin11t13:29_8": "imasmiṁ sikkhāpade. “Na, bhikkhave, bhikkhuniyā bhikkhussa pahāro dātabbo. Yā dadeyya,",
  "tika-vin11t13:29_9": "āpatti dukkaṭassā”ti bhikkhunikkhandhake vuttaṁ gahetvā āha “pahārapaccayā vuttaṁ,",
  "tika-vin11t13:29_10": "khandhake dukkaṭaṁ visu”nti. Iminā vuttassevatthassa kāraṇaṁ dassitaṁ hoti.",
  "tika-vin11t13:30_0": "2155.Hatthapāsaṁ jahitvāti ettha “bhojanaṁ bhuñjato”ti ca khādanaṁ khādatoti ettha",
  "tika-vin11t13:30_1": "“hatthapāse”ti ca vattabbaṁ. Bhojanaṁ bhuñjato hatthapāsaṁ jahitvā upatiṭṭhantiyā",
  "tika-vin11t13:30_2": "vā khādanaṁ khādato hatthapāse upatiṭṭhantiyā vā hoti āpatti dukkaṭanti yojanā.",
  "tika-vin11t13:31_0": "2156.Detīti pānīyaṁ vā sūpādiṁ vā “imaṁ pivatha, iminā bhuñjathā”ti deti. Tālavaṇṭaṁ",
  "tika-vin11t13:31_1": "“iminā bījantā bhuñjathā”ti deti. Dāpetīti aññena ubhayampi dāpeti. Idaṁ sikkhāpadaṁ",
  "tika-vin11t13:31_2": "samuṭṭhānato eḷakalomena samaṁ matanti yojanā.",
  "tika-vin11t13:32": "Chaṭṭhaṁ.",
  "tika-vin11t13:33_0": "2157.Viññatvāti sayaṁ viññatvā, aññāya vā viññāpetvā. “Viññatvā vā viññāpetvā vā”ti",
  "tika-vin11t13:33_1": "hi sikkhāpadaṁ. Āmakaṁ dhaññanti apakkaṁ abhaṭṭhaṁ sāliādikaṁ sattavidhaṁ dhaññaṁ.",
  "tika-vin11t13:33_2": "Yathāha – “āmakadhaññaṁ nāma sāli vīhi yavo godhumo kaṅgu varako kudrūsako”ti. Koṭṭetvāti",
  "tika-vin11t13:33_3": "musalehi koṭṭetvā. Yadi paribhuñjatīti yojanā.",
  "tika-vin11t13:34_0": "2158-60. “Bhuñjissāmīti paṭiggaṇhāti, āpatti dukkaṭassāti idaṁ payogadukkaṭaṁ nāma,",
  "tika-vin11t13:34_1": "tasmā na kevalaṁ paṭiggahaṇeyeva dukkaṭaṁ hotī”tiādinā aṭṭhakathāgataṁ vibhāgaṁ dassetumāha",
  "tika-vin11t13:34_2": "“na kevalaṁ tu dhaññāna”ntiādi. Panāti api-saddatthe, sukkhāpanepīti attho. Bhajjanatthāyāti",
  "tika-vin11t13:34_3": "ettha “vaddalidivase”ti seso. “Kapallasajjane uddhanasajjane”ti paccekaṁ yojetabbaṁ.",
  "tika-vin11t13:34_4": "Dabbisajjaneti kaṭacchusampādane. Tattha kapallake dhaññapakkhipaneti yojanā. “Ghaṭṭanakoṭṭane”ti",
  "tika-vin11t13:34_5": "vattabbe gāthābandhavasena na-kāralopaṁ katvā “ghaṭṭakoṭṭane”ti vuttaṁ.",
  "tika-vin11t13:35_0": "2161-3. Pamāṇa-saddassa āvattaliṅgasaṅkhyattā āha “bhojanañceva viññattipamāṇa”nti.",
  "tika-vin11t13:35_1": "Āvattaliṅgasaṅkhyattaṁ nāma niyataliṅgekattabahuttaṁ. Tathā hettha pamāṇa-saddo niyatanapuṁsakaliṅge",
  "tika-vin11t13:35_2": "niyatekattaṁ vuccati. Ettha imasmiṁ sikkhāpade bhojanañceva viññatti cāti idaṁ dvayaṁ",
  "tika-vin11t13:35_3": "hi yasmā pamāṇaṁ, tasmā sayaṁ viññatvā vā aññato bhajjanādīni kārāpetvā vā aññāya",
  "tika-vin11t13:35_4": "pana viññāpetvā sayaṁ bhajjanādīni katvā vā yā pana bhikkhunī ajjhoharati, tassā",
  "tika-vin11t13:35_5": "ajjhohārapayogesu pācittiyo siyunti yojanā.",
  "tika-vin11t13:36_0": "Mahāpaccariyaṁ vuttaṁ vinicchayaṁ dassetumāha “mātaraṁ vā”tiādi. Mātaraṁ vāpi yācitvāti",
  "tika-vin11t13:36_1": "ettha vā-saddo atthantaravikappane. Pi-saddo sambhāvane. Mātaraṁ vā pitaraṁ vā aññaṁ",
  "tika-vin11t13:36_2": "vā ñātakaṁ vā pavāritaṁ vā āmakadhaññaṁ yācitvā vā aññāya kārāpetvā vā yā paribhuñjati,",
  "tika-vin11t13:36_3": "tassā pācittīti yojanā.",
  "tika-vin11t13:37": "2164. Aviññattiyā laddhaṁ sayaṁ vā bhajjanādīni katvā vā aññāya kārāpetvā vā yā paribhuñjati, tassā dukkaṭanti yojanā.",
  "tika-vin11t13:38_0": "2165. Aññāya pana viññattiyā laddhaṁ tāya kārāpetvāpi sayaṁ katvā vā ajjhoharantiyā",
  "tika-vin11t13:38_1": "tathā āpatti dukkaṭanti yojanā. Idañca mahāpaccariyāgatanayaṁ gahetvā vuttaṁ. Mahāaṭṭhakathāyaṁ",
  "tika-vin11t13:38_2": "pana “aññāya viññattaṁ bhuñjantiyā dukkaṭa”nti vuttattā viññattiyāpi aññāya laddhaṁ",
  "tika-vin11t13:38_3": "āmakaṁ dhaññaṁ tāya kārāpetvā vā sayaṁ katvā vā paribhuñjantassāpi dukkaṭameva vuttanti veditabbaṁ.",
  "tika-vin11t13:39_0": "2166-7.Sedakammādiatthāyāti vātarogādinā āturānaṁ sedanādipaṭikāratthāya. Idha “aññātakaappavāritaṭṭhānepī”ti",
  "tika-vin11t13:39_1": "seso. Bhikkhūnampi eseva nayo. Ṭhapetvā satta dhaññāni ñātakapavāritaṭṭhāne sesaviññattiyāpi",
  "tika-vin11t13:39_2": "anāpattīti ñātabbanti yojanā. Sesaviññattiyāti muggamāsaalābukumbhaṇḍakādīnaṁ vuttadhaññāvasesānaṁ viññattiyā.",
  "tika-vin11t13:40": "Sāliādīnaṁ sattannaṁ dhaññānaṁ dukkaṭassa vuttattā, anāmāsattā ca sabbena sabbaṁ na vaṭṭantīti dassetumāha “ñātakānampī”tiādi.",
  "tika-vin11t13:41_0": "2168.Laddhanti labbhamānaṁ. Navakammesūti navakammatthāya, nimittatthe bhummaṁ. Ettha",
  "tika-vin11t13:41_1": "“sampaṭicchitu”nti seso. “Aviññattiyā labbhamānaṁ pana navakammatthāya sampaṭicchituṁ",
  "tika-vin11t13:41_2": "vaṭṭatī”ti mahāpaccariyaṁ vuttaṁ.",
  "tika-vin11t13:42": "Sattamaṁ.",
  "tika-vin11t13:43_0": "2169.Saṅkāranti kacavaraṁ. Vighāsakaṁ vāti ucchiṭṭhakamacchakaṇṭakamaṁsaṭṭhicalakamukhadhovanādikaṁ",
  "tika-vin11t13:43_1": "yaṁ kiñci. Chaḍḍeyya vāti ettha “saya”nti seso “chaḍḍāpeyya parehī”ti vakkhamānattā.",
  "tika-vin11t13:43_2": "Kuṭṭassa tiro tirokuṭṭaṁ, tasmiṁ, kuṭṭassa parabhāgeti attho. “Pākārepi ayaṁ nayo”ti",
  "tika-vin11t13:43_3": "vakkhamānattā kuṭṭanti vā byatirittā bhitti gahetabbā.",
  "tika-vin11t13:44": "2171.Ekāti ettha āpattīti seso. “Tassā”ti iminā sambandho.",
  "tika-vin11t13:45": "2172.Chaḍḍaneti ettha pi-saddo luttaniddiṭṭho. Dantakaṭṭhassa chaḍḍanepi bhikkhuniyā pācitti paridīpitāti yojanā.",
  "tika-vin11t13:46_0": "2173-4.Sabbatthāti vuttappakāresu sabbesu vikappesu. Anāpattivisayaṁ dassetumāha",
  "tika-vin11t13:46_1": "“avalañjepī”tiādi. Avalañje ṭhāne anoloketvā chaḍḍentiyāpi vā valañje ṭhāne oloketvāpi",
  "tika-vin11t13:46_2": "vā pana chaḍḍentiyā anāpattīti yojanā. Chaḍḍanaṁ kriyaṁ. Anolokanaṁ akriyaṁ.",
  "tika-vin11t13:47": "Aṭṭhamaṁ.",
  "tika-vin11t13:48_0": "2175-6. Yā pana bhikkhunī khette vā nāḷikerādiārāme vā yattha katthaci ropime haritaṭṭhāne",
  "tika-vin11t13:48_1": "tāni vighāsuccārasaṅkāramuttasaṅkhātāni cattāri vatthūni sace sayaṁ chaḍḍeti vā,",
  "tika-vin11t13:48_2": "tathā pare chaḍḍāpeti vā, tassā bhikkhuniyā āpattivinicchayo vuttanayo “ekeka”miccādinā",
  "tika-vin11t13:48_3": "yathāvuttapakāroti yojanā.",
  "tika-vin11t13:49_0": "2177-8.Yā pana bhikkhunī harite khette nisīditvā bhuñjamānā vā tathā harite tattha",
  "tika-vin11t13:49_1": "khette ucchuādīni khādanti khādamānā gacchantī vā yadi ucchiṭṭhaṁ udakaṁ vā calakādiṁ",
  "tika-vin11t13:49_2": "vā chaḍḍeti, tassā pācittiyaṁ hotīti yojanā. Calakaṁ nāma vamikaraṁ.",
  "tika-vin11t13:50": "2179.Tādise harite ṭhāne antamaso matthakachinnaṁ nāḷikerampi jalaṁ pivitvā chaḍḍentiyā āpatti siyāti yojanā.",
  "tika-vin11t13:51": "2180.Sabbesanti bhikkhubhikkhunīnaṁ.",
  "tika-vin11t13:52_0": "2181. Lāyitampi khettaṁ puna rohaṇatthāya manussā rakkhanti ce, tattha tasmiṁ khette",
  "tika-vin11t13:52_1": "vighāsuccārādīni chaḍḍentiyā assā bhikkhuniyā yathāvatthukameva hi pācittiyamevāti",
  "tika-vin11t13:52_2": "yojanā. “Assā yathāvatthuka”nti iminā bhikkhussa dukkaṭanti vuttameva hoti.",
  "tika-vin11t13:53_0": "2182.Chaḍḍite khetteti manussehi uddhaṭasasse khette. Yathāha – “manussesu sassaṁ",
  "tika-vin11t13:53_1": "uddharitvā gatesu chaḍḍitakhettaṁ nāma hoti, tattha vaṭṭatī”ti. Evaṁ akatepi khette",
  "tika-vin11t13:53_2": "sāmike āpucchitvā kātuṁ vaṭṭati. Yathāha “sāmike apaloketvā chaḍḍetī”ti. Idha khettapālakā,",
  "tika-vin11t13:53_3": "ārāmādigopakā ca sāmikā eva. Saṅghassa khette, ārāme ca sace “tattha kacavaraṁ na",
  "tika-vin11t13:53_4": "chaḍḍetabba”nti katikā natthi, bhikkhussa chaḍḍetuṁ vaṭṭati saṅghapariyāpannattā,",
  "tika-vin11t13:53_5": "na bhikkhunīnaṁ. Tāsaṁ pana bhikkhusaṅghe vuttanayena na vaṭṭati, na tassa bhikkhussa,",
  "tika-vin11t13:53_6": "evaṁ santepi sāruppavasena kātabbanti. Sabbanti uccārādi catubbidhaṁ.",
  "tika-vin11t13:54": "Navamaṁ.",
  "tika-vin11t13:55_0": "2183. Ettha “naccaṁ nāma yaṁ kiñci naccaṁ. Gītaṁ nāma yaṁ kiñci gītaṁ. Vāditaṁ nāma",
  "tika-vin11t13:55_1": "yaṁ kiñci vādita”nti vacanato “yaṁ kiñcī”ti seso. Yā pana bhikkhunī yaṁ kiñci naccaṁ",
  "tika-vin11t13:55_2": "vā yaṁ kiñci gītaṁ vā yaṁ kiñci vāditaṁ vā dassanatthāya gaccheyyāti yojanā. Tattha",
  "tika-vin11t13:55_3": "yaṁ kiñci naccanti naṭādayo vā naccantu soṇḍā vā, antamaso morasukamakkaṭādayopi,",
  "tika-vin11t13:55_4": "sabbampetaṁ naccameva. Yaṁ kiñci gītanti naṭādīnaṁ vā gītaṁ hotu ariyānaṁ parinibbānakāle",
  "tika-vin11t13:55_5": "ratanattayaguṇūpasaṁhitaṁ sādhukīḷitagītaṁ vā asaññatabhikkhūnaṁ dhammabhāṇakagītaṁ",
  "tika-vin11t13:55_6": "vā, sabbampetaṁ gītameva. Yaṁ kiñci vāditanti ghanādivādanīyabhaṇḍavāditaṁ vā hotu",
  "tika-vin11t13:55_7": "kuṭabherivāditaṁ vā antamaso udarabherivāditampi, sabbampetaṁ vāditameva. “Dassanasavanatthāyā”ti",
  "tika-vin11t13:55_8": "vattabbe virūpekasesanayena “dassanatthāyā”ti vuttaṁ. Pañcannaṁ viññāṇānaṁ yathāsakaṁ",
  "tika-vin11t13:55_9": "visayassa ālocanasabhāvatāya vā “dassanatthāya” icceva vuttaṁ.",
  "tika-vin11t13:56": "2184. Pubbapayogadukkaṭena saha pācittiyaṁ dassetumāha “dassanatthāya naccassā”tiādi. Gītassāti ettha “vāditassā”ti pakaraṇato labbhati.",
  "tika-vin11t13:57_0": "2185.Ekapayogenāti ekadisāvalokanapayogena. Teneva vakkhati “aññasmimpi…pe… siyu”nti.",
  "tika-vin11t13:57_1": "Passatīti ettha “nacca”nti seso. Tesanti yesaṁ naccaṁ passati. Pi-saddena vāditampi",
  "tika-vin11t13:57_2": "sampiṇḍeti. Yathāha “tesaṁyeva gītavāditaṁ suṇāti, ekameva pācittiya”nti.",
  "tika-vin11t13:58": "2186.Aññatoti aññasmiṁ disābhāge.",
  "tika-vin11t13:59_0": "2187. “Visuṁ pācittiyo siyu”nti idameva pakāsetumāha “payogagaṇanāyettha, āpattigaṇanā",
  "tika-vin11t13:59_1": "siyā”ti. Etthāti imasmiṁ nānādisābhāge. Naccagītavāditānaṁ dassanasavane aṭṭhakathāgataṁ",
  "tika-vin11t13:59_2": "vinicchayaṁ dassetumāha “naccitu”ntiādi.",
  "tika-vin11t13:60": "2188. “Nacca itī”ti padacchedo, “naccāhī”tipi pāṭho. Upaṭṭhānanti bherisaddapūjaṁ. Sampaṭicchitunti “sādhū”ti adhivāsetuṁ. Imassa upalakkhaṇavasena vuttattā naccagītepi eseva nayo.",
  "tika-vin11t13:61": "2189-90.Sabbatthāti naccanādīsu sabbattha. Upaṭṭhānaṁ karomāti tumhākaṁ cetiyassa naccādīhi upahāraṁ karomāti. Upaṭṭhānaṁ pasatthanti upaṭṭhānakaraṇaṁ nāma sundaranti.",
  "tika-vin11t13:62_0": "Yā ārāmeyeva ca ṭhatvā passati vā suṇāti vāti yojanā, idha “antarārāme vā”tiādi seso.",
  "tika-vin11t13:62_1": "“Ārāme ṭhatvā antarārāme vā bahiārāme vā naccādīni passati vā suṇāti vā, anāpattī”ti",
  "tika-vin11t13:62_2": "aṭṭhakathāya vuttaṁ. “Ṭhatvā”ti vuttepi sabbesupi iriyāpathesu labbhati. Ārāme ṭhatvāti",
  "tika-vin11t13:62_3": "na kevalaṁ ṭhatvāva, tato gantvāpi sabbiriyāpathehipi labhati. “Ārāme ṭhitā”ti pana",
  "tika-vin11t13:62_4": "ārāmapariyāpannadassanatthaṁ vuttaṁ. Itarathā nisinnāpi na labheyyāti gaṇṭhipadādīsu",
  "tika-vin11t13:62_5": "vuttaṁ. Bhikkhūnampi eseva nayo.",
  "tika-vin11t13:63_0": "2191. Yā attano ṭhitokāsaṁ āgantvā payojitaṁ passati vā suṇāti vāti yojanā. Ṭhitokāsanti",
  "tika-vin11t13:63_1": "ettha gatinivattisāmaññena sayitanisinnampi gayhati. Tathārūpā hi kāraṇā gantvā passantiyā",
  "tika-vin11t13:63_2": "vāpīti yojanā. Kāraṇaṁ nāma salākabhattādikāraṇaṁ. Yathāha “sati karaṇīyeti salākabhattādīnaṁ",
  "tika-vin11t13:63_3": "vā atthāya aññena vā kenaci karaṇīyena gantvā gataṭṭhāne passati vā suṇāti vā, anāpattī”ti.",
  "tika-vin11t13:64_0": "2192. Maggaṁ gacchantī paṭipathe naccaṁ aṭṭhatvā passatīti evaṁ passantiyāpi ca tathā",
  "tika-vin11t13:64_1": "anāpattīti ajjhāhārayojanā. Paṭipatheti gamanamaggābhimukhe. Āpadāsupīti tādisena",
  "tika-vin11t13:64_2": "upaddavena upaddutā samajjaṭṭhānaṁ pavisati, evaṁ pavisitvā passantiyā vā suṇantiyā vā anāpatti.",
  "tika-vin11t13:65": "2193.Idaṁ sikkhāpadaṁ samuṭṭhānato eḷakalomasikkhāpadena samaṁ mataṁ “samāna”nti viññātaṁ.",
  "tika-vin11t13:66": "Dasamaṁ.",
  "tika-vin11t13:67": "Lasuṇavaggo paṭhamo.",
  "tika-vin11t13:68_0": "2194-5.Idha imasmiṁ sāsane yā pana bhikkhunī rattandhakārasmiṁ appadīpe purisena",
  "tika-vin11t13:68_1": "saddhiṁ ekikā sace santiṭṭhati, tassā pācittiyaṁ vuttanti yojanā. Rattandhakārasminti",
  "tika-vin11t13:68_2": "rattiyaṁ. Rattipariyāyo hi rattandhakāra-saddo. Yathāha padabhājane “rattandhakāreti",
  "tika-vin11t13:68_3": "oggate sūriye”ti. Appadīpeti pajjotacandasūriyaaggīsu ekenāpi anobhāsite, iminā rattikkhettaṁ",
  "tika-vin11t13:68_4": "dasseti. “Santiṭṭhatī”ti iminā gamananisinnasayanasaṅkhātaṁ iriyāpathattikañca upalakkhitanti",
  "tika-vin11t13:68_5": "daṭṭhabbaṁ. Vuttañhi vajirabuddhinā “santiṭṭheyyāti ettha ṭhānāpadesena catubbidhopi",
  "tika-vin11t13:68_6": "iriyāpatho saṅgahito, tasmā purisena saddhiṁ caṅkamanādīni karontiyāpi pācittiyañca",
  "tika-vin11t13:68_7": "upalabbhatī”ti. Purisena saddhinti santiṭṭhituṁ, sallapituñca viññunā manussapurisena saddhiṁ.",
  "tika-vin11t13:69": "Rahassādavasena purisassa hatthapāsaṁ samāgantvā tena saddhiṁ sallapantiyā vā pācittiyaṁ vuttanti yojanā.",
  "tika-vin11t13:70_0": "2196-7. Yā pana bhikkhunī sace manussapurisassa hatthapāsaṁ vijahitvā santiṭṭhati",
  "tika-vin11t13:70_1": "vā sallapati vā, yakkhapetatiracchānagatānaṁ hatthapāsaṁ avijahitvā santiṭṭhati vā",
  "tika-vin11t13:70_2": "sallapati vā, tassā dukkaṭaṁ paridīpitanti yojanā.",
  "tika-vin11t13:71": "Viññuggahaṇena aviññū puriso anāpattiṁ na karotīti dīpeti.",
  "tika-vin11t13:72_0": "2198.Aññavihitāyāti rahoassādato aññaṁ cintentiyā. Yathāha “rahoassādato aññavihitāva",
  "tika-vin11t13:72_1": "hutvā”ti. Catutthena, chaṭṭhena ca samuṭṭhānena samuṭṭhānato theyyasatthasamuṭṭhānaṁ.",
  "tika-vin11t13:72_2": "Santiṭṭhanasallapanavasena kriyaṁ. Saññāya vimokkho etasminti saññāvimokkhakaṁ.",
  "tika-vin11t13:73": "Paṭhamaṁ.",
  "tika-vin11t13:74": "2199.Paṭicchanne okāseti kuṭṭādīsu yena kenaci paṭicchanne okāse. Idaṁ vacanaṁ.",
  "tika-vin11t13:75": "Dutiyaṁ.",
  "tika-vin11t13:76_0": "2200. Tatiye “ajjhokāse”ti ca catutthe “rathikāya, byūhe, siṅghāṭake”ti padāni ca",
  "tika-vin11t13:76_1": "vajjetvā avasesaṁ sandhāyāha “apubbaṁ natthi kiñcipī”ti. Ettha “vattabba”nti seso.",
  "tika-vin11t13:76_2": "Ettha ca rathikāyāti racchāya. Byūheti anibbiddharacchāya. Siṅghāṭaketi caccare okāse,",
  "tika-vin11t13:76_3": "tikoṇaṁ vā catukoṇaṁ vā maggasamodhānaṭṭhāneti vuttaṁ hoti.",
  "tika-vin11t13:77": "Tatiyacatutthāni.",
  "tika-vin11t13:78_0": "2201-2. “Yā pana bhikkhunī purebhattaṁ kulāni upasaṅkamitvā āsane nisīditvā sāmike",
  "tika-vin11t13:78_1": "anāpucchā pakkameyya, pācittiya”nti vacanato yā pana bhikkhunī purebhattaṁ kulāni",
  "tika-vin11t13:78_2": "upasaṅkamitvā chadananto āsane nisīditvā sāmike anāpucchā anovassakappadesaṁ atikkameti,",
  "tika-vin11t13:78_3": "yā ca ajjhokāse vā nisīditvā sace upacāraṁ atikkameti, tassā paṭhame pade dukkaṭaṁ",
  "tika-vin11t13:78_4": "hoti, dutiye pade pācitti pariyāputāti yojanā. “Āsane”ti iminā pallaṅkamābhujitvā",
  "tika-vin11t13:78_5": "nisīdanārahamāsanaṁ adhippetaṁ. Yathāha – “āsanaṁ nāma pallaṅkassa okāso vuccatī”ti.",
  "tika-vin11t13:78_6": "Anovassappadesanti nibbakosabbhantaraṁ. Abbhokāse āpattikhettaṁ dassetumāha “upacārampi",
  "tika-vin11t13:78_7": "vā sace”ti. Upacāranti dvādasahatthappamāṇaṁ padesaṁ. Yathāha gaṇṭhipade “upacāro dvādasahattho”ti.",
  "tika-vin11t13:79_0": "2203.“Tathā”ti iminā “dukkaṭaṁ samudīrita”nti idaṁ paccāmasati. Āpuṭṭhe anāpuṭṭhasaññāya",
  "tika-vin11t13:79_1": "āpuṭṭhe vicikicchato pakkamantiyā tathā dukkaṭanti yojanā. Ettha ca “bhikkhuniyā”ti",
  "tika-vin11t13:79_2": "sambandhiniyā samānattā “vicikicchantiyā”ti vattabbe liṅgavipallāsavasena “vicikicchato”ti",
  "tika-vin11t13:79_3": "vuttanti daṭṭhabbaṁ.",
  "tika-vin11t13:80": "2204.Gilānāyāti yā tādisena gelaññena āpucchituṁ na sakkoti. Āpadāsūti ghare aggi uṭṭhito hoti corā vā, evarūpe upaddave anāpucchā pakkamantiyā anāpatti.",
  "tika-vin11t13:81": "Pañcamaṁ.",
  "tika-vin11t13:82_0": "2205-6.“Gacchantiyā vajantiyā”ti ca nisīdananipajjanāvasānadassanatthaṁ vuttaṁ. Pācittiyaṁ",
  "tika-vin11t13:82_1": "pana pacchābhattaṁ sāmike “idha nisīdāma vā sayāma vā”ti anāpucchitvā nisinnanipannapaccayā",
  "tika-vin11t13:82_2": "hotīti veditabbaṁ. Pacchābhattaṁ sāmike anāpucchā āsane nisīditvā gacchantiyā ekā",
  "tika-vin11t13:82_3": "pācitti hotīti yojanā. Esa nayo “nipajjitvā”tiādīsupi.",
  "tika-vin11t13:83": "Yathā pana tattha asaṁhārime anāpatti, evamidha dhuvapaññatte vā anāpattīti.",
  "tika-vin11t13:84": "Chaṭṭhaṁ.",
  "tika-vin11t13:85": "2207.Tisamuṭṭhānanti sacittakehi tīhi samuṭṭhānehi samuṭṭhānato.",
  "tika-vin11t13:86": "Aṭṭhamaṁ.",
  "tika-vin11t13:87_0": "2208. Yā pana bhikkhunī attānampi vā parampi vā nirayabrahmacariyehi abhisapeyya,",
  "tika-vin11t13:87_1": "tassā vācato vācato siyā pācittīti yojanā. Tattha abhisapeyyāti sapathaṁ kareyya,",
  "tika-vin11t13:87_2": "“niraye nibbattāmi, avīcimhi nibbattāmī”ti attānaṁ vā “niraye nibbattatu, avīcimhi",
  "tika-vin11t13:87_3": "nibbattatū”ti paraṁ vā “gihinī homi, odātavatthā homī”ti attānaṁ vā “gihinī hotu,",
  "tika-vin11t13:87_4": "odātavatthā hotū”ti paraṁ vā abhisapeyyāti vuttaṁ hoti.",
  "tika-vin11t13:88_0": "2210. Akkosati attānaṁ vā paraṁ vāti sambandho. Tikapācittiyanti upasampannāya upasampannasaññāvematikāanupasampannasaññāvasena.",
  "tika-vin11t13:88_1": "Sesāyāti anupasampannāya. Anupasampannāya upasampannasaññā, vematikā, anupasampannasaññā",
  "tika-vin11t13:88_2": "akkosati, dukkaṭanti evaṁ tikadukkaṭaṁ.",
  "tika-vin11t13:89_0": "2211. Atthadhammānusāsaniṁ purakkhatvā vadantīnaṁ anāpattīti yojanā. Yathāha aṭṭhakathāyaṁ",
  "tika-vin11t13:89_1": "“atthapurekkhārāyāti aṭṭhakathaṁ kathentiyā. Dhammapurekkhārāyāti pāḷiṁ vācentiyā.",
  "tika-vin11t13:89_2": "Anusāsanipurekkhārāyāti ‘idānipi tvaṁ edisā, sādhu viramassu, no ce viramasi, addhā",
  "tika-vin11t13:89_3": "puna evarūpāni kammāni katvā niraye uppajjissasi, tiracchānayoniyā uppajjissasī’ti",
  "tika-vin11t13:89_4": "evaṁ anusāsaniyaṁ ṭhatvā vadantiyā anāpattī”ti.",
  "tika-vin11t13:90": "Navamaṁ.",
  "tika-vin11t13:91": "2212.Vadhitvāti satthādīhi paharitvā. Vadhitvā vāti ettha vā-saddo pāḷiyaṁ “vadhitvā vadhitvā”ti vuttaṁ āmeḍitaṁ sūceti.",
  "tika-vin11t13:92": "2213.Etthāti imasmiṁ sikkhāpade. Kāyavācācittasamuṭṭhānaṁ dhuranikkhepasamuṭṭhānaṁ nāma, samanubhāsanasamuṭṭhānantipi etasseva nāmaṁ.",
  "tika-vin11t13:93": "Dasamaṁ.",
  "tika-vin11t13:94": "Andhakāravaggo dutiyo.",
  "tika-vin11t13:95_0": "2214. Yā pana bhikkhunī naggā anivatthā apārutā hutvā nahāyati, assā sabbapayoge",
  "tika-vin11t13:95_1": "dukkaṭaṁ. Tassa nahānassa vosāne pariyosāne sā bhikkhunī jinavuttaṁ jinena bhagavatā",
  "tika-vin11t13:95_2": "bhikkhunīnaṁ paññattaṁ dosaṁ pācittiyāpattiṁ samupeti āpajjatīti yojanā. Bhikkhuni",
  "tika-vin11t13:95_3": "dosanti ettha gāthābandhavasena rasso kato.",
  "tika-vin11t13:96_0": "2215.Acchinnacīvarāti acchinnaudakasāṭikacīvarā. Naṭṭhacīvarāti corādīhi naṭṭhaudakasāṭikacīvarā.",
  "tika-vin11t13:96_1": "Āpadāsu vāti “mahagghaṁ imaṁ disvā corāpi hareyyu”nti evarūpāsu āpadāsu vā naggāya",
  "tika-vin11t13:96_2": "nahāyantiyā na doso.",
  "tika-vin11t13:97": "Paṭhamaṁ.",
  "tika-vin11t13:98": "2216.Dutiyeti “udakasāṭikaṁ pana bhikkhuniyā kārayamānāyā”tiādisikkhāpade.",
  "tika-vin11t13:99": "Dutiyaṁ.",
  "tika-vin11t13:100_0": "2217-8.Dussibbitaṁ cīvaranti asakkaccasibbitaṁ cīvaraṁ. Visibbetvāti dussibbitaṁ",
  "tika-vin11t13:100_1": "puna sibbanatthāya sayaṁ vā vigatasibbanaṁ katvā. “Visibbāpetvā”ti seso. Yathāha",
  "tika-vin11t13:100_2": "“visibbetvā vā visibbāpetvā vā”ti. Anantarāyāti dasasu antarāyesu aññatarantarāyarahitā.",
  "tika-vin11t13:100_3": "Taṁ visibbitaṁ, visibbāpitaṁ vā cīvaraṁ. “Anantarāyā taṁ pacchā”ti vattabbe gāthābandhavasena",
  "tika-vin11t13:100_4": "rasso kato. Na sibbeyyāti etthāpi “na sibbāpeyyā”ti seso. Yathāha “neva sibbeyya,",
  "tika-vin11t13:100_5": "na sibbāpanāya ussukkaṁ kareyyā”ti.",
  "tika-vin11t13:101_0": "Catupañcāhanti ettha “uttarichappañcavācāhi, uttaridirattatiratta”ntiādīsu viya appasaṅkhyāya",
  "tika-vin11t13:101_1": "bahusaṅkhyāyaṁ antogadhattepi ubhayavacanaṁ lokavohāravasena vacanasiliṭṭhatāyāti",
  "tika-vin11t13:101_2": "daṭṭhabbaṁ. Dhureti sibbanussāhe. Nikkhittamatteti vissaṭṭhamatte.",
  "tika-vin11t13:102_0": "2219.Tikapācittiyaṁ vuttanti upasampannāya upasampannasaññā, vematikā, anupasampannasaññāti",
  "tika-vin11t13:102_1": "tīsu vāresu tikapācittiyaṁ vuttaṁ. Sesāyāti anupasampannāya. Tikadukkaṭanti vārattaye dukkaṭattayaṁ.",
  "tika-vin11t13:103": "2220.Ubhinnanti upasampannānupasampannānaṁ. Aññasminti cīvarato aññasmiṁ. Antarāyepi vā satīti rājacorādiantarāyānaṁ dasannaṁ aññatare sati.",
  "tika-vin11t13:104_0": "2221.“Dhuranikkhepanaṁ nāma, samuṭṭhānamidaṁ mata”nti idaṁ aṭṭhakathāya “dhuranikkhepasamuṭṭhāna”nti",
  "tika-vin11t13:104_1": "vuttameva gahetvā vuttaṁ, terasasu samuṭṭhānasīsesu “dhuranikkhepasamuṭṭhāna”nti",
  "tika-vin11t13:104_2": "visuṁ samuṭṭhānasīsaṁ nāma natthi. Mātikaṭṭhakathāyañca “samanubhāsanasamuṭṭhāna”nti",
  "tika-vin11t13:104_3": "vuttaṁ, taṁ samuṭṭhānasīsesu antogadhameva. Tasmā “dhuranikkhepasamuṭṭhāna”nti idaṁ",
  "tika-vin11t13:104_4": "samanubhāsanasamuṭṭhānasseva pariyāyoti gahetabbaṁ.",
  "tika-vin11t13:105": "Tatiyaṁ.",
  "tika-vin11t13:106_0": "2222. Pañca ahāni pañcāhaṁ, pañcāhameva pañcāhikaṁ. “Atikkameyyā”ti kiriyāya dvikammakattā",
  "tika-vin11t13:106_1": "“pañcāhika”nti ca “saṅghāṭicāra”nti ca upayogatthe eva upayogavacanaṁ. Saṅghaṭitaṭṭhena",
  "tika-vin11t13:106_2": "saṅghāṭi, iti vakkhamānānaṁ pañcannaṁ cīvarānamevādhivacanaṁ, saṅghāṭīnaṁ cāro saṅghāṭicāro,",
  "tika-vin11t13:106_3": "paribhogavasena vā otāpanavasena vā parivattananti attho. “Pañcāhikaṁ saṅghāṭicāraṁ",
  "tika-vin11t13:106_4": "atikkameyyāti pañcamaṁ divasaṁ pañca cīvarāni neva nivāseti na pārupati na otāpeti",
  "tika-vin11t13:106_5": "pañcamaṁ divasaṁ atikkāmeti, āpatti pācittiyassā”ti vacanato pañcadivasabbhantare",
  "tika-vin11t13:106_6": "yaṁ kiñci akatvā atikkāmentiyā cīvaragaṇanāya pācitti hotīti dassetumāha “yātikkameyyā”tiādi.",
  "tika-vin11t13:107_0": "2223.Ticīvaranti antaravāsakauttarāsaṅgasaṅghāṭisaṅkhātaṁ ticīvarañca. Saṁkaccīti",
  "tika-vin11t13:107_1": "thanaveṭhanasaṅkhātaṁ cīvarañca. Dakasāṭīti utunikāle nivāsetabbaudakasāṭicīvarañca.",
  "tika-vin11t13:107_2": "Iti ime pañca. Pañca tūti pañca cīvarāni nāma.",
  "tika-vin11t13:108": "2224-5.Tikapācittīti pañcāhātikkantasaññā, vematikā, anatikkantasaññāti vikappattaye pācittiyattayaṁ hoti. Pañcāhānatikkante atikkantasaññāvematikānaṁ vasena dvikadukkaṭaṁ.",
  "tika-vin11t13:109_0": "“Pañcame divase”tiādi anāpattivārasandassanaṁ. Nisevatīti nivāseti vā pārupati vā.",
  "tika-vin11t13:109_1": "Otāpetīti ettha vā-saddo luttaniddiṭṭho, otāpeti vāti attho. Āpadāsupīti mahagghaṁ",
  "tika-vin11t13:109_2": "cīvaraṁ, na sakkā hoti corabhayādīsu paribhuñjituṁ, evarūpe upaddave anāpatti.",
  "tika-vin11t13:110": "Catutthaṁ.",
  "tika-vin11t13:111_0": "2226. Aññissā saṅkametabbacīvaraṁ anāpucchā gahetvā yā paribhuñjati, tassā pācittiyaṁ",
  "tika-vin11t13:111_1": "siyāti yojanā, aññissā upasampannāya santakaṁ pañcannaṁ cīvarānaṁ aññataraṁ tassā",
  "tika-vin11t13:111_2": "avatvā ādāya puna tassā dātabbaṁ, adatvā yā bhikkhunī paṭisevati, tassā pācittiyaṁ",
  "tika-vin11t13:111_3": "hotīti attho. “Saṅkametabbacīvaraṁ saṅkamanīya”nti pariyāyasaddā ete. Yathāha “cīvarasaṅkamanīyanti",
  "tika-vin11t13:111_4": "saṅkametabbacīvaraṁ, aññissā santakaṁ anāpucchā gahitaṁ puna paṭidātabbacīvaranti attho”ti.",
  "tika-vin11t13:112_0": "2227.Tikapācittiyaṁ vuttanti “upasampannāya upasampannasaññā…pe… vematikā …pe… anupasampannasaññā",
  "tika-vin11t13:112_1": "cīvarasaṅkamanīyaṁ dhāreti, āpatti pācittiyassā”ti evaṁ tikapācittiyaṁ pāḷiyaṁ vuttaṁ.",
  "tika-vin11t13:112_2": "Sesāyāti anupasampannāya. “Tikadukkaṭa”nti idañca vuttanayameva. Āpadāsūti sace apārutaṁ",
  "tika-vin11t13:112_3": "vā anivatthaṁ vā corā haranti, evarūpāsu āpadāsu vā.",
  "tika-vin11t13:113": "2228. Etaṁ samuṭṭhānaṁ kathinena tulyanti yojanā. Gahaṇaṁ, paribhogo ca kriyaṁ. Anāpucchanaṁ akriyaṁ.",
  "tika-vin11t13:114": "Pañcamaṁ.",
  "tika-vin11t13:115_0": "2229.Labhitabbaṁ tu cīvaranti labhitabbaṁ vikappanupagaṁ cīvaraṁ. Nivāretīti yathā",
  "tika-vin11t13:115_1": "te dātukāmā na denti, evaṁ antarāyaṁ parakkamati. Pācittiṁ paridīpayeti sace tassā",
  "tika-vin11t13:115_2": "vacanena te na denti, bhikkhuniyā pācittiyaṁ vadeyyāti attho.",
  "tika-vin11t13:116_0": "2230. Ettha paṭhamaṁ “saṅghassā”ti vuttattā gaṇassāti dve tayova gahetabbā. Lābheti",
  "tika-vin11t13:116_1": "ettha “nivārite”ti seso. Sace aññaṁ parikkhāraṁ nivāreti, tatheva dukkaṭanti yojanā.",
  "tika-vin11t13:116_2": "Aññanti vikappanupagacīvarato aññaṁ. Parikkhāranti yaṁ kiñci thālakādīnaṁ vā sappitelādīnaṁ vā aññataraṁ.",
  "tika-vin11t13:117_0": "2231.Ānisaṁsaṁ nidassetvāti “kittakaṁ agghanakaṁ dātukāmatthāti pucchati, ‘ettakaṁ",
  "tika-vin11t13:117_1": "nāmā’ti vadanti, ‘āgametha tāva, idāni vatthu mahagghaṁ, katipāhena kappāse āgate",
  "tika-vin11t13:117_2": "samagghaṁ bhavissatī”ti evaṁ ānisaṁsaṁ dassetvā. Na dosatāti na doso, anāpattīti attho.",
  "tika-vin11t13:118": "Chaṭṭhaṁ.",
  "tika-vin11t13:119_0": "2232-3.Dhammikaṁ samaggena saṅghena sannipatitvā kariyamānaṁ cīvarānaṁ vibhaṅgaṁ",
  "tika-vin11t13:119_1": "bhājanaṁ yā bhikkhunī paṭisedheyya paṭibāheyya, tassā evaṁ paṭisedhentiyā pācittiyaṁ",
  "tika-vin11t13:119_2": "hotīti yojanā. Adhamme dhammasaññāya dukkaṭaṁ paridīpitanti yojanā. Ubho vematikāya",
  "tika-vin11t13:119_3": "vāti ubhosu vematikāya. Gāthābandhavasena su-saddalopo. Dhammike adhammike cīvaravibhaṅge",
  "tika-vin11t13:119_4": "vematikāya paṭibāhantiyā dukkaṭaṁ paridīpitanti yojanā. Yathāha “dhammike vematikā",
  "tika-vin11t13:119_5": "paṭibāhati, āpatti dukkaṭassa. Adhammike vematikā paṭibāhati, āpatti dukkaṭassā”ti.",
  "tika-vin11t13:119_6": "Ānisaṁsaṁ nidassetvāti “ekissā ekaṁ sāṭakaṁ nappahoti, āgametha tāva, katipāheneva",
  "tika-vin11t13:119_7": "uppajjissati, tato bhājessāmī”ti evaṁ ānisaṁsaṁ dassetvā.",
  "tika-vin11t13:120": "Sattamaṁ.",
  "tika-vin11t13:121_0": "2235-6. Nivāsanupagaṁ vā tathā pārupanupagaṁ vā kappabindukataṁ vā yaṁ kiñci cīvaraṁ",
  "tika-vin11t13:121_1": "pañca sahadhammike ca mātāpitaropi muñcitvā aññassa yassa kassaci gahaṭṭhassa vā",
  "tika-vin11t13:121_2": "paribbājakassa vā yadi dadeyya, tassāpi pācittiyaṁ pariyāputanti yojanā. Ettha ca",
  "tika-vin11t13:121_3": "“pitaro”ti mātā ca pitā ca mātāpitaroti vattabbe virūpekasesavasena niddeso daṭṭhabbo.",
  "tika-vin11t13:122": "2237.Ettha imasmiṁ sikkhāpade tā pana pācittiyo cīvarānaṁ gaṇanāya vasena gaṇetabbāti yojanā.",
  "tika-vin11t13:123": "2238. Tāva sampaṭicchito kālo etassāti tāvakālikaṁ, cīvaraṁ. “Aññassā”ti pubbe vuttassa dūrattā punapi “aññesa”nti āha, soyevattho.",
  "tika-vin11t13:124": "Aṭṭhamaṁ.",
  "tika-vin11t13:125_0": "2239. Yā pana bhikkhunī “sace mayaṁ sakkoma, dassāma karissāmāti evaṁ vācā bhinnā",
  "tika-vin11t13:125_1": "hotī”ti vuttāya dubbalāya cīvarapaccāsāya cīvarassa vibhaṅgaṁ nisedhetvā cīvare kālaṁ",
  "tika-vin11t13:125_2": "atikkameyya, assā dosatā pācittiyāpatti hotīti yojanā. Cīvare kālanti “cīvarakālasamayo",
  "tika-vin11t13:125_3": "nāma anatthate kathine vassānassa pacchimo māso, atthate kathine pañcamāsā”ti padabhājane",
  "tika-vin11t13:125_4": "vuttaṁ cīvarakālaṁ. Atikkameyyāti “anatthate kathine vassānassa pacchimaṁ divasaṁ,",
  "tika-vin11t13:125_5": "atthate kathine kathinuddhāradivasaṁ atikkāmetī”ti vuttavidhiṁ atikkāmeyya.",
  "tika-vin11t13:126_0": "2240. “Adubbalacīvare dubbalacīvarasaññā, āpatti dukkaṭassā”ti vacanato sudubbalanti",
  "tika-vin11t13:126_1": "cetasāti ettha su-saddo padapūraṇe. Ubhosūti dubbale, adubbale ca. Kaṅkhitāya vāti vematikāya vā.",
  "tika-vin11t13:127_0": "2241.Ānisaṁsaṁ nidassetvāti “kiñcāpi ‘na mayaṁ ayye sakkomā’ti vadanti, idāni pana",
  "tika-vin11t13:127_1": "tesaṁ kappāso āgamissati, saddho pasanno puriso āgamissati, addhā dassatī”ti evaṁ",
  "tika-vin11t13:127_2": "aṭṭhakathāya vuttanayena ānisaṁsaṁ dassetvā.",
  "tika-vin11t13:128": "Navamaṁ.",
  "tika-vin11t13:129": "2242.Dhammikaṁ kathinuddhāranti “dhammiko nāma kathinuddhāro samaggo bhikkhunisaṅgho sannipatitvā uddharatī”ti vuttaṁ kathinuddhāraṁ.",
  "tika-vin11t13:130_0": "2243.Yassāti yassa kathinassa. Atthāramūlako ānisaṁso nāma “yo ca tattha cīvaruppādo,",
  "tika-vin11t13:130_1": "so nesaṁ bhavissatī”ti anuññāto tasmiṁ vihāre uppajjanakacīvaravatthānisaṁso. Uddhāramūlako",
  "tika-vin11t13:130_2": "nāma antarubbhāraṁ kārāpentehi upāsakehi diyyamānacīvaravatthānisaṁso.",
  "tika-vin11t13:131_0": "2245.Samānisaṁsopīti atthāraānisaṁsena samānisaṁsopi ubbhāro. Saddhāpālanakaāraṇāti",
  "tika-vin11t13:131_1": "pasādānurakkhanatthāya dātabboti yojanā. Ānisaṁsaṁ nidassetvāti “bhikkhunisaṅgho",
  "tika-vin11t13:131_2": "jiṇṇacīvaro, kathinānisaṁsamūlako mahālābho”ti evarūpaṁ ānisaṁsaṁ dassetvā.",
  "tika-vin11t13:132_0": "2246. Samuṭṭhānādinā saddhiṁ sesaṁ pana vinicchayajātaṁ asesena sabbākārena sattamena",
  "tika-vin11t13:132_1": "sikkhāpadena samaṁ mataṁ “sadisa”nti viññātaṁ. Kiñcipi appakampi apubbaṁ tattha vuttanayato",
  "tika-vin11t13:132_2": "aññaṁ natthīti yojanā.",
  "tika-vin11t13:133": "Dasamaṁ.",
  "tika-vin11t13:134": "Naggavaggo tatiyo.",
  "tika-vin11t13:135_0": "2247. “Yā pana bhikkhuniyo dve ekamañce tuvaṭṭeyyuṁ, pācittiya”nti paññattasikkhāpade",
  "tika-vin11t13:135_1": "vinicchayaṁ dassetumāha “ekāyā”tiādi. Ekāyāti ekāya bhikkhuniyā. Aparāti aññā upasampannā.",
  "tika-vin11t13:135_2": "Nipajjeyyunti ettha “ekamañce”ti seso. Dveti dve bhikkhuniyo.",
  "tika-vin11t13:136": "2248-9.“Ekāya cā”tiādi anāpattivāraniddeso. Ubho vāpi samaṁ nisīdantīti yojanā. Eḷakenāti eḷakalomasikkhāpadena.",
  "tika-vin11t13:137": "Paṭhamaṁ.",
  "tika-vin11t13:138_0": "2250-1.Pāvārakaṭasārādinti ettha bhummekavacanaṁ. “Saṁhārimesū”ti iminā samānādhikaraṇattā",
  "tika-vin11t13:138_1": "bahuvacanappasaṅge vacanavipallāsenettha ekavacananiddesoti daṭṭhabbo. Pāvāro ca",
  "tika-vin11t13:138_2": "kaṭasāro ca te ādi yassāti viggaho, niddhāraṇe cetaṁ bhummaṁ. Ekakanti niddhāritabbanidassanaṁ.",
  "tika-vin11t13:138_3": "Ekameva ekakaṁ. Saṁhārimesu pāvārādīsu aññataranti attho. “Pāvāroti kojavādayo”ti",
  "tika-vin11t13:138_4": "vadanti. Kaṭasāroti kaṭoyeva. Ādi-saddena attharitvā sayanārahaṁ sabbaṁ saṅgaṇhāti.",
  "tika-vin11t13:138_5": "Tenevāti yaṁ atthataṁ, teneva. Pārupitvā sace yā pana dve saheva nipajjanti, tāsaṁ",
  "tika-vin11t13:138_6": "pācittiyaṁ siyāti yojanā. Ettha ca attharaṇapāvuraṇakicce ekasseva niddiṭṭhattā ekassa",
  "tika-vin11t13:138_7": "antassa attharaṇañca ekassa antassa pārupanañca viññāyati. Yathāha “saṁhārimānaṁ",
  "tika-vin11t13:138_8": "pāvārattharaṇakaṭasārakādīnaṁ ekaṁ antaṁ attharitvā ekaṁ pārupitvā tuvaṭṭentīnametaṁ adhivacana”nti.",
  "tika-vin11t13:139_0": "Ekasmiṁ ekattharaṇe vā ekapāvuraṇe vā nipajjane sati tāsaṁ dvinnaṁ bhikkhunīnaṁ dukkaṭanti",
  "tika-vin11t13:139_1": "sambandho. Dvikadukkaṭaṁ vuttanti “nānattharaṇapāvuraṇe ekattharaṇapāvuraṇasaññā…pe…",
  "tika-vin11t13:139_2": "vematikā, āpatti dukkaṭassā”ti vuttaṁ dukkaṭadvayaṁ.",
  "tika-vin11t13:140_0": "2252.Vavatthānaṁ nidassetvāti majjhe kāsāvaṁ vā kattarayaṭṭhiṁ vā antamaso kāyabandhanampi",
  "tika-vin11t13:140_1": "ṭhapetvā nipajjanti, anāpattīti attho. Sesaṁ samuṭṭhānādividhānaṁ. Ādināti imasmiṁyeva",
  "tika-vin11t13:140_2": "vagge paṭhamasikkhāpadena. Tulyanti samānaṁ.",
  "tika-vin11t13:141": "Dutiyaṁ.",
  "tika-vin11t13:142_0": "2253.Aññissā bhikkhuniyā. Aphāsukāraṇāti aphāsukaraṇahetu. Anāpucchāti anāpucchitvā.",
  "tika-vin11t13:142_1": "Tassā purato ca caṅkamanādayo yadi kareyya, evaṁ karontiyā pācittiyāpatti hotīti",
  "tika-vin11t13:142_2": "yojanā. Caṅkamanādayoti ettha ādi-saddena “tiṭṭhati vā nisīdati vā seyyaṁ vā kappeti",
  "tika-vin11t13:142_3": "uddisati vā uddisāpeti vā sajjhāyaṁ vā karotī”ti padabhājane vuttānaṁ saṅgaho.",
  "tika-vin11t13:143_0": "2254.Nivattanānaṁ gaṇanāyāti caṅkamantiyā caṅkamassa ubhayakoṭiṁ patvā nivattantiyā",
  "tika-vin11t13:143_1": "nivattanagaṇanāya. Payogatoyevāti payogagaṇanāyeva, iriyāpathaparivattanagaṇanāyevāti",
  "tika-vin11t13:143_2": "vuttaṁ hoti. Dosāti pācittiyāpattiyo.",
  "tika-vin11t13:144_0": "2255.Padānaṁ gaṇanāvasāti ettha ādi-saddo luttaniddiṭṭho. Yathāha “padādigaṇanāyā”ti.",
  "tika-vin11t13:144_1": "Tikapācittiyaṁ vuttanti upasampannāya upasampannasaññā, vematikā, anupasampannasaññāti",
  "tika-vin11t13:144_2": "vikappattayassa vasena pācittiyattayaṁ vuttaṁ. Sesāyāti anupasampannāya.",
  "tika-vin11t13:145": "2256.Naca aphāsukāmāyāti āpucchitvā tassā bhikkhuniyā purato caṅkamanādīni karontiyā anāpattīti yojanā.",
  "tika-vin11t13:146": "2257.Kriyākriyanti caṅkamanādikaraṇaṁ kiriyaṁ. Āpucchāya akaraṇaṁ akiriyaṁ. Pāpamānasanti akusalacittaṁ.",
  "tika-vin11t13:147": "Tatiyaṁ.",
  "tika-vin11t13:148_0": "2258-9.Anantarāyāti vakkhamānesu rājantarāyādīsu dasasu antarāyesu aññatararahitā",
  "tika-vin11t13:148_1": "bhikkhunī. Dukkhitanti gilānaṁ. Yathāha “dukkhitā nāma gilānā vuccatī”ti. Sahajīvininti",
  "tika-vin11t13:148_2": "saddhivihāriniṁ. Yathāha “sahajīvinī nāma saddhivihārinī vuccatī”ti. Aññāya vā nupaṭṭhāpeyyāti",
  "tika-vin11t13:148_3": "aññāya bhikkhuniyā, sikkhamānāya, sāmaṇeriyā vā gihiniyā vā upaṭṭhānaṁ na kārāpeyya.",
  "tika-vin11t13:148_4": "Nupaṭṭheyya sayampi vāti yā upaṭṭhānaṁ na kareyya. Dhure nikkhittamatte vāti “neva",
  "tika-vin11t13:148_5": "upaṭṭhessāmi, na upaṭṭhāpanāya ussukkaṁ karissāmī”ti dhure ussāhe nikkhittamatteyeva.",
  "tika-vin11t13:148_6": "Tassāti upajjhāyāya.",
  "tika-vin11t13:149": "Antevāsiniyā vāpīti pabbajjāupasampadādhammanissayavasena catubbidhāsu antevāsinīsu aññatarāya. Itarāyāti anupasampannāya.",
  "tika-vin11t13:150_0": "2260.Gilānāyāti sayaṁ gilānāya. “Gavesitvā alabhantiyā”ti padacchedo, aññaṁ upaṭṭhāyikaṁ",
  "tika-vin11t13:150_1": "pariyesitvā alabhamānāyāti attho. “Āpadāsu ummattikādīna”nti padacchedo. Gāthābandhavasena",
  "tika-vin11t13:150_2": "vaṇṇalopopi daṭṭhabbo. Āpadāsūti tathārūpe upaddave sati. Dhuranikkhepanodayanti",
  "tika-vin11t13:150_3": "dhuranikkhepasamuṭṭhānaṁ. Yadettha vattabbaṁ, taṁ heṭṭhā vuttameva.",
  "tika-vin11t13:151": "Catutthaṁ.",
  "tika-vin11t13:152_0": "2261-2. Puggalikassa attāyattaparāyattavasena aniyamitattā “saka”nti iminā niyameti.",
  "tika-vin11t13:152_1": "Sakaṁ puggalikanti attano puggalikaṁ. Datvāti ettha “bhikkhuniyā”ti seso. Sakavāṭanti",
  "tika-vin11t13:152_2": "parivattakadvārakavāṭasahitaṁ. Upassayanti gehaṁ. Dvārādīsūti ettha ādi-saddena gabbhapamukhānaṁ",
  "tika-vin11t13:152_3": "saṅgaho, niddhāraṇe cetaṁ bhummaṁ. Bahūnipīti niddhāretabbanidassanaṁ. Bahūnipi dvārāni",
  "tika-vin11t13:152_4": "vā bahū gabbhe vā bahūni pamukhāni vā. Tanti yassā upassayo dinno, taṁ bhikkhuniṁ.",
  "tika-vin11t13:152_5": "Nikkaḍḍhantiyāti atikkāmentiyā. Tassāti yā nikkaḍḍhati, tassā.",
  "tika-vin11t13:153_0": "2263.Etthāti nikkaḍḍhane. Eseva nayoti “payogagaṇanāya āpattī”ti dassitanayo. Ettha",
  "tika-vin11t13:153_1": "payogo nāma āṇāpanaṁ, iminā “ekāyāṇattiyā anekesu dvāresu atikkāmitesupi ekāva āpatti",
  "tika-vin11t13:153_2": "hotī”ti evamādikaṁ aṭṭhakathāgatavinicchayaṁ saṅgaṇhāti.",
  "tika-vin11t13:154": "2264. Tesu vinicchayesu ekaṁ vinicchayavisesaṁ dassetumāha “ettakāva imaṁ dvārā”tiādi. Dvāragaṇanāya āpattiyo dvāragaṇanāpattiyo.",
  "tika-vin11t13:155_0": "2265.Akavāṭamhāti akavāṭabandhato upassayā nikkaḍḍhantiyā dukkaṭanti yojanā. Sesāyāti",
  "tika-vin11t13:155_1": "anupasampannāya. Tikadukkaṭanti anupasampannāya upasampannasaññāya, vematikāya, anupasampannasaññāya",
  "tika-vin11t13:155_2": "ca vasena tikadukkaṭaṁ. Ubhinnanti upasampannānupasampannānaṁ. Parikkhāresūti pattacīvarādīsu",
  "tika-vin11t13:155_3": "parikkhāresu. Sabbatthāti sabbesu payogesu, nikkaḍḍhiyamānesu, nikkaḍḍhāpiyamānesu cāti vuttaṁ hoti.",
  "tika-vin11t13:156_0": "2266.Ettha imasmiṁ sikkhāpade samuṭṭhānādivinicchayena saha sesaṁ vinicchayajātaṁ",
  "tika-vin11t13:156_1": "asesena sabbappakārena saṅghikā vihārasmā nikkaḍḍhanasikkhāpadena samaṁ mataṁ “sadisa”nti",
  "tika-vin11t13:156_2": "sallakkhitanti yojanā.",
  "tika-vin11t13:157": "Pañcamaṁ.",
  "tika-vin11t13:158_0": "2267.Chaṭṭheti “yā pana bhikkhunī saṁsaṭṭhā vihareyya gahapatinā vā gahapatiputtena",
  "tika-vin11t13:158_1": "vā”tiādimātikāya niddiṭṭhe chaṭṭhasikkhāpade. Idha vattabbanti imasmiṁ vinayavinicchaye",
  "tika-vin11t13:158_2": "kathetabbaṁ. Ariṭṭhassa sikkhāpadenāti ariṭṭhasikkhāpadena. Vinicchayoti samuṭṭhānādiko.",
  "tika-vin11t13:159": "Chaṭṭhaṁ.",
  "tika-vin11t13:160_0": "2268.Sāsaṅkasammateti ettha “sappaṭibhaye”ti seso. Ubhayampi heṭṭhā vuttatthameva.",
  "tika-vin11t13:160_1": "Antoraṭṭheti yassa vijite viharati, tasseva raṭṭhe. Sāsaṅkasammate sappaṭibhaye antoraṭṭhe",
  "tika-vin11t13:160_2": "satthena vinā cārikaṁ carantiyā bhikkhuniyā āpatti siyāti yojanā.",
  "tika-vin11t13:161": "2269. Evaṁ carantiyā sagāmakaṭṭhāne gāmantarappavese ca agāmake araññe addhayojane ca vinayaññunā bhikkhunā pācittiyanayo pācittiyāpattividhānakkamo ñeyyo ñātabboti yojanā.",
  "tika-vin11t13:162": "2270. Saha satthena carantiyā na dosoti yojanā. Khemaṭṭhāne carantiyā, āpadāsu vā carantiyā na dosoti yojanā.",
  "tika-vin11t13:163": "Sattamaṁ.",
  "tika-vin11t13:164_0": "2271.Aṭṭhamenavame vāpīti “yā pana bhikkhunī tiroraṭṭhe”tiādike aṭṭhamasikkhāpade",
  "tika-vin11t13:164_1": "ca “yā pana bhikkhunī antovassaṁ cārikaṁ careyya, pācittiya”nti vuttanavamasikkhāpade",
  "tika-vin11t13:164_2": "ca. Anuttānaṁ na vijjati, sabbaṁ uttānameva, tasmā ettha mayā na vicārīyatīti adhippāyo.",
  "tika-vin11t13:165": "Aṭṭhamanavamāni.",
  "tika-vin11t13:166_0": "2272. “Yā pana bhikkhunī vassaṁvutthā cārikaṁ na pakkameyya antamaso chappañcayojanānipi,",
  "tika-vin11t13:166_1": "pācittiya”nti vuttasikkhāpade vinicchayaṁ dassetumāha “pācittī”tiādi. Ahaṁ na gamissāmi",
  "tika-vin11t13:166_2": "na pakkamissāmīti dhuranikkhepe kate pācittīti yojanā. Tathāti pācitti.",
  "tika-vin11t13:167_0": "2273. Vassaṁvutthāya pavāretvā antamaso pañca yojanāni gantuṁ vaṭṭati. Ettha api-saddassa",
  "tika-vin11t13:167_1": "sambhāvanatthataṁ dassetumāha “chasū”tiādi. Idha imasmiṁ anāpattivāre chasu yojanesu",
  "tika-vin11t13:167_2": "yadatthi vattabbaṁ, taṁ kinnu nāma siyā, natthi kiñci vattabbanti attho. Pavāretvā",
  "tika-vin11t13:167_3": "cha yojanāni gacchantiyā anāpattibhāvo avuttasiddhovāti dīpeti.",
  "tika-vin11t13:168": "2274.Tīṇi yojanāni. Tenevāti yena gatā, teneva maggena. Aññena maggenāti gatamaggato aññena pathena.",
  "tika-vin11t13:169_0": "2275.Dasavidhe antarāyasmiṁ satīti vakkhamānesu antarāyesu aññatarasmiṁ sati. Tassā",
  "tika-vin11t13:169_1": "anāpattīti yojanā. Āpadāsūti aṭṭādikāraṇena kenaci palibuddhādibhāvasaṅkhātāsu āpadāsu.",
  "tika-vin11t13:169_2": "Gilānāyāti sayaṁ gilānāya. Dutiyāya bhikkhuniyā alābhe vā apakkamantiyā anāpatti.",
  "tika-vin11t13:170_0": "2276. Rājā ca corā ca amanussā ca aggi ca toyañca vāḷā ca sarīsapā cāti viggaho.",
  "tika-vin11t13:170_1": "Manussoti ettha gāthābandhavasena pubbapadalopo “lābūni sīdantī”tiādīsu viya. Jīvitañca",
  "tika-vin11t13:170_2": "brahmacariyā ca jīvitabrahmacariyanti samāhāradvande samāso, tassa jīvitabrahmacariyassa.",
  "tika-vin11t13:170_3": "Antarāyā eva antarāyikā. Etesaṁ dasannaṁ aññatarasmiṁ apakkamantiyā anāpatti. Yathāha",
  "tika-vin11t13:170_4": "“antarāyeti dasavidhe antarāye. ‘Paraṁ gacchissāmī’ti nikkhantā, nadipūro pana āgato,",
  "tika-vin11t13:170_5": "corā vā magge honti, megho vā uṭṭhāti, nivattituṁ vaṭṭatī”ti.",
  "tika-vin11t13:171": "2277. Apakkamanaṁ akriyaṁ. Anādariyena āpajjanato āha “dukkhavedana”nti.",
  "tika-vin11t13:172": "Dasamaṁ.",
  "tika-vin11t13:173": "Tuvaṭṭavaggo catuttho.",
  "tika-vin11t13:174_0": "2278-80.Rājāgāranti rañño kīḷanagharaṁ. Cittāgāranti kīḷanacittasālaṁ. Ārāmanti kīḷanaupavanaṁ.",
  "tika-vin11t13:174_1": "Kīḷuyyānanti kīḷanatthāya kataṁ uyyānaṁ. Kīḷāvāpinti ettha kiñcāpi pāḷiyaṁ pokkharaṇī",
  "tika-vin11t13:174_2": "vuttā, sā pana sabbajalāsayānaṁ kīḷāya katānaṁ upalakkhaṇavasena vuttāti āha “kīḷāvāpi”nti,",
  "tika-vin11t13:174_3": "kīḷanatthāya katavāpinti attho. “Nānākāra”nti idaṁ yathāvuttapadehi paccekaṁ yojetabbaṁ.",
  "tika-vin11t13:174_4": "Sabbasaṅgāhikavasena “tānī”ti vuttaṁ. Nānākāraṁ rājāgāraṁ cittāgāraṁ ārāmaṁ kīḷuyyānaṁ",
  "tika-vin11t13:174_5": "vā kīḷāvāpiṁ daṭṭhuṁ gacchantīnaṁ tāni sabbāni ekato daṭṭhuṁ gacchantīnaṁ tāsaṁ bhikkhunīnaṁ",
  "tika-vin11t13:174_6": "pade pade dukkaṭaṁ muninā niddiṭṭhanti yojanā.",
  "tika-vin11t13:175": "Pañcapīti rājāgārādīni pañcapi. Ekāyeva pācitti āpatti paridīpitāti yojanā. Taṁ taṁ disābhāgaṁ gantvā passanti ce, pāṭekkāpattiyo payogagaṇanāya siyunti yojanā.",
  "tika-vin11t13:176_0": "2281. Gamanabāhullena āpattibāhullaṁ pakāsetvā gīvāparivattanasaṅkhātena payogabāhullenāpi",
  "tika-vin11t13:176_1": "āpattibāhullaṁ pakāsetumāha “payogabahutāyāpi, pācittibahutā siyā”ti. Sabbatthāti",
  "tika-vin11t13:176_2": "yattha bhikkhuniyā pācittiyaṁ vuttaṁ, tattha sabbattha.",
  "tika-vin11t13:177_0": "2282. “Avasesopi anāpattī”ti padacchedo. Anāpatti ca kathāmaggo ca anāpattikathāmaggo,",
  "tika-vin11t13:177_1": "tesaṁ vinicchayo anāpattikathāmaggavinicchayo, “anāpatti ārāme ṭhitā passatī”tiādiko",
  "tika-vin11t13:177_2": "anāpattivinicchayo ca aṭṭhakathāgato avasesavinicchayo cāti attho. “Ārāme ṭhitā”ti",
  "tika-vin11t13:177_3": "etena ajjhārāme rājāgārādīni karonti, tāni passantiyā anāpattīti ayamanāpattivāro",
  "tika-vin11t13:177_4": "dassito. Eteneva antoārāme tattha tattha gantvā naccādīni viya rājāgārādīnipi passituṁ",
  "tika-vin11t13:177_5": "labhatītipi siddhaṁ. Ādi-saddena “piṇḍapātādīnaṁ atthāya gacchantiyā magge honti,",
  "tika-vin11t13:177_6": "tāni passati, anāpatti. Rañño santikaṁ kenaci karaṇīyena gantvā passati, anāpatti.",
  "tika-vin11t13:177_7": "Kenaci upaddutā pavisitvā passati, anāpattī”ti ete anāpattivārā saṅgahitā. Naccadassana…pe…",
  "tika-vin11t13:177_8": "sahāti samuṭṭhānādinā vinicchayena saha naccadassanasikkhāpadasadisova.",
  "tika-vin11t13:178": "Paṭhamaṁ.",
  "tika-vin11t13:179_0": "2283. Mānato pamāṇato atītā apetā mānātītā, āsandī, taṁ. Vāḷehi upeto vāḷūpeto, pallaṅko,",
  "tika-vin11t13:179_1": "taṁ. “Āsandī nāma atikkantappamāṇā vuccatī”ti vacanato heṭṭhā aṭṭaniyā vaḍḍhakihatthato",
  "tika-vin11t13:179_2": "uccatarapādo āyāmacaturasso mañcapīṭhaviseso āsandī nāma samacaturassānaṁ atikkantappamāṇānampi",
  "tika-vin11t13:179_3": "anuññātattā. “Pallaṅko nāma āharimehi vāḷehi kato”ti vacanato pamāṇayuttopi evarūpo",
  "tika-vin11t13:179_4": "na vaṭṭati. Āharitvā yathānurūpaṭṭhāne ṭhapetabbavāḷarūpāni āharimavāḷā nāma, saṁharimavāḷarūpayuttoti",
  "tika-vin11t13:179_5": "vuttaṁ hoti. Mānātītaṁ āsandiṁ vā vāḷūpetaṁ pallaṅkaṁ vā sevantīnaṁ abhinisīdantīnaṁ,",
  "tika-vin11t13:179_6": "abhinipajjantīnañca yāsaṁ bhikkhunīnaṁ satthā pācittiyāpattiṁ āha.",
  "tika-vin11t13:180_0": "2284. Tāsaṁ nisīdanassāpi nipajjanassāpi payogabāhullavasena pācittiyānaṁ gaṇanā",
  "tika-vin11t13:180_1": "hoti iti evaṁ niddiṭṭhā evaṁ ayaṁ gaṇanā accantayasena anantaparivārena bhagavatā",
  "tika-vin11t13:180_2": "vuttāti yojanā. Ettha ca iccevanti nipātasamudāyo, iti-saddo nidassane, evaṁ-saddo",
  "tika-vin11t13:180_3": "idamatthe daṭṭhabbo.",
  "tika-vin11t13:181": "2285.Pāde āsandiyā chetvāti āsandiyā pāde pamāṇato adhikaṭṭhānachindanena chetvā. Pallaṅkassa pāde vāḷakā pallaṅkavāḷakā, te hitvā apanetvā, anāpattīti sevantīnaṁ anāpatti.",
  "tika-vin11t13:182": "Dutiyaṁ.",
  "tika-vin11t13:183_0": "2286-7.Channanti khomādīnaṁ channaṁ, niddhāraṇe sāmivacanaṁ. Aññataraṁ suttanti niddhāritabbanidassanaṁ.",
  "tika-vin11t13:183_1": "Hatthāti hatthena, karaṇatthe cetaṁ nissakkavacanaṁ. Añcitanti hatthāyāmena ākaḍḍhitaṁ.",
  "tika-vin11t13:183_2": "Tasminti tasmiṁ añchite suttappadese. Takkamhīti kantanasūcimhi. Veṭhiteti paliveṭhite.",
  "tika-vin11t13:184_0": "Suttakantanato sabbapubbapayogesūti suttakantanato pubbesu kappāsavicinanādisabbapayogesu.",
  "tika-vin11t13:184_1": "Hatthavāratoti hatthavāragaṇanāya. Yathāha “kappāsavicinanaṁ ādiṁ katvā sabbapubbapayogesu",
  "tika-vin11t13:184_2": "hatthavāragaṇanāya dukkaṭa”nti.",
  "tika-vin11t13:185": "2288.Kantitaṁ suttanti paṭhamameva kantitaṁ dasikasuttādiṁ. Puna kantantiyāti koṭiyā koṭiṁ saṅghāṭetvā puna kantantiyā.",
  "tika-vin11t13:186": "Tatiyaṁ.",
  "tika-vin11t13:187": "2289. Taṇḍulānaṁ koṭṭanaṁ tu ādiṁ katvā gihīnaṁ veyyāvaccaṁ karontiyā sabbapubbapayogesu dukkaṭanti yojanā.",
  "tika-vin11t13:188_0": "2290.Yāguādisu nipphādetabbesu tadādhārāni bhājanāni gaṇetvāva pācittiṁ paridīpaye,",
  "tika-vin11t13:188_1": "khajjakādīsu rūpānaṁ gaṇanāya pācittiṁ paridīpayeti yojanā. Yāguādisūti ettha ādi-saddena",
  "tika-vin11t13:188_2": "bhattasūpādīnaṁ saṅgaho. Khajjakādīsūti ādi-saddena macchamaṁsādiuttaribhaṅgānaṁ saṅgaho.",
  "tika-vin11t13:189_0": "2291. “Sacepi mātāpitaro āgacchanti, yaṁkiñci bījaniṁ vā sammajjanidaṇḍaṁ vā kārāpetvā",
  "tika-vin11t13:189_1": "veyyāvaccakaraṭṭhāne ṭhapetvāva yaṁ kiñci pacituṁ vaṭṭatī”ti aṭṭhakathāgataṁ vinicchayaṁ",
  "tika-vin11t13:189_2": "dassetumāha “sace”tiādi. Saceti ettha “mātāpitaro āgacchantī”ti seso. Attano evamāgatānaṁ",
  "tika-vin11t13:189_3": "mātāpitūnampi kiñci kammaṁ akāretvā kiñci kammaṁ kātuṁ na vaṭṭatīti yojanā. Api-saddo",
  "tika-vin11t13:189_4": "sambhāvane, tena aññesaṁ kathāyeva natthīti dīpeti.",
  "tika-vin11t13:190_0": "2292-3. Saṅghassa yāgupāne veyyāvaccaṁ karontiyā anāpattīti yojanā. “Saṅghabhattepī”tiādīsupi",
  "tika-vin11t13:190_1": "eseva nayo. Attano veyyāvaccakarassa vāti sambandho. Yathāha “yāgupāneti manussehi",
  "tika-vin11t13:190_2": "saṅghassatthāya kariyamāne yāgupāne vā saṅghabhatte vā tesaṁ sahāyikabhāvena yaṁ",
  "tika-vin11t13:190_3": "kiñci pacantiyā anāpatti. Cetiyapūjāya sahāyikā hutvā gandhamālādīni pūjeti, vaṭṭatī”ti.",
  "tika-vin11t13:191": "Catutthaṁ.",
  "tika-vin11t13:192_0": "2294. “Yā pana bhikkhunī ‘ehāyye imaṁ adhikaraṇaṁ vūpasamehī’ti vuccamānā ‘sādhū’ti",
  "tika-vin11t13:192_1": "paṭissuṇitvā sā pacchā anantarāyikinī neva vūpasameyya na vūpasamāya ussukkaṁ kareyya,",
  "tika-vin11t13:192_2": "pācittiya”nti sikkhāpadassa vinicchayaṁ dassetumāha “pācitti dhuranikkhepe”tiādi.",
  "tika-vin11t13:192_3": "Dhuranikkhepeti na dāni taṁ vūpasamessāmi, aññāhi vā na vūpasamāpessāmī”ti evaṁ dhurassa",
  "tika-vin11t13:192_4": "ussāhassa nikkhepe pācittīti yojanā. Cīvarasibbane yathā pañcāhaparihāro labbhati,",
  "tika-vin11t13:192_5": "idha pana tathā ekāhampi parihāro na labbhatīti yojanā.",
  "tika-vin11t13:193": "2295.Sesanti “dhuraṁ nikkhipitvā pacchā vinicchinantī āpattiṁ āpajjitvāva vinicchinātī”tiādikaṁ vinicchayajātaṁ. Tattha cīvarasibbane vuttanayeneva veditabbanti yojanā.",
  "tika-vin11t13:194": "Pañcamaṁ.",
  "tika-vin11t13:195_0": "2296-7.Yāpana bhikkhunī gihīnaṁ vā sahadhammike ṭhapetvā aññesaṁ paribbājakaparibbājikānaṁ",
  "tika-vin11t13:195_1": "vā dantaponodakaṁ vinā aññaṁ yaṁ kiñci ajjhoharaṇīyaṁ khādanīyaṁ, bhojanīyaṁ vā kāyena",
  "tika-vin11t13:195_2": "vā kāyapaṭibaddhena vā nissaggiyena vā dadāti, tassā pācittiyaṁ hotīti yojanā.",
  "tika-vin11t13:196_0": "2298-9.Idha imasmiṁ sikkhāpade muninā dantakaṭṭhodake dukkaṭaṁ vuttanti yojanā. Yā",
  "tika-vin11t13:196_1": "pana bhikkhunī kāyādīhi sayaṁ na deti aññena dāpeti, tassā ca kāyādīhi adatvā bhūmiyaṁ",
  "tika-vin11t13:196_2": "nikkhipitvā dentiyāpi yā bāhiralepaṁ vā deti, tassāpi ummattikāya ca na doso anāpattīti yojanā.",
  "tika-vin11t13:197": "Chaṭṭhaṁ.",
  "tika-vin11t13:198_0": "2300-1.Āvasathacīvaranti “utuniyo bhikkhuniyo paribhuñjantū”ti dinnaṁ cīvaraṁ. Yā",
  "tika-vin11t13:198_1": "bhikkhunī yaṁ “āvasathacīvara”nti niyamitaṁ cīvaraṁ, taṁ catutthe divase dhovitvā",
  "tika-vin11t13:198_2": "antamaso utuniyā sāmaṇerāya vā adatvā sace paribhuñjeyya, tassā pācittiyaṁ vuttanti",
  "tika-vin11t13:198_3": "yojanā. Tikapācittiyaṁ siyāti “anissajjite anissajjitasaññā…pe… vematikā…pe… nissajjitasaññā",
  "tika-vin11t13:198_4": "paribhuñjati, āpatti pācittiyassā”ti vuttaṁ pācittiyaṁ hotīti yojanā.",
  "tika-vin11t13:199_0": "2302-3.Tasmiṁ cīvare nissajjite anissajjitasaññāya vā vematikāya vā tassā bhikkhuniyā",
  "tika-vin11t13:199_1": "dvikadukkaṭaṁ vuttanti yojanā. Aññāsaṁ utunīnaṁ abhāve adatvāpi paribhuñjantiyā anāpatti.",
  "tika-vin11t13:199_2": "Puna pariyayeti puna utunivāre yathākālaṁ paribhuñjantiyā anāpatti. Acchinnacīvarādīnañca",
  "tika-vin11t13:199_3": "anāpattīti yojanā. Pariyayeti gāthābandhavasena rassattaṁ. Acchinnacīvarādīnanti",
  "tika-vin11t13:199_4": "ettha ādi-saddena naṭṭhacīvarādīnaṁ saṅgaho. Āpadāsupīti mahagghacīvaraṁ sarīrato",
  "tika-vin11t13:199_5": "mocetvā suppaṭisāmitampi corā haranti, evarūpāsu āpadāsu paribhuñjantiyā anāpattīti yojanā.",
  "tika-vin11t13:200": "Sattamaṁ.",
  "tika-vin11t13:201": "2304.Sakavāṭakaṁvihāranti kavāṭabandhavihāraṁ, dvārakavāṭayuttaṁ suguttasenāsananti vuttaṁ hoti. Rakkhanatthāya adatvāti “imaṁ jaggeyyāsī”ti evaṁ anāpucchitvā.",
  "tika-vin11t13:202_0": "2305-6. “Hoti pācittiyaṁ tassā, cārikaṁ pakkamantiyā”ti vuttameva pakāsetumāha “attano",
  "tika-vin11t13:202_1": "gāmato”tiādi. Attano gāmatoti attano vasanakagāmato. Tathā itarassāti aparikkhittassa",
  "tika-vin11t13:202_2": "vihārassa parikkhepaṁ upacāraṁ. Tantiādipadattaye bhummatthe upayogavacanaṁ veditabbaṁ.",
  "tika-vin11t13:202_3": "Parikkhittassa vihārassa parikkhepe paṭhamena padena samatikkante dukkaṭaṁ, tathā",
  "tika-vin11t13:202_4": "itarassa aparikkhittassa vihārassa tasmiṁ upacāre atikkante dukkaṭaṁ. Dutiyena padena",
  "tika-vin11t13:202_5": "parikkhepe, upacāre samatikkantamatte pācittīti yojanā.",
  "tika-vin11t13:203": "2307.Akavāṭabandhanasmiṁ kavāṭabandharahite vihāre tathā anissajjantiyā dukkaṭaṁ paridīpitaṁ. Jaggikaṁ alabhantiyāti ettha “pariyesitvā”ti seso. Jaggikanti vihārapaṭijaggikaṁ.",
  "tika-vin11t13:204": "2308.Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu. Gilānāyāti vacībhedaṁ kātuṁ asamatthāyāti.",
  "tika-vin11t13:205": "Aṭṭhamaṁ.",
  "tika-vin11t13:206_0": "2309-10. Hatthī ca asso ca ratho ca hatthiassarathā, te ādi yesaṁ te hatthiassarathādayo,",
  "tika-vin11t13:206_1": "tehi. Ādi-saddena dhanu tharūti padadvayaṁ gahitaṁ. Saṁyuttanti yathāvuttehi hatthiassādipadehi",
  "tika-vin11t13:206_2": "saṁyojitaṁ, “hatthīnaṁ sippaṁ hatthisippa”ntiādinā katasamāsanti attho, “hatthisippaṁ",
  "tika-vin11t13:206_3": "assasippaṁ rathasippaṁ dhanusippaṁ tharusippa”nti evaṁ vuttaṁ yaṁ kiñci sippanti",
  "tika-vin11t13:206_4": "vuttaṁ hoti. Hatthisikkhādisippaṁ sandīpako gantho vaccavācakānaṁ abhedopacārena",
  "tika-vin11t13:206_5": "evaṁ vuttoti gahetabbaṁ. Teneva vakkhati “padādīnaṁ vasenidhā”ti. Parūpaghātakaṁ",
  "tika-vin11t13:206_6": "mantāgadayogappabhedakaṁ kiñcīti paresaṁ antarāyakaraṁ khilanavasīkaraṇasosāpanādibhedaṁ",
  "tika-vin11t13:206_7": "āthabbaṇamantañca visayogādippabhedakañca yaṁ kiñci sippanti attho.",
  "tika-vin11t13:207_0": "Ettha ca khilanamanto nāma dārusārakhilaṁ mantetvā pathaviyaṁ pavesetvā māraṇamanto.",
  "tika-vin11t13:207_1": "Vasīkaraṇamanto nāma paraṁ attano vase vattāpanakamanto. Sosāpanakamanto nāma parasarīraṁ",
  "tika-vin11t13:207_2": "rasādidhātukkhayena sukkhabhāvaṁ pāpanakamanto. Ādi-saddena videssanādimantānaṁ saṅgaho.",
  "tika-vin11t13:207_3": "Videssanaṁ nāma mittānaṁ aññamaññassa veribhāvāpādanaṁ. Idha imasmiṁ sāsane yā bhikkhunī",
  "tika-vin11t13:207_4": "hatthi…pe… kiñci yassa kassaci santike padādīnaṁ vasena pariyāpuṇeyya adhīyeyya ce,",
  "tika-vin11t13:207_5": "tassā pācittiyaṁ hotīti yojanā.",
  "tika-vin11t13:208_0": "2311.Lekheti likhitasippe. Dhāraṇāya cāti dhāraṇasatthe, yasmiṁ vuttanayena paṭipajjantā",
  "tika-vin11t13:208_1": "bahūnipi ganthāni dhārenti. Guttiyāti attano vā paresaṁ vā guttatthāya. Parittesu",
  "tika-vin11t13:208_2": "ca sabbesūti yakkhaparittacoravāḷādisabbesu parittesu ca.",
  "tika-vin11t13:209": "Navamaṁ.",
  "tika-vin11t13:210": "2312.Dasameti “yā pana bhikkhunī tiracchānavijjaṁ vāceyya, pācittiya”nti samuddiṭṭhe dasamasikkhāpade. Idaṁ dasamasikkhāpadaṁ.",
  "tika-vin11t13:211": "Dasamaṁ.",
  "tika-vin11t13:212": "Cittāgāravaggo pañcamo.",
  "tika-vin11t13:213": "2313.Sabhikkhukaṁ ārāmanti yattha bhikkhū rukkhamūlepi vasanti, taṁ padesaṁ. Jānitvāti “sabhikkhuka”nti jānitvā. Yaṁ kiñcīti bhikkhuṁ vā sāmaṇeraṁ vā ārāmikaṁ vā yaṁ kiñci.",
  "tika-vin11t13:214_0": "2314-5. “Sabhikkhuko nāma ārāmo yattha bhikkhū rukkhamūlepi vasantī”ti vacanato āha",
  "tika-vin11t13:214_1": "“sace antamaso”tiādi. Yā pana bhikkhunī antamaso rukkhamūlassapi anāpucchā sace parikkhepaṁ",
  "tika-vin11t13:214_2": "atikkāmeti, tassā paṭhame pāde dukkaṭaṁ, aparikkhitte tassa vihārassa upacārokkame",
  "tika-vin11t13:214_3": "vāpi bhikkhuniyā dukkaṭaṁ, dutiye pāde atikkāmite pācitti siyāti yojanā.",
  "tika-vin11t13:215": "2316.Abhikkhuke ārāme sabhikkhūti saññāya ubhosupi sabhikkhukābhikkhukesu ārāmesu jātakaṅkhāya sañjātavicikicchāya, vematikāyāti attho. Tassā āpatti dukkaṭaṁ hotīti yojanā.",
  "tika-vin11t13:216_0": "2317. Sīsānulokikā yā bhikkhunī gacchati, tassā ca anāpatti pakāsitāti yojanā. Evamuparipi.",
  "tika-vin11t13:216_1": "Tā bhikkhuniyo yattha sannipatitā honti, tāsaṁ santikaṁ “gacchāmī”ti gacchati. Yathāha",
  "tika-vin11t13:216_2": "“yattha bhikkhuniyo paṭhamataraṁ pavisitvā sajjhāyaṁ vā cetiyavandanādīni vā karonti,",
  "tika-vin11t13:216_3": "tattha tāsaṁ santikaṁ gacchāmīti gantuṁ vaṭṭatī”ti.",
  "tika-vin11t13:217_0": "2318.“Santaṁ bhikkhuṁ anāpucchā”ti vacaneneva abhikkhukaṁ ārāmaṁ kiñci anāpucchā",
  "tika-vin11t13:217_1": "pavisantiyā anāpattīti dīpitaṁ hoti. Ārāmamajjhato vā maggo hoti, tena gacchantiyāpi.",
  "tika-vin11t13:217_2": "Āpadāsūti yena kenaci upaddutā hoti, evarūpāsu āpadāsu pavisantiyā.",
  "tika-vin11t13:218": "Paṭhamaṁ.",
  "tika-vin11t13:219_0": "2320.Akkoseyyāti dasannaṁ akkosavatthūnaṁ aññatarena sammukhā, parammukhā vā akkoseyya",
  "tika-vin11t13:219_1": "vā. Paribhāseyya vāti bhaya’massa upadaṁseyya vā. Tikapācittiyanti “upasampanne upasampannasaññā…pe…",
  "tika-vin11t13:219_2": "vematikā…pe… anupasampannasaññā akkosati vā paribhāsati vā, āpatti pācittiyassā”ti",
  "tika-vin11t13:219_3": "tikapācittiyaṁ vuttaṁ. Seseti anupasampanne. Tikadukkaṭaṁ tassā hotīti yojanā.",
  "tika-vin11t13:220": "2321.“Purakkhatvā”tiādīsu yaṁ vattabbaṁ, taṁ “abhisapeyyā”ti vuttasikkhāpade vuttanayameva.",
  "tika-vin11t13:221": "Dutiyaṁ.",
  "tika-vin11t13:222_0": "2322-3.Saṅghanti bhikkhunisaṅghaṁ. Paribhāseyyāti “bālā etā, abyattā etā, netā jānanti",
  "tika-vin11t13:222_1": "kammaṁ vā kammadosaṁ vā kammavipattiṁ vā kammasampattiṁ vā”ti āgatanayena paribhāseyyāti",
  "tika-vin11t13:222_2": "attho. Itarāyāti ettha upayogatthe karaṇavacanaṁ. Ekaṁ bhikkhuniṁ vā sambahulā bhikkhuniyo",
  "tika-vin11t13:222_3": "vā tatheva itaraṁ anupasampannaṁ vā paribhāsantiyā tassā dukkaṭaṁ paridīpitanti yojanā.",
  "tika-vin11t13:223": "Tatiyaṁ.",
  "tika-vin11t13:224_0": "2324-6. Yā nimantanapavāraṇā ubhopi gaṇabhojanasikkhāpade, pavāraṇasikkhāpade ca",
  "tika-vin11t13:224_1": "vuttalakkhaṇā, tāhi ubhohi nimantanapavāraṇāhi yā ca bhikkhunī sace nimantitāpi vā",
  "tika-vin11t13:224_2": "pavāritāpi vā bhaveyya, sā purebhattaṁ yāguñca yāmakālikādikālikattayañca ṭhapetvā",
  "tika-vin11t13:224_3": "yaṁ kiñci āmisaṁ yāvakālikaṁ ajjhoharaṇatthāya paṭiggaṇhāti ce, tassā gahaṇe dukkaṭaṁ",
  "tika-vin11t13:224_4": "siyā, ajjhohāravasena ettha imasmiṁ sikkhāpade pācitti paridīpitāti yojanā.",
  "tika-vin11t13:225_0": "Ettha ca nimantitā nāma “pañcannaṁ bhojanānaṁ aññatarena bhojanena nimantitā”ti gaṇabhojanasikkhāpade",
  "tika-vin11t13:225_1": "vuttalakkhaṇā. Pavāraṇā ca “pavārito nāma asanaṁ paññāyati, bhojanaṁ paññāyati, hatthapāse",
  "tika-vin11t13:225_2": "ṭhito abhiharati, paṭikkhepo paññāyatī”ti pavāraṇasikkhāpade vuttalakkhaṇāti veditabbā.",
  "tika-vin11t13:226": "2327.Kālikāni ca tīṇevāti yāmakālikādīni tīṇi kālikāni eva.",
  "tika-vin11t13:227_0": "2328-9. Nimantitapavāritānaṁ dvinnaṁ sādhāraṇāpattiṁ dassetvā anāpattiṁ dassetumāha",
  "tika-vin11t13:227_1": "“nimantitā”tiādi. Idha imasmiṁ sāsane yā pana bhikkhunī nimantitā appavāritā sace",
  "tika-vin11t13:227_2": "yāguṁ pivati, vaṭṭati anāpattīti attho. Sāmikassāti yena nimantitā, tassa nimantanasāmikasseva.",
  "tika-vin11t13:227_3": "Aññabhojananti yena nimantitā, tato aññassa bhojanaṁ. Sace sā bhuñjati, tathā vaṭṭatīti yojanā.",
  "tika-vin11t13:228": "Kālikāni ca tīṇevāti yāmakālikādīni tīṇi kālikāneva. Paccaye satīti pipāsādipaccaye sati.",
  "tika-vin11t13:229_0": "2330. Imassa sikkhāpadassa idaṁ samuṭṭhānaṁ addhānena tulyanti yojanā. Pavāritāya,",
  "tika-vin11t13:229_1": "appavāritāya vā nimantitāya vasena kiriyākiriyataṁ dassetumāha “nimantitā”tiādi.",
  "tika-vin11t13:229_2": "Nimantitā pana sāmikaṁ anāpucchā bhuñjati ce, tassā vasena idaṁ sikkhāpadaṁ kiriyākiriyaṁ",
  "tika-vin11t13:229_3": "hoti. Ettha bhuñjanaṁ kriyaṁ. Sāmikassa anāpucchanaṁ akriyaṁ.",
  "tika-vin11t13:230_0": "2331.“Kappiyaṁ kārāpetvā”tiādiṁ pavāritameva sandhāyāha. Yā yadi paribhuñjati, tassā",
  "tika-vin11t13:230_1": "ca pācitti siyā kiriyato hotīti yojanā. Siyāti avassaṁ. Pavāraṇasikkhāpade vuttanayena",
  "tika-vin11t13:230_2": "kappiyaṁ kāretvā vā akārāpetvā vā paribhuñjantiyā tassā paribhogeneva iminā sikkhāpadena",
  "tika-vin11t13:230_3": "avassaṁ āpatti hotīti attho.",
  "tika-vin11t13:231": "Catutthaṁ.",
  "tika-vin11t13:232_0": "2332. “Yā pana bhikkhunī kulamaccharinī assa, pācittiya”nti imasmiṁ sikkhāpade vinicchayaṁ",
  "tika-vin11t13:232_1": "dassetumāha “bhikkhunīna”ntiādi. Kulasantike bhikkhunīnaṁ avaṇṇaṁ vadantiyā pācittīti",
  "tika-vin11t13:232_2": "sambandho, kulassa santike “bhikkhuniyo dussīlā pāpadhammā”ti bhikkhunīnaṁ avaṇṇaṁ",
  "tika-vin11t13:232_3": "bhāsantiyāti attho. Kulassāvaṇṇanaṁ vāpīti “taṁ kulaṁ assaddhaṁ appasanna”nti bhikkhunīnaṁ",
  "tika-vin11t13:232_4": "santike kulassa avaṇṇaṁ aguṇaṁ vadantiyā pācittīti sambandho.",
  "tika-vin11t13:233": "2333.Santaṁbhāsantiyā dosanti amaccharāyitvā kulassa vā bhikkhunīnaṁ vā santaṁ dosaṁ ādīnavaṁ kathentiyā.",
  "tika-vin11t13:234": "Pañcamaṁ.",
  "tika-vin11t13:235": "2334-5.Ovādadāyakoti aṭṭhahi garudhammehi ovādaṁ dento. Vassaṁ upagacchantiyāti vassaṁ vasantiyā.",
  "tika-vin11t13:236": "2336.Bhikkhūti ovādadāyakā bhikkhū.",
  "tika-vin11t13:237": "Chaṭṭhaṁ.",
  "tika-vin11t13:238_0": "2338. Yā sā bhikkhunī vassaṁ vutthā purimaṁ vā pacchimaṁ vā temāsaṁ vutthā tato anantaraṁ",
  "tika-vin11t13:238_1": "ubhatosaṅghe bhikkhunisaṅghe ca bhikkhusaṅghe ca “nāhaṁ pavāressāmī”ti dhuraṁ nikkhipati ceti yojanā.",
  "tika-vin11t13:239": "Sattamaṁ.",
  "tika-vin11t13:240": "2341.Ovādādīnamatthāyāti aṭṭhagarudhammassavanādīnamatthāya. Ādi-saddena uposathapucchanapavāraṇānaṁ gahaṇaṁ.",
  "tika-vin11t13:241": "2342. Ovādādīnamatthāya agamanena akriyaṁ. Kāyikanti kāyakammaṁ.",
  "tika-vin11t13:242": "Aṭṭhamaṁ.",
  "tika-vin11t13:243_0": "2343. “Anvaddhamāsaṁ bhikkhuniyā bhikkhusaṅghato dve dhammā paccāsīsitabbā uposathapucchanañca",
  "tika-vin11t13:243_1": "ovādūpasaṅkamanañca, taṁ atikkāmentiyā pācittiya”nti imasmiṁ sikkhāpade vinicchayaṁ",
  "tika-vin11t13:243_2": "dassetumāha “na yācissāmī”tiādi. Taṁ uttānatthameva.",
  "tika-vin11t13:244": "Navamaṁ.",
  "tika-vin11t13:245_0": "2346-7.Pasākho nāma nābhiyā heṭṭhā, jāṇumaṇḍalānaṁ upari padeso. Tathā hi yasmā rukkhassa",
  "tika-vin11t13:245_1": "sākhā viya ubho ūrū pabhijjitvā gatā, tasmā so pasākhoti vuccati, tasmiṁ pasākhe.",
  "tika-vin11t13:245_2": "Sañjātanti uṭṭhitaṁ. Gaṇḍanti yaṁ kiñci gaṇḍaṁ. Rudhitanti yaṁ kiñci vaṇaṁ. Saṅghaṁ",
  "tika-vin11t13:245_3": "vāti bhikkhunisaṅghaṁ vā. Gaṇaṁ vāti sambahulā bhikkhuniyo vā. Ekenāti ettha “purisenā”ti",
  "tika-vin11t13:245_4": "seso, sahatthe idaṁ karaṇavacanaṁ. Yathāha “purisena saddhiṁ ekenekā”ti. Purisoti",
  "tika-vin11t13:245_5": "ca manussapurisova gahetabbo.",
  "tika-vin11t13:246_0": "Dhovāti ettha ādi-atthe vattamānena iti-saddena “ālimpāpeyya vā bandhāpeyya vā mocāpeyya",
  "tika-vin11t13:246_1": "vā”ti sikkhāpadāgatānaṁ itaresaṁ tiṇṇaṁ saṅgaṇhanato “ālimpa bandha mocehī”ti āṇattittayaṁ",
  "tika-vin11t13:246_2": "saṅgahitaṁ. Teneva vakkhati “dukkaṭāniccha pācittiyo cha cā”ti.",
  "tika-vin11t13:247_0": "Yā pana bhikkhunī pasākhe jātaṁ gaṇḍaṁ vā rudhitaṁ vā saṅghaṁ vā gaṇaṁ vā anāpucchitvā",
  "tika-vin11t13:247_1": "ekena purisena ekikā “bhinda phālehi dhova ālimpa bandha mocehī”ti sabbāni kātabbāni",
  "tika-vin11t13:247_2": "āṇāpeti, tassā cha dukkaṭāni, katesu bhindanādīsu chasu kiccesu tassā cha pācittiyo hontīti yojanā.",
  "tika-vin11t13:248_0": "2348-9.Etthāti gaṇḍe vā vaṇe vā. “Yaṁ kātabbaṁ atthi, taṁ sabbaṁ tvaṁ karohi”iti",
  "tika-vin11t13:248_1": "sace evaṁ yā āṇāpetīti yojanā. Tassā ekāya āṇāpanavācāya cha dukkaṭāni ca pācittiyacchakkañceti",
  "tika-vin11t13:248_2": "dvādasāpattiyo siyunti yojanā.",
  "tika-vin11t13:249": "2351.Āpucchitvāvāti saṅghaṁ vā gaṇaṁ vā āpucchitvā. Dutiyanti dutiyikaṁ. Viññuṁ dutiyaṁ gahetvāpi vāti yojanā.",
  "tika-vin11t13:250": "Dasamaṁ.",
  "tika-vin11t13:251": "Ārāmavaggo chaṭṭho.",
  "tika-vin11t13:252_0": "2353. “Gaṇapariyesanādismi”nti vattabbe chandānurakkhanatthaṁ niggahitāgamo. Gabbhininti",
  "tika-vin11t13:252_1": "āpannasattaṁ, kucchipaviṭṭhasattanti attho. Vuṭṭhāpentiyāti upasampādentiyā. Kammavācāhīti dvīhi kammavācāhi.",
  "tika-vin11t13:253_0": "2354-5.Kammavācāya osāneti tatiyakammavācāya pariyosāne, yyakārappatteti attho. Gabbhinisaññāya",
  "tika-vin11t13:253_1": "na ca gabbhiniyāti agabbhiniyā gabbhinisaññāya ca. Ubho sañjātakaṅkhāyāti ubhosu",
  "tika-vin11t13:253_2": "samuppannasaṁsayāya, gabbhiniyā, agabbhiniyā ca vematikāyāti attho. Gāthābandhavasenettha",
  "tika-vin11t13:253_3": "su-saddalopo. Tathā vuṭṭhāpentiyā upajjhāyāya āpatti dukkaṭaṁ hotīti yojanā. Ācariniyā",
  "tika-vin11t13:253_4": "tassāti upajjhāyā gabbhiniṁ vuṭṭhāpeti, tassā kammavācaṁ sāventiyā ācariniyā ca.",
  "tika-vin11t13:253_5": "Gaṇassāti upajjhāyācarinīhi aññassa bhikkhunigaṇassa ca. Tathā dukkaṭaṁ dīpitanti yojanā.",
  "tika-vin11t13:254": "2356. “Dvīsu agabbhinisaññāyā”ti padacchedo. Dvīsūti gabbhiniyā, agabbhiniyā ca.",
  "tika-vin11t13:255": "Paṭhamaṁ.",
  "tika-vin11t13:256": "2357.Dutiyeti “yā pana bhikkhunī pāyantiṁ vuṭṭhāpeyya, pācittiya”nti sikkhāpade. Imasmiṁ sikkhāpade pāyantī nāma mātā vā hoti dhāti vāti ayaṁ viseso.",
  "tika-vin11t13:257": "Dutiyaṁ.",
  "tika-vin11t13:258_0": "2358. Yā pana bhikkhunī dve vassāni chasu dhammesu asikkhitasikkhaṁ sikkhamānaṁ sace",
  "tika-vin11t13:258_1": "vuṭṭhāpeyya, pācitti siyāti yojanā. Tattha dve vassānīti pavāraṇavasena dve saṁvaccharāni.",
  "tika-vin11t13:258_2": "Chasu dhammesūti pāṇātipātāveramaṇiādīsu vikālabhojanāveramaṇipariyosānesu chasu",
  "tika-vin11t13:258_3": "dhammesu. Asikkhitasikkhanti “pāṇātipātāveramaṇiṁ dve vassāni avītikkamma samādānaṁ",
  "tika-vin11t13:258_4": "samādiyāmī”tiādinā nayena anādinnasikkhāpadaṁ vā evaṁ samādiyitvāpi kupitasikkhaṁ",
  "tika-vin11t13:258_5": "vā. Sikkhamānaṁ tesu chasu dhammesu sikkhanato vā te vā sikkhāsaṅkhāte dhamme mānanato",
  "tika-vin11t13:258_6": "evaṁ laddhanāmaṁ anupasampannaṁ. Vuṭṭhāpeyyāti upasampādeyya. Āpatti siyāti paṭhamasikkhāpade",
  "tika-vin11t13:258_7": "vuttanayeneva kammavācāpariyosāne pācitti āpatti siyā, pācitti hotīti attho.",
  "tika-vin11t13:259_0": "2359. “Dhammakamme dhammakammasaññā vuṭṭhāpeti, āpatti pācittiyassa. Dhammakamme",
  "tika-vin11t13:259_1": "vematikā vuṭṭhāpeti, āpatti pācittiyassa. Dhammakamme adhammakammasaññā vuṭṭhāpeti,",
  "tika-vin11t13:259_2": "āpatti pācittiyassā”ti evaṁ dhammakamme satthunā tikapācittiyaṁ vuttaṁ. “Adhammakamme",
  "tika-vin11t13:259_3": "dhammakammasaññā, āpatti dukkaṭassa. Adhammakamme vematikā āpatti dukkaṭassa. Adhammakamme",
  "tika-vin11t13:259_4": "adhammakammasaññā vuṭṭhāpeti, āpatti dukkaṭassā”ti evaṁ adhamme pana kammasmiṁ satthunā",
  "tika-vin11t13:259_5": "tikadukkaṭaṁ dīpitaṁ.",
  "tika-vin11t13:260": "2360.Akhaṇḍato khaṇḍaṁ akatvā.",
  "tika-vin11t13:261": "2361. Sace upasampadāpekkhā pabbajjāya saṭṭhivassāpi hoti, tassā imā cha sikkhāyo dve vassāni avītikkamanīyā padātabbā, imā adatvā na kāraye neva vuṭṭhāpeyyāti yojanā.",
  "tika-vin11t13:262": "Tatiyaṁ.",
  "tika-vin11t13:263_0": "2362.Catutthe natthi vattabbanti vakkhamānavisesato aññaṁ vattabbaṁ natthīti yathāvuttanayamevāti",
  "tika-vin11t13:263_1": "adhippāyo. “Idhā”tiādinā imasmiṁ sikkhāpade labbhamānavisesaṁ dasseti. Idha imasmiṁ",
  "tika-vin11t13:263_2": "sikkhāpade saṅghena sammataṁ taṁ sikkhamānaṁ vuṭṭhāpentiyā bhikkhuniyā anāpatti hotīti yojanā.",
  "tika-vin11t13:264_0": "2363. Dve vassāni chasu dhammesu sikkhitasikkhāya sikkhamānāya bhikkhunisaṅghena",
  "tika-vin11t13:264_1": "upasampadato paṭhamaṁ ñattidutiyāya kammavācāya yā vuṭṭhānasammuti dātabbā hoti,",
  "tika-vin11t13:264_2": "sā vuṭṭhānasammuti sace paṭhamaṁ adinnā hoti. Tattha tasmiṁ upasampadamāḷakepi padātabbāyevāti yojanā.",
  "tika-vin11t13:265_0": "2364.Tatiyañcāti tatiyasikkhāpadañca. Catutthañcāti idaṁ catutthasikkhāpadañca. Paṭhamena",
  "tika-vin11t13:265_1": "samaṁ ñeyyanti paṭhamena sikkhāpadena samuṭṭhānādinā vinicchayena samānanti ñātabbaṁ.",
  "tika-vin11t13:265_2": "Catutthaṁ pana sikkhāpadaṁ vuṭṭhāpanasammutiṁ adāpetvā vuṭṭhāpanavasena kriyākriyaṁ hoti.",
  "tika-vin11t13:266": "Catutthaṁ.",
  "tika-vin11t13:267_0": "2365.Gihigatanti purisantaragataṁ, purisasamāgamappattanti attho. Paripuṇṇadvādasavassā",
  "tika-vin11t13:267_1": "paripuṇṇā uttarapadalopena. Kiñcāpi na dosoti yojanā. Vuṭṭhāpentiyāti upajjhāyā hutvā upasampādentiyā.",
  "tika-vin11t13:268": "2366.Sesanti vuttaṁ. Asesena sabbaso.",
  "tika-vin11t13:269": "Pañcamaṁ.",
  "tika-vin11t13:270_0": "2368.Dukkhitaṁ sahajīvininti ettha “sikkhāpada”nti seso. Tuvaṭṭakavaggasmiṁ “dukkhitaṁ",
  "tika-vin11t13:270_1": "sahajīvini”nti imehi padehi yuttaṁ yaṁ sikkhāpadaṁ vuttaṁ, tena sikkhāpadena aṭṭhamaṁ",
  "tika-vin11t13:270_2": "samaṁ ñeyyaṁ, na visesatā viseso natthīti yojanā. Aṭṭhamanti “yā pana bhikkhunī sahajīviniṁ",
  "tika-vin11t13:270_3": "vuṭṭhāpetvā dve vassāni neva anuggaṇheyya na anuggaṇhāpeyya, pācittiya”nti vuttasikkhāpadaṁ.",
  "tika-vin11t13:270_4": "Tattha sahajīvininti saddhivihāriniṁ. Neva anuggaṇheyyāti sayaṁ uddesādīhi nānuggaṇheyya.",
  "tika-vin11t13:270_5": "Na anuggaṇhāpeyyāti “imissā ayye uddesādīni dehī”ti evaṁ na aññāya anuggaṇhāpeyya.",
  "tika-vin11t13:270_6": "Pācittiyanti dhure nikkhittamatte pācittiyaṁ.",
  "tika-vin11t13:271": "Aṭṭhamaṁ.",
  "tika-vin11t13:272_0": "2369.Yā kāci bhikkhunī vuṭṭhāpitapavattiniṁ dve vassāni nānubandheyya ce, tassā pācitti",
  "tika-vin11t13:272_1": "pariyāputā kathitāti yojanā. Vuṭṭhāpetīti vuṭṭhāpitā, pavatteti susikkhāpetīti pavattinī,",
  "tika-vin11t13:272_2": "vuṭṭhāpitā ca sā pavattinī cāti vuṭṭhāpitapavattinī, upajjhāyāyetaṁ adhivacanaṁ,",
  "tika-vin11t13:272_3": "taṁ, upajjhāyaṁ. Nānubandheyyāti cuṇṇena, mattikāya, dantakaṭṭhena, mukhodakenāti",
  "tika-vin11t13:272_4": "evaṁ tena tena karaṇīyena upaṭṭhaheyya.",
  "tika-vin11t13:273": "2370. “Dve vassāni ahaṁ nānubandhissāmī”ti dhuraṁ nikkhipati ce, evaṁ dhure nikkhittamattasmiṁ pana tassā pācittiyaṁ siyāti yojanā.",
  "tika-vin11t13:274": "2371. Yā pana bhikkhunī upajjhāyaṁ bālaṁ vā alajjiṁ vā nānubandhati, tassā, gilānāya vā āpadāsu vā ummattikāya vā nānubandhantiyā na dosoti yojanā.",
  "tika-vin11t13:275": "2372. Anupaṭṭhānena hotīti āha “akriyaṁ vutta”nti.",
  "tika-vin11t13:276": "Navamaṁ.",
  "tika-vin11t13:277_0": "2373-5. Yā kāci bhikkhunī sahajīviniṁ saddhivihāriniṁ vuṭṭhāpetvā upasampādetvā taṁ",
  "tika-vin11t13:277_1": "gahetvā antamaso chappañcayojanānipi na gaccheyya na caññaṁ āṇāpeyya “imaṁ, ayye,",
  "tika-vin11t13:277_2": "gahetvā gacchā”ti aññañca na niyojeyya ce, dhure nikkhittamattasmiṁ “na dāni gacchissāmi,",
  "tika-vin11t13:277_3": "aññañca gahetvā gantuṁ na niyojessāmī”ti ussāhe vissaṭṭhamatte tassā pācittiyaṁ siyāti yojanā.",
  "tika-vin11t13:278": "Antarāyasmiṁ sati vā dutiyaṁ alabhantiyā vā āpadāsu vā gilānāya vā ummattikāya vā na dosoti yojanā.",
  "tika-vin11t13:279": "Dasamaṁ.",
  "tika-vin11t13:280": "Gabbhinivaggo sattamo.",
  "tika-vin11t13:281_0": "2376.Gihigatehi tīhevāti anantare gabbhinivagge gihigatapadayuttehi pañcamachaṭṭhasattamehi",
  "tika-vin11t13:281_1": "tīheva sikkhāpadehi. Sadisānīti idha vīsativassavacanañca kumāribhūtavacanañca tattha",
  "tika-vin11t13:281_2": "dvādasavassavacanañca gihigatavacanañca ṭhapetvā avasesehi vinicchayehi yathākkamaṁ sadisānevāti.",
  "tika-vin11t13:282_0": "2377.Mahūpapadāti mahā upapado yāsaṁ sikkhamānānaṁ tā mahūpapadā. Upapadaṁ nāma padānameva",
  "tika-vin11t13:282_1": "yujjati, na atthānanti “yāsa”nti aññapadena sikkhamānādipadānaṁ gahaṇaṁ, saddatthānamabhedopacārassa",
  "tika-vin11t13:282_2": "pana icchitattā sikkhamānapadagahitānamettha gahaṇaṁ veditabbaṁ, mahāsikkhamānāti",
  "tika-vin11t13:282_3": "vuttaṁ hoti. Āditoti ettha “vuttā”ti seso, gabbhinivagge tissannaṁ gihigatānaṁ purimesu",
  "tika-vin11t13:282_4": "tatiyacatutthasikkhāpadesu āgatā dve sikkhamānāti attho. Gihigatāya “paripuṇṇadvādasavassā”ti",
  "tika-vin11t13:282_5": "ca kumāribhūtāya “paripuṇṇavīsativassā”ti ca vassavasena nānākaraṇassa vuttattā tāhi",
  "tika-vin11t13:282_6": "dvīhi mahāsikkhamānāya vassavaseneva nānākaraṇaṁ dassetumāha “gatā vīsativassāti,",
  "tika-vin11t13:282_7": "viññātabbā vibhāvinā”ti, atikkantavīsativassā mahāsikkhamānā nāma hotīti attho.",
  "tika-vin11t13:283_0": "2378.Tā dve mahāsikkhamānā sace gihigatā vā hontu, na ca purisagatā vā hontu, sammutiādisu",
  "tika-vin11t13:283_1": "kammavācāya “sikkhamānā”ti vattabbāti yojanā. Ettha ca sammuti nāma ñattidutiyāya",
  "tika-vin11t13:283_2": "kammavācāya kātabbāya sikkhāya sammuti ceva vuṭṭhānasammuti ca. Ādi-saddena upasampadākammaṁ gahitaṁ.",
  "tika-vin11t13:284_0": "2379. Imāsaṁ dvinnaṁ sammutidānādīsu ñattiyā ca kammavācāya ca vattabbaṁ dassetvā",
  "tika-vin11t13:284_1": "idāni avattabbaṁ dassetumāha “na tā”tiādi. Tā etā ubhopi mahāsikkhamānā “kumāribhūtā”ti",
  "tika-vin11t13:284_2": "vā tathā “gihigatā”ti vā kammavācāya na vattabbā yasmā, tasmā evaṁ vattuṁ na vaṭṭatīti",
  "tika-vin11t13:284_3": "yojanā. “Na vattabbā”ti iminā tathā ce kammavācā vucceyya, taṁ kammaṁ kuppatīti dīpeti.",
  "tika-vin11t13:284_4": "Idha pana-saddo yasmā-padatthoti tadatthavasena yojanā dassitā.",
  "tika-vin11t13:285_0": "2380.Sammutinti sikkhamānasammutiṁ. Dasavassāyāti ettha “gihigatāyā”ti seso. Yathāha",
  "tika-vin11t13:285_1": "– “gihigatāya dasavassakāle sikkhāsammutiṁ datvā dvādasavassakāle upasampadā kātabbā”ti.",
  "tika-vin11t13:285_2": "Sesāsupīti ekādasavassakāle datvā terasavassakāle kātabbā, dvādasa, terasa, cuddasa,",
  "tika-vin11t13:285_3": "pannarasa, soḷasa, sattarasa, aṭṭhārasavassakāle sikkhāsammutiṁ datvā vīsativassakāle",
  "tika-vin11t13:285_4": "kātabbāti evaṁ aṭṭhārasavassapariyantāsu sesāsupi sikkhamānāsu. Ayaṁ nayoti “sammutiyā",
  "tika-vin11t13:285_5": "dinnasaṁvaccharato āgāmini dutiye saṁvacchare upasampādetabbā”ti ayaṁ nayo. Teneva",
  "tika-vin11t13:285_6": "vuttaṁ “ekādasavassakāle datvā terasavassakāle kātabbā”tiādi.",
  "tika-vin11t13:286": "2381. “Kumāribhūtā”tipi “gihigatā”tipi vattuṁ vaṭṭatīti aṭṭhakathāyaṁ vuttāti yojanā.",
  "tika-vin11t13:287_0": "2382.Yā pana paripuṇṇavīsativassā sāmaṇerī “kumāribhūtā”ti vuttā, sā kammavācāya",
  "tika-vin11t13:287_1": "“kumāribhūtā”icceva vattabbā, aññathā pana na vattabbā “gihigatā”ti vā “purisantaragatā”ti",
  "tika-vin11t13:287_2": "vā na vattabbāti yojanā. Yathāha “kumāribhūtā pana ‘gihigatā’ti na vattabbā, ‘kumāribhūtā’icceva vattabbā”ti.",
  "tika-vin11t13:288_0": "2383.Etā tu pana tissopīti mahāsikkhamānā gihigatā, kumāribhūtāti vuttā pana etā",
  "tika-vin11t13:288_1": "tissopi. Api-saddena gihigatā kumāribhūtā dve sakasakanāmenāpi vattuṁ vaṭṭantīti",
  "tika-vin11t13:288_2": "dīpeti. “Kumāribhūtasikkhamānāyā”ti pāḷiyaṁ avuttattā na vaṭṭatīti koci maññeyyāti",
  "tika-vin11t13:288_3": "āha “na saṁsayo”ti. Tathā vattabbatāhetudassanatthamāha “sikkhāsammutidānato”ti.",
  "tika-vin11t13:289": "Paṭhamadutiyatatiyāni.",
  "tika-vin11t13:290_0": "2384-5. Yā pana bhikkhunī ūnadvādasavassāva upasampadāvasena aparipuṇṇadvādasavassā",
  "tika-vin11t13:290_1": "eva sayaṁ upajjhāyā hutvā paraṁ sikkhamānaṁ sace vuṭṭhāpeti, pubbe vuttanayeneva",
  "tika-vin11t13:290_2": "gaṇapariyesanādidutiyānussāvanapariyosānesu āpannānaṁ dukkaṭānaṁ anantaraṁ kammavācānaṁ",
  "tika-vin11t13:290_3": "osāne tatiyānussāvanāya yyatārappattāya tassā pācitti paridīpitāti yojanā.",
  "tika-vin11t13:291": "Catutthaṁ.",
  "tika-vin11t13:292_0": "2386.Pañcameti “yā pana bhikkhunī paripuṇṇadvādasavassā saṅghena asammatā vuṭṭhāpeyya,",
  "tika-vin11t13:292_1": "pācittiya”nti sikkhāpade. Kāyacittavācācittakāyavācācittavasena tisamuṭṭhānaṁ. Kriyākriyanti",
  "tika-vin11t13:292_2": "vuṭṭhāpanaṁ kiriyaṁ, saṅghasammutiyā aggahaṇaṁ akiriyaṁ.",
  "tika-vin11t13:293": "Pañcamaṁ.",
  "tika-vin11t13:294_0": "2387.Saṅghenāti bhikkhunisaṅghena. Upaparikkhitvāti alajjibhāvādiṁ upaparikkhitvā.",
  "tika-vin11t13:294_1": "Alaṁ tāvāti ettha “te ayye”ti seso. Vāritāti ettha “sādhūti paṭissuṇitvā”ti seso.",
  "tika-vin11t13:294_2": "“Alaṁ tāva te, ayye, upasampāditenā”ti vāritā “sādhū”ti paṭissuṇitvā ettha etasmiṁ",
  "tika-vin11t13:294_3": "pavāraṇe pacchā khīyati “ahameva nūna bālā, ahameva nūna alajjinī”tiādinā avaṇṇaṁ",
  "tika-vin11t13:294_4": "pakāseti, dosatā pācittiyāpatti hotīti yojanā.",
  "tika-vin11t13:295": "2388.Chandadosādīhikarontiyāti ettha “pakatiyā”ti seso. Pakatiyā chandadosādīhi agatigamanehi nivāraṇaṁ karontiyā sace ujjhāyati, na dosoti yojanā.",
  "tika-vin11t13:296": "Chaṭṭhaṁ.",
  "tika-vin11t13:297_0": "2389-90.Laddhecīvareti sikkhāmānāya “sace me tvaṁ, ayye, cīvaraṁ dassasi, evāhaṁ",
  "tika-vin11t13:297_1": "taṁ vuṭṭhāpessāmī”ti vatvā yācite tasmiṁ cīvare laddhe. Pacchāti cīvaralābhato pacchā.",
  "tika-vin11t13:297_2": "Asante antarāyiketi dasannaṁ antarāyānaṁ aññatarasmiṁ antarāye avijjamāne. Vuṭṭhāpessāmināhanti",
  "tika-vin11t13:297_3": "ahaṁ taṁ na samuṭṭhāpessāmīti dhuranikkhepane tassā pācittiyaṁ hotīti yojanā.",
  "tika-vin11t13:298": "2391.Idanti idaṁ sikkhāpadaṁ. Avuṭṭhāpanena akriyaṁ.",
  "tika-vin11t13:299": "Sattamaṁ.",
  "tika-vin11t13:300_0": "2392.Aṭṭhamanti “yā pana bhikkhunī sikkhamānaṁ ‘sace maṁ tvaṁ, ayye, dve vassāni",
  "tika-vin11t13:300_1": "anubandhissasi, evāhaṁ taṁ vuṭṭhāpessāmī”tiādi sikkhāpadaṁ. Navameti “yā pana bhikkhunī",
  "tika-vin11t13:300_2": "purisasaṁsaṭṭhaṁ kumārakasaṁsaṭṭhaṁ caṇḍiṁ sokāvāsaṁ sikkhamānaṁ vuṭṭhāpeyya, pācittiya”nti",
  "tika-vin11t13:300_3": "vuttasikkhāpade. “Vattabbaṁ natthī”ti idaṁ saddatthavisesamantarena vinicchayassa",
  "tika-vin11t13:300_4": "suviññeyyattā vuttaṁ. Tenevāha “uttānamevida”nti.",
  "tika-vin11t13:301_0": "Saddattho pana evaṁ veditabbo – purisasaṁsaṭṭhanti paripuṇṇavīsativassena purisena",
  "tika-vin11t13:301_1": "ananulomikena kāyavacīkammena saṁsaṭṭhaṁ. Kumārakasaṁsaṭṭhanti ūnavīsativassena kumārena",
  "tika-vin11t13:301_2": "tatheva saṁsaṭṭhaṁ. Caṇḍinti kodhanaṁ. Sokāvāsanti saṅketaṁ katvā āgacchamānā purisānaṁ",
  "tika-vin11t13:301_3": "anto sokaṁ pavesetīti sokāvāsā, taṁ sokāvāsaṁ. Atha vā gharaṁ viya gharasāmikā, ayampi",
  "tika-vin11t13:301_4": "purisasamāgamaṁ alabhamānā sokaṁ āvisati, iti yaṁ āvisati, svāssā āvāso hotīti sokāvāsā.",
  "tika-vin11t13:301_5": "Tenevassa padabhājane “sokāvāsā nāma paresaṁ dukkhaṁ uppādeti, sokaṁ āvisatī”ti dvedhā",
  "tika-vin11t13:301_6": "attho vutto. Pācittiyanti evarūpaṁ vuṭṭhāpentiyā vuttanayeneva kammavācāpariyosāne",
  "tika-vin11t13:301_7": "upajjhāyāya pācittiyaṁ.",
  "tika-vin11t13:302": "2393. “Natthi ajānantiyā”ti pacchedo, sikkhamānāya purisasaṁsaṭṭhādibhāvaṁ ajānantiyāti attho.",
  "tika-vin11t13:303": "Aṭṭhamanavamāni.",
  "tika-vin11t13:304": "2394. Vijātamātarāvā janakapitarā vā sāminā pariggāhakasāminā vā nānuññātaṁ upasampadatthāya ananuññātaṁ taṁ sikkhamānaṁ vuṭṭhāpentiyā tassā pācittiyāpatti siyāti yojanā.",
  "tika-vin11t13:305_0": "2395.Na bhikkhunāti bhikkhunā dvikkhattuṁ na pucchitabbaṁ, sakimeva pucchitabbanti",
  "tika-vin11t13:305_1": "vuttaṁ hoti. Yathāha “bhikkhunīhi dvikkhattuṁ āpucchitabbaṁ pabbajjākāle ca upasampadākāle",
  "tika-vin11t13:305_2": "ca, bhikkhūnaṁ pana sakiṁ āpucchitepi vaṭṭatī”ti.",
  "tika-vin11t13:306_0": "2396-7.Atthitanti atthibhāvaṁ. Catūhi samuṭṭhāti, cattāri vā samuṭṭhānāni etassāti",
  "tika-vin11t13:306_1": "catusamuṭṭhānaṁ. Katamehi catūhi samuṭṭhātīti āha “vācato…pe… kāyavācāditopi cā”ti.",
  "tika-vin11t13:306_2": "Kathaṁ vācādīhi catūhi samuṭṭhāti? Abbhānakammādīsu kenacideva karaṇīyena khaṇḍasīmāyaṁ",
  "tika-vin11t13:306_3": "nisinnā “pakkosatha sikkhamānaṁ, idheva naṁ upasampādessāmā”ti upasampādeti, evaṁ",
  "tika-vin11t13:306_4": "vācato samuṭṭhāti. “Upassayato paṭṭhāya upasampādessāmī”ti vatvā khaṇḍasīmaṁ gacchantiyā",
  "tika-vin11t13:306_5": "kāyavācato samuṭṭhāti. Dvīsupi ṭhānesu paṇṇattiṁ jānitvā vītikkamaṁ karontiyā vācācittato,",
  "tika-vin11t13:306_6": "kāyavācācittato ca samuṭṭhāti. Upasampādanaṁ kriyaṁ, anāpucchanaṁ akriyaṁ.",
  "tika-vin11t13:307": "Dasamaṁ.",
  "tika-vin11t13:308_0": "2398.Ettha imasmiṁ sāsane yā bhikkhunī pārivāsikena chandadānena sikkhamānaṁ sace",
  "tika-vin11t13:308_1": "vuṭṭhāpeti, tassā pācittiyaṁ siyāti yojanā. Tattha pārivāsikena chandadānenāti catubbidhaṁ",
  "tika-vin11t13:308_2": "pārivāsiyaṁ parisapārivāsiyaṁ, rattipārivāsiyaṁ, chandapārivāsiyaṁ, ajjhāsayapārivāsiyanti.",
  "tika-vin11t13:309_0": "Tattha parisapārivāsiyaṁ nāma bhikkhū kenacideva karaṇīyena sannipatitā honti, atha",
  "tika-vin11t13:309_1": "megho vā uṭṭhahati, ussāraṇā vā karīyati, manussā vā ajjhottharantā āgacchanti, bhikkhū",
  "tika-vin11t13:309_2": "“anokāso ayaṁ, aññatra gacchāmā”ti chandaṁ avissajjetvāva uṭṭhahanti. Idaṁ parisapārivāsiyaṁ.",
  "tika-vin11t13:309_3": "Kiñcāpi parisapārivāsiyaṁ, chandassa pana avissaṭṭhattā kammaṁ kātuṁ vaṭṭati.",
  "tika-vin11t13:310_0": "Puna bhikkhū “uposathādīni karissāmā”ti rattiṁ sannipatitvā “yāva sabbe sannipatanti,",
  "tika-vin11t13:310_1": "tāva dhammaṁ suṇissāmā”ti ekaṁ ajjhesanti, tasmiṁ dhammakathaṁ kathenteyeva aruṇo",
  "tika-vin11t13:310_2": "uggacchati. Sace “cātuddasikaṁ uposathaṁ karissāmā”ti nisinnā, “pannaraso”ti kātuṁ",
  "tika-vin11t13:310_3": "vaṭṭati. Sace pannarasikaṁ kātuṁ nisinnā, pāṭipade anuposathe uposathaṁ kātuṁ na",
  "tika-vin11t13:310_4": "vaṭṭati. Aññaṁ pana saṅghakiccaṁ kātuṁ vaṭṭati. Idaṁ pana rattipārivāsiyaṁ nāma.",
  "tika-vin11t13:311_0": "Puna bhikkhū “kiñcideva abbhānādisaṅghakammaṁ karissāmā”ti nisinnā honti, tatreko",
  "tika-vin11t13:311_1": "nakkhattapāṭhako bhikkhu evaṁ vadati “ajja nakkhattaṁ dāruṇaṁ, mā idaṁ kammaṁ karothā”ti,",
  "tika-vin11t13:311_2": "te tassa vacanena chandaṁ vissajjetvā tattheva nisinnā honti, athañño āgantvā –",
  "tika-vin11t13:312": "“Nakkhattaṁ paṭimānentaṁ, attho bālaṁ upaccagā”ti. –",
  "tika-vin11t13:313_0": "Vatvā “kiṁ nakkhattena, karothā”ti vadati. Idaṁ chandapārivāsiyañceva ajjhāsayapārivāsiyañca.",
  "tika-vin11t13:313_1": "Etasmiṁ pārivāsiye puna chandapārisuddhiṁ anāharitvā kammaṁ kātuṁ na vaṭṭati. Idaṁ",
  "tika-vin11t13:313_2": "sandhāya vuttaṁ “pārivāsikena chandadānenā”ti.",
  "tika-vin11t13:314": "Pācittiyaṁ siyāti evaṁ vuṭṭhāpentiyā vuttanayeneva kammavācāpariyosāne pācittiyaṁ siyāti attho.",
  "tika-vin11t13:315": "2399. Chandaṁ avihāya vā avissajjetvāva avuṭṭhitāya parisāya tu yathānisinnāya parisāya vuṭṭhāpentiyā anāpattīti yojanā. Vā-saddo evakārattho.",
  "tika-vin11t13:316": "Ekādasamaṁ.",
  "tika-vin11t13:317": "2400.Dvādaseti “yā pana bhikkhunī anuvassaṁ vuṭṭhāpeyya, pācittiya”nti sikkhāpade. Teraseti “yā pana bhikkhunī ekaṁ vassaṁ dve vuṭṭhāpeyya, pācittiya”nti sikkhāpade.",
  "tika-vin11t13:318": "Dvādasamaterasamāni.",
  "tika-vin11t13:319": "Kumāribhūtavaggo aṭṭhamo.",
  "tika-vin11t13:320_0": "2401.Agilānāti chattupāhanena vūpasametabbarogarahitā. Yathāha “agilānā nāma yassā",
  "tika-vin11t13:320_1": "vinā chattupāhanā phāsu hotī”ti. Chattañca upāhanā ca chattupāhanaṁ. Tattha chattaṁ",
  "tika-vin11t13:320_2": "vuttalakkhaṇaṁ, upāhanā vakkhamānalakkhaṇā. Dhāreyyāti ubhayaṁ ekato dhāreyya. Visuṁ",
  "tika-vin11t13:320_3": "dhārentiyā hi dukkaṭaṁ vakkhati.",
  "tika-vin11t13:321": "2402.Divasanti accantasaṁyoge upayogavacanaṁ. Sace dhāretīti yojanā.",
  "tika-vin11t13:322": "2403.Kaddamādīnīti ettha ādi-saddena mahāvālukādīnaṁ gahaṇaṁ.",
  "tika-vin11t13:323_0": "2404. Sace gacchatīti sambandho. Disvā gacchādikanti chatte lagganayoggaṁ nīcataraṁ",
  "tika-vin11t13:323_1": "gacchādikaṁ disvā. Ādi-saddena gumbādīnaṁ gahaṇaṁ. Dukkaṭanti upāhanamattasseva dhāraṇe dukkaṭaṁ.",
  "tika-vin11t13:324": "2405.Apanāmetvāti sīsato apanāmetvā. Omuñcitvāti pādato omuñcitvā. Hoti pācittiyanti puna pācittiyaṁ hoti.",
  "tika-vin11t13:325_0": "2406.Payogagaṇanāyevāti chattupāhanassa apanetvā apanetvā ekato dhāraṇapayogagaṇanāya.",
  "tika-vin11t13:325_1": "Tikapācittiyaṁ vuttanti “agilānā agilānasaññā, vematikā, gilānasaññā chattupāhanaṁ",
  "tika-vin11t13:325_2": "dhāreti, āpatti pācittiyassā”ti evaṁ tikapācittiyaṁ vuttaṁ. “Gilānā agilānasaññā,",
  "tika-vin11t13:325_3": "gilānā vematikā, chattupāhanaṁ dhāreti, āpatti dukkaṭassā”ti evaṁ dvikadukkaṭaṁ tatheva vuttanti sambandho.",
  "tika-vin11t13:326": "2407. Yattha bhikkhū vā bhikkhuniyo vā nivasanti, tasmiṁ ārāme vā upacāre vā aparikkhittassa ārāmassa upacāre vā. Āpadāsūti raṭṭhabhedādiāpadāsu.",
  "tika-vin11t13:327": "Paṭhamaṁ.",
  "tika-vin11t13:328_0": "2408.Bhikkhuniyāti ettha “agilānāyā”ti seso, pādena gantuṁ samatthāya agilānāya bhikkhuniyāti",
  "tika-vin11t13:328_1": "attho. Yathāha “agilānā nāma sakkoti padasā gantu”nti. Yānaṁ nāma rathādi, taṁ heṭṭhā vuttasarūpameva.",
  "tika-vin11t13:329": "2409.Āpadāsūti raṭṭhabhedādiāpadāsu. Chattupāhanasikkhāpade ārāme, ārāmūpacāre ca anāpatti vuttā, idha tathā avuttattā sabbatthāpi āpattiyeva veditabbā.",
  "tika-vin11t13:330": "Dutiyaṁ.",
  "tika-vin11t13:331_0": "2410.“Yaṁ kiñcipi kaṭūpiya”nti idaṁ “saṅghāṇi”nti etassa atthapadaṁ. Yathāha – “saṅghāṇi",
  "tika-vin11t13:331_1": "nāma yā kāci kaṭūpagā”ti. Saṅghāṇi nāma mekhalādikaṭipiḷandhanaṁ. Kaṭūpiyanti kaṭippadesopagaṁ.",
  "tika-vin11t13:332": "2412.Kaṭisuttaṁ nāma kaṭiyaṁ piḷandhanarajjusuttakaṁ.",
  "tika-vin11t13:333": "2413.Idha imasmiṁ sikkhāpade cittaṁ akusalaṁ, idaṁ pana sikkhāpadaṁ lokavajjaṁ, iti idaṁ ubhayameva visesatā purimasikkhāpadato imassa nānākaraṇaṁ.",
  "tika-vin11t13:334": "Tatiyaṁ.",
  "tika-vin11t13:335_0": "2414. Sīsūpagādisu yaṁ kiñci sace yā dhāreti, tassā tassa vatthussa gaṇanāya āpattiyo",
  "tika-vin11t13:335_1": "siyunti yojanā. Sīsaṁ upagacchatīti sīsūpagaṁ, sīse piḷandhanārahanti attho. Ādi-saddena",
  "tika-vin11t13:335_2": "gīvūpagādīnaṁ gahaṇaṁ. Yathāha – “itthālaṅkāro nāma sīsūpago gīvūpago hatthūpago",
  "tika-vin11t13:335_3": "pādūpago kaṭūpago”ti.",
  "tika-vin11t13:336": "2415. Na ca dosoti yojanā. “Sadisanti paridīpita”nti vattabbe iti-saddo luttaniddiṭṭho.",
  "tika-vin11t13:337": "Catutthaṁ.",
  "tika-vin11t13:338_0": "2416.Yenakenaci gandhenāti candanatagarādinā yena kenaci gandhakakkena. Savaṇṇāvaṇṇakena",
  "tika-vin11t13:338_1": "cāti vaṇṇena saha vattatīti savaṇṇakaṁ, haliddikakkādi, natthi etassa ubbaṭṭanapaccayā",
  "tika-vin11t13:338_2": "dissamāno vaṇṇavisesoti avaṇṇakaṁ, sāsapakakkādi, savaṇṇakañca avaṇṇakañca savaṇṇāvaṇṇakaṁ,",
  "tika-vin11t13:338_3": "tena savaṇṇāvaṇṇakena ca. Ubbaṭṭetvā nhāyantiyā nhānosāne pācittiyāpatti pakāsitāti yojanā.",
  "tika-vin11t13:339": "2417.Sabbapayogeti sabbasmiṁ pubbapayoge. Ābādhapaccayāti daddukuṭṭhādirogapaccayā.",
  "tika-vin11t13:340": "2418.Chaṭṭhanti “yā pana bhikkhunī vāsitakena piññākena nahāyeyya, pācittiya”nti sikkhāpadaṁ.",
  "tika-vin11t13:341": "Pañcamachaṭṭhāni.",
  "tika-vin11t13:342": "2419. Yā pana bhikkhunī aññāya bhikkhuniyā sace ubbaṭṭāpeyya vā sambāhāpeyya vā, tassā bhikkhuniyā tathā pācittiyāpatti hotīti yojanā.",
  "tika-vin11t13:343": "2420.Ettha imasmiṁ ubbaṭṭane, sambāhane ca hatthaṁ amocetvā ubbaṭṭane ekā āpatti siyā, hatthaṁ mocetvā mocetvā ubbaṭṭane payogagaṇanāya siyāti yojanā.",
  "tika-vin11t13:344": "2421.Āpadāsūti corabhayādīhi sarīrakampanādīsu. Gilānāyāti antamaso maggagamanaparissamenāpi ābādhikāya.",
  "tika-vin11t13:345_0": "2422. Aṭṭhamasikkhāpade “sikkhamānāyā”ti ca navamasikkhāpade “sāmaṇeriyā”ti ca dasamasikkhāpade",
  "tika-vin11t13:345_1": "“gihiniyā”ti ca visesaṁ vajjetvā avasesavinicchayo sattameneva samānoti dassetumāha",
  "tika-vin11t13:345_2": "“aṭṭhamādīni tīṇipī”ti.",
  "tika-vin11t13:346": "Sattamaṭṭhamanavamadasamāni.",
  "tika-vin11t13:347_0": "2423.Antoupacārasminti dvādasaratanabbhantare. “Bhikkhussa purato”ti idaṁ upalakkhaṇaṁ.",
  "tika-vin11t13:347_1": "Tasmā purato vā hotu pacchato vā passato vā, samantato dvādasaratanabbhantareti nidassanapadametaṁ.",
  "tika-vin11t13:347_2": "Chamāyapīti anantarahitāya bhūmiyāpi. Yā nisīdeyyāti sambandho. Na vaṭṭati pācittiyāpatti hotīti attho.",
  "tika-vin11t13:348_0": "2424.Tikapācittiyaṁ vuttanti anāpucchite anāpucchitasaññā, vematikā, āpucchitasaññāti",
  "tika-vin11t13:348_1": "tīsu vikappesu pācittiyattayaṁ vuttaṁ. Āpucchite anāpucchitasaññā, vematikā vā bhikkhussa",
  "tika-vin11t13:348_2": "purato nisīdeyyāti vikappadvaye dukkaṭadvayaṁ hoti. Āpadāsūti raṭṭhabhedādiāpadāsu.",
  "tika-vin11t13:348_3": "Āpucchituñca ṭhātuñca asakkontiyā gilānāya.",
  "tika-vin11t13:349": "2425. Nipajjanaṁ kriyaṁ. Anāpucchanaṁ akriyaṁ.",
  "tika-vin11t13:350": "Ekādasamaṁ.",
  "tika-vin11t13:351_0": "2426. Okāso kato yena so okāsakato, na okāsakato anokāsakato, taṁ, akatokāsanti attho,",
  "tika-vin11t13:351_1": "“asukasmiṁ nāma ṭhāne pucchāmī”ti attanā pucchitabbavinayādīnaṁ nāmaṁ gahetvā okāsaṁ",
  "tika-vin11t13:351_2": "kārāpanakāle adhivāsanavasena akatokāsanti vuttaṁ hoti. Dosatāti pācittiyāpatti.",
  "tika-vin11t13:351_3": "Ekasmiṁ piṭake okāsaṁ kārāpetvā aññasmiṁ piṭake pañhaṁ pucchantiyāpi pācittiyaṁ hotīti",
  "tika-vin11t13:351_4": "dassetumāha “vinaye cā”tiādi.",
  "tika-vin11t13:352_0": "Pucchantiyāpi cāti ettha pi-saddena “abhidhammaṁ pucchantiyāpī”ti idañca anuttasamuccayatthena",
  "tika-vin11t13:352_1": "ca-saddena “suttante okāsaṁ kārāpetvā vinayaṁ vā abhidhammaṁ vā pucchati, āpatti",
  "tika-vin11t13:352_2": "pācittiyassa. Abhidhamme okāsaṁ kārāpetvā suttantaṁ vā vinayaṁ vā pucchati, āpatti",
  "tika-vin11t13:352_3": "pācittiyassā”ti idañca saṅgahitaṁ.",
  "tika-vin11t13:353": "2427.Anodissāti “asukasmiṁ nāma pucchāmī”ti evaṁ aniyametvā kevalaṁ “pucchitabbaṁ atthi, pucchāmi ayyā”ti evaṁ vatvā.",
  "tika-vin11t13:354": "Dvādasamaṁ.",
  "tika-vin11t13:355_0": "2428-9.Saṁkaccikanti thanaveṭhanacīvaraṁ, taṁ pana pārupantiyā adhakkhakaṁ ubbhanābhimaṇḍalaṁ",
  "tika-vin11t13:355_1": "paṭicchādentiyā pārupitabbaṁ. Tenāha mātikaṭṭhakathāyaṁ “asaṁkaccikāti adhakkhakaubbhanābhimaṇḍalasaṅkhātassa",
  "tika-vin11t13:355_2": "sarīrassa paṭicchādanatthaṁ anuññātasaṁkaccikacīvararahitā”ti. “Saṁkaccikāya pamāṇaṁ",
  "tika-vin11t13:355_3": "tiriyaṁ diyaḍḍhahatthanti porāṇagaṇṭhipade vutta”nti vajirabuddhitthero. Parikkhepokkameti",
  "tika-vin11t13:355_4": "parikkhepassa antopavesane. Upacārokkamepīti aparikkhittassa gāmassa dutiyaleḍḍupātabbhantarapavesanepi.",
  "tika-vin11t13:355_5": "Etthāti imasmiṁ sikkhāpade. Eseva nayoti “paṭhame pāde dukkaṭaṁ, dutiye pācittiya”nti",
  "tika-vin11t13:355_6": "yathāvuttoyeva nayo mato viññātoti attho.",
  "tika-vin11t13:356": "2430.Āpadāsupīti mahagghaṁ hoti saṁkaccikaṁ, pārupitvā gacchantiyā ca upaddavo uppajjati, evarūpāsu āpadāsu anāpatti.",
  "tika-vin11t13:357_0": "2431.Sesanti idha sarūpato adassitañca. Vuttanayenevāti mātikāpadabhājanādīsu vuttanayeneva.",
  "tika-vin11t13:357_1": "Sunipuṇasmiṁ dhammajātaṁ, atthajātañca vibhāveti vividhenākārena pakāsetīti vibhāvī, tena vibhāvinā.",
  "tika-vin11t13:358": "Terasamaṁ.",
  "tika-vin11t13:359": "Chattupāhanavaggo navamo.",
  "tika-vin11t13:360_0": "Evaṁ navahi vaggehi bhikkhunīnaṁ bhikkhūhi asādhāraṇāni channavuti sikkhāpadāni dassetvā",
  "tika-vin11t13:360_1": "ito paresu musāvādavaggādīsu sattasu vaggesu bhikkhūhi sādhāraṇasikkhāpadāni bhikkhupātimokkhavinicchayakathāya",
  "tika-vin11t13:360_2": "vuttanayeneva veditabbānīti tāni idha na dassitāni.",
  "tika-vin11t13:361_0": "Sabbāneva bhikkhunīnaṁ khuddakesu channavuti, bhikkhūnaṁ dvenavutīti aṭṭhāsītisataṁ",
  "tika-vin11t13:361_1": "sikkhāpadāni. Tato paraṁ sakalaṁ bhikkhunivaggaṁ, paramparabhojanaṁ, anatirittabhojanaṁ,",
  "tika-vin11t13:361_2": "anatirittena abhihaṭṭhuṁ pavāraṇaṁ, paṇītabhojanaviññatti, acelakasikkhāpadaṁ, duṭṭhullapaacchādanaṁ,",
  "tika-vin11t13:361_3": "ūnavīsativassaupasampādanaṁ, mātugāmena saddhiṁ saṁvidhāya addhānagamanaṁ, rājantepurappavesanaṁ,",
  "tika-vin11t13:361_4": "santaṁ bhikkhuṁ anāpucchā vikāle gāmappavesanaṁ, nisīdanaṁ, vassikasāṭikanti imāni",
  "tika-vin11t13:361_5": "bāvīsati sikkhāpadāni apanetvā sesāni satañca chasaṭṭhi ca sikkhāpadāni bhikkhunipātimokkhuddesamaggena",
  "tika-vin11t13:361_6": "uddiṭṭhānīti veditabbāni.",
  "tika-vin11t13:362_0": "Tatrāyaṁ saṅkhepato asādhāraṇasikkhāpadesu samuṭṭhānavinicchayo – giraggasamajjā,",
  "tika-vin11t13:362_1": "cittāgārasikkhāpadaṁ, saṅghāṇi, itthālaṅkāro, gandhavaṇṇako, vāsitakapiññāko, bhikkhuniādīhi",
  "tika-vin11t13:362_2": "ummaddanaparimaddanānīti imāni dasa sikkhāpadāni acittakāni, lokavajjāni, akusalacittāni.",
  "tika-vin11t13:362_3": "Ayaṁ panettha adhippāyo – vināpi cittena āpajjitabbattā acittakāni, citte pana sati",
  "tika-vin11t13:362_4": "akusaleneva āpajjitabbattā lokavajjāni ceva akusalacittāni ca. Avasesāni acittakāni",
  "tika-vin11t13:362_5": "paṇṇattivajjāneva. Corivuṭṭhāpanaṁ, gāmantaraṁ, ārāmasikkhāpadaṁ, gabbhinivagge ādito",
  "tika-vin11t13:362_6": "paṭṭhāya satta, kumāribhūtavagge ādito paṭṭhāya pañca, purisasaṁsaṭṭhaṁ, pārivāsiyachandadānaṁ,",
  "tika-vin11t13:362_7": "anuvassavuṭṭhāpanaṁ, ekantarikavuṭṭhāpananti imāni ekūnavīsati sikkhāpadāni sacittakāni,",
  "tika-vin11t13:362_8": "paṇṇattivajjāni. Avasesāni sacittakāni lokavajjānevāti.",
  "tika-vin11t13:363": "Iti vinayatthasārasandīpaniyā vinayavinicchayavaṇṇanāya",
  "tika-vin11t13:364": "Pācittiyakathāvaṇṇanā niṭṭhitā."
}