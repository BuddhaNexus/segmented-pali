{
  "atk-abh02a5:0": "6. Paṭiccasamuppādavibhaṅgo",
  "atk-abh02a5:1": "1. Suttantabhājanīyaṁ uddesavāravaṇṇanā",
  "atk-abh02a5:2_0": "225. Idāni tadanantare paṭiccasamuppādavibhaṅge yā “ayaṁ avijjāpaccayā saṅkhārā”tiādinā",
  "atk-abh02a5:2_1": "nayena tanti nikkhittā, tassā atthasaṁvaṇṇanaṁ karontena vibhajjavādimaṇḍalaṁ otaritvā",
  "atk-abh02a5:2_2": "ācariye anabbhācikkhantena sakasamayaṁ avokkamantena parasamayaṁ anāyūhantena suttaṁ",
  "atk-abh02a5:2_3": "appaṭibāhantena vinayaṁ anulomentena mahāpadese olokentena dhammaṁ dīpentena atthaṁ",
  "atk-abh02a5:2_4": "saṅgahantena tamevatthaṁ puna āvattetvā aparehipi pariyāyehi niddisantena ca yasmā",
  "atk-abh02a5:2_5": "atthasaṁvaṇṇanā kātabbā hoti, pakatiyāpi ca dukkarāva paṭiccasamuppādassa atthasaṁvaṇṇanā, yathāhu porāṇā –",
  "atk-abh02a5:3": "“Saccaṁ satto paṭisandhi, paccayākārameva ca;",
  "atk-abh02a5:4": "Duddasā caturo dhammā, desetuñca sudukkarā”ti.",
  "atk-abh02a5:5": "Tasmā “aññatra āgamādhigamappattehi na sukarā paṭiccasamuppādassa atthavaṇṇanā”ti paritulayitvā –",
  "atk-abh02a5:6": "Vattukāmo ahaṁ ajja, paccayākāravaṇṇanaṁ;",
  "atk-abh02a5:7": "Patiṭṭhaṁ nādhigacchāmi, ajjhogāḷhova sāgaraṁ.",
  "atk-abh02a5:8": "Sāsanaṁ panidaṁ nānā-desanānayamaṇḍitaṁ;",
  "atk-abh02a5:9": "Pubbācariyamaggo ca, abbocchinno pavattati.",
  "atk-abh02a5:10": "Yasmā tasmā tadubhayaṁ, sannissāyatthavaṇṇanaṁ;",
  "atk-abh02a5:11": "Ārabhissāmi etassa, taṁ suṇātha samāhitā.",
  "atk-abh02a5:12": "Vuttañhetaṁ pubbācariyehi –",
  "atk-abh02a5:13": "“Yo kocimaṁ aṭṭhiṁ katvā suṇeyya,",
  "atk-abh02a5:14": "Labhetha pubbāpariyaṁ visesaṁ;",
  "atk-abh02a5:15": "Laddhāna pubbāpariyaṁ visesaṁ,",
  "atk-abh02a5:16": "Adassanaṁ maccurājassa gacche”ti.",
  "atk-abh02a5:17": "Avijjāpaccayāsaṅkhārātiādīsu hi āditoyeva tāva –",
  "atk-abh02a5:18": "Desanābhedato attha-lakkhaṇekavidhādito;",
  "atk-abh02a5:19": "Aṅgānañca vavatthānā, viññātabbo vinicchayo.",
  "atk-abh02a5:20_0": "Tattha ‘desanābhedato’ti bhagavato hi vallihārakānaṁ catunnaṁ purisānaṁ valliggahaṇaṁ",
  "atk-abh02a5:20_1": "viya ādito vā majjhato vā paṭṭhāya yāva pariyosānaṁ, tathā pariyosānato vā majjhato",
  "atk-abh02a5:20_2": "vā paṭṭhāya yāva ādīti catubbidhā paṭiccasamuppādadesanā. Yathā hi vallihārakesu",
  "atk-abh02a5:20_3": "catūsu purisesu eko valliyā mūlameva paṭhamaṁ passati, so taṁ mūle chetvā sabbaṁ",
  "atk-abh02a5:20_4": "ākaḍḍhitvā ādāya kamme upaneti, evaṁ bhagavā “iti kho, bhikkhave, avijjāpaccayā saṅkhārā…pe…",
  "atk-abh02a5:20_5": "jātipaccayā jarāmaraṇa”nti ādito paṭṭhāya yāva pariyosānāpi paṭiccasamuppādaṁ deseti.",
  "atk-abh02a5:21_0": "Yathā pana tesu purisesu eko valliyā majjhaṁ paṭhamaṁ passati, so majjhe chinditvā",
  "atk-abh02a5:21_1": "uparibhāgaṁyeva ākaḍḍhitvā ādāya kamme upaneti, evaṁ bhagavā “tassa taṁ vedanaṁ abhinandato",
  "atk-abh02a5:21_2": "abhivadato ajjhosāya tiṭṭhato uppajjati nandī; yā vedanāsu nandī, tadupādānaṁ, tassupādānapaccayā",
  "atk-abh02a5:21_3": "bhavo, bhavapaccayā jātī”ti majjhato paṭṭhāya yāva pariyosānāpi deseti.",
  "atk-abh02a5:22_0": "Yathā ca tesu purisesu eko valliyā aggaṁ paṭhamaṁ passati, so agge gahetvā aggānusārena",
  "atk-abh02a5:22_1": "yāva mūlā sabbaṁ ādāya kamme upaneti, evaṁ bhagavā “jātipaccayā jarāmaraṇanti iti",
  "atk-abh02a5:22_2": "kho panetaṁ vuttaṁ, jātipaccayā nu kho, bhikkhave, jarāmaraṇaṁ no vā kathaṁ vā ettha",
  "atk-abh02a5:22_3": "hotī”ti? “Jātipaccayā, bhante, jarāmaraṇaṁ; evaṁ no ettha hoti – jātipaccayā jarāmaraṇa”nti.",
  "atk-abh02a5:22_4": "“Bhavapaccayā jāti…pe… avijjāpaccayā saṅkhārāti iti kho panetaṁ vuttaṁ, avijjāpaccayā",
  "atk-abh02a5:22_5": "nu kho, bhikkhave, saṅkhārā no vā kathaṁ vā ettha hotī”ti? “Avijjāpaccayā, bhante,",
  "atk-abh02a5:22_6": "saṅkhārā; evaṁ no ettha hoti – avijjāpaccayā saṅkhārā”ti pariyosānato paṭṭhāya yāva",
  "atk-abh02a5:22_7": "āditopi paṭiccasamuppādaṁ deseti.",
  "atk-abh02a5:23_0": "Yathā pana tesu purisesu eko valliyā majjhameva paṭhamaṁ passati, so majjhe chinditvā",
  "atk-abh02a5:23_1": "heṭṭhā otaranto yāva mūlā ādāya kamme upaneti, evaṁ bhagavā “ime, bhikkhave, cattāro",
  "atk-abh02a5:23_2": "āhārā kiṁ nidānā, kiṁ samudayā, kiṁ jātikā, kiṁ pabhavā? Ime cattāro āhārā taṇhānidānā,",
  "atk-abh02a5:23_3": "taṇhāsamudayā, taṇhājātikā, taṇhāpabhavā. Taṇhā cāyaṁ, bhikkhave, kiṁ nidānā? Vedanā,",
  "atk-abh02a5:23_4": "phasso, saḷāyatanaṁ, nāmarūpaṁ, viññāṇaṁ. Saṅkhārā kiṁ nidānā…pe… saṅkhārā avijjānidānā,",
  "atk-abh02a5:23_5": "avijjāsamudayā, avijjājātikā, avijjāpabhavā”ti majjhato paṭṭhāya yāva ādito deseti.",
  "atk-abh02a5:24_0": "Kasmā panevaṁ desetīti? Paṭiccasamuppādassa samantabhaddakattā, sayañca desanāvilāsappattattā.",
  "atk-abh02a5:24_1": "Samantabhaddako hi paṭiccasamuppādo tato tato ñāyappaṭivedhāya saṁvattatiyeva. Desanāvilāsappatto",
  "atk-abh02a5:24_2": "ca bhagavā catuvesārajjappaṭisambhidāyogena catubbidhagambhīrabhāvappattiyā ca. So",
  "atk-abh02a5:24_3": "desanāvilāsappattattā nānānayeheva dhammaṁ deseti. Visesato panassa yā ādito paṭṭhāya",
  "atk-abh02a5:24_4": "anulomadesanā, sā pavattikāraṇavibhāgasammūḷhaṁ veneyyajanaṁ samanupassato yathāsakehi",
  "atk-abh02a5:24_5": "kāraṇehi pavattisandassanatthaṁ uppattikkamasandassanatthañca pavattitāti ñātabbā.",
  "atk-abh02a5:25_0": "Yā pariyosānato paṭṭhāya paṭilomadesanā, sā “kicchaṁ vatāyaṁ loko āpanno jāyati ca",
  "atk-abh02a5:25_1": "jīyati ca mīyati cā”ti ādinā nayena kicchāpannaṁ lokamanuvilokayato pubbabhāgappaṭivedhānusārena",
  "atk-abh02a5:25_2": "tassa tassa jarāmaraṇādikassa dukkhassa attanādhigatakāraṇasandassanatthaṁ. Yā pana",
  "atk-abh02a5:25_3": "majjhato paṭṭhāya yāva ādi, sā āhāranidānavavatthāpanānusārena yāva atītaṁ addhānaṁ",
  "atk-abh02a5:25_4": "atiharitvā puna atītaddhato pabhuti hetuphalapaṭipāṭisandassanatthaṁ. Yā pana majjhato",
  "atk-abh02a5:25_5": "paṭṭhāya yāva pariyosānā pavattā, sā paccuppanne addhāne anāgataddhahetusamuṭṭhānato",
  "atk-abh02a5:25_6": "pabhuti anāgataddhasandassanatthaṁ. Tāsu yā sā pavattikāraṇasammūḷhassa veneyyajanassa",
  "atk-abh02a5:25_7": "yathāsakehi kāraṇehi pavattisandassanatthaṁ uppattikkamasandassanatthañca ādito paṭṭhāya",
  "atk-abh02a5:25_8": "anulomadesanā vuttā, sā idha nikkhittāti veditabbā.",
  "atk-abh02a5:26_0": "Kasmā panettha avijjā ādito vuttā? Kiṁ pakativādīnaṁ pakati viya avijjāpi akāraṇaṁ",
  "atk-abh02a5:26_1": "mūlakāraṇaṁ lokassāti? Na akāraṇaṁ. “Āsavasamudayā avijjāsamudayo”ti hi avijjāya",
  "atk-abh02a5:26_2": "kāraṇaṁ vuttaṁ. Atthi pana pariyāyo yena mūlakāraṇaṁ siyā. Ko pana soti? Vaṭṭakathāya",
  "atk-abh02a5:26_3": "sīsabhāvo. Bhagavā hi vaṭṭakathaṁ kathento dve dhamme sīsaṁ katvā kathesi – avijjaṁ",
  "atk-abh02a5:26_4": "vā bhavataṇhaṁ vā. Yathāha – “purimā, bhikkhave, koṭi na paññāyati avijjāya ‘ito",
  "atk-abh02a5:26_5": "pubbe avijjā nāhosi, atha pacchā samabhavī’ti. Evañcetaṁ, bhikkhave, vuccati, atha",
  "atk-abh02a5:26_6": "ca pana paññāyati ‘idappaccayā avijjā”ti ; bhavataṇhaṁ vā, yathāha – “purimā, bhikkhave,",
  "atk-abh02a5:26_7": "koṭi na paññāyati bhavataṇhāya ‘ito pubbe bhavataṇhā nāhosi, atha pacchā samabhavī’ti.",
  "atk-abh02a5:26_8": "Evañcetaṁ, bhikkhave, vuccati, atha ca pana paññāyati ‘idappaccayā bhavataṇhā”ti.",
  "atk-abh02a5:27_0": "Kasmā pana bhagavā vaṭṭakathaṁ kathento ime dveva dhamme sīsaṁ katvā kathesīti? Sugatiduggatigāmino",
  "atk-abh02a5:27_1": "kammassa visesahetubhūtattā. Duggatigāmino hi kammassa visesahetu avijjā. Kasmā?",
  "atk-abh02a5:27_2": "Yasmā avijjābhibhūto puthujjano, aggisantāpalaguḷābhighātaparissamābhibhūtā vajjhagāvī",
  "atk-abh02a5:27_3": "tāya parissamāturatāya nirassādampi attano anatthāvahampi ca uṇhodakapānaṁ viya,",
  "atk-abh02a5:27_4": "kilesasantāpato nirassādampi duggativinipātato ca attano anatthāvahampi pāṇātipātādimanekappakāraṁ",
  "atk-abh02a5:27_5": "duggatigāmikammaṁ ārabhati. Sugatigāmino pana kammassa visesahetu bhavataṇhā. Kasmā?",
  "atk-abh02a5:27_6": "Yasmā bhavataṇhābhibhūto puthujjano, yathā vuttappakārā gāvī sītudakataṇhāya saassādaṁ",
  "atk-abh02a5:27_7": "attano parissamavinodanañca sītudakapānaṁ viya, kilesasantāpavirahato saassādaṁ sugatisampāpanena",
  "atk-abh02a5:27_8": "attano duggatidukkhaparissamavinodanañca pāṇātipātāveramaṇīādimanekappakāraṁ sugatigāmikammaṁ ārabhati.",
  "atk-abh02a5:28_0": "Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṁ desanaṁ",
  "atk-abh02a5:28_1": "deseti, seyyathidaṁ – “iti kho, bhikkhave, avijjūpanisā saṅkhārā, saṅkhārūpanisaṁ",
  "atk-abh02a5:28_2": "viññāṇa”ntiādi. Tathā “upādānīyesu, bhikkhave, dhammesu assādānupassino viharato",
  "atk-abh02a5:28_3": "taṇhā pavaḍḍhati, taṇhāpaccayā upādāna”ntiādi. Katthaci ubhayamūlikampi, seyyathidaṁ",
  "atk-abh02a5:28_4": "– “avijjānīvaraṇassa, bhikkhave, bālassa taṇhāya sampayuttassa evamayaṁ kāyo samudāgato.",
  "atk-abh02a5:28_5": "Iti ayañceva kāyo bahiddhā ca nāmarūpaṁ itthetaṁ dvayaṁ, dvayaṁ paṭicca phasso, saḷevāyatanāni",
  "atk-abh02a5:28_6": "yehi phuṭṭho bālo sukhadukkhaṁ paṭisaṁvedetī”tiādi. Tāsu tāsu desanāsu “avijjāpaccayā",
  "atk-abh02a5:28_7": "saṅkhārā”ti ayamidha avijjāvasena ekadhammamūlikā desanāti veditabbā. Evaṁ tāvettha",
  "atk-abh02a5:28_8": "desanābhedato viññātabbo vinicchayo.",
  "atk-abh02a5:29_0": "‘Atthato’ti avijjādīnaṁ padānaṁ atthato, seyyathidaṁ – pūretuṁ ayuttaṭṭhena kāyaduccaritādi",
  "atk-abh02a5:29_1": "avindiyaṁ nāma; aladdhabbanti attho. Taṁ avindiyaṁ vindatīti avijjā. Tabbiparītato",
  "atk-abh02a5:29_2": "kāyasucaritādi vindiyaṁ nāma. Taṁ vindiyaṁ na vindatīti avijjā. Khandhānaṁ rāsaṭṭhaṁ,",
  "atk-abh02a5:29_3": "āyatanānaṁ āyatanaṭṭhaṁ, dhātūnaṁ suññaṭṭhaṁ, saccānaṁ tathaṭṭhaṁ, indriyānaṁ ādhipateyyaṭṭhaṁ",
  "atk-abh02a5:29_4": "aviditaṁ karotīti avijjā. Dukkhādīnaṁ pīḷanādivasena vuttaṁ catubbidhaṁ catubbidhaṁ",
  "atk-abh02a5:29_5": "atthaṁ aviditaṁ karotītipi avijjā. Antavirahite saṁsāre sabbayonigatibhavaviññāṇaṭṭhitisattāvāsesu",
  "atk-abh02a5:29_6": "satte javāpetīti avijjā. Paramatthato avijjamānesu itthipurisādīsu javati, vijjamānesupi",
  "atk-abh02a5:29_7": "khandhādīsu na javatīti avijjā. Apica cakkhuviññāṇādīnaṁ vatthārammaṇānaṁ paṭiccasamuppādapaṭiccasamuppannānañca",
  "atk-abh02a5:29_8": "dhammānaṁ chādanatopi avijjā.",
  "atk-abh02a5:30_0": "Yaṁ paṭicca phalameti so paccayo. Paṭiccāti na vinā tena; taṁ apaccakkhitvāti attho.",
  "atk-abh02a5:30_1": "Etīti uppajjati ceva pavattati cāti attho. Api ca upakārakaṭṭho paccayaṭṭho. Avijjā",
  "atk-abh02a5:30_2": "ca sā paccayo cāti avijjāpaccayo. Tasmā avijjāpaccayā.",
  "atk-abh02a5:31_0": "Saṅkhatamabhisaṅkharontīti saṅkhārā. Apica avijjāpaccayā saṅkhārā, saṅkhārasaddena",
  "atk-abh02a5:31_1": "āgatasaṅkhārā cāti duvidhā saṅkhārā. Tattha puññāpuññāneñjābhisaṅkhārā tayo, kāyavacīcittasaṅkhārā",
  "atk-abh02a5:31_2": "tayoti ime cha avijjāpaccayā saṅkhārā. Te sabbepi lokiyakusalākusalacetanāmattameva honti.",
  "atk-abh02a5:32_0": "Saṅkhatasaṅkhāro, abhisaṅkhatasaṅkhāro, abhisaṅkharaṇasaṅkhāro, payogābhisaṅkhāroti",
  "atk-abh02a5:32_1": "ime pana cattāro saṅkhārasaddena āgatasaṅkhārā. Tattha “aniccā vata saṅkhārā”tiādīsu",
  "atk-abh02a5:32_2": "vuttā sabbepi sappaccayā dhammā ‘saṅkhatasaṅkhārā’ nāma. Kammanibbattā tebhūmakā",
  "atk-abh02a5:32_3": "rūpārūpadhammā ‘abhisaṅkhatasaṅkhārā’ti aṭṭhakathāsu vuttā. Tepi “aniccā vata saṅkhārā”ti",
  "atk-abh02a5:32_4": "ettheva saṅgahaṁ gacchanti. Visuṁ pana nesaṁ āgataṭṭhānaṁ na paññāyati. Tebhūmakakusalākusalacetanā",
  "atk-abh02a5:32_5": "pana ‘abhisaṅkharaṇakasaṅkhāro’ti vuccati. Tassa “avijjāgatoyaṁ, bhikkhave, purisapuggalo",
  "atk-abh02a5:32_6": "puññañce abhisaṅkharotī”tiādīsu āgataṭṭhānaṁ paññāyati. Kāyikacetasikaṁ pana vīriyaṁ",
  "atk-abh02a5:32_7": "‘payogābhisaṅkhāro’ti vuccati. So “yāvatikā abhisaṅkhārassa gati, tāvatikaṁ gantvā",
  "atk-abh02a5:32_8": "akkhāhataṁ maññe aṭṭhāsī”tiādīsu āgato.",
  "atk-abh02a5:33_0": "Na kevalañca eteyeva, aññepi “saññāvedayitanirodhaṁ samāpajjantassa kho, āvuso visākha,",
  "atk-abh02a5:33_1": "bhikkhuno paṭhamaṁ nirujjhati vacīsaṅkhāro, tato kāyasaṅkhāro, tato cittasaṅkhāro”tiādinā",
  "atk-abh02a5:33_2": "nayena saṅkhārasaddena āgatā anekasaṅkhārā. Tesu natthi so saṅkhāro, yo saṅkhatasaṅkhāre",
  "atk-abh02a5:33_3": "saṅgahaṁ na gaccheyya. Ito paraṁ saṅkhārapaccayā viññāṇantiādīsu yaṁ vuttaṁ taṁ vuttanayeneva veditabbaṁ.",
  "atk-abh02a5:34_0": "Avutte pana vijānātīti viññāṇaṁ. Namatīti nāmaṁ. Ruppatīti rūpaṁ. Āye tanoti, āyatañca",
  "atk-abh02a5:34_1": "nayatīti āyatanaṁ. Phusatīti phasso. Vedayatīti vedanā. Paritassatīti taṇhā. Upādiyatīti",
  "atk-abh02a5:34_2": "upādānaṁ. Bhavati bhāvayati cāti bhavo. Jananaṁ jāti. Jīraṇaṁ jarā. Maranti etenāti",
  "atk-abh02a5:34_3": "maraṇaṁ. Socanaṁ soko. Paridevanaṁ paridevo. Dukkhayatīti dukkhaṁ; uppādaṭṭhitivasena",
  "atk-abh02a5:34_4": "vā dvedhā khaṇatīti dukkhaṁ. Dummanassa bhāvo domanassaṁ. Bhuso āyāso upāyāso.",
  "atk-abh02a5:35_0": "Sambhavantīti nibbattanti. Na kevalañca sokādīheva, atha kho sabbapadehi ‘sambhavantī’ti",
  "atk-abh02a5:35_1": "saddassa yojanā kātabbā. Itarathā hi “avijjāpaccayā saṅkhārā”ti vutte kiṁ karontīti",
  "atk-abh02a5:35_2": "na paññāyeyyuṁ. “Sambhavantī”ti pana yojanāya sati “avijjā ca sā paccayo cāti avijjāpaccayo;",
  "atk-abh02a5:35_3": "tasmā avijjāpaccayā saṅkhārā sambhavantī”ti paccayapaccayuppannavavatthānaṁ kataṁ",
  "atk-abh02a5:35_4": "hoti. Esa nayo sabbattha.",
  "atk-abh02a5:36_0": "Evanti niddiṭṭhanayanidassanaṁ. Tena avijjādīheva kāraṇehi, na issaranimmānādīhīti",
  "atk-abh02a5:36_1": "dasseti. Etassāti yathāvuttassa. Kevalassāti asammissassa sakalassa vā. Dukkhakkhandhassāti",
  "atk-abh02a5:36_2": "dukkhasamūhassa, na sattassa, na sukhasubhādīnaṁ. Samudayoti nibbatti. Hotīti sambhavati.",
  "atk-abh02a5:36_3": "Evamettha atthato viññātabbo vinicchayo.",
  "atk-abh02a5:37_0": "‘Lakkhaṇādito’ti avijjādīnaṁ lakkhaṇādito, seyyathidaṁ – aññāṇalakkhaṇā avijjā, sammohanarasā,",
  "atk-abh02a5:37_1": "chādanapaccupaṭṭhānā, āsavapadaṭṭhānā. Abhisaṅkharaṇalakkhaṇā saṅkhārā, āyūhanarasā,",
  "atk-abh02a5:37_2": "cetanāpaccupaṭṭhānā, avijjāpadaṭṭhānā. Vijānanalakkhaṇaṁ viññāṇaṁ, pubbaṅgamarasaṁ,",
  "atk-abh02a5:37_3": "paṭisandhipaccupaṭṭhānaṁ, saṅkhārapadaṭṭhānaṁ, vatthārammaṇapadaṭṭhānaṁ vā. Namanalakkhaṇaṁ",
  "atk-abh02a5:37_4": "nāmaṁ, sampayogarasaṁ, avinibbhogapaccupaṭṭhānaṁ, viññāṇapadaṭṭhānaṁ. Ruppanalakkhaṇaṁ",
  "atk-abh02a5:37_5": "rūpaṁ, vikiraṇarasaṁ, abyākatapaccupaṭṭhānaṁ, viññāṇapadaṭṭhānaṁ. Āyatanalakkhaṇaṁ",
  "atk-abh02a5:37_6": "saḷāyatanaṁ, dassanādirasaṁ, vatthudvārabhāvapaccupaṭṭhānaṁ, nāmarūpapadaṭṭhānaṁ.",
  "atk-abh02a5:37_7": "Phusanalakkhaṇo phasso, saṅghaṭṭanaraso, saṅgatipaccupaṭṭhāno, saḷāyatanapadaṭṭhāno.",
  "atk-abh02a5:37_8": "Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā, phassapadaṭṭhānā.",
  "atk-abh02a5:37_9": "Hetulakkhaṇā taṇhā, abhinandanarasā, atittibhāvapaccupaṭṭhānā, vedanāpadaṭṭhānā.",
  "atk-abh02a5:37_10": "Gahaṇalakkhaṇaṁ upādānaṁ, amuñcanarasaṁ, taṇhādaḷhattadiṭṭhipaccupaṭṭhānaṁ, taṇhāpadaṭṭhānaṁ.",
  "atk-abh02a5:37_11": "Kammakammaphalalakkhaṇo bhavo, bhāvanabhavanaraso, kusalākusalābyākatapaccupaṭṭhāno,",
  "atk-abh02a5:37_12": "upādānapadaṭṭhāno. Jātiādīnaṁ lakkhaṇādīni saccavibhaṅge vuttanayeneva veditabbāni.",
  "atk-abh02a5:37_13": "Evamettha lakkhaṇāditopi viññātabbo vinicchayo.",
  "atk-abh02a5:38_0": "‘Ekavidhādito’ti ettha avijjā aññāṇādassanamohādibhāvato ekavidhā, appaṭipattimicchāpaṭipattito",
  "atk-abh02a5:38_1": "duvidhā tathā saṅkhārāsaṅkhārato, vedanāttayasampayogato tividhā, catusaccaappaṭivedhato",
  "atk-abh02a5:38_2": "catubbidhā, gatipañcakādīnavacchādanato pañcavidhā, dvārārammaṇato pana sabbesupi",
  "atk-abh02a5:38_3": "arūpadhammesu chabbidhatā veditabbā.",
  "atk-abh02a5:39_0": "Saṅkhārā sāsavavipākadhammadhammādibhāvato ekavidhā, kusalākusalato duvidhā tathā",
  "atk-abh02a5:39_1": "parittamahaggatahīnamajjhimamicchattaniyatāniyatato, tividhā puññābhisaṅkhārādibhāvato,",
  "atk-abh02a5:39_2": "catubbidhā catuyonisaṁvattanato, pañcavidhā pañcagatigāmito.",
  "atk-abh02a5:40_0": "Viññāṇaṁ lokiyavipākādibhāvato ekavidhaṁ, sahetukāhetukādito duvidhaṁ, bhavattayapariyāpannato",
  "atk-abh02a5:40_1": "vedanāttayasampayogato ahetukaduhetukatihetukato ca tividhaṁ, yonigativasena catubbidhaṁ pañcavidhañca.",
  "atk-abh02a5:41": "Nāmarūpaṁ viññāṇasannissayato kammapaccayato ca ekavidhaṁ, sārammaṇānārammaṇato duvidhaṁ, atītādito tividhaṁ, yonigativasena catubbidhaṁ pañcavidhañca.",
  "atk-abh02a5:42_0": "Saḷāyatanaṁ sañjātisamosaraṇaṭṭhānato ekavidhaṁ, bhūtappasādaviññāṇādito duvidhaṁ,",
  "atk-abh02a5:42_1": "sampattāsampattanobhayagocarato tividhaṁ, yonigatipariyāpannato catubbidhaṁ pañcavidhañcāti",
  "atk-abh02a5:42_2": "iminā nayena phassādīnampi ekavidhādibhāvo veditabboti. Evamettha ekavidhāditopi",
  "atk-abh02a5:42_3": "viññātabbo vinicchayo.",
  "atk-abh02a5:43_0": "‘Aṅgānañcavavatthānā’ti sokādayo cettha bhavacakkassa avicchedadassanatthaṁ vuttā.",
  "atk-abh02a5:43_1": "Jarāmaraṇabbhāhatassa hi bālassa te sambhavanti. Yathāha – “assutavā, bhikkhave,",
  "atk-abh02a5:43_2": "puthujjano sārīrikāya dukkhāya vedanāya phuṭṭho samāno socati kilamati paridevati",
  "atk-abh02a5:43_3": "urattāḷiṁ kandati sammohamāpajjatī”ti. Yāva ca tesaṁ pavatti tāva avijjāyāti punapi",
  "atk-abh02a5:43_4": "avijjāpaccayā saṅkhārāti sambandhameva hoti bhavacakkaṁ. Tasmā tesampi jarāmaraṇeneva",
  "atk-abh02a5:43_5": "ekasaṅkhepaṁ katvā dvādaseva paṭiccasamuppādaṅgānīti veditabbāni. Evamettha aṅgānaṁ",
  "atk-abh02a5:43_6": "vavatthānatopi viññātabbo vinicchayo. Ayaṁ tāvettha uddesavāravasena saṅkhepakathā.",
  "atk-abh02a5:44": "Uddesavāravaṇṇanā niṭṭhitā.",
  "atk-abh02a5:45": "Avijjāpadaniddeso",
  "atk-abh02a5:46_0": "226. Idāni niddesavāravasena vitthārakathā hoti. “Avijjā paccayā saṅkhārā”ti hi vuttaṁ.",
  "atk-abh02a5:46_1": "Tattha avijjāpaccayesu saṅkhāresu dassetabbesu yasmā putte kathetabbe paṭhamaṁ pitā",
  "atk-abh02a5:46_2": "kathīyati. Evañhi sati ‘mittassa putto, dattassa putto’ti putto sukathito hoti. Tasmā",
  "atk-abh02a5:46_3": "desanākusalo satthā saṅkhārānaṁ janakatthena pitusadisaṁ avijjaṁ tāva dassetuṁ tattha",
  "atk-abh02a5:46_4": "katamā avijjā? Dukkhe aññāṇantiādimāha.",
  "atk-abh02a5:47_0": "Tattha yasmā ayaṁ avijjā dukkhasaccassa yāthāvasarasalakkhaṇaṁ jānituṁ passituṁ paṭivijjhituṁ",
  "atk-abh02a5:47_1": "na deti, chādetvā pariyonandhitvā ganthetvā tiṭṭhati, tasmā “dukkhe aññāṇa”nti vuccati.",
  "atk-abh02a5:47_2": "Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṁ",
  "atk-abh02a5:47_3": "jānituṁ passituṁ paṭivijjhituṁ na deti, chādetvā pariyonandhitvā ganthetvā tiṭṭhati,",
  "atk-abh02a5:47_4": "tasmā dukkhanirodhagāminiyā paṭipadāya aññāṇanti vuccati. Imesu catūsu ṭhānesu suttantikapariyāyena",
  "atk-abh02a5:47_5": "aññāṇaṁ avijjāti kathitaṁ.",
  "atk-abh02a5:48_0": "Nikkhepakaṇḍe pana abhidhammapariyāyena “pubbante aññāṇa”nti aparesupi catūsu ṭhānesu",
  "atk-abh02a5:48_1": "aññāṇaṁ gahitaṁ. Tattha pubbanteti atīto addhā, atītāni khandhadhātuāyatanāni. Aparanteti",
  "atk-abh02a5:48_2": "anāgato addhā, anāgatāni khandhadhātuāyatanāni. Pubbantāparanteti tadubhayaṁ. Idappaccayatāti",
  "atk-abh02a5:48_3": "saṅkhārādīnaṁ kāraṇāni avijjādīni aṅgāni. Paṭiccasamuppannadhammāti avijjādīhi nibbattā",
  "atk-abh02a5:48_4": "saṅkhārādayo dhammā. Tatrāyaṁ avijjā yasmā atītānaṁ khandhādīnaṁ yāthāvasarasalakkhaṇaṁ",
  "atk-abh02a5:48_5": "jānituṁ passituṁ paṭivijjhituṁ na deti, chādetvā pariyonandhitvā ganthetvā tiṭṭhati,",
  "atk-abh02a5:48_6": "tasmā “pubbante aññāṇa”nti vuccati. Tathā yasmā anāgatānaṁ khandhādīnaṁ, atītānāgatānaṁ",
  "atk-abh02a5:48_7": "khandhādīnaṁ idappaccayatāya ceva paṭiccasamuppannadhammānañca yāthāvasarasalakkhaṇaṁ",
  "atk-abh02a5:48_8": "jānituṁ passituṁ paṭivijjhituṁ na deti, chādetvā pariyonandhitvā ganthetvā tiṭṭhati,",
  "atk-abh02a5:48_9": "tasmā idappaccayatāpaṭiccasamuppannesu dhammesu aññāṇanti vuccati. Imesu aṭṭhasu",
  "atk-abh02a5:48_10": "ṭhānesu abhidhammapariyāyena aññāṇaṁ avijjāti kathitaṁ.",
  "atk-abh02a5:49_0": "Evaṁ kiṁ kathitaṁ hoti? Kiccato ceva jātito ca avijjā kathitā nāma hoti. Kathaṁ ?",
  "atk-abh02a5:49_1": "Ayañhi avijjā imāni aṭṭha ṭhānāni jānituṁ passituṁ paṭivijjhituṁ na detīti kiccato",
  "atk-abh02a5:49_2": "kathitā; uppajjamānāpi imesu aṭṭhasu ṭhānesu uppajjatīti jātitopi kathitā. Evaṁ kathetvā",
  "atk-abh02a5:49_3": "puna “yaṁ evarūpaṁ aññāṇaṁ adassana”ntiādīni pañcavīsati padāni avijjāya lakkhaṇaṁ dassetuṁ gahitāni.",
  "atk-abh02a5:50_0": "Tattha yasmā ayaṁ avijjā imehi aṭṭhahi padehi kathitāpi puna pañcavīsatiyā padehi",
  "atk-abh02a5:50_1": "lakkhaṇe akathite sukathitā nāma na hoti, lakkhaṇe pana kathiteyeva sukathitā nāma",
  "atk-abh02a5:50_2": "hoti. Yathā puriso naṭṭhaṁ goṇaṁ pariyesamāno manusse puccheyya – “api, ayyā, setaṁ",
  "atk-abh02a5:50_3": "goṇaṁ passatha, rattaṁ goṇaṁ passathā”ti? Te evaṁ vadeyyuṁ – “imasmiṁ raṭṭhe setarattānaṁ",
  "atk-abh02a5:50_4": "goṇānaṁ anto natthi, kiṁ te goṇassa lakkhaṇa”nti? Atha tena ‘saṅghāṭi’ vā ‘naṅgalaṁ’",
  "atk-abh02a5:50_5": "vāti vutte goṇo sukathito nāma bhaveyya; evameva yasmā ayaṁ avijjā aṭṭhahi padehi",
  "atk-abh02a5:50_6": "kathitāpi puna pañcavīsatiyā padehi lakkhaṇe akathite sukathitā nāma na hoti, lakkhaṇe",
  "atk-abh02a5:50_7": "pana kathiteyeva sukathitā nāma hoti. Tasmā yānassā lakkhaṇadassanatthaṁ pañcavīsati",
  "atk-abh02a5:50_8": "padāni kathitāni, tesampi vasena veditabbā.",
  "atk-abh02a5:51_0": "Seyyathidaṁ – ñāṇaṁ nāma paññā. Sā atthatthaṁ kāraṇakāraṇaṁ catusaccadhammaṁ viditaṁ",
  "atk-abh02a5:51_1": "pākaṭaṁ karoti. Ayaṁ pana avijjā uppajjitvā taṁ viditaṁ pākaṭaṁ kātuṁ na detīti ñāṇapaccanīkato",
  "atk-abh02a5:51_2": "aññāṇaṁ. Dassanantipi paññā. Sāpi taṁ ākāraṁ passati. Avijjā pana uppajjitvā taṁ",
  "atk-abh02a5:51_3": "passituṁ na detīti adassanaṁ. Abhisamayotipi paññā. Sā taṁ ākāraṁ abhisameti. Avijjā",
  "atk-abh02a5:51_4": "pana uppajjitvā taṁ abhisametuṁ na detīti anabhisamayo. Anubodho sambodho paṭivedhotipi",
  "atk-abh02a5:51_5": "paññā. Sā taṁ ākāraṁ anubujjhati sambujjhati paṭivijjhati. Avijjā pana uppajjitvā",
  "atk-abh02a5:51_6": "taṁ anubujjhituṁ saṁbujjhituṁ paṭivijjhituṁ na detīti ananubodho asambodho appaṭivedho.",
  "atk-abh02a5:51_7": "Saṅgāhanātipi paññā. Sā taṁ ākāraṁ gahetvā ghaṁsitvā gaṇhāti. Avijjā pana uppajjitvā",
  "atk-abh02a5:51_8": "taṁ gahetvā ghaṁsitvā gaṇhituṁ na detīti asaṅgāhanā. Pariyogāhanātipi paññā. Sā taṁ",
  "atk-abh02a5:51_9": "ākāraṁ ogāhitvā anupavisitvā gaṇhāti. Avijjā pana uppajjitvā taṁ ogāhitvā anupavisitvā",
  "atk-abh02a5:51_10": "gaṇhituṁ na detīti apariyogāhanā. Samapekkhanātipi paññā. Sā taṁ ākāraṁ samaṁ sammā",
  "atk-abh02a5:51_11": "ca pekkhati. Avijjā pana uppajjitvā taṁ samaṁ sammā ca pekkhituṁ na detīti asamapekkhanā.",
  "atk-abh02a5:51_12": "Paccavekkhaṇātipi paññā. Sā taṁ ākāraṁ paccavekkhati. Avijjā pana uppajjitvā taṁ",
  "atk-abh02a5:51_13": "paccavekkhituṁ na detīti apaccavekkhaṇā. Nāssā kiñci kammaṁ paccakkhaṁ atthi, sayañca",
  "atk-abh02a5:51_14": "apaccavekkhitvā kataṁ kammanti apaccakkhakammaṁ. Dummedhabhāvatāya dummejjhaṁ. Bālabhāvatāya bālyaṁ.",
  "atk-abh02a5:52_0": "Sampajaññantipi paññā. Sā atthatthaṁ kāraṇakāraṇaṁ catusaccadhammaṁ sammā pajānāti.",
  "atk-abh02a5:52_1": "Avijjā pana uppajjitvā taṁ ākāraṁ pajānituṁ na detīti asampajaññaṁ. Mohanavasena",
  "atk-abh02a5:52_2": "moho. Pamohanavasena pamoho. Sammohanavasena sammoho. Avindiyaṁ vindatītiādivasena",
  "atk-abh02a5:52_3": "avijjā. Vaṭṭasmiṁ ohanati osīdāpetīti avijjogho. Vaṭṭasmiṁ yojetīti avijjāyogo. Appahīnavasena",
  "atk-abh02a5:52_4": "punappunaṁ uppajjanato ca avijjānusayo. Magge pariyuṭṭhitacorā addhike viya kusalacittaṁ",
  "atk-abh02a5:52_5": "pariyuṭṭhāti gaṇhāti vilumpatīti avijjāpariyuṭṭhānaṁ. Yathā nagaradvāre palighasaṅkhātāya",
  "atk-abh02a5:52_6": "laṅgiyā patitāya antonagare manussānaṁ bahinagaragamanampi bahinagare manussānaṁ",
  "atk-abh02a5:52_7": "antonagarapavesanampi pacchijjati, evameva yassa sakkāyanagare ayaṁ patitā tassa",
  "atk-abh02a5:52_8": "nibbānasampāpakaṁ ñāṇagamanaṁ pacchijjatīti avijjālaṅgī nāma hoti. Akusalañca taṁ",
  "atk-abh02a5:52_9": "mūlañca, akusalānaṁ vā mūlanti akusalamūlaṁ. Taṁ pana na aññaṁ, idhādhippeto mohoti",
  "atk-abh02a5:52_10": "moho akusalamūlaṁ. Ayaṁ vuccati avijjāti ayaṁ evaṁlakkhaṇā avijjā nāmāti vuccati.",
  "atk-abh02a5:52_11": "Evaṁ pañcavīsatipadavasena avijjāya lakkhaṇaṁ veditabbaṁ.",
  "atk-abh02a5:53_0": "Evaṁlakkhaṇā panāyaṁ avijjā dukkhādīsu aññāṇanti vuttāpi dukkhasaccassa ekadeso hoti,",
  "atk-abh02a5:53_1": "sahajātā hoti, taṁ ārammaṇaṁ karoti, chādeti; samudayasaccassa na ekadeso hoti, sahajātā",
  "atk-abh02a5:53_2": "hoti, taṁ ārammaṇaṁ karoti, chādeti; nirodhasaccassa neva ekadeso hoti, na sahajātā,",
  "atk-abh02a5:53_3": "na taṁ ārammaṇaṁ karoti, kevalaṁ chādeti; maggasaccassāpi na ekadeso, na sahajātā,",
  "atk-abh02a5:53_4": "na taṁ ārammaṇaṁ karoti, kevalaṁ chādeti. Dukkhārammaṇatā avijjā uppajjati, tañca",
  "atk-abh02a5:53_5": "chādeti. Samudayārammaṇatā avijjā uppajjati, tañca chādeti. Nirodhārammaṇatā avijjā",
  "atk-abh02a5:53_6": "nuppajjati, tañca chādeti. Maggārammaṇatā avijjā nūppajjati, tañca chādeti.",
  "atk-abh02a5:54_0": "Dve saccā duddasattā gambhīrā. Dve saccā gambhīrattā duddasā. Apica kho pana dukkhanirodhaṁ",
  "atk-abh02a5:54_1": "ariyasaccaṁ gambhīrañceva duddasañca. Tattha dukkhaṁ nāma pākaṭaṁ, lakkhaṇassa pana",
  "atk-abh02a5:54_2": "duddasattā gambhīraṁ nāma jātaṁ. Samudayepi eseva nayo. Yathā pana mahāsamuddaṁ manthetvā",
  "atk-abh02a5:54_3": "ojāya nīharaṇaṁ nāma bhāro, sinerupādato vālikāya uddharaṇaṁ nāma bhāro, pabbataṁ",
  "atk-abh02a5:54_4": "pīḷetvā rasassa nīharaṇaṁ nāma bhāro; evameva dve saccāni gambhīratāya eva duddasāni,",
  "atk-abh02a5:54_5": "nirodhasaccaṁ pana atigambhīrañca atiduddasañcāti. Evaṁ duddasattā gambhīrānaṁ gambhīrattā",
  "atk-abh02a5:54_6": "ca duddasānaṁ catunnaṁ ariyasaccānaṁ paṭicchādakaṁ mohandhakāraṁ ayaṁ vuccati avijjāti.",
  "atk-abh02a5:55": "Avijjāpadaniddeso.",
  "atk-abh02a5:56": "Saṅkhārapadaniddeso",
  "atk-abh02a5:57_0": "Saṅkhārapade heṭṭhā vuttasaṅkhāresu saṅkhārasaddena āgatasaṅkhāre anāmasitvā avijjāpaccayā",
  "atk-abh02a5:57_1": "saṅkhāreyeva dassento tattha katame avijjāpaccayā saṅkhārā? Puññābhisaṅkhārotiādimāha.",
  "atk-abh02a5:57_2": "Tattha punāti attano kārakaṁ, pūreti cassa ajjhāsayaṁ, pujjañca bhavaṁ nibbattetīti",
  "atk-abh02a5:57_3": "puñño. Abhisaṅkharoti vipākaṁ kaṭattārūpañcāti abhisaṅkhāro. Puññova abhisaṅkhāro",
  "atk-abh02a5:57_4": "puññābhisaṅkhāro. Puññapaṭipakkhato apuñño. Apuññova abhisaṅkhāro apuññābhisaṅkhāro.",
  "atk-abh02a5:57_5": "Na iñjatīti āneñjaṁ. Āneñjameva abhisaṅkhāro, āneñjañca bhavaṁ abhisaṅkharotīti āneñjābhisaṅkhāro.",
  "atk-abh02a5:57_6": "Kāyena pavattito, kāyato vā pavatto, kāyassa vā saṅkhāroti kāyasaṅkhāro. Vacīsaṅkhāracittasaṅkhāresupi eseva nayo.",
  "atk-abh02a5:58_0": "Tattha paṭhamattiko parivīmaṁsanasuttavasena gahito. Tattha hi “puññañce saṅkhāraṁ",
  "atk-abh02a5:58_1": "abhisaṅkharoti, puññūpagaṁ hoti viññāṇaṁ. Apuññañce saṅkhāraṁ abhisaṅkharoti, apuññupagaṁ",
  "atk-abh02a5:58_2": "hoti viññāṇaṁ. Āneñjañce saṅkhāraṁ abhisaṅkharoti, āneñjupagaṁ hoti viññāṇa”nti vuttaṁ.",
  "atk-abh02a5:58_3": "Dutiyattiko tadanantarassa vibhaṅgasuttassa vasena gahito, sammādiṭṭhisuttapariyāyena",
  "atk-abh02a5:58_4": "gahitotipi vattuṁ vaṭṭatiyeva. Tattha hi “tayome, bhikkhave, saṅkhārā. Katame tayo?",
  "atk-abh02a5:58_5": "Kāyasaṅkhāro, vacīsaṅkhāro, cittasaṅkhāro”ti vuttaṁ. Kasmā panetesaṁ suttānaṁ vasena",
  "atk-abh02a5:58_6": "te gahitāti? Ayaṁ abhidhammo nāma na adhunākato, nāpi bāhirakaisīhi vā sāvakehi vā",
  "atk-abh02a5:58_7": "devatāhi vā bhāsito. Sabbaññujinabhāsito pana ayaṁ. Abhidhammepi hi suttepi ekasadisāva",
  "atk-abh02a5:58_8": "tanti niddiṭṭhāti imassatthassa dīpanatthaṁ.",
  "atk-abh02a5:59_0": "Idāni te saṅkhāre pabhedato dassetuṁ tattha katamo puññābhisaṅkhārotiādimāha. Tattha",
  "atk-abh02a5:59_1": "kusalā cetanāti aniyamato catubhūmikacetanāpi vuttā. Kāmāvacarā rūpāvacarāti niyamitattā",
  "atk-abh02a5:59_2": "pana aṭṭha kāmāvacarakusalacetanā, pañca rūpāvacarakusalacetanāti terasa cetanā puññābhisaṅkhāro",
  "atk-abh02a5:59_3": "nāma. Dānamayātiādīhi tāsaṁyeva cetanānaṁ puññakiriyavatthuvasena pavatti dassitā.",
  "atk-abh02a5:59_4": "Tattha aṭṭha kāmāvacarāva dānasīlamayā honti. Bhāvanāmayā pana terasapi. Yathā hi",
  "atk-abh02a5:59_5": "paguṇaṁ dhammaṁ sajjhāyamāno ekaṁ dve anusandhigatepi na jānāti, pacchā āvajjanto",
  "atk-abh02a5:59_6": "jānāti; evameva kasiṇaparikammaṁ karontassa paguṇajjhānaṁ paccavekkhantassa paguṇakammaṭṭhānañca",
  "atk-abh02a5:59_7": "manasikarontassa ñāṇavippayuttāpi bhāvanā hoti. Tena vuttaṁ “bhāvanāmayā pana terasapī”ti.",
  "atk-abh02a5:60_0": "Tattha dānamayādīsu “dānaṁ ārabbha dānamadhikicca yā uppajjati cetanā sañcetanā cetayitattaṁ",
  "atk-abh02a5:60_1": "– ayaṁ vuccati dānamayo puññābhisaṅkhāroti. Sīlaṁ ārabbha…pe… bhāvanaṁ ārabbha bhāvanamadhikicca",
  "atk-abh02a5:60_2": "yā uppajjati cetanā sañcetanā cetayitattaṁ – ayaṁ vuccati bhāvanāmayo puññābhisaṅkhāro”ti",
  "atk-abh02a5:60_3": "ayaṁ saṅkhepadesanā.",
  "atk-abh02a5:61_0": "Cīvarādīsu pana catūsu paccayesu rūpādīsu vā chasu ārammaṇesu annādīsu vā dasasu",
  "atk-abh02a5:61_1": "dānavatthūsu taṁ taṁ dentassa tesaṁ uppādanato paṭṭhāya pubbabhāge pariccāgakāle",
  "atk-abh02a5:61_2": "pacchā somanassacittena anussaraṇe cāti tīsu kālesu pavattā cetanā dānamayā nāma.",
  "atk-abh02a5:61_3": "Sīlaṁ paripūraṇatthāya pana ‘pabbajissāmī’ti vihāraṁ gacchantassa pabbajantassa manorathaṁ",
  "atk-abh02a5:61_4": "matthakaṁ pāpetvā ‘pabbajito vatamhi, sādhu suṭṭhū’ti āvajjantassa pātimokkhaṁ saṁvarantassa",
  "atk-abh02a5:61_5": "cīvarādayo paccaye paccavekkhantassa āpāthagatesu rūpādīsu cakkhudvārādīni saṁvarantassa",
  "atk-abh02a5:61_6": "ājīvaṁ sodhentassa ca pavattā cetanā sīlamayā nāma. Paṭisambhidāyaṁ vuttena vipassanāmaggena",
  "atk-abh02a5:61_7": "cakkhuṁ aniccato dukkhato anattato bhāventassa rūpe…pe… dhamme, cakkhuviññāṇaṁ…pe…",
  "atk-abh02a5:61_8": "manoviññāṇaṁ, cakkhusamphassaṁ…pe… manosamphassaṁ, cakkhusamphassajaṁ vedanaṁ…pe…",
  "atk-abh02a5:61_9": "manosamphassajaṁ vedanaṁ, rūpasaññaṁ …pe… dhammasaññaṁ jarāmaraṇaṁ aniccato dukkhato",
  "atk-abh02a5:61_10": "anattato bhāventassa pavattā cetanā bhāvanāmayā nāmāti ayaṁ vitthārakathā.",
  "atk-abh02a5:62_0": "Apuññābhisaṅkhāraniddese akusalā cetanāti dvādasaakusalacittasampayuttā cetanā. Kāmāvacarāti",
  "atk-abh02a5:62_1": "kiñcāpi tattha ṭhapetvā dve domanassasahagatacetanā sesā rūpārūpabhavepi uppajjanti,",
  "atk-abh02a5:62_2": "tattha pana paṭisandhiṁ na ākaḍḍhanti, kāmāvacareyeva paṭisandhivasena vipākaṁ avacārentīti",
  "atk-abh02a5:62_3": "kāmāvacarātveva vuttā.",
  "atk-abh02a5:63_0": "Āneñjābhisaṅkhāraniddese kusalā cetanā arūpāvacarāti catasso arūpāvacarakusalacetanā.",
  "atk-abh02a5:63_1": "Etā hi catasso aniñjanaṭṭhena aniñjanassa ca abhisaṅkharaṇaṭṭhena āneñjābhisaṅkhāroti",
  "atk-abh02a5:63_2": "vuccanti. Rūpāvacaracatutthajjhānato hi tisso kusalavipākakiriyācetanā dvādasa arūpāvacaracetanāti",
  "atk-abh02a5:63_3": "pañcadasa dhammā aniccalaṭṭhena aphandanaṭṭhena āneñjā nāma. Tattha rūpāvacarā kusalā",
  "atk-abh02a5:63_4": "cetanā aniñjā samānāpi attanā sarikkhakampi asarikkhakampi saiñjanampi aniñjanampi",
  "atk-abh02a5:63_5": "rūpārūpaṁ janetīti āneñjābhisaṅkhāro nāma na hoti. Vipākakiriyacetanā pana avipākattā",
  "atk-abh02a5:63_6": "vipākaṁ na abhisaṅkharonti, tathā arūpāvacarā vipākakiriyacetanāpīti ekādasāpi etā",
  "atk-abh02a5:63_7": "cetanā āneñjāva na abhisaṅkhārā. Catubbidhā pana arūpāvacarakusalacetanā yathā hatthiassādīnaṁ",
  "atk-abh02a5:63_8": "sadisāva chāyā honti, evaṁ attanā sadisaṁ niccalaṁ arūpameva janetīti āneñjābhisaṅkhāroti vuccatīti.",
  "atk-abh02a5:64_0": "Evaṁ puñjābhisaṅkhāravasena terasa, apuññābhisaṅkhāravasena dvādasa, āneñjābhisaṅkhāravasena",
  "atk-abh02a5:64_1": "catassoti sabbāpetā paripiṇḍitā ekūnatiṁsa cetanā honti. Iti bhagavā aparimāṇesu",
  "atk-abh02a5:64_2": "cakkavāḷesu aparimāṇānaṁ sattānaṁ uppajjanakakusalākusalacetanā mahātulāya dhārayamāno",
  "atk-abh02a5:64_3": "viya, nāḷiyaṁ pakkhipitvā minamāno viya ca sabbaññutañāṇena paricchinditvā ekūnatiṁsameva dassesi.",
  "atk-abh02a5:65_0": "Idāni aparimāṇesu cakkavāḷesu aparimāṇā sattā kusalākusalakammaṁ āyūhamānā yehi dvārehi",
  "atk-abh02a5:65_1": "āyūhanti, tāni tīṇi kammadvārāni dassento tattha katamo kāyasaṅkhāro? Kāyasañcetanātiādimāha.",
  "atk-abh02a5:65_2": "Tattha kāyasañcetanāti kāyaviññattiṁ samuṭṭhāpetvā kāyadvārato pavattā aṭṭha kāmāvacarakusalacetanā",
  "atk-abh02a5:65_3": "dvādasa akusalacetanāti samavīsati cetanā; kāyadvāre ādānaggahaṇacopanaṁ pāpayamānā",
  "atk-abh02a5:65_4": "uppannā vīsati kusalākusalacetanātipi vattuṁ vaṭṭati.",
  "atk-abh02a5:66_0": "Vacīsañcetanāti vacīviññattiṁ samuṭṭhāpetvā vacīdvārato pavattā tāyeva vīsati cetanā;",
  "atk-abh02a5:66_1": "vacīdvāre hanusañcopanaṁ vākyabhedaṁ pāpayamānā uppannā vīsati cetanātipi vattuṁ",
  "atk-abh02a5:66_2": "vaṭṭati. Abhiññācetanā panettha parato viññāṇassa paccayo na hotīti na gahitā. Yathā",
  "atk-abh02a5:66_3": "ca abhiññācetanā, evaṁ uddhaccacetanāpi na hoti. Tasmā sāpi viññāṇassa paccayabhāve",
  "atk-abh02a5:66_4": "apanetabbā. Avijjāpaccayā pana sabbāpetā honti.",
  "atk-abh02a5:67_0": "Manosañcetanāti ubhopi viññattiyo asamuṭṭhāpetvā manodvāre uppannā sabbāpi ekūnatiṁsa",
  "atk-abh02a5:67_1": "cetanā. Iti bhagavā aparimāṇesu cakkavāḷesu aparimāṇā sattā kusalākusalakammaṁ āyūhamānā",
  "atk-abh02a5:67_2": "imehi tīhi dvārehi āyūhantīti āyūhanakammadvāraṁ dassesi.",
  "atk-abh02a5:68_0": "Imesaṁ pana dvinnampi tikānaṁ aññamaññaṁ sampayogo veditabbo. Kathaṁ? Puññābhisaṅkhāro",
  "atk-abh02a5:68_1": "hi kāyaduccaritā viramantassa siyā kāyasaṅkhāro, vacīduccaritā viramantassa siyā",
  "atk-abh02a5:68_2": "vacīsaṅkhāro. Evaṁ aṭṭha kusalacetanā kāmāvacarā puññābhisaṅkhāro ca hoti kāyasaṅkhāro",
  "atk-abh02a5:68_3": "ca vacīsaṅkhāro ca. Manodvāre uppannā pana terasa cetanā puññābhisaṅkhāro ca hoti",
  "atk-abh02a5:68_4": "cittasaṅkhāro ca. Apuññābhisaṅkhāropi kāyaduccaritavasena pavattiyaṁ siyā kāyasaṅkhāro,",
  "atk-abh02a5:68_5": "vacīduccaritavasena pavattiyaṁ siyā vacīsaṅkhāro, dve dvārāni muñcitvā manodvāre",
  "atk-abh02a5:68_6": "pavattiyaṁ siyā cittasaṅkhāroti. Evaṁ apuññābhisaṅkhāro kāyasaṅkhāropi hoti vacīsaṅkhāropi cittasaṅkhāropi.",
  "atk-abh02a5:69_0": "Kāyasaṅkhāro pana siyā puññābhisaṅkhāro, siyā apuññābhisaṅkhāro, na āneñjābhisaṅkhāro.",
  "atk-abh02a5:69_1": "Tathā vacīsaṅkhāro. Cittasaṅkhāro pana siyā puññābhisaṅkhāro, siyā apuññābhisaṅkhāro,",
  "atk-abh02a5:69_2": "siyā āneñjābhisaṅkhāroti. Ime avijjāpaccayā saṅkhārā nāma.",
  "atk-abh02a5:70_0": "Kathaṁ panetaṁ jānitabbaṁ – ime saṅkhārā avijjāpaccayā hontīti? Avijjābhāve bhāvato.",
  "atk-abh02a5:70_1": "Yassa hi dukkhādīsu avijjāsaṅkhātaṁ aññāṇaṁ appahīnaṁ hoti, so dukkhe tāva pubbantādīsu",
  "atk-abh02a5:70_2": "ca aññāṇena saṁsāradukkhaṁ sukhasaññāya gahetvā tassa hetubhūte tividhepi saṅkhāre",
  "atk-abh02a5:70_3": "ārabhati, samudaye aññāṇena dukkhahetubhūtepi taṇhāparikkhāre saṅkhāre sukhahetuto",
  "atk-abh02a5:70_4": "maññamāno ārabhati, nirodhe pana magge ca aññāṇena dukkhassa anirodhabhūtepi gativisese",
  "atk-abh02a5:70_5": "dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī",
  "atk-abh02a5:70_6": "hutvā dukkhanirodhaṁ patthayamāno yaññāmaratapādimukhena tividhepi saṅkhāre ārabhati.",
  "atk-abh02a5:71_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇaṁ",
  "atk-abh02a5:71_1": "puññaphalasaṅkhātaṁ dukkhaṁ dukkhato ajānanto tassa adhigamāya kāyavacīcittasaṅkhārabhedaṁ",
  "atk-abh02a5:71_2": "puññābhisaṅkhāraṁ ārabhati devaccharakāmako viya marupapātaṁ; sukhasammatassāpi ca",
  "atk-abh02a5:71_3": "tassa puññaphalassa ante mahāpariḷāhajanakaṁ vipariṇāmadukkhataṁ appassādatañca apassantopi",
  "atk-abh02a5:71_4": "tappaccayaṁ vuttappakārameva puññābhisaṅkhāraṁ ārabhati salabho viya dīpasikhābhinipātaṁ,",
  "atk-abh02a5:71_5": "madhubindugiddho viya ca madhulittasatthadhārālehanaṁ.",
  "atk-abh02a5:72_0": "Kāmūpasevanādīsu ca savipākesu ādīnavaṁ apassanto sukhasaññāya ceva kilesābhibhūtatāya",
  "atk-abh02a5:72_1": "ca dvārattayappavattampi apuññābhisaṅkhāraṁ ārabhati bālo viya gūthakīḷanaṁ, maritukāmo",
  "atk-abh02a5:72_2": "viya ca visakhādanaṁ. Āruppavipākesu cāpi saṅkhāravipariṇāmadukkhataṁ anavabujjhamāno",
  "atk-abh02a5:72_3": "sassatādivipallāsena cittasaṅkhārabhūtaṁ āneñjābhisaṅkhāraṁ ārabhati disāmūḷho viya",
  "atk-abh02a5:72_4": "pisācanagarābhimukhamaggagamanaṁ.",
  "atk-abh02a5:73_0": "Evaṁ yasmā avijjābhāvatova saṅkhārabhāvo, na abhāvato; tasmā jānitabbametaṁ – ime",
  "atk-abh02a5:73_1": "saṅkhārā avijjāpaccayā hontīti. Vuttampi cetaṁ – “avidvā, bhikkhave, avijjāgato puññābhisaṅkhārampi",
  "atk-abh02a5:73_2": "abhisaṅkharoti, apuññābhisaṅkhārampi abhisaṅkharoti, āneñjābhisaṅkhārampi abhisaṅkharoti.",
  "atk-abh02a5:73_3": "Yato kho, bhikkhave, bhikkhuno avijjā pahīnā, vijjā uppannā, so avijjāvirāgā vijjuppādā",
  "atk-abh02a5:73_4": "neva puññābhisaṅkhāraṁ abhisaṅkharotī”ti.",
  "atk-abh02a5:74": "Etthāha – gaṇhāma tāva etaṁ ‘avijjā saṅkhārānaṁ paccayo’ti. Idaṁ pana vattabbaṁ – ‘katamesaṁ saṅkhārānaṁ kathaṁ paccayo hotī’ti? Tatridaṁ vuccati –",
  "atk-abh02a5:75": "Paccayo hoti puññānaṁ, duvidhānekadhā pana;",
  "atk-abh02a5:76": "Paresaṁ pacchimānaṁ sā, ekadhā paccayo matā.",
  "atk-abh02a5:77_0": "Tattha ‘puññānaṁ duvidhā’ti ārammaṇapaccayena ca upanissayapaccayena cāti dvedhā",
  "atk-abh02a5:77_1": "paccayo hoti. Sā hi avijjaṁ khayato vayato sammasanakāle kāmāvacarānaṁ puññābhisaṅkhārānaṁ",
  "atk-abh02a5:77_2": "ārammaṇapaccayena paccayo hoti, abhiññācittena samohacittajānanakāle rūpāvacarānaṁ,",
  "atk-abh02a5:77_3": "avijjāsamatikkamanatthāya pana dānādīni ceva kāmāvacarapuññakiriyavatthūni pūrentassa",
  "atk-abh02a5:77_4": "rūpāvacarajjhānāni ca uppādentassa dvinnampi tesaṁ upanissayapaccayena paccayo hoti;",
  "atk-abh02a5:77_5": "tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.",
  "atk-abh02a5:78_0": "‘Anekadhā pana paresa’nti apuññābhisaṅkhārānaṁ anekadhā paccayo hoti. Kathaṁ? Esā",
  "atk-abh02a5:78_1": "hi avijjaṁ ārabbha rāgādīnaṁ uppajjanakāle ārammaṇapaccayena, garuṁ katvā assādanakāle",
  "atk-abh02a5:78_2": "ārammaṇādhipatiārammaṇūpanissayehi, avijjāsammūḷhassa anādīnavadassāvino pāṇātipātādīni",
  "atk-abh02a5:78_3": "karontassa upanissayapaccayena, dutiyajavanādīnaṁ anantarasamanantarānantarūpanissayāsevananatthivigatapaccayehi,",
  "atk-abh02a5:78_4": "yaṁ kiñci akusalaṁ karontassa hetusahajātaaññamaññanissayasampayuttaatthiavigatapaccayehīti",
  "atk-abh02a5:78_5": "anekadhā paccayo hoti.",
  "atk-abh02a5:79": "‘Pacchimānaṁ sā ekadhā paccayo matā’ti āneñjābhisaṅkhārānaṁ upanissayapaccayeneva ekadhā paccayo matā. So panassā upanissayabhāvo puññābhisaṅkhāre vuttanayeneva veditabboti.",
  "atk-abh02a5:80_0": "Etthāha – ‘kiṁ panāyamekāva avijjā saṅkhārānaṁ paccayo udāhu aññepi paccayā hontī’ti?",
  "atk-abh02a5:80_1": "Kiñcettha yadi tāva ekāva ekakāraṇavādo āpajjati. Atha ‘aññepi santi avijjāpaccayā",
  "atk-abh02a5:80_2": "saṅkhārā’ti ekakāraṇaniddeso nupapajjatīti? Na nupapajjati. Kasmā? Yasmā –",
  "atk-abh02a5:81": "Ekaṁ na ekato idha, nānekamanekatopi no ekaṁ;",
  "atk-abh02a5:82": "Phalamatthi atthi pana eka-hetuphaladīpane attho.",
  "atk-abh02a5:83_0": "Ekato hi kāraṇato na idha kiñci ekaṁ phalamatthi, na anekaṁ. Nāpi anekehi kāraṇehi",
  "atk-abh02a5:83_1": "ekaṁ. Anekehi pana kāraṇehi anekameva hoti. Tathā hi anekehi utupathavībījasalilasaṅkhātehi",
  "atk-abh02a5:83_2": "kāraṇehi anekameva rūpagandharasādiaṅkurasaṅkhātaṁ phalamuppajjamānaṁ dissati. Yaṁ",
  "atk-abh02a5:83_3": "panetaṁ “avijjāpaccayā saṅkhārā, saṅkhārapaccayā viññāṇa”nti ekekahetuphaladīpanaṁ",
  "atk-abh02a5:83_4": "kataṁ, tattha attho atthi, payojanaṁ vijjati.",
  "atk-abh02a5:84_0": "Bhagavā hi katthaci padhānattā, katthaci pākaṭattā, katthaci asādhāraṇattā, desanāvilāsassa",
  "atk-abh02a5:84_1": "ca veneyyānañca anurūpato ekamevahetuṁ vā phalaṁ vā dīpeti; “phassapaccayā vedanā”ti",
  "atk-abh02a5:84_2": "hi ekameva hetuṁ phalañcāha. Phasso hi vedanāya padhānahetu yathāphassaṁ vedanāvavatthānato.",
  "atk-abh02a5:84_3": "Vedanā ca phassassa padhānaphalaṁ yathāvedanaṁ phassavavatthānato.",
  "atk-abh02a5:85_0": "“Semhasamuṭṭhānā ābādhā”ti pākaṭattā ekaṁ hetumāha. Pākaṭo hettha semho, na kammādayo.",
  "atk-abh02a5:85_1": "“Ye keci, bhikkhave, akusalā dhammā, sabbete ayonisomanasikāramūlakā”ti asādhāraṇattā",
  "atk-abh02a5:85_2": "ekaṁ hetumāha; asādhāraṇo hi ayonisomanasikāro akusalānaṁ, sādhāraṇāni vatthārammaṇādīnīti.",
  "atk-abh02a5:86_0": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu",
  "atk-abh02a5:86_1": "“assādānupassino taṇhā pavaḍḍhatī”ti ca “avijjāsamudayā āsavasamudayo”ti ca vacanato",
  "atk-abh02a5:86_2": "aññesampi taṇhādīnaṁ saṅkhārahetūnaṁ hetūti padhānattā, “avidvā, bhikkhave, avijjāgato",
  "atk-abh02a5:86_3": "puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṁ hetubhāvena",
  "atk-abh02a5:86_4": "dīpitāti veditabbā. Eteneva ca ekekahetuphaladīpanaparihāravacanena sabbattha ekekahetuphaladīpane",
  "atk-abh02a5:86_5": "payojanaṁ veditabbanti.",
  "atk-abh02a5:87_0": "Etthāha – evaṁ santepi ekantāniṭṭhaphalāya sāvajjāya avijjāya kathaṁ puññāneñjābhisaṅkhārapaccayattaṁ",
  "atk-abh02a5:87_1": "yujjati? Na hi nimbabījato ucchu uppajjatīti. Kathaṁ na yujjissati? Lokasmiñhi –",
  "atk-abh02a5:88": "Viruddho cāviruddho ca, sadisāsadiso tathā;",
  "atk-abh02a5:89": "Dhammānaṁ paccayo siddho, vipākā eva te ca na.",
  "atk-abh02a5:90_0": "Dhammānañhi ṭhānasabhāvakiccādiviruddho ca aviruddho ca paccayo loke siddho. Purimacittañhi",
  "atk-abh02a5:90_1": "aparacittassa ṭhānaviruddho paccayo, purimasippādisikkhā ca pacchāpavattamānānaṁ",
  "atk-abh02a5:90_2": "sippādikiriyānaṁ. Kammaṁ rūpassa sabhāvaviruddho paccayo, khīrādīni ca dadhiādīnaṁ.",
  "atk-abh02a5:90_3": "Āloko cakkhuviññāṇassa kiccaviruddho, guḷādayo ca āsavādīnaṁ. Cakkhurūpādayo pana",
  "atk-abh02a5:90_4": "cakkhuviññāṇādīnaṁ ṭhānāviruddhā paccayā. Purimajavanādayo pacchimajavanādīnaṁ sabhāvāviruddhā kiccāviruddhā ca.",
  "atk-abh02a5:91_0": "Yathā ca viruddhāviruddhā paccayā siddhā, evaṁ sadisāsadisāpi. Sadisameva hi utuāhārasaṅkhātaṁ",
  "atk-abh02a5:91_1": "rūpaṁ rūpassa paccayo hoti, sālibījādīni ca sāliphalādīnaṁ. Asadisampi rūpaṁ arūpassa,",
  "atk-abh02a5:91_2": "arūpañca rūpassa paccayo hoti; golomāvilomavisāṇadadhitilapiṭṭhādīni ca dabbabhūtiṇakādīnaṁ.",
  "atk-abh02a5:91_3": "Yesañca dhammānaṁ ye viruddhāviruddhā sadisāsadisā paccayā, na te dhammā tesaṁ dhammānaṁ",
  "atk-abh02a5:91_4": "vipākāyeva. Iti ayaṁ avijjā vipākavasena ekantāniṭṭhaphalasabhāvavasena ca sāvajjāpi",
  "atk-abh02a5:91_5": "samānā sabbesampi etesaṁ puññābhisaṅkhārādīnaṁ yathānurūpaṁ ṭhānakiccasabhāvaviruddhāviruddhapaccayavasena",
  "atk-abh02a5:91_6": "sadisāsadisapaccayavasena ca paccayo hotīti veditabbā.",
  "atk-abh02a5:92_0": "So cassā paccayabhāvo “yassa hi dukkhādīsu avijjāsaṅkhātaṁ aññāṇaṁ appahīnaṁ hoti,",
  "atk-abh02a5:92_1": "so dukkhe tāva pubbantādīsu ca aññāṇena saṁsāradukkhaṁ sukhasaññāya gahetvā tassa",
  "atk-abh02a5:92_2": "hetubhūte tividhepi saṅkhāre ārabhatī”tiādinā nayena vutto eva.",
  "atk-abh02a5:93": "Apica ayaṁ aññopi pariyāyo –",
  "atk-abh02a5:94": "Cutūpapāte saṁsāre, saṅkhārānañca lakkhaṇe;",
  "atk-abh02a5:95": "Yo paṭiccasamuppanna-dhammesu ca vimuyhati.",
  "atk-abh02a5:96": "Abhisaṅkharoti so ete, saṅkhāre tividhe yato;",
  "atk-abh02a5:97": "Avijjā paccayo tesaṁ, tividhānampi yaṁ tatoti.",
  "atk-abh02a5:98_0": "Kathaṁ pana yo etesu vimuyhati, so tividhepete saṅkhāre karotīti ce? Cutiyā tāva",
  "atk-abh02a5:98_1": "vimūḷho sabbattha “khandhānaṁ bhedo maraṇa”nti cutiṁ agaṇhanto ‘satto marati, sattassa",
  "atk-abh02a5:98_2": "desantarasaṅkamana’ntiādīni vikappeti. Upapāte vimūḷho sabbattha “khandhānaṁ pātubhāvo",
  "atk-abh02a5:98_3": "jātī”ti upapātaṁ agaṇhanto ‘satto upapajjati, sattassa navasarīrapātubhāvo’tiādīni",
  "atk-abh02a5:98_4": "vikappeti. Saṁsāre vimūḷho yo esa –",
  "atk-abh02a5:99": "“Khandhānañca paṭipāṭi, dhātuāyatanāna ca;",
  "atk-abh02a5:100": "Abbocchinnaṁ vattamānā, saṁsāroti pavuccatī”ti.",
  "atk-abh02a5:101_0": "Evaṁ vaṇṇito saṁsāro. Taṁ evaṁ agaṇhanto ‘ayaṁ satto asmā lokā paraṁ lokaṁ gacchati,",
  "atk-abh02a5:101_1": "parasmā lokā imaṁ lokaṁ āgacchatī’tiādīni vikappeti. Saṅkhārānaṁ lakkhaṇe vimūḷho",
  "atk-abh02a5:101_2": "saṅkhārānaṁ sabhāvalakkhaṇaṁ sāmaññalakkhaṇañca agaṇhanto saṅkhāre attato attaniyato",
  "atk-abh02a5:101_3": "dhuvato subhato sukhato ca vikappeti. Paṭiccasamuppannadhammesu vimūḷho avijjādīhi",
  "atk-abh02a5:101_4": "saṅkhārādīnaṁ pavattiṁ agaṇhanto “attā jānāti vā na jānāti vā, so eva karoti ca kāreti",
  "atk-abh02a5:101_5": "ca so paṭisandhiyaṁ upapajjati, tassa aṇuissarādayo kalalādibhāvena sarīraṁ saṇṭhapetvā",
  "atk-abh02a5:101_6": "indriyāni sampādenti, so indriyasampanno phusati vediyati taṇhiyati upādiyati ghaṭiyati,",
  "atk-abh02a5:101_7": "so puna bhavantare bhavatī”ti vā “sabbe sattā niyatisaṅgatibhāvapariṇatā”ti vā vikappeti.",
  "atk-abh02a5:101_8": "So evaṁ avijjāya andhīkato evaṁ vikappento yathā nāma andho pathaviyaṁ vicaranto",
  "atk-abh02a5:101_9": "maggampi amaggampi thalampi ninnampi samampi visamampi paṭipajjati, evaṁ puññampi",
  "atk-abh02a5:101_10": "apuññampi āneñjampi saṅkhāraṁ abhisaṅkharotīti. Tenetaṁ vuccati –",
  "atk-abh02a5:102": "Yathāpi nāma jaccandho, naro aparināyako;",
  "atk-abh02a5:103": "Ekadā yāti maggena, kummaggenāpi ekadā.",
  "atk-abh02a5:104": "Saṁsāre saṁsaraṁ bālo, tathā aparināyako;",
  "atk-abh02a5:105": "Karoti ekadā puññaṁ, apuññamapi ekadā.",
  "atk-abh02a5:106": "Yadā ñatvā ca so dhammaṁ, saccāni abhisamessati;",
  "atk-abh02a5:107": "Tadā avijjūpasamā, upasanto carissatīti.",
  "atk-abh02a5:108": "Ayaṁ avijjāpaccayā saṅkhārāti padasmiṁ vitthārakathā.",
  "atk-abh02a5:109": "Avijjāpaccayā saṅkhārapadaniddeso.",
  "atk-abh02a5:110": "Viññāṇapadaniddeso",
  "atk-abh02a5:111_0": "227. Saṅkhārapaccayā viññāṇapadaniddese cakkhuviññāṇantiādīsu cakkhuviññāṇaṁ kusalavipākaṁ",
  "atk-abh02a5:111_1": "akusalavipākanti duvidhaṁ hoti. Tathā sotaghānajivhākāyaviññāṇāni. Manoviññāṇaṁ pana",
  "atk-abh02a5:111_2": "kusalākusalavipākā dve manodhātuyo, tisso ahetukamanoviññāṇadhātuyo, aṭṭha sahetukāni",
  "atk-abh02a5:111_3": "kāmāvacaravipākacittāni, pañca rūpāvacarāni, cattāri arūpāvacarānīti bāvīsatividhaṁ",
  "atk-abh02a5:111_4": "hoti. Iti imehi chahi viññāṇehi sabbānipi bāttiṁsa lokiyavipākaviññāṇāni saṅgahitāni",
  "atk-abh02a5:111_5": "honti. Lokuttarāni pana vaṭṭakathāyaṁ na yujjantīti na gahitāni.",
  "atk-abh02a5:112_0": "Tattha siyā – kathaṁ panetaṁ jānitabbaṁ ‘idaṁ vuttappakāraṁ viññāṇaṁ saṅkhārapaccayā",
  "atk-abh02a5:112_1": "hotī’ti? Upacitakammābhāve vipākābhāvato. Vipākañhetaṁ, vipākañca na upacitakammābhāve",
  "atk-abh02a5:112_2": "uppajjati. Yadi uppajjeyya, sabbesaṁ sabbavipākāni uppajjeyyuṁ; na ca uppajjantīti",
  "atk-abh02a5:112_3": "jānitabbametaṁ – ‘saṅkhārapaccayā idaṁ viññāṇaṁ hotī’ti.",
  "atk-abh02a5:113_0": "Katarasaṅkhārapaccayā kataraviññāṇanti ce? Kāmāvacarapuññābhisaṅkhārapaccayā tāva",
  "atk-abh02a5:113_1": "kusalavipākāni pañca cakkhuviññāṇādīni, manoviññāṇe ekā manodhātu, dve manoviññāṇadhātuyo,",
  "atk-abh02a5:113_2": "aṭṭha kāmāvacaramahāvipākānīti soḷasa. Yathāha –",
  "atk-abh02a5:114_0": "“Kāmāvacarassa kusalassa kammassa katattā upacitattā vipākaṁ cakkhuviññāṇaṁ uppannaṁ",
  "atk-abh02a5:114_1": "hoti. Tathā sotaghānajivhākāyaviññāṇaṁ uppannaṁ hoti, vipākā manodhātu uppannā hoti,",
  "atk-abh02a5:114_2": "manoviññāṇadhātu uppannā hoti somanassasahagatā, manoviññāṇadhātu uppannā hoti upekkhāsahagatā,",
  "atk-abh02a5:114_3": "manoviññāṇadhātu uppannā hoti somanassasahagatā ñāṇasampayuttā, somanassasahagatā",
  "atk-abh02a5:114_4": "ñāṇasampayuttā sasaṅkhārena, somanassasahagatā ñāṇavippayuttā, somanassasahagatā",
  "atk-abh02a5:114_5": "ñāṇavippayuttā sasaṅkhārena, upekkhāsahagatā ñāṇasampayuttā, upekkhāsahagatā ñāṇasampayuttā",
  "atk-abh02a5:114_6": "sasaṅkhārena, upekkhāsahagatā ñāṇavippayuttā, upekkhāsahagatā ñāṇavippayuttā sasaṅkhārenā”ti.",
  "atk-abh02a5:115": "Rūpāvacarapuññābhisaṅkhārapaccayā pana pañca rūpāvacaravipākāni. Yathāha –",
  "atk-abh02a5:116": "“Tasseva rūpāvacarassa kusalassa kammassa katattā upacitattā vipākaṁ vivicceva kāmehi…pe… paṭhamaṁ jhānaṁ…pe… pañcamaṁ jhānaṁ upasampajja viharatī”ti.",
  "atk-abh02a5:117": "Evaṁ puññābhisaṅkhārapaccayā ekavīsatividhaṁ viññāṇaṁ hoti.",
  "atk-abh02a5:118": "Apuññābhisaṅkhārapaccayā pana akusalavipākāni pañca cakkhuviññāṇādīni, ekā manodhātu, ekā manoviññāṇadhātūti evaṁ sattavidhaṁ viññāṇaṁ hoti. Yathāha –",
  "atk-abh02a5:119": "“Akusalassa kammassa katattā upacitattā vipākaṁ cakkhuviññāṇaṁ uppannaṁ hoti. Tathā sotaghānajivhākāyaviññāṇaṁ, vipākā manodhātu, vipākā manoviññāṇadhātu uppannā hotī”ti.",
  "atk-abh02a5:120": "Āneñjābhisaṅkhārapaccayā pana cattāri arūpavipākānīti evaṁ catubbidhaṁ viññāṇaṁ hotīti. Yathāha –",
  "atk-abh02a5:121_0": "“Tasseva arūpāvacarassa kusalassa kammassa katattā upacitattā vipākaṁ sabbaso rūpasaññānaṁ",
  "atk-abh02a5:121_1": "samatikkamā ākāsānañcāyatanasaññāsahagataṁ…pe… viññāṇañcāyatanasaññāsahagataṁ…pe…",
  "atk-abh02a5:121_2": "ākiñcaññāyatanasaññāsahagataṁ…pe… nevasaññānāsaññāyatanasaññāsahagataṁ sukhassa ca",
  "atk-abh02a5:121_3": "pahānā…pe… catutthaṁ jhānaṁ upasampajja viharatī”ti.",
  "atk-abh02a5:122_0": "Evaṁ yaṁ saṅkhārapaccayā viññāṇaṁ hoti, taṁ ñatvā idānissa evaṁ pavatti veditabbā",
  "atk-abh02a5:122_1": "– sabbameva hi idaṁ pavattipaṭisandhivasena dvidhā pavattati. Tattha dve pañcaviññāṇāni,",
  "atk-abh02a5:122_2": "dve manodhātuyo, somanassasahagatāhetukamanoviññāṇadhātūti imāni terasa pañcavokārabhave",
  "atk-abh02a5:122_3": "pavattiyaṁyeva pavattanti. Sesāni ekūnavīsati tīsu bhavesu yathānurūpaṁ pavattiyampi",
  "atk-abh02a5:122_4": "paṭisandhiyampi pavattanti.",
  "atk-abh02a5:123_0": "Kathaṁ? Kusalavipākāni tāva cakkhuviññāṇādīni pañca kusalavipākena vā akusalavipākena",
  "atk-abh02a5:123_1": "vā nibbattassa yathākkamaṁ paripākamupagatindriyassa cakkhādīnaṁ āpāthagataṁ iṭṭhaṁ",
  "atk-abh02a5:123_2": "vā iṭṭhamajjhattaṁ vā rūpādiārammaṇaṁ ārabbha cakkhādipasādaṁ nissāya dassanasavanaghāyanasāyanaphusanakiccaṁ",
  "atk-abh02a5:123_3": "sādhayamānāni pavattanti. Tathā akusalavipākāni pañca. Kevalañhi tesaṁ aniṭṭhaṁ aniṭṭhamajjhattaṁ",
  "atk-abh02a5:123_4": "vā rūpādiārammaṇaṁ hoti, ayameva viseso. Dasāpi cetāni niyatadvārārammaṇavatthuṭṭhānāni",
  "atk-abh02a5:123_5": "niyatakiccāneva ca bhavanti.",
  "atk-abh02a5:124_0": "Tato kusalavipākānaṁ cakkhuviññāṇādīnaṁ anantaraṁ kusalavipākamanodhātu tesaññeva",
  "atk-abh02a5:124_1": "ārammaṇamārabbha hadayavatthuṁ nissāya sampaṭicchanakiccaṁ sādhayamānā pavattati.",
  "atk-abh02a5:124_2": "Tathā akusalavipākānaṁ anantaraṁ akusalavipākā. Idañca pana dvayaṁ aniyatadvārārammaṇaṁ",
  "atk-abh02a5:124_3": "niyatavatthuṭṭhānaṁ niyatakiccañca hoti.",
  "atk-abh02a5:125_0": "Somanassasahagatā pana ahetukamanoviññāṇadhātu kusalavipākamanodhātuyā anantaraṁ",
  "atk-abh02a5:125_1": "tassā eva ārammaṇaṁ ārabbha hadayavatthuṁ nissāya santīraṇakiccaṁ sādhayamānā ca",
  "atk-abh02a5:125_2": "chasu dvāresu balavārammaṇe kāmāvacarasattānaṁ yebhuyyena lobhasampayuttajavanāvasāne",
  "atk-abh02a5:125_3": "bhavaṅgavīthiṁ pacchinditvā javanena gahitārammaṇe tadārammaṇavasena ca sakiṁ vā",
  "atk-abh02a5:125_4": "dvikkhattuṁ vā pavattati. Cittappavattigaṇanāyaṁ pana sabbadvāresu tadārammaṇe dve",
  "atk-abh02a5:125_5": "eva cittavārā āgatā. Idaṁ pana cittaṁ tadārammaṇanti ca piṭṭhibhavaṅganti cāti dve",
  "atk-abh02a5:125_6": "nāmāni labhati, aniyatadvārārammaṇaṁ niyatavatthukaṁ aniyataṭṭhānakiccañca hotīti.",
  "atk-abh02a5:125_7": "Evaṁ tāva terasa pañcavokārabhave pavattiyaṁyeva pavattantīti veditabbāni. Sesesu",
  "atk-abh02a5:125_8": "ekūnavīsatiyā cittesu na kiñci attano anurūpāya paṭisandhiyā na pavattati.",
  "atk-abh02a5:126_0": "Pavattiyaṁ pana kusalākusalavipākā tāva dve ahetukamanoviññāṇadhātuyo pañcadvāre",
  "atk-abh02a5:126_1": "kusalākusalavipākamanodhātūnaṁ anantaraṁ santīraṇakiccaṁ, chasu dvāresu pubbe vuttanayeneva",
  "atk-abh02a5:126_2": "tadārammaṇakiccaṁ, attanā dinnapaṭisandhito uddhaṁ asati bhavaṅgupacchedake cittuppāde",
  "atk-abh02a5:126_3": "bhavaṅgakiccaṁ, ante cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.",
  "atk-abh02a5:127_0": "Aṭṭha kāmāvacarasahetukacittāni pavattiyaṁ vuttanayeneva chasu dvāresu tadārammaṇakiccaṁ,",
  "atk-abh02a5:127_1": "attanā dinnapaṭisandhito uddhaṁ asati bhavaṅgupacchedake cittuppāde bhavaṅgakiccaṁ,",
  "atk-abh02a5:127_2": "ante cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.",
  "atk-abh02a5:128_0": "Pañca rūpāvacarāni cattāri ca arūpāvacarāni attanā dinnapaṭisandhito uddhaṁ asati",
  "atk-abh02a5:128_1": "bhavaṅgupacchedake cittuppāde bhavaṅgakiccaṁ, ante cutikiccañcāti kiccadvayaṁ sādhayamānāni",
  "atk-abh02a5:128_2": "pavattanti. Tesu rūpāvacarāni niyatavatthārammaṇāni aniyataṭṭhānakiccāni, itarāni",
  "atk-abh02a5:128_3": "avatthukāni niyatārammaṇāni aniyataṭṭhānakiccāni hutvā pavattantīti. Evaṁ tāva bāttiṁsavidhampi",
  "atk-abh02a5:128_4": "viññāṇaṁ pavattiyaṁ saṅkhārapaccayā pavattati. Tatrassa te te saṅkhārā kammapaccayena",
  "atk-abh02a5:128_5": "ca upanissayapaccayena ca paccayā honti.",
  "atk-abh02a5:129_0": "Tattha yānetāni ekādasa tadārammaṇacittāni vuttāni, tesu ekampi rūpārūpabhave tadārammaṇaṁ",
  "atk-abh02a5:129_1": "hutvā na pavattati. Kasmā? Bījābhāvā. Tattha hi kāmāvacaravipākasaṅkhātaṁ paṭisandhibījaṁ",
  "atk-abh02a5:129_2": "natthi, yaṁ rūpādīsu ārammaṇesu pavattiyaṁ tassa janakaṁ bhaveyya. Cakkhuviññāṇādīnampi",
  "atk-abh02a5:129_3": "rūpabhave abhāvo āpajjatīti ce? Na; indriyappavattiānubhāvato dvāravīthibhede cittaniyamato ca.",
  "atk-abh02a5:130_0": "Yathā cetaṁ tadārammaṇaṁ ekantena rūpārūpabhave nappavattati tathā sabbepi akāmāvacare",
  "atk-abh02a5:130_1": "dhamme nānubandhati. Kasmā? Ajanakattā ceva janakassa ca asadisattā. Tañhi yathā",
  "atk-abh02a5:130_2": "nāma gehā nikkhamitvā bahi gantukāmo taruṇadārako attano janakaṁ pitaraṁ vā aññaṁ",
  "atk-abh02a5:130_3": "vā pitusadisaṁ hitakāmaṁ ñātiṁ aṅguliyaṁ gahetvā anubandhati, na aññaṁ rājapurisādiṁ,",
  "atk-abh02a5:130_4": "tathā etampi bhavaṅgārammaṇato bahi nikkhamitukāmaṁ sabhāgatāya attano janakaṁ pitaraṁ",
  "atk-abh02a5:130_5": "vā pitusadisaṁ vā kāmāvacarajavanameva anubandhati, na aññaṁ mahaggataṁ anuttaraṁ vā.",
  "atk-abh02a5:131_0": "Yathā cetaṁ mahaggatalokuttare dhamme nānubandhati, tathā yadā ete kāmāvacaradhammāpi",
  "atk-abh02a5:131_1": "mahaggatārammaṇā hutvā pavattanti tadā tepi nānubandhati. Kasmā? Aparicitadesattā",
  "atk-abh02a5:131_2": "accantaparittārammaṇattā ca. Tañhi yathā pitaraṁ vā pitusadisaṁ vā ñātiṁ anubandhantopi",
  "atk-abh02a5:131_3": "taruṇadārako gharadvāraantaravīthicatukkādimhi pariciteyeva dese anubandhati, na",
  "atk-abh02a5:131_4": "araññaṁ vā yuddhabhūmiṁ vā gacchantaṁ; evaṁ kāmāvacaradhamme anubandhantampi amahaggatādimhi",
  "atk-abh02a5:131_5": "pariciteyeva dese pavattamāne dhamme anubandhati, na mahaggatalokuttaradhamme ārabbha pavattamāneti.",
  "atk-abh02a5:132_0": "Yasmā cassa “sabbo kāmāvacaravipāko kiriyamanodhātu kiriyaahetukamanoviññāṇadhātu",
  "atk-abh02a5:132_1": "somanassasahagatā ime dhammā parittārammaṇā”ti evaṁ accantaparittameva ārammaṇaṁ",
  "atk-abh02a5:132_2": "vuttaṁ, tasmāpetaṁ mahaggatalokuttarārammaṇe kāmāvacaradhammepi nānubandhatīti veditabbaṁ.",
  "atk-abh02a5:133_0": "Kiṁ vā imāya yuttikathāya? Aṭṭhakathāyañhi ekanteneva vuttaṁ – ekādasa tadārammaṇacittāni",
  "atk-abh02a5:133_1": "nāmagottaṁ ārabbha javane javite tadārammaṇaṁ na gaṇhanti. Paṇṇattiṁ ārabbha javane",
  "atk-abh02a5:133_2": "javite tadārammaṇaṁ na labbhati. Tilakkhaṇārammaṇikavipassanāya tadārammaṇaṁ na labbhati.",
  "atk-abh02a5:133_3": "Vuṭṭhānagāminiyā balavavipassanāya tadārammaṇaṁ na labbhati. Rūpārūpadhamme ārabbha",
  "atk-abh02a5:133_4": "javane javite tadārammaṇaṁ na labbhati. Micchattaniyatadhammesu tadārammaṇaṁ na labbhati.",
  "atk-abh02a5:133_5": "Sammattaniyatadhammesu tadārammaṇaṁ na labbhati. Lokuttaradhamme ārabbha javane javite",
  "atk-abh02a5:133_6": "tadārammaṇaṁ na labbhati. Abhiññāñāṇaṁ ārabbha javane javite tadārammaṇaṁ na labbhati.",
  "atk-abh02a5:133_7": "Paṭisambhidāñāṇaṁ ārabbha javane javite tadārammaṇaṁ na labbhati. Kāmāvacare dubbalārammaṇe",
  "atk-abh02a5:133_8": "tadārammaṇaṁ na labbhati, chasu dvāresu balavārammaṇe āpāthagateyeva labbhati, labbhamānañca",
  "atk-abh02a5:133_9": "kāmāvacareyeva labbhati. Rūpārūpabhave tadārammaṇaṁ nāma natthīti.",
  "atk-abh02a5:134_0": "Yaṁ pana vuttaṁ “sesesu ekūnavīsatiyā cittesu na kiñci attano anurūpāya paṭisandhiyā",
  "atk-abh02a5:134_1": "na pavattatī”ti, taṁ atisaṁkhittattā dubbijānaṁ. Tenassa vitthāranayadassanatthaṁ",
  "atk-abh02a5:134_2": "vuccati – “kati paṭisandhiyo? Kati paṭisandhicittāni? Kena kattha paṭisandhi hoti?",
  "atk-abh02a5:134_3": "Kiṁ paṭisandhiyā ārammaṇa”nti?",
  "atk-abh02a5:135_0": "Asaññapaṭisandhiyā saddhiṁ vīsati paṭisandhiyo. Vuttappakārāneva ekūnavīsati paṭisandhicittāni.",
  "atk-abh02a5:135_1": "Tattha akusalavipākāya ahetukamanoviññāṇadhātuyā apāyesu paṭisandhi hoti, kusalavipākāya",
  "atk-abh02a5:135_2": "manussaloke jaccandhajātibadhirajātiummattakaeḷamūganapuṁsakādīnaṁ. Aṭṭhahi sahetukamahāvipākehi",
  "atk-abh02a5:135_3": "kāmāvacaradevesu ceva manussesu ca puññavantānaṁ paṭisandhi hoti, pañcahi rūpāvacaravipākehi",
  "atk-abh02a5:135_4": "rūpībrahmaloke, catūhi arūpāvacaravipākehi arūpaloketi. Yena ca yattha paṭisandhi",
  "atk-abh02a5:135_5": "hoti, sā eva tassā anurūpapaṭisandhi nāma.",
  "atk-abh02a5:136_0": "Saṅkhepato paṭisandhiyā tīṇi ārammaṇāni honti – kammaṁ, kammanimittaṁ, gatinimittanti.",
  "atk-abh02a5:136_1": "Tattha kammaṁ nāma āyūhitā kusalākusalacetanā. Kammanimittaṁ nāma yaṁ vatthuṁ ārammaṇaṁ",
  "atk-abh02a5:136_2": "katvā kammaṁ āyūhati. Tattha atīte kappakoṭisatasahassamatthakasmimpi kamme kate",
  "atk-abh02a5:136_3": "tasmiṁ khaṇe kammaṁ vā kammanimittaṁ vā āgantvā upaṭṭhāti.",
  "atk-abh02a5:137_0": "Tatridaṁ kammanimittassa upaṭṭhāne vatthu – gopakasīvalī kira nāma tālapiṭṭhikavihāre",
  "atk-abh02a5:137_1": "cetiyaṁ kāresi. Tassa maraṇamañce nipannassa cetiyaṁ upaṭṭhāsi. So tadeva nimittaṁ",
  "atk-abh02a5:137_2": "gaṇhitvā kālaṁkatvā devaloke nibbatti. Aññā sammūḷhakālakiriyā nāma hoti. Parammukhaṁ",
  "atk-abh02a5:137_3": "gacchantassa hi pacchato tikhiṇena asinā sīsaṁ chindanti. Nipajjitvā niddāyantassāpi",
  "atk-abh02a5:137_4": "tikhiṇena asinā sīsaṁ chindanti. Udake osīdāpetvā mārenti. Evarūpepi kāle aññataraṁ",
  "atk-abh02a5:137_5": "kammaṁ vā kammanimittaṁ vā upaṭṭhāti. Aññaṁ lahukamaraṇaṁ nāma atthi. Nikhādanadaṇḍakamatthakasmiñhi",
  "atk-abh02a5:137_6": "nilīnamakkhikaṁ muggarena paharitvā pisanti. Evarūpepi kāle kammaṁ vā kammanimittaṁ",
  "atk-abh02a5:137_7": "vā upaṭṭhāti. Evaṁ pisiyamānāya pana makkhikāya paṭhamaṁ kāyadvārāvajjanaṁ bhavaṅgaṁ",
  "atk-abh02a5:137_8": "nāvaṭṭeti, manodvārāvajjanameva āvaṭṭeti. Atha javanaṁ javitvā bhavaṅgaṁ otarati.",
  "atk-abh02a5:137_9": "Dutiyavāre kāyadvārāvajjanaṁ bhavaṅgaṁ āvaṭṭeti. Tato kāyaviññāṇaṁ, sampaṭicchanaṁ,",
  "atk-abh02a5:137_10": "santīraṇaṁ, voṭṭhapananti vīthicittāni pavattanti. Javanaṁ javitvā bhavaṅgaṁ otarati.",
  "atk-abh02a5:137_11": "Tatiyavāre manodvārāvajjanaṁ bhavaṅgaṁ āvaṭṭeti. Atha javanaṁ javitvā bhavaṅgaṁ otarati.",
  "atk-abh02a5:137_12": "Etasmiṁ ṭhāne kālakiriyaṁ karoti. Idaṁ kimatthaṁ ābhataṁ? Arūpadhammānaṁ visayo nāma",
  "atk-abh02a5:137_13": "evaṁ lahukoti dīpanatthaṁ.",
  "atk-abh02a5:138_0": "Gatinimittaṁ nāma nibbattanakaokāse eko vaṇṇo upaṭṭhāti. Tattha niraye upaṭṭhahante",
  "atk-abh02a5:138_1": "lohakumbhisadiso hutvā upaṭṭhāti. Manussaloke upaṭṭhahante mātukucchikambalayānasadisā",
  "atk-abh02a5:138_2": "hutvā upaṭṭhāti. Devaloke upaṭṭhahante kapparukkhavimānasayanādīni upaṭṭhahanti.",
  "atk-abh02a5:138_3": "Evaṁ kammaṁ, kammanimittaṁ, gatinimittanti saṅkhepato paṭisandhiyā tīṇi ārammaṇāni honti.",
  "atk-abh02a5:139_0": "Aparo nayo – paṭisandhiyā tīṇi ārammaṇāni honti? Atītaṁ, paccuppannaṁ, navattabbañca.",
  "atk-abh02a5:139_1": "Asaññīpaṭisandhi anārammaṇāti. Tattha viññāṇañcāyatananevasaññānāsaññāyatanapaṭisandhīnaṁ",
  "atk-abh02a5:139_2": "atītameva ārammaṇaṁ. Dasannaṁ kāmāvacarānaṁ atītaṁ vā paccuppannaṁ vā. Sesānaṁ navattabbaṁ.",
  "atk-abh02a5:139_3": "Evaṁ tīsu ārammaṇesu pavattamānā pana paṭisandhi yasmā atītārammaṇassa vā navattabbārammaṇassa",
  "atk-abh02a5:139_4": "vā cuticittassa anantarameva hoti. Paccuppannārammaṇaṁ pana cutticittaṁ nāma natthi.",
  "atk-abh02a5:139_5": "Tasmā dvīsu ārammaṇesu aññatarārammaṇāya cutiyā anantaraṁ tīsu ārammaṇesu aññatarārammaṇāya",
  "atk-abh02a5:139_6": "paṭisandhiyā sugatiduggativasena pavattanākāro veditabbo.",
  "atk-abh02a5:140_0": "Seyyathidaṁ – kāmāvacarasugatiyaṁ tāva ṭhitassa pāpakammino puggalassa “tānissa tamhi",
  "atk-abh02a5:140_1": "samaye olambantī”tiādivacanato maraṇamañce nipannassa yathūpacitaṁ pāpakammaṁ vā",
  "atk-abh02a5:140_2": "kammanimittaṁ vā manodvāre āpāthamāgacchati. Taṁ ārabbha uppannāya tadārammaṇapariyosānāya",
  "atk-abh02a5:140_3": "suddhāya vā javanavīthiyā anantaraṁ bhavaṅgavisayaṁ ārammaṇaṁ katvā cuticittaṁ uppajjati.",
  "atk-abh02a5:140_4": "Tasmiṁ niruddhe tadeva āpāthagataṁ kammaṁ vā kammanimittaṁ vā ārabbha anupacchinnakilesabalavināmitaṁ",
  "atk-abh02a5:140_5": "duggatipariyāpannaṁ paṭisandhicittaṁ uppajjati. Ayaṁ atītārammaṇāya cutiyā anantarā",
  "atk-abh02a5:140_6": "atītārammaṇā paṭisandhi.",
  "atk-abh02a5:141_0": "Aparassa maraṇasamaye vuttappakārakammavasena narakādīsu aggijālavaṇṇādikaṁ duggatinimittaṁ",
  "atk-abh02a5:141_1": "manodvāre āpāthamāgacchati. Tassa dvikkhattuṁ bhavaṅge uppajjitvā niruddhe taṁ ārammaṇaṁ",
  "atk-abh02a5:141_2": "ārabbha ekaṁ āvajjanaṁ, maraṇassa āsannabhāvena mandībhūtavegattā pañca javanāni,",
  "atk-abh02a5:141_3": "dve tadārammaṇānīti tīṇi vīthicittāni uppajjanti. Tato bhavaṅgavisayaṁ ārammaṇaṁ",
  "atk-abh02a5:141_4": "katvā ekaṁ cuticittaṁ. Ettāvatā ekādasa cittakkhaṇā atītā honti. Athāvasesapañcacittakkhaṇāyuke",
  "atk-abh02a5:141_5": "tasmiṁyeva ārammaṇe paṭisandhicittaṁ uppajjati. Ayaṁ atītārammaṇāya cutiyā anantarā",
  "atk-abh02a5:141_6": "paccuppannārammaṇā paṭisandhi.",
  "atk-abh02a5:142_0": "Aparassa maraṇasamaye pañcannaṁ dvārānaṁ aññatarasmiṁ dvāre rāgādihetubhūtaṁ hīnārammaṇaṁ",
  "atk-abh02a5:142_1": "āpāthamāgacchati. Tassa yathākkamena uppannavoṭṭhabbanāvasāne maraṇassa āsannabhāvena",
  "atk-abh02a5:142_2": "mandībhūtavegattā pañca javanāni dve tadārammaṇāni ca uppajjanti. Tato bhavaṅgavisayamārammaṇaṁ",
  "atk-abh02a5:142_3": "katvā ekaṁ cuticittaṁ. Ettāvatā dve bhavaṅgāni, āvajjanaṁ, dassanaṁ, sampaṭicchanaṁ,",
  "atk-abh02a5:142_4": "santīraṇaṁ, voṭṭhabbanaṁ, pañca javanāni, dve tadārammaṇāni, ekaṁ cuticittanti pañcadasa",
  "atk-abh02a5:142_5": "cittakkhaṇā atītā honti. Athāvasesaekacittakkhaṇāyuke tasmiṁ yeva ārammaṇe paṭisandhicittaṁ",
  "atk-abh02a5:142_6": "uppajjati. Ayampi atītārammaṇāya cutiyā anantarā paccuppannārammaṇā paṭisandhi. Esa",
  "atk-abh02a5:142_7": "tāva atītārammaṇāya sugaticutiyā anantarā atītapaccuppannārammaṇāya duggatipaṭisandhiyā pavattanākāro.",
  "atk-abh02a5:143_0": "Duggatiyaṁ ṭhitassa pana upacitānavajjakammassa vuttanayeneva taṁ anavajjakammaṁ",
  "atk-abh02a5:143_1": "vā kammanimittaṁ vā manodvāre āpāthamāgacchatīti kaṇhapakkhe sukkapakkhaṁ ṭhapetvā",
  "atk-abh02a5:143_2": "sabbaṁ purimanayeneva veditabbaṁ. Ayaṁ atītārammaṇāya duggaticutiyā anantarā atītapaccuppannārammaṇāya",
  "atk-abh02a5:143_3": "sugatipaṭisandhiyā pavattanākāro.",
  "atk-abh02a5:144_0": "Sugatiyaṁ ṭhitassa pana upacitānavajjakammassa “tānissa tamhi samaye olambantī”tiādivacanato",
  "atk-abh02a5:144_1": "maraṇamañce nipannassa yathūpacitaṁ anavajjakammaṁ vā kammanimittaṁ vā manodvāre",
  "atk-abh02a5:144_2": "āpāthamāgacchati. Tañca kho upacitakāmāvacarānavajjakammasseva. Upacitamahaggatakammassa",
  "atk-abh02a5:144_3": "pana kammanimittameva āpāthamāgacchati. Taṁ ārabbha uppannāya tadārammaṇapariyosānāya",
  "atk-abh02a5:144_4": "suddhāya vā javanavīthiyā anantaraṁ bhavaṅgavisayaṁ ārammaṇaṁ katvā cuticittamuppajjati.",
  "atk-abh02a5:144_5": "Tasmiṁ niruddhe tadeva āpāthagataṁ kammaṁ vā kammanimittaṁ vā ārabbha anupacchinnakilesabalavināmitaṁ",
  "atk-abh02a5:144_6": "sugatipariyāpannaṁ paṭisandhicittamuppajjati. Ayaṁ atītārammaṇāya cutiyā anantarā",
  "atk-abh02a5:144_7": "atītārammaṇā navattabbārammaṇā vā paṭisandhi.",
  "atk-abh02a5:145_0": "Aparassa maraṇasamaye kāmāvacarānavajjakammavasena manussaloke mātukucchivaṇṇasaṅkhātaṁ",
  "atk-abh02a5:145_1": "vā devaloke uyyānakapparukkhādivaṇṇasaṅkhātaṁ vā sugatinimittaṁ manodvāre āpāthamāgacchati.",
  "atk-abh02a5:145_2": "Tassa duggatinimitte dassitānukkameneva cuticittānantaraṁ paṭisandhicittaṁ uppajjati.",
  "atk-abh02a5:145_3": "Ayaṁ atītārammaṇāya cutiyā anantarā paccuppannārammaṇā paṭisandhi.",
  "atk-abh02a5:146_0": "Aparassa maraṇasamaye ñātakā ‘ayaṁ, tāta, tavatthāya buddhapūjā karīyati, cittaṁ",
  "atk-abh02a5:146_1": "pasādehī’ti vatvā pupphadāmadhajapaṭākādivasena rūpārammaṇaṁ vā dhammassavanatūriyapūjādivasena",
  "atk-abh02a5:146_2": "saddārammaṇaṁ vā dhūmavāsagandhādivasena gandhārammaṇaṁ vā ‘idaṁ, tāta, sāyassu,",
  "atk-abh02a5:146_3": "tavatthāya dātabbaṁ deyyadhamma’nti vatvā madhuphāṇitādivasena rasārammaṇaṁ vā ‘idaṁ,",
  "atk-abh02a5:146_4": "tāta, phusassu, tavatthāya dātabbaṁ deyyadhamma’nti vatvā cīnapaṭasomārapaṭādivasena",
  "atk-abh02a5:146_5": "phoṭṭhabbārammaṇaṁ vā pañcadvāre upasaṁharanti. Tassa tasmiṁ āpāthagate rūpādiārammaṇe",
  "atk-abh02a5:146_6": "yathākkamena uppannavoṭṭhapanāvasāne maraṇassa āsannabhāvena mandībhūtavegattā pañca",
  "atk-abh02a5:146_7": "javanāni dve tadārammaṇāni ca uppajjanti. Tato bhavaṅgavisayaṁ ārammaṇaṁ katvā ekaṁ",
  "atk-abh02a5:146_8": "cuticittaṁ, tadavasāne tasmiññeva ekacittakkhaṇaṭṭhitike ārammaṇe paṭisandhicittaṁ",
  "atk-abh02a5:146_9": "uppajjati. Ayampi atītārammaṇāya cutiyā anantarā paccuppannārammaṇā paṭisandhi.",
  "atk-abh02a5:147_0": "Aparassa pana pathavīkasiṇajjhānādivasena paṭiladdhamahaggatassa sugatiyaṁ ṭhitassa",
  "atk-abh02a5:147_1": "maraṇasamaye kāmāvacarakusalakamma-kammanimitta-gatinimittānaṁ aññataraṁ pathavīkasiṇādikaṁ",
  "atk-abh02a5:147_2": "vā nimittaṁ mahaggatacittaṁ vā manodvāre āpāthamāgacchati. Cakkhusotānaṁ vā aññatarasmiṁ",
  "atk-abh02a5:147_3": "kusaluppattihetubhūtaṁ paṇītamārammaṇaṁ āpāthamāgacchati. Tassa yathākkamena uppannavoṭṭhabbanāvasāne",
  "atk-abh02a5:147_4": "maraṇassa āsannabhāvena mandībhūtavegattā pañca javanāni uppajjanti. Mahaggatagatikānaṁ",
  "atk-abh02a5:147_5": "pana tadārammaṇaṁ natthi. Tasmā javanānantaraṁyeva bhavaṅgavisayaṁ ārammaṇaṁ katvā",
  "atk-abh02a5:147_6": "ekaṁ cuticittaṁ uppajjati. Tassāvasāne kāmāvacaramahaggatasugatīnaṁ aññatarasugatipariyāpannaṁ",
  "atk-abh02a5:147_7": "yathūpaṭṭhitesu ārammaṇesu aññatarārammaṇaṁ paṭisandhicittaṁ uppajjati. Ayaṁ navattabbārammaṇāya",
  "atk-abh02a5:147_8": "sugaticutiyā anantarā atītapaccuppannanavattabbānaṁ aññatarārammaṇā paṭisandhi.",
  "atk-abh02a5:148": "Etenānusārena āruppacutiyāpi anantarā paṭisandhi veditabbā. Ayaṁ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.",
  "atk-abh02a5:149_0": "Duggatiyaṁ ṭhitassa pana pāpakammino vuttanayeneva taṁ kammaṁ kammanimittaṁ gatinimittaṁ",
  "atk-abh02a5:149_1": "vā manodvāre, pañcadvāre pana akusaluppattihetubhūtaṁ ārammaṇaṁ āpāthamāgacchati.",
  "atk-abh02a5:149_2": "Athassa yathākkamena cuticittāvasāne duggatipariyāpannaṁ tesu ārammaṇesu aññatarārammaṇaṁ",
  "atk-abh02a5:149_3": "paṭisandhicittaṁ uppajjati. Ayaṁ atītārammaṇāya duggaticutiyā anantarā atītapaccuppannārammaṇāya",
  "atk-abh02a5:149_4": "paṭisandhiyā pavattanākāroti. Ettāvatā ekūnavīsatividhassāpi viññāṇassa paṭisandhivasena",
  "atk-abh02a5:149_5": "pavatti dīpitā hoti.",
  "atk-abh02a5:150": "Tayidaṁ sabbampi evaṁ –",
  "atk-abh02a5:151": "Pavattamānaṁ sandhimhi, dvidhā kammena vattati;",
  "atk-abh02a5:152": "Missādīhi ca bhedehi, bhedassa duvidhādiko.",
  "atk-abh02a5:153_0": "Idañhi ekūnavīsatividhampi vipākaviññāṇaṁ paṭisandhimhi pavattamānaṁ dvidhā kammena",
  "atk-abh02a5:153_1": "vattati. Yathāsakañhi etassa janakaṁ kammaṁ nānākkhaṇikakammappaccayena ceva upanissayapaccayena",
  "atk-abh02a5:153_2": "ca paccayo hoti. Vuttañhetaṁ “kusalākusalaṁ kammaṁ vipākassa upanissayapaccayena",
  "atk-abh02a5:153_3": "paccayo”ti. Evaṁ vattamānassa panassa missādīhi bhedehi duvidhādikopi bhedo veditabbo,",
  "atk-abh02a5:153_4": "seyyathidaṁ – idañhi paṭisandhivasena ekadhā vattamānampi rūpena saha missāmissabhedato",
  "atk-abh02a5:153_5": "duvidhaṁ, kāmarūpārūpabhavabhedato tividhaṁ, aṇḍajajalābujasaṁsedajaopapātikayonivasena",
  "atk-abh02a5:153_6": "catubbidhaṁ, gativasena pañcavidhaṁ, viññāṇaṭṭhitivasena sattavidhaṁ, sattāvāsavasena",
  "atk-abh02a5:153_7": "aṭṭhavidhaṁ hoti. Tattha –",
  "atk-abh02a5:154": "Missaṁ dvidhā bhāvabhedā, sabhāvaṁ tattha ca dvidhā;",
  "atk-abh02a5:155": "Dve vā tayo vā dasakā, omato ādinā saha.",
  "atk-abh02a5:156_0": "‘Missaṁdvidhā bhāvabhedā’ti yañhetamettha aññatra arūpabhavā rūpamissaṁ paṭisandhiviññāṇaṁ",
  "atk-abh02a5:156_1": "uppajjati, taṁ rūpabhave itthindriyapurisindriyasaṅkhātena bhāvena vinā uppattito",
  "atk-abh02a5:156_2": "kāmabhave aññatra jātipaṇḍakapaṭisandhiyā bhāvena saha uppattito sabhāvaṁ abhāvanti duvidhaṁ hoti.",
  "atk-abh02a5:157": "‘Sabhāvaṁ tattha ca dvidhā’ti tatthāpi ca yaṁ sabhāvaṁ taṁ itthipurisabhāvānaṁ aññatarena saha uppattito duvidhameva hoti.",
  "atk-abh02a5:158_0": "‘Dvevā tayo vā dasakā, omato ādinā sahā’ti yañhetamettha missaṁ amissanti dvaye ādibhūtaṁ",
  "atk-abh02a5:158_1": "rūpamissaṁ paṭisandhiviññāṇaṁ, tena saha vatthukāyadasakavasena dve vā vatthukāyabhāvadasakavasena",
  "atk-abh02a5:158_2": "tayo vā dasakā omato uppajjanti, natthi ito paraṁ rūpaparihānīti. Taṁ panetaṁ evaṁ",
  "atk-abh02a5:158_3": "omakaparimāṇaṁ uppajjamānaṁ aṇḍajajalābujanāmikāsu dvīsu yonīsu jātiuṇṇāya ekena",
  "atk-abh02a5:158_4": "aṁsunā uddhatatelasappimaṇḍappamāṇaṁ kalalanti laddhasaṅkhaṁ hutvā uppajjati. Tattha",
  "atk-abh02a5:158_5": "yonīnaṁ gativasena sambhavabhedo veditabbo. Etāsu hi –",
  "atk-abh02a5:159": "Niraye bhummavajjesu, devesu ca na yoniyo;",
  "atk-abh02a5:160": "Tisso purimikā honti, catassopi gatittaye.",
  "atk-abh02a5:161_0": "Tattha devesu cāti casaddena yathā niraye ca bhummavajjesu ca devesu, evaṁ nijjhāmataṇhikapetesu",
  "atk-abh02a5:161_1": "ca purimikā tisso yoniyo na santīti veditabbā. Opapātikā eva hi te honti. Sese pana",
  "atk-abh02a5:161_2": "tiracchānapettivisayamanussasaṅkhāte gatittaye pubbe vajjitabhummadevesu ca catasso",
  "atk-abh02a5:161_3": "yoniyo honti. Tattha –",
  "atk-abh02a5:162": "Tiṁsa nava ceva rūpīsu, sattati ukkaṁsatova rūpāni;",
  "atk-abh02a5:163": "Saṁsedajopapātīsu, atha vā avakaṁsato tiṁsa.",
  "atk-abh02a5:164_0": "Rūpībrahmesu tāva opapātikayonikesu cakkhusotavatthudasakānaṁ jīvitanavakassa cāti",
  "atk-abh02a5:164_1": "catunnaṁ kalāpānaṁ vasena tiṁsa ca nava ca paṭisandhiviññāṇena saha rūpāni uppajjanti.",
  "atk-abh02a5:164_2": "Rūpībrahme pana ṭhapetvā aññesu saṁsedajaopapātikesu ukkaṁsato cakkhusotaghānajivhākāyabhāvavatthudasakānaṁ",
  "atk-abh02a5:164_3": "vasena sattati. Tāni ca niccaṁ devesu. Tattha vaṇṇo gandho raso ojā catasso cāpi",
  "atk-abh02a5:164_4": "dhātuyo cakkhupasādo jīvitindriyanti ayaṁ dasarūpaparimāṇo rūpapuñjo cakkhudasako",
  "atk-abh02a5:164_5": "nāma. Evaṁ sesā veditabbā. Avakaṁsato pana jaccandhabadhiraaghānakanapuṁsakassa jivhākāyavatthudasakānaṁ",
  "atk-abh02a5:164_6": "vasena tiṁsa rūpāni uppajjanti. Ukkaṁsāvakaṁsānaṁ pana antare anurūpato vikappo veditabbo.",
  "atk-abh02a5:165": "Evaṁ viditvā puna –",
  "atk-abh02a5:166": "Khandhārammaṇagatihetu-vedanāpītivitakkavicārehi;",
  "atk-abh02a5:167": "Bhedābhedaviseso, cutisandhīnaṁ pariññeyyo.",
  "atk-abh02a5:168": "Yāhesā missāmissato duvidhā paṭisandhi, yā cassā atītānantarā cuti, tāsaṁ imehi khandhādīhi bhedābhedaviseso ñātabboti attho.",
  "atk-abh02a5:169_0": "Kathaṁ? Kadāci catukkhandhāya āruppacutiyā anantarā catukkhandhāva ārammaṇatopi abhinnā",
  "atk-abh02a5:169_1": "paṭisandhi hoti, kadāci amahaggatabahiddhārammaṇāya mahaggataajjhattārammaṇā. Ayaṁ",
  "atk-abh02a5:169_2": "tāva arūpabhūmīsuyeva nayo. Kadāci pana catukkhandhāya āruppacutiyā anantarā pañcakkhandhā",
  "atk-abh02a5:169_3": "kāmāvacarā paṭisandhi. Kadāci pañcakkhandhāya kāmāvacaracutiyā rūpāvacaracutiyā vā",
  "atk-abh02a5:169_4": "anantarā catukkhandhā āruppapaṭisandhi. Evaṁ atītārammaṇacutiyā atītanavattabbapaccuppannārammaṇā",
  "atk-abh02a5:169_5": "paṭisandhi, ekaccasugaticutiyā ekaccaduggatipaṭisandhi, ahetukacutiyā sahetukapaṭisandhi,",
  "atk-abh02a5:169_6": "duhetukacutiyā tihetukapaṭisandhi, upekkhāsahagatacutiyā somanassasahagatapaṭisandhi,",
  "atk-abh02a5:169_7": "appītikacutiyā sappītikapaṭisandhi, avitakkacutiyā savitakkapaṭisandhi, avicāracutiyā",
  "atk-abh02a5:169_8": "savicārapaṭisandhi, avitakkaavicāracutiyā savitakkasavicārapaṭisandhīti tassa tassa",
  "atk-abh02a5:169_9": "viparītato ca yathāyogaṁ yojetabbaṁ.",
  "atk-abh02a5:170": "Laddhappaccayamitidhamma-mattametaṁ bhavantaramupeti;",
  "atk-abh02a5:171": "Nāssa tato saṅkanti, na tato hetuṁ vinā hoti.",
  "atk-abh02a5:172_0": "Iti hetaṁ laddhapaccayaṁ rūpārūpadhammamattaṁ uppajjamānaṁ bhavantaraṁ upetīti vuccati,",
  "atk-abh02a5:172_1": "na satto, na jīvo. Tassa nāpi atītabhavato idha saṅkanti atthi, nāpi tato hetuṁ vinā",
  "atk-abh02a5:172_2": "idha pātubhāvo. Tayidaṁ pākaṭena manussacutipaṭisandhikkamena pakāsayissāma –",
  "atk-abh02a5:173_0": "Atītabhavasmiñhi sarasena upakkamena vā samāsannamaraṇassa asayhānaṁ sabbaṅgapaccaṅgasandhibandhanacchedakānaṁ",
  "atk-abh02a5:173_1": "māraṇantikavedanāsattānaṁ sannipātaṁ asahantassa ātape pakkhittaharitatālapaṇṇamiva",
  "atk-abh02a5:173_2": "kamena upasussamāne sarīre niruddhesu cakkhādīsu indriyesu hadayavatthumatte patiṭṭhitesu",
  "atk-abh02a5:173_3": "kāyindriyamanindriyajīvitindriyesu taṅkhaṇāvasesaṁ hadayavatthusannissitaṁ viññāṇaṁ",
  "atk-abh02a5:173_4": "garusamāsevitāsannapubbakatānaṁ aññataraṁ laddhāvasesapaccayasaṅkhārasaṅkhātaṁ kammaṁ",
  "atk-abh02a5:173_5": "vā tadupaṭṭhāpitaṁ vā kammanimittagatinimittasaṅkhātaṁ visayamārabbha pavattati.",
  "atk-abh02a5:173_6": "Tadevaṁ pavattamānaṁ taṇhāavijjānaṁ appahīnattā avijjāpaṭicchāditādīnave tasmiṁ visaye",
  "atk-abh02a5:173_7": "taṇhā nāmeti, sahajātasaṅkhārā khipanti. Taṁ santativasena taṇhāya nāmiyamānaṁ saṅkhārehi",
  "atk-abh02a5:173_8": "khippamānaṁ orimatīrarukkhavinibaddharajjumālambitvā mātikātikkamako viya purimañca",
  "atk-abh02a5:173_9": "nissayaṁ jahati, aparañca kammasamuṭṭhāpitaṁ nissayaṁ assādayamānaṁ vā anassādayamānaṁ",
  "atk-abh02a5:173_10": "vā ārammaṇādīhiyeva paccayehi pavattati.",
  "atk-abh02a5:174_0": "Ettha ca purimaṁ cavanato cuti, pacchimaṁ bhavantarādipaṭisandhānato paṭisandhīti",
  "atk-abh02a5:174_1": "vuccati. Tadetaṁ nāpi purimabhavā idha āgataṁ, nāpi tato kammasaṅkhāranativisayādihetuṁ",
  "atk-abh02a5:174_2": "vinā pātubhūtanti veditabbaṁ.",
  "atk-abh02a5:175": "Siyuṁ nidassanānettha, paṭighosādikā atha;",
  "atk-abh02a5:176": "Santānabandhato natthi, ekatā nāpi nānatā.",
  "atk-abh02a5:177_0": "Ettha cetassa viññāṇassa purimabhavato idha anāgamane atītabhavapariyāpannahetūhi",
  "atk-abh02a5:177_1": "ca uppāde paṭighosapadīpamuddāpaṭibimbappakārā dhammā nidassanāni siyuṁ. Yathā hi",
  "atk-abh02a5:177_2": "paṭighosapadīpamuddacchāyā saddādihetukā aññatra agantvā honti, evameva idaṁ cittaṁ.",
  "atk-abh02a5:177_3": "Ettha ca ‘santānabandhato natthi ekatā nāpi nānatā’. Yadi hi santānabandhe sati ekantamekatā",
  "atk-abh02a5:177_4": "bhaveyya, na khīrato dadhi sambhūtaṁ siyā. Athāpi ekantanānatā bhaveyya, na khīrassādhīno",
  "atk-abh02a5:177_5": "dadhi siyā. Esa nayo sabbahetuhetusamuppannesu. Evañca sati sabbalokavohāralopo siyā.",
  "atk-abh02a5:177_6": "So ca aniṭṭho. Tasmā ettha na ekantamekatā vā nānatā vā upagantabbāti.",
  "atk-abh02a5:178_0": "Etthāha – nanu evaṁ asaṅkantipātubhāve sati ye imasmiṁ manussattabhāve khandhā, tesaṁ",
  "atk-abh02a5:178_1": "niruddhattā phalapaccayassa ca kammassa tattha agamanato aññassa aññato ca taṁ phalaṁ",
  "atk-abh02a5:178_2": "siyā? Upabhuñjake ca asati kassa taṁ phalaṁ siyā? Tasmā na sundaramidaṁ vidhānanti. Tatridaṁ vuccati –",
  "atk-abh02a5:179": "Santāne yaṁ phalaṁ etaṁ, nāññassa na ca aññato;",
  "atk-abh02a5:180": "Bījānaṁ abhisaṅkhāro, etassatthassa sādhako.",
  "atk-abh02a5:181_0": "Ekasantānasmiñhi phalamuppajjamānaṁ tattha ekantaṁ ekattanānattānaṁ paṭisiddhattā",
  "atk-abh02a5:181_1": "aññassāti vā aññatoti vā na hoti. Etassa ca panatthassa bījānaṁ abhisaṅkhāro sādhako.",
  "atk-abh02a5:181_2": "Ambabījādīnañhi abhisaṅkhāresu katesu tassa bījassa santāne laddhapaccayo kālantare",
  "atk-abh02a5:181_3": "phalaviseso uppajjamāno na aññabījānaṁ nāpi aññābhisaṅkhārapaccayā uppajjati, na",
  "atk-abh02a5:181_4": "ca tāni bījāni te abhisaṅkhārā vā phalaṭṭhānaṁ pāpuṇanti. Evaṁ sampadamidaṁ veditabbaṁ.",
  "atk-abh02a5:181_5": "Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi",
  "atk-abh02a5:181_6": "ayamattho veditabbo.",
  "atk-abh02a5:182": "Yampi vuttaṁ ‘upabhuñjake ca asati kassa taṁ phalaṁ siyā’ti? Tattha –",
  "atk-abh02a5:183": "Phalassuppattiyā eva, siddhā bhuñjakasammuti;",
  "atk-abh02a5:184": "Phaluppādena rukkhassa, yathā phalati sammuti.",
  "atk-abh02a5:185_0": "Yathā hi rukkhasaṅkhātānaṁ dhammānaṁ ekadesabhūtassa rukkhaphalassa uppattiyā eva",
  "atk-abh02a5:185_1": "rukkho phalatīti vā phalitoti vā vuccati, tathā devamanussasaṅkhātānaṁ khandhānaṁ",
  "atk-abh02a5:185_2": "ekadesabhūtassa upabhogasaṅkhātassa sukhadukkhaphalassa uppādeneva devo vā manusso",
  "atk-abh02a5:185_3": "vā upabhuñjatīti vā sukhitoti vā dukkhitoti vā vuccati. Tasmā na ettha aññena upabhuñjakena",
  "atk-abh02a5:185_4": "nāma koci attho atthīti.",
  "atk-abh02a5:186_0": "Yopi vadeyya – ‘evaṁ santepi ete saṅkhārā vijjamānā vā phalassa paccayā siyuṁ, avijjamānā",
  "atk-abh02a5:186_1": "vā. Yadi ca vijjamānā pavattikkhaṇeyeva nesaṁ vipākena bhavitabbaṁ. Atha avijjamānā,",
  "atk-abh02a5:186_2": "pavattito pubbe ca pacchā ca niccaṁ phalāvahā siyu’nti. So evaṁ vattabbo –",
  "atk-abh02a5:187": "Katattā paccayā ete, na ca niccaṁ phalāvahā;",
  "atk-abh02a5:188": "Pāṭibhogādikaṁ tattha, veditabbaṁ nidassanaṁ.",
  "atk-abh02a5:189_0": "Katattā eva hi saṅkhārā attano phalassa paccayā honti, na vijjamānattā vā avijjamānattā",
  "atk-abh02a5:189_1": "vā. Yathāha “kāmāvacarassa kusalassa kammassa katattā upacitattā vipākaṁ cakkhuviññāṇaṁ",
  "atk-abh02a5:189_2": "uppannaṁ hotī”tiādi. Yathārahassa attano phalassa ca paccayā hutvā na puna phalāvahā",
  "atk-abh02a5:189_3": "honti vipakkavipākattā. Etassa catthassa vibhāvane idaṁ pāṭibhogādikaṁ nidassanaṁ veditabbaṁ.",
  "atk-abh02a5:190_0": "Yathā hi loke yo kassaci atthassa niyyātanatthaṁ pāṭibhogo hoti, bhaṇḍaṁ vā kiṇāti,",
  "atk-abh02a5:190_1": "iṇaṁ vā gaṇhāti. Tassa taṁ kiriyākaraṇamattameva tadatthaniyyātanādimhi paccayo hoti,",
  "atk-abh02a5:190_2": "na kiriyāya vijjamānatā vā avijjamānatā vā. Na ca tadatthaniyyātanādito parampi dhārakova",
  "atk-abh02a5:190_3": "hoti. Kasmā? Niyyātanādīnaṁ katattā. Evaṁ katattāva saṅkhārāpi attano phalassa paccayā",
  "atk-abh02a5:190_4": "honti, na ca yathārahaṁ phaladānato parampi phalāvahā hontīti. Ettāvatā missāmissavasena",
  "atk-abh02a5:190_5": "dvidhāpi pavattamānassa paṭisandhiviññāṇassa saṅkhārapaccayā pavatti dīpitā hoti.",
  "atk-abh02a5:191": "Idāni sabbesvetesu battiṁsaviññāṇesu sammohavighātatthaṁ –",
  "atk-abh02a5:192": "Paṭisandhippavattīnaṁ, vasenete bhavādisu;",
  "atk-abh02a5:193": "Vijānitabbā saṅkhārā, yathā yesañca paccayā.",
  "atk-abh02a5:194_0": "Tattha tayo bhavā, catasso yoniyo, pañca gatiyo, satta viññāṇaṭṭhitiyo, nava sattāvāsāti",
  "atk-abh02a5:194_1": "ete bhavādayo nāma. Etesu bhavādīsu paṭisandhiyaṁ pavatte ca ete yesaṁ vipākaviññāṇānaṁ",
  "atk-abh02a5:194_2": "paccayā yathā ca paccayā honti tathā vijānitabbāti attho.",
  "atk-abh02a5:195_0": "Tattha – puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena",
  "atk-abh02a5:195_1": "kāmabhave sugatiyaṁ navannaṁ vipākaviññāṇānaṁ paṭisandhiyaṁ nānākkhaṇikakammapaccayena",
  "atk-abh02a5:195_2": "ceva upanissayapaccayena cāti dvidhā paccayo. Rūpāvacarapañcakusalacetanābhedo puññābhisaṅkhāro",
  "atk-abh02a5:195_3": "rūpabhave paṭisandhiyaṁ eva pañcannaṁ. Vuttappabhedakāmāvacaro pana kāmabhave sugatiyaṁ",
  "atk-abh02a5:195_4": "upekkhāsahagatāhetukamanoviññāṇadhātuvajjānaṁ sattannaṁ parittavipākaviññāṇānaṁ vuttanayeneva",
  "atk-abh02a5:195_5": "dvidhā paccayo pavatte, no paṭisandhiyaṁ. Sveva rūpabhave pañcannaṁ vipākaviññāṇānaṁ",
  "atk-abh02a5:195_6": "tatheva paccayo pavatte, no paṭisandhiyaṁ. Kāmabhave pana duggatiyaṁ aṭṭhannampi",
  "atk-abh02a5:195_7": "parittavipākaviññāṇānaṁ tatheva paccayo pavatte, no paṭisandhiyaṁ.",
  "atk-abh02a5:196_0": "Tattha niraye mahāmoggallānattherassa narakacārikādīsu iṭṭhārammaṇasamāyoge so paccayo",
  "atk-abh02a5:196_1": "hoti. Tiracchānesu pana nāgasupaṇṇapetamahiddhikesu ca iṭṭhārammaṇaṁ labbhatiyeva.",
  "atk-abh02a5:196_2": "Sveva kāmabhave sugatiyaṁ soḷasannampi kusalavipākaviññāṇānaṁ tatheva paccayo pavatte",
  "atk-abh02a5:196_3": "ca paṭisandhiyañca. Avisesena puññābhisaṅkhāro rūpabhave dasannaṁ vipākaviññāṇānaṁ",
  "atk-abh02a5:196_4": "tatheva paccayo pavatte ca paṭisandhiyañca.",
  "atk-abh02a5:197_0": "Dvādasākusalacetanābhedo apuññābhisaṅkhāro kāmabhave duggatiyaṁ ekassa viññāṇassa",
  "atk-abh02a5:197_1": "tatheva paccayo paṭisandhiyaṁ, no pavatte; channaṁ pavatte, no paṭisandhiyaṁ; sattannampi",
  "atk-abh02a5:197_2": "akusalavipākaviññāṇānaṁ pavatte ca paṭisandhiyañca. Kāmabhave pana sugatiyaṁ tesaṁyeva",
  "atk-abh02a5:197_3": "sattannaṁ tatheva paccayo pavatte, no paṭisandhiyaṁ; rūpabhave catunnaṁ vipākaviññāṇānaṁ",
  "atk-abh02a5:197_4": "tatheva paccayo pavatte, no paṭisandhiyaṁ. So ca kho kāmāvacare aniṭṭharūpadassanasaddasavanavasena.",
  "atk-abh02a5:197_5": "Brahmaloke pana aniṭṭhā rūpādayo nāma natthi, tathā kāmāvacaradevalokepi.",
  "atk-abh02a5:198": "Āneñjābhisaṅkhāro arūpabhave catunnaṁ vipākaviññāṇānaṁ tatheva paccayo pavatte ca paṭisandhiyañca.",
  "atk-abh02a5:199_0": "Kāmāvacarakusalākusalato pana sabbasaṅgāhikanayena vīsaticetanābhedopi kāyasaṅkhāro",
  "atk-abh02a5:199_1": "kāmabhave dasannaṁ vipākaviññāṇānaṁ paṭisandhiyaṁ nānākkhaṇikakammapaccayena ceva",
  "atk-abh02a5:199_2": "upanissayapaccayena cāti dvidhā paccayo. Sveva kāmabhave terasannaṁ, rūpabhave navannaṁ",
  "atk-abh02a5:199_3": "vipākaviññāṇānaṁ tatheva paccayo pavatte, no paṭisandhiyaṁ. Sveva kāmabhave tevīsatiyā",
  "atk-abh02a5:199_4": "vipākaviññāṇānaṁ tatheva paccayo pavatte ca paṭisandhiyañca. Vacīsaṅkhārepi eseva nayo.",
  "atk-abh02a5:200_0": "Aṭṭhavīsatiekūnatiṁsacetanābhedopi pana cittasaṅkhāro tīsu bhavesu ekūnavīsatiyā",
  "atk-abh02a5:200_1": "vipākaviññāṇānaṁ tatheva paccayo paṭisandhiyaṁ, no pavatte. Sveva dvīsu bhavesu heṭṭhāvuttānaṁ",
  "atk-abh02a5:200_2": "terasannañca navannañcāti dvāvīsatiyā vipākaviññāṇānaṁ tatheva paccayo pavatte, no",
  "atk-abh02a5:200_3": "paṭisandhiyaṁ. Tīsu pana bhavesu dvattiṁsāyapi vipākaviññāṇānaṁ tatheva paccayo pavatte",
  "atk-abh02a5:200_4": "ceva paṭisandhiyañca. Evaṁ tāva bhavesu paṭisandhipavattīnaṁ vasena te saṅkhārā yesaṁ",
  "atk-abh02a5:200_5": "paccayā, yathā ca paccayā honti tathā vijānitabbā. Eteneva nayena yoniādīsupi veditabbā.",
  "atk-abh02a5:201_0": "Tatridaṁ ādito paṭṭhāya mukhamattappakāsanaṁ – imesu hi saṅkhāresu yasmā puññābhisaṅkhāro",
  "atk-abh02a5:201_1": "tāva dvīsu bhavesu paṭisandhiṁ datvā sabbaṁ attano vipākaṁ janeti, tathā aṇḍajādīsu",
  "atk-abh02a5:201_2": "catūsu yonīsu, devamanussasaṅkhātāsu dvīsu gatīsu, nānattakāyanānattasaññīnānattakāyaekattasaññīekattakāyanānattasaññīekattakāyaekattasaññīsaṅkhātāsu",
  "atk-abh02a5:201_3": "manussānañceva paṭhamadutiyatatiyajjhānabhūmīnañca vasena catūsu viññāṇaṭṭhitīsu.",
  "atk-abh02a5:201_4": "Asaññasattāvāse panesa rūpamattamevābhisaṅkharotīti catūsuyeva sattāvāsesu ca paṭisandhiṁ",
  "atk-abh02a5:201_5": "datvā sabbaṁ attano vipākaṁ janeti. Tasmā esa etesu dvīsu bhavesu, catūsu yonīsu,",
  "atk-abh02a5:201_6": "dvīsu gatīsu, catūsu viññāṇaṭṭhitīsu, catūsu sattāvāsesu ca ekavīsatiyā vipākaviññāṇānaṁ",
  "atk-abh02a5:201_7": "vuttanayeneva paccayo hoti yathāsambhavaṁ paṭisandhiyaṁ pavatte ca.",
  "atk-abh02a5:202_0": "Apuññābhisaṅkhāro pana yasmā ekasmiññeva kāmabhave, catūsu yonīsu, avasesāsu tīsu",
  "atk-abh02a5:202_1": "gatīsu, nānattakāyaekattasaññīsaṅkhātāya ekissā viññāṇaṭṭhitiyā, tādiseyeva ca ekasmiṁ",
  "atk-abh02a5:202_2": "sattāvāse paṭisandhivasena vipaccati, tasmā esa ekasmiṁ bhave catūsu yonīsu, tīsu",
  "atk-abh02a5:202_3": "gatīsu, ekissā viññāṇaṭṭhitiyā, ekamhi ca sattāvāse sattannaṁ vipākaviññāṇānaṁ vuttanayeneva",
  "atk-abh02a5:202_4": "paccayo hoti paṭisandhiyaṁ pavatte ca.",
  "atk-abh02a5:203_0": "Āneñjābhisaṅkhāro pana yasmā ekasmiṁ arūpabhave, ekissā opapātikayoniyā, ekissā devagatiyā,",
  "atk-abh02a5:203_1": "ākāsānañcāyatanādīsu tīsu viññāṇaṭṭhitīsu, ākāsānañcāyatanādīsu ca catūsu sattāvāsesu",
  "atk-abh02a5:203_2": "paṭisandhivasena vipaccati, tasmā esa ekasmiṁyeva bhave, ekissā yoniyā, ekissā devagatiyā,",
  "atk-abh02a5:203_3": "tīsu viññāṇaṭṭhitīsu catūsu sattāvāsesu, catunnaṁ viññāṇānaṁ vuttanayeneva paccayo",
  "atk-abh02a5:203_4": "hoti paṭisandhiyaṁ pavatte ca.",
  "atk-abh02a5:204_0": "Kāyasaṅkhāropi yasmā ekasmiṁ kāmabhave, catūsu yonīsu, pañcasu gatīsu, dvīsu viññāṇaṭṭhitīsu,",
  "atk-abh02a5:204_1": "dvīsu ca sattāvāsesu paṭisandhiṁ datvā sabbaṁ attano vipākaṁ janeti, tasmā esa ekasmiṁ",
  "atk-abh02a5:204_2": "bhave, catūsu yonīsu, pañcasu gatīsu, dvīsu viññāṇaṭṭhitīsu, dvīsu ca sattāvāsesu",
  "atk-abh02a5:204_3": "tevīsatiyā vipākaviññāṇānaṁ tatheva paccayo paṭisandhiyaṁ pavatte ca. Vacīsaṅkhārepi eseva nayo.",
  "atk-abh02a5:205_0": "Cittasaṅkhāro pana yasmā ekaṁ sattāvāsaṁ ṭhapetvā na katthaci na vipaccati, tasmā",
  "atk-abh02a5:205_1": "esa tīsu bhavesu, catūsu yonīsu, pañcasu gatīsu, sattasu viññāṇaṭṭhitīsu, aṭṭhasu",
  "atk-abh02a5:205_2": "sattāvāsesu yathāyogaṁ dvattiṁsāya vipākaviññāṇānaṁ tatheva paccayo paṭisandhiyaṁ",
  "atk-abh02a5:205_3": "pavatte ca. Aviññāṇake pana sattāvāse saṅkhārapaccayā viññāṇaṁ natthi.",
  "atk-abh02a5:206": "Apica puññābhisaṅkhāro asaññasattesu kaṭattārūpānaṁ nānākkhaṇikakammapaccayena paccayoti. Evaṁ –",
  "atk-abh02a5:207": "Paṭisandhipavattīnaṁ, vasenete bhavādisu;",
  "atk-abh02a5:208": "Vijānitabbā saṅkhārā, yathā yesañca paccayāti.",
  "atk-abh02a5:209": "Saṅkhārapaccayā viññāṇapadaniddeso.",
  "atk-abh02a5:210": "Nāmarūpapadaniddeso",
  "atk-abh02a5:211": "228. Viññāṇapaccayā nāmarūpaniddese –",
  "atk-abh02a5:212": "Desanābhedato sabba-bhavādīsu pavattito;",
  "atk-abh02a5:213": "Saṅgahā paccayanayā, viññātabbo vinicchayo.",
  "atk-abh02a5:214_0": "‘Desanābhedato’ti “tattha katamaṁ rūpaṁ? Cattāro ca mahābhūtā catunnañca mahābhūtānaṁ",
  "atk-abh02a5:214_1": "upādāya rūpa”nti evaṁ tāva suttante ca idha rūpapadassa abhedato ekasadisā desanā",
  "atk-abh02a5:214_2": "katā; nāmapadassa pana bhedato.",
  "atk-abh02a5:215_0": "Suttantasmiñhi “tattha katamaṁ nāmaṁ? Vedanā saññā cetanā phasso manasikāro”ti vuttaṁ.",
  "atk-abh02a5:215_1": "Idha “vedanākkhandho saññākkhandho saṅkhārakkhandho”ti. Tattha hi yampi cakkhuviññāṇapaccayā",
  "atk-abh02a5:215_2": "nāmaṁ uppajjati, uppannañca cittassa ṭhiti arūpīnaṁ dhammānaṁ āyūti evaṁ aññadhammasannissayena",
  "atk-abh02a5:215_3": "aggahetabbato pākaṭaṁ, taṁ dassento cetanāphassamanasikāravasena saṅkhārakkhandhaṁ",
  "atk-abh02a5:215_4": "tidhā bhinditvā dvīhi khandhehi saddhiṁ desesi. Idha pana tattha vuttañca avuttañca",
  "atk-abh02a5:215_5": "sabbaṁ nāmaṁ saṅgaṇhanto “tayo khandhā – vedanākkhandho saññākkhandho saṅkhārakkhandho”ti āha.",
  "atk-abh02a5:216_0": "Kiṁ pana ime tayo khandhāva nāmaṁ, viññāṇaṁ nāmaṁ nāma na hotīti? No na hoti. Tasmiṁ",
  "atk-abh02a5:216_1": "pana viññāṇe gayhamāne nāmaviññāṇassa ca paccayaviññāṇassa cāti dvinnaṁ viññāṇānaṁ",
  "atk-abh02a5:216_2": "sahabhāvo āpajjati. Tasmā viññāṇaṁ paccayaṭṭhāne ṭhapetvā paccayanibbattaṁ nāmaṁ",
  "atk-abh02a5:216_3": "dassetuṁ tayova khandhā vuttāti. Evaṁ tāva ‘desanābhedato’ viññātabbo vinicchayo.",
  "atk-abh02a5:217_0": "‘Sabbabhavādīsu pavattito’ti ettha pana nāmaṁ ekaṁ sattāvāsaṁ ṭhapetvā sabbabhavayonigativiññāṇaṭṭhitisesasattāvāsesu",
  "atk-abh02a5:217_1": "pavattati. Rūpaṁ dvīsu bhavesu, catūsu yonīsu, pañcasu gatīsu, purimāsu catūsu viññāṇaṭṭhitīsu,",
  "atk-abh02a5:217_2": "pañcasu ca sattāvāsesu pavattati. Evaṁ pavattamāne cetasmiṁ nāmarūpe yasmā abhāvakagabbhaseyyakānaṁ",
  "atk-abh02a5:217_3": "aṇḍajānañca paṭisandhikkhaṇe vatthukāyavasena rūpato dve santatisīsāni tayo ca arūpino",
  "atk-abh02a5:217_4": "khandhā pātubhavanti, tasmā tesaṁ vitthārena rūparūpato vīsati dhammā tayo ca arūpino",
  "atk-abh02a5:217_5": "khandhāti ete tevīsati dhammā viññāṇapaccayā nāmarūpanti veditabbā. Aggahitaggahaṇena",
  "atk-abh02a5:217_6": "pana ekasantatisīsato nava rūpadhamme apanetvā cuddasa, sabhāvakānaṁ bhāvadasakaṁ",
  "atk-abh02a5:217_7": "pakkhipitvā tettiṁsa. Tesampi agahitaggahaṇena santatisīsadvayato aṭṭhārasa rūpadhamme apanetvā pannarasa.",
  "atk-abh02a5:218_0": "Yasmā ca opapātikasattesu brahmakāyikādīnaṁ paṭisandhikkhaṇe cakkhusotavatthudasakānaṁ",
  "atk-abh02a5:218_1": "jīvitindriyanavakassa ca vasena rūparūpato cattāri santatisīsāni tayo ca arūpino",
  "atk-abh02a5:218_2": "khandhā pātubhavanti, tasmā tesaṁ vitthārena rūparūpato ekūnacattālīsa dhammā tayo",
  "atk-abh02a5:218_3": "ca arūpino khandhāti ete dvācattālīsa dhammā viññāṇapaccayā nāmarūpanti veditabbā.",
  "atk-abh02a5:218_4": "Agahitaggahaṇena pana santatisīsattayato sattavīsati dhamme apanetvā pannarasa.",
  "atk-abh02a5:219_0": "Kāmabhave pana yasmā sesaopapātikānaṁ vā saṁsedajānaṁ vā sabhāvakaparipuṇṇāyatanānaṁ",
  "atk-abh02a5:219_1": "paṭisandhikkhaṇe rūparūpato satta santatisīsāni tayo ca arūpino khandhā pātubhavanti,",
  "atk-abh02a5:219_2": "tasmā tesaṁ vitthārena rūparūpato sattati dhammā tayo ca arūpino khandhāti ete tesattati",
  "atk-abh02a5:219_3": "dhammā viññāṇapaccayā nāmarūpanti veditabbā. Aggahitaggahaṇena pana santatisīsachakkato",
  "atk-abh02a5:219_4": "catupaññāsa dhamme apanetvā ekūnavīsati. Esa ukkaṁsato. Avakaṁsena pana taṁtaṁrūpasantatisīsavikalānaṁ",
  "atk-abh02a5:219_5": "tassa tassa vasena hāpetvā hāpetvā saṅkhepato ca vitthārato ca paṭisandhiviññāṇapaccayā",
  "atk-abh02a5:219_6": "nāmarūpasaṅkhātā veditabbā. Arūpīnaṁ pana tayova arūpino khandhā. Asaññīnaṁ rūpato",
  "atk-abh02a5:219_7": "jīvitindriyanavakamevāti. Esa tāva paṭisandhiyaṁ nayo.",
  "atk-abh02a5:220_0": "Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena",
  "atk-abh02a5:220_1": "saha pavattaututo utusamuṭṭhānaṁ suddhaṭṭhakaṁ pātubhavati. Paṭisandhicittaṁ pana",
  "atk-abh02a5:220_2": "rūpaṁ na samuṭṭhāpeti. Tañhi yathā papāte patitapuriso parassa paccayo hotuṁ na sakkoti,",
  "atk-abh02a5:220_3": "evaṁ vatthudubbalatāya dubbalattā rūpaṁ samuṭṭhāpetuṁ na sakkoti. Paṭisandhicittato",
  "atk-abh02a5:220_4": "pana uddhaṁ paṭhamabhavaṅgato pabhuti cittasamuṭṭhānakaṁ suddhaṭṭhakaṁ. Saddapātubhāvakāle",
  "atk-abh02a5:220_5": "paṭisandhikkhaṇato uddhaṁ pavattaututo ceva cittato ca saddanavakaṁ. Ye pana kabaḷikārāhārūpajīvino",
  "atk-abh02a5:220_6": "gabbhaseyyakasattā tesaṁ –",
  "atk-abh02a5:221": "“Yañcassa bhuñjatī mātā, annaṁ pānañca bhojanaṁ;",
  "atk-abh02a5:222": "Tena so tattha yāpeti, mātukucchigato naro”ti. ;",
  "atk-abh02a5:223_0": "Vacanato mātarā ajjhoharitāhārena anugate sarīre, opapātikānaṁ sabbapaṭhamaṁ attano",
  "atk-abh02a5:223_1": "mukhagataṁ kheḷaṁ ajjhoharaṇakāle āhārasamuṭṭhānaṁ suddhaṭṭhakanti idaṁ āhārasamuṭṭhānassa",
  "atk-abh02a5:223_2": "suddhaṭṭhakassa utucittasamuṭṭhānānañca ukkaṁsato dvinnaṁ navakānaṁ vasena chabbīsatividhaṁ,",
  "atk-abh02a5:223_3": "pubbe ekekacittakkhaṇe tikkhattuṁ uppajjamānaṁ vuttaṁ kammasamuṭṭhānaṁ sattatividhanti",
  "atk-abh02a5:223_4": "channavutividhaṁ rūpaṁ tayo ca arūpino khandhāti samāsato navanavuti dhammā. Yasmā",
  "atk-abh02a5:223_5": "vāsaddo aniyato kadācideva pātubhāvato, tasmā duvidhampi taṁ apanetvā ime sattanavuti",
  "atk-abh02a5:223_6": "dhammā yathāsambhavaṁ sabbasattānaṁ viññāṇapaccayā nāmarūpanti veditabbā. Tesañhi",
  "atk-abh02a5:223_7": "suttānampi pamattānampi carantānampi khādantānampi pivantānampi divā ca rattiñca",
  "atk-abh02a5:223_8": "ete viññāṇapaccayā pavattanti. Tañca tesaṁ viññāṇapaccayabhāvaṁ parato vaṇṇayissāma.",
  "atk-abh02a5:224_0": "Yaṁ panetamettha kammajarūpaṁ taṁ bhavayonigativiññāṇaṭṭhitisattāvāsesu sabbapaṭhamaṁ",
  "atk-abh02a5:224_1": "patiṭṭhahantampi tisamuṭṭhānikarūpena anupatthaddhaṁ na sakkoti saṇṭhātuṁ, nāpi tisamuṭṭhānikaṁ",
  "atk-abh02a5:224_2": "tena anupatthaddhaṁ. Atha kho vātabbhāhatāpi catuddisavavatthāpitā naḷakalāpiyo viya,",
  "atk-abh02a5:224_3": "ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññūpatthaddhānevetāni",
  "atk-abh02a5:224_4": "apatamānāni saṇṭhahitvā ekampi vassaṁ dvepi vassāni…pe… vassasatampi yāva tesaṁ sattānaṁ",
  "atk-abh02a5:224_5": "āyukkhayo vā puññakkhayo vā tāva pavattantīti. Evaṁ ‘sabbabhavādīsu pavattito’pettha",
  "atk-abh02a5:224_6": "viññātabbo vinicchayo.",
  "atk-abh02a5:225_0": "‘Saṅgahā’ti ettha ca yaṁ āruppe pavattipaṭisandhīsu pañcavokārabhave ca pavattiyā",
  "atk-abh02a5:225_1": "viññāṇapaccayā nāmameva, yañca asaññīsu sabbattha pañcavokārabhave ca pavattiyā viññāṇapaccayā",
  "atk-abh02a5:225_2": "rūpameva, yañca pañcavokārabhave sabbattha viññāṇapaccayā nāmarūpaṁ, taṁ sabbaṁ nāmañca",
  "atk-abh02a5:225_3": "rūpañca nāmarūpañca nāmarūpanti evaṁ ekadesasarūpekasesanayena saṅgahetvā viññāṇapaccayā",
  "atk-abh02a5:225_4": "nāmarūpanti veditabbaṁ. Asaññīsu viññāṇābhāvā ayuttanti ce nāyuttaṁ. Idañhi –",
  "atk-abh02a5:226": "Nāmarūpassa yaṁ hetu, viññāṇaṁ taṁ dvidhā mataṁ;",
  "atk-abh02a5:227": "Vipākamavipākañca, yuttameva yato idaṁ.",
  "atk-abh02a5:228_0": "Yañhi nāmarūpassa hetu viññāṇaṁ taṁ vipākāvipākabhedato dvidhā mataṁ. Idañca asaññasattesu",
  "atk-abh02a5:228_1": "kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṁ, tathā",
  "atk-abh02a5:228_2": "pañcavokāre pavattiyaṁ kusalādicittakkhaṇe kammasamuṭṭhānanti yuttameva idaṁ. Evaṁ",
  "atk-abh02a5:228_3": "‘saṅgahato’pettha viññātabbo vinicchayo.",
  "atk-abh02a5:229": "‘Paccayanayā’ti ettha hi –",
  "atk-abh02a5:230": "Nāmassa pākaviññāṇaṁ, navadhā hoti paccayo;",
  "atk-abh02a5:231": "Vatthurūpassa navadhā, sesarūpassa aṭṭhadhā.",
  "atk-abh02a5:232": "Abhisaṅkhāraviññāṇaṁ, hoti rūpassa ekadhā;",
  "atk-abh02a5:233": "Tadaññaṁ pana viññāṇaṁ, tassa tassa yathārahaṁ.",
  "atk-abh02a5:234_0": "Yañhetaṁ paṭisandhiyaṁ pavattiyaṁ vā vipākasaṅkhātaṁ nāmaṁ, tassa rūpamissassa vā",
  "atk-abh02a5:234_1": "rūpaamissassa vā paṭisandhikaṁ vā aññaṁ vā vipākaviññāṇaṁ sahajātaaññamaññanissayasampayuttavipākaāhāraindriyaatthiavigatapaccayehi",
  "atk-abh02a5:234_2": "navadhā paccayo hoti. Vatthurūpassa paṭisandhiyaṁ sahajātaaññamaññanissayavipākaāhāraindriyavippayuttaatthiavigatapaccayehi",
  "atk-abh02a5:234_3": "navadhā paccayo hoti. Ṭhapetvā pana vatthurūpaṁ sesarūpassa imesu navasu aññamaññapaccayaṁ",
  "atk-abh02a5:234_4": "apanetvā sesehi aṭṭhahi paccayehi paccayo hoti. Abhisaṅkhāraviññāṇaṁ pana asaññasattarūpassa",
  "atk-abh02a5:234_5": "vā pañcavokāre vā kammajassa suttantikapariyāyena upanissayavasena ekadhāva paccayo",
  "atk-abh02a5:234_6": "hoti. Avasesaṁ paṭhamabhavaṅgato pabhuti sabbampi viññāṇaṁ tassa tassa nāmarūpassa",
  "atk-abh02a5:234_7": "yathārahaṁ paccayo hotīti veditabbaṁ. Vitthārato pana tassa paccayanaye dassiyamāne",
  "atk-abh02a5:234_8": "sabbāpi paṭṭhānakathā vitthāretabbā hotīti na taṁ ārabhāma.",
  "atk-abh02a5:235_0": "Tattha siyā – kathaṁ panetaṁ jānitabbaṁ “paṭisandhināmarūpaṁ viññāṇapaccayā hotī”ti?",
  "atk-abh02a5:235_1": "Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṁ",
  "atk-abh02a5:235_2": "viññāṇapaccayatā siddhā. Yuttito pana –",
  "atk-abh02a5:236": "Cittajena hi rūpena, idha diṭṭhena sijjhati;",
  "atk-abh02a5:237": "Adiṭṭhassāpi rūpassa, viññāṇaṁ paccayo iti.",
  "atk-abh02a5:238_0": "Citte hi pasanne appasanne vā tadanurūpāni rūpāni uppajjamānāni diṭṭhāni. Diṭṭhena",
  "atk-abh02a5:238_1": "ca adiṭṭhassa anumānaṁ hotīti iminā idha diṭṭhena cittajarūpena adiṭṭhassāpi paṭisandhirūpassa",
  "atk-abh02a5:238_2": "viññāṇaṁ paccayo hotīti jānitabbametaṁ. Kammasamuṭṭhānassāpi hi tassa cittasamuṭṭhānasseva",
  "atk-abh02a5:238_3": "viññāṇapaccayatā paṭṭhāne āgatāti. Evaṁ paccayanayato pettha viññātabbo vinicchayo.",
  "atk-abh02a5:239_0": "Ettha ca “viññāṇapaccayā nāmarūpa”nti bhāsamānena bhagavatā yasmā upaparikkhamānānaṁ",
  "atk-abh02a5:239_1": "paṇḍitānaṁ paramatthato nāmarūpamattameva pavattamānaṁ dissati, na satto, na poso;",
  "atk-abh02a5:239_2": "tasmā appaṭivattiyaṁ samaṇena vā brāhmaṇena vā devena vā mārena vā brahmunā vā kenaci",
  "atk-abh02a5:239_3": "vā lokasmiṁ anuttaraṁ dhammacakkaṁ pavattitaṁ hotīti.",
  "atk-abh02a5:240": "Viññāṇapaccayā nāmarūpapadaniddeso.",
  "atk-abh02a5:241": "Saḷāyatanapadaniddeso",
  "atk-abh02a5:242": "229. Nāmarūpapaccayā saḷāyatananiddese –",
  "atk-abh02a5:243": "Nāmaṁ khandhattayaṁ rūpaṁ, bhūtavatthādikaṁ mataṁ;",
  "atk-abh02a5:244": "Katekasesaṁ taṁ tassa, tādisasseva paccayo.",
  "atk-abh02a5:245_0": "Yañhetaṁ saḷāyatanassa paccayabhūtaṁ nāmarūpaṁ, tattha nāmanti vedanādikkhandhattayaṁ,",
  "atk-abh02a5:245_1": "rūpaṁ pana sakasantatipariyāpannaṁ niyamato cattāri bhūtāni cha vatthūni jīvitindriyanti",
  "atk-abh02a5:245_2": "evaṁ bhūtavatthādikaṁ matanti veditabbaṁ. Taṁ pana “nāmañca rūpañca nāmarūpañca nāmarūpa”nti",
  "atk-abh02a5:245_3": "evaṁ katekasesaṁ “chaṭṭhāyatanañca saḷāyatanañca saḷāyatana”nti evaṁ katekasesasseva",
  "atk-abh02a5:245_4": "saḷāyatanassa paccayoti veditabbaṁ. Kasmā? Yasmā āruppe nāmameva paccayo. Tañca chaṭṭhāyatanasseva,",
  "atk-abh02a5:245_5": "na aññassa. “Nāmapaccayā chaṭṭhāyatana”nti hi abyākatavāre vakkhati. Idha saṅgahitameva",
  "atk-abh02a5:245_6": "hi tattha vibhattanti veditabbaṁ.",
  "atk-abh02a5:246_0": "Tattha siyā – kathaṁ panetaṁ jānitabbaṁ “nāmarūpaṁ saḷāyatanassa paccayo”ti? Nāmarūpabhāve",
  "atk-abh02a5:246_1": "bhāvato. Tassa tassa hi nāmassa rūpassa ca bhāve taṁ taṁ āyatanaṁ hoti, na aññathā.",
  "atk-abh02a5:246_2": "Sā panassa tabbhāvabhāvībhāvatā paccayanayasmiññeva āvibhavissati. Tasmā –",
  "atk-abh02a5:247": "Paṭisandhiyaṁ pavatte vā, hoti yaṁ yassa paccayo;",
  "atk-abh02a5:248": "Yathā ca paccayo hoti, tathā neyyaṁ vibhāvinā.",
  "atk-abh02a5:249": "Tatrāyaṁ atthadīpanā –",
  "atk-abh02a5:250": "Nāmameva hi āruppe, paṭisandhipavattisu;",
  "atk-abh02a5:251": "Paccayo sattadhā chaṭṭhā, hoti taṁ avakaṁsato.",
  "atk-abh02a5:252_0": "Kathaṁ? ‘Paṭisandhiyaṁ’ tāva avakaṁsato sahajātaaññamaññanissayasampayuttavipākaatthiavigatapaccayehi",
  "atk-abh02a5:252_1": "sattadhā nāmaṁ chaṭṭhāyatanassa paccayo hoti. Kiñci panettha hetupaccayena, kiñci",
  "atk-abh02a5:252_2": "āhārapaccayenāti evaṁ aññathāpi paccayo hoti. Tassa vasena ukkaṁsāvakaṁso veditabbo.",
  "atk-abh02a5:253_0": "‘Pavatte’pi vipākaṁ vuttanayeneva paccayo hoti. Itaraṁ pana avakaṁsato vuttappakāresu",
  "atk-abh02a5:253_1": "paccayesu vipākapaccayavajjehi chahi paccayo hoti. Kiñci panettha hetupaccayena,",
  "atk-abh02a5:253_2": "kiñci āhārapaccayenāti evaṁ aññathāpi paccayo hoti. Tassa vasena ukkaṁsāvakaṁso veditabbo.",
  "atk-abh02a5:254": "Aññasmimpi bhave nāmaṁ, tatheva paṭisandhiyaṁ;",
  "atk-abh02a5:255": "Chaṭṭhassa itaresaṁ taṁ, chahākārehi paccayo.",
  "atk-abh02a5:256_0": "Āruppato hi aññasmimpi pañcavokārabhave taṁ vipākanāmaṁ hadayavatthuno sahāyaṁ hutvā",
  "atk-abh02a5:256_1": "chaṭṭhassa manāyatanassa yathā āruppe vuttaṁ tatheva avakaṁsato sattadhā paccayo",
  "atk-abh02a5:256_2": "hoti. Itaresaṁ panetaṁ pañcannaṁ cakkhāyatanādīnaṁ catumahābhūtasahāyaṁ hutvā sahajāta",
  "atk-abh02a5:256_3": "nissayavipākavippayuttaatthiavigatavasena chahākārehi paccayo hoti. Kiñci panettha",
  "atk-abh02a5:256_4": "hetupaccayena, kiñci āhārapaccayenāti evaṁ aññathāpi paccayo hoti. Tassa vasena ukkaṁsāvakaṁso veditabbo.",
  "atk-abh02a5:257": "Pavattepi tathā hoti, pākaṁ pākassa paccayo;",
  "atk-abh02a5:258": "Apākaṁ avipākassa, chadhā chaṭṭhassa paccayo.",
  "atk-abh02a5:259_0": "Pavattepi hi pañcavokārabhave yathā paṭisandhiyaṁ, tatheva vipākanāmaṁ vipākassa",
  "atk-abh02a5:259_1": "chaṭṭhāyatanassa avakaṁsato sattadhā paccayo hoti. Avipākaṁ pana avipākassa chaṭṭhassa",
  "atk-abh02a5:259_2": "avakaṁsatova tato vipākapaccayaṁ apanetvā chadhāva paccayo hoti. Vuttanayeneva panettha",
  "atk-abh02a5:259_3": "ukkaṁsāvakaṁso veditabbo.",
  "atk-abh02a5:260": "Tattheva sesapañcannaṁ, vipākaṁ paccayo bhave;",
  "atk-abh02a5:261": "Catudhā avipākampi, evameva pakāsitaṁ.",
  "atk-abh02a5:262_0": "Tattheva hi pavatte sesānaṁ cakkhāyatanādīnaṁ pañcannaṁ cakkhuppasādādivatthukampi",
  "atk-abh02a5:262_1": "itarampi vipākanāmaṁ pacchājātavippayuttaatthiavigatapaccayehi catudhā paccayo hoti.",
  "atk-abh02a5:262_2": "Yathā ca vipākaṁ, avipākampi evameva pakāsitaṁ. Tasmā kusalādibhedampi tesaṁ catudhā",
  "atk-abh02a5:262_3": "paccayo hotīti veditabbaṁ. Evaṁ tāva nāmameva paṭisandhiyaṁ pavatte vā yassa yassa",
  "atk-abh02a5:262_4": "āyatanassa paccayo hoti, yathā ca hoti, tathā veditabbaṁ.",
  "atk-abh02a5:263": "Rūpaṁ panettha āruppa-bhave bhavati paccayo;",
  "atk-abh02a5:264": "Na ekāyatanassāpi, pañcakkhandhabhave pana.",
  "atk-abh02a5:265": "Rūpato sandhiyaṁ vatthu, chadhā chaṭṭhassa paccayo;",
  "atk-abh02a5:266": "Bhūtāni catudhā honti, pañcannaṁ avisesato.",
  "atk-abh02a5:267_0": "Rūpato hi paṭisandhiyaṁ vatthurūpaṁ chaṭṭhassa manāyatanassa sahajātaaññamaññanissayavippayuttaatthiavigatapaccayehi",
  "atk-abh02a5:267_1": "chadhā paccayo hoti. Cattāri pana bhūtāni avisesato paṭisandhiyaṁ pavatte ca yaṁ",
  "atk-abh02a5:267_2": "yaṁ āyatanaṁ uppajjati, tassa tassa vasena pañcannampi cakkhāyatanādīnaṁ sahajātanissayaatthiavigatapaccayehi",
  "atk-abh02a5:267_3": "catudhā paccayā honti.",
  "atk-abh02a5:268": "Tidhā jīvitametesaṁ, āhāro ca pavattiyaṁ;",
  "atk-abh02a5:269": "Tāneva chadhā chaṭṭhassa, vatthu tasseva pañcadhā.",
  "atk-abh02a5:270": "Etesaṁ pana cakkhādīnaṁ pañcannaṁ paṭisandhiyaṁ pavatte ca atthiavigataindriyavasena rūpajīvitaṁ tidhā paccayo hoti.",
  "atk-abh02a5:271_0": "‘Āhāro cā’ti āhāro ca atthiavigataāhāravasena tidhā paccayo hoti. So ca kho ye sattā",
  "atk-abh02a5:271_1": "āhārūpajīvino, tesaṁ āhārānugate kāye pavattiyaṁyeva, no paṭisandhiyaṁ. Tāni pana",
  "atk-abh02a5:271_2": "pañca cakkhāyatanādīni chaṭṭhassa cakkhusotaghānajivhākāyaviññāṇasaṅkhātassa manāyatanassa",
  "atk-abh02a5:271_3": "nissayapurejātaindriyavippayuttaatthiavigatavasena chahākārehi paccayā honti pavatte,",
  "atk-abh02a5:271_4": "no paṭisandhiyaṁ. Ṭhapetvā pana pañca viññāṇāni tasseva avasesamanāyatanassa vatthurūpaṁ",
  "atk-abh02a5:271_5": "nissayapurejātavippayuttaatthiavigatavasena pañcadhā paccayo hoti pavatte, no paṭisandhiyaṁ.",
  "atk-abh02a5:271_6": "Evaṁ rūpameva paṭisandhiyaṁ pavatte vā yassa yassa āyatanassa paccayo hoti yathā",
  "atk-abh02a5:271_7": "ca hoti tathā veditabbaṁ.",
  "atk-abh02a5:272": "Nāmarūpaṁ panubhayaṁ, hoti yaṁ yassa paccayo;",
  "atk-abh02a5:273": "Yathā ca tampi sabbattha, viññātabbaṁ vibhāvinā.",
  "atk-abh02a5:274_0": "Seyyathidaṁ – paṭisandhiyaṁ tāva pañcavokārabhave khandhattayavatthurūpasaṅkhātaṁ",
  "atk-abh02a5:274_1": "nāmarūpaṁ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi",
  "atk-abh02a5:274_2": "paccayo hotīti idamettha mukhamattaṁ. Vuttanayānusārena pana sakkā sabbaṁ yojetunti",
  "atk-abh02a5:274_3": "na ettha vitthāro dassitoti.",
  "atk-abh02a5:275": "Nāmarūpapaccayā saḷāyatanapadaniddeso.",
  "atk-abh02a5:276": "Phassapadaniddeso",
  "atk-abh02a5:277": "230. Saḷāyatanapaccayā phassaniddese –",
  "atk-abh02a5:278": "Chaḷeva phassā saṅkhepā, cakkhusamphassaādayo;",
  "atk-abh02a5:279": "Viññāṇamiva battiṁsa, vitthārena bhavanti te.",
  "atk-abh02a5:280_0": "‘Saṅkhepato’ hi pāḷiyaṁ cakkhusamphassoti ādayo chaḷeva phassā āgatā. Vitthārena",
  "atk-abh02a5:280_1": "pana cakkhusamphassādayo pañca kusalavipākā pañca akusalavipākāti dasa, sesā bāvīsati",
  "atk-abh02a5:280_2": "lokiyavipākaviññāṇasampayuttā ca bāvīsatīti evaṁ sabbepi saṅkhārapaccayā vuttaviññāṇamiva",
  "atk-abh02a5:280_3": "bāttiṁsa honti. Yaṁ panetassa bāttiṁsavidhassāpi phassassa paccayo saḷāyatanaṁ. Tattha –",
  "atk-abh02a5:281": "Chaṭṭhena saha ajjhattaṁ, cakkhādiṁ bāhirehipi;",
  "atk-abh02a5:282": "Saḷāyatanamicchanti, chahi saddhiṁ vicakkhaṇā.",
  "atk-abh02a5:283_0": "Tattha ye tāva “upādinnakapavattikathā aya”nti ekasantatipariyāpannameva paccayaṁ",
  "atk-abh02a5:283_1": "paccayuppannañca dīpenti, te chaṭṭhāyatanapaccayā phassoti pāḷianusārato āruppe chaṭṭhāyatanañca",
  "atk-abh02a5:283_2": "aññattha sabbasaṅgahato saḷāyatanañca phassassa paccayoti ekadesasarūpekasesaṁ katvā",
  "atk-abh02a5:283_3": "chaṭṭhena saha ajjhattaṁ cakkhādiṁ saḷāyatananti icchanti. Tañhi chaṭṭhāyatanañca",
  "atk-abh02a5:283_4": "saḷāyatanañca saḷāyatanantveva saṅghaṁ gacchati. Ye pana paccayuppannameva ekasantatipariyāpannaṁ",
  "atk-abh02a5:283_5": "dīpenti, paccayaṁ pana bhinnasantānampi, te yaṁ yaṁ āyatanaṁ phassassa paccayo hoti",
  "atk-abh02a5:283_6": "taṁ sabbaṁ dīpentā bāhirampi pariggahetvā tadeva chaṭṭhena saha ajjhattaṁ bāhirehipi",
  "atk-abh02a5:283_7": "rūpāyatanādīhi saddhiṁ saḷāyatananti icchanti. Tampi hi chaṭṭhāyatanañca saḷāyatanañca",
  "atk-abh02a5:283_8": "saḷāyatananti etesaṁ ekasese kate saḷāyatanantveva saṅkhaṁ gacchati.",
  "atk-abh02a5:284_0": "Etthāha – na sabbāyatanehi eko phasso sambhoti, nāpi ekamhā āyatanā sabbe phassā,",
  "atk-abh02a5:284_1": "ayañca saḷāyatanapaccayā phassoti ekova vutto, so kasmāti? Tatridaṁ vissajjanaṁ –",
  "atk-abh02a5:284_2": "saccametaṁ. Sabbehi eko ekamhā vā sabbe na sambhonti, sambhoti pana anekehi eko;",
  "atk-abh02a5:284_3": "yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesā",
  "atk-abh02a5:284_4": "sampayuttadhammāyatanā cāti evaṁ sabbattha yathānurūpaṁ yojetabbaṁ. Tasmā eva hi –",
  "atk-abh02a5:285": "Eko panekāyatana-ppabhavo iti dīpito;",
  "atk-abh02a5:286": "Phassoyaṁ ekavacana-niddesenidha tādinā.",
  "atk-abh02a5:287": "‘Ekavacananiddesenā’ti saḷāyatanapaccayā phassoti iminā hi ekavacananiddesena anekehi āyatanehi eko phasso hotīti tādinā dīpitoti attho. Āyatanesu pana –",
  "atk-abh02a5:288": "Chadhā pañca tato ekaṁ, navadhā bāhirāni cha;",
  "atk-abh02a5:289": "Yathāsambhavametassa, paccayatte vibhāvaye.",
  "atk-abh02a5:290_0": "Tatrāyaṁ vibhāvanā – cakkhāyatanādīni tāva pañca cakkhusamphassādibhedato pañcavidhassa",
  "atk-abh02a5:290_1": "phassassa nissayapurejātaindriyavippayuttaatthiavigatavasena chadhā paccayā honti.",
  "atk-abh02a5:290_2": "Tato paraṁ ekaṁ vipākamanāyatanaṁ anekabhedassa vipākamanosamphassassa sahajātaaññamaññanissayavipākaāhāraindriyasampayuttaatthiavigatavasena",
  "atk-abh02a5:290_3": "navadhā paccayo hoti. Bāhiresu pana rūpāyatanaṁ cakkhusamphassassa ārammaṇapurejātaatthiavigatavasena",
  "atk-abh02a5:290_4": "catudhā paccayo hoti. Tathā saddāyatanādīni sotasamphassādīnaṁ. Manosamphassassa",
  "atk-abh02a5:290_5": "pana tāni dhammāyatanañca tathā ca ārammaṇapaccayamatteneva cāti evaṁ bāhirāni cha",
  "atk-abh02a5:290_6": "yathāsambhavametassa paccayatte vibhāvayeti.",
  "atk-abh02a5:291": "Saḷāyatanapaccayā phassapadaniddeso.",
  "atk-abh02a5:292": "Vedanāpadaniddeso",
  "atk-abh02a5:293": "231. Phassapaccayā vedanāniddese –",
  "atk-abh02a5:294": "Dvārato vedanā vuttā, cakkhusamphassajādikā;",
  "atk-abh02a5:295": "Chaḷeva tā pabhedena, ekūnanavutī matā.",
  "atk-abh02a5:296": "Cakkhusamphassajāvedanātiādinā hi nayena pāḷiyaṁ imā cakkhusamphassajādikā dvārato chaḷeva vedanā vuttā. Tā pana pabhedena ekūnanavutiyā cittehi sampayuttattā ekūnanavutīti matā.",
  "atk-abh02a5:297": "Vedanāsu panetāsu, idha bāttiṁsa vedanā;",
  "atk-abh02a5:298": "Vipākacittayuttāva, adhippetāti bhāsitā.",
  "atk-abh02a5:299": "Aṭṭhadhā tattha pañcannaṁ, pañcadvāramhi paccayo;",
  "atk-abh02a5:300": "Sesānaṁ ekadhā phasso, manodvārepi so tathā.",
  "atk-abh02a5:301_0": "Tattha hi pañcadvāre cakkhupasādādivatthukānaṁ pañcannaṁ vedanānaṁ cakkhusamphassādiko",
  "atk-abh02a5:301_1": "phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo",
  "atk-abh02a5:301_2": "hoti. Sesānaṁ pana ekekasmiṁ dvāre sampaṭicchanasantīraṇatadārammaṇavasena pavattānaṁ",
  "atk-abh02a5:301_3": "kāmāvacaravipākavedanānaṁ cakkhusamphassādiko phasso upanissayavasena ekadhāva paccayo hoti.",
  "atk-abh02a5:302_0": "‘Manodvārepi so tathā’ti manodvārepi hi tadārammaṇavasena pavattānaṁ kāmāvacaravipākavedanānaṁ",
  "atk-abh02a5:302_1": "so sahajātamanosamphassasaṅkhāto phasso tatheva aṭṭhadhā paccayo hoti, paṭisandhibhavaṅgacutivasena",
  "atk-abh02a5:302_2": "ca pavattānaṁ tebhūmakavipākavedanānampi. Yā panetā manodvāre tadārammaṇavasena pavattā",
  "atk-abh02a5:302_3": "kāmāvacaravedanā, tāsaṁ manodvāre āvajjanasampayutto manosamphasso upanissayavasena",
  "atk-abh02a5:302_4": "ekadhā paccayo hotīti.",
  "atk-abh02a5:303": "Phassapaccayā vedanāpadaniddeso.",
  "atk-abh02a5:304": "Taṇhāpadaniddeso",
  "atk-abh02a5:305": "232. Vedanāpaccayā taṇhāniddese –",
  "atk-abh02a5:306": "Rūpataṇhādibhedena, cha taṇhā idha dīpitā;",
  "atk-abh02a5:307": "Ekekā tividhā tattha, pavattākārato matā.",
  "atk-abh02a5:308_0": "Imasmiñhi vedanāpaccayā taṇhāniddese ‘seṭṭhiputto brāhmaṇaputto’ti pitito nāmavasena",
  "atk-abh02a5:308_1": "putto viya imā rūpataṇhā…pe… dhammataṇhāti ārammaṇato nāmavasena cha taṇhā dīpitā",
  "atk-abh02a5:308_2": "pakāsitā kathitāti attho. Tattha rūpe taṇhā rūpataṇhāti iminā nayena padattho veditabbo.",
  "atk-abh02a5:309_0": "Tāsu ca pana taṇhāsu ekekā taṇhā pavattiākārato kāmataṇhā, bhavataṇhā, vibhavataṇhāti",
  "atk-abh02a5:309_1": "evaṁ tividhā matā. Rūpataṇhā eva hi yadā cakkhussa āpāthagataṁ rūpārammaṇaṁ kāmassādavasena",
  "atk-abh02a5:309_2": "assādayamānā pavattati, tadā kāmataṇhā nāma hoti. Yadā tadevārammaṇaṁ dhuvaṁ sassatanti",
  "atk-abh02a5:309_3": "pavattāya sassatadiṭṭhiyā saddhiṁ pavattati, tadā bhavataṇhā nāma hoti. Sassatadiṭṭhisahagato",
  "atk-abh02a5:309_4": "hi rāgo bhavataṇhāti vuccati. Yadā pana tadevārammaṇaṁ “ucchijjati vinassatī”ti pavattāya",
  "atk-abh02a5:309_5": "ucchedadiṭṭhiyā saddhiṁ pavattati, tadā vibhavataṇhā nāma hoti. Ucchedadiṭṭhisahagato",
  "atk-abh02a5:309_6": "hi rāgo vibhavataṇhāti vuccati. Eseva nayo saddataṇhādīsupīti etā aṭṭhārasa taṇhā honti.",
  "atk-abh02a5:310_0": "Tā ajjhattarūpādīsu aṭṭhārasa, bahiddhā aṭṭhārasāti chattiṁsa. Iti atītā chattiṁsa,",
  "atk-abh02a5:310_1": "anāgatā chattiṁsa, paccuppannā chattiṁsāti aṭṭhasataṁ taṇhā honti. Tā pana saṁṅkhippamānā",
  "atk-abh02a5:310_2": "rūpādiārammaṇavasena cha, kāmataṇhādivasena vā tissova taṇhā hontīti veditabbā. Yasmā",
  "atk-abh02a5:310_3": "panime sattā puttaṁ assādetvā putte mamattena dhātiyā viya rūpādiārammaṇavasena uppajjamānaṁ",
  "atk-abh02a5:310_4": "vedanaṁ assādetvā vedanāya mamattena rūpādiārammaṇadāyakānaṁ cittakāragandhabbagandhikasūdatantavāyarasāyanavidhāyakavejjādīnaṁ",
  "atk-abh02a5:310_5": "mahāsakkāraṁ karonti, tasmā sabbāpesā vedanāpaccayā taṇhā hotīti veditabbā.",
  "atk-abh02a5:311": "Yasmā cettha adhippetā, vipākasukhavedanā;",
  "atk-abh02a5:312": "Ekāva ekadhā cesā, tasmā taṇhāya paccayo.",
  "atk-abh02a5:313": "‘Ekadhā’ti upanissayapaccayena paccayo hoti. Yasmā vā –",
  "atk-abh02a5:314": "Dukkhī sukhaṁ patthayati, sukhī bhiyyopi icchati;",
  "atk-abh02a5:315": "Upekkhā pana santattā, sukhamicceva bhāsitā.",
  "atk-abh02a5:316": "Taṇhāya paccayā tasmā, honti tissopi vedanā;",
  "atk-abh02a5:317": "Vedanāpaccayā taṇhā, iti vuttā mahesinā.",
  "atk-abh02a5:318": "Vedanā paccayā cāpi, yasmā nānusayaṁ vinā;",
  "atk-abh02a5:319": "Hoti tasmā na sā hoti, brāhmaṇassa vusīmatoti.",
  "atk-abh02a5:320": "Vedanāpaccayā taṇhāpadaniddeso.",
  "atk-abh02a5:321": "Upādānapadaniddeso",
  "atk-abh02a5:322": "233. Taṇhāpaccayā upādānaniddese –",
  "atk-abh02a5:323": "Upādānāni cattāri, tāni atthavibhāgato;",
  "atk-abh02a5:324": "Dhammasaṅkhepavitthārā, kamato ca vibhāvaye.",
  "atk-abh02a5:325_0": "Pāḷiyañhi upādānanti kāmupādānaṁ…pe… attavādupādānanti imāni cattāri upādānāni āgatāni.",
  "atk-abh02a5:325_1": "Tesaṁ ayaṁ atthavibhāgo – vatthusaṅkhātaṁ kāmaṁ upādiyatīti kāmupādānaṁ. Kāmo ca",
  "atk-abh02a5:325_2": "so upādānañcātipi kāmupādānaṁ. Upādānanti daḷhaggahaṇaṁ. Daḷhattho hettha upasaddo",
  "atk-abh02a5:325_3": "upāyāsa-upakaṭṭhādīsu viya. Tathā diṭṭhi ca sā upādānañcāti diṭṭhupādānaṁ. Diṭṭhiṁ",
  "atk-abh02a5:325_4": "upādiyatīti vā diṭṭhupādānaṁ. Sassato attā ca loko cātiādīsu hi purimadiṭṭhiṁ uttaradiṭṭhi",
  "atk-abh02a5:325_5": "upādiyati. Tathā sīlabbataṁ upādiyatīti sīlabbatupādānaṁ. Sīlabbatañca taṁ upādānañcātipi",
  "atk-abh02a5:325_6": "sīlabbatupādānaṁ. Gosīlagovatādīni hi evaṁ suddhīti abhinivesato sayameva upādānānīti.",
  "atk-abh02a5:325_7": "Tathā vadanti etenāti vādo, upādiyanti etenāti upādānaṁ. Kiṁ vadanti upādiyanti vā?",
  "atk-abh02a5:325_8": "Attānaṁ. Attano vādupādānaṁ attavādupādānaṁ. Attavādamattameva vā attāti upādiyanti",
  "atk-abh02a5:325_9": "etenāti attavādupādānaṁ. Ayaṁ tāva tesaṁ atthavibhāgo.",
  "atk-abh02a5:326_0": "‘Dhammasaṅkhepavitthāre’ pana kāmupādānaṁ tāva “tattha katamaṁ kāmupādānaṁ? Yo kāmesu",
  "atk-abh02a5:326_1": "kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ",
  "atk-abh02a5:326_2": "– idaṁ vuccati kāmupādāna”nti āgatattā saṅkhepato taṇhādaḷhattaṁ vuttaṁ. Taṇhādaḷhattaṁ",
  "atk-abh02a5:326_3": "nāma purimataṇhāupanissayapaccayena daḷhasambhūtā uttarataṇhā eva. Keci panāhu –",
  "atk-abh02a5:326_4": "appattavisayapatthanā taṇhā, andhakāre corassa hatthappasāraṇaṁ viya. Sampattavisayaggahaṇaṁ",
  "atk-abh02a5:326_5": "upādānaṁ, tasseva bhaṇḍaggahaṇaṁ viya. Appicchatāsantuṭṭhitāpaṭipakkhā ca te dhammā.",
  "atk-abh02a5:326_6": "Tathā pariyesanārakkhadukkhamūlāti. Sesupādānattayaṁ pana saṅkhepato diṭṭhimattameva.",
  "atk-abh02a5:327_0": "Vitthārato pana pubbe rūpādīsu vuttāya aṭṭhasatappabhedāyapi taṇhāya daḷhabhāvo kāmupādānaṁ.",
  "atk-abh02a5:327_1": "Dasavatthukā micchādiṭṭhi diṭṭhupādānaṁ. Yathāha – “tattha katamaṁ diṭṭhupādānaṁ?",
  "atk-abh02a5:327_2": "Natthi dinnaṁ, natthi yiṭṭhaṁ…pe… sacchikatvā pavedentīti yā evarūpā diṭṭhi…pe… vipariyesaggāho",
  "atk-abh02a5:327_3": "– idaṁ vuccati diṭṭhupādāna”nti sīlavatehi suddhiparāmasanaṁ pana sīlabbatupādānaṁ.",
  "atk-abh02a5:327_4": "Yathāha – “tattha katamaṁ sīlabbatupādānaṁ? Ito bahiddhā samaṇabrāhmaṇānaṁ sīlena",
  "atk-abh02a5:327_5": "suddhi, vatena suddhi, sīlabbatena suddhīti yā evarūpā diṭṭhi…pe… vipariyesaggāho",
  "atk-abh02a5:327_6": "– idaṁ vuccati sīlabbatupādāna”nti. Vīsativatthukā sakkāyadiṭṭhi attavādupādānaṁ.",
  "atk-abh02a5:327_7": "Yathāha – “tattha katamaṁ attavādupādānaṁ? Idha assutavā puthujjano…pe… sappurisadhamme",
  "atk-abh02a5:327_8": "avinīto rūpaṁ attato samanupassati…pe… vipariyesaggāho – idaṁ vuccati attavādupādāna”nti.",
  "atk-abh02a5:327_9": "Ayamettha dhammasaṅkhepavitthāro.",
  "atk-abh02a5:328_0": "‘Kamato’ti ettha pana tividho kamo – uppattikkamo, pahānakkamo, desanākkamo ca. Tattha",
  "atk-abh02a5:328_1": "anamatagge saṁsāre imassa paṭhamaṁ uppattīti abhāvato kilesānaṁ nippariyāyena uppattikkamo",
  "atk-abh02a5:328_2": "na vuccati. Pariyāyena pana yebhuyyena ekasmiṁ bhave attaggāhapubbaṅgamo sassatucchedābhiniveso.",
  "atk-abh02a5:328_3": "Tato “sassato ayaṁ attā”ti gaṇhato attavisuddhatthaṁ sīlabbatupādānaṁ, ucchijjatīti",
  "atk-abh02a5:328_4": "gaṇhato paralokanirapekkhassa kāmupādānanti evaṁ paṭhamaṁ attavādupādānaṁ, tato diṭṭhisīlabbatakāmupādānānīti",
  "atk-abh02a5:328_5": "ayametesaṁ ekasmiṁ bhave uppattikkamo.",
  "atk-abh02a5:329": "Diṭṭhupādānādīni cettha paṭhamaṁ pahīyanti sotāpattimaggavajjhattā. Kāmupādānaṁ pacchā arahattamaggavajjhattāti. Ayametesaṁ pahānakkamo.",
  "atk-abh02a5:330_0": "Mahāvisayattā pana pākaṭattā ca etesu kāmupādānaṁ paṭhamaṁ desitaṁ. Mahāvisayañhi",
  "atk-abh02a5:330_1": "taṁ aṭṭhacittasampayogā. Appavisayāni itarāni catucittasampayogā. Yebhuyyena ca ālayarāmatāya",
  "atk-abh02a5:330_2": "pajāya pākaṭaṁ kāmupādānaṁ, na itarāni. Kāmupādānavā vatthukāmānaṁ samadhigamatthaṁ",
  "atk-abh02a5:330_3": "kotūhalamaṅgalādibahulo hoti, na sassatadiṭṭhīti tadanantaraṁ diṭṭhupādānaṁ. Taṁ",
  "atk-abh02a5:330_4": "pabhijjamānaṁ sīlabbataattavādupādānavasena duvidhaṁ hoti. Tasmiṁ dvaye gokiriyaṁ",
  "atk-abh02a5:330_5": "vā kukkurakiriyaṁ vā disvāpi veditabbato oḷārikanti sīlabbatupādānaṁ paṭhamaṁ desitaṁ,",
  "atk-abh02a5:330_6": "sukhumattā ante attavādupādānanti ayametesaṁ desanākkamo.",
  "atk-abh02a5:331": "Taṇhā ca purimassettha, ekadhā hoti paccayo;",
  "atk-abh02a5:332": "Sattadhā aṭṭhadhā vāpi, hoti sesattayassa sā.",
  "atk-abh02a5:333_0": "Ettha ca evaṁ desite upādānacatukke purimassa kāmupādānassa kāmataṇhā upanissayavasena",
  "atk-abh02a5:333_1": "ekadhāva paccayo hoti taṇhābhinanditesu visayesu uppattito. Sesattayassa pana sahajātaaññamaññanissayasampayuttaatthiavigatahetuvasena",
  "atk-abh02a5:333_2": "sattadhā vā upanissayena saha aṭṭhadhā vāpi paccayo hoti. Yadā ca sā upanissayavasena",
  "atk-abh02a5:333_3": "paccayo hoti tadā asahajātāva hotīti.",
  "atk-abh02a5:334": "Taṇhāpaccayā upādānapadaniddeso.",
  "atk-abh02a5:335": "Bhavapadaniddeso",
  "atk-abh02a5:336": "234. Upādānapaccayā bhavaniddese –",
  "atk-abh02a5:337": "Atthato dhammato ceva, sātthato bhedasaṅgahā;",
  "atk-abh02a5:338": "Yaṁ yassa paccayo ceva, viññātabbo vinicchayo.",
  "atk-abh02a5:339_0": "Tattha bhavatīti bhavo. Duvidhenāti dvīhi ākārehi pavattitoti attho. Athavā duvidhenāti",
  "atk-abh02a5:339_1": "paccate karaṇavacanaṁ, duvidhoti vuttaṁ hoti. Atthīti saṁvijjati. Kammameva bhavo",
  "atk-abh02a5:339_2": "kammabhavo. Upapattiyeva bhavo upapattibhavo. Ettha ca upapatti bhavatīti bhavo.",
  "atk-abh02a5:339_3": "Kammaṁ pana yathā sukhakāraṇattā “sukho buddhānamuppādo”ti vutto, evaṁ bhavakāraṇattā",
  "atk-abh02a5:339_4": "phalavohārena bhavoti veditabbaṁ. Tattha katamo kammabhavoti tesu dvīsu bhavesu yo",
  "atk-abh02a5:339_5": "kammabhavoti vutto, so katamoti attho. Puññābhisaṅkhārādayo vuttatthā eva. Sabbanti",
  "atk-abh02a5:339_6": "anavasesaṁ. Bhavaṁ gacchati gameti cāti bhavagāmi. Iminā lokuttaraṁ paṭikkhipati.",
  "atk-abh02a5:339_7": "Ayañhi vaṭṭakathā, tañca vivaṭṭanissitanti. Karīyatīti kammaṁ.",
  "atk-abh02a5:340_0": "Kāmabhavādīsu kāmasaṅkhāto bhavo kāmabhavo. Esa nayo rūpārūpabhavesu. Saññāvataṁ",
  "atk-abh02a5:340_1": "bhavo, saññā vā ettha bhave atthīti saññābhavo. Vipariyāyena asaññābhavo. Oḷārikasaññāya",
  "atk-abh02a5:340_2": "abhāvā sukhumāya ca bhāvā neva saññā nāsaññā asmiṁ bhaveti nevasaññānāsaññābhavo.",
  "atk-abh02a5:340_3": "Ekena rūpakkhandhena vokiṇṇo bhavo ekavokārabhavo. Eko vā vokāro assa bhavassāti",
  "atk-abh02a5:340_4": "ekavokārabhavo. Eseva nayo catuvokārapañcavokārabhavesu. Ayaṁ vuccati upapattibhavoti",
  "atk-abh02a5:340_5": "esa navavidhopi upapattibhavo nāma vuccatīti. Evaṁ tāvettha ‘atthato’ viññātabbo vinicchayo.",
  "atk-abh02a5:341_0": "‘Dhammato’ pana ettha hi puññābhisaṅkhāro dhammato terasa cetanā, apuññābhisaṅkhāro",
  "atk-abh02a5:341_1": "dvādasa, āneñjābhisaṅkhāro catasso. “Sabbampi bhavagāmikamma”nti etena sabbepete",
  "atk-abh02a5:341_2": "dhammā cetanā sampayuttā vā kammasaṅkhātā ācayagāmino dhammā saṅgahitā. Kāmabhavo",
  "atk-abh02a5:341_3": "pañca upādinnakkhandhā, tathā rūpabhavo, arūpabhavo cattāro, saññābhavo catupañca,",
  "atk-abh02a5:341_4": "asaññābhavo eko upādinnakkhandho, nevasaññānāsaññābhavo cattāro. Ekavokārabhavādayo",
  "atk-abh02a5:341_5": "ekacatupañcakkhandhā upādinnakkhandhehīti evamettha ‘dhammato’pi viññātabbo vinicchayo.",
  "atk-abh02a5:342_0": "‘Sātthato’ti yathā ca bhavaniddese tatheva kāmañca saṅkhāraniddesepi puññābhisaṅkhārādayova",
  "atk-abh02a5:342_1": "vuttā, evaṁ santepi purimā atītakammavasena idha paṭisandhiyā paccayattā vuttā. Ime",
  "atk-abh02a5:342_2": "paccuppannakammavasena āyatiṁ paṭisandhiyā paccayattāti punavacanaṁ sātthakameva.",
  "atk-abh02a5:342_3": "Pubbe vā “tattha katamo puññābhisaṅkhāro? Kusalacetanā kāmāvacarā”ti evamādinā nayena",
  "atk-abh02a5:342_4": "cetanāva saṅkhārāti vuttā. Idha pana “sabbampi bhavagāmikamma”nti vacanato cetanāsampayuttāpi.",
  "atk-abh02a5:342_5": "Pubbe ca viññāṇapaccayameva kammaṁ saṅkhārāti vuttaṁ, idāni asaññābhavanibbattakampi.",
  "atk-abh02a5:342_6": "Kiṁ vā bahunā? “Avijjāpaccayā saṅkhārā”ti ettha puññābhisaṅkhārādayova kusalākusaladhammā",
  "atk-abh02a5:342_7": "vuttā. “Upādānapaccayā bhavo”ti idha pana upapattibhavassāpi saṅgahitattā kusalākusalābyākatā",
  "atk-abh02a5:342_8": "dhammā vuttā. Tasmā sabbathāpi sātthakamevidaṁ punavacananti. Evamettha ‘sātthato’pi",
  "atk-abh02a5:342_9": "viññātabbo vinicchayo.",
  "atk-abh02a5:343_0": "‘Bhedasaṅgahā’ti upādānapaccayā bhavassa bhedato ceva saṅgahato ca. Yañhi kāmupādānapaccayā",
  "atk-abh02a5:343_1": "kāmabhavanibbattakaṁ kammaṁ kariyati, so kammabhavo. Tadabhinibbattā khandhā upapattibhavo.",
  "atk-abh02a5:343_2": "Esa nayo rūpārūpabhavesu. Evaṁ kāmupādānapaccayā dve kāmabhavā, tadantogadhāva saññābhavapañcavokārabhavā;",
  "atk-abh02a5:343_3": "dve rūpabhavā, tadantogadhāva saññābhavaasaññābhavaekavokārabhavapañcavokārabhavā;",
  "atk-abh02a5:343_4": "dve arūpabhavā, tadantogadhāva saññābhavanevasaññānāsaññābhavacatuvokārabhavāti saddhiṁ",
  "atk-abh02a5:343_5": "antogadhehi cha bhavā. Yathā ca kāmupādānapaccayā saddhiṁ antogadhehi cha bhavā tathā",
  "atk-abh02a5:343_6": "sesupādānapaccayāpīti evaṁ upādānapaccayā bhedato saddhiṁ antogadhehi catuvīsati bhavā.",
  "atk-abh02a5:344_0": "Saṅgahato pana kammabhavaṁ upapattibhavañca ekato katvā kāmupādānapaccayā saddhiṁ",
  "atk-abh02a5:344_1": "antogadhehi eko kāmabhavo, tathā rūpārūpabhavāti tayo bhavā. Tathā sesupādānapaccayāpīti",
  "atk-abh02a5:344_2": "evaṁ upādānapaccayā saṅgahato saddhiṁ antogadhehi dvādasa bhavā. Apica avisesena",
  "atk-abh02a5:344_3": "upādānapaccayā kāmabhavūpagaṁ kammaṁ kammabhavo. Tadabhinibbattā khandhā upapattibhavo.",
  "atk-abh02a5:344_4": "Esa nayo rūpārūpabhavesu. Evaṁ upādānapaccayā saddhiṁ antogadhehi dve kāmabhavā,",
  "atk-abh02a5:344_5": "dve rūpabhavā, dve arūpabhavāti aparenapi pariyāyena saṅgahato cha bhavā. Kammabhavaupapattibhavabhedaṁ",
  "atk-abh02a5:344_6": "vā anupagamma saddhiṁ antogadhehi kāmabhavādivasena tayo bhavā honti. Kāmabhavādibhedañcāpi",
  "atk-abh02a5:344_7": "anupagamma kammabhavaupapattibhavavasena dve bhavā honti. Kammupapattibhedañca anupagamma",
  "atk-abh02a5:344_8": "upādānapaccayā bhavoti bhavavasena eko bhavo hotīti. Evamettha upādānapaccayassa",
  "atk-abh02a5:344_9": "bhavassa bhedasaṅgahāpi viññātabbo vinicchayo.",
  "atk-abh02a5:345_0": "‘Yaṁ yassa paccayo cevā’ti yañcettha upādānaṁ yassa paccayo hoti, tatopi viññātabbo",
  "atk-abh02a5:345_1": "vinicchayoti attho. Kiṁ panettha kassa paccayo hoti? Yaṁ kiñci yassa kassaci paccayo",
  "atk-abh02a5:345_2": "hotiyeva. Ummattako viya hi puthujjano. So ‘idaṁ yuttaṁ, idaṁ ayutta’nti avicāretvā",
  "atk-abh02a5:345_3": "yassa kassaci upādānassa vasena yaṁ kiñci bhavaṁ patthetvā yaṁ kiñci kammaṁ karotiyeva.",
  "atk-abh02a5:345_4": "Tasmā yadekacce “sīlabbatupādānena rūpārūpabhavā na hontī”ti vadanti, taṁ na gahetabbaṁ.",
  "atk-abh02a5:345_5": "Sabbena pana sabbo hotīti gahetabbaṁ, seyyathidaṁ – idhekacco anussavavasena vā diṭṭhānusārena",
  "atk-abh02a5:345_6": "vā “kāmā nāmete manussaloke ceva khattiyamahāsālakulādīsu chakāmāvacaradevaloke ca",
  "atk-abh02a5:345_7": "samiddhā”ti cintetvā tesaṁ adhigamatthaṁ asaddhammasavanādīhi vañcito ‘iminā kammena",
  "atk-abh02a5:345_8": "kāmā sampajjantī’ti maññamāno kāmupādānavasena kāyaduccaritādīnipi karoti. So duccaritapāripūriyā",
  "atk-abh02a5:345_9": "apāye uppajjati; sandiṭṭhike vā pana kāme patthayamāno paṭiladdhe vā gopayamāno kāmupādānavasena",
  "atk-abh02a5:345_10": "kāyaduccaritādīnipi karoti. So duccaritapāripūriyā apāye uppajjati. Tatrāssa upapattihetubhūtaṁ",
  "atk-abh02a5:345_11": "kammaṁ kammabhavo, kammābhinibbattā khandhā upapattibhavo saññābhavapañcavokārabhavā",
  "atk-abh02a5:345_12": "pana tadantogadhā eva.",
  "atk-abh02a5:346_0": "Aparo pana saddhammasavanādīhi upabrūhitañāṇo “iminā kammena kāmā sampajjantī”ti",
  "atk-abh02a5:346_1": "maññamāno kāmupādānavasena kāyasucaritādīni karoti. So sucaritapāripūriyā devesu",
  "atk-abh02a5:346_2": "vā manussesu vā uppajjati. Tatrāssa upapattihetubhūtaṁ kammaṁ kammabhavo, kammābhinibbattā",
  "atk-abh02a5:346_3": "khandhā upapattibhavo. Saññābhavapañcavokārabhavā pana tadantogadhā eva. Iti kāmupādānaṁ",
  "atk-abh02a5:346_4": "sappabhedassa sāntogadhassa kāmabhavassa paccayo hoti.",
  "atk-abh02a5:347_0": "Aparo “rūpārūpabhavesu tato samiddhatarā kāmā”ti sutvā vā parikappetvā vā kāmupādānavaseneva",
  "atk-abh02a5:347_1": "rūpārūpasamāpattiyo nibbattetvā samāpattibalena rūpārūpabrahmaloke uppajjati. Tatrāssa",
  "atk-abh02a5:347_2": "upapattihetubhūtaṁ kammaṁ kammabhavo, kammābhinibbattā khandhā upapattibhavo. Saññāasaññā",
  "atk-abh02a5:347_3": "nevasaññā nāsaññāekavokāracatuvokārapañcavokārabhavā pana tadantogadhā eva. Iti kāmupādānaṁ",
  "atk-abh02a5:347_4": "sappabhedānaṁ sāntogadhānaṁ rūpārūpabhavānampi paccayo hoti.",
  "atk-abh02a5:348_0": "Aparo “ayaṁ attā nāma kāmāvacarasampattibhave vā rūpārūpabhavānaṁ vā aññatarasmiṁ",
  "atk-abh02a5:348_1": "ucchinno suucchinno hotī”ti ucchedadiṭṭhiṁ upādāya tadupagaṁ kammaṁ karoti. Tassa",
  "atk-abh02a5:348_2": "taṁ kammaṁ kammabhavo, kammābhinibbattā khandhā upapattibhavo. Saññābhavādayo pana",
  "atk-abh02a5:348_3": "tadantogadhā eva. Iti diṭṭhupādānaṁ sappabhedānaṁ sāntogadhānaṁ tiṇṇampi kāmarūpārūpabhavānaṁ paccayo hoti.",
  "atk-abh02a5:349_0": "Aparo “ayaṁ attā nāma kāmāvacarasampattibhave vā rūpārūpabhavānaṁ vā aññatarasmiṁ",
  "atk-abh02a5:349_1": "sukhī hoti, vigatapariḷāho hotī”ti attavādupādānena tadupagaṁ kammaṁ karoti. Tassa",
  "atk-abh02a5:349_2": "taṁ kammaṁ kammabhavo, tadabhinibbattā khandhā upapattibhavo. Saññābhavādayo pana",
  "atk-abh02a5:349_3": "tadantogadhā eva. Iti attavādupādānaṁ sappabhedānaṁ sāntogadhānaṁ tiṇṇaṁ bhavānaṁ paccayo hoti.",
  "atk-abh02a5:350_0": "Aparo “idaṁ sīlabbataṁ nāma kāmāvacarasampattibhave vā rūpārūpabhavānaṁ vā aññatarasmiṁ",
  "atk-abh02a5:350_1": "paripūrentassa sukhaṁ pāripūriṁ gacchatī”ti sīlabbatupādānavasena tadupagaṁ kammaṁ",
  "atk-abh02a5:350_2": "karoti. Tassa taṁ kammaṁ kammabhavo, tadabhinibbattā khandhā upapattibhavo. Saññābhavādayo",
  "atk-abh02a5:350_3": "pana tadantogadhā eva. Iti sīlabbatupādānampi sappabhedānaṁ sāntogadhānaṁ tiṇṇaṁ",
  "atk-abh02a5:350_4": "bhavānaṁ paccayo hotīti evamettha yaṁ yassa paccayo hoti tatopi viññātabbo vinicchayo.",
  "atk-abh02a5:351": "Kiṁ panettha kassa bhavassa kathaṁ paccayo hotīti ce?",
  "atk-abh02a5:352": "Rūpārūpabhavānaṁ, upanissayapaccayo upādānaṁ;",
  "atk-abh02a5:353": "Sahajātādīhipi taṁ, kāmabhavassāti viññeyyaṁ.",
  "atk-abh02a5:354_0": "Rūpārūpabhavānañhi kāmabhavapariyāpannassa ca kāmabhave kusalakammasseva upapattibhavassa",
  "atk-abh02a5:354_1": "cetaṁ catubbidhampi upādānaṁ upanissayapaccayena ekadhā paccayo hoti. Kāmabhave attanā",
  "atk-abh02a5:354_2": "sampayuttaakusalakammabhavassa sahajātaaññamaññanissayasampayuttaatthiavigatahetupaccayappabhedehi",
  "atk-abh02a5:354_3": "sahajātādīhi paccayo hoti. Vippayuttassa pana upanissayapaccayenevāti.",
  "atk-abh02a5:355": "Upādānapaccayā bhavapadaniddeso.",
  "atk-abh02a5:356": "Jātijarāmaraṇādipadaniddeso",
  "atk-abh02a5:357_0": "235. Bhavapaccayā jātiniddesādīsu jātiādīnaṁ vinicchayo saccavibhaṅge vuttanayeneva",
  "atk-abh02a5:357_1": "veditabbo. Bhavoti panettha kammabhavova adhippeto. So hi jātiyā paccayo, na upapattibhavo.",
  "atk-abh02a5:357_2": "So pana kammapaccayaupanissayapaccayavasena dvidhāva paccayo hotīti.",
  "atk-abh02a5:358_0": "Tattha siyā – kathaṁ panetaṁ jānitabbaṁ “bhavo jātiyā paccayo”ti ce? Bāhirapaccayasamattepi",
  "atk-abh02a5:358_1": "hīnapaṇītatādivisesadassanato. Bāhirānañhi janakajanettisukkasoṇitāhārādīnaṁ paccayānaṁ",
  "atk-abh02a5:358_2": "samattepi sattānaṁ yamakānampi sataṁ hīnapaṇītatādiviseso dissati. So ca na ahetuko,",
  "atk-abh02a5:358_3": "sabbadā ca sabbesañca abhāvato; na kammabhavato aññahetuko, tadabhinibbattakasattānaṁ",
  "atk-abh02a5:358_4": "ajjhattasantāne aññassa kāraṇassa abhāvatoti kammabhavahetukova. Kammañhi sattānaṁ",
  "atk-abh02a5:358_5": "hīnapaṇītādivisesahetu. Tenāha bhagavā – “kammaṁ satte vibhajati yadidaṁ hīnappaṇītatāyā”ti.",
  "atk-abh02a5:358_6": "Tasmā jānitabbametaṁ – “bhavo jātiyā paccayo”ti.",
  "atk-abh02a5:359_0": "Yasmā ca asati jātiyā jarāmaraṇaṁ nāma na hoti, sokādayo ca dhammā na honti, jātiyā",
  "atk-abh02a5:359_1": "pana sati jarāmaraṇañceva jarāmaraṇasaṅkhātadukkhadhammaphuṭṭhassa ca bālassa jarāmaraṇābhisambandhā",
  "atk-abh02a5:359_2": "vā tena tena dukkhadhammena phuṭṭhassa anabhisambandhā vā sokādayo ca dhammā honti,",
  "atk-abh02a5:359_3": "tasmā ayaṁ jātijarāmaraṇassa ceva sokādīnañca paccayo hotīti veditabbā. Sā pana upanissayakoṭiyā",
  "atk-abh02a5:359_4": "ekadhāva paccayo hotīti.",
  "atk-abh02a5:360": "Bhavapaccayā jātiādipadaniddeso.",
  "atk-abh02a5:361": "242.Evametassātiādīnaṁ attho uddesavāre vuttanayeneva veditabbo. Saṅgatiādīni samudayavevacanāneva.",
  "atk-abh02a5:362": "Yasmā panettha sokādayo avasāne vuttā, tasmā yā sā avijjā “avijjāpaccayā saṅkhārā”ti evametassa bhavacakkassa ādimhi vuttā, sā –",
  "atk-abh02a5:363": "Sokādīhi avijjā, siddhā bhavacakkamaviditādimidaṁ;",
  "atk-abh02a5:364": "Kārakavedakarahitaṁ, dvādasavidhasuññatāsuññaṁ.",
  "atk-abh02a5:365_0": "Satataṁ samitaṁ pavattatīti veditabbaṁ. Kathaṁ panettha sokādīhi avijjā siddhā? Kathamidaṁ",
  "atk-abh02a5:365_1": "bhavacakkaṁ aviditādi? Kathaṁ kārakavedakarahitaṁ? Kathaṁ dvādasavidhasuññatāsuññanti",
  "atk-abh02a5:365_2": "ce? Ettha hi sokadukkhadomanassupāyāsā avijjāya aviyogino, paridevo ca nāma mūḷhassāti",
  "atk-abh02a5:365_3": "tesu tāva siddhesu siddhāva hoti avijjā. Apica “āsavasamudayā avijjāsamudayo”ti hi",
  "atk-abh02a5:365_4": "vuttaṁ. Āsavasamudayā cete sokādayo honti. Kathaṁ? Vatthukāmaviyoge tāva soko kāmāsavasamudayo hoti? Yathāha –",
  "atk-abh02a5:366": "“Tassa ce kāmayānassa, chandajātassa jantuno;",
  "atk-abh02a5:367": "Te kāmā parihāyanti, sallaviddhova ruppatī”ti. ;",
  "atk-abh02a5:368_0": "Yathā cāha – “kāmato jāyatī soko”ti. Sabbepi cete diṭṭhāsavasamudayā honti, yathāha",
  "atk-abh02a5:368_1": "– “tassa ahaṁ rūpaṁ, mama rūpanti pariyuṭṭhaṭṭhāyino taṁ rūpaṁ vipariṇamati aññathā",
  "atk-abh02a5:368_2": "hoti. Tassa rūpavipariṇāmaññathābhāvā uppajjanti sokaparidevadukkhadomanassupāyāsā”ti.",
  "atk-abh02a5:368_3": "Yathā ca diṭṭhāsavasamudayā evaṁ bhavāsavasamudayāpi, yathāha – “yepi te devā dīghāyukā",
  "atk-abh02a5:368_4": "vaṇṇavanto sukhabahulā uccesu vimānesu ciraṭṭhitikā tepi tathāgatassa dhammadesanaṁ",
  "atk-abh02a5:368_5": "sutvā yebhuyyena bhayaṁ saṁvegaṁ santāsaṁ āpajja”nti pañca pubbanimittāni disvā maraṇabhayena",
  "atk-abh02a5:368_6": "santajjitānaṁ devānaṁ viyāti. Yathā ca bhavāsavasamudayā evaṁ avijjāsavasamudayāpi,",
  "atk-abh02a5:368_7": "yathāha – “sa kho so, bhikkhave, bālo diṭṭheva dhamme tividhaṁ dukkhadomanassaṁ paṭisaṁvedetī”ti.",
  "atk-abh02a5:369_0": "Iti yasmā āsavasamudayā ete honti, tasmā ete sijjhamānā avijjāya hetubhūte āsave",
  "atk-abh02a5:369_1": "sādhenti. Āsavesu ca siddhesu paccayabhāve bhāvato avijjāpi siddhāva hotīti. Evaṁ",
  "atk-abh02a5:369_2": "tāvettha ‘sokādīhi avijjā siddhā’ hotīti veditabbā.",
  "atk-abh02a5:370_0": "Yasmā pana evaṁ paccayabhāve bhāvato avijjāya siddhāya puna “avijjāpaccayā saṅkhārā,",
  "atk-abh02a5:370_1": "saṅkhārapaccayā viññāṇa”nti evaṁ hetuphalaparamparāya pariyosānaṁ natthi, tasmā taṁ",
  "atk-abh02a5:370_2": "hetuphalasambandhavasena pavattaṁ dvādasaṅgaṁ ‘bhavacakkaṁ aviditādī’ti siddhaṁ hoti.",
  "atk-abh02a5:371_0": "Evaṁ sati “avijjāpaccayā saṅkhārā”ti idaṁ ādimattakathanaṁ virujjhatīti ce? Nayidaṁ",
  "atk-abh02a5:371_1": "ādimattakathanaṁ, padhānadhammakathanaṁ panetaṁ. Tiṇṇañhi vaṭṭānaṁ avijjā padhānā.",
  "atk-abh02a5:371_2": "Avijjāggahaṇena hi avasesaṁ kilesavaṭṭañca kammādīni ca bālaṁ paliveṭhenti, sappasiraggahaṇena",
  "atk-abh02a5:371_3": "sesaṁ sappasarīraṁ viya bāhaṁ. Avijjāsamucchede pana kate tehi vimokkho hoti, sappasiracchede",
  "atk-abh02a5:371_4": "kate paliveṭhitabāhāvimokkho viya. Yathāha – “avijjāyatveva asesavirāganirodhā saṅkhāranirodho”tiādi.",
  "atk-abh02a5:371_5": "Iti yaṁ gaṇhato bandho muñcato ca mokkho hoti, tassa padhānadhammassa kathanamidaṁ,",
  "atk-abh02a5:371_6": "na ādimattakathananti evamidaṁ bhavacakkaṁ aviditādīti veditabbaṁ. Tayidaṁ yasmā",
  "atk-abh02a5:371_7": "avijjādīhi kāraṇehi saṅkhārādīnaṁ pavatti, tasmā tato aññena “brahmā mahābrahmā seṭṭho",
  "atk-abh02a5:371_8": "sajitā”ti evaṁ parikappitena brahmādinā vā saṁsārassa kārakena “so kho pana me ayaṁ",
  "atk-abh02a5:371_9": "attā vado vedeyyo”ti evaṁ parikappitena attanā vā sukhadukkhānaṁ vedakena rahitaṁ.",
  "atk-abh02a5:371_10": "Iti ‘kārakavedakarahita’nti veditabbaṁ.",
  "atk-abh02a5:372_0": "Yasmā panettha avijjā udayabbayadhammakattā dhuvabhāvena, saṁkiliṭṭhattā saṁkilesikattā",
  "atk-abh02a5:372_1": "ca subhabhāvena, udayabbayapaṭipīḷitattā sukhabhāvena, paccayāyattavuttittā vasavattanabhūtena",
  "atk-abh02a5:372_2": "attabhāvena ca suññā, tathā saṅkhārādīnipi aṅgāni; yasmā vā avijjā na attā, na attano,",
  "atk-abh02a5:372_3": "na attani, na attavatī, tathā saṅkhārādīnipi aṅgāni; tasmā ‘dvādasavidhasuññatāsuññamidaṁ’",
  "atk-abh02a5:372_4": "bhavacakkanti veditabbaṁ.",
  "atk-abh02a5:373": "Evañca viditvā puna –",
  "atk-abh02a5:374": "Tassa avijjātaṇhā, mūlamatītādayo tayo kālā;",
  "atk-abh02a5:375": "Dve aṭṭha dve eva ca, sarūpato tesu aṅgāni.",
  "atk-abh02a5:376_0": "Tassa kho panetassa bhavacakkassa avijjā taṇhā cāti dve dhammā mūlanti veditabbā.",
  "atk-abh02a5:376_1": "Tadetaṁ pubbantāharaṇato avijjāmūlaṁ vedanāvasānaṁ, aparantasantānato taṇhāmūlaṁ",
  "atk-abh02a5:376_2": "jarāmaraṇāvasānanti duvidhaṁ hoti. Tattha purimaṁ diṭṭhicaritavasena vuttaṁ, pacchimaṁ",
  "atk-abh02a5:376_3": "taṇhācaritavasena. Diṭṭhicaritānañhi avijjā, taṇhācaritānaṁ taṇhā saṁsāranāyikā.",
  "atk-abh02a5:376_4": "Ucchedadiṭṭhisamugghātāya vā paṭhamaṁ, phaluppattiyā hetūnaṁ anupacchedapakāsanato;",
  "atk-abh02a5:376_5": "sassatadiṭṭhisamugghātāya dutiyaṁ, uppannānaṁ jarāmaraṇapakāsanato; gabbhaseyyakavasena",
  "atk-abh02a5:376_6": "vā purimaṁ, anupubbapavattidīpanato; opapātikavasena pacchimaṁ sahuppattidīpanato.",
  "atk-abh02a5:377_0": "Atītapaccuppannānāgatā cassa tayo kālā. Tesu pāḷiyaṁ sarūpato āgatavasena avijjā",
  "atk-abh02a5:377_1": "saṅkhārā cāti dve aṅgāni atītakālāni, viññāṇādīni bhavāvasānāni aṭṭha paccuppannakālāni,",
  "atk-abh02a5:377_2": "jāti ceva jarāmaraṇañca dve anāgatakālānīti veditabbāni. Puna –",
  "atk-abh02a5:378": "Hetuphalahetupubbaka-tisandhicatubhedasaṅgahañcetaṁ;",
  "atk-abh02a5:379": "Vīsatiākārāraṁ, tivaṭṭamanavaṭṭhitaṁ bhamati.",
  "atk-abh02a5:380_0": "Itipi veditabbaṁ. Tattha saṅkhārānañca paṭisandhiviññāṇassa ca antarā eko hetuphalasandhi",
  "atk-abh02a5:380_1": "nāma. Vedanāya ca taṇhāya ca antarā eko phalahetusandhi nāma. Bhavassa ca jātiyā",
  "atk-abh02a5:380_2": "ca antarā eko hetuphalasandhīti. Evamidaṁ hetuphalahetupubbakatisandhīti veditabbaṁ.",
  "atk-abh02a5:380_3": "Sandhīnaṁ ādipariyosānavavatthitā panassa cattāro saṅgahā honti, seyyathidaṁ – avijjāsaṅkhārā",
  "atk-abh02a5:380_4": "eko saṅgaho, viññāṇanāmarūpasaḷāyatanaphassavedanā dutiyo, taṇhupādānabhavā tatiyo,",
  "atk-abh02a5:380_5": "jātijarāmaraṇaṁ catutthoti. Evamidaṁ catubhedasaṅgahanti veditabbaṁ.",
  "atk-abh02a5:381": "Atīte hetavo pañca, idāni phalapañcakaṁ;",
  "atk-abh02a5:382": "Idāni hetavo pañca, āyatiṁ phalapañcakanti.",
  "atk-abh02a5:383_0": "Etehi pana vīsatiyā ākārehi arehi vīsatiākārāranti veditabbaṁ. Tattha ‘atīte hetavo",
  "atk-abh02a5:383_1": "pañcā’ti avijjā saṅkhārā cāti ime tāva dve vuttā eva. Yasmā pana avidvā paritassati,",
  "atk-abh02a5:383_2": "paritasito upādiyati, tassa upādānapaccayā bhavo, tasmā taṇhupādānabhavāpi gahitā",
  "atk-abh02a5:383_3": "honti. Tenāha “purimakammabhavasmiṁ moho avijjā, āyūhanā saṅkhārā, nikanti taṇhā,",
  "atk-abh02a5:383_4": "upagamanaṁ upādānaṁ, cetanā bhavo, ime pañca dhammā purimakammabhavasmiṁ idha paṭisandhiyā paccayā”ti.",
  "atk-abh02a5:384_0": "Tattha purimakammabhavasminti purime kammabhave, atītajātiyaṁ kammabhave kariyamāneti",
  "atk-abh02a5:384_1": "attho. Moho avijjāti yo tadā dukkhādīsu moho, yena mūḷho kammaṁ karoti, sā avijjā.",
  "atk-abh02a5:384_2": "Āyūhanā saṅkhārāti taṁ kammaṁ karoto purimacetanāyo, yathā ‘dānaṁ dassāmī’ti cittaṁ",
  "atk-abh02a5:384_3": "uppādetvā māsampi saṁvaccharampi dānūpakaraṇāni sajjentassa uppannā purimacetanāyo.",
  "atk-abh02a5:384_4": "Paṭiggāhakānaṁ pana hatthe dakkhiṇaṁ patiṭṭhāpayato cetanā bhavoti vuccati. Ekāvajjanesu",
  "atk-abh02a5:384_5": "vā chasu javanesu cetanā āyūhanasaṅkhārā nāma. Sattamā cetanā bhavo. Yā kāci vā pana",
  "atk-abh02a5:384_6": "cetanā bhavo, taṁsampayuttā āyūhanasaṅkhārā nāma. Nikanti taṇhāti yā kammaṁ karontassa",
  "atk-abh02a5:384_7": "tassa phale uppattibhave nikāmanā patthanā sā taṇhā nāma. Upagamanaṁ upādānanti yaṁ",
  "atk-abh02a5:384_8": "kammaṁ bhavassa paccayabhūtaṁ; ‘idaṁ katvā asukasmiṁ nāma ṭhāne kāme sevissāmi ucchijjissāmī’tiādinā",
  "atk-abh02a5:384_9": "nayena pavattaṁ upagamanaṁ gahaṇaṁ parāmasanaṁ – idaṁ upādānaṁ nāma. Cetanā bhavoti",
  "atk-abh02a5:384_10": "āyūhanāvasāne vuttacetanā bhavoti evamattho veditabbo.",
  "atk-abh02a5:385_0": "‘Idāni phalapañcaka’nti viññāṇādi vedanāvasānaṁ pāḷiyaṁ āgatameva. Yathāha “idha",
  "atk-abh02a5:385_1": "paṭisandhi viññāṇaṁ, okkanti nāmarūpaṁ, pasādo āyatanaṁ, phuṭṭho phasso, vedayitaṁ",
  "atk-abh02a5:385_2": "vedanā ime pañca dhammā idhūpapattibhavasmiṁ purekatassa kammassa paccayā”ti. Tattha",
  "atk-abh02a5:385_3": "paṭisandhi viññāṇanti yaṁ bhavantarapaṭisandhānavasena uppannattā paṭisandhīti vuccati,",
  "atk-abh02a5:385_4": "taṁ viññāṇaṁ. Okkanti nāmarūpanti yā gabbhe rūpārūpadhammānaṁ okkanti, āgantvā pavisanaṁ",
  "atk-abh02a5:385_5": "viya – idaṁ nāmarūpaṁ. Pasādo āyatananti idaṁ cakkhādipañcāyatanavasena vuttaṁ. Phuṭṭho",
  "atk-abh02a5:385_6": "phassoti yo ārammaṇaṁ phuṭṭho phusanto uppanno – ayaṁ phasso. Vedayitaṁ vedanāti",
  "atk-abh02a5:385_7": "yaṁ paṭisandhiviññāṇena vā saḷāyatanapaccayena vā phassena sahuppannaṁ vipākavedayitaṁ,",
  "atk-abh02a5:385_8": "sā vedanāti evamattho veditabbo.",
  "atk-abh02a5:386_0": "‘Idāni hetavo pañcā’ti taṇhādayo pāḷiyaṁ āgatāva taṇhupādānabhavā. Bhave pana gahite",
  "atk-abh02a5:386_1": "tassa pubbabhāgā taṁsampayuttā vā saṅkhārā gahitāva honti, taṇhupādānaggahaṇena ca",
  "atk-abh02a5:386_2": "taṁsampayuttā, yāya vā mūḷho kammaṁ karoti sā avijjā gahitāva hotīti evaṁ pañca.",
  "atk-abh02a5:386_3": "Tenāha “idha paripakkattā āyatanānaṁ moho avijjā, āyūhanā saṅkhārā, nikanti taṇhā,",
  "atk-abh02a5:386_4": "upagamanaṁ upādānaṁ, cetanā bhavo. Ime pañca dhammā idha kammabhavasmiṁ āyatiṁ paṭisandhiyā",
  "atk-abh02a5:386_5": "paccayā”ti. Tattha idha paripakkattā āyatanānanti paripakkāyatanassa kammakaraṇakāle",
  "atk-abh02a5:386_6": "sammoho dassito. Sesaṁ uttānameva.",
  "atk-abh02a5:387_0": "‘Āyatiṁ phalapañcaka’nti viññāṇādīni pañca. Tāni jātiggahaṇena vuttāni. Jarāmaraṇaṁ",
  "atk-abh02a5:387_1": "pana tesaṁyeva jarāmaraṇaṁ. Tenāha “āyatiṁ paṭisandhi viññāṇaṁ, okkanti nāmarūpaṁ,",
  "atk-abh02a5:387_2": "pasādo āyatanaṁ, phuṭṭho phasso, vedayitaṁ vedanā. Ime pañca dhammā āyatiṁ upapattibhavasmiṁ",
  "atk-abh02a5:387_3": "idha katassa kammassa paccayā”ti. Evamidaṁ vīsatiākārāraṁ hoti.",
  "atk-abh02a5:388_0": "Tattha purimabhavasmiṁ pañca kammasambhārā, etarahi pañca vipākasambhārā, etarahi",
  "atk-abh02a5:388_1": "pañca kammasambhārā, anāgate pañca vipākadhammāti dasa dhammā kammaṁ, dasa vipākoti.",
  "atk-abh02a5:388_2": "Dvīsu ṭhānesu kammaṁ kammaṁ nāma, dvīsu ṭhānesu vipāko vipāko nāmāti sabbampetaṁ",
  "atk-abh02a5:388_3": "bhavacakkaṁ paccayākāravaṭṭaṁ kammañceva kammavipāko ca. Tathā dvīsu ṭhānesu kammaṁ",
  "atk-abh02a5:388_4": "kammasaṅkhepo, dvīsu ṭhānesu vipāko vipākasaṅkhepoti sabbampetaṁ kammasaṅkhepo ceva",
  "atk-abh02a5:388_5": "vipākasaṅkhepo ca. Dvīsu ṭhānesu kammaṁ kammavaṭṭaṁ, dvīsu ṭhānesu vipāko vipākavaṭṭanti",
  "atk-abh02a5:388_6": "sabbampetaṁ kammavaṭṭañceva vipākavaṭṭañca. Tathā dvīsu ṭhānesu kammaṁ kammabhavo,",
  "atk-abh02a5:388_7": "dvīsu ṭhānesu vipāko vipākabhavoti sabbampetaṁ kammabhavo ceva vipākabhavo ca. Dvīsu",
  "atk-abh02a5:388_8": "ṭhānesu kammaṁ kammapavattaṁ, dvīsu ṭhānesu vipāko vipākapavattanti sabbampetaṁ kammapavattañceva",
  "atk-abh02a5:388_9": "vipākapavattañca. Tathā dvīsu ṭhānesu kammaṁ kammasantati, dvīsu vipāko vipākasantatīti",
  "atk-abh02a5:388_10": "sabbampetaṁ kammasantati ceva vipākasantati ca. Dvīsu ṭhānesu kammaṁ kiriyā nāma,",
  "atk-abh02a5:388_11": "dvīsu vipāko kiriyāphalaṁ nāmāti sabbampetaṁ kiriyā ceva kiriyāphalañcāti.",
  "atk-abh02a5:389": "Evaṁ samuppannamidaṁ sahetukaṁ,",
  "atk-abh02a5:390": "Dukkhaṁ aniccaṁ calamittaraddhuvaṁ;",
  "atk-abh02a5:391": "Dhammehi dhammā pabhavanti hetuso,",
  "atk-abh02a5:392": "Na hettha attāva parova vijjati.",
  "atk-abh02a5:393": "Dhammā dhamme sañjanenti, hetusambhārapaccayā;",
  "atk-abh02a5:394": "Hetūnañca nirodhāya, dhammo buddhena desito;",
  "atk-abh02a5:395": "Hetūsu uparuddhesu, chinnaṁ vaṭṭaṁ na vaṭṭati.",
  "atk-abh02a5:396": "Evaṁ dukkhantakiriyāya, brahmacariyīdha vijjati;",
  "atk-abh02a5:397": "Satte ca nūpalabbhante, nevucchedo na sassataṁ.",
  "atk-abh02a5:398_0": "Tivaṭṭamanavaṭṭhitaṁ bhamatīti ettha pana saṅkhārabhavā kammavaṭṭaṁ, avijjātaṇhūpādānāni",
  "atk-abh02a5:398_1": "kilesavaṭṭaṁ, viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi",
  "atk-abh02a5:398_2": "tivaṭṭamidaṁ bhavacakkaṁ yāva kilesavaṭṭaṁ na upacchijjati tāva anupacchinnapaccayattā",
  "atk-abh02a5:398_3": "anavaṭṭhitaṁ punappunaṁ parivaṭṭanato bhamatiyevāti veditabbaṁ.",
  "atk-abh02a5:399": "Tayidamevaṁ bhamamānaṁ –",
  "atk-abh02a5:400": "Saccappabhavato kiccā, vāraṇā upamāhi ca;",
  "atk-abh02a5:401": "Gambhīranayabhedā ca, viññātabbaṁ yathārahaṁ.",
  "atk-abh02a5:402_0": "Tattha yasmā kusalākusalakammaṁ avisesena samudayasaccanti saccavibhaṅge vuttaṁ,",
  "atk-abh02a5:402_1": "tasmā avijjāpaccayā saṅkhārāti avijjāya saṅkhārā dutiyasaccappabhavaṁ dutiyasaccaṁ,",
  "atk-abh02a5:402_2": "saṅkhārehi viññāṇaṁ dutiyasaccappabhavaṁ paṭhamasaccaṁ, viññāṇādīhi nāmarūpādīni",
  "atk-abh02a5:402_3": "vipākavedanāpariyosānāni paṭhamasaccappabhavaṁ paṭhamasaccaṁ, vedanāya taṇhā paṭhamasaccappabhavaṁ",
  "atk-abh02a5:402_4": "dutiyasaccaṁ, taṇhāya upādānaṁ dutiyasaccappabhavaṁ dutiyasaccaṁ, upādānato bhavo",
  "atk-abh02a5:402_5": "dutiyasaccappabhavaṁ paṭhamadutiyasaccadvayaṁ, bhavato jāti dutiyasaccappabhavaṁ",
  "atk-abh02a5:402_6": "paṭhamasaccaṁ, jātiyā jarāmaraṇaṁ paṭhamasaccappabhavaṁ paṭhamasaccanti. Evaṁ tāvidaṁ",
  "atk-abh02a5:402_7": "‘saccappabhavato’ viññātabbaṁ yathārahaṁ.",
  "atk-abh02a5:403_0": "Yasmā panettha avijjā vatthūsu ca satte sammoheti paccayo ca hoti saṅkhārānaṁ pātubhāvāya,",
  "atk-abh02a5:403_1": "tathā saṅkhārā saṅkhatañca abhisaṅkharonti paccayā ca honti viññāṇassa, viññāṇampi",
  "atk-abh02a5:403_2": "vatthuñca paṭijānāti paccayo ca hoti nāmarūpassa, nāmarūpampi aññamaññañca upatthambheti",
  "atk-abh02a5:403_3": "paccayo ca hoti saḷāyatanassa, saḷāyatanampi savisaye ca vattati paccayo ca hoti",
  "atk-abh02a5:403_4": "phassassa, phassopi ārammaṇañca phusati paccayo ca hoti vedanāya, vedanāpi ārammaṇarasañca",
  "atk-abh02a5:403_5": "anubhavati paccayo ca hoti taṇhāya, taṇhāpi rajjanīye ca dhamme rajjati paccayo ca",
  "atk-abh02a5:403_6": "hoti upādānassa, upādānampi upādānīye ca dhamme upādiyati paccayo ca hoti bhavassa,",
  "atk-abh02a5:403_7": "bhavopi nānāgatīsu ca vikkhipati paccayo ca hoti jātiyā, jātipi khandhe ca janeti",
  "atk-abh02a5:403_8": "tesaṁ abhinibbattibhāvena pavattatā paccayo ca hoti jarāmaraṇassa, jarāmaraṇampi",
  "atk-abh02a5:403_9": "khandhānaṁ pākabhedabhāvañca adhitiṭṭhati paccayo ca hoti bhavantarapātubhāvāya sokādīnaṁ",
  "atk-abh02a5:403_10": "adhiṭṭhānattā, tasmā sabbapadesu dvidhā pavatta‘kiccato’pi idaṁ viññātabbaṁ yathārahaṁ.",
  "atk-abh02a5:404_0": "Yasmā cettha “avijjāpaccayā saṅkhārā”ti idaṁ kārakadassananivāraṇaṁ, “saṅkhārapaccayā",
  "atk-abh02a5:404_1": "viññāṇa”nti attasaṅkantidassananivāraṇaṁ, “viññāṇapaccayā nāmarūpa”nti attātiparikappitavatthubhedadassanato",
  "atk-abh02a5:404_2": "ghanasaññānivāraṇaṁ, “nāmarūpapaccayā saḷāyatana”ntiādīsu “attā passati…pe… vijānāti",
  "atk-abh02a5:404_3": "phusati vedayati taṇhiyati upādiyati bhavati jāyati jīyati mīyatī”ti evamādidassananivāraṇaṁ,",
  "atk-abh02a5:404_4": "tasmā micchādassananivāraṇatopetaṁ bhavacakkaṁ ‘nivāraṇato’ viññātabbaṁ yathārahaṁ.",
  "atk-abh02a5:405_0": "Yasmā panettha salakkhaṇasāmaññalakkhaṇavasena dhammānaṁ adassanato andho viya avijjā,",
  "atk-abh02a5:405_1": "andhassa upakkhalanaṁ viya avijjāpaccayā saṅkhārā, upakkhalitassa patanaṁ viya saṅkhārapaccayā",
  "atk-abh02a5:405_2": "viññāṇaṁ, patitassa gaṇḍapātubhāvo viya viññāṇapaccayā nāmarūpaṁ, gaṇḍabhedapīḷakā",
  "atk-abh02a5:405_3": "viya nāmarūpapaccayā saḷāyatanaṁ, gaṇḍapīḷakāghaṭṭanaṁ viya saḷāyatanapaccayā phasso,",
  "atk-abh02a5:405_4": "ghaṭṭanadukkhaṁ viya phassapaccayā vedanā, dukkhassa paṭikārābhilāso viya vedanāpaccayā",
  "atk-abh02a5:405_5": "taṇhā, paṭikārābhilāsena asappāyaggahaṇaṁ viya taṇhāpaccayā upādānaṁ, upādinnaasappāyālepanaṁ",
  "atk-abh02a5:405_6": "viya upādānapaccayā bhavo, asappāyālepanena gaṇḍavikārapātubhāvo viya bhavapaccayā",
  "atk-abh02a5:405_7": "jāti, gaṇḍavikārato gaṇḍabhedo viya jātipaccayā jarāmaraṇaṁ.",
  "atk-abh02a5:406_0": "Yasmā vā panettha avijjā appaṭipattimicchāpaṭipattibhāvena satte abhibhavati paṭalaṁ",
  "atk-abh02a5:406_1": "viya akkhīni, tadabhibhūto ca bālo ponobbhavikehi saṅkhārehi attānaṁ veṭheti kosakārakimi",
  "atk-abh02a5:406_2": "viya kosappadesehi, saṅkhārapariggahitaṁ viññāṇaṁ gatīsu patiṭṭhaṁ labhati pariṇāyakapariggahito",
  "atk-abh02a5:406_3": "viya rājakumāro rajje, upapattinimittaṁ parikappanato viññāṇaṁ paṭisandhiyaṁ anekappakāraṁ",
  "atk-abh02a5:406_4": "nāmarūpaṁ abhinibbatteti māyākāro viya māyaṁ, nāmarūpe patiṭṭhitaṁ saḷāyatanaṁ vuddhiṁ",
  "atk-abh02a5:406_5": "virūḷhiṁ vepullaṁ pāpuṇāti subhūmiyaṁ patiṭṭhito vanappagumbo viya, āyatanaghaṭṭanato",
  "atk-abh02a5:406_6": "phasso jāyati araṇīsahitābhimaddanato aggi viya, phassena phuṭṭhassa vedanā pātubhavati",
  "atk-abh02a5:406_7": "agginā phuṭṭhassa ḍāho viya, vedayamānassa taṇhā vaḍḍhati loṇūdakaṁ pivato pipāsā",
  "atk-abh02a5:406_8": "viya, tasito bhavesu abhilāsaṁ karoti pipāsito viya pānīye, tadassupādānaṁ upādānena",
  "atk-abh02a5:406_9": "bhavaṁ upādiyati āmisalobhena maccho baḷisaṁ viya, bhave sati jāti hoti bīje sati",
  "atk-abh02a5:406_10": "aṅkuro viya, jātassa avassaṁ jarāmaraṇaṁ uppannassa rukkhassa patanaṁ viya, tasmā",
  "atk-abh02a5:406_11": "evaṁ ‘upamāhi’ petaṁ bhavacakkaṁ viññātabbaṁ yathārahaṁ.",
  "atk-abh02a5:407_0": "Yasmā ca bhagavatā atthatopi dhammatopi desanātopi paṭivedhatopi gambhīrabhāvaṁ sandhāya",
  "atk-abh02a5:407_1": "“gambhīro cāyaṁ, ānanda, paṭiccasamuppādo gambhīrāvabhāso cā”ti vuttaṁ, tasmā ‘gambhīrabhedato’petaṁ",
  "atk-abh02a5:407_2": "bhavacakkaṁ viññātabbaṁ yathārahaṁ.",
  "atk-abh02a5:408_0": "Tattha yasmā na jātito jarāmaraṇaṁ na hoti, na ca jātiṁ vinā aññato hoti, itthañca",
  "atk-abh02a5:408_1": "jātito samudāgacchatīti evaṁ jātipaccayasamudāgataṭṭhassa duravabodhanīyato jarāmaraṇassa",
  "atk-abh02a5:408_2": "jātipaccayasambhūtasamudāgataṭṭho gambhīro, tathā jātiyā bhavapaccaya…pe… saṅkhārānaṁ",
  "atk-abh02a5:408_3": "avijjāpaccayasambhūtasamudāgataṭṭho gambhīro, tasmā idaṁ bhavacakkaṁ atthagambhīranti.",
  "atk-abh02a5:408_4": "Ayaṁ tāvettha ‘atthagambhīratā’ hetuphalañhi atthoti vuccati, yathāha “hetuphale",
  "atk-abh02a5:408_5": "ñāṇaṁ atthapaṭisambhidā”ti.",
  "atk-abh02a5:409_0": "Yasmā pana yenākārena yadavatthā ca avijjā tesaṁ tesaṁ saṅkhārānaṁ paccayo hoti,",
  "atk-abh02a5:409_1": "tassa duravabodhanīyato avijjāya saṅkhārānaṁ paccayaṭṭho gambhīro, tathā saṅkhārānaṁ…pe…",
  "atk-abh02a5:409_2": "jātiyā jarāmaraṇassa paccayaṭṭho gambhīro, tasmā idaṁ bhavacakkaṁ dhammagambhīranti",
  "atk-abh02a5:409_3": "ayamettha ‘dhammagambhīratā’ hetuno hi dhammoti nāmaṁ, yathāha “hetumhi ñāṇaṁ dhammapaṭisambhidā”ti.",
  "atk-abh02a5:410_0": "Yasmā cassa tena tena kāraṇena tathā tathā pavattetabbattā desanāpi gambhīrā, na",
  "atk-abh02a5:410_1": "tattha sabbaññutañāṇato aññaṁ ñāṇaṁ patiṭṭhaṁ labhati, tathā hetaṁ katthaci sutte",
  "atk-abh02a5:410_2": "anulomato, katthaci paṭilomato; katthaci anulomapaṭilomato, katthaci vemajjhato paṭṭhāya",
  "atk-abh02a5:410_3": "anulomato vā paṭilomato vā, katthaci tisandhicatusaṅkhepaṁ, katthaci dvisandhitisaṅkhepaṁ,",
  "atk-abh02a5:410_4": "katthaci ekasandhidvisaṅkhepaṁ desitaṁ, tasmā idaṁ bhavacakkaṁ desanāgambhīranti",
  "atk-abh02a5:410_5": "ayaṁ desanāgambhīratā.",
  "atk-abh02a5:411_0": "Yasmā panettha yo avijjādīnaṁ sabhāvo, yena paṭividdhena avijjādayo dhammā salakkhaṇato",
  "atk-abh02a5:411_1": "paṭividdhā honti, so duppariyogāhattā gambhīro, tasmā idaṁ bhavacakkaṁ paṭivedhagambhīraṁ.",
  "atk-abh02a5:411_2": "Tathā hettha avijjāya aññāṇādassanasaccāsampaṭivedhaṭṭho gambhīro, saṅkhārānaṁ abhisaṅkharaṇāyūhanasarāgavirāgaṭṭho,",
  "atk-abh02a5:411_3": "viññāṇassa suññataabyāpāraasaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,",
  "atk-abh02a5:411_4": "saḷāyatanassa adhipatilokadvārakhettavisayavisayībhāvaṭṭho, phassassa phusanasaṅghaṭṭanasaṅgatisannipātaṭṭho,",
  "atk-abh02a5:411_5": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho, taṇhāya",
  "atk-abh02a5:411_6": "abhinanditajjhosānasaritālatānadītaṇhāsamuddaduppūraṇaṭṭho, upādānassa ādānaggahaṇābhinivesaparāmāsaduratikkamanaṭṭho,",
  "atk-abh02a5:411_7": "bhavassa āyūhanābhisaṅkharaṇayonigatiṭhitinivāsesu khipanaṭṭho, jātiyā jātisañjātiokkantinibbattipātubhāvaṭṭho,",
  "atk-abh02a5:411_8": "jarāmaraṇassa khayavayabhedavipariṇāmaṭṭho gambhīroti ayamettha paṭivedhagambhīratā.",
  "atk-abh02a5:412_0": "Yasmā panettha ekattanayo, nānattanayo, abyāpāranayo, evaṁdhammatānayoti cattāro",
  "atk-abh02a5:412_1": "atthanayā honti, tasmā ‘nayabhedato’petaṁ bhavacakkaṁ viññātabbaṁ yathārahaṁ. Tattha",
  "atk-abh02a5:412_2": "“avijjāpaccayā saṅkhārā, saṅkhārapaccayā viññāṇa”nti evaṁ bījassa aṅkurādibhāvena",
  "atk-abh02a5:412_3": "rukkhabhāvappatti viya santānānupacchedo ‘ekattanayo’ nāma; yaṁ sammā passanto hetuphalasambandhena",
  "atk-abh02a5:412_4": "pavattamānassa santānassa anupacchedāvabodhato ucchedadiṭṭhiṁ pajahati, micchā passanto",
  "atk-abh02a5:412_5": "hetuphalasambandhena pavattamānassa santānānupacchedassa ekattaggahaṇato sassatadiṭṭhiṁ upādiyati.",
  "atk-abh02a5:413_0": "Avijjādīnaṁ pana yathāsakalakkhaṇavavatthānaṁ ‘nānattanayo’ nāma; yaṁ sammā passanto",
  "atk-abh02a5:413_1": "navanavānaṁ uppādadassanato sassatadiṭṭhiṁ pajahati, micchā passanto ekasantānapatitassa",
  "atk-abh02a5:413_2": "bhinnasantānasseva nānattaggahaṇato ucchedadiṭṭhiṁ upādiyati.",
  "atk-abh02a5:414_0": "Avijjāya ‘saṅkhārā mayā uppādetabbā’, saṅkhārānaṁ vā ‘viññāṇaṁ amhehī’ti evamādibyāpārābhāvo",
  "atk-abh02a5:414_1": "‘abyāpāranayo’ nāma; yaṁ sammā passanto kārakassa abhāvāvabodhato attadiṭṭhiṁ pajahati,",
  "atk-abh02a5:414_2": "micchā passanto yo asatipi byāpāre avijjādīnaṁ sabhāvaniyamasiddho hetubhāvo tassa",
  "atk-abh02a5:414_3": "aggahaṇato akiriyadiṭṭhiṁ upādiyati.",
  "atk-abh02a5:415_0": "Avijjādīhi pana kāraṇehi saṅkhārādīnaṁyeva sambhavo khīrādīhi dadhiādīnaṁ viya, na",
  "atk-abh02a5:415_1": "aññesanti ayaṁ ‘evaṁdhammatānayo’ nāma; yaṁ sammā passanto paccayānurūpato phalāvabodhato",
  "atk-abh02a5:415_2": "ahetukadiṭṭhiñca akiriyadiṭṭhiñca pajahati, micchā passanto paccayānurūpaṁ phalappavattiṁ",
  "atk-abh02a5:415_3": "aggahetvā yato kutoci yassa kassaci asambhavaggahaṇato ahetukadiṭṭhiñceva niyatavādañca",
  "atk-abh02a5:415_4": "upādiyatīti evamidaṁ bhavacakkaṁ –",
  "atk-abh02a5:416": "Saccappabhavato kiccā, vāraṇā upamāhi ca;",
  "atk-abh02a5:417": "Gambhīranayabhedā ca, viññātabbaṁ yathārahaṁ.",
  "atk-abh02a5:418": "Idañhi gambhīrato agādhaṁ nānānayaggahaṇato durabhiyānaṁ ñāṇāsinā samādhipavarasilāyaṁ sunisitena –",
  "atk-abh02a5:419": "Bhavacakkamapadāletvā,",
  "atk-abh02a5:420": "Asanivicakkamiva niccanimmathanaṁ;",
  "atk-abh02a5:421": "Saṁsārabhayamatīto,",
  "atk-abh02a5:422": "Na koci supinantarepyatthi.",
  "atk-abh02a5:423_0": "Vuttampi cetaṁ bhagavatā – “gambhīro cāyaṁ, ānanda, paṭiccasamuppādo gambhīrāvabhāso",
  "atk-abh02a5:423_1": "ca. Etassa, ānanda, dhammassa ananubodhā appaṭivedhā evamayaṁ pajā tantākulakajātā",
  "atk-abh02a5:423_2": "kulagaṇṭhikajātā muñjapabbajabhūtā apāyaṁ duggatiṁ vinipātaṁ saṁsāraṁ nātivattatī”ti.",
  "atk-abh02a5:423_3": "Tasmā attano vā paresaṁ vā hitāya sukhāya paṭipanno avasesakiccāni pahāya –",
  "atk-abh02a5:424": "Gambhīre paccayākāra-ppabhede idha paṇḍito;",
  "atk-abh02a5:425": "Yathā gādhaṁ labhetheva-manuyuñje sadā satoti.",
  "atk-abh02a5:426": "Suttantabhājanīyavaṇṇanā.",
  "atk-abh02a5:427": "2. Abhidhammabhājanīyavaṇṇanā",
  "atk-abh02a5:428_0": "243. Evaṁ mahāpathaviṁ pattharanto viya ākāsaṁ vitthārayanto viya ca sabbadhammesu",
  "atk-abh02a5:428_1": "appaṭihatañāṇo satthā suttantabhājanīye niggaṇṭhiṁ nijjaṭaṁ paccayākāraṁ nānācittavasena",
  "atk-abh02a5:428_2": "dassetvā idāni yasmā na kevalaṁ ayaṁ paccayākāro nānācittesuyeva hoti, ekacittepi",
  "atk-abh02a5:428_3": "hotiyeva, tasmā abhidhammabhājanīyavasena ekacittakkhaṇikaṁ paccayākāraṁ nānappakārato",
  "atk-abh02a5:428_4": "dassetuṁ avijjāpaccayā saṅkhārotiādinā nayena mātikaṁ tāva ṭhapesi. Evaṁ ṭhapitāya pana mātikāya –",
  "atk-abh02a5:429": "Avijjādīhi mūlehi, nava mūlapadā nava;",
  "atk-abh02a5:430": "Nayā tattha catukkāni, vārabhedañca dīpaye.",
  "atk-abh02a5:431_0": "Tatrāyaṁ dīpanā – ettha hi avijjāsaṅkhāraviññāṇanāmachaṭṭhāyatanaphassavedanātaṇhāupādānappabhedehi",
  "atk-abh02a5:431_1": "avijjādīhi navahi mūlapadehi avijjādiko, saṅkhārādiko, viññāṇādiko, nāmādiko, chaṭṭhāyatanādiko,",
  "atk-abh02a5:431_2": "phassādiko, vedanādiko, taṇhādiko, upādānādikoti ime nava mūlapadā nava nayā honti.",
  "atk-abh02a5:432_0": "Tesu yo tāva ayaṁ avijjādiko nayo, tattha paccayacatukkaṁ, hetucatukkaṁ, sampayuttacatukkaṁ,",
  "atk-abh02a5:432_1": "aññamaññacatukkanti cattāri catukkāni honti. Yathā cettha evaṁ sesesupīti ekekasmiṁ",
  "atk-abh02a5:432_2": "naye catunnaṁ catunnaṁ catukkānaṁ vasena chattiṁsa catukkāni. Tattha ekekena catukkena",
  "atk-abh02a5:432_3": "catunnaṁ catunnaṁ vārānaṁ saṅgahitattā catunnampi catukkānaṁ vasena ekekasmiṁ naye",
  "atk-abh02a5:432_4": "soḷasa soḷasa vārāti catucattālīsādhikaṁ vārasataṁ hotīti veditabbaṁ.",
  "atk-abh02a5:433": "1. Paccayacatukkaṁ",
  "atk-abh02a5:434_0": "Tattha yadetaṁ sabbapaṭhame avijjāmūlake naye paccayacatukkaṁ, tasmiṁ paṭhamo nāmarūpaṭṭhāne",
  "atk-abh02a5:434_1": "nāmassa, saḷāyatanaṭṭhāne chaṭṭhāyatanassa ca vuttattā aparipuṇṇaaṅgadvayayutto dvādasaṅgikavāro",
  "atk-abh02a5:434_2": "nāma. Dutiyo nāmarūpaṭṭhāne nāmasseva, saḷāyatanaṭṭhāne ca na kassaci vuttattā aparipuṇṇaekaṅgayutto",
  "atk-abh02a5:434_3": "ekādasaṅgikavāro nāma. Tatiyo saḷāyatanaṭṭhāne chaṭṭhāyatanassa vuttattā paripuṇṇaekaṅgayutto",
  "atk-abh02a5:434_4": "dvādasaṅgikavāro nāma. Catuttho pana paripuṇṇadvādasaṅgikoyeva.",
  "atk-abh02a5:435_0": "Tattha siyā – ayampi chaṭṭhāyatanapaccayā phassoti vuttattā aparipuṇṇekaṅgayuttoyevāti?",
  "atk-abh02a5:435_1": "Na, tassa anaṅgattā. Phassoyeva hettha aṅgaṁ, na chaṭṭhāyatanaṁ. Tasmā tassa anaṅgattā",
  "atk-abh02a5:435_2": "nāyaṁ aparipuṇṇekaṅgayuttoti. Aṭṭhakathāyaṁ pana vuttaṁ – “paṭhamo sabbasaṅgāhikaṭṭhena,",
  "atk-abh02a5:435_3": "dutiyo paccayavisesaṭṭhena, tatiyo gabbhaseyyakasattānaṁ vasena, catuttho opapātikasattānaṁ",
  "atk-abh02a5:435_4": "vasena gahito. Tathā paṭhamo sabbasaṅgāhikaṭṭhena, dutiyo paccayavisesaṭṭhena, tatiyo",
  "atk-abh02a5:435_5": "aparipuṇṇāyatanavasena, catuttho paripuṇṇāyatanavasena gahito. Tathā paṭhamo sabbasaṅgāhikaṭṭhena,",
  "atk-abh02a5:435_6": "dutiyo mahānidānasuttantavasena, tatiyo rūpabhavavasena, catuttho kāmabhavavasena gahito”ti.",
  "atk-abh02a5:436": "Tattha paṭhamo imesu dutiyādīsu tīsu vāresu na katthaci na pavisatīti sabbasaṅgāhikoti vutto. Sesānaṁ viseso parato āvibhavissati. Tassāvibhāvatthaṁ –",
  "atk-abh02a5:437": "Yaṁ yattha aññathā vuttaṁ, avuttañcāpi yaṁ yahiṁ;",
  "atk-abh02a5:438": "Yaṁ yathā paccayo yassa, taṁ sabbamupalakkhaye.",
  "atk-abh02a5:439_0": "Tatrāyaṁ nayo – avisesena tāva catūsupi etesu suttantabhājaniye viya saṅkhārāti avatvā",
  "atk-abh02a5:439_1": "saṅkhāroti vuttaṁ, taṁ kasmāti? Ekacittakkhaṇikattā. Tatra hi nānācittakkhaṇiko paccayākāro",
  "atk-abh02a5:439_2": "vibhatto. Idha ekacittakkhaṇiko āraddho. Ekacittakkhaṇe ca bahū cetanā na santīti",
  "atk-abh02a5:439_3": "saṅkhārāti avatvā saṅkhāroti vuttaṁ.",
  "atk-abh02a5:440_0": "Paṭhamavāre panettha ekacittakkhaṇapariyāpannadhammasaṅgahaṇato sabbaṭṭhānasādhāraṇato",
  "atk-abh02a5:440_1": "ca rūpaṁ chaḍḍetvā “viññāṇapaccayā nāma”ntveva vuttaṁ. Tañhi ekacittakkhaṇapariyāpannaṁ",
  "atk-abh02a5:440_2": "sabbaṭṭhānasādhāraṇañca, na katthaci viññāṇappavattiṭṭhāne na pavattati. Yasmā ca",
  "atk-abh02a5:440_3": "ekacittakkhaṇapariyāpanno ekovettha phasso, tasmā tassānurūpaṁ paccayabhūtaṁ āyatanaṁ",
  "atk-abh02a5:440_4": "gaṇhanto saḷāyatanaṭṭhāne “nāmapaccayā chaṭṭhāyatana”nti ekaṁ manāyatanaṁyeva āha.",
  "atk-abh02a5:440_5": "Tañhi ekassa akusalaphassassa anurūpaṁ paccayabhūtaṁ. Kāmañcetaṁ saṅkhārapaccayā",
  "atk-abh02a5:440_6": "viññāṇanti etthāpi vuttaṁ, hetuphalavisesadassanatthaṁ pana aṅgapuṇṇatthañca puna",
  "atk-abh02a5:440_7": "idha gahitaṁ. Tatra hi etassa visesena saṅkhāro hetu, avisesena nāmaṁ phalaṁ. Idha",
  "atk-abh02a5:440_8": "panassa avisesena nāmaṁ hetu, visesena phasso phalanti. Sokādayo pana yasmā sabbe",
  "atk-abh02a5:440_9": "ekacittakkhaṇe na sambhavanti, sabbasmiñca cittappavattiṭṭhāne ceva citte ca na pavattanti,",
  "atk-abh02a5:440_10": "tasmā na gahitā. Jātijarāmaraṇāni pana acittakkhaṇamattānipi samānāni cittakkhaṇe",
  "atk-abh02a5:440_11": "antogadhattā aṅgaparipūraṇatthaṁ gahitāni. Evaṁ tāvettha ‘yaṁ aññathā vuttaṁ. Yañca",
  "atk-abh02a5:440_12": "avuttaṁ’ taṁ veditabbaṁ.",
  "atk-abh02a5:441": "Yaṁ panettha ito paresu vāresu vuttaṁ, tassattho vuttanayeneva veditabbo. Yasmiṁ yasmiṁ pana vāre yo yo viseso āgato, taṁ taṁ tattha tattheva pakāsayissāma.",
  "atk-abh02a5:442_0": "‘Yaṁ yathā paccayo yassā’ti ettha pana saṅkhārassa avijjā sampayuttadhammasādhāraṇehi",
  "atk-abh02a5:442_1": "sahajātaaññamaññanissayasampayuttaatthiavigatapaccayehi chahi hetupaccayena cāti",
  "atk-abh02a5:442_2": "sattadhā paccayo. Tattha yasmā parato hetucatukkādīni tīṇi catukkāni avigatasampayuttaaññamaññapaccayavasena",
  "atk-abh02a5:442_3": "vuttāni, tasmā idha tāni apanetvā avasesānaṁ vasena avijjā saṅkhārassa catudhā paccayoti veditabbo.",
  "atk-abh02a5:443_0": "Saṅkhāro viññāṇassa sādhāraṇehi chahi, kammāhārapaccayehi cāti aṭṭhadhā paccayo.",
  "atk-abh02a5:443_1": "Idha pana teyeva tayo apanetvā pañcadhā. Viññāṇaṁ nāmassa sādhāraṇehi chahi, indriyāhārādhipatīhi",
  "atk-abh02a5:443_2": "cāti navadhā. Idha pana tayo apanetvā chadhā. Nāmaṁ chaṭṭhāyatanassa sādhāraṇehi",
  "atk-abh02a5:443_3": "chahi. Kiñci panettha adhipatipaccayena, kiñci āhārapaccayādīhīti anekadhā. Idha",
  "atk-abh02a5:443_4": "pana teyeva tayo apanetvā tidhā catudhā pañcadhā vā. Chaṭṭhāyatanaṁ phassassa yathā",
  "atk-abh02a5:443_5": "viññāṇaṁ nāmassa. Evaṁ phasso vedanāya sādhāraṇehi chahi āhārapaccayena cāti sattadhā.",
  "atk-abh02a5:443_6": "Idha pana teyeva tayo apanetvā catudhā. Vedanā taṇhāya sādhāraṇehi chahi jhānindriyapaccayehi",
  "atk-abh02a5:443_7": "cāti aṭṭhadhā. Idha pana teyeva tayo apanetvā pañcadhā. Taṇhā upādānassa, yathā avijjā",
  "atk-abh02a5:443_8": "saṅkhārassa. Evaṁ upādānaṁ bhavassa sādhāraṇehi chahi maggapaccayena cāti sattadhā.",
  "atk-abh02a5:443_9": "Idha pana teyeva tayo apanetvā catudhā. Bhavo jātiyā, yasmā jātīti idha saṅkhatalakkhaṇaṁ",
  "atk-abh02a5:443_10": "adhippetaṁ, tasmā pariyāyena upanissayapaccayeneva paccayo. Tathā jāti jarāmaraṇassāti.",
  "atk-abh02a5:444_0": "Ye pana evaṁ vadanti – “imasmiṁ catukke sabbesampi saṅkhārādīnaṁ avijjādayo sahajātapaccayena",
  "atk-abh02a5:444_1": "paccayā honti. Sahajātapaccayavaseneva hi paṭhamavāro āraddho”ti, te bhavādīnaṁ tathā",
  "atk-abh02a5:444_2": "abhāvaṁ sesapaccayānañca sambhavaṁ dassetvā paṭikkhipitabbā. Na hi bhavo jātiyā sahajātapaccayo",
  "atk-abh02a5:444_3": "hoti, na jāti jarāmaraṇassa. Ye cetesaṁ saṅkharādīnaṁ avasesā paccayā vuttā, tepi",
  "atk-abh02a5:444_4": "sambhavantiyeva. Tasmā na sakkā chaḍḍetunti. Evaṁ tāva paṭhamavāre yaṁ yattha aññathā",
  "atk-abh02a5:444_5": "vuttaṁ, avuttañcāpi yaṁ yahiṁ, yañca yathā yassa paccayo hoti, taṁ veditabbaṁ. Dutiyavārādīsupi eseva nayo.",
  "atk-abh02a5:445_0": "Ayaṁ pana viseso – dutiyavāre “nāmapaccayā phasso”ti vatvā saḷāyatanaṭṭhāne na kiñci",
  "atk-abh02a5:445_1": "vuttaṁ, taṁ kimatthanti? Paccayavisesadassanatthañceva mahānidānadesanāsaṅgahatthañca.",
  "atk-abh02a5:445_2": "Phassassa hi na kevalañca chaṭṭhāyatanameva paccayo, vedanākkhandhādayo pana tayo",
  "atk-abh02a5:445_3": "khandhāpi paccayāyeva. Mahānidānasuttante cassa “atthi idappaccayā phassoti iti puṭṭhena",
  "atk-abh02a5:445_4": "satā, ānanda, atthītissa vacanīyaṁ. Kiṁ paccayā phassoti? Iti ce vadeyya, nāmapaccayā",
  "atk-abh02a5:445_5": "phassoti iccassa vacanīya”nti. Evaṁ saḷāyatanaṁ chaḍḍetvā ekādasaṅgiko paṭiccasamuppādo",
  "atk-abh02a5:445_6": "vutto. Tasmā imassa paccayavisesassa dassanatthaṁ imissā ca mahānidānasuttantadesanāya",
  "atk-abh02a5:445_7": "pariggahatthaṁ dutiyavāre “nāmapaccayā phasso”ti vatvā saḷāyatanaṭṭhāne na kiñci",
  "atk-abh02a5:445_8": "vuttanti. Esa tāva dutiyavāre viseso.",
  "atk-abh02a5:446_0": "Tatiyavāre pana “viññāṇapaccayā nāmarūpa”nti suttantabhājanīye āgatameva catutthamaṅgaṁ",
  "atk-abh02a5:446_1": "vuttaṁ, taṁ ekacittakkhaṇikattā paccayākārassa idha ayuttanti ce? Taṁ nāyuttaṁ. Kasmā?",
  "atk-abh02a5:446_2": "Sakakkhaṇe paccayabhāvato. Sacepi hi tattha rūpaṁ cittakkhaṇato uddhaṁ tiṭṭhati,",
  "atk-abh02a5:446_3": "tathāpissa taṁ viññāṇaṁ sakakkhaṇe paccayo hoti. Kathaṁ? Purejātassa tāva cittasamuṭṭhānassa",
  "atk-abh02a5:446_4": "aññassa vā pacchājātapaccayena. Vuttañcetaṁ “pacchājātā cittacetasikā dhammā purejātassa",
  "atk-abh02a5:446_5": "imassa kāyassa pacchājātapaccayena paccayo”ti. Sahajātassa pana cittasamuṭṭhānassa",
  "atk-abh02a5:446_6": "nissayapaccayena paccayo. Yathāha “cittacetasikā dhammā cittasamuṭṭhānānaṁ rūpānaṁ",
  "atk-abh02a5:446_7": "nissayapaccayena paccayo”ti.",
  "atk-abh02a5:447_0": "Yadi evaṁ, purimavāresu kasmā evaṁ na vuttanti ? Rūpappavattidesaṁ sandhāya desitattā.",
  "atk-abh02a5:447_1": "Ayañhi paccayākāro rūpappavattidese kāmabhave gabbhaseyyakānañceva aparipuṇṇāyatanaopapātikānañca",
  "atk-abh02a5:447_2": "rūpāvacaradevānañca vasena desito. Tenevettha “nāmarūpapaccayā saḷāyatana”nti avatvā",
  "atk-abh02a5:447_3": "chaṭṭhāyatananti vuttaṁ. Tattha nāmaṁ heṭṭhā vuttanayameva. Rūpaṁ pana hadayarūpaṁ",
  "atk-abh02a5:447_4": "veditabbaṁ. Taṁ panetassa chaṭṭhāyatanassa nissayapaccayena ceva purejātapaccayena",
  "atk-abh02a5:447_5": "cāti dvidhā paccayo hotīti esa tatiyavāre viseso.",
  "atk-abh02a5:448_0": "Catutthavāro pana yonivasena opapātikānaṁ, āyatanavasena paripuṇṇāyatanānaṁ, bhavavasena",
  "atk-abh02a5:448_1": "kāmāvacarasattānaṁ vasena vutto. Tenevettha “nāmarūpapaccayā saḷāyatana”nti vuttaṁ.",
  "atk-abh02a5:448_2": "Tattha nāmaṁ chaṭṭhāyatanassa sahajātādīhi, cakkhāyatanādīnaṁ pacchājātapaccayena.",
  "atk-abh02a5:448_3": "Rūpe hadayarūpaṁ chaṭṭhāyatanassa nissayapaccayapurejātapaccayehi, cattāri mahābhūtāni",
  "atk-abh02a5:448_4": "cakkhāyatanādīnaṁ sahajātanissayaatthiavigatehi. Yasmā panesa ekacittakkhaṇiko paccayākāro,",
  "atk-abh02a5:448_5": "tasmā ettha saḷāyatanapaccayāti avatvā “chaṭṭhāyatanapaccayā phasso”ti vuttoti ayaṁ",
  "atk-abh02a5:448_6": "catutthavāre viseso.",
  "atk-abh02a5:449_0": "Evametesaṁ nānākaraṇaṁ ñatvā puna sabbesveva tesu visesena paṭhamakā dve vārā arūpabhave",
  "atk-abh02a5:449_1": "paccayākāradassanatthaṁ vuttāti veditabbā. Arūpabhavasmiñhi rūpena asammissāni paṭiccasamuppādaṅgāni",
  "atk-abh02a5:449_2": "pavattanti. Tatiyo rūpabhave paccayākāradassanatthaṁ vutto. Rūpabhavasmiñhi satipi",
  "atk-abh02a5:449_3": "rūpasammissatte saḷāyatanaṁ na pavattati. Catuttho kāmabhave paccayākāradassanatthaṁ",
  "atk-abh02a5:449_4": "vutto. Kāmabhavasmiñhi sakalaṁ saḷāyatanaṁ pavattati. Tatiyo vā rūpabhave ceva kāmabhave",
  "atk-abh02a5:449_5": "ca aparipuṇṇāyatanānaṁ akusalappavattikkhaṇaṁ sandhāya vutto. Catuttho vā kāmabhave",
  "atk-abh02a5:449_6": "paripuṇṇāyatanānaṁ. Paṭhamo vā sabbatthagāmitaṁ sandhāya vutto. So hi na katthaci",
  "atk-abh02a5:449_7": "cittappavattidese na pavattati. Dutiyo paccayavisesaṁ sandhāya vutto. Ekādasaṅgikattañhettha",
  "atk-abh02a5:449_8": "phassassa ca nāmapaccayattaṁ paccayaviseso. Tatiyo purimayonidvayaṁ sandhāya vutto.",
  "atk-abh02a5:449_9": "Purimāsu hi dvīsu yonīsu so sambhavati, tattha sadā saḷāyatanassa asambhavato. Catuttho",
  "atk-abh02a5:449_10": "pacchimayonidvayaṁ sandhāya vutto. Pacchimāsu hi so dvīsu yonīsu sambhavati, tattha",
  "atk-abh02a5:449_11": "sadā saḷāyatanassa sambhavatoti.",
  "atk-abh02a5:450": "Ettāvatā ca yaṁ vuttaṁ catūsupi vāresu –",
  "atk-abh02a5:451": "Yaṁ yattha aññathā vuttaṁ, avuttañcāpi yaṁ yahiṁ;",
  "atk-abh02a5:452": "Yaṁ yathā paccayo yassa, taṁ sabbamupalakkhayeti.",
  "atk-abh02a5:453": "Gāthāya atthadīpanā katā hoti.",
  "atk-abh02a5:454": "Etenevānusārena, sabbametaṁ nayaṁ ito;",
  "atk-abh02a5:455": "Viseso yo ca taṁ jaññā, catukkesu paresupi.",
  "atk-abh02a5:456": "2. Hetucatukkaṁ",
  "atk-abh02a5:457_0": "244. Tattha yo tāva idha vutto nayo, so sabbattha pākaṭoyeva. Viseso pana evaṁ veditabbo",
  "atk-abh02a5:457_1": "– hetucatukke tāva avijjā hetu assāti avijjāhetuko. Avijjā assa sahavattanato yāvabhaṅgā",
  "atk-abh02a5:457_2": "pavattikā gamikāti vuttaṁ hoti. “Avijjāpaccayā”ti ca ettāvatā sahajātādipaccayavasena",
  "atk-abh02a5:457_3": "sādhāraṇato saṅkhārassa avijjā paccayoti dassetvā, puna “avijjāhetuko”ti eteneva",
  "atk-abh02a5:457_4": "visesato avigatapaccayatā dassitā. Saṅkhārapaccayā viññāṇaṁ saṅkhārahetukantiādīsupi eseva nayo.",
  "atk-abh02a5:458_0": "Kasmā pana bhavādīsu hetukaggahaṇaṁ na katanti? Avigatapaccayaniyamābhāvato abhāvato",
  "atk-abh02a5:458_1": "ca avigatapaccayassa. “Tattha katamo upādānapaccayā bhavo? Ṭhapetvā upādānaṁ vedanākkhandho",
  "atk-abh02a5:458_2": "saññākkhandho saṅkhārakkhandho viññāṇakkhandho – ayaṁ vuccati upādānapaccayā bhavo”ti",
  "atk-abh02a5:458_3": "vacanato upādānapaccayā catunnaṁ khandhānaṁ idha bhavoti nāmaṁ. Saṅkhārakkhandhe",
  "atk-abh02a5:458_4": "ca “jāti dvīhi khandhehi saṅgahitā”tiādivacanato jātijarāmaraṇāni antogadhāni.",
  "atk-abh02a5:459_0": "Tattha yāva upādānaṁ tāva jātijarāmaraṇānaṁ anupalabbhanato upādānaṁ bhavassa na",
  "atk-abh02a5:459_1": "niyamato avigatapaccayo hoti. “Yā tesaṁ tesaṁ dhammānaṁ jātī”ti ādivacanato saṅkhatalakkhaṇesu",
  "atk-abh02a5:459_2": "jātiyā jarāmaraṇasaṅkhātassa bhavassa jātikkhaṇamatteyeva abhāvato avigatapaccayabhāvo",
  "atk-abh02a5:459_3": "na sambhavati. Tathā jātiyā jarāmaraṇakkhaṇe abhāvato. Upanissayapaccayeneva pana",
  "atk-abh02a5:459_4": "bhavo jātiyā. Jāti jarāmaraṇassa paccayoti sabbathāpi avigatapaccayaniyamābhāvato",
  "atk-abh02a5:459_5": "abhāvato ca avigatapaccayassa bhavādīsu hetukaggahaṇaṁ na katanti veditabbaṁ.",
  "atk-abh02a5:460_0": "Keci panāhu – “bhavo duvidhenā”ti vacanato upapattimissako bhavo, na ca upapattibhavassa",
  "atk-abh02a5:460_1": "upādānaṁ avigatapaccayo hotīti “upādānapaccayā bhavo upādānahetuko”ti avatvā “upādānapaccayā",
  "atk-abh02a5:460_2": "bhavo”ti vutto. Idha pacchinnattā paratopi na vuttanti. Taṁ idha upapattimissakassa",
  "atk-abh02a5:460_3": "bhavassa anadhippetattā ayuttaṁ. Arūpakkhandhā hi idha bhavoti āgatā.",
  "atk-abh02a5:461_0": "Bhavapaccayājātīti ettha ca ṭhapetvā jātijarāmaraṇāni avaseso bhavo jātiyā paccayoti",
  "atk-abh02a5:461_1": "veditabbo. Kasmā? Jātiādīnaṁ jātiyā appaccayattā. Yadi evaṁ, ṭhapetvā jātijarāmaraṇāni",
  "atk-abh02a5:461_2": "bhavo jātiyā paccayoti vattabboti? Āma vattabbo, vattabbapadesābhāvato pana na vutto.",
  "atk-abh02a5:461_3": "Dasamaṅganiddese hi upādānapaccayasambhūto bhavo vattabbo. Ekādasamaṅganiddese jāti",
  "atk-abh02a5:461_4": "vattabbā. Yo pana bhavo jātiyā paccayo, tassa vattabbapadeso natthīti vattabbapadesābhāvato",
  "atk-abh02a5:461_5": "na vutto. Avuttopi pana yuttito gahetabboti. Viññāṇapaccayā nāmarūpantiādīsu ca viññāṇādīnaṁ",
  "atk-abh02a5:461_6": "avigatapaccayabhāvasambhavato viññāṇahetukādivacanaṁ katanti esa hetucatukke viseso.",
  "atk-abh02a5:462": "3. Sampayuttacatukkaṁ",
  "atk-abh02a5:463_0": "245. Sampayuttacatukkepi avijjāpaccayāti ettāvatā sahajātādipaccayavasena saṅkhārassa",
  "atk-abh02a5:463_1": "avijjāpaccayataṁ dassetvā puna “avijjāsampayutto”ti sampayuttapaccayatā dassitā.",
  "atk-abh02a5:463_2": "Sesapadesupi eseva nayo. Yasmā pana arūpīnaṁ dhammānaṁ rūpadhammehi sampayogo natthi,",
  "atk-abh02a5:463_3": "tasmā viññāṇapaccayā nāmarūpantiādīsu tatiyacatutthavārapadesu “viññāṇasampayuttaṁ",
  "atk-abh02a5:463_4": "nāma”ntiādinā nayena yaṁ labbhati, tadeva gahitanti esa sampayuttacatukke viseso.",
  "atk-abh02a5:464": "4. Aññamaññacatukkaṁ",
  "atk-abh02a5:465_0": "246. Aññamaññacatukkepi avijjāpaccayāti sahajātādipaccayavasena saṅkhārassa avijjāpaccayataṁ",
  "atk-abh02a5:465_1": "dassetvā “saṅkhārapaccayāpi avijjā”ti aññamaññapaccayatā dassitā. Sesapadesupi eseva",
  "atk-abh02a5:465_2": "nayo. Yasmā pana bhavo nippadeso, upādānaṁ sappadesaṁ, sappadesadhammo ca nippadesadhammassa",
  "atk-abh02a5:465_3": "paccayo hoti, na nippadesadhammo sappadesadhammassa, tasmā ettha “bhavapaccayāpi",
  "atk-abh02a5:465_4": "upādāna”nti na vuttaṁ; heṭṭhā vā desanāya pacchinnattā evaṁ na vuttaṁ. Yasmā ca nāmarūpapaccayā",
  "atk-abh02a5:465_5": "saḷāyatanaṁ atthi, saḷāyatanapaccayā ekacittakkhaṇe nāmarūpaṁ natthi, yassa saḷāyatanaṁ",
  "atk-abh02a5:465_6": "aññamaññapaccayo bhaveyya, tasmā catutthavāre “chaṭṭhāyatanapaccayāpi nāmarūpa”nti",
  "atk-abh02a5:465_7": "yaṁ labbhati tadeva gahitanti esa aññamaññacatukke viseso.",
  "atk-abh02a5:466": "Avijjāmūlakanayamātikā.",
  "atk-abh02a5:467": "Saṅkhārādimūlakanayamātikā",
  "atk-abh02a5:468_0": "247. Idāni saṅkhārapaccayā avijjāti saṅkhāramūlakanayo āraddho. Tatthāpi yathā avijjāmūlake",
  "atk-abh02a5:468_1": "evaṁ cattāri catukkāni soḷasa ca vārā veditabbā. Paṭhamacatukke pana paṭhamavārameva",
  "atk-abh02a5:468_2": "dassetvā desanā saṁkhittā. Yathā cettha evaṁ viññāṇamūlakādīsupi. Tattha sabbesveva",
  "atk-abh02a5:468_3": "tesu saṅkhāramūlakādīsu aṭṭhasu nayesu “saṅkhārapaccayā avijjā”tiādinā nayena sahajātādipaccayavasena",
  "atk-abh02a5:468_4": "avijjāya saṅkhārādipaccayataṁ dassetvā puna “avijjāpaccayā saṅkhārā”tiādinā nayena",
  "atk-abh02a5:468_5": "ekacittakkhaṇepi paccayākāracakkassa pavatti dassitā.",
  "atk-abh02a5:469_0": "Kasmā pana bhavamūlakā jātijarāmaraṇamūlakā vā nayā na vuttā? Kiṁ bhavapaccayā avijjā",
  "atk-abh02a5:469_1": "na hotīti? No na hoti. “Saṅkhārapaccayā avijjā”ti evamādīsu pana vuccamānesu na koci",
  "atk-abh02a5:469_2": "bhavapariyāpanno dhammo avijjāya paccayo na vutto. Tasmā apubbassa aññassa avijjāpaccayassa",
  "atk-abh02a5:469_3": "vattabbassa abhāvato bhavamūlako nayo na vutto. Bhavaggahaṇena ca avijjāpi saṅgahaṁ",
  "atk-abh02a5:469_4": "gacchati. Tasmā “bhavapaccayā avijjā”ti vuccamāne “avijjāpaccayā avijjā”tipi vuttaṁ",
  "atk-abh02a5:469_5": "siyā. Na ca ekacittakkhaṇe avijjā avijjāya paccayo nāma hoti. Tattha pacchinnattāva",
  "atk-abh02a5:469_6": "jātijarāmaraṇamūlakāpi nayā na gahitā. Apica bhave jātijarāmaraṇānipi antogadhāni.",
  "atk-abh02a5:469_7": "Na cetāni ekacittakkhaṇe avijjāya paccayā hontīti bhavamūlakā jātijarāmaraṇamūlakā vā nayā na vuttāti.",
  "atk-abh02a5:470": "Mātikāvaṇṇanā.",
  "atk-abh02a5:471": "Akusalaniddesavaṇṇanā",
  "atk-abh02a5:472_0": "248-249. Idāni yathā heṭṭhā cittuppādakaṇḍe kusalattikaṁ ādiṁ katvā nikkhittamātikāya",
  "atk-abh02a5:472_1": "paṭipāṭiyā paṭhamaṁ kusalaṁ bhājitaṁ, tathā idha mātikāya anikkhittattā paṭhamaṁ",
  "atk-abh02a5:472_2": "kusalaṁ anāmasitvā “avijjāpaccayā saṅkhāro”ti akusaladhammavasena mātikāya nikkhittattā",
  "atk-abh02a5:472_3": "nikkhepapaṭipāṭiyāva avijjādīni paṭiccasamuppādaṅgāni bhājetvā dassetuṁ katame dhammāakusalātiādimāha.",
  "atk-abh02a5:472_4": "Tassattho heṭṭhā cittuppādakaṇḍe vuttanayeneva veditabbo. Yasmā pana ekacittakkhaṇe",
  "atk-abh02a5:472_5": "taṇhāya ca kāmupādānassa ca sambhavo natthi, tasmā yaṁ ettha taṇhāpaccayā upādānaṁ",
  "atk-abh02a5:472_6": "labbhati, tadeva dassetuṁ diṭṭhi diṭṭhigatantiādi vuttaṁ.",
  "atk-abh02a5:473_0": "Bhavaniddese ca yasmā upādānaṁ saṅkhārakkhandhe saṅgahaṁ gacchati, tasmā “ṭhapetvā",
  "atk-abh02a5:473_1": "upādānaṁ vedanākkhandho saññākkhandho saṅkhārakkhandho viññāṇakkhandho”ti vuttaṁ.",
  "atk-abh02a5:473_2": "Evañhi vuccamāne upādānassa upādānapaccayattaṁ āpajjeyya. Na ca tadeva tassa paccayo",
  "atk-abh02a5:473_3": "hoti. Jātiādiniddesesu yasmā ete arūpadhammānaṁ jātiādayo, tasmā “khaṇḍiccaṁ, pāliccaṁ,",
  "atk-abh02a5:473_4": "valittacatā, cuti, cavanatā”ti na vuttaṁ.",
  "atk-abh02a5:474_0": "250. Evaṁ paṭhamavāraṁ niṭṭhapetvā puna dutiyavāre yasmiṁ samaye paṭhamavārena paccayākāro",
  "atk-abh02a5:474_1": "dassito, tasmiṁyeva samaye aparenapi nayena paccayākāraṁ dassetuṁ visuṁ samayavavatthānavāraṁ",
  "atk-abh02a5:474_2": "avatvā tasmiṁ samaye avijjāpaccayā saṅkhārotiādināva nayena desanā katā. Tattha ṭhapetvā",
  "atk-abh02a5:474_3": "phassanti idaṁ yasmā phassopi nāmapariyāpanno, tasmā phassassa nāmato nīharaṇatthaṁ vuttaṁ.",
  "atk-abh02a5:475_0": "252. Tatiyavāre yassa cittasamuṭṭhānarūpassa viññāṇaṁ paccayo, tasmiṁ pavattamāne",
  "atk-abh02a5:475_1": "yasmā tenupatthaddhānaṁ cakkhāyatanādīnaṁ upacitattaṁ paññāyati, tasmā cakkhāyatanassa",
  "atk-abh02a5:475_2": "upacayotiādi vuttaṁ. Yasmā ca kammajarūpassapi tasmiṁ samaye vattamānassa viññāṇaṁ",
  "atk-abh02a5:475_3": "pacchājātapaccayena paccayo hoti, tasmāpi evaṁ vuttaṁ. Tattha kiñcāpi kammajaṁ cittasamuṭṭhānanti",
  "atk-abh02a5:475_4": "dveva santatiyo gahitā, itarāpi pana dve santatiyo gahetabbā. Tāsampi hi viññāṇaṁ paccayo hotiyeva.",
  "atk-abh02a5:476_0": "254. Catutthavāre pana yasmā ekacittakkhaṇepi mahābhūtarūpapaccayā cakkhāyatanādīni,",
  "atk-abh02a5:476_1": "hadayarūpapaccayā chaṭṭhāyatanaṁ, nāmapaccayā ca pacchājātasahajātādivasena yathānurūpaṁ",
  "atk-abh02a5:476_2": "sabbānipi pavattanti, tasmā tattha katamaṁ nāmarūpapaccayā saḷāyatanaṁ? Cakkhāyatanantiādi vuttaṁ.",
  "atk-abh02a5:477": "256. Dutiyacatukke sabbaṁ uttānameva.",
  "atk-abh02a5:478": "264. Tatiyacatukke yassa sampayuttapaccayabhāvo na hoti, yassa ca hoti, taṁ visuṁ visuṁ dassetuṁ idaṁ vuccati viññāṇapaccayā nāmarūpaṁ viññāṇasampayuttaṁ nāmantiādi vuttaṁ.",
  "atk-abh02a5:479_0": "272. Catutthacatukke phassapaccayā nāmaniddese kiñcāpi “ṭhapetvā phassaṁ vedanākkhandho…pe…",
  "atk-abh02a5:479_1": "viññāṇakkhandho – idaṁ vuccati phassapaccayā nāma”nti na vuttaṁ, tathāpi anantarātītapadaniddese",
  "atk-abh02a5:479_2": "“ṭhapetvā phassaṁ vedanākkhandho…pe… viññāṇakkhandho”ti vuttattā avuttampi taṁ vuttameva",
  "atk-abh02a5:479_3": "hoti. Yadeva hi nāmaṁ phassassa paccayo, phassopi tasseva paccayoti.",
  "atk-abh02a5:480_0": "Yathā cāyaṁ catucatukko soḷasavārappabhedo avijjāmūlako paṭhamanayo etasmiṁ paṭhamākusalacitte",
  "atk-abh02a5:480_1": "pakāsito, evaṁ saṅkhāramūlakādayo aṭṭha nayāpi veditabbā. Pāḷi pana saṁkhittā. Evameva",
  "atk-abh02a5:480_2": "tasmiṁ paṭhamākusalacitteyeva nava nayā, chattiṁsa catukkāni, catucattālīsādhikañca",
  "atk-abh02a5:480_3": "vārasataṁ hotīti veditabbaṁ.",
  "atk-abh02a5:481_0": "280. Idāni imināva nayena sesākusalacittesupi paccayākāraṁ dassetuṁ katame dhammā",
  "atk-abh02a5:481_1": "akusalātiādi āraddhaṁ. Tattha yasmā diṭṭhivippayuttesu taṇhāpaccayā upādānaṁ natthi,",
  "atk-abh02a5:481_2": "tasmā upādānaṭṭhāne upādānaṁ viya daḷhanipātinā adhimokkhena padaṁ pūritaṁ. Domanassasahagatesu",
  "atk-abh02a5:481_3": "ca yasmā vedanāpaccayā taṇhāpi natthi, tasmā taṇhāṭṭhāne taṇhā viya balavakilesena",
  "atk-abh02a5:481_4": "paṭighena padaṁ pūritaṁ. Upādānaṭṭhāne adhimokkheneva. Vicikicchāsampayutte pana",
  "atk-abh02a5:481_5": "yasmā sanniṭṭhānābhāvato adhimokkhopi natthi, tasmā taṇhāṭṭhāne balavakilesabhūtāya",
  "atk-abh02a5:481_6": "vicikicchāya padaṁ pūritaṁ. Upādānaṭṭhānaṁ parihīnameva. Uddhaccasampayutte pana",
  "atk-abh02a5:481_7": "yasmā adhimokkho atthi, tasmā taṇhāṭṭhāne balavakilesena uddhaccena padaṁ pūritaṁ.",
  "atk-abh02a5:481_8": "Upādānaṭṭhāne adhimokkheneva. Sabbattheva ca visesamattaṁ dassetvā pāḷi saṁkhittā.",
  "atk-abh02a5:481_9": "Yo cāyaṁ viseso dassito, tattha kevalaṁ adhimokkhaniddesova apubbo. Sesaṁ heṭṭhā āgatameva.",
  "atk-abh02a5:482_0": "Adhimokkhaniddese pana adhimuccanavasena adhimokkho. Adhimuccati vā tena ārammaṇe",
  "atk-abh02a5:482_1": "cittaṁ nibbicikicchatāya sanniṭṭhānaṁ gacchatīti adhimokkho. Adhimuccanākāro adhimuccanā.",
  "atk-abh02a5:482_2": "Tassa cittassa, tasmiṁ vā ārammaṇe adhimuttattāti tadadhimuttatā. Sabbacittesu ca",
  "atk-abh02a5:482_3": "paṭhamacitte vuttanayeneva nayacatukkavārappabhedo veditabbo. Kevalañhi vicikicchāsampayutte",
  "atk-abh02a5:482_4": "upādānamūlakassa nayassa abhāvā aṭṭha nayā, dvattiṁsa catukkāni, aṭṭhavīsādhikañca vārasataṁ hotīti.",
  "atk-abh02a5:483": "Akusalaniddesavaṇṇanā.",
  "atk-abh02a5:484": "Kusalaniddesavaṇṇanā",
  "atk-abh02a5:485_0": "292. Idāni imināva nayena kusalacittādīsupi paccayākāraṁ dassetuṁ katame dhammā kusalātiādi",
  "atk-abh02a5:485_1": "āraddhaṁ. Yathā pana akusale paṭhamaṁ mātikaṁ nikkhipitvā pacchā niddeso kato, na",
  "atk-abh02a5:485_2": "tathā idha. Kasmā? Appanāvāre nānattasambhavato. Lokiyakusalādīsu hi tesaṁ dhammānaṁ",
  "atk-abh02a5:485_3": "dukkhasaccapariyāpannattā “evametassa kevalassa dukkhakkhandhassā”ti appanā hoti,",
  "atk-abh02a5:485_4": "lokuttarakusalādīsu “evametesaṁ dhammāna”nti. Tasmā ettha sādhāraṇato mātikaṁ ṭhapetuṁ",
  "atk-abh02a5:485_5": "na sakkāti pāṭiyekkaṁ tesaṁ tesaṁ kusalādīnaṁ mātikaṁ uddisitvāva niddeso katoti.",
  "atk-abh02a5:486_0": "Tattha yasmā ekacittakkhaṇe kusalasaṅkhārena saddhiṁ avijjā natthi, tasmā taṁ avatvā,",
  "atk-abh02a5:486_1": "avijjā viya akusalānaṁ, kusalānaṁ mūlato kusalamūlaṁ, taṇhupādānānañca abhāvato taṇhāṭṭhāne",
  "atk-abh02a5:486_2": "taṇhā viya ārammaṇe ajjhogāḷho pasādo, upādānaṭṭhāne upādānaṁ viya daḷhanipātī nāma",
  "atk-abh02a5:486_3": "adhimokkho vutto. Sesaṁ heṭṭhā vuttanayeneva veditabbanti.",
  "atk-abh02a5:487": "Kusalaniddesavaṇṇanā.",
  "atk-abh02a5:488": "Abyākataniddesavaṇṇanā",
  "atk-abh02a5:489_0": "306. Abyākataṁ heṭṭhā cittuppādakaṇḍe āgatapaṭipāṭiyāva vibhattaṁ. Sabbavāresu ca",
  "atk-abh02a5:489_1": "avijjāmūlakā nayā parihīnā. Kasmā? Avijjāṭṭhāne ṭhapetabbassa abhāvato. Kusalacittesu",
  "atk-abh02a5:489_2": "hi avijjāṭṭhāne ṭhapetabbaṁ kusalamūlaṁ atthi, cakkhuviññāṇādīsu natthi. Sahetukesu",
  "atk-abh02a5:489_3": "pana kiñcāpi atthi, evaṁ santepi idha pacchinnattā tattha na gahitaṁ. Pañcaviññāṇasote",
  "atk-abh02a5:489_4": "sotapatitāva hutvā desanā katāti veditabbā.",
  "atk-abh02a5:490_0": "Visesato panettha cakkhuviññāṇādīsu taṇhāṭṭhānaṁ upādānaṭṭhānañca parihīnaṁ. Kasmā?",
  "atk-abh02a5:490_1": "Taṇhāṭṭhānārahassa balavadhammassa abhāvā adhimokkharahitattā ca. Sesāhetukesu taṇhāṭṭhānameva",
  "atk-abh02a5:490_2": "parihīnaṁ. Sahetukesu pasādasabbhāvato taṇhāṭṭhāne pasādena padaṁ pūritaṁ. Evamettha",
  "atk-abh02a5:490_3": "kusalākusalavipākesu cakkhuviññāṇādīsu saṅkhāraviññāṇanāmachaṭṭhāyatanaphassavedanāmūlakā",
  "atk-abh02a5:490_4": "cha cha, sesāhetukesu adhimokkhamūlakena saddhiṁ satta satta, sahetukesu pasādamūlakena",
  "atk-abh02a5:490_5": "saddhiṁ aṭṭha aṭṭha nayā veditabbā.",
  "atk-abh02a5:491_0": "Tattha cakkhuviññāṇādīsupi catunnampi catukkānaṁ ādivārova vutto. Dutiyavāro paccayavisesaṭṭhena",
  "atk-abh02a5:491_1": "labbhamānopi na vutto. Tatiyacatutthavārā asambhavatoyeva. Rūpamissakā hi te, na",
  "atk-abh02a5:491_2": "ca cakkhuviññāṇādīni rūpaṁ samuṭṭhāpenti. Yathā ca paṭhamacatukke dve vārā labbhanti,",
  "atk-abh02a5:491_3": "evaṁ sesacatukkesupi. Tasmā paṭhamacatukke dutiyavāro, sesacatukkesu ca dve dve vārā",
  "atk-abh02a5:491_4": "avuttāpi vuttāva hontīti veditabbā. Sesāhetukābyākate sabbacatukkesu sabbepi vārā",
  "atk-abh02a5:491_5": "labbhanti. Idha pacchinnattā pana parato na gahitā. Sotapatitāva hutvā desanā katāti.",
  "atk-abh02a5:491_6": "Sesasahetukavipākesupi eseva nayo aññatra arūpāvacaravipākā. Arūpāvacaravipākasmiñhi",
  "atk-abh02a5:491_7": "vāradvayameva labbhatīti.",
  "atk-abh02a5:492": "Abyākataniddesavaṇṇanā.",
  "atk-abh02a5:493": "Avijjāmūlakakusalaniddesavaṇṇanā",
  "atk-abh02a5:494_0": "334. Idāni aparena pariyāyena ekacittakkhaṇe paccayākāraṁ dassetuṁ puna katame dhammākusalātiādi",
  "atk-abh02a5:494_1": "āraddhaṁ. Tattha avijjāpaccayāti upanissayapaccayataṁ sandhāya vuttaṁ. Teneva niddesavāre",
  "atk-abh02a5:494_2": "“tattha katamā avijjā”ti avibhajitvā “tattha katamo avijjāpaccayā saṅkhāro”ti vibhattaṁ.",
  "atk-abh02a5:494_3": "Kusalacetanāsaṅkhāto hi saṅkhāroyeva tasmiṁ samaye cittena sahajāto hoti, na avijjā.",
  "atk-abh02a5:495_0": "Tattha lokiyakusalassa heṭṭhā suttantabhājanīye vuttanayeneva avijjā paccayo hoti.",
  "atk-abh02a5:495_1": "Yasmā pana appahīnāvijjo avijjāya pahānatthaṁ lokuttaraṁ bhāveti, tasmā tassāpi samatikkamavasena",
  "atk-abh02a5:495_2": "paccayo hoti. Avijjāvatoyeva hi kusalāyūhanaṁ hoti, na itarassa. Tattha tebhūmakakusale",
  "atk-abh02a5:495_3": "sammohavasenapi samatikkamabhāvanāvasenapi āyūhanaṁ labbhati; lokuttare samucchedabhāvanāvasenāti.",
  "atk-abh02a5:495_4": "Sesaṁ vuttanayameva.",
  "atk-abh02a5:496_0": "Ayaṁ pana viseso – yathā heṭṭhā ekekakusale catunnaṁ catukkānaṁ vasena nava soḷasakā",
  "atk-abh02a5:496_1": "laddhā, tathā idha na labbhanti. Kasmā? Avijjāya avigatasampayuttaaññamaññapaccayābhāvato.",
  "atk-abh02a5:496_2": "Upanissayavasena panettha paṭhamacatukkameva labbhati. Tampi paṭhamavārameva dassetvā",
  "atk-abh02a5:496_3": "saṁkhittaṁ. Nīharitvā pana dassetabbanti.",
  "atk-abh02a5:497": "Avijjāmūlakakusalaniddesavaṇṇanā.",
  "atk-abh02a5:498": "Kusalamūlakavipākaniddesavaṇṇanā",
  "atk-abh02a5:499_0": "343. Idāni abyākatesupi apareneva nayena paccayākāraṁ dassetuṁ katame dhammā abyākatātiādi",
  "atk-abh02a5:499_1": "āraddhaṁ. Tattha kusalamūlapaccayāti idampi upanissayapaccayataṁ sandhāya vuttaṁ.",
  "atk-abh02a5:499_2": "Kusalavipākassa hi kusalamūlaṁ, akusalavipākassa ca akusalamūlaṁ upanissayapaccayo",
  "atk-abh02a5:499_3": "hoti; nānākkhaṇikakammapaccaye pana vattabbameva natthi. Tasmā esa upanissayapaccayena",
  "atk-abh02a5:499_4": "ceva nānākkhaṇikakammapaccayena ca paccayo hoti. Teneva niddesavāre “tattha katamaṁ",
  "atk-abh02a5:499_5": "kusalamūla”nti avibhajitvā “tattha katamo kusalamūlapaccayā saṅkhāro”ti vibhattaṁ.",
  "atk-abh02a5:499_6": "Akusalavipākepi eseva nayo.",
  "atk-abh02a5:500_0": "Avijjāmūlakakusalaniddese viya ca imasmimpi vipākaniddese paṭhamaṁ paccayacatukkameva",
  "atk-abh02a5:500_1": "labbhati. Tampi paṭhamavāraṁ dassetvā saṁkhittaṁ. Tasmā ekekasmiṁ vipākacitte ekamekasseva",
  "atk-abh02a5:500_2": "catukkassa vasena kusalamūlamūlake akusalamūlamūlake ca naye vārappabhedo veditabbo.",
  "atk-abh02a5:500_3": "Kiriyādhammānaṁ pana yasmā neva avijjā na kusalākusalamūlāni upanissayapaccayataṁ",
  "atk-abh02a5:500_4": "labhanti, tasmā kiriyavasena paccayākāro na vuttoti.",
  "atk-abh02a5:501": "Evamesa –",
  "atk-abh02a5:502": "Akusalakusalābyākata-dhammesu anekabhedato vatvā;",
  "atk-abh02a5:503": "Kusalākusalānaṁ pana, vipāke ca upanissayavasena.",
  "atk-abh02a5:504": "Puna ekadhāva vutto, vādippavarena paccayākāro;",
  "atk-abh02a5:505": "Dhammappaccayabhede, ñāṇassa pabhedajananatthaṁ.",
  "atk-abh02a5:506": "Pariyattisavanacintana-paṭipattikkamavivajjitānañca;",
  "atk-abh02a5:507": "Yasmā ñāṇapabhedo, na kadācipi hoti etasmiṁ.",
  "atk-abh02a5:508": "Pariyattisavanacintana-paṭipattikkamato sadā dhīro;",
  "atk-abh02a5:509": "Tattha kayirā na haññaṁ, karaṇīyataraṁ tato atthīti.",
  "atk-abh02a5:510": "Ayaṁ pana paccayākāro suttantaabhidhammabhājanīyavasena dveparivaṭṭameva nīharitvā bhājetvā dassito hoti.",
  "atk-abh02a5:511": "Abhidhammabhājanīyavaṇṇanā.",
  "atk-abh02a5:512": "Sammohavinodaniyā vibhaṅgaṭṭhakathāya",
  "atk-abh02a5:513": "Paṭiccasamuppādavibhaṅgavaṇṇanā niṭṭhitā."
}