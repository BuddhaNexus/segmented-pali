{
  "atk-s0507a:6": "Namo tassa bhagavato arahato sammāsambuddhassa",
  "atk-s0507a:7": "Khuddakanikāye",
  "atk-s0507a:8": "Petavatthu-aṭṭhakathā",
  "atk-s0507a:9": "Ganthārambhakathā",
  "atk-s0507a:10": "Mahākāruṇikaṃ nāthaṃ, ñeyyasāgarapāraguṃ;",
  "atk-s0507a:11": "Vande nipuṇagambhīra-vicitranayadesanaṃ.",
  "atk-s0507a:12": "Vijjācaraṇasampannā, yena niyyanti lokato;",
  "atk-s0507a:13": "Vande tamuttamaṃ dhammaṃ, sammāsambuddhapūjitaṃ.",
  "atk-s0507a:14": "Sīlādiguṇasampanno, ṭhito maggaphalesu yo;",
  "atk-s0507a:15": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0507a:16": "Vandanājanitaṃ puññaṃ, iti yaṃ ratanattaye;",
  "atk-s0507a:17": "Hatantarāyo sabbattha, hutvāhaṃ tassa tejasā.",
  "atk-s0507a:18": "Petehi ca kataṃ kammaṃ, yaṃ yaṃ purimajātisu;",
  "atk-s0507a:19": "Petabhāvāvahaṃ taṃ taṃ, tesañhi phalabhedato.",
  "atk-s0507a:20": "Pakāsayantī buddhānaṃ, desanā yā visesato;",
  "atk-s0507a:21": "Saṃvegajananī kamma-phalapaccakkhakārinī.",
  "atk-s0507a:22": "Petavatthūti nāmena, supariññātavatthukā;",
  "atk-s0507a:23": "Yaṃ khuddakanikāyasmiṃ, saṅgāyiṃsu mahesayo.",
  "atk-s0507a:24": "Tassa sammāvalambitvā, porāṇaṭṭhakathānayaṃ;",
  "atk-s0507a:25": "Tattha tattha nidānāni, vibhāvento visesato.",
  "atk-s0507a:26": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0507a:27": "Mahāvihāravāsīnaṃ, samayaṃ avilomayaṃ.",
  "atk-s0507a:28": "Yathābalaṃ karissāmi, atthasaṃvaṇṇanaṃ subhaṃ;",
  "atk-s0507a:29": "Sakkaccaṃ bhāsato taṃ me, nisāmayatha sādhavoti.",
  "atk-s0507a:30_0": "Tattha petavatthūti seṭṭhiputtādikassa tassa tassa sattassa petabhāvahetubhūtaṃ kammaṃ,",
  "atk-s0507a:30_1": "tassa pana pakāsanavasena pavatto “khettūpamā arahanto”tiādikā pariyattidhammo idha",
  "atk-s0507a:30_2": "“petavatthū”ti adhippeto.",
  "atk-s0507a:31_0": "Tayidaṃ petavatthu kena bhāsitaṃ, kattha bhāsitaṃ, kadā bhāsitaṃ, kasmā ca bhāsitanti?",
  "atk-s0507a:31_1": "Vuccate – idañhi petavatthu duvidhena pavattaṃ aṭṭhuppattivasena, pucchāvissajjanavasena",
  "atk-s0507a:31_2": "ca. Tattha yaṃ aṭṭhuppattivasena pavattaṃ, taṃ bhagavatā bhāsitaṃ, itaraṃ nāradattherādīhi",
  "atk-s0507a:31_3": "pucchitaṃ tehi tehi petehi bhāsitaṃ. Satthā pana yasmā nāradattherādīhi tasmiṃ tasmiṃ",
  "atk-s0507a:31_4": "pucchāvissajjane ārocite taṃ taṃ aṭṭhuppattiṃ katvā sampattaparisāya dhammaṃ desesi,",
  "atk-s0507a:31_5": "tasmā sabbampetaṃ petavatthu satthārā bhāsitameva nāma jātaṃ. Pavattitavaradhammacakke",
  "atk-s0507a:31_6": "hi satthari tattha tattha rājagahādīsu viharante yebhuyyena tāya tāya aṭṭhuppattiyā",
  "atk-s0507a:31_7": "pucchāvissajjanavasena sattānaṃ kammaphalapaccakkhakaraṇāya taṃ taṃ petavatthu desanāruḷhanti",
  "atk-s0507a:31_8": "ayaṃ tāvettha “kena bhāsita”ntiādīnaṃ padānaṃ sādhāraṇato vissajjanā. Asādhāraṇato",
  "atk-s0507a:31_9": "pana tassa tassa vatthussa atthavaṇṇanāyameva āgamissati.",
  "atk-s0507a:32_0": "Taṃ panetaṃ petavatthu vinayapiṭakaṃ suttantapiṭakaṃ abhidhammapiṭakanti tīsu piṭakesu",
  "atk-s0507a:32_1": "suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo",
  "atk-s0507a:32_2": "khuddakanikāyoti pañcasu nikāyesu khuddakanikāyapariyāpannaṃ, suttaṃ geyyaṃ veyyākaraṇaṃ",
  "atk-s0507a:32_3": "gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāsaṅgahaṃ.",
  "atk-s0507a:33": "“Dvāsīti buddhato gaṇhiṃ, dve sahassāni bhikkhuto;",
  "atk-s0507a:34": "Caturāsīti sahassāni, ye me dhammā pavattino”ti. –",
  "atk-s0507a:35_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ,",
  "atk-s0507a:35_1": "bhāṇavārato catubhāṇavāramattaṃ, vaggato – uragavaggo ubbarivaggo cūḷavaggo mahāvaggoti",
  "atk-s0507a:35_2": "catuvaggasaṅgahaṃ. Tesu paṭhamavagge dvādasa vatthūni, dutiyavagge terasa vatthūni,",
  "atk-s0507a:35_3": "tatiyavagge dasa vatthūni, catutthavagge soḷasa vatthūnīti vatthuto ekapaññāsavatthupaṭimaṇḍitaṃ.",
  "atk-s0507a:35_4": "Tassa vaggesu uragavaggo ādi, vatthūsu khettūpamapetavatthu ādi, tassāpi “khettūpamā",
  "atk-s0507a:35_5": "arahanto”ti ayaṃ gāthā ādi.",
  "atk-s0507a:36": "1. Uragavaggo",
  "atk-s0507a:37": "1. Khettūpamapetavatthuvaṇṇanā",
  "atk-s0507a:38_0": "Taṃ panetaṃ vatthuṃ bhagavā rājagahe viharanto veḷuvane kalandakanivāpe aññataraṃ",
  "atk-s0507a:38_1": "seṭṭhiputtapetaṃ ārabbha kathesi. Rājagahe kira aññataro aḍḍho mahaddhano mahābhogo",
  "atk-s0507a:38_2": "pahūtavittūpakaraṇo anekakoṭidhanasannicayo seṭṭhi ahosi. Tassa mahādhanasampannatāya",
  "atk-s0507a:38_3": "“mahādhanaseṭṭhi”tveva samaññā ahosi. Ekova putto ahosi, piyo manāpo. Tasmiṃ viññutaṃ",
  "atk-s0507a:38_4": "patte mātāpitaro evaṃ cintesuṃ – “amhākaṃ puttassa divase divase sahassaṃ sahassaṃ",
  "atk-s0507a:38_5": "paribbayaṃ karontassa vassasatenāpi ayaṃ dhanasannicayo parikkhayaṃ na gamissati,",
  "atk-s0507a:38_6": "kiṃ imassa sippuggahaṇaparissamena, akilantakāyacitto yathāsukhaṃ bhoge paribhuñjatū”ti",
  "atk-s0507a:38_7": "sippaṃ na sikkhāpesuṃ. Vayappatte pana kularūpayobbanavilāsasampannaṃ kāmābhimukhaṃ",
  "atk-s0507a:38_8": "dhammasaññāvimukhaṃ kaññaṃ ānesuṃ. So tāya saddhiṃ abhiramanto dhamme cittamattampi",
  "atk-s0507a:38_9": "anuppādetvā, samaṇabrāhmaṇagurujanesu anādaro hutvā, dhuttajanaparivuto rajjamāno",
  "atk-s0507a:38_10": "pañcakāmaguṇe rato giddho mohena andho hutvā kālaṃ vītināmetvā, mātāpitūsu kālakatesu",
  "atk-s0507a:38_11": "naṭanāṭakagāyakādīnaṃ yathicchitaṃ dento dhanaṃ vināsetvā nacirasseva pārijuññappatto",
  "atk-s0507a:38_12": "hutvā, iṇaṃ gahetvā jīvikaṃ kappento puna iṇampi alabhitvā iṇāyikehi codiyamāno tesaṃ",
  "atk-s0507a:38_13": "attano khettavatthugharādīni datvā, kapālahattho bhikkhaṃ caritvā bhuñjanto tasmiṃyeva",
  "atk-s0507a:38_14": "nagare anāthasālāyaṃ vasati.",
  "atk-s0507a:39_0": "Atha naṃ ekadivasaṃ corā samāgatā evamāhaṃsu – “ambho purisa, kiṃ tuyhaṃ iminā dujjīvitena,",
  "atk-s0507a:39_1": "taruṇo tvamasi thāmajavabalasampanno, kasmā hatthapādavikalo viya acchasi? Ehi amhehi",
  "atk-s0507a:39_2": "saha corikāya paresaṃ santakaṃ gahetvā sukhena jīvikaṃ kappehī”ti. So “nāhaṃ corikaṃ",
  "atk-s0507a:39_3": "kātuṃ jānāmī”ti āha. Corā “mayaṃ taṃ sikkhāpema, kevalaṃ tvaṃ amhākaṃ vacanaṃ karohī”ti",
  "atk-s0507a:39_4": "āhaṃsu. So “sādhū”ti sampaṭicchitvā tehi saddhiṃ agamāsi. Atha te corā tassa hatthe",
  "atk-s0507a:39_5": "mahantaṃ muggaraṃ datvā sandhiṃ chinditvā gharaṃ pavisanto taṃ sandhimukhe ṭhapetvā",
  "atk-s0507a:39_6": "āhaṃsu – “sace idha añño koci āgacchati, taṃ iminā muggarena paharitvā ekappahāreneva",
  "atk-s0507a:39_7": "mārehī”ti. So andhabālo hitāhitaṃ ajānanto paresaṃ āgamanameva olokento tattha aṭṭhāsi.",
  "atk-s0507a:39_8": "Corā pana gharaṃ pavisitvā gayhūpagaṃ bhaṇḍaṃ gahetvā gharamanussehi ñātamattāva",
  "atk-s0507a:39_9": "ito cito ca palāyiṃsu. Gharamanussā uṭṭhahitvā sīghaṃ sīghaṃ dhāvantā ito cito ca",
  "atk-s0507a:39_10": "olokentā taṃ purisaṃ sandhidvāre ṭhitaṃ disvā “hare duṭṭhacorā”ti gahetvā hatthapāde",
  "atk-s0507a:39_11": "muggarādīhi pothetvā rañño dassesuṃ – “ayaṃ, deva, coro sandhisukhe gahito”ti. Rājā",
  "atk-s0507a:39_12": "“imassa sīsaṃ chindāpehī”ti nagaraguttikaṃ āṇāpesi. “Sādhu, devā”ti nagaraguttiko",
  "atk-s0507a:39_13": "taṃ gāhāpetvā pacchābāhaṃ gāḷhabandhanaṃ bandhāpetvā rattavaṇṇaviraḷamālābandhakaṇṭhaṃ",
  "atk-s0507a:39_14": "iṭṭhakacuṇṇamakkhitasīsaṃ vajjhapahaṭabheridesitamaggaṃ rathikāya rathikaṃ siṅghāṭakena",
  "atk-s0507a:39_15": "siṅghāṭakaṃ vicarāpetvā kasāhi tāḷento āghātanābhimukhaṃ neti. “Ayaṃ imasmiṃ nagare",
  "atk-s0507a:39_16": "vilumpamānakacoro gahito”ti kolāhalaṃ ahosi.",
  "atk-s0507a:40_0": "Tena ca samayena tasmiṃ nagare sulasā nāma nagarasobhinī pāsāde ṭhitā vātapānantarena",
  "atk-s0507a:40_1": "olokentī taṃ tathā nīyamānaṃ disvā pubbe tena kataparicayā “ayaṃ puriso imasmiṃyeva",
  "atk-s0507a:40_2": "nagare mahatiṃ sampattiṃ anubhavitvā idāni evarūpaṃ anatthaṃ anayabyasanaṃ patto”ti",
  "atk-s0507a:40_3": "tassa kāruññaṃ uppādetvā cattāro modake pānīyañca pesesi. Nagaraguttikassa ca ārocāpesi",
  "atk-s0507a:40_4": "– “tāva ayyo āgametu, yāvāyaṃ puriso ime modake khāditvā pānīyaṃ pivissatī”ti.",
  "atk-s0507a:41_0": "Athetasmiṃ antare āyasmā mahāmoggallāno dibbena cakkhunā olokento tassa byasanappattiṃ",
  "atk-s0507a:41_1": "disvā karuṇāya sañcoditamānaso – “ayaṃ puriso akatapuñño katapāpo, tenāyaṃ niraye",
  "atk-s0507a:41_2": "nibbattissati, mayi pana gate modake ca pānīyañca datvā bhummadevesu uppajjissati,",
  "atk-s0507a:41_3": "yaṃnūnāhaṃ imassa avassayo bhaveyya”nti cintetvā pānīyamodakesu upanīyamānesu tassa",
  "atk-s0507a:41_4": "purisassa purato pāturahosi. So theraṃ disvā pasannamānaso “kiṃ me idāneva imehi",
  "atk-s0507a:41_5": "māriyamānassa modakehi khāditehi, idaṃ pana paralokaṃ gacchantassa pātheyyaṃ bhavissatī”ti",
  "atk-s0507a:41_6": "cintetvā modake ca pānīyañca therassa dāpesi. Thero tassa pasādasaṃvaḍḍhanatthaṃ",
  "atk-s0507a:41_7": "tassa passantasseva tathārūpe ṭhāne nisīditvā modake paribhuñjitvā pānīyañca pivitvā",
  "atk-s0507a:41_8": "uṭṭhāyāsanā pakkāmi. So pana puriso coraghātakehi āghātanaṃ netvā sīsacchedaṃ pāpito",
  "atk-s0507a:41_9": "anuttare puññakkhette mahāmoggallānatthere katena puññena uḷāre devaloke nibbattanārahopi",
  "atk-s0507a:41_10": "yasmā “sulasaṃ āgamma mayā ayaṃ deyyadhammo laddho”ti sulasāya gatena sinehena maraṇakāle",
  "atk-s0507a:41_11": "cittaṃ upakkiliṭṭhaṃ ahosi. Tasmā hīnakāyaṃ upapajjanto pabbatagahanasambhūte sandacchāye",
  "atk-s0507a:41_12": "mahānigrodharukkhe rukkhadevatā hutvā nibbatti.",
  "atk-s0507a:42_0": "So kira sace paṭhamavaye kulavaṃsaṭṭhapane ussukkaṃ akarissa, tasmiṃyeva nagare seṭṭhīnaṃ",
  "atk-s0507a:42_1": "aggo abhavissa, majjhimavaye majjhimo, pacchimavaye pacchimo. Sace pana paṭhamavaye",
  "atk-s0507a:42_2": "pabbajito abhavissa, arahā abhavissa, majjhimavaye sakadāgāmī anāgāmī vā abhavissa,",
  "atk-s0507a:42_3": "pacchimavaye sotāpanno abhavissa. Pāpamittasaṃsaggena pana itthidhutto surādhutto",
  "atk-s0507a:42_4": "duccaritanirato anādariko hutvā anukkamena sabbasampattito parihāyitvā mahābyasanaṃ pattoti vadanti.",
  "atk-s0507a:43_0": "Atha so aparena samayena sulasaṃ uyyānagataṃ disvā sañjātakāmarāgo andhakāraṃ māpetvā",
  "atk-s0507a:43_1": "taṃ attano bhavanaṃ netvā sattāhaṃ tāya saddhiṃ saṃvāsaṃ kappesi, attānañcassā ārocesi.",
  "atk-s0507a:43_2": "Tassā mātā taṃ apassantī rodamānā ito cito ca paribbhamati. Taṃ disvā mahājano “ayyo",
  "atk-s0507a:43_3": "mahāmoggallāno mahiddhiko mahānubhāvo tassā gatiṃ jāneyya, taṃ upasaṅkamitvā puccheyyāsī”ti",
  "atk-s0507a:43_4": "āha. Sā “sādhu ayyo”ti theraṃ upasaṅkamitvā tamatthaṃ pucchi. Thero “ito sattame",
  "atk-s0507a:43_5": "divase veḷuvanamahāvihāre bhagavati dhammaṃ desente parisapariyante passissasī”ti",
  "atk-s0507a:43_6": "āha. Atha sulasā taṃ devaputtaṃ avoca – “ayuttaṃ mayhaṃ tava bhavane vasantiyā, ajja",
  "atk-s0507a:43_7": "sattamo divaso, mama mātā maṃ apassantī paridevasokasamāpannā bhavissati, sādhu maṃ,",
  "atk-s0507a:43_8": "deva, tattheva nehī”ti. So taṃ netvā veḷuvane bhagavati dhammaṃ desente parisapariyante",
  "atk-s0507a:43_9": "ṭhapentvā adissamānarūpo aṭṭhāsi.",
  "atk-s0507a:44_0": "Tato mahājano sulasaṃ disvā evamāha – “amma sulase, tvaṃ ettakaṃ divasaṃ kuhiṃ gatā?",
  "atk-s0507a:44_1": "Tava mātā tvaṃ apassantī paridevasokasamāpannā ummādappattā viya jātā”ti. Sā taṃ",
  "atk-s0507a:44_2": "pavattiṃ mahājanassa ācikkhi. Mahājanena ca “kathaṃ so puriso tathāpāpapasuto akatakusalo",
  "atk-s0507a:44_3": "devūpapattiṃ paṭilabhatī”ti vutte sulasā “mayā dāpite modake pānīyañca ayyassa mahāmoggallānattherassa",
  "atk-s0507a:44_4": "datvā tena puññena devūpapattiṃ paṭilabhatī”ti āha. Taṃ sutvā mahājano acchariyabbhutacittajāto",
  "atk-s0507a:44_5": "ahosi – “arahanto nāma anuttaraṃ puññakkhettaṃ lokassa, yesu appakopi kato kāro sattānaṃ",
  "atk-s0507a:44_6": "devūpapattiṃ āvahatī”ti uḷāraṃ pītisomanassaṃ paṭisaṃvedesi. Bhikkhū tamatthaṃ bhagavato",
  "atk-s0507a:44_7": "ārocesuṃ. Tato bhagavā imissā aṭṭhuppattiyā –",
  "atk-s0507a:45": "1.",
  "atk-s0507a:46": "“Khettūpamā arahanto, dāyakā kassakūpamā;",
  "atk-s0507a:47": "Bījūpamaṃ deyyadhammaṃ, etto nibbattate phalaṃ.",
  "atk-s0507a:48": "2.",
  "atk-s0507a:49": "“Etaṃ bījaṃ kasī khettaṃ, petānaṃ dāyakassa ca;",
  "atk-s0507a:50": "Taṃ petā paribhuñjanti, dātā puññena vaḍḍhati.",
  "atk-s0507a:51": "3.",
  "atk-s0507a:52": "“Idheva kusalaṃ katvā, pete ca paṭipūjiya;",
  "atk-s0507a:53": "Saggañca kamatiṭṭhānaṃ, kammaṃ katvāna bhaddaka”nti. – imā gāthā abhāsi;",
  "atk-s0507a:54_0": "1. Tattha khettūpamāti khittaṃ vuttaṃ bījaṃ tāyati mahapphalabhāvakaraṇena rakkhatīti",
  "atk-s0507a:54_1": "khettaṃ, sālibījādīnaṃ viruhanaṭṭhānaṃ. Taṃ upamā etesanti khettūpamā, kedārasadisāti",
  "atk-s0507a:54_2": "attho. Arahantoti khīṇāsavā. Te hi kilesārīnaṃ saṃsāracakkassa arānañca hatattā,",
  "atk-s0507a:54_3": "tato eva ārakattā, paccayādīnaṃ arahattā, pāpakaraṇe rahābhāvā ca “arahanto”ti vuccanti.",
  "atk-s0507a:54_4": "Tattha yathā khetañhi tiṇādidosarahitaṃ svābhisaṅkhatabījamhi vutte utusalilādipaccayantarūpetaṃ",
  "atk-s0507a:54_5": "kassakassa mahapphalaṃ hoti, evaṃ khīṇāsavasantāno lobhādidosarahito svābhisaṅkhate",
  "atk-s0507a:54_6": "deyyadhammabīje vutte kālādipaccayantarasahito dāyakassa mahapphalo hoti. Tenāha",
  "atk-s0507a:54_7": "bhagavā “khettūpamā arahanto”ti. Ukkaṭṭhaniddeso ayaṃ tassa sekhādīnampi khettabhāvāpaṭikkhepato.",
  "atk-s0507a:55_0": "Dāyakāti cīvarādīnaṃ paccayānaṃ dātāro pariccajanakā, tesaṃ pariccāgena attano santāne",
  "atk-s0507a:55_1": "lobhādīnaṃ pariccajanakā chedanakā, tato vā attano santānassa sodhakā, rakkhakā cāti",
  "atk-s0507a:55_2": "attho. Kassakūpamāti kassakasadisā. Yathā kassako sālikhettādīni kasitvā yathākālañca",
  "atk-s0507a:55_3": "vuttudakadānanīharaṇanidhānarakkhaṇādīhi appamajjanto uḷāraṃ vipulañca sassaphalaṃ",
  "atk-s0507a:55_4": "paṭilabhati, evaṃ dāyakopi arahantesu deyyadhammapariccāgena pāricariyāya ca appamajjanto",
  "atk-s0507a:55_5": "uḷāraṃ vipulañca dānaphalaṃ paṭilabhati. Tena vuttaṃ “dāyakā kassakūpamā”ti.",
  "atk-s0507a:56_0": "Bījūpamaṃ deyyadhammanti liṅgavipallāsena vuttaṃ, bījasadiso deyyadhammoti attho.",
  "atk-s0507a:56_1": "Annapānādikassa hi dasavidhassa dātabbavatthuno etaṃ nāmaṃ. Etto nibbattate phalanti",
  "atk-s0507a:56_2": "etasmā dāyakapaṭiggāhakadeyyadhammapariccāgato dānaphalaṃ nibbattati ceva uppajjati",
  "atk-s0507a:56_3": "ca, ciratarapabandhavasena pavattati cāti attho. Ettha ca yasmā pariccāgacetanābhisaṅkhatassa",
  "atk-s0507a:56_4": "annapānādivatthuno bhāvo, na itarassa, tasmā “bījūpamaṃ deyyadhamma”nti deyyadhammaggahaṇaṃ",
  "atk-s0507a:56_5": "kataṃ. Tena deyyadhammāpadesena deyyadhammavatthuvisayāya pariccāgacetanāyayeva bījabhāvo",
  "atk-s0507a:56_6": "daṭṭhabbo. Sā hi paṭisandhiādippabhedassa tassa nissayārammaṇappabhedassa ca phalassa",
  "atk-s0507a:56_7": "nipphādikā, na deyyadhammoti.",
  "atk-s0507a:57_0": "2. Etaṃ bījaṃ kasī khettanti yathāvuttaṃ bījaṃ, yathāvuttañca khettaṃ, tassa bījassa",
  "atk-s0507a:57_1": "tasmiṃ khette vapanapayogasaṅkhātā kasi cāti attho. Etaṃ tayaṃ kesaṃ icchitabbanti",
  "atk-s0507a:57_2": "āha “petānaṃ dāyakassa cā”ti. Yadi dāyako pete uddissa dānaṃ deti, petānañca dāyakassa",
  "atk-s0507a:57_3": "ca, yadi na pete uddissa dānaṃ deti, dāyakasseva etaṃ bījaṃ esā kasi etaṃ khettaṃ",
  "atk-s0507a:57_4": "upakārāya hotīti adhippāyo. Idāni taṃ upakāraṃ dassetuṃ “taṃ petā paribhuñjanti,",
  "atk-s0507a:57_5": "dātā puññena vaḍḍhatī”ti vuttaṃ. Tattha taṃ petā paribhuñjantīti dāyakena pete uddissa",
  "atk-s0507a:57_6": "dāne dinne yathāvuttakhettakasibījasampattiyā anumodanāya ca yaṃ petānaṃ upakappati,",
  "atk-s0507a:57_7": "taṃ dānaphalaṃ petā paribhuñjanti. Dātā puññena vaḍḍhatīti dātā pana attano dānamayapuññanimittaṃ",
  "atk-s0507a:57_8": "devamanussesu bhogasampattiādinā puññaphalena abhivaḍḍhati. Puññaphalampi hi “kusalānaṃ,",
  "atk-s0507a:57_9": "bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññanti vuccati.",
  "atk-s0507a:58_0": "3. Idheva kusalaṃ katvāti anavajjasukhavipākaṭṭhena kusalaṃ petānaṃ uddisanavasena",
  "atk-s0507a:58_1": "dānamayaṃ puññaṃ upacinitvā idheva imasmiṃyeva attabhāve. Pete ca paṭipūjiyāti pete",
  "atk-s0507a:58_2": "uddissa dānena sammānetvā anubhuyyamānadukkhato te mocetvā. Pete hi uddissa diyyamānaṃ",
  "atk-s0507a:58_3": "dānaṃ tesaṃ pūjā nāma hoti. Tenāha – “amhākañca katā pūjā”ti, “petānaṃ pūjā ca katā",
  "atk-s0507a:58_4": "uḷārā”ti ca. “Pete cā”ti ca-saddena “piyo ca hoti manāpo, abhigamanīyo ca hoti vissāsanīyo,",
  "atk-s0507a:58_5": "bhāvanīyo ca hoti garukātabbo, pāsaṃso ca hoti kittanīyo viññūna”nti evamādike diṭṭhadhammike",
  "atk-s0507a:58_6": "dānānisaṃse saṅgaṇhāti. Saggañca kamati ṭhānaṃ, kammaṃ katvāna bhaddakanti kalyāṇaṃ",
  "atk-s0507a:58_7": "kusalakammaṃ katvā dibbehi āyuādīhi dasahi ṭhānehi suṭṭhu aggattā “sagga”nti laddhanāmaṃ",
  "atk-s0507a:58_8": "katapuññānaṃ nibbattanaṭṭhānaṃ devalokaṃ kamati upapajjanavasena upagacchati.",
  "atk-s0507a:59_0": "Ettha ca “kusalaṃ katvā”ti vatvā puna “kammaṃ katvāna bhaddaka”nti vacanaṃ “deyyadhammapariccāgo",
  "atk-s0507a:59_1": "viya pattidānavasena dānadhammapariccāgopi dānamayakusalakammamevā”ti dassanatthanti",
  "atk-s0507a:59_2": "daṭṭhabbaṃ. Keci panettha “petāti arahanto adhippetā”ti vadanti, taṃ tesaṃ matimattaṃ",
  "atk-s0507a:59_3": "“petā”ti khīṇāsavānaṃ āgataṭṭhānasseva abhāvato, bījādibhāvassa ca dāyakassa viya",
  "atk-s0507a:59_4": "tesaṃ ayujjamānattā, petayonikānaṃ yujjamānattā ca. Desanāpariyosāne devaputtaṃ sulasañca",
  "atk-s0507a:59_5": "ādiṃ katvā caturāsītiyā pāṇasahassānaṃ dhammābhisamayo ahosīti.",
  "atk-s0507a:60": "Khettūpamapetavatthuvaṇṇanā niṭṭhitā.",
  "atk-s0507a:61": "2. Sūkaramukhapetavatthuvaṇṇanā",
  "atk-s0507a:62_0": "Kāyo te sabbasovaṇṇoti idaṃ satthari rājagahaṃ upanissāya veḷuvane kalandakanivāpe",
  "atk-s0507a:62_1": "viharante aññataraṃ sūkaramukhapetaṃ ārabbha vuttaṃ. Atīte kira kassapassa bhagavato",
  "atk-s0507a:62_2": "sāsane eko bhikkhu kāyena saññato ahosi, vācāya asaññato, bhikkhū akkosati paribhāsati.",
  "atk-s0507a:62_3": "So kālaṃ katvā niraye nibbatto, ekaṃ buddhantaraṃ tattha paccitvā tato cavitvā imasmiṃ",
  "atk-s0507a:62_4": "buddhuppāde rājagahasamīpe gijjhakūṭapabbatapāde tasseva kammassa vipākāvasesena",
  "atk-s0507a:62_5": "khuppipāsābhibhūto peto hutvā nibbatti. Tassa kāyo suvaṇṇavaṇṇo ahosi, mukhaṃ sūkaramukhasadisaṃ.",
  "atk-s0507a:62_6": "Athāyasmā nārado gijjhakūṭe pabbate vasanto pātova sarīrapaṭijagganaṃ katvā pattacīvaramādāya",
  "atk-s0507a:62_7": "rājagahaṃ piṇḍāya gacchanto antarāmagge taṃ petaṃ disvā tena katakammaṃ pucchanto –",
  "atk-s0507a:63": "4.",
  "atk-s0507a:64": "“Kāyo te sabbasovaṇṇo, sabbā obhāsate disā;",
  "atk-s0507a:65": "Mukhaṃ te sūkarasseva, kiṃ kammamakarī pure”ti. –",
  "atk-s0507a:66_0": "Gāthamāha. Tattha kāyo te sabbasovaṇṇoti tava kāyo deho sabbo suvaṇṇavaṇṇo uttattakanakasannibho.",
  "atk-s0507a:66_1": "Sabbā obhāsate disāti tassa pabhāya sabbāpi disā samantanto obhāsati vijjotati. Obhāsateti",
  "atk-s0507a:66_2": "vā antogadhahotuatthamidaṃ padanti “te kāyo sabbasovaṇṇo sabbā disā obhāseti vijjotetī”ti",
  "atk-s0507a:66_3": "attho daṭṭhabbo. Mukhaṃ te sūkarassevāti mukhaṃ pana te sūkarassa viya, sūkaramukhasadisaṃ",
  "atk-s0507a:66_4": "tava mukhanti attho. Kiṃ kammamakarī pureti “tvaṃ pubbe atītajātiyaṃ kīdisaṃ kammaṃ akāsī”ti pucchati.",
  "atk-s0507a:67": "Evaṃ therena so peto katakammaṃ puṭṭho gāthāya vissajjento –",
  "atk-s0507a:68": "5.",
  "atk-s0507a:69": "“Kāyena saññato āsiṃ, vācāyāsimasaññato;",
  "atk-s0507a:70": "Tena metādiso vaṇṇo, yathā passasi nāradā”ti. –",
  "atk-s0507a:71_0": "Āha. Tattha kāyena saññato āsinti kāyikena saṃyamena saṃyato kāyadvārikena saṃvarena",
  "atk-s0507a:71_1": "saṃvuto ahosiṃ. Vācāyāsimasaññatoti vācāya asaññato vācasikena asaṃvarena samannāgato",
  "atk-s0507a:71_2": "ahosiṃ. Tenāti tena ubhayena saṃyamena asaṃyamena ca. Meti mayhaṃ. Etādiso vaṇṇoti",
  "atk-s0507a:71_3": "ediso. Yathā tvaṃ, nārada, paccakkhato passasi, evarūpo, kāyena manussasaṇṭhāno suvaṇṇavaṇṇo,",
  "atk-s0507a:71_4": "mukhena sūkarasadiso āsinti yojanā. Vaṇṇasaddo hi idha chaviyaṃ saṇṭhāne ca daṭṭhabbo.",
  "atk-s0507a:72": "Evaṃ peto therena pucchito tamatthaṃ vissajjetvā tameva kāraṇaṃ katvā therassa ovādaṃ dento –",
  "atk-s0507a:73": "6.",
  "atk-s0507a:74": "“Taṃ tyāhaṃ nārada brūmi, sāmaṃ diṭṭhamidaṃ tayā;",
  "atk-s0507a:75": "Mākāsi mukhasā pāpaṃ, mā kho sūkaramukho ahū”ti. –",
  "atk-s0507a:76_0": "Gāthamāha. Tattha tanti tasmā. Tyāhanti te ahaṃ. Nāradāti theraṃ ālapati. Brūmīti",
  "atk-s0507a:76_1": "kathemi. Sāmanti sayameva. Idanti attano sarīraṃ sandhāya vadati. Ayañhettha attho",
  "atk-s0507a:76_2": "– yasmā, bhante nārada, idaṃ mama sarīraṃ galato paṭṭhāya heṭṭhā manussasaṇṭhānaṃ,",
  "atk-s0507a:76_3": "upari sūkarasaṇṭhānaṃ, tayā paccakkhatova diṭṭhaṃ, tasmā te ahaṃ ovādavasena vadāmīti.",
  "atk-s0507a:76_4": "Kinti ceti āha “mākāsi mukhasā pāpaṃ, mā kho sūkaramukho ahū”ti. Tattha māti paṭisedhe",
  "atk-s0507a:76_5": "nipāto. Mukhasāti mukhena. Khoti avadhāraṇe, vācāya pāpakammaṃ mākāsi mā karohi.",
  "atk-s0507a:76_6": "Mā kho sūkaramukho ahūti ahaṃ viya sūkaramukho mā ahosiyeva. Sace pana tvaṃ mukharo",
  "atk-s0507a:76_7": "hutvā vācāya pāpaṃ kareyyāsi, ekaṃsena sūkaramukho bhaveyyāsi, tasmā mākāsi mukhasā",
  "atk-s0507a:76_8": "pāpanti phalapaṭisedhanamukhenapi hetumeva paṭisedheti.",
  "atk-s0507a:77_0": "Athāyasmā nārado rājagahe piṇḍāya caritvā pacchābhattaṃ piṇḍapātapaṭikkanto catuparisamajjhe",
  "atk-s0507a:77_1": "nisinnassa satthuno tamatthaṃ ārocesi. Satthā, “nārada, pubbeva mayā so sattho diṭṭho”ti",
  "atk-s0507a:77_2": "vatvā anekākāravokāraṃ vacīduccaritasannissitaṃ ādīnavaṃ, vacīsucaritapaṭisaṃyuttañca",
  "atk-s0507a:77_3": "ānisaṃsaṃ pakāsento dhammaṃ desesi. Sā desanā sampattaparisāya sātthikā ahosīti.",
  "atk-s0507a:78": "Sūkaramukhapetavatthuvaṇṇanā niṭṭhitā.",
  "atk-s0507a:79": "3. Pūtimukhapetavatthuvaṇṇanā",
  "atk-s0507a:80_0": "Dibbaṃ subhaṃ dhāresi vaṇṇadhātunti idaṃ satthari veḷuvane viharante kalandakanivāpe",
  "atk-s0507a:80_1": "aññataraṃ pūtimukhapetaṃ ārabbha vuttaṃ. Atīte kira kassapassa bhagavato kāle dve",
  "atk-s0507a:80_2": "kulaputtā tassa sāsane pabbajitvā sīlācārasampannā sallekhavuttino aññatarasmiṃ gāmakāvāse",
  "atk-s0507a:80_3": "samaggavāsaṃ vasiṃsu. Atha aññataro pāpajjhāsayo pesuññābhirato bhikkhu tesaṃ vasanaṭṭhānaṃ",
  "atk-s0507a:80_4": "upagañchi. Therā tena saddhiṃ paṭisanthāraṃ katvā vasanaṭṭhānaṃ datvā dutiyadivase",
  "atk-s0507a:80_5": "taṃ gahetvā gāmaṃ piṇḍāya pavisiṃsu. Manussā te disvā tesu theresu ativiya paramanipaccakāraṃ",
  "atk-s0507a:80_6": "katvā yāgubhattādīhi paṭimānesuṃ. So vihāraṃ pavisitvā cintesi – “sundaro vatāyaṃ",
  "atk-s0507a:80_7": "gocaragāmo, manussā ca saddhā pasannā, paṇītapaṇītaṃ piṇḍapātaṃ denti, ayañca vihāro",
  "atk-s0507a:80_8": "chāyūdakasampanno, sakkā me idha sukhena vasituṃ. Imesu pana bhikkhūsu idha vasantesu",
  "atk-s0507a:80_9": "mayhaṃ phāsuvihāro na bhavissati, antevāsikavāso viya bhavissati. Handāhaṃ ime aññamaññaṃ",
  "atk-s0507a:80_10": "bhinditvā yathā na puna idha vasissanti, tathā karissāmī”ti.",
  "atk-s0507a:81_0": "Athekadivasaṃ mahāthere dvinnampi ovādaṃ datvā attano vasanaṭṭhānaṃ paviṭṭhe pesuṇiko",
  "atk-s0507a:81_1": "bhikkhu thokaṃ kālaṃ vītināmetvā mahātheraṃ upasaṅkamitvā vanditvā therena “kiṃ,",
  "atk-s0507a:81_2": "āvuso, vikāle āgatosī”ti ca vutte, “āma, bhante kiñci vattabbaṃ atthī”ti vatvā “kathehi,",
  "atk-s0507a:81_3": "āvuso”ti therena anuññāto āha – “eso, bhante, tumhākaṃ sahāyakatthero sammukhā mitto",
  "atk-s0507a:81_4": "viya attānaṃ dassetvā parammukhā sapatto viya upavadatī”ti. “Kiṃ kathetī”ti pucchito",
  "atk-s0507a:81_5": "“suṇātha, bhante, ‘eso mahāthero saṭho māyāvī kuhako micchājīvena jīvikaṃ kappetī’ti",
  "atk-s0507a:81_6": "tumhākaṃ aguṇaṃ kathetī”ti āha. “Mā, āvuso, evaṃ bhaṇi, na so bhikkhu evaṃ maṃ upavadissati,",
  "atk-s0507a:81_7": "gihikālato paṭṭhāya mama sabhāvaṃ jānāti ‘pesalo kalyāṇasīlo”’ti. “Sace, bhante,",
  "atk-s0507a:81_8": "tumhe attano visuddhacittatāya evaṃ cintetha, taṃ tumhākaṃyeva anucchavikaṃ, mayhaṃ",
  "atk-s0507a:81_9": "pana tena saddhiṃ veraṃ natthi, kasmā ahaṃ tena avuttaṃ ‘vutta’nti vadāmi. Hotu,",
  "atk-s0507a:81_10": "kālantarena sayameva jānissathā”ti āha. Theropi puthujjanabhāvadosena dveḷhakacitto",
  "atk-s0507a:81_11": "“evampi siyā”ti sāsaṅkahadayo hutvā thokaṃ sithilavissāso ahosi. So bālo paṭhamaṃ",
  "atk-s0507a:81_12": "mahātheraṃ paribhinditvā itarampi thenaṃ vuttanayeneva paribhindi. Atha te ubhopi",
  "atk-s0507a:81_13": "therā dutiyadivase aññamaññaṃ anālapitvā pattacīvaramādāya gāme piṇḍāya caritvā piṇḍapātamādāya",
  "atk-s0507a:81_14": "attano vasanaṭṭhāneyeva paribhuñjitvā sāmīcimattampi akatvā taṃ divasaṃ tattheva",
  "atk-s0507a:81_15": "vasitvā vibhātāya ca rattiyā aññamaññaṃ anārocetvāva yathāphāsukaṭṭhānaṃ agamaṃsu.",
  "atk-s0507a:82_0": "Pesuṇikaṃ pana bhikkhuṃ paripuṇṇamanorathaṃ gāmaṃ piṇḍāya paviṭṭhaṃ manussā disvā",
  "atk-s0507a:82_1": "āhaṃsu – “bhante, therā kuhiṃ gatā”ti? So āha – “sabbarattiṃ aññamaññaṃ kalahaṃ katvā",
  "atk-s0507a:82_2": "mayā ‘mā kalahaṃ karotha, samaggā hotha, kalaho nāma anatthāvaho āyatidukkhuppādako",
  "atk-s0507a:82_3": "akusalasaṃvattaniko, purimakāpi kalahena mahatā hitā paribhaṭṭhā’tiādīni vuccamānāpi",
  "atk-s0507a:82_4": "mama vacanaṃ anādiyitvā pakkantā”ti. Tato manussā “therā tāva gacchantu, tumhe pana",
  "atk-s0507a:82_5": "amhākaṃ anukampāya idheva anukkaṇṭhitvā vasathā”ti yāciṃsu. So “sādhū”ti paṭissuṇitvā",
  "atk-s0507a:82_6": "tattheva vasanto katipāhena cintesi – “mayā sīlavanto kalyāṇadhammā bhikkhū āvāsalobhena",
  "atk-s0507a:82_7": "paribhinnā, bahuṃ vata mayā pāpakammaṃ pasuta”nti balavavippaṭisārābhibhūto sokavegena",
  "atk-s0507a:82_8": "gilāno hutvā nacireneva kālaṃ katvā avīcimhi nibbatti.",
  "atk-s0507a:83_0": "Itare dve sahāyakattherā janapadacārikaṃ carantā aññatarasmiṃ āvāse samāgantvā aññamaññaṃ",
  "atk-s0507a:83_1": "sammoditvā tena bhikkhunā vuttaṃ bhedavacanaṃ aññamaññassa ārocetvā tassa abhūtabhāvaṃ",
  "atk-s0507a:83_2": "ñatvā samaggā hutvā anukkamena tameva āvāsaṃ paccāgamiṃsu. Manussā dve there disvā",
  "atk-s0507a:83_3": "haṭṭhatuṭṭhā sañjātasomanassā hutvā catūhi paccayehi upaṭṭhahiṃsu. Therā ca tattheva",
  "atk-s0507a:83_4": "vasantā sappāyaāhāralābhena samāhitacittā vipassanaṃ vaḍḍhetvā nacireneva arahattaṃ pāpuṇiṃsu.",
  "atk-s0507a:84_0": "Pesuṇiko bhikkhu ekaṃ buddhantaraṃ niraye paccitvā imasmiṃ buddhuppāde rājagahassa",
  "atk-s0507a:84_1": "avidūre pūtimukhapeto hutvā nibbatti. Tassa kāyo suvaṇṇavaṇṇo ahosi, mukhato pana",
  "atk-s0507a:84_2": "puḷavakā nikkhamitvā ito cito ca mukhaṃ khādanti, tassa dūrampi okāsaṃ pharitvā duggandhaṃ",
  "atk-s0507a:84_3": "vāyati. Athāyasmā nārado gijjhakūṭapabbatā orohanto taṃ disvā –",
  "atk-s0507a:85": "7.",
  "atk-s0507a:86": "“Dibbaṃ subhaṃ dhāresi vaṇṇadhātuṃ, vehāyasaṃ tiṭṭhasi antalikkhe;",
  "atk-s0507a:87": "Mukhañca te kimayo pūtigandhaṃ, khādanti kiṃ kammamakāsi pubbe”ti. –",
  "atk-s0507a:88_0": "Imāya gāthāya katakammaṃ pucchi. Tattha dibbanti divi bhavaṃ devattabhāvapariyāpannaṃ.",
  "atk-s0507a:88_1": "Idha pana dibbaṃ viyāti dibbaṃ. Subhanti sobhanaṃ, sundarabhāvaṃ vā. Vaṇṇadhātunti",
  "atk-s0507a:88_2": "chavivaṇṇaṃ. Dhāresīti vahasi. Vehāyasaṃ tiṭṭhasi antalikkheti vehāyasasaññite antalikkhe",
  "atk-s0507a:88_3": "tiṭṭhasi. Keci pana “vihāyasaṃ tiṭṭhasi antalikkhe”ti pāṭhaṃ vatvā vihāyasaṃ obhāsento",
  "atk-s0507a:88_4": "antalikkhe tiṭṭhasīti vacanasesena atthaṃ vadanti. Pūtigandhanti kuṇapagandhaṃ, duggandhanti",
  "atk-s0507a:88_5": "attho. Kiṃ kammamakāsi pubbeti paramaduggandhaṃ te mukhaṃ kimayo khādanti, kāyo ca",
  "atk-s0507a:88_6": "suvaṇṇavaṇṇo, kīdisaṃ nāma kammaṃ evarūpassa attabhāvassa kāraṇabhūtaṃ pubbe tvaṃ akāsīti pucchi.",
  "atk-s0507a:89": "Evaṃ therena so peto attanā katakammaṃ puṭṭho tamatthaṃ vissajjento –",
  "atk-s0507a:90": "8.",
  "atk-s0507a:91": "“Samaṇo ahaṃ pāpotiduṭṭhavāco, tapassirūpo mukhasā asaññato;",
  "atk-s0507a:92": "Laddhā ca me tamasā vaṇṇadhātu, mukhañca me pesuṇiyena pūtī”ti. –",
  "atk-s0507a:93_0": "Gāthamāha. Tattha samaṇo ahaṃ pāpoti ahaṃ lāmako samaṇo pāpabhikkhu ahosiṃ. Atiduṭṭhavācoti",
  "atk-s0507a:93_1": "atiduṭṭhavacano, pare atikkamitvā laṅghitvā vattā, paresaṃ guṇaparidhaṃsakavacanoti",
  "atk-s0507a:93_2": "attho. “Atidukkhavāco”ti vā pāṭho, ativiya pharusavacano musāvādapesuññādivacīduccaritanirato.",
  "atk-s0507a:93_3": "Tapassirūpoti samaṇapatirūpako. Mukhasāti mukhena. Laddhāti paṭiladdhā. Ca-kāro sampiṇḍanattho.",
  "atk-s0507a:93_4": "Meti mayā. Tapasāti brahmacariyena. Pesuṇiyenāti pisuṇavācāya. Putīti pūtigandhaṃ.",
  "atk-s0507a:94": "Evaṃ so peto attanā katakammaṃ ācikkhitvā idāni therassa ovādaṃ dento –",
  "atk-s0507a:95": "9.",
  "atk-s0507a:96": "“Tayidaṃ tayā nārada sāmaṃ diṭṭhaṃ,",
  "atk-s0507a:97": "Anukampakā ye kusalā vadeyyuṃ;",
  "atk-s0507a:98": "Mā pesuṇaṃ mā ca musā abhāṇi,",
  "atk-s0507a:99": "Yakkho tuvaṃ hohisi kāmakāmī”ti. –",
  "atk-s0507a:100_0": "Osānagāthamāha. Tattha tayidanti taṃ idaṃ mama rūpaṃ. Anukampakā ye kusalā vadeyyunti",
  "atk-s0507a:100_1": "ye anukampanasīlā kāruṇikā parahitapaṭipattiyaṃ kusalā nipuṇā buddhādayo yaṃ vadeyyuṃ,",
  "atk-s0507a:100_2": "tadeva vadāmīti adhippāyo. Idāni taṃ ovādaṃ dassento “mā pesuṇaṃ mā ca musā abhāṇi,",
  "atk-s0507a:100_3": "yakkho tuvaṃ hohisi kāmakāmī”ti āha. Tassattho – pesuṇaṃ pisuṇavacanaṃ musā ca mā",
  "atk-s0507a:100_4": "abhāṇi mā kathehi. Yadi hi tvaṃ musāvādaṃ pisuṇavācañca pahāya vācāya saññato bhaveyyāsi,",
  "atk-s0507a:100_5": "yakkho vā devo vā devaññataro vā tvaṃ bhavissasi, kāmaṃ kāmitabbaṃ uḷāraṃ dibbasampattiṃ",
  "atk-s0507a:100_6": "paṭilabhitvā tattha kāmanasīlo yathāsukhaṃ indriyānaṃ paricaraṇena abhiramaṇasīloti.",
  "atk-s0507a:101_0": "Taṃ sutvā thero tato rājagahaṃ gantvā piṇḍāya caritvā pacchābhattaṃ piṇḍapātapaṭikkanto",
  "atk-s0507a:101_1": "satthu tamatthaṃ ārocesi. Satthā taṃ aṭṭhuppattiṃ katvā dhammaṃ desesi. Sā desanā",
  "atk-s0507a:101_2": "sampattaparisāya sātthikā ahosīti.",
  "atk-s0507a:102": "Pūtimukhapetavatthuvaṇṇanā niṭṭhitā.",
  "atk-s0507a:103": "4. Piṭṭhadhītalikapetavatthuvaṇṇanā",
  "atk-s0507a:104_0": "Yaṃ kiñcārammaṇaṃ katvāti idaṃ satthā sāvatthiyaṃ jetavane viharanto anāthapiṇḍikassa",
  "atk-s0507a:104_1": "gahapatino dānaṃ ārabbha kathesi. Anāthapiṇḍikassa kira gahapatino dhītu dhītāya",
  "atk-s0507a:104_2": "dārikāya dhāti piṭṭhadhītalikaṃ adāsi “ayaṃ te dhītā, imaṃ gahetvā kīḷassū”ti. Sā",
  "atk-s0507a:104_3": "tattha dhītusaññaṃ uppādesi. Athassā ekadivasaṃ taṃ gahetvā kīḷantiyā pamādena patitvā",
  "atk-s0507a:104_4": "bhijji. Tato dārikā “mama dhītā matā”ti parodi. Taṃ rodantiṃ kocipi gehajano saññāpetuṃ",
  "atk-s0507a:104_5": "nāsakkhi. Tasmiñca samaye satthā anāthapiṇḍikassa gahapatino gehe paññatte āsane",
  "atk-s0507a:104_6": "nisinno hoti, mahāseṭṭhi ca bhagavato samīpe nisinno ahosi. Dhāti taṃ dārikaṃ gahetvā",
  "atk-s0507a:104_7": "seṭṭhissa santikaṃ agamāsi. Seṭṭhi taṃ disvā “kissāyaṃ dārikā rodatī”ti āha. Dhāti",
  "atk-s0507a:104_8": "taṃ pavattiṃ seṭṭhissa ārocesi. Seṭṭhi taṃ dārikaṃ aṅke nisīdāpetvā “tava dhītudānaṃ",
  "atk-s0507a:104_9": "dassāmī”ti saññāpetvā satthu ārocesi – “bhante, mama nattudhītaraṃ piṭṭhadhītalikaṃ",
  "atk-s0507a:104_10": "uddissa dānaṃ dātukāmo, taṃ me pañcahi bhikkhusatehi saddhiṃ svātanāya adhivāsethā”ti.",
  "atk-s0507a:104_11": "Adhivāsesi bhagavā tuṇhībhāvena.",
  "atk-s0507a:105": "Atha bhagavā dutiyadivase pañcahi bhikkhusatehi saddhiṃ seṭṭhissa gharaṃ gantvā bhattakiccaṃ katvā anumodanaṃ karonto –",
  "atk-s0507a:106": "10.",
  "atk-s0507a:107": "“Yaṃ kiñcārammaṇaṃ katvā, dajjā dānaṃ amaccharī;",
  "atk-s0507a:108": "Pubbapete ca ārabbha, atha vā vatthudevatā.",
  "atk-s0507a:109": "11.",
  "atk-s0507a:110": "“Cattāro ca mahārāje, lokapāle yasassine;",
  "atk-s0507a:111": "Kuveraṃ dhataraṭṭhañca, virūpakkhaṃ virūḷhakaṃ;",
  "atk-s0507a:112": "Te ceva pūjitā honti, dāyakā ca anipphalā.",
  "atk-s0507a:113": "12.",
  "atk-s0507a:114": "“Na hi ruṇṇaṃ vā soko vā, yā caññā paridevanā;",
  "atk-s0507a:115": "Na taṃ petassa atthāya, evaṃ tiṭṭhanti ñātayo.",
  "atk-s0507a:116": "13.",
  "atk-s0507a:117": "“Ayañca kho dakkhiṇā dinnā, saṅghamhi suppatiṭṭhitā;",
  "atk-s0507a:118": "Dīgharattaṃ hitāyassa, ṭhānaso upakappatī”ti. – imā gāthā abhāsi;",
  "atk-s0507a:119_0": "10. Tattha yaṃ kiñcārammaṇaṃ katvāti maṅgalādīsu aññataraṃ yaṃ kiñci ārabbha uddissa.",
  "atk-s0507a:119_1": "Dajjāti dadeyya. Amaccharīti attano sampattiyā parehi sādhāraṇabhāvāsahanalakkhaṇassa",
  "atk-s0507a:119_2": "maccherassa abhāvato amaccharī, pariccāgasīlo macchariyalobhādicittamalaṃ dūrato",
  "atk-s0507a:119_3": "katvā dānaṃ dadeyyāti adhippāyo. Pubbapete ca ārabbhāti pubbakepi pete uddissa. Vatthudevatāti",
  "atk-s0507a:119_4": "gharavatthuādīsu adhivatthā devatā ārabbhāti yojanā. Atha vāti iminā aññepi devamanussādike",
  "atk-s0507a:119_5": "ye keci ārabbha dānaṃ dadeyyāti dasseti.",
  "atk-s0507a:120_0": "11. Tattha devesu tāva ekacce pākaṭe deve dassento “cattāro ca mahārāje”ti vatvā",
  "atk-s0507a:120_1": "puna te nāmato gaṇhanto “kuvera”ntiādimāha. Tattha kuveranti vessavaṇaṃ. Dhataraṭṭhantiādīni",
  "atk-s0507a:120_2": "sesānaṃ tiṇṇaṃ lokapālānaṃ nāmāni. Te ceva pūjitā hontīti te ca mahārājāno pubbapetavatthudevatāyo",
  "atk-s0507a:120_3": "ca uddisanakiriyāya paṭimānikā honti. Dāyakā ca anipphalāti ye dānaṃ denti, te dāyakā",
  "atk-s0507a:120_4": "ca paresaṃ uddisanamattena na nipphalā, attano dānaphalassa bhāgino eva honti.",
  "atk-s0507a:121_0": "12. Idāni “ye attano ñātīnaṃ maraṇena rodanti paridevanti socanti, tesaṃ taṃ niratthakaṃ,",
  "atk-s0507a:121_1": "attaparitāpanamattamevā”ti dassetuṃ “na hi ruṇṇaṃ vā”ti gāthamāha. Tattha ruṇṇanti",
  "atk-s0507a:121_2": "ruditaṃ assumocanaṃ na hi kātabbanti vacanaseso. Sokoti socanaṃ cittasantāpo, antonijjhānanti",
  "atk-s0507a:121_3": "attho. Yā caññā paridevanāti yā ca ruṇṇasokato aññā paridevanā, “kahaṃ ekaputtakā”tiādivācāvippalāpo,",
  "atk-s0507a:121_4": "sopi na kātabboti attho. Sabbattha vā-saddo vikappanattho. Na taṃ petassa atthāyāti",
  "atk-s0507a:121_5": "yasmā ruṇṇaṃ vā soko vā paridevanā vāti sabbampi taṃ petassa kālakatassa atthāya",
  "atk-s0507a:121_6": "upakārāya na hoti, tasmā na hi taṃ kātabbaṃ, tathāpi evaṃ tiṭṭhanti ñātayo aviddasunoti adhippāyo.",
  "atk-s0507a:122_0": "13. Evaṃ ruṇṇādīnaṃ niratthakabhāvaṃ dassetvā idāni yā pubbapetādike ārabbha dāyakena",
  "atk-s0507a:122_1": "saṅghassa dakkhiṇā dinnā, tassā sātthakabhāvaṃ dassento “ayañca kho dakkhiṇā”ti gāthamāha.",
  "atk-s0507a:122_2": "Tattha ayanti dāyakena taṃ dinnaṃ dānaṃ paccakkhato dassento vadati. Ca-saddo byatirekattho,",
  "atk-s0507a:122_3": "tena yathā ruṇṇādi petassa na kassaci atthāya hoti, na evamayaṃ, ayaṃ pana dakkhiṇā",
  "atk-s0507a:122_4": "dīgharattaṃ hitāyassa hotīti vakkhamānameva visesaṃ joteti. Khoti avadhāraṇe. Dakkhiṇāti",
  "atk-s0507a:122_5": "dānaṃ. Saṅghamhi suppatiṭṭhitāti anuttare puññakkhette saṅghe suṭṭhu patiṭṭhitā.",
  "atk-s0507a:122_6": "Dīgharattaṃ hitāyassāti assa petassa cirakālaṃ hitāya atthāya. Ṭhānaso upakappatīti",
  "atk-s0507a:122_7": "taṅkhaṇaññeva nipphajjati, na kālantareti attho. Ayañhi tattha dhammatā – yaṃ pete",
  "atk-s0507a:122_8": "uddissa dāne dinne petā ce anumodanti, tāvadeva tassa phalena petā parimuccantīti.",
  "atk-s0507a:123_0": "Evaṃ bhagavā dhammaṃ desetvā mahājanaṃ pete uddissa dānābhiratamānasaṃ katvā uṭṭhāyāsanā",
  "atk-s0507a:123_1": "pakkāmi. Punadivase seṭṭhibhariyā avasesā ca ñātakā seṭṭhiṃ anuvattantā evaṃ temāsamattaṃ",
  "atk-s0507a:123_2": "mahādānaṃ pavattesuṃ. Atha rājā pasenadi kosalo bhagavantaṃ upasaṅkamitvā “kasmā,",
  "atk-s0507a:123_3": "bhante, bhikkhū māsamattaṃ mama gharaṃ nāgamiṃsū”ti pucchi. Satthārā tasmiṃ kāraṇe",
  "atk-s0507a:123_4": "kathite rājāpi seṭṭhiṃ anuvattanto buddhappamukhassa bhikkhusaṅghassa mahādānaṃ pavattesi,",
  "atk-s0507a:123_5": "taṃ disvā nāgarā rājānaṃ anuvattantā māsamattaṃ mahādānaṃ pavattesuṃ. Evaṃ māsadvayaṃ",
  "atk-s0507a:123_6": "piṭṭhadhītalikamūlakaṃ mahādānaṃ pavattesunti.",
  "atk-s0507a:124": "Piṭṭhadhītalikapetavatthuvaṇṇanā niṭṭhitā.",
  "atk-s0507a:125": "5. Tirokuṭṭapetavatthuvaṇṇanā",
  "atk-s0507a:126": "Tirokuṭṭesu tiṭṭhantīti idaṃ satthā rājagahe viharanto sambahule pete ārabbha kathesi.",
  "atk-s0507a:127_0": "Tatrāyaṃ vitthārakathā – ito dvānavutikappe kāsi nāma nagaraṃ ahosi. Tattha jayaseno",
  "atk-s0507a:127_1": "nāma rājā rajjaṃ kāresi. Tassa sirimā nāma devī. Tassā kucchiyaṃ phusso nāma bodhisatto",
  "atk-s0507a:127_2": "nibbattitvā anupubbena sammāsambodhiṃ abhisambujjhi. Jayaseno rājā “mama putto mahābhinikkhamanaṃ",
  "atk-s0507a:127_3": "nikkhamitvā buddho jāto, mayhameva buddho, mayhaṃ dhammo, mayhaṃ saṅgho”ti mamattaṃ",
  "atk-s0507a:127_4": "uppādetvā sabbakālaṃ sayameva upaṭṭhahati, na aññesaṃ okāsaṃ deti.",
  "atk-s0507a:128_0": "Bhagavato kaniṭṭhabhātaro vemātikā tayo bhātaro cintesuṃ – “buddhā nāma sabbaloka",
  "atk-s0507a:128_1": "hitatthāya uppajjanti, na ekasseva atthāya. Amhākañca pitā aññesaṃ okāsaṃ na deti.",
  "atk-s0507a:128_2": "Kathaṃ nu kho mayaṃ labheyyāma bhagavantaṃ upaṭṭhātuṃ bhikkhusaṅghañcā”ti? Tesaṃ",
  "atk-s0507a:128_3": "etadahosi – “handa mayaṃ kiñci upāyaṃ karomā”ti. Te paccantaṃ kupitaṃ viya kārāpesuṃ.",
  "atk-s0507a:128_4": "Tato rājā “paccanto kupito”ti sutvā tayopi putte paccantaṃ vūpasametuṃ pesesi. Te",
  "atk-s0507a:128_5": "gantvā vūpasametvā āgatā. Rājā tuṭṭho varaṃ adāsi “yaṃ icchatha, taṃ gaṇhathā”ti.",
  "atk-s0507a:128_6": "Te “mayaṃ bhagavantaṃ upaṭṭhātuṃ icchāmā”ti āhaṃsu. Rājā “etaṃ ṭhapetvā aññaṃ gaṇhathā”ti",
  "atk-s0507a:128_7": "āha. Te “mayaṃ aññena anatthikā”ti āhaṃsu. Tena hi paricchedaṃ katvā gaṇhathāti.",
  "atk-s0507a:128_8": "Te satta vassāni yāciṃsu. Rājā na adāsi. Evaṃ “cha, pañca, cattāri, tīṇi, dve, ekaṃ,",
  "atk-s0507a:128_9": "satta māse, cha, pañca, cattāro”ti vatvā yāva temāsaṃ yāciṃsu. Tadā rājā “gaṇhathā”ti adāsi.",
  "atk-s0507a:129_0": "Te bhagavantaṃ upasaṅkamitvā āhaṃsu – “icchāma mayaṃ, bhante, bhagavantaṃ temāsaṃ",
  "atk-s0507a:129_1": "upaṭṭhātuṃ, adhivāsetu no, bhante, bhagavā imaṃ temāsaṃ vassāvāsa”nti. Adhivāsesi",
  "atk-s0507a:129_2": "bhagavā tuṇhībhāvena. Te tayo attano janapade niyuttakapurisassa lekhaṃ pesesuṃ “imaṃ",
  "atk-s0507a:129_3": "temāsaṃ amhehi bhagavā upaṭṭhātabbo, vihāraṃ ādiṃ katvā sabbaṃ bhagavato upaṭṭhānasambhāraṃ",
  "atk-s0507a:129_4": "sampādehī”ti. So sabbaṃ sampādetvā paṭipesesi. Te kāsāyavatthanivatthā hutvā purisasahassehi",
  "atk-s0507a:129_5": "veyyāvaccakarehi bhagavantaṃ bhikkhusaṅghañca sakkaccaṃ upaṭṭhahamānā janapadaṃ netvā",
  "atk-s0507a:129_6": "vihāraṃ niyyātetvā vassaṃ vasāpesuṃ.",
  "atk-s0507a:130_0": "Tesaṃ bhaṇḍāgāriko eko gahapatiputto sapajāpatiko saddho ahosi pasanno. So buddhappamukhassa",
  "atk-s0507a:130_1": "bhikkhusaṅghassa dānavattaṃ sakkaccaṃ adāsi. Janapade niyuttakapuriso taṃ gahetvā",
  "atk-s0507a:130_2": "jānapadehi ekādasamattehi purisasahassehi saddhiṃ sakkaccameva dānaṃ pavattāpesi.",
  "atk-s0507a:130_3": "Tattha keci jānapadā paṭihatacittā ahesuṃ. Te dānassa antarāyaṃ katvā deyyadhammaṃ",
  "atk-s0507a:130_4": "attanā khādiṃsu, bhattasālañca agginā dahiṃsu. Pavāritā rājaputtā bhagavato sakkāraṃ",
  "atk-s0507a:130_5": "katvā bhagavantaṃ purakkhatvā pitu santikameva paccāgamiṃsu. Tattha gantvā bhagavā",
  "atk-s0507a:130_6": "parinibbāyi. Rājaputtā ca janapade niyuttakapuriso ca bhaṇḍāgāriko ca anupubbena",
  "atk-s0507a:130_7": "kālaṃ katvā saddhiṃ parisāya sagge uppajjiṃsu, paṭihatacittā janā niraye uppajjiṃsu.",
  "atk-s0507a:130_8": "Evaṃ tesaṃ ubhayesaṃ janānaṃ saggato saggaṃ nirayato nirayaṃ upapajjantānaṃ dvānavutikappā vītivattā.",
  "atk-s0507a:131_0": "Atha imasmiṃ bhaddakappe kassapassa bhagavato kāle te paṭihatacittā janā petesu uppannā.",
  "atk-s0507a:131_1": "Tadā manussā attano attano ñātakānaṃ petānaṃ atthāya dānaṃ datvā uddisanti “idaṃ",
  "atk-s0507a:131_2": "no ñātīnaṃ hotū”ti, te sampattiṃ labhanti. Atha imepi petā taṃ disvā kassapaṃ sammāsambuddhaṃ",
  "atk-s0507a:131_3": "upasaṅkamitvā pucchiṃsu – “kiṃ nu kho, bhante, mayampi evarūpaṃ sampattiṃ labheyyāmā”ti?",
  "atk-s0507a:131_4": "Bhagavā āha – “idāni na labhatha, anāgate pana gotamo nāma sammāsambuddho bhavissati,",
  "atk-s0507a:131_5": "tassa bhagavato kāle bimbisāro nāma rājā bhavissati, so tumhākaṃ ito dvānavutikappe",
  "atk-s0507a:131_6": "ñāti ahosi, so buddhassa dānaṃ datvā tumhākaṃ uddisissati, tadā labhissathā”ti. Evaṃ",
  "atk-s0507a:131_7": "vutte kira tesaṃ petānaṃ taṃ vacanaṃ “sve labhissathā”ti vuttaṃ viya ahosi.",
  "atk-s0507a:132_0": "Tato ekasmiṃ buddhantare vītivatte amhākaṃ bhagavā uppajji. Tepi tayo rājaputtā purisasahassena",
  "atk-s0507a:132_1": "saddhiṃ devalokato cavitvā magadharaṭṭhe brāhmaṇakule uppajjitvā anupubbena tāpasapabbajjaṃ",
  "atk-s0507a:132_2": "pabbajitvā gayāsīse tayo jaṭilā ahesuṃ, janapade niyuttakapuriso rājā bimbisāro ahosi,",
  "atk-s0507a:132_3": "bhaṇḍāgāriko gahapatiputto visākho nāma seṭṭhi ahosi, tassa pajāpati dhammadinnā",
  "atk-s0507a:132_4": "nāma seṭṭhidhītā ahosi, avasesā pana parisā rañño eva parivārā hutvā nibbattiṃsu.",
  "atk-s0507a:133_0": "Amhākampi bhagavā loke uppajjitvā sattasattāhaṃ atikkamitvā anupubbena bārāṇasiṃ",
  "atk-s0507a:133_1": "āgamma dhammacakkaṃ pavattetvā pañcavaggiye ādiṃ katvā yāva sahassaparivāre tayo",
  "atk-s0507a:133_2": "jaṭile vinetvā rājagahaṃ agamāsi. Tattha ca tadahupasaṅkamantaṃyeva rājānaṃ bimbisāraṃ",
  "atk-s0507a:133_3": "sotāpattiphale patiṭṭhāpesi saddhiṃ ekādasanahutehi aṅgamagadhavāsīhi brāhmaṇagahapatikehi.",
  "atk-s0507a:133_4": "Atha raññā svātanāya bhattena nimantito adhivāsetvā dutiyadivase māṇavakavaṇṇena",
  "atk-s0507a:133_5": "sakkena devānamindena purato gacchantena –",
  "atk-s0507a:134": "“Danto dantehi saha purāṇajaṭilehi, vippamutto vippamuttehi;",
  "atk-s0507a:135": "Siṅgīnikkhasavaṇṇo, rājagahaṃ pāvisi bhagavā”ti. –",
  "atk-s0507a:136_0": "Evamādīhi gāthāhi abhitthaviyamāno rājagahaṃ pavisitvā rañño nivesane mahādānaṃ sampaṭicchi.",
  "atk-s0507a:136_1": "Te pana petā “idāni rājā dānaṃ amhākaṃ uddisissati, idāni uddisissatī”ti āsāya samparivāretvā aṭṭhaṃsu.",
  "atk-s0507a:137_0": "Rājā dānaṃ datvā “kattha nu kho bhagavā vihareyyā”ti bhagavato vihāraṭṭhānameva cintesi,",
  "atk-s0507a:137_1": "na taṃ dānaṃ kassaci uddisi. Tathā taṃ dānaṃ alabhantā petā chinnāsā hutvā rattiyaṃ",
  "atk-s0507a:137_2": "rañño nivesane ativiya bhiṃsanakaṃ vissaramakaṃsu. Rājā bhayasantāsasaṃvegaṃ āpajjitvā",
  "atk-s0507a:137_3": "vibhātāya rattiyā bhagavato ārocehi – “evarūpaṃ saddaṃ assosiṃ, kiṃ nu kho me, bhante,",
  "atk-s0507a:137_4": "bhavissatī”ti? Bhagavā “mā bhāyi, mahārāja, na te kiñci pāpakaṃ bhavissati, apica",
  "atk-s0507a:137_5": "kho santi te purāṇañātakā petesu uppannā. Te ekaṃ buddhantaraṃ tameva paccāsīsantā",
  "atk-s0507a:137_6": "‘buddhassa dānaṃ datvā amhākaṃ uddisissatī’ti vicarantā tayā hiyyo dānaṃ datvā na",
  "atk-s0507a:137_7": "uddisitattā chinnāsā hutvā tathārūpaṃ vissaramakaṃsū”ti āha. “Kiṃ idānipi, bhante,",
  "atk-s0507a:137_8": "dinne te labheyyu”nti? “Āma, mahārājā”ti. “Tena hi, bhante, adhivāsetu me bhagavā",
  "atk-s0507a:137_9": "ajjatanāya dānaṃ, tesaṃ uddisissāmī”ti. Adhivāsesi bhagavā tuṇhībhāvena.",
  "atk-s0507a:138_0": "Rājā nivesanaṃ gantvā mahādānaṃ paṭiyādāpetvā bhagavato kālaṃ ārocāpesi. Bhagavā",
  "atk-s0507a:138_1": "rājantepuraṃ gantvā paññatte āsane nisīdi saddhiṃ bhikkhusaṅghena. Te petā “api nāma",
  "atk-s0507a:138_2": "ajja labheyyāmā”ti gantvā tirokuṭṭādīsu aṭṭhaṃsu. Bhagavā tathā akāsi, yathā te sabbeva",
  "atk-s0507a:138_3": "rañño āpāthaṃ gatā ahesuṃ. Rājā dakkhiṇodakaṃ dento “idaṃ me ñātīnaṃ hotū”ti uddisi.",
  "atk-s0507a:138_4": "Tāvadeva petānaṃ kamalakuvalayasañchannā pokkharaṇiyo nibbattiṃsu. Te tattha nhatvā",
  "atk-s0507a:138_5": "ca pivitvā ca paṭippassaddhadarathakilamathapipāsā suvaṇṇavaṇṇā ahesuṃ. Rājā yāgukhajjabhojjāni",
  "atk-s0507a:138_6": "datvā uddisi. Tesaṃ taṅkhaṇaññeva dibbayāgukhajjabhojjāni nibbattiṃsu. Te tāni paribhuñjitvā",
  "atk-s0507a:138_7": "pīṇindriyā ahesuṃ. Atha vatthasenāsanāni datvā uddisi. Tesaṃ dibbavatthapāsādapaccattharaṇaseyyādialaṅkāravidhayo",
  "atk-s0507a:138_8": "nibbattiṃsu. Sā ca tesaṃ sampatti sabbāpi yathā rañño pākaṭā hoti, tathā bhagavā",
  "atk-s0507a:138_9": "adhiṭṭhāsi. Rājā taṃ disvā ativiya attamano ahosi. Tato bhagavā bhuttāvī pavārito",
  "atk-s0507a:138_10": "rañño bimbisārassa anumodanatthaṃ tirokuṭṭapetavatthuṃ abhāsi –",
  "atk-s0507a:139": "14.",
  "atk-s0507a:140": "“Tirokuṭṭesu tiṭṭhanti, sandhisiṅghāṭakesu ca;",
  "atk-s0507a:141": "Dvārabāhāsu tiṭṭhanti, āgantvāna sakaṃ gharaṃ.",
  "atk-s0507a:142": "15.",
  "atk-s0507a:143": "“Pahūte annapānamhi, khajjabhojje upaṭṭhite;",
  "atk-s0507a:144": "Na tesaṃ koci sarati, sattānaṃ kammapaccayā.",
  "atk-s0507a:145": "16.",
  "atk-s0507a:146": "“Evaṃ dadanti ñātīnaṃ, ye honti anukampakā;",
  "atk-s0507a:147": "Suciṃ paṇītaṃ kālena, kappiyaṃ pānabhojanaṃ.",
  "atk-s0507a:148": "17.",
  "atk-s0507a:149": "“Idaṃ vo ñātīnaṃ hotu, sukhitā hontu ñātayo;",
  "atk-s0507a:150": "Te ca tattha samāgantvā, ñātipetā samāgatā;",
  "atk-s0507a:151": "Pahūte annapānamhi, sakkaccaṃ anumodare.",
  "atk-s0507a:152": "18.",
  "atk-s0507a:153": "“Ciraṃ jīvantu no ñātī, yesaṃ hetu labhāmase;",
  "atk-s0507a:154": "Amhākañca katā pūjā, dāyakā ca anipphalā.",
  "atk-s0507a:155": "19.",
  "atk-s0507a:156": "“Na hi tattha kasi atthi, gorakkhettha na vijjati;",
  "atk-s0507a:157": "Vaṇijjā tādisī natthi, hiraññena kayākayaṃ;",
  "atk-s0507a:158": "Ito dinnena yāpenti, petā kālagatā tahiṃ.",
  "atk-s0507a:159": "20.",
  "atk-s0507a:160": "“Unname udakaṃ vuṭṭhaṃ, yathā ninnaṃ pavattati;",
  "atk-s0507a:161": "Evameva ito dinnaṃ, petānaṃ upakappati.",
  "atk-s0507a:162": "21.",
  "atk-s0507a:163": "“Yathā vārivahā pūrā, paripūrenti sāgaraṃ;",
  "atk-s0507a:164": "Evameva ito dinnaṃ, petānaṃ upakappati.",
  "atk-s0507a:165": "22.",
  "atk-s0507a:166": "“Adāsi me akāsi me, ñātimittā sakhā ca me;",
  "atk-s0507a:167": "Petānaṃ dakkhiṇaṃ dajjā, pubbe katamanussaraṃ.",
  "atk-s0507a:168": "23.",
  "atk-s0507a:169": "“Na hi ruṇṇaṃ vā soko vā, yā caññā paridevanā;",
  "atk-s0507a:170": "Na taṃ petānamatthāya, evaṃ tiṭṭhanti ñātayo.",
  "atk-s0507a:171": "24.",
  "atk-s0507a:172": "“Ayañca kho dakkhiṇā dinnā, saṅghamhi suppatiṭṭhitā;",
  "atk-s0507a:173": "Dīgharattaṃ hitāyassa, ṭhānaso upakappati.",
  "atk-s0507a:174": "25.",
  "atk-s0507a:175": "“So ñātidhammo ca ayaṃ nidassito, petāna pūjā ca katā uḷārā;",
  "atk-s0507a:176": "Balañca bhikkhūnamanuppadinnaṃ, tumhehi puññaṃ pahutaṃ anappaka”nti.",
  "atk-s0507a:177_0": "14. Tattha tirokuṭṭesūti kuṭṭānaṃ parabhāgesu. Tiṭṭhantīti nisajjādipaṭikkhepato",
  "atk-s0507a:177_1": "ṭhānakappanavacanametaṃ, gehapākārakuṭṭānaṃ dvārato bahi eva tiṭṭhantīti attho. Sandhisiṅghāṭakesu",
  "atk-s0507a:177_2": "cāti sandhīsu ca siṅghāṭakesu ca. Sandhīti catukkoṇaracchā, gharasandhibhittisandhiālokasandhiyopi",
  "atk-s0507a:177_3": "vuccanti. Siṅghāṭakāti tikoṇaracchā. Dvārabāhāsu tiṭṭhantīti nagaradvāragharadvārānaṃ",
  "atk-s0507a:177_4": "bāhā nissāya tiṭṭhanti. Āgantvāna sakaṃ gharanti sakagharaṃ nāma pubbañātigharampi",
  "atk-s0507a:177_5": "attanā sāmibhāvena ajjhāvutthagharampi, tadubhayampi te yasmā sakagharasaññāya āgacchanti,",
  "atk-s0507a:177_6": "tasmā “āgantvāna sakaṃ ghara”nti āha.",
  "atk-s0507a:178_0": "15. Evaṃ bhagavā pubbe anajjhāvutthapubbampi pubbañātigharattā bimbisāranivesanaṃ",
  "atk-s0507a:178_1": "sakagharasaññāya āgantvā tirokuṭṭādīsu ṭhite issāmacchariyaphalaṃ anubhavante ativiya",
  "atk-s0507a:178_2": "duddasikavirūpabhayānakadassane bahū pete rañño dassento “tirokuṭṭesu tiṭṭhantī”ti",
  "atk-s0507a:178_3": "gāthaṃ vatvā puna tehi katassa kammassa dāruṇabhāvaṃ dassento “pahūte annapānamhī”ti dutiyagāthamāha.",
  "atk-s0507a:179_0": "Tattha pahūteti anappake bahumhi, yāvadattheti attho. Ba-kārassa hi pa-kāro labbhati",
  "atk-s0507a:179_1": "“pahu santo na bharatī”tiādīsu viya. Keci pana “bahuke”ti paṭhanti, so pana pamādapāṭho.",
  "atk-s0507a:179_2": "Annapānamhīti anne ca pāne ca. Khajjabhojjeti khajje ca bhojje ca. Etena asitapītakhāyitasāyitavasena",
  "atk-s0507a:179_3": "catubbidhampi āhāraṃ dasseti. Upaṭṭhiteti upagamma ṭhite sajjite, paṭiyatteti attho.",
  "atk-s0507a:179_4": "Na tesaṃ koci sarati sattānanti tesaṃ pettivisaye uppannānaṃ sattānaṃ koci mātā vā",
  "atk-s0507a:179_5": "pitā vā putto vā nattā vā na sarati. Kiṃ kāraṇā? Kammapaccayāti, attanā katassa adānadānapaṭisedhanādibhedassa",
  "atk-s0507a:179_6": "kadariyakammassa kāraṇabhāvato. Tañhi kammaṃ tesaṃ ñātīnaṃ sarituṃ na deti.",
  "atk-s0507a:180_0": "16. Evaṃ bhagavā anappakepi annapānādimhi vijjamāne ñātīnaṃ paccāsīsantānaṃ petānaṃ",
  "atk-s0507a:180_1": "kammaphalena ñātakānaṃ anussaraṇamattassāpi abhāvaṃ dassetvā idāni pettivisayupapanne",
  "atk-s0507a:180_2": "ñātake uddissa raññā dinnadānaṃ pasaṃsanto “evaṃ dadanti ñātīna”nti tatiyagāthamāha.",
  "atk-s0507a:181_0": "Tattha evanti upamāvacanaṃ. Tassa dvidhā sambandho – tesaṃ sattānaṃ kammapaccayā",
  "atk-s0507a:181_1": "asarantesupi kesuci keci dadanti ñātīnaṃ, ye evaṃ anukampakā hontīti ca, mahārāja,",
  "atk-s0507a:181_2": "yathā tayā dinnaṃ, evaṃ suciṃ paṇītaṃ kālena kappiyaṃ pānabhojanaṃ dadanti ñātīnaṃ,",
  "atk-s0507a:181_3": "ye honti anukampakāti ca. Tattha dadantīti denti uddisanti niyyātenti. Ñātīnanti",
  "atk-s0507a:181_4": "mātito ca pitito ca sambandhānaṃ. Yeti ye keci puttādayo. Hontīti bhavanti. Anukampakāti",
  "atk-s0507a:181_5": "atthakāmā hitesino. Sucinti suddhaṃ manoharaṃ dhammikañca. Paṇītanti uḷāraṃ. Kālenāti",
  "atk-s0507a:181_6": "dakkhiṇeyyānaṃ paribhogayoggakālena, ñātipetānaṃ vā tirokuṭṭādīsu āgantvā ṭhitakālena.",
  "atk-s0507a:181_7": "Kappiyanti anucchavikaṃ patirūpaṃ ariyānaṃ paribhogārahaṃ. Pānabhojananti pānañca",
  "atk-s0507a:181_8": "bhojanañca, tadupadesena cettha sabbaṃ deyyadhammaṃ vadati.",
  "atk-s0507a:182_0": "17. Idāni yena pakārena tesaṃ petānaṃ dinnaṃ nāma hoti, taṃ dassento “idaṃ vo ñātīnaṃ",
  "atk-s0507a:182_1": "hotu, sukhitā hontu ñātayo”ti catutthagāthāya pubbaḍḍhaṃ āha. Taṃ tatiyagāthāya pubbaḍḍhena sambandhitabbaṃ –",
  "atk-s0507a:183": "“Evaṃ dadanti ñātīnaṃ, ye honti anukampakā;",
  "atk-s0507a:184": "Idaṃ vo ñātīnaṃ hotu, sukhitā hontu ñātayo”ti.",
  "atk-s0507a:185": "Tena “idaṃ vo ñātīnaṃ hotūti evaṃ pakārena dadanti, no aññathā”ti ākāratthena evaṃsaddena dātabbākāranidassanaṃ kataṃ hoti.",
  "atk-s0507a:186_0": "Tattha idanti deyyadhammanidassanaṃ. Voti nipātamattaṃ “yehi vo ariyā”tiādīsu viya.",
  "atk-s0507a:186_1": "Ñātīnaṃ hotūti pettivisaye uppannānaṃ ñātakānaṃ hotu. “No ñātīna”nti ca paṭhanti,",
  "atk-s0507a:186_2": "amhākaṃ ñātīnanti attho. Sukhitā hontu ñātayoti te pettivisayūpapannā ñātayo idaṃ",
  "atk-s0507a:186_3": "phalaṃ paccanubhavantā sukhitā sukhappattā hontu.",
  "atk-s0507a:187_0": "Yasmā “idaṃ vo ñātīnaṃ hotū”ti vuttepi aññena katakammaṃ na aññassa phaladaṃ hoti,",
  "atk-s0507a:187_1": "kevalaṃ pana tathā uddissa dīyamānaṃ taṃ vatthu ñātipetānaṃ kusalakammassa paccayo",
  "atk-s0507a:187_2": "hoti, tasmā yathā tesaṃ tasmiṃ vatthusmiṃ tasmiṃyeva khaṇe phalanibbattakaṃ kusalakammaṃ",
  "atk-s0507a:187_3": "hoti, taṃ dassento “te ca tattho”tiādimāha.",
  "atk-s0507a:188_0": "Tattha teti ñātipetā. Tatthāti yattha dānaṃ dīyati, tattha. Samāgantvāti “ime no",
  "atk-s0507a:188_1": "ñātayo amhākaṃ atthāya dānaṃ uddisantī”ti anumodanatthaṃ tattha samāgatā hutvā. Pahūte",
  "atk-s0507a:188_2": "annapānamhīti attano uddissa dīyamāne tasmiṃ vatthusmiṃ. Sakkaccaṃ anumodareti kammaphalaṃ",
  "atk-s0507a:188_3": "abhisaddahantā cittīkāraṃ avijahantā avikkhittacittā hutvā “idaṃ no dānaṃ hitāya",
  "atk-s0507a:188_4": "sukhāya hotū”ti modanti anumodanti pītisomanassajātā honti.",
  "atk-s0507a:189_0": "18. Ciraṃ jīvantūti ciraṃ jīvino dīghāyukā hontu. No ñātīti amhākaṃ ñātakā. Yesaṃ",
  "atk-s0507a:189_1": "hetūti yesaṃ kāraṇā ye nissāya. Labhāmaseti īdisaṃ sampattiṃ paṭilabhāma. Idañhi",
  "atk-s0507a:189_2": "uddisanena laddhasampattiṃ anubhavantānaṃ petānaṃ attano ñātīnaṃ thomanākāradassanaṃ.",
  "atk-s0507a:189_3": "Petānañhi attano anumodanena, dāyakānaṃ uddisanena, ukkhiṇeyyasampattiyā cāti tīhi",
  "atk-s0507a:189_4": "aṅgehi dakkhiṇā taṅkhaṇaññeva phalanibbattikā hoti. Tattha dāyakā visesahetu. Tenāha",
  "atk-s0507a:189_5": "“yesaṃ hetu labhāmase”ti. Amhākañca katā pūjāti “idaṃ vo ñātīnaṃ hotū”ti evaṃ uddisantehi",
  "atk-s0507a:189_6": "dāyakehi amhākañca pūjā katā, te dāyakā ca anipphalā yasmiṃ santāne pariccāgamayaṃ",
  "atk-s0507a:189_7": "kammaṃ nibbattaṃ tassa tattheva phaladānato.",
  "atk-s0507a:190": "Etthāha – “kiṃ pana pettivisayūpapannā eva ñātī hetusampattiyo labhanti, udāhu aññepī”ti? Na cettha amhehi vattabbaṃ, atthi bhagavatā evaṃ byākatattā. Vuttañhetaṃ –-",
  "atk-s0507a:191_0": "“Mayamassu, bho gotama, brāhmaṇā nāma dānāni dema, puññāni karoma ‘idaṃ dānaṃ petānaṃ",
  "atk-s0507a:191_1": "ñātisālohitānaṃ upakappatu, idaṃ dānaṃ petā ñātisālohitā paribhuñjantū’ti. Kacci",
  "atk-s0507a:191_2": "taṃ, bho gotama, dānaṃ petānaṃ ñātisālohitānaṃ upakappati, kacci te petā ñātisālohitā",
  "atk-s0507a:191_3": "taṃ dānaṃ paribhuñjantīti? Ṭhāne kho, brāhmaṇa, upakappati, no aṭṭhāneti.",
  "atk-s0507a:192_0": "“Katamaṃ pana, bho gotama, ṭhānaṃ, katamaṃ aṭṭhānanti? Idha, brāhmaṇa, ekacco pāṇātipātī",
  "atk-s0507a:192_1": "hoti…pe… micchādiṭṭhiko hoti, so kāyassa bhedā paraṃ maraṇā nirayaṃ upapajjati. Yo",
  "atk-s0507a:192_2": "nerayikānaṃ sattānaṃ āhāro, tena so tattha yāpeti, tena so tattha tiṭṭhati. Idaṃ",
  "atk-s0507a:192_3": "kho, brāhmaṇa, aṭṭhānaṃ, yattha ṭhitassa taṃ dānaṃ na upakappati.",
  "atk-s0507a:193_0": "“Idha pana, brāhmaṇa, ekacco pāṇātipātī hoti…pe… micchādiṭṭhiko hoti, so kāyassa",
  "atk-s0507a:193_1": "bhedā paraṃ maraṇā tiracchānayoniṃ upapajjati. Yo tiracchānayonikānaṃ sattānaṃ āhāro,",
  "atk-s0507a:193_2": "tena so tattha yāpeti, tena so tattha tiṭṭhati. Idampi kho, brāhmaṇa, aṭṭhānaṃ, yattha",
  "atk-s0507a:193_3": "ṭhitassa taṃ dānaṃ na upakappati.",
  "atk-s0507a:194_0": "“Idha pana, brāhmaṇa, ekacco pāṇātipātā paṭivirato hoti…pe… sammādiṭṭhiko hoti, so",
  "atk-s0507a:194_1": "kāyassa bhedā paraṃ maraṇā manussānaṃ sahabyataṃ upapajjati…pe… devānaṃ sahabyataṃ",
  "atk-s0507a:194_2": "upapajjati. Yo devānaṃ āhāro, tena so tattha yāpeti, tena so tattha tiṭṭhati. Idampi",
  "atk-s0507a:194_3": "kho, brāhmaṇa, aṭṭhānaṃ, yattha ṭhitassa taṃ dānaṃ na upakappati.",
  "atk-s0507a:195_0": "“Idha pana, brāhmaṇa, ekacco pāṇātipātī hoti…pe… micchādiṭṭhiko hoti, so kāyassa",
  "atk-s0507a:195_1": "bhedā paraṃ maraṇā pettivisayaṃ upapajjati. Yo pettivisayikānaṃ sattānaṃ āhāro, tena",
  "atk-s0507a:195_2": "so tattha yāpeti, tena so tattha tiṭṭhati. Yaṃ vā panassa ito anupavecchenti mittāmaccā",
  "atk-s0507a:195_3": "vā ñātisālohitā vā, tena so tattha yāpeti, tena so tattha tiṭṭhati. Idaṃ kho, brāhmaṇa,",
  "atk-s0507a:195_4": "ṭhānaṃ, yattha ṭhitassa taṃ dānaṃ upakappatī”ti.",
  "atk-s0507a:196_0": "“Sace pana, bho gotama, so peto ñātisālohito taṃ ṭhānaṃ anupapanno hoti, ko taṃ dānaṃ",
  "atk-s0507a:196_1": "paribhuñjatī”ti? “Aññepissa, brāhmaṇa, petā ñātisālohitā taṃ ṭhānaṃ upapannā honti,",
  "atk-s0507a:196_2": "te taṃ dānaṃ paribhuñjantī”ti.",
  "atk-s0507a:197_0": "“Sace pana, bho gotama, so ceva peto ñātisālohito taṃ ṭhānaṃ anupapanno hoti, aññepissa",
  "atk-s0507a:197_1": "petā ñātisālohitā taṃ ṭhānaṃ anupapannā honti, ko taṃ dānaṃ paribhuñjatī”ti? “Aṭṭhānaṃ",
  "atk-s0507a:197_2": "kho etaṃ, brāhmaṇa, anavakāso, yaṃ taṃ ṭhānaṃ vivittaṃ assa iminā dīghena addhunā",
  "atk-s0507a:197_3": "yadidaṃ petehi ñātisālohitehi, apica, brāhmaṇa, dāyakopi anipphalo”ti.",
  "atk-s0507a:198": "19. Idāni pettivisayūpapannānaṃ tattha aññassa kasigorakkhādino sampattipaṭilābhakāraṇassa abhāvaṃ ito dinnena yāpanañca dassetuṃ “na hī”tiādi vuttaṃ.",
  "atk-s0507a:199_0": "Tattha na hi tattha kasi atthīti tasmiṃ pettivisaye kasi na hi atthi, yaṃ nissāya",
  "atk-s0507a:199_1": "petā sukhena jīveyyuṃ. Gorakkhettha na vijjatīti ettha pettivisaye na kevalaṃ kasiyeva",
  "atk-s0507a:199_2": "natthi, atha kho gorakkhāpi na vijjati, yaṃ nissāya te sukhena jīveyyuṃ. Vaṇijjā",
  "atk-s0507a:199_3": "tādisī natthīti vaṇijjāpi tādisī natthi, yā tesaṃ sampattipaṭilābhahetu bhaveyya.",
  "atk-s0507a:199_4": "Hiraññena kayākayanti hiraññena kayavikkayampi tattha tādisaṃ natthi, yaṃ tesaṃ sampattipaṭilābhahetu",
  "atk-s0507a:199_5": "bhaveyya. Ite dinnena yāpenti, petā kālagatā tahinti kevalaṃ pana ito ñātīhi vā mittāmaccehi",
  "atk-s0507a:199_6": "vā dinnena yāpenti, attabhāvaṃ pavattenti. Petāti pettivisayūpapannā sattā. Kālagatāti",
  "atk-s0507a:199_7": "attano maraṇakālena gatā. “Kālakatā”ti vā pāṭho, katakālā katamaraṇā maraṇaṃ sampattā.",
  "atk-s0507a:199_8": "Tahinti tasmiṃ pettivisaye.",
  "atk-s0507a:200_0": "20-21. Idāni yathāvuttamatthaṃ upamāhi pakāsetuṃ “unname udakaṃ vuṭṭha”nti gāthādvayamāha.",
  "atk-s0507a:200_1": "Tassattho – yathā unname thale unnatappadese meghehi abhivuṭṭhaṃ udakaṃ yathā ninnaṃ",
  "atk-s0507a:200_2": "pavattati, yo bhūmibhāgo ninno oṇato, taṃ upagacchati; evameva ito dinnaṃ dānaṃ petānaṃ",
  "atk-s0507a:200_3": "upakappati, phaluppattiyā viniyujjati. Ninnamiva hi udakappavattiyā ṭhānaṃ petaloko",
  "atk-s0507a:200_4": "dānūpakappanāya. Yathāha – “idaṃ kho, brāhmaṇa, ṭhānaṃ, yattha ṭhitassa taṃ dānaṃ",
  "atk-s0507a:200_5": "upakappatī”ti. Yathā ca kandarapadarasākhapasākhakusobbhamahāsobbhe hi ogalitena",
  "atk-s0507a:200_6": "udakena vārivahā mahānajjo pūrā hutvā sāgaraṃ paripūrenti, evaṃ ito dinnadānaṃ pubbe",
  "atk-s0507a:200_7": "vuttanayena petānaṃ upakappatīti.",
  "atk-s0507a:201_0": "22. Yasmā petā “ito kiñci labhāmā”ti āsābhibhūtā ñātigharaṃ āgantvāpi “idaṃ nāma",
  "atk-s0507a:201_1": "no dethā”ti yācituṃ na sakkonti, tasmā tesaṃ imāni anussaraṇavatthūni anussaranto",
  "atk-s0507a:201_2": "kulaputto dakkhiṇaṃ dajjāti dassento “adāsi me”ti gāthamāha.",
  "atk-s0507a:202_0": "Tassattho – idaṃ nāma me dhanaṃ vā dhaññaṃ vā adāsi, idaṃ nāma me kiccaṃ attanāyeva",
  "atk-s0507a:202_1": "yogaṃ āpajjanto akāsi, “asuko me mātito vā pitito vā sambandhattā ñāti, sinehavasena",
  "atk-s0507a:202_2": "tāṇasamatthatāya mitto, asuko me sahapaṃsukīḷakasahāyo sakhā”ti ca etaṃ sabbamanussaranto",
  "atk-s0507a:202_3": "petānaṃ dakkhiṇaṃ dajjā dānaṃ niyyāteyya. “Dakkhiṇā dajjā”ti vā pāṭho, petānaṃ dakkhiṇā",
  "atk-s0507a:202_4": "dātabbā, tena “adāsi me”tiādinā nayena pubbe katamanussaraṃ anussaratāti vuttaṃ hoti.",
  "atk-s0507a:202_5": "Karaṇatthe hi idaṃ paccattavacanaṃ.",
  "atk-s0507a:203_0": "23-24. Ye pana sattā ñātimaraṇena ruṇṇasokādiparā eva hutvā tiṭṭhanti, na tesaṃ atthāya",
  "atk-s0507a:203_1": "kiñci denti, tesaṃ taṃ ruṇṇasokādi kevalaṃ attaparitāpanamattameva hoti, taṃ na petānaṃ",
  "atk-s0507a:203_2": "kañci atthaṃ sādhetīti dassento “na hi ruṇṇaṃ vā”ti gāthaṃ vatvā puna magadharājena",
  "atk-s0507a:203_3": "dinnadakkhiṇāya sātthakabhāvaṃ dassetuṃ “ayañca kho”ti gāthamāha. Tesaṃ attho heṭṭhā vuttoyeva.",
  "atk-s0507a:204_0": "25. Idāni yasmā imaṃ dakkhiṇaṃ dentena raññā ñātīnaṃ ñātīhi kattabbakiccakaraṇena",
  "atk-s0507a:204_1": "ñātidhammo nidassito, bahujanassa pākaṭo kato, nidassanaṃ pākaṭaṃ kataṃ “tumhehipi",
  "atk-s0507a:204_2": "evameva ñātīsu ñātidhammo paripūretabbo”ti. Te ca pete dibbasampattiṃ adhigamentena",
  "atk-s0507a:204_3": "petānaṃ pūjā katā uḷārā, buddhappamukhaṃ bhikkhusaṅghaṃ annapānādīhi santappentena",
  "atk-s0507a:204_4": "bhikkhūnaṃ balaṃ anuppadinnaṃ, anukampādiguṇaparivārañca cāgacetanaṃ nibbattentena",
  "atk-s0507a:204_5": "anappakaṃ puññaṃ pasutaṃ, tasmā bhagavā imehi yathābhuccaguṇehi rājānaṃ sampahaṃsento",
  "atk-s0507a:204_6": "“so ñātidhammo”ti osānagāthamāha.",
  "atk-s0507a:205_0": "Tattha ñātidhammoti ñātīhi ñātīnaṃ kattabbakaraṇaṃ. Uḷārāti phītā samiddhā. Balanti",
  "atk-s0507a:205_1": "kāyabalaṃ. Pasutanti upacitaṃ. Ettha ca “so ñātidhammo ca ayaṃ nidassito”ti etena",
  "atk-s0507a:205_2": "bhagavā rājānaṃ dhammiyā kathāya sandassesi. Ñātidhammadassanañhettha sandassanaṃ.",
  "atk-s0507a:205_3": "“Petāna pūjā ca katā uḷārā”ti iminā samādapesi. “Uḷārā”ti pasaṃsanañhettha punappunaṃ",
  "atk-s0507a:205_4": "pūjākaraṇe samādapanaṃ. “Balañca bhikkhūnamanuppadinna”nti iminā samuttejesi. Bhikkhūnaṃ",
  "atk-s0507a:205_5": "balānuppadānañhettha evaṃvidhānaṃ balānuppadāne ussāhavaḍḍhanena samuttejanaṃ. “Tumhehi",
  "atk-s0507a:205_6": "puññaṃ pasutaṃ anappaka”nti iminā sampahaṃsesi. Puññapasavanakittanañhettha tassa",
  "atk-s0507a:205_7": "yathābhuccaguṇasaṃvaṇṇanabhāvena sampahaṃsananti evamettha yojanā veditabbā.",
  "atk-s0507a:206_0": "Desanāpariyosāne ca pettivisayūpapattiādīnavasaṃvaṇṇanena saṃviggahadayānaṃ yoniso",
  "atk-s0507a:206_1": "padahataṃ caturāsītiyā pāṇasahassānaṃ dhammābhisamayo ahosi. Dutiyadivasepi devamanussānaṃ",
  "atk-s0507a:206_2": "idameva tirokuṭṭadesanaṃ desesi. Evaṃ yāva satta divasā tādisova dhammābhisamayo ahosīti.",
  "atk-s0507a:207": "Tirokuṭṭapetavatthuvaṇṇanā niṭṭhitā.",
  "atk-s0507a:208": "6. Pañcaputtakhādakapetivatthuvaṇṇanā",
  "atk-s0507a:209_0": "Naggā dubbaṇṇarūpāsīti idaṃ satthari sāvatthiyaṃ viharante pañcaputtakhādakapetiṃ",
  "atk-s0507a:209_1": "ārabbha vuttaṃ. Sāvatthiyā kira avidūre gāmake aññatarassa kuṭumbikassa bhariyā vañjhā",
  "atk-s0507a:209_2": "ahosi. Tassa ñātakā etadavocuṃ – “tava pajāpati vañjhā, aññaṃ te kaññaṃ ānemā”ti.",
  "atk-s0507a:209_3": "So tasso bhariyāya sinehena na icchi. Athassa bhariyā taṃ pavattiṃ sutvā sāmikaṃ",
  "atk-s0507a:209_4": "evamāha – “sāmi, ahaṃ vañjhā, aññā kaññā ānetabbā, mā te kulavaṃso upacchijjī”ti.",
  "atk-s0507a:209_5": "So tāya nippīḷiyamāno aññaṃ kaññaṃ ānesi. Sā aparena samayena gabbhinī ahosi. Vañjhitthī",
  "atk-s0507a:209_6": "– “ayaṃ puttaṃ labhitvā imassa gehassa issarā bhavissatī”ti issāpakatā tassā gabbhapātanūpāyaṃ",
  "atk-s0507a:209_7": "pariyesantī aññataraṃ paribbājikaṃ annapānādīhi saṅgaṇhitvā tāya tassā gabbhapātanaṃ",
  "atk-s0507a:209_8": "dāpesi. Sā gabbhe patite attano mātuyā ārocesi, mātā attano ñātake samodhānetvā tamatthaṃ",
  "atk-s0507a:209_9": "nivedesi. Te vañjhitthiṃ etadavocuṃ – “tayā imissā gabbho pātito”ti? “Nāhaṃ pātemī”ti.",
  "atk-s0507a:209_10": "“Sace tayā gabbho na pātito, sapathaṃ karohī”ti. “Sace mayā gabbho pātito, duggatiparāyaṇā",
  "atk-s0507a:209_11": "khuppipāsābhibhūtā sāyaṃ pātaṃ pañca pañca putte vijāyitvā khāditvā tittiṃ na gaccheyyaṃ,",
  "atk-s0507a:209_12": "niccaṃ duggandhā makkhikāparikiṇṇā ca bhaveyya”nti musā vatvā sapathaṃ akāsi. Sā",
  "atk-s0507a:209_13": "nacirasseva kālaṃ katvā tasseva gāmassa avidūre dubbaṇṇarūpā petī hutvā nibbatti.",
  "atk-s0507a:210_0": "Tadā janapade vutthavassā aṭṭha therā satthu dassanatthaṃ sāvatthiṃ āgacchantā tassa",
  "atk-s0507a:210_1": "gāmassa avidūre chāyūdakasampanne araññaṭṭhāne vāsaṃ upagacchiṃsu. Atha sā petī therānaṃ",
  "atk-s0507a:210_2": "attānaṃ dassesi. Tesu saṅghatthero taṃ petiṃ –",
  "atk-s0507a:211": "26.",
  "atk-s0507a:212": "“Naggā dubbaṇṇarūpāsi, duggandhā pūti vāyasi;",
  "atk-s0507a:213": "Makkhikāhi parikiṇṇā, kā nu tvaṃ idha tiṭṭhasī”ti. –",
  "atk-s0507a:214_0": "Gāthāya paṭipucchi. Tattha naggāti niccoḷā. Dubbaṇṇarūpāsīti ṇavirūpā ativiya bībhaccharūpena",
  "atk-s0507a:214_1": "samannāgatā asi. Duggandhāti aniṭṭhagandhā. Pūti vāyasīti sarīrato kuṇapagandhaṃ",
  "atk-s0507a:214_2": "vāyasi. Makkhikāhi parikiṇṇāti nīlamakkhikāhi samantato ākiṇṇā. Kā nu tvaṃ idha tiṭṭhasīti",
  "atk-s0507a:214_3": "kā nāma evarūpā imasmiṃ ṭhāne tiṭṭhasi, ito cito ca vicarasīti attho.",
  "atk-s0507a:215": "Atha sā petī mahātherena evaṃ puṭṭhā attānaṃ pakāsentī sattānaṃ saṃvegaṃ janentī –",
  "atk-s0507a:216": "27.",
  "atk-s0507a:217": "“Ahaṃ bhadante petīmhi, duggatā yamalokikā;",
  "atk-s0507a:218": "Pāpakammaṃ karitvāna, petalokaṃ ito gatā.",
  "atk-s0507a:219": "28.",
  "atk-s0507a:220": "“Kālena pañca puttāni, sāyaṃ pañca punāpare;",
  "atk-s0507a:221": "Vijāyitvāna khādāmi, tepi nā honti me alaṃ.",
  "atk-s0507a:222": "29.",
  "atk-s0507a:223": "“Pariḍayhati dhūmāyati, khudāya hadayaṃ mama;",
  "atk-s0507a:224": "Pānīyaṃ na labhe pātuṃ, passa maṃ byasanaṃ gata”nti. –",
  "atk-s0507a:225": "Imā tisso gāthā abhāsi.",
  "atk-s0507a:226_0": "27. Tattha bhadanteti theraṃ gāravena ālapati. Duggatāti duggatiṃ gatā. Yamalokikāti",
  "atk-s0507a:226_1": "“yamaloko”ti laddhanāme petaloke tattha pariyāpannabhāvena viditā. Ito gatāti ito",
  "atk-s0507a:226_2": "manussalokato petalokaṃ upapajjanavasena gatā, upapannāti attho.",
  "atk-s0507a:227_0": "28. Kālenāti rattiyā vibhātakāle. Bhummatthe hi etaṃ karaṇavacanaṃ. Pañca puttānīti",
  "atk-s0507a:227_1": "pañca putte. Liṅgavipallāsena hetaṃ vuttaṃ. Sāyaṃ pañca punāpareti sāyanhakāle puna",
  "atk-s0507a:227_2": "apare pañca putte khādāmīti yojanā. Vijāyitvānāti divase divase dasa dasa putte vijāyitvā.",
  "atk-s0507a:227_3": "Tepi nā honti me alanti tepi dasaputtā ekadivasaṃ mayhaṃ khudāya paṭighātāya ahaṃ",
  "atk-s0507a:227_4": "pariyattā na honti. Gāthāsukhatthañhettha nā-iti dīghaṃ katvā vuttaṃ.",
  "atk-s0507a:228_0": "29. Pariḍayhati dhūmāyati khudāya hadayaṃ mamāti khudāya jighacchāya bādhiyamānāya",
  "atk-s0507a:228_1": "mama hadayapadeso udaragginā parisamantato jhāyati dhūmāyati santappati. Pānīyaṃ",
  "atk-s0507a:228_2": "na labhe pātunti pipāsābhibhūtā tattha tattha vicarantī pānīyampi pātuṃ na labhāmi.",
  "atk-s0507a:228_3": "Passa maṃ byasanaṃ gatanti petūpapattiyā sādhāraṇaṃ asādhāraṇañca imaṃ īdisaṃ byasanaṃ",
  "atk-s0507a:228_4": "upagataṃ maṃ passa, bhanteti attanā anubhaviyamānaṃ dukkhaṃ therassa pavedesi.",
  "atk-s0507a:229": "Taṃ sutvā thero tāya katakammaṃ pucchanto –",
  "atk-s0507a:230": "30.",
  "atk-s0507a:231": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:232": "Kissa kammavipākena, puttamaṃsāni khādasī”ti. –",
  "atk-s0507a:233_0": "Gāthamāha. Tattha dukkaṭanti duccaritaṃ. Kissa kammavipākenāti kīdisassa kammassa",
  "atk-s0507a:233_1": "vipākena, kiṃ pāṇātipātassa, udāhu adinnādānādīsu aññatarassāti attho. “Kena kammavipākenā”ti keci paṭhanti.",
  "atk-s0507a:234": "Atha sā petī attanā katakammaṃ therassa kathentī –",
  "atk-s0507a:235": "31.",
  "atk-s0507a:236": "“Sapatī me gabbhinī āsi, tassā pāpaṃ acetayiṃ;",
  "atk-s0507a:237": "Sāhaṃ paduṭṭhamanasā, akariṃ gabbhapātanaṃ.",
  "atk-s0507a:238": "32.",
  "atk-s0507a:239": "“Tassa dvemāsiko gabbho, lohitaññeva pagghari;",
  "atk-s0507a:240": "Tadassā mātā kupitā, mayhaṃ ñātī samānayi;",
  "atk-s0507a:241": "Sapathañca maṃ akāresi, paribhāsāpayī ca maṃ.",
  "atk-s0507a:242": "33.",
  "atk-s0507a:243": "“Sāhaṃ ghorañca sapathaṃ, musāvādaṃ abhāsisaṃ;",
  "atk-s0507a:244": "‘Puttamaṃsāni khādāmi, sace taṃ pakataṃ mayā’.",
  "atk-s0507a:245": "34.",
  "atk-s0507a:246": "“Tassa kammassa vipākena, musāvādassa cūbhayaṃ;",
  "atk-s0507a:247": "Puttamaṃsāni khādāmi, pubbalohitamakkhitā”ti. – gāthāyo abhāsi;",
  "atk-s0507a:248_0": "31-32. Tattha sapatīti samānapatikā itthī vuccati. Tassā pāpaṃ acetayinti tassa sapatiyā",
  "atk-s0507a:248_1": "pāpaṃ luddakaṃ kammaṃ acetayiṃ. Paduṭṭhamanasāti paduṭṭhacittā, paduṭṭhena vā manasā.",
  "atk-s0507a:248_2": "Dvemāsikoti dvemāsajāto patiṭṭhito hutvā dvemāsikā. Lohitaññeva paggharīti vipajjamāno",
  "atk-s0507a:248_3": "ruhiraññeva hutvā vissandi. Tadassā mātā kupitā, mayhaṃ ñātī samānayīti tadā assā",
  "atk-s0507a:248_4": "sapatiyā mātā mayhaṃ kupitā attano ñātake samodhānesi. “Tatassā”ti vā pāṭho, tato assāti padavibhāgo.",
  "atk-s0507a:249_0": "33-34. Sapathanti sapanaṃ. Paribhāsāpayīti bhayena tajjāpesi. Sapathaṃ musāvādaṃ",
  "atk-s0507a:249_1": "abhāsisanti “sace taṃ mayā kataṃ, īdisī bhaveyya”nti katameva pāpaṃ akataṃ katvā",
  "atk-s0507a:249_2": "dassentī musāvādaṃ abhūtaṃ sapathaṃ abhāsiṃ. Muttamaṃsāni khādāmi, sacetaṃ pakataṃ",
  "atk-s0507a:249_3": "mayāti idaṃ tadā sapathassa katākāradassanaṃ. Yadi etaṃ gabbhapātanapāpaṃ mayā kataṃ,",
  "atk-s0507a:249_4": "āyatiṃ punabbhavābhinibbattiyaṃ mayhaṃ puttamaṃsāniyeva khādeyyanti attho. Tassa",
  "atk-s0507a:249_5": "kammassāti tassa gabbhapātanavasena pakatassa pāṇātipātakammassa. Musāvādassa cāti",
  "atk-s0507a:249_6": "musāvādakammassa ca. Ubhayanti ubhayassapi kammassa ubhayena vipākena. Karaṇatthe",
  "atk-s0507a:249_7": "hi idaṃ paccattavacanaṃ. Pubbalohitamakkhitāti pasavanavasena paribhijjanavasena",
  "atk-s0507a:249_8": "ca pubbena ca lohitena ca makkhitā hutvā puttamaṃsāni khādāmīti yojanā.",
  "atk-s0507a:250_0": "Evaṃ sā petī attano kammavipākaṃ pavedetvā puna there evamāha – “ahaṃ, bhante, imasmiṃyeva",
  "atk-s0507a:250_1": "gāme asukassa kuṭumbikassa bhariyā issāpakatā hutvā pāpakammaṃ katvā evaṃ petayoniyaṃ",
  "atk-s0507a:250_2": "nibbattā. Sādhu, bhante, tassa kuṭumbikassa gehaṃ gacchatha, so tumhākaṃ dānaṃ dassati,",
  "atk-s0507a:250_3": "taṃ dakkhiṇaṃ mayhaṃ uddisāpeyyātha, evaṃ me ito petalokato mutti bhavissatī”ti.",
  "atk-s0507a:250_4": "Therā taṃ sutvā taṃ anukampamānā ullumpanasabhāvasaṇṭhitā tassa kuṭumbikassa gehaṃ",
  "atk-s0507a:250_5": "piṇḍāya pavisiṃsu. Kuṭambiko there disvā sañjātappasādo paccuggantvā pattāni gahetvā",
  "atk-s0507a:250_6": "there āsanesu nisīdāpetvā paṇītena āhārena bhojetuṃ ārabhi. Therā taṃ pavattiṃ kuṭumbikassa",
  "atk-s0507a:250_7": "ārocetvā taṃ dānaṃ tassā petiyā uddisāpesuṃ. Taṅkhaṇaññeva ca sā petī tato dukkhato",
  "atk-s0507a:250_8": "apetā uḷārasampattiṃ paṭilabhitvā rattiyaṃ kuṭumbikassa attānaṃ dassesi. Atha therā",
  "atk-s0507a:250_9": "anukkamena sāvatthiṃ gantvā bhagavato tamatthaṃ ārocesuṃ. Bhagavā ca tamatthaṃ aṭṭhuppattiṃ",
  "atk-s0507a:250_10": "katvā sampattaparisāya dhammaṃ desesi. Desanāvasāne mahājano paṭiladdhasaṃvego issāmaccherato",
  "atk-s0507a:250_11": "paṭivirami. Evaṃ sā desanā mahājanassa sātthikā ahosīti.",
  "atk-s0507a:251": "Pañcaputtakhādakapetivatthuvaṇṇanā niṭṭhitā.",
  "atk-s0507a:252": "7. Sattaputtakhādakapetivatthuvaṇṇanā",
  "atk-s0507a:253_0": "Naggā dubbaṇṇarūpāsīti idaṃ satthari sāvatthiyaṃ viharante sattaputtakhādakapetiṃ",
  "atk-s0507a:253_1": "ārabbha vuttaṃ. Sāvatthiyā kira avidūre aññatarasmiṃ gāmake aññatarassa upāsakassa",
  "atk-s0507a:253_2": "dve puttā ahesuṃ – paṭhamavaye ṭhitā rūpasampannā sīlācārena samannāgatā. Tesaṃ mātā",
  "atk-s0507a:253_3": "“puttavatī aha”nti puttabalena bhattāraṃ atimaññati. So bhariyāya avamānito nibbinnamānaso",
  "atk-s0507a:253_4": "aññaṃ kaññaṃ ānesi. Sā nacirasseva gabbhinī ahosi. Athassa jeṭṭhabhariyā issāpakatā",
  "atk-s0507a:253_5": "aññataraṃ vejjaṃ āmisena upalāpetvā tena tassā temāsikaṃ gabbhaṃ pātesi. Atha sā",
  "atk-s0507a:253_6": "ñātīhi ca bhattārā ca “tayā imissā gabbho pātito”ti puṭṭhā “nāhaṃ pātemī”ti musā",
  "atk-s0507a:253_7": "vatvā tehi asaddahantehi “sapathaṃ karohī”ti vuttā “sāyaṃ pātaṃ satta satta putte",
  "atk-s0507a:253_8": "vijāyitvā puttamaṃsāni khādāmi, niccaṃ duggandhā ca makkhikāparikiṇṇā ca bhaveyya”nti sapathaṃ akāsi.",
  "atk-s0507a:254_0": "Sā aparena samayena kālaṃ katvā tassa gabbhapātanassa musāvādassa ca phaleneva petayoniyaṃ",
  "atk-s0507a:254_1": "nibbattitvā puttanayena puttamaṃsāni khādantī tasseva gāmassa avidūre vicarati. Tena",
  "atk-s0507a:254_2": "ca samayena sambahulā therā gāmakāvāse vutthavassā bhagavantaṃ dassanāya sāvatthiṃ",
  "atk-s0507a:254_3": "āgacchantā tassa gāmassa avidūre ekasmiṃ padese rattiyaṃ vāsaṃ kappesuṃ. Atha sā",
  "atk-s0507a:254_4": "petī tesaṃ therānaṃ attānaṃ dassesi. Taṃ mahāthero gāthāya pucchi –",
  "atk-s0507a:255": "35.",
  "atk-s0507a:256": "“Naggā dubbaṇṇarūpāsi, duggandhā pūti vāyasi;",
  "atk-s0507a:257": "Makkhikāhi parikiṇṇā, kā nu tvaṃ idha tiṭṭhasī”ti.",
  "atk-s0507a:258": "Sā therena puṭṭhā tīhi gāthāhi paṭivacanaṃ adāsi –",
  "atk-s0507a:259": "36.",
  "atk-s0507a:260": "“Ahaṃ bhadante petīmhi, duggatā yamalokikā;",
  "atk-s0507a:261": "Pāpakammaṃ karitvāna, petalokaṃ ito gatā.",
  "atk-s0507a:262": "37.",
  "atk-s0507a:263": "“Kālena satta puttāni, sāyaṃ satta punāpare;",
  "atk-s0507a:264": "Vijāyitvāna khādāmi, tepi nā honti me alaṃ.",
  "atk-s0507a:265": "38.",
  "atk-s0507a:266": "“Pariḍayhati dhūmāyati, khudāya hadayaṃ mama;",
  "atk-s0507a:267": "Nibbutiṃ nādhigacchāmi, aggidaḍḍhāva ātape”ti.",
  "atk-s0507a:268": "38. Tattha nibbutinti khuppipāsādukkhassa vūpasamaṃ. Nādhigacchāmīti na labhāmi. Aggidaḍḍhāva ātapeti atiuṇhaātape agginā ḍayhamānā viya nibbutiṃ nādhigacchāmīti yojanā.",
  "atk-s0507a:269": "Taṃ sutvā mahāthero tāya katakammaṃ pucchanto –",
  "atk-s0507a:270": "39.",
  "atk-s0507a:271": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:272": "Kissakammavipākena, puttamaṃsāni khādasī”ti. – gāthamāha;",
  "atk-s0507a:273": "Atha sā petī attano petalokūpapattiñca puttamaṃsakhādanakāraṇañca kathentī –",
  "atk-s0507a:274": "40.",
  "atk-s0507a:275": "“Ahū mayhaṃ duve puttā, ubho sampattayobbanā;",
  "atk-s0507a:276": "Sāhaṃ puttabalūpetā, sāmikaṃ atimaññisaṃ.",
  "atk-s0507a:277": "41.",
  "atk-s0507a:278": "“Tato me sāmiko kuddho, sapatiṃ mayhamānayi;",
  "atk-s0507a:279": "Sā ca gabbhaṃ alabhittha, tassā pāpaṃ acetayiṃ.",
  "atk-s0507a:280": "42.",
  "atk-s0507a:281": "“Sāhaṃ paduṭṭhamanasā, akariṃ gabbhapātanaṃ;",
  "atk-s0507a:282": "Tassa temāsiko gabbho, pūtilohitako pati.",
  "atk-s0507a:283": "43.",
  "atk-s0507a:284": "“Tadassā mātā kupitā, mayhaṃ ñātī samānayi;",
  "atk-s0507a:285": "Sapathañca maṃ kāresi, paribhāsāpayī ca maṃ.",
  "atk-s0507a:286": "44.",
  "atk-s0507a:287": "“Sāhaṃ ghorañca sapathaṃ, musāvādaṃ abhāsisaṃ;",
  "atk-s0507a:288": "‘Puttamaṃsāni khādāmi, sace taṃ pakataṃ mayā’.",
  "atk-s0507a:289": "45.",
  "atk-s0507a:290": "“Tassa kammassa vipākena, musāvādassa cūbhayaṃ;",
  "atk-s0507a:291": "Puttamaṃsāni khādāmi, pubbalohitamakkhitā”ti. – imā gāthā abhāsi;",
  "atk-s0507a:292_0": "40-45. Tattha puttabalūpetāti puttabalena upetā, puttānaṃ vasena laddhabalā. Atimaññisanti",
  "atk-s0507a:292_1": "atikkamitvā maññiṃ avamaññiṃ. Pūtilohitako patīti kuṇapalohitaṃ hutvā gabbho paripati.",
  "atk-s0507a:292_2": "Sesaṃ sabbaṃ anantarasadisameva. Tattha aṭṭha therā, idha sambahulā. Tattha pañca",
  "atk-s0507a:292_3": "puttā, idha sattāti ayameva visesoti.",
  "atk-s0507a:293": "Sattaputtakhādakapetivatthuvaṇṇānā niṭṭhitā.",
  "atk-s0507a:294": "8. Goṇapetavatthuvaṇṇanā",
  "atk-s0507a:295_0": "Kiṃ nu ummattarūpo vāti idaṃ satthā jetavane viharanto aññataraṃ matapitikaṃ kuṭumbikaṃ",
  "atk-s0507a:295_1": "ārabbha kathesi. Sāvatthiyaṃ kira aññatarassa kuṭumbikassa pitā kālamakāsi. So pitu",
  "atk-s0507a:295_2": "maraṇena sokasantattahadayo rodamāno ummattako piya vicaranto yaṃ yaṃ passati, taṃ",
  "atk-s0507a:295_3": "taṃ pucchati – “api me pitaraṃ passitthā”ti? Na koci tassa sokaṃ vinodetuṃ asakkhi.",
  "atk-s0507a:295_4": "Tassa pana hadaye ghaṭe padīpo viya sotāpattiphalassa upanissayo pajjalati.",
  "atk-s0507a:296_0": "Satthā paccūsasamaye lokaṃ olokento tassa sotāpattiphalassa upanissayaṃ disvā “imassa",
  "atk-s0507a:296_1": "atītakāraṇaṃ āharitvā sokaṃ vūpasametvā sotāpattiphalaṃ dātuṃ vaṭṭatī”ti cintetvā",
  "atk-s0507a:296_2": "punadivase pacchābhattaṃ piṇḍapātapaṭikkanto pacchāsamaṇaṃ anādāya tassa gharadvāraṃ",
  "atk-s0507a:296_3": "agamāsi. So “satthā āgato”ti sutvā paccuggantvā satthāraṃ gehaṃ pavesetvā satthari",
  "atk-s0507a:296_4": "paññatte āsane nisinne sayaṃ bhagavantaṃ vanditvā ekamantaṃ nisinno “kiṃ, bhante,",
  "atk-s0507a:296_5": "mayhaṃ pitu gataṭṭhānaṃ jānāthā”ti āha. Atha naṃ satthā, “upāsaka, kiṃ imasmiṃ attabhāve",
  "atk-s0507a:296_6": "pitaraṃ pucchasi, udāhu atīte”ti āha. So taṃ vacanaṃ sutvā “bahū kira mayhaṃ pitaro”ti",
  "atk-s0507a:296_7": "tanubhūtasoko thokaṃ majjhattataṃ paṭilabhi. Athassa satthā sokavinodanaṃ dhammakathaṃ",
  "atk-s0507a:296_8": "katvā apagatasokaṃ kallacittaṃ viditvā sāmukkaṃsikāya dhammadesanāya sotāpattiphale",
  "atk-s0507a:296_9": "patiṭṭhāpetvā vihāraṃ agamāsi.",
  "atk-s0507a:297_0": "Atha bhikkhū dhammasabhāyaṃ kathaṃ samuṭṭhāpesuṃ – “passatha, āvuso, buddhānubhāvaṃ,",
  "atk-s0507a:297_1": "tathā sokaparidevasamāpanno upāsako khaṇeneva bhagavatā sotāpattiphale vinīto”ti.",
  "atk-s0507a:297_2": "Satthā tattha gantvā paññattavarabuddhāsane nisinno “kāya nuttha, bhikkhave, etarahi",
  "atk-s0507a:297_3": "kathāya sannisinnā”ti pucchi. Bhikkhū tamatthaṃ bhagavato ārocesuṃ. Satthā “na, bhikkhave,",
  "atk-s0507a:297_4": "idāneva mayā imassa soko apanīto, pubbepi apanītoyevā”ti vatvā tehi yācito atītaṃ āhari.",
  "atk-s0507a:298_0": "Atīte bārāṇasiyaṃ aññatarassa gahapatikassa pitā kālamakāsi. So pitu maraṇena sokaparidevasamāpanno",
  "atk-s0507a:298_1": "assumukho rattakkho kandanto citakaṃ padakkhiṇaṃ karoti. Tassa putto sujāto nāma",
  "atk-s0507a:298_2": "kumāro paṇḍito byatto buddhisampanno pitusokavinayanūpāyaṃ cintento ekadivasaṃ bahinagare",
  "atk-s0507a:298_3": "ekaṃ matagoṇaṃ disvā tiṇañca pānīyañca āharitvā tassa purato ṭhapetvā “khāda, khāda,",
  "atk-s0507a:298_4": "piva, pivā”ti vadanto aṭṭhāsi. Āgatāgatā taṃ disvā “samma sujāta, kiṃ ummattakosi,",
  "atk-s0507a:298_5": "yo tvaṃ matassa goṇassa tiṇodakaṃ upanesī”ti vadanti? So na kiñci paṭivadati. Manussā",
  "atk-s0507a:298_6": "tassa pitu santikaṃ gantvā “putto te ummattako jāto, matagoṇassa tiṇodakaṃ detī”ti",
  "atk-s0507a:298_7": "āhaṃsu. Taṃ sutvā ca kuṭumbikassa pitaraṃ ārabbha ṭhito soko apagato. So “mayhaṃ",
  "atk-s0507a:298_8": "kira putto ummattako jāto”ti saṃvegappatto vegena gantvā “nanu tvaṃ, tāta sujāta,",
  "atk-s0507a:298_9": "paṇḍito byatto buddhisampanno, kasmā matagoṇassa tiṇodakaṃ desī”ti codento –",
  "atk-s0507a:299": "46.",
  "atk-s0507a:300": "“Kiṃ nu ummattarūpova, lāyitvā haritaṃ tiṇaṃ;",
  "atk-s0507a:301": "Khāda khādāti lapasi, gatasattaṃ jaraggavaṃ.",
  "atk-s0507a:302": "47.",
  "atk-s0507a:303": "“Na hi annena pānena, mato goṇo samuṭṭhahe;",
  "atk-s0507a:304": "Tvaṃsi bālo ca dummedho, yathā taññova dummatī”ti. –",
  "atk-s0507a:305_0": "Gāthādvayamāha. Tattha kiṃ nūti pucchāvacanaṃ. Ummattarūpovāti ummattakasabhāvo viya",
  "atk-s0507a:305_1": "cittakkhepaṃ patto viya. Lāyitvāti lavitvā. Haritaṃ tiṇanti allatiṇaṃ. Lapasi vilapasi.",
  "atk-s0507a:305_2": "Gatasattanti vigatajīvitaṃ. Jaraggavanti balibaddaṃ jiṇṇagoṇaṃ. Annena pānenāti tayā",
  "atk-s0507a:305_3": "dinnena haritatiṇena vā pānīyena vā. Mato goṇo samuṭṭhaheti kālakato goṇo laddhajīvito",
  "atk-s0507a:305_4": "hutvā na hi samuṭṭhaheyya. Tvaṃsi bālo ca dummedhoti tvaṃ bālyayogato bālo, medhāsaṅkhātāya",
  "atk-s0507a:305_5": "paññāya abhāvato dummedho asi. Yathā taññova dummatīti yathā taṃ aññopi nippañño",
  "atk-s0507a:305_6": "vippalapeyya, evaṃ tvaṃ niratthakaṃ vippalapasīti attho. Yathā tanti nipātamattaṃ.",
  "atk-s0507a:306": "Taṃ sutvā sujāto pitaraṃ saññāpetuṃ attano adhippāyaṃ pakāsento –",
  "atk-s0507a:307": "48.",
  "atk-s0507a:308": "“Ime pādā idaṃ sīsaṃ, ayaṃ kāyo savāladhi;",
  "atk-s0507a:309": "Nettā tatheva tiṭṭhanti, ayaṃ goṇo samuṭṭhahe.",
  "atk-s0507a:310": "49.",
  "atk-s0507a:311": "“Nāyyakassa hatthapādā, kāyo sīsañca dissati;",
  "atk-s0507a:312": "Rudaṃ mattikathūpasmiṃ, nanu tvaññeva dummatī”ti. –",
  "atk-s0507a:313_0": "Gāthādvayaṃ abhāsi. Tassattho – imassa goṇassa ime cattāro pādā, idaṃ sīsaṃ, saha",
  "atk-s0507a:313_1": "vāladhinā vattatīti savāladhi ayaṃ kāyo. Imāni ca nettā nayanāni yathā maraṇato pubbe,",
  "atk-s0507a:313_2": "tatheva abhinnasaṇṭhānāni tiṭṭhanti. Ayaṃ goṇo samuṭṭhaheti imasmā kāraṇā ayaṃ goṇo",
  "atk-s0507a:313_3": "samuṭṭhaheyya samuttiṭṭheyyāti mama cittaṃ bhaveyya. “Maññe goṇo samuṭṭhahe”ti keci",
  "atk-s0507a:313_4": "paṭhanti, tena kāraṇena ayaṃ goṇo sahasāpi kāyaṃ samuṭṭhaheyyāti ahaṃ maññeyyaṃ,",
  "atk-s0507a:313_5": "evaṃ me maññanā sambhaveyyāti adhippāyo. Ayyakassa pana mayhaṃ pitāmahassa na hatthapādā",
  "atk-s0507a:313_6": "kāyo sīsaṃ dissati, kevalaṃ pana tassa aṭṭhikāni pakkhipitvā kate mattikāmaye thūpe",
  "atk-s0507a:313_7": "rudanto sataguṇena sahassaguṇena, tāta, tvaññeva dummati nippañño, bhijjanadhammā",
  "atk-s0507a:313_8": "saṅkhārā bhijjanti, tattha vijānataṃ kā paridevanāti pitu dhammaṃ kathesi.",
  "atk-s0507a:314_0": "Taṃ sutvā bodhisattassa pitā “mama mutto paṇḍito maṃ saññāpetuṃ imaṃ kammaṃ akāsī”ti",
  "atk-s0507a:314_1": "cintetvā “tāta sujāta, ‘sabbepi sattā maraṇadhammā’ti aññātametaṃ, ito paṭṭhāya na",
  "atk-s0507a:314_2": "socissāmi, sokaharaṇasamatthena nāma medhāvinā tādiseneva bhavitabba”nti puttaṃ pasaṃsanto –",
  "atk-s0507a:315": "50.",
  "atk-s0507a:316": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0507a:317": "Vārinā viya osiñcaṃ, sabbaṃ nibbāpaye daraṃ.",
  "atk-s0507a:318": "51.",
  "atk-s0507a:319": "“Abbahī vata me sallaṃ, sokaṃ hadayanissitaṃ;",
  "atk-s0507a:320": "Yo me sokaparetassa, pitusokaṃ apānudi.",
  "atk-s0507a:321": "52.",
  "atk-s0507a:322": "“Svāhaṃ abbūḷhasallosmi, sītibhūtosmi nibbuto;",
  "atk-s0507a:323": "Na socāmi na rodāmi, tava sutvāna māṇava.",
  "atk-s0507a:324": "53.",
  "atk-s0507a:325": "“Evaṃ karonti sappaññā, ye honti anukampakā;",
  "atk-s0507a:326": "Vinivattayanti sokamhā, sujāto pitaraṃ yathā”ti. –",
  "atk-s0507a:327_0": "Catasso gāthā abhāsi. Tattha ādittanti sokagginā ādittaṃ jalitaṃ. Santanti samānaṃ.",
  "atk-s0507a:327_1": "Pāvakanti aggi. Vārinā viya osiñcanti udakena avasiñcanto viya. Sabbaṃ nibbāpaye",
  "atk-s0507a:327_2": "daranti sabbaṃ me cittadarathaṃ nibbāpesi. Abbahī vatāti nīhari vata. Sallanti sokasallaṃ.",
  "atk-s0507a:327_3": "Hadayanissitanti cittasannissitasallabhūtaṃ. Sokaparetassāti sokena abhibhūtassa.",
  "atk-s0507a:327_4": "Pitusokanti pitaraṃ ārabbha uppannaṃ sokaṃ. Apānudīti apanesi. Tava sutvāna māṇavāti,",
  "atk-s0507a:327_5": "kumāra, tava vacanaṃ sutvā idāni pana na socāmi na rodāmi. Sujāto pitaraṃ yathāti",
  "atk-s0507a:327_6": "yathā ayaṃ sujāto attano pitaraṃ sokato vinivattesi, evaṃ aññepi ye anukampakā anuggaṇhasīlā",
  "atk-s0507a:327_7": "honti, te sappaññā evaṃ karonti pitūnaṃ aññesañca upakāraṃ karontīti attho.",
  "atk-s0507a:328_0": "Māṇavassa vacanaṃ sutvā pitā apagatasoko hutvā sīsaṃ nahāyitvā bhuñjitvā kammante",
  "atk-s0507a:328_1": "pavattetvā kālaṃ katvā saggaparāyaṇo ahosi. Satthā imaṃ dhammadesanaṃ āharitvā tesaṃ",
  "atk-s0507a:328_2": "bhikkhūnaṃ saccāni pakāsesi, saccapariyosāne bahū sotāpattiphalādīsu patiṭṭhahiṃsu.",
  "atk-s0507a:328_3": "Tadā sujāto lokanātho ahosīti.",
  "atk-s0507a:329": "Goṇapetavatthuvaṇṇanā niṭṭhitā.",
  "atk-s0507a:330": "9. Mahāpesakārapetivatthuvaṇṇanā",
  "atk-s0507a:331_0": "Gūthañca muttaṃ ruhirañca pubbanti idaṃ satthari sāvatthiyaṃ viharante aññataraṃ",
  "atk-s0507a:331_1": "pesakārapetiṃ ārabbha vuttaṃ. Dvādasamattā kira bhikkhū satthu santike kammaṭṭhānaṃ",
  "atk-s0507a:331_2": "gahetvā vasanayoggaṭṭhānaṃ vīmaṃsantā upakaṭṭhāya vassūpanāyikāya aññataraṃ chāyūdakasampannaṃ",
  "atk-s0507a:331_3": "ramaṇīyaṃ araññāyatanaṃ tassa ca nātidūre nāccāsanne gocaragāmaṃ disvā tattha ekarattiṃ",
  "atk-s0507a:331_4": "vasitvā dutiyadivase gāmaṃ piṇḍāya pavisiṃsu. Tattha ekādasa pesakārā paṭivasanti,",
  "atk-s0507a:331_5": "te te bhikkhū disvā sañjātasomanassā hutvā attano attano gehaṃ netvā paṇītena āhārena",
  "atk-s0507a:331_6": "parivisitvā āhaṃsu “kuhiṃ, bhante, gacchathā”ti? “Yattha amhākaṃ phāsukaṃ, tattha",
  "atk-s0507a:331_7": "gamissāmā”ti. “Yadi evaṃ, bhante, idheva vasitabba”nti vassūpagamanaṃ yāciṃsu. Bhikkhū",
  "atk-s0507a:331_8": "sampaṭicchiṃsu. Upāsakā tesaṃ tattha araññakuṭikāyo kāretvā adaṃsu. Bhikkhū tattha",
  "atk-s0507a:331_9": "vassaṃ upagacchiṃsu.",
  "atk-s0507a:332_0": "Tattha jeṭṭhakapesakāro dve bhikkhū catūhi paccayehi sakkaccaṃ upaṭṭhahi, itare ekekaṃ",
  "atk-s0507a:332_1": "bhikkhuṃ upaṭṭhahiṃsu. Jeṭṭhakapesakārassa bhariyā assaddhā appasannā micchādiṭṭhikā",
  "atk-s0507a:332_2": "maccharinī bhikkhū na sakkaccaṃ upaṭṭhāti. So taṃ disvā tassāyeva kaniṭṭhabhaginiṃ",
  "atk-s0507a:332_3": "ānetvā attano gehe issariyaṃ niyyādesi. Sā saddhā pasannā hutvā sakkaccaṃ bhikkhū",
  "atk-s0507a:332_4": "paṭijaggi. Te sabbe pesakāro vassaṃ vutthānaṃ bhikkhūnaṃ ekekassa ekekaṃ sāṭakamadaṃsu.",
  "atk-s0507a:332_5": "Tattha maccharinī jeṭṭhapesakārassa bhariyā paduṭṭhacittā attano sāmikaṃ paribhāsi",
  "atk-s0507a:332_6": "– “yaṃ tayā samaṇānaṃ sakyaputtiyānaṃ dānaṃ dinnaṃ annapānaṃ, taṃ te paraloke gūthamuttaṃ",
  "atk-s0507a:332_7": "pubbalohitañca hutvā nibbattatu, sāṭakā ca jalitā ayomayapaṭṭā hontū”ti.",
  "atk-s0507a:333_0": "Tattha jeṭṭhapesakāro aparena samayena kālaṃ katvā viñjhāṭaviyaṃ ānubhāvasampannā",
  "atk-s0507a:333_1": "rukkhadevatā hutvā nibbatti. Tassa pana kadariyā bhariyā kālaṃ katvā tasseva vasanaṭṭhānassa",
  "atk-s0507a:333_2": "avidūre petī hutvā nibbatti. Sā naggā dubbaṇṇarūpā jighacchāpipāsābhibhūtā tassa",
  "atk-s0507a:333_3": "bhūmadevassa santikaṃ gantvā āha – “ahaṃ, sāmi, niccoḷā ativiya jighacchāpipāsābhibhūtā",
  "atk-s0507a:333_4": "vicarāmi, dehi me vatthaṃ annapānañcā”ti. So tassā dibbaṃ uḷāraṃ annapānaṃ upanesi.",
  "atk-s0507a:333_5": "Taṃ tāya gahitamattameva gūthamuttaṃ pubbalohitañca sampajjati, sāṭakañca dinnaṃ",
  "atk-s0507a:333_6": "tāya paridahitaṃ pajjalitaṃ ayomayapaṭṭaṃ hoti. Sā mahādukkhaṃ anubhavantī taṃ chaḍḍetvā kandantī vicarati.",
  "atk-s0507a:334_0": "Tena ca samayena aññataro bhikkhu vutthavasso satthāraṃ vandituṃ gacchanto mahatā",
  "atk-s0507a:334_1": "satthena saddhiṃ viñjhāṭaviṃ paṭipajji. Satthikā rattiṃ maggaṃ gantvā divā vane sandacchāyūdakasampannaṃ",
  "atk-s0507a:334_2": "padesaṃ disvā yānāni muñcitvā muhuttaṃ vissamiṃsu. Bhikkhu pana vivekakāmatāya thokaṃ",
  "atk-s0507a:334_3": "apakkamitvā aññatarassa sandacchāyassa vanagahanapaṭicchannassa rukkhassa mūle saṅghāṭiṃ",
  "atk-s0507a:334_4": "paññapetvā nipanno rattiyaṃ maggagamanaparissamena kilantakāyo niddaṃ upagañchi.",
  "atk-s0507a:334_5": "Satthikā vissamitvā maggaṃ paṭipajjiṃsu, so bhikkhu na paṭibujjhi. Atha sāyanhasamaye",
  "atk-s0507a:334_6": "uṭṭhahitvā te apassanto aññataraṃ kummaggaṃ paṭipajjitvā anukkamena tassā devatāya",
  "atk-s0507a:334_7": "vasanaṭṭhānaṃ sampāpuṇi. Atha naṃ so devaputto disvā manussarūpena upagantvā paṭisanthāraṃ",
  "atk-s0507a:334_8": "katvā attano vimānaṃ pavesetvā pādabbhañjanādīni datvā payirupāsanto nisīdi. Tasmiñca",
  "atk-s0507a:334_9": "samaye sā petī āgantvā “dehi me, sāmi, annapānaṃ sāṭakañcā”ti āha. So tassā tāni",
  "atk-s0507a:334_10": "adāsi. Tāni ca tāya gahitamattāni gūthamuttapubbalohitapajjalitaayopaṭṭāyeva ahesuṃ.",
  "atk-s0507a:334_11": "So bhikkhu taṃ disvā sañjātasaṃvego taṃ devaputtaṃ –",
  "atk-s0507a:335": "54.",
  "atk-s0507a:336": "“Gūthañca muttaṃ ruhirañca pubbaṃ, paribhuñjati kissa ayaṃ vipāko;",
  "atk-s0507a:337": "Ayaṃ nu kiṃ kammamakāsi nārī, yā sabbadā lohitapubbabhakkhā.",
  "atk-s0507a:338": "55.",
  "atk-s0507a:339": "“Navāni vatthāni subhāni ceva, mudūni suddhāni ca lomasāni;",
  "atk-s0507a:340": "Dinnāni missā kitakā bhavanti, ayaṃ nu kiṃ kammamakāsi nārī”ti. –",
  "atk-s0507a:341_0": "Dvīhi gāthāhi paṭipucchi. Tattha kissa ayaṃ vipākoti kīdisassa kammassa ayaṃ vipāko,",
  "atk-s0507a:341_1": "yaṃ esā idāni paccanubhavatīti. Ayaṃ nu kiṃ kammamakāsi nārīti ayaṃ itthī kiṃ nu",
  "atk-s0507a:341_2": "kho kammaṃ pubbe akāsi. Yā sabbadā lohitapubbabhakkhāti yā sabbakālaṃ ruhirapubbameva",
  "atk-s0507a:341_3": "bhakkhati paribhuñjati. Navānīti paccagghāni tāvadeva pātubhūtāni. Subhānīti sundarāni",
  "atk-s0507a:341_4": "dassanīyāni. Mudūnīti sukhasamphassāni. Suddhānīti parisuddhavaṇṇāni. Lomasānīti",
  "atk-s0507a:341_5": "salomakāni sukhasamphassāni, sundarānīti attho. Dinnāni missā kitakā bhavantīti kitakakaṇṭakasadisāni",
  "atk-s0507a:341_6": "lohapaṭṭasadisāni bhavanti. “Kīṭakā bhavantī”ti vā pāṭho, khādakapāṇakavaṇṇāni bhavantīti attho.",
  "atk-s0507a:342": "Evaṃ so devaputto tena bhikkhunā puṭṭho tāya purimajātiyā katakammaṃ pakāsento –",
  "atk-s0507a:343": "56.",
  "atk-s0507a:344": "“Bhariyā mamesā ahu bhadante, adāyikā maccharinī kadariyā;",
  "atk-s0507a:345": "Sā maṃ dadantaṃ samaṇabrāhmaṇānaṃ, akkosati ca paribhāsati ca.",
  "atk-s0507a:346": "57.",
  "atk-s0507a:347": "“Gūthañca muttaṃ ruhirañca pubbaṃ, paribhuñja tvaṃ asuciṃ sabbakālaṃ;",
  "atk-s0507a:348": "Etaṃ te paralokasmiṃ hotu, vatthā ca te kitakasamā bhavantu;",
  "atk-s0507a:349": "Etādisaṃ duccaritaṃ caritvā, idhāgatā cirarattāya khādatī”ti. –",
  "atk-s0507a:350_0": "Dve gāthā abhāsi. Tattha adāyikāti kassaci kiñcipi adānasīlā. Maccharinī kadariyāti",
  "atk-s0507a:350_1": "paṭhamaṃ maccheramalassa sabhāvena maccharinī, tāya ca punappunaṃ āsevanatāya thaddhamaccharinī,",
  "atk-s0507a:350_2": "tāya kadariyā ahūti yojanā. Idāni tassā tameva kadariyataṃ dassento “sā maṃ dadanta”ntiādimāha.",
  "atk-s0507a:350_3": "Tattha etādisanti evarūpaṃ yathāvuttavacīduccaritādiṃ caritvā. Idhāgatāti imaṃ petalokaṃ",
  "atk-s0507a:350_4": "āgatā, petattabhāvaṃ upagatā. Cirarattāya khādatīti cirakālaṃ gūthādimeva khādati.",
  "atk-s0507a:350_5": "Tassā hi yenākārena akkuṭṭhaṃ, tenevākārena pavattamānampi phalaṃ. Yaṃ uddissa akkuṭṭhaṃ,",
  "atk-s0507a:350_6": "tato aññattha pathaviyaṃ kamantakasaṅkhāte matthake asanipāto viya attano upari patati.",
  "atk-s0507a:351_0": "Evaṃ so devaputto tāya pubbe katakammaṃ kathetvā puna taṃ bhikkhuṃ āha – “atthi pana,",
  "atk-s0507a:351_1": "bhante, koci upāyo imaṃ petalokato mocetu”nti? “Atthī”ti ca vutte “kathetha, bhante”ti.",
  "atk-s0507a:351_2": "Yadi bhagavato ariyasaṅghassa ca ekasseva vā bhikkhuno dānaṃ datvā imissā uddisiyati,",
  "atk-s0507a:351_3": "ayañca taṃ anumodati, evametissā ito dukkhato mutti bhavissatīti. Taṃ sutvā devaputto",
  "atk-s0507a:351_4": "tassa bhikkhuno paṇītaṃ annapānaṃ datvā taṃ dakkhiṇaṃ tassā petiyā ādisi. Tāvadeva",
  "atk-s0507a:351_5": "sā petī suhitā pīṇindriyā dibbāhārassa tittā ahosi. Puna tasseva bhikkhuno hatthe",
  "atk-s0507a:351_6": "dibbasāṭakayugaṃ bhagavantaṃ uddissa datvā tañca dakkhiṇaṃ petiyā ādisi. Tāvadeva",
  "atk-s0507a:351_7": "ca sā dibbavatthanivatthā dibbālaṅkāravibhūsitā sabbakāmasamiddhā devaccharāpaṭibhāgā",
  "atk-s0507a:351_8": "ahosi. So ca bhikkhu tassa devaputtassa iddhiyā tadaheva sāvatthiṃ patvā jetavanaṃ",
  "atk-s0507a:351_9": "pavisitvā bhagavato santikaṃ upagantvā vanditvā taṃ sāṭakayugaṃ datvā taṃ pavattiṃ",
  "atk-s0507a:351_10": "ārocesi. Bhagavāpi tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a:351_11": "Sā desanā mahājanassa sātthikā ahosīti.",
  "atk-s0507a:352": "Mahāpesakārapetivatthuvaṇṇanā niṭṭhitā.",
  "atk-s0507a:353": "10. Khallāṭiyapetivatthuvaṇṇanā",
  "atk-s0507a:354_0": "Kā nu antovimānasminti idaṃ satthari sāvatthiyaṃ viharante aññataraṃ khallāṭiyapetiṃ",
  "atk-s0507a:354_1": "ārabbha vuttaṃ. Atīte kira bārāṇasiyaṃ aññatarā rūpūpajīvinī itthī abhirūpā dassanīyā",
  "atk-s0507a:354_2": "pāsādikā paramāya vaṇṇapokkharatāya samannāgatā atimanoharakesakalāpī ahosi. Tassā",
  "atk-s0507a:354_3": "hi kesā nīlā dīghā tanū mudū siniddhā vellitaggā dvihatthagayhā visaṭṭhā yāva mekhalā",
  "atk-s0507a:354_4": "kalāpā olambanti. Taṃ tassā kesasobhaṃ disvā taruṇajano yebhuyyena tassaṃ paṭibaddhacitto",
  "atk-s0507a:354_5": "ahosi. Athassā taṃ kesasobhaṃ asahamānā issāpakatā katipayā itthiyo mantetvā tassā",
  "atk-s0507a:354_6": "eva paricārikadāsiṃ āmisena upalāpetvā tāya tassā kesūpapātanaṃ bhesajjaṃ dāpesuṃ.",
  "atk-s0507a:354_7": "Sā kira dāsī taṃ bhesajjaṃ nhāniyacuṇṇena saddhiṃ payojetvā gaṅgāya nadiyā nhānakāle",
  "atk-s0507a:354_8": "tassā adāsi. Sā tena kesamūlesu temetvā udake nimujji, nimujjanamatteyeva kesā samūlā",
  "atk-s0507a:354_9": "paripatiṃsu, sīsaṃ cassā tittakalābusadisaṃ ahosi. Atha sā sabbaso vilūnakesā luñcitamatthakā",
  "atk-s0507a:354_10": "kapotī viya virūpā hutvā lajjāya antonagaraṃ pavisituṃ asakkontī vatthena sīsaṃ veṭhetvā",
  "atk-s0507a:354_11": "bahinagare aññatarasmiṃ padese vāsaṃ kappentī katipāhaccayena apagatalajjā tato nivattetvā",
  "atk-s0507a:354_12": "tilāni pīḷetvā telavaṇijjaṃ surāvaṇijjañca karontī jīvikaṃ kappesi. Sā ekadivasaṃ",
  "atk-s0507a:354_13": "dvīsu tīsu manussesu surāmattesu mahāniddaṃ okkamantesu sithilabhūtāni tesaṃ nivatthavatthāni avahari.",
  "atk-s0507a:355_0": "Athekadivasaṃ sā ekaṃ khīṇāsavattheraṃ piṇḍāya carantaṃ disvā pasannacittā attano",
  "atk-s0507a:355_1": "gharaṃ netvā paññatte āsane nisīdāpetvā telasaṃsaṭṭhaṃ doṇinimmajjaniṃ piññākamadāsi.",
  "atk-s0507a:355_2": "So tassā anukampāya taṃ paṭiggahetvā paribhuñji. Sā pasannamānasā upari chattaṃ dhārayamānā",
  "atk-s0507a:355_3": "aṭṭhāsi. So ca thero tassā cittaṃ pahaṃsento anumodanaṃ katvā pakkāmi. Sā ca itthī",
  "atk-s0507a:355_4": "anumodanakāleyeva “mayhaṃ kesā dīghā tanū siniddhā mudū vellitaggā hontū”ti patthanamakāsi.",
  "atk-s0507a:356_0": "Sā aparena samayena kālaṃ katvā missakakammassa phalena samuddamajjhe kanakavimāne",
  "atk-s0507a:356_1": "ekikā hutvā nibbatti. Tassā kesā patthitākārāyeva sampajjiṃsu. Manussānaṃ sāṭakāvaharaṇena",
  "atk-s0507a:356_2": "pana naggā ahosi. Sā tasmiṃ kanakavimāne punappunaṃ uppajjitvā ekaṃ buddhantaraṃ",
  "atk-s0507a:356_3": "naggāva hutvā vītināmesi. Atha amhākaṃ bhagavati loke uppajjitvā pavattitavaradhammacakke",
  "atk-s0507a:356_4": "anupubbena sāvatthiyaṃ viharante sāvatthivāsino sattasatā vāṇijā suvaṇṇabhūmiṃ uddissa",
  "atk-s0507a:356_5": "nāvāya mahāsamuddaṃ otariṃsu. Tehi āruḷhā nāvā visamavātavegukkhittā ito cito ca",
  "atk-s0507a:356_6": "paribbhamantī taṃ padesaṃ agamāsi. Atha sā vimānapetī saha vimānena tesaṃ attānaṃ",
  "atk-s0507a:356_7": "dassesi. Taṃ disvā jeṭṭhavāṇijo pucchanto –",
  "atk-s0507a:357": "58.",
  "atk-s0507a:358": "“Kā nu antovimānasmiṃ, tiṭṭhantī nūpanikkhami;",
  "atk-s0507a:359": "Upanikkhamassu bhadde, passāma taṃ bahiṭṭhita”nti. –",
  "atk-s0507a:360_0": "Gāthamāha. Tattha kā nu antovimānasmiṃ tiṭṭhantīti vimānassa anto abbhantare tiṭṭhantī",
  "atk-s0507a:360_1": "kā nu tvaṃ, kiṃ manussitthī, udāhu amanussitthīti pucchati. Nūpanikkhamīti vimānato",
  "atk-s0507a:360_2": "na nikkhami. Upanikkhamassu, bhadde, passāma taṃ bahiṭṭhitanti, bhadde, taṃ mayaṃ",
  "atk-s0507a:360_3": "bahi ṭhitaṃ passāma daṭṭhukāmamhā, tasmā vimānato nikkhamassu. “Upanikkhamassu bhaddante”ti",
  "atk-s0507a:360_4": "vā pāṭho, bhaddaṃ te atthūti attho.",
  "atk-s0507a:361": "Athassa sā attano bahi nikkhamisuṃ asakkuṇeyyataṃ pakāsentī –",
  "atk-s0507a:362": "59.",
  "atk-s0507a:363": "“Aṭṭīyāmi harāyāmi, naggā nikkhamituṃ bahi;",
  "atk-s0507a:364": "Kesehamhi paṭicchannā, puññaṃ me appakaṃ kata”nti. –",
  "atk-s0507a:365_0": "Gāthamāha. Tattha aṭṭīyāmīti naggā hutvā bahi nikkhamituṃ aṭṭikā dukkhitā amhi. Harāyāmīti",
  "atk-s0507a:365_1": "lajjāmi. Kesehamhi paṭicchannāti kesehi amhi ahaṃ paṭicchāditā pārutasarīrā. Puññaṃ",
  "atk-s0507a:365_2": "me appakaṃ katanti appakaṃ parittaṃ mayā kusalakammaṃ kataṃ, piññākadānamattanti adhippāyo.",
  "atk-s0507a:366": "Athassā vāṇijo attano uttarisāṭakaṃ dātukāmo –-",
  "atk-s0507a:367": "60.",
  "atk-s0507a:368": "“Handuttarīyaṃ dadāmi te, idaṃ dussaṃ nivāsaya;",
  "atk-s0507a:369": "Idaṃ dussaṃ nivāsetvā, ehi nikkhama sobhane;",
  "atk-s0507a:370": "Upanikkhamassu bhadde, passāma taṃ bahiṭṭhita”nti. –",
  "atk-s0507a:371_0": "Gāthamāha. Tattha handāti gaṇha. Uttarīyanti upasaṃbyānaṃ uttarisāṭakanti attho.",
  "atk-s0507a:371_1": "Dadāmi teti tuyhaṃ dadāmi. Idaṃ dussaṃ nivāsayāti idaṃ mama uttarisāṭakaṃ tvaṃ nivāsehi.",
  "atk-s0507a:371_2": "Sobhaneti sundararūpe.",
  "atk-s0507a:372": "Evañca pana vatvā attano uttarisāṭakaṃ tassā upanesi, sā tathā diyyamānassa attano anupakappanīyatañca, yathā diyyamānaṃ upakappati, tañca dassentī –",
  "atk-s0507a:373": "61.",
  "atk-s0507a:374": "“Hatthena hatthe te dinnaṃ, na mayhaṃ upakappati;",
  "atk-s0507a:375": "Esetthupāsako saddho, sammāsambuddhasāvako.",
  "atk-s0507a:376": "62.",
  "atk-s0507a:377": "“Etaṃ acchādayitvāna, mama dakkhiṇamādisa;",
  "atk-s0507a:378": "Tathāhaṃ sukhitā hessaṃ, sabbakāmasamiddhinī”ti. –",
  "atk-s0507a:379_0": "Gāthādvayamāha. Tattha hatthena hatthe te dinnaṃ, na mayhaṃ upakappatīti, mārisa,",
  "atk-s0507a:379_1": "tava hatthena mama hatthe tayā dinnaṃ na mayhaṃ upakappati na viniyujjati, upabhogayoggaṃ",
  "atk-s0507a:379_2": "na hotīti attho. Esetthupāsako saddhoti eso ratanattayaṃ uddissa saraṇagamanena upāsako",
  "atk-s0507a:379_3": "kammaphalasaddhāya ca samannāgatattā saddho ettha etasmiṃ janasamūhe atthi. Etaṃ",
  "atk-s0507a:379_4": "acchādayitvāna, mama dakkhiṇamādisāti etaṃ upāsakaṃ mama diyyamānaṃ sāṭakaṃ paridahāpetvā",
  "atk-s0507a:379_5": "taṃ dakkhiṇaṃ mayhaṃ ādisa pattidānaṃ dehi. Tathāhaṃ sukhitā hessanti tathā kate",
  "atk-s0507a:379_6": "ahaṃ sukhitā dibbavatthanivatthā sukhappattā bhavissāmīti.",
  "atk-s0507a:380": "Taṃ sutvā vāṇijā taṃ upāsakaṃ nhāpetvā vilimpetvā vatthayugena acchādesuṃ. Tamatthaṃ pakāsentā saṅgītikārā –",
  "atk-s0507a:381": "63.",
  "atk-s0507a:382": "“Tañca te nhāpayitvāna, vilimpetvāna vāṇijā;",
  "atk-s0507a:383": "Vatthehacchādayitvāna, tassā dakkhiṇamādisuṃ.",
  "atk-s0507a:384": "64.",
  "atk-s0507a:385": "“Samanantarānuddiṭṭhe, vipāko udapajjatha;",
  "atk-s0507a:386": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a:387": "65.",
  "atk-s0507a:388": "“Tato suddhā sucivasanā, kāsikuttamadhārinī;",
  "atk-s0507a:389": "Hasantī vimānā nikkhami, dakkhiṇāya idaṃ phala”nti. –",
  "atk-s0507a:390": "Tisso gāthāyo avocuṃ.",
  "atk-s0507a:391_0": "63. Tattha tanti taṃ upāsakaṃ. Ca-saddo nipātamattaṃ. Teti te vāṇijāti yojanā. Vilimpetvānāti",
  "atk-s0507a:391_1": "uttamena gandhena vilimpetvā. Vatthehacchādayitvānāti vaṇṇagandharasasampannaṃ sabyañjanaṃ",
  "atk-s0507a:391_2": "bhojanaṃ bhojetvā nivāsanaṃ uttarīyanti dvīhi vatthehi acchādesuṃ, dve vatthāni adaṃsūti",
  "atk-s0507a:391_3": "attho. Tassā dakkhiṇamādisunti tassā petiyā taṃ dakkhiṇaṃ ādisiṃsu.",
  "atk-s0507a:392_0": "64. Samanantarānuddiṭṭheti anū-ti nipātamattaṃ, tassā dakkhiṇāya uddiṭṭhasamanantarameva.",
  "atk-s0507a:392_1": "Vipāko udapajjathāti tassā petiyā vipāko dakkhiṇāya phalaṃ uppajji. Kīdisoti petī",
  "atk-s0507a:392_2": "āha bhojanacchādanapānīyanti. Nānappakāraṃ dibbabhojanasadisaṃ bhojanañca nānāvirāgavaṇṇasamujjalaṃ",
  "atk-s0507a:392_3": "dibbavatthasadisaṃ vatthañca anekavidhaṃ pānakañca dakkhiṇāya idaṃ īdisaṃ phalaṃ",
  "atk-s0507a:392_4": "udapajjathāti yojanā.",
  "atk-s0507a:393_0": "65. Tatoti yathāvuttabhojanādipaṭilābhato pacchā. Suddhāti nhānena suddhasarīrā.",
  "atk-s0507a:393_1": "Sucivasanāti suvisuddhavatthanivatthā. Kāsikuttamadhārinīti kāsikavatthatopi uttamavatthadhārinī.",
  "atk-s0507a:393_2": "Hasantīti “passatha tāva tumhākaṃ dakkhiṇāya idaṃ phalavisesa”nti pakāsanavasena",
  "atk-s0507a:393_3": "hasamānā vimānato nikkhami.",
  "atk-s0507a:394_0": "Atha te vāṇijā evaṃ paccakkhato puññaphalaṃ disvā acchariyabbhutacittajātā tasmiṃ",
  "atk-s0507a:394_1": "upāsake sañjātagāravabahumānā katañjalī taṃ payirupāsiṃsu. Sopi te dhammakathāya",
  "atk-s0507a:394_2": "bhiyyosomattāya pasādetvā saraṇesu ca sīlesu ca patiṭṭhāpesi. Te tāya vimānapetiyā katakammaṃ –",
  "atk-s0507a:395": "66.",
  "atk-s0507a:396": "“Sucittarūpaṃ ruciraṃ, vimānaṃ te pabhāsati;",
  "atk-s0507a:397": "Devate pucchitācikkha, kissa kammassidaṃ phala”nti. –",
  "atk-s0507a:398_0": "Imāya gāthāya pucchiṃsu. Tattha sucittarūpanti hatthiassaitthipurisādivasena ceva",
  "atk-s0507a:398_1": "mālākammalatākammādivasena ca suṭṭhu vihitacittarūpaṃ. Ruciranti ramaṇīyaṃ dassanīyaṃ.",
  "atk-s0507a:398_2": "Kissa kammassidaṃ phalanti kīdisassa kammassa, kiṃ dānamayassa udāhu sīlamayassa",
  "atk-s0507a:398_3": "idaṃ phalanti attho.",
  "atk-s0507a:399": "Sā tehi evaṃ puṭṭhā “mayā katassa parittakassa kusalakammassa tāva idaṃ phalaṃ, akusalakammassa pana āyatiṃ niraye edisaṃ bhavissatī”ti tadubhayaṃ ācikkhantī –",
  "atk-s0507a:400": "67.",
  "atk-s0507a:401": "“Bhikkhuno caramānassa, doṇinimmajjaniṃ ahaṃ;",
  "atk-s0507a:402": "Adāsiṃ ujubhūtassa, vippasannena cetasā.",
  "atk-s0507a:403": "68.",
  "atk-s0507a:404": "“Tassa kammassa kusalassa, vipākaṃ dīghamantaraṃ;",
  "atk-s0507a:405": "Anubhomi vimānasmiṃ, tañca dāni parittakaṃ.",
  "atk-s0507a:406": "69.",
  "atk-s0507a:407": "“Uddhaṃ catūhi māsehi, kālaṃkiriyā bhavissati;",
  "atk-s0507a:408": "Ekantakaṭukaṃ ghoraṃ, nirayaṃ papatissahaṃ.",
  "atk-s0507a:409": "70.",
  "atk-s0507a:410": "“Catukkaṇṇaṃ catudvāraṃ, vibhattaṃ bhāgaso mitaṃ;",
  "atk-s0507a:411": "Ayopākārapariyantaṃ, ayasā paṭikujjitaṃ.",
  "atk-s0507a:412": "71.",
  "atk-s0507a:413": "“Tassa ayomayā bhūmi, jalitā tejasā yutā;",
  "atk-s0507a:414": "Samantā yojanasataṃ, pharitvā tiṭṭhati sabbadā.",
  "atk-s0507a:415": "72.",
  "atk-s0507a:416": "“Tatthāhaṃ dīghamaddhānaṃ, dukkhaṃ vedissa vedanaṃ;",
  "atk-s0507a:417": "Phalañca pāpakammassa, tasmā socāmahaṃ bhusa”nti. – gāthāyo abhāsi;",
  "atk-s0507a:418_0": "67. Tattha bhikkhuno caramānassāti aññatarassa bhinnakilesassa bhikkhuno bhikkhāya",
  "atk-s0507a:418_1": "carantassa. Doṇinimmajjaninti vissandamānatelaṃ piññākaṃ. Ujubhūtassāti cittajimhavaṅkakuṭilabhāvakarānaṃ",
  "atk-s0507a:418_2": "kilesānaṃ abhāvena ujubhāvappattassa. Vippasannena cetasāti kammaphalasaddhāya suṭṭhu pasannena cittena.",
  "atk-s0507a:419_0": "68-69. Dīghamantaranti ma-kāro padasandhikaro, dīghaantaraṃ dīghakālanti attho. Tañca",
  "atk-s0507a:419_1": "dāni parittakanti tañca puññaphalaṃ vipakkavipākattā kammassa idāni parittakaṃ appāvasesaṃ,",
  "atk-s0507a:419_2": "na cireneva ito cavissāmīti attho. Tenāha “uddhaṃ catūhi māsehi, kālaṃkiriyā bhavissatī”ti",
  "atk-s0507a:419_3": "catūhi māsehi uddhaṃ catunnaṃ māsānaṃ upari pañcame māse mama kālaṃkiriyā bhavissatīti",
  "atk-s0507a:419_4": "dasseti. Ekantakaṭukanti ekanteneva aniṭṭhachaphassāyatanikabhāvato ekantadukkhanti",
  "atk-s0507a:419_5": "attho. Ghoranti dāruṇaṃ. Nirayanti natthi ettha ayo sukhanti katvā “niraya”nti laddhanāmaṃ",
  "atk-s0507a:419_6": "narakaṃ. Papatissahanti papahissāmi ahaṃ.",
  "atk-s0507a:420_0": "70. “Niraya”nti cettha avīcimahānirayassa adhippetattā taṃ sarūpato dassetuṃ “catukkaṇṇa”ntiādimāha.",
  "atk-s0507a:420_1": "Tattha catukkaṇṇanti catukkoṇaṃ. Catudvāranti catūsu disāsu catūhi dvārehi yuttaṃ.",
  "atk-s0507a:420_2": "Vibhattanti suṭṭhu vibhattaṃ.",
  "atk-s0507a:421": "Bhāgasoti bhāgato. Mitanti tulitaṃ. Ayopākārapariyantanti ayomayena pākārena parikkhittaṃ. Ayasā paṭikujjitanti ayopaṭaleneva upari pihitaṃ.",
  "atk-s0507a:422_0": "71-72. Tejasā yutāti samantato samuṭṭhitajālena mahatā agginā nirantaraṃ samāyutajālā.",
  "atk-s0507a:422_1": "Samantā yojanasatanti evaṃ pana samantā bahi sabbadisāsu yojanasataṃ yojanānaṃ sataṃ.",
  "atk-s0507a:422_2": "Sabbadāti sabbakālaṃ. Pharitvā tiṭṭhatīti byāpetvā tiṭṭhati. Tatthāti tasmiṃ mahāniraye.",
  "atk-s0507a:422_3": "Vedissanti vedissāmi anubhavissāmi. Phalañca pāpakammassāti idaṃ īdisaṃ dukkhānubhavanaṃ",
  "atk-s0507a:422_4": "mahā evaṃ katassa pāpassa kammassa phalanti attho.",
  "atk-s0507a:423_0": "Evaṃ tāya attanā katakammaphale āyatiṃ nerayikabhaye ca pakāsite so upāsako karuṇāsañcoditamānaso",
  "atk-s0507a:423_1": "“handassāhaṃ patiṭṭhā bhaveyya”nti cintetvā āha – “devate, tvaṃ mayhaṃ ekassa dānavasena",
  "atk-s0507a:423_2": "sabbakāmasamiddhā uṭṭhārasampattiyuttā jātā, idāni pana imesaṃ upāsakānaṃ dānaṃ datvā",
  "atk-s0507a:423_3": "satthu ca guṇe anussaritvā nirayūpapattito muccissasī”ti. Sā petī haṭṭhatuṭṭhā “sādhū”ti",
  "atk-s0507a:423_4": "vatvā te dibbena annapānena santappetvā dibbāni vatthāni nānāvidhāni ratanāni ca",
  "atk-s0507a:423_5": "adāsi, bhagavantañca uddissa dibbaṃ dussayugaṃ tesaṃ hatthe datvā “aññatarā, bhante,",
  "atk-s0507a:423_6": "vimānapetī bhagavato pāde sirasā vandatīti sāvatthiṃ gantvā satthāraṃ mama vacanena",
  "atk-s0507a:423_7": "vandathā”ti vandanañca pesesi, tañca nāvaṃ attano iddhānubhāvena tehi icchitapaṭṭanaṃ",
  "atk-s0507a:423_8": "taṃ divasameva upanesi.",
  "atk-s0507a:424_0": "Atha te vāṇijā tato paṭṭanato anukkamena sāvatthiṃ patvā jetavanaṃ pavisitvā satthu",
  "atk-s0507a:424_1": "taṃ dussayugaṃ datvā vandanañca nivedetvā ādito paṭṭhāya taṃ pavattiṃ bhagavato ārocesuṃ.",
  "atk-s0507a:424_2": "Satthā tamatthaṃ aṭṭhuppattiṃ katvā sampattaparisāya vitthārena dhammaṃ desesi, sā",
  "atk-s0507a:424_3": "desanā mahājanassa sātthikā jātā. Te pana upāsakā dutiyadivase buddhappamukhassa",
  "atk-s0507a:424_4": "bhikkhusaṅghassa mahādānaṃ datvā tassā dakkhiṇamādisiṃsu. Sā ca tato petalokato cavitvā",
  "atk-s0507a:424_5": "vividharatanavijjotite tāvatiṃsabhavane kanakavimāne accharāsahassaparivārā nibbattīti.",
  "atk-s0507a:425": "Khallāṭiyapetivatthuvaṇṇanā niṭṭhitā.",
  "atk-s0507a:426": "11. Nāgapetavatthuvaṇṇanā",
  "atk-s0507a:427_0": "Puratova setena paleti hatthināti idaṃ satthari jetavane viharante dve brāhmaṇapete",
  "atk-s0507a:427_1": "ārambha vuttaṃ. Āyasmā kira saṃkicco sattavassiko khuraggeyeva arahattaṃ patvā sāmaṇerabhūmiyaṃ",
  "atk-s0507a:427_2": "ṭhito tiṃsamattehi bhikkhūhi saddhiṃ araññāyatane vasanto tesaṃ bhikkhūnaṃ pañcannaṃ",
  "atk-s0507a:427_3": "corasatānaṃ hatthato āgataṃ maraṇampi bāhitvā te ca core dametvā pabbājetvā satthu",
  "atk-s0507a:427_4": "santikaṃ agamāsi. Satthā tesaṃ bhikkhūnaṃ dhammaṃ desesi, desanāvasāne te bhikkhū",
  "atk-s0507a:427_5": "arahattaṃ pāpuṇiṃsu. Athāyasmā saṃkicco paripuṇṇavasso laddhūpasampado tehi pañcahi",
  "atk-s0507a:427_6": "bhikkhusatehi saddhiṃ bārāṇasiṃ gantvā isipatane vihāsi. Manussā therassa santikaṃ",
  "atk-s0507a:427_7": "gantvā dhammaṃ sutvā pasannamānasā vīthipaṭipāṭiyā vaggavaggā hutvā āgantukadānaṃ",
  "atk-s0507a:427_8": "adaṃsu. Tattha aññataro upāsako manusse niccabhatte samādapesi, te yathābalaṃ niccabhattaṃ paṭṭhapesuṃ.",
  "atk-s0507a:428_0": "Tena ca samayena bārāṇasiyaṃ aññatarassa micchādiṭṭhikassa brāhmaṇassa dve puttā",
  "atk-s0507a:428_1": "ekā ca dhītā ahesuṃ. Tesu jeṭṭhaputto tassa upāsakassa mitto ahosi. So taṃ gahetvā",
  "atk-s0507a:428_2": "āyasmato saṃkiccassa santikaṃ agamāsi. Āyasmā saṃkicco tassa dhammaṃ desesi. So muducitto",
  "atk-s0507a:428_3": "ahosi. Atha naṃ so upāsako āha – “tvaṃ ekassa bhikkhuno niccabhattaṃ dehī”ti. “Anāciṇṇaṃ",
  "atk-s0507a:428_4": "amhākaṃ brāhmaṇānaṃ samaṇānaṃ sakyaputtiyānaṃ niccabhattadānaṃ, tasmā nāhaṃ dassāmī”ti.",
  "atk-s0507a:428_5": "“Kiṃ mayhampi bhattaṃ na dassasī”ti? “Kathaṃ na dassāmī”ti āha. “Yadi evaṃ yaṃ mayhaṃ",
  "atk-s0507a:428_6": "desi, taṃ ekassa bhikkhussa dehī”ti. So “sādhū”ti paṭissuṇitvā dutiyadivase pātova",
  "atk-s0507a:428_7": "vihāraṃ gantvā ekaṃ bhikkhuṃ ānetvā bhojesi.",
  "atk-s0507a:429_0": "Evaṃ gacchante kāle bhikkhūnaṃ paṭipattiṃ disvā dhammañca suṇitvā tassa kaniṭṭhabhātā",
  "atk-s0507a:429_1": "ca bhaginī ca sāsane abhippasannā puññakammaratā ca ahesuṃ. Evaṃ te tayo janā yathāvibhavaṃ",
  "atk-s0507a:429_2": "dānāni dentā samaṇabrāhmaṇe sakkariṃsu garuṃ kariṃsu mānesuṃ pūjesuṃ. Mātāpitaro",
  "atk-s0507a:429_3": "pana nesaṃ assaddhā appasannā samaṇabrāhmaṇesu agāravā puññakiriyāya anādarā acchandikā",
  "atk-s0507a:429_4": "ahesuṃ. Tesaṃ dhītaraṃ dārikaṃ mātulaputtassatthāya ñātakā vāresuṃ. So ca āyasmato",
  "atk-s0507a:429_5": "saṃkiccassa santike dhammaṃ sutvā saṃvegajāto pabbajitvā niccaṃ attano mātu-gehaṃ",
  "atk-s0507a:429_6": "bhuñjituṃ gacchati. Taṃ mātā attano bhātu-dhītāya dārikāya palobheti. Tena so ukkaṇṭhito",
  "atk-s0507a:429_7": "hutvā upajjhāyaṃ upasaṅgamitvā āha – “uppabbajissāmahaṃ, bhante, anujānātha ma”nti.",
  "atk-s0507a:429_8": "Upajjhāyo tassa upanissayasampattiṃ disvā āha – “sāmaṇera, māsamattaṃ āgamehī”ti.",
  "atk-s0507a:429_9": "So “sādhū”ti paṭissuṇitvā māse atikkante tatheva ārocesi. Upajjhāyo puna “aḍḍhamāsaṃ",
  "atk-s0507a:429_10": "āgamehī”ti āha. Aḍḍhamāse atikkante tatheva vutte puna “sattāhaṃ āgamehī”ti āha.",
  "atk-s0507a:429_11": "So “sādhū”ti paṭissuṇi. Atha tasmiṃ antosattāhe sāmaṇerassa mātulāniyā gehaṃ vinaṭṭhacchadanaṃ",
  "atk-s0507a:429_12": "jiṇṇaṃ dubbalakuṭṭaṃ vātavassābhihataṃ paripati. Tattha brāhmaṇo brāhmaṇī dve puttā",
  "atk-s0507a:429_13": "ghītā ca gehena ajjhotthaṭā kālamakaṃsu. Tesu brāhmaṇo brāhmaṇī ca petayoniyaṃ nibbattiṃsu,",
  "atk-s0507a:429_14": "dve puttā dhītā ca bhummadevesu. Tesu jeṭṭhaputtassa hatthiyānaṃ nibbatti, kaniṭṭhassa",
  "atk-s0507a:429_15": "assatarīratho, dhītāya suvaṇṇasivikā. Brāhmaṇo ca brāhmaṇī ca mahante mahante ayomuggare",
  "atk-s0507a:429_16": "gahetvā aññamaññaṃ ākoṭenti, abhihataṭṭhānesu mahantā mahantā ghaṭappamāṇā gaṇḍā",
  "atk-s0507a:429_17": "uṭṭhahitvā muhutteneva pacitvā paribhedappattā honti. Te aññamaññassa gaṇḍe phāletvā",
  "atk-s0507a:429_18": "kodhābhibhūtā nikkaruṇā pharusavacanehi tajjentā pubbalohitaṃ pivanti, na ca tittiṃ paṭilabhanti.",
  "atk-s0507a:430_0": "Atha sāmaṇero ukkaṇṭhābhibhūto upajjhāyaṃ upasaṅkamitvā āha – “bhante, mayā paṭiññātadivasā",
  "atk-s0507a:430_1": "vītivattā, gehaṃ gamissāmi, anujānātha ma”nti. Atha naṃ upajjhāyo “atthaṅgate sūriye",
  "atk-s0507a:430_2": "kālapakkhacātuddasiyā pavattamānāya ehī”ti vatvā isipatanavihārassa piṭṭhipassena",
  "atk-s0507a:430_3": "thokaṃ gantvā aṭṭhāsi. Tena ca samayena te dve devaputtā saddhiṃ bhaginiyā teneva",
  "atk-s0507a:430_4": "maggena yakkhasamāgamaṃ sambhāvetuṃ gacchanti, tesaṃ pana mātāpitaro muggarahatthā",
  "atk-s0507a:430_5": "pharusavācā kāḷarūpā ākulākulalūkhapatitakesabhārā aggidaḍḍhatālakkhandhasadisā vigalitapubbalohitā",
  "atk-s0507a:430_6": "valitagattā ativiya jegucchabībhacchadassanā te anubandhanti.",
  "atk-s0507a:431_0": "Athāyasmā saṃkicco yathā so sāmaṇero te sabbe gacchante passati, tathārūpaṃ iddhābhisaṅkhāraṃ",
  "atk-s0507a:431_1": "abhisaṅkharitvā sāmaṇeraṃ āha – “passasi tvaṃ, sāmaṇera, ime gacchante”ti? “Āma,",
  "atk-s0507a:431_2": "bhante, passāmī”ti. “Tena hi imehi katakammaṃ paṭipucchā”ti. So hatthiyānādīhi gacchante",
  "atk-s0507a:431_3": "anukkamena paṭipucchi. Te āhaṃsu – “ye pacchato petā āgacchanti, te paṭipucchā”ti.",
  "atk-s0507a:431_4": "Sāmaṇero te pete gāthāhi ajjhabhāsi –",
  "atk-s0507a:432": "73.",
  "atk-s0507a:433": "“Puratova setena paleti hatthinā, majjhe pana assatarīrathena;",
  "atk-s0507a:434": "Pacchā ca kaññā sivikāya nīyati, obhāsayantī dasa sabbaso disā.",
  "atk-s0507a:435": "74.",
  "atk-s0507a:436": "“Tumhe pana muggarahatthapāṇino, rudaṃmukhā chinnapabhinnagattā;",
  "atk-s0507a:437": "Manussabhūtā kimakattha pāpaṃ, yenaññamaññassa pivātha lohita”nti.",
  "atk-s0507a:438_0": "Tattha puratoti sabbapaṭhamaṃ. Setenāti paṇḍarena. Paletīti gacchati. Majjhe panāti",
  "atk-s0507a:438_1": "hatthiṃ āruḷhassa sivikaṃ āruḷhāya ca antare. Assatarīrathenāti assatarīyuttena rathena",
  "atk-s0507a:438_2": "paletīti yojanā. Nīyatīti vahīyati. Obhāsayantī dasa sabbaso disāti sabbato samantato",
  "atk-s0507a:438_3": "sabbā dasa disā attano sarīrappabhāhi vatthābharaṇādippabhāhi ca vijjotayamānā. Muggarahatthapāṇinoti",
  "atk-s0507a:438_4": "muggarā hatthasaṅkhātesu pāṇīsu yesaṃ te muggarahatthapāṇino, bhūmisaṇhakaraṇīyādīsu",
  "atk-s0507a:438_5": "pāṇivohārassa labbhamānattā hatthasaddena pāṇi eva visesito. Chinnapabhinnagattāti",
  "atk-s0507a:438_6": "muggarappahārena tattha tattha chinnapabhinnasarīrā. Pivāthāti pivatha.",
  "atk-s0507a:439": "Evaṃ sāmaṇerena puṭṭhā te petā sabbaṃ taṃ",
  "atk-s0507a:440": "Pavattiṃ catūhi gāthāhi paccabhāsiṃsu –",
  "atk-s0507a:441": "75.",
  "atk-s0507a:442": "“Puratova yo gacchati kuñjarena, setena nāgena catukkamena;",
  "atk-s0507a:443": "Amhāka putto ahu jeṭṭhako so, dānāni datvāna sukhī pamodati.",
  "atk-s0507a:444": "76.",
  "atk-s0507a:445": "“Yo yo majjhe assatarīrathena, catubbhi yuttena suvaggitena;",
  "atk-s0507a:446": "Amhāka putto ahu majjhimo so, amaccharī dānapatī virocati.",
  "atk-s0507a:447": "77.",
  "atk-s0507a:448": "“Yā sā ca pacchā sivikāya nīyati, nārī sapaññā migamandalocanā;",
  "atk-s0507a:449": "Amhāka dhītā ahu sā kaniṭṭhikā, bhāgaḍḍhabhāgena sukhī pamodati.",
  "atk-s0507a:450": "78.",
  "atk-s0507a:451": "“Ete ca dānāni adaṃsu pubbe, pasannacittā samaṇabrāhmaṇānaṃ;",
  "atk-s0507a:452": "Mayaṃ pana maccharīno ahumha, paribhāsakā samaṇabrāhmaṇānaṃ;",
  "atk-s0507a:453": "Ete ca datvā paricārayanti, mayañca sussāma naḷova chinno”ti.",
  "atk-s0507a:454_0": "75. Tattha puratova yo gacchatīti imesaṃ gacchantānaṃ yo purato gacchati. “Yoso purato",
  "atk-s0507a:454_1": "gacchatī”ti vā pāṭho, tassa yo eso purato gacchatīti attho. Kuñjarenāti kuṃ pathaviṃ",
  "atk-s0507a:454_2": "jīrayati, kuñjesu vā ramati caratīti “kuñjaro”ti laddhanāmena hatthinā. Nāgenāti,",
  "atk-s0507a:454_3": "nāssa agamanīyaṃ anabhibhavanīyaṃ atthīti nāgā, tena nāgena. Catukkamenāti catuppadena. Jeṭṭhakoti pubbajo.",
  "atk-s0507a:455_0": "76-77. Catubbhīti catūhi assatarīhi. Suvaggitenāti sundaragamanena cāturagamanena.",
  "atk-s0507a:455_1": "Migamandalocanāti migī viya mandakkhikā. Bhāgaḍḍhabhāgenāti bhāgassa aḍḍhabhāgena,",
  "atk-s0507a:455_2": "attanā laddhakoṭṭhāsato aḍḍhabhāgadānena hetubhūtena. Sukhīti sukhinī. Liṅgavipallāsena hetaṃ vuttaṃ.",
  "atk-s0507a:456_0": "78. Paribhāsakāti akkosakā. Paricārayantīti dibbesu kāmaguṇesu attano indriyāni ito",
  "atk-s0507a:456_1": "cito ca yathāsukhaṃ cārenti, parijanehi vā attano puññānubhāvanissandena paricariyaṃ",
  "atk-s0507a:456_2": "kārenti. Mayañca sussāma naḷova chinnoti mayaṃ pana chinno ātape khitto naḷo viya",
  "atk-s0507a:456_3": "sussāma, khuppipāsāhi aññamaññaṃ daṇḍābhighātehi ca sukkhā visukkhā bhavāmāti.",
  "atk-s0507a:457_0": "Evaṃ attano pāpaṃ sampavedetvā “mayaṃ tuyhaṃ mātulamātulāniyo”ti ācikkhiṃsu. Taṃ",
  "atk-s0507a:457_1": "sutvā sāmaṇero sañjātasaṃvego “evarūpānaṃ kibbisakārīnaṃ kathaṃ nu kho bhojanāni",
  "atk-s0507a:457_2": "sijjhantī”ti pucchanto –",
  "atk-s0507a:458": "79.",
  "atk-s0507a:459": "“Kiṃ tumhākaṃ bhojanaṃ kiṃ sayānaṃ, kathañca yāpetha supāpadhammino;",
  "atk-s0507a:460": "Pahūtabhogesu anappakesu, sukhaṃ virādhāya dukkhajja pattā”ti. –",
  "atk-s0507a:461_0": "Imaṃ gāthamāha. Tattha kiṃ tumhākaṃ bhojananti kīdisaṃ tumhākaṃ bhojanaṃ? Kiṃ sayānanti",
  "atk-s0507a:461_1": "kīdisaṃ sayanaṃ? “Kiṃ sayānā”ti keci paṭhanti, kīdisā sayanā, kīdise sayane sayathāti",
  "atk-s0507a:461_2": "attho. Kathañca yāpethāti kena pakārena yāpetha, “kathaṃ vo yāpethā”tipi pāṭho, kathaṃ",
  "atk-s0507a:461_3": "tumhe yāpethāti attho. Supāpadhamminoti suṭṭhu ativiya pāpadhammā. Pahūtabhogesūti",
  "atk-s0507a:461_4": "apariyantesu uḷāresu bhogesu santesu. Anappakesūti na appakesu bahūsu. Sukhaṃ virādhāyāti",
  "atk-s0507a:461_5": "sukhahetuno puññassa akaraṇena sukhaṃ virajjhitvā virādhetvā. “Sukhassa virādhenā”ti",
  "atk-s0507a:461_6": "keci paṭhanti. Dukkhajja pattāti ajja idāni idaṃ petayonipariyāpannaṃ dukkhaṃ anuppattāti.",
  "atk-s0507a:462": "Evaṃ sāmaṇerena puṭṭhā petā tena pucchitamatthaṃ vissajjentā –",
  "atk-s0507a:463": "80.",
  "atk-s0507a:464": "“Aññamaññaṃ vadhitvāna, pivāma pubbalohitaṃ;",
  "atk-s0507a:465": "Bahuṃ vitvā na dhātā homa, nacchādimhase mayaṃ.",
  "atk-s0507a:466": "81.",
  "atk-s0507a:467": "“Icceva maccā paridevayanti, adāyakā pecca yamassa ṭhāyino;",
  "atk-s0507a:468": "Ye te vidicca adhigamma bhoge, na bhuñjare nāpi karonti puññaṃ.",
  "atk-s0507a:469": "82.",
  "atk-s0507a:470": "“Te khuppipāsūpagatā parattha, pacchā ciraṃ jhāyare ḍayhamānā;",
  "atk-s0507a:471": "Kammāni katvāna dukhudrāni, anubhonti dukkhaṃ kaṭukapphalāni.",
  "atk-s0507a:472": "83.",
  "atk-s0507a:473": "“Ittarañhi dhanaṃ dhaññaṃ, ittaraṃ idha jīvitaṃ;",
  "atk-s0507a:474": "Ittaraṃ ittarato ñatvā, dīpaṃ kayirātha paṇḍito.",
  "atk-s0507a:475": "84.",
  "atk-s0507a:476": "“Ye te evaṃ pajānanti, narā dhammassa kovidā;",
  "atk-s0507a:477": "Te dāne nappamajjanti, sutvā arahataṃ vaco”ti. –",
  "atk-s0507a:478": "Pañca gāthā abhāsiṃsu.",
  "atk-s0507a:479_0": "80-81. Tattha na dhātā homāti dhātā suhitā tittā na homa. Nacchādimhaseti na ruccāma,",
  "atk-s0507a:479_1": "na ruciṃ uppādema, na taṃ mayaṃ attano ruciyā pivissāmāti attho. Iccevāti evameva.",
  "atk-s0507a:479_2": "Maccā paridevayantīti mayaṃ viya aññepi manussā katakibbisā paridevanti kandanti.",
  "atk-s0507a:479_3": "Adāyakāti adānasīlā maccharino. Yamassa ṭhāyinoti yamalokasaññite yamassa ṭhāne pettivisaye",
  "atk-s0507a:479_4": "ṭhānasīlā. Ye te vidicca adhigammabhogeti ye te sampati āyatiñca sukhavisesavidhāyake",
  "atk-s0507a:479_5": "bhoge vinditvā paṭilabhitvā. Na bhuñjare nāpi karonti puññanti amhe viya sayampi",
  "atk-s0507a:479_6": "na bhuñjanti, paresaṃ dentā dānamayaṃ puññampi na karonti.",
  "atk-s0507a:480_0": "82. Te khuppipāsūpagatā paratthāti te sattā parattha paraloke pettivisaye jighacchāpipāsābhibhūtā",
  "atk-s0507a:480_1": "hutvā. Ciraṃ jhāyare ḍayhamānāti khudādihetukena dukkhagginā “akataṃ vata amhehi",
  "atk-s0507a:480_2": "kusalaṃ, kataṃ pāpa”ntiādinā vattamānena vippaṭisāragginā pariḍayhamānā jhāyanti,",
  "atk-s0507a:480_3": "anutthunantīti attho. Dukhudrānīti dukkhavipākāni. Anubhonti dukkhaṃ kaṭukapphalānīti",
  "atk-s0507a:480_4": "aniṭṭhaphalāni pāpakammāni katvā cirakālaṃ dukkhaṃ āpāyikadukkhaṃ anubhavanti.",
  "atk-s0507a:481_0": "83-84. Ittaranti na cirakālaṭṭhāyī, aniccaṃ vipariṇāmadhammaṃ. Ittaraṃ idha jīvitanti",
  "atk-s0507a:481_1": "idha manussaloke sattānaṃ jīvitampi ittaraṃ parittaṃ appakaṃ. Tenāha bhagavā – “yo",
  "atk-s0507a:481_2": "ciraṃ jīvati, so vassasataṃ appaṃ vā bhiyyo”ti. Ittaraṃ ittarato ñatvāti dhanadhaññādiupakaraṇaṃ",
  "atk-s0507a:481_3": "manussānaṃ jīvitañca ittaraṃ parittaṃ khaṇikaṃ na cirassanti paññāya upaparikkhitvā.",
  "atk-s0507a:481_4": "Dīpaṃ kayirātha paṇḍitoti sapañño puriso dīpaṃ attano patiṭṭhaṃ paraloke hitasukhādhiṭṭhānaṃ",
  "atk-s0507a:481_5": "kareyya. Ye te evaṃ pajānantīti ye te manussā manussānaṃ bhogānaṃ jīvitassa ca ittarabhāvaṃ",
  "atk-s0507a:481_6": "yāthāvato jānanti, te dāne sabbakālaṃ nappamajjanti. Sutvā arahataṃ vacoti arahataṃ",
  "atk-s0507a:481_7": "buddhādīnaṃ ariyānaṃ vacanaṃ sutvā, sutattāti attho. Sesaṃ pākaṭameva.",
  "atk-s0507a:482_0": "Evaṃ te petā sāmaṇerena puṭṭhā tamatthaṃ ācikkhitvā “mayaṃ tuyhaṃ mātulamātulāniyo”ti",
  "atk-s0507a:482_1": "pavedesuṃ. Taṃ sutvā sāmaṇero sañjātasaṃvego ukkaṇṭhaṃ paṭivinodetvā upajjhāyassa",
  "atk-s0507a:482_2": "pādesu sirasā nipatitvā evamāha – “yaṃ, bhante, anukampakena karaṇīyaṃ anukampaṃ",
  "atk-s0507a:482_3": "upādāya, taṃ me tumhehi kataṃ, mahatā vatamhi anatthapātato rakkhito, na dāni me",
  "atk-s0507a:482_4": "gharāvāsena attho, abhiramissāmi brahmacariyavāse”ti. Athāyasmā saṃkicco tassa ajjhāsayānurūpaṃ",
  "atk-s0507a:482_5": "kammaṭṭhānaṃ ācikkhi. So kammaṭṭhānaṃ anuyuñjanto nacirasseva arahattaṃ pāpuṇi. Āyasmā",
  "atk-s0507a:482_6": "pana saṃkicco taṃ pavattiṃ bhagavato ārocesi. Satthā tamatthaṃ aṭṭhuppattiṃ katvā",
  "atk-s0507a:482_7": "sampattaparisāya vitthārena dhammaṃ desesi, sā desanā mahājanassa sātthikā ahosīti.",
  "atk-s0507a:483": "Nāgapetavatthuvaṇaṇanā niṭṭhitā.",
  "atk-s0507a:484": "12. Uragapetavatthuvaṇṇanā",
  "atk-s0507a:485_0": "Uragova tacaṃ jiṇṇanti idaṃ satthā jetavane viharanto aññataraṃ upāsakaṃ ārabbha",
  "atk-s0507a:485_1": "kathesi. Sāvatthiyaṃ kira aññatarassa upāsakassa putto kālamakāsi. So puttamaraṇahetu",
  "atk-s0507a:485_2": "paridevasokasamāpanno bahi nikkhamitvā kiñci kammaṃ kātuṃ asakkonto geheyeva aṭṭhāsi.",
  "atk-s0507a:485_3": "Atha satthā paccūsavelāyaṃ mahākaruṇāsamāpattito vuṭṭhāya buddhacakkhunā lokaṃ volokento",
  "atk-s0507a:485_4": "taṃ upāsakaṃ disvā pubbaṇhasamayaṃ nivāsetvā pattacīvaramādāya tassa gehaṃ gantvā",
  "atk-s0507a:485_5": "dvāre aṭṭhāsi. Upāsako ca satthu āgatabhāvaṃ sutvā sīghaṃ uṭṭhāya gantvā paccuggamanaṃ",
  "atk-s0507a:485_6": "katvā hatthato pattaṃ gahetvā gehaṃ pavesetvā āsanaṃ paññapetvā adāsi. Nisīdi bhagavā",
  "atk-s0507a:485_7": "paññatte āsane. Upāsakopi bhagavantaṃ vanditvā ekamantaṃ nisīdi. Taṃ bhagavā “kiṃ,",
  "atk-s0507a:485_8": "upāsaka, sokapareto viya dissatī”ti āha. “Āma, bhagavā, piyo me putto kālakato, tenāhaṃ",
  "atk-s0507a:485_9": "socāmī”ti. Athassa bhagavā sokavinodanaṃ karonto uragajātakaṃ kathesi.",
  "atk-s0507a:486_0": "Atīte kira kāsiraṭṭhe bārāṇasiyaṃ dhammapālaṃ nāma brāhmaṇakulaṃ ahosi. Tattha brāhmaṇo",
  "atk-s0507a:486_1": "brāhmaṇī putto dhītā suṇisā dāsīti ime sabbepi maraṇānussatibhāvanābhiratā ahesuṃ.",
  "atk-s0507a:486_2": "Tesu yo gehato nikkhamati, so sesajane ovaditvā nirapekkhova nikkhamati. Athekadivasaṃ",
  "atk-s0507a:486_3": "brāhmaṇo puttena saddhiṃ gharato nikkhamitvā khettaṃ gantvā kasati. Putto sukkhatiṇapaṇṇakaṭṭhāni",
  "atk-s0507a:486_4": "ālimpeti. Tattheko kaṇhasappo ḍāhabhayena rukkhasusirato nikkhamitvā imaṃ brāhmaṇassa",
  "atk-s0507a:486_5": "puttaṃ ḍaṃsi. So visavegena mucchito tattheva paripatitvā kālakato, sakko devarājā",
  "atk-s0507a:486_6": "hutvā nibbatti. Brāhmaṇo puttaṃ mataṃ disvā kammantasamīpena gacchantaṃ ekaṃ purisaṃ",
  "atk-s0507a:486_7": "evamāha – “samma, mama gharaṃ gantvā brāhmaṇiṃ evaṃ vadehi ‘nhāyitvā suddhavatthanivatthā",
  "atk-s0507a:486_8": "ekassa bhattaṃ mālāgandhādīni ca gahetvā turitaṃ āgacchatū’ti”. So tattha gantvā",
  "atk-s0507a:486_9": "tathā ārocesi, gehajanopi tathā akāsi. Brāhmaṇo nhatvā bhuñjitvā vilimpitvā parijanaparivuto",
  "atk-s0507a:486_10": "puttassa sarīraṃ citakaṃ āropetvā aggiṃ datvā dārukkhandhaṃ ḍahanto viya nissoko",
  "atk-s0507a:486_11": "nissantāpo aniccasaññaṃ manasi karonto aṭṭhāsi.",
  "atk-s0507a:487_0": "Atha brāhmaṇassa putto sakko hutvā nibbatti, so ca amhākaṃ bodhisatto ahosi. So attano",
  "atk-s0507a:487_1": "purimajātiṃ katapuññañca paccavekkhitvā pitaraṃ ñātake ca anukampamāno brāhmaṇavesena",
  "atk-s0507a:487_2": "tattha āgantvā ñātake asocante disvā “ambho, migaṃ jhāpetha, amhākaṃ maṃsaṃ detha,",
  "atk-s0507a:487_3": "chātomhī”ti āha. “Na migo, manusso brāhmaṇā”ti āha. “Kiṃ tumhākaṃ paccatthiko eso”ti?",
  "atk-s0507a:487_4": "“Na paccatthiko, ure jāto oraso mahāguṇavanto taruṇaputto”ti āha. “Kimatthaṃ tumhe",
  "atk-s0507a:487_5": "tathārūpe guṇavati taruṇaputte mate na socathā”ti? Taṃ sutvā brāhmaṇo asocanakāraṇaṃ kathento –",
  "atk-s0507a:488": "85.",
  "atk-s0507a:489": "“Uragova tacaṃ jiṇṇaṃ, hitvā gacchati saṃ tanuṃ;",
  "atk-s0507a:490": "Evaṃ sarīre nibbhoge, pete kālakate sati.",
  "atk-s0507a:491": "86.",
  "atk-s0507a:492": "“Ḍayhamāno na jānāti, ñātīnaṃ paridevitaṃ;",
  "atk-s0507a:493": "Tasmā etaṃ na rodāmi, gato so tassa yā gatī”ti. –",
  "atk-s0507a:494": "Dve gāthā abhāsi.",
  "atk-s0507a:495_0": "85-86. Tattha uragoti urena gacchatīti urago. Sappassetaṃ adhivacanaṃ. Tacaṃ jiṇṇanti",
  "atk-s0507a:495_1": "jajjarabhāvena jiṇṇaṃ purāṇaṃ attano tacaṃ nimmokaṃ. Hitvā gacchati saṃ tanunti yathā",
  "atk-s0507a:495_2": "urago attano jiṇṇatacaṃ rukkhantare vā kaṭṭhantare vā mūlantare vā pāsāṇantare vā",
  "atk-s0507a:495_3": "kañcukaṃ omuñcanto viya sarīrato omuñcitvā pahāya chaḍḍetvā yathākāmaṃ gacchati,",
  "atk-s0507a:495_4": "evameva saṃsāre paribbhamanto satto porāṇassa kammassa parikkhīṇattā jajjarībhūtaṃ",
  "atk-s0507a:495_5": "saṃ tanuṃ attano sarīraṃ hitvā gacchati, yathākammaṃ gacchati, punabbhavavasena upapajjatīti",
  "atk-s0507a:495_6": "attho. Evanti ḍayhamānaṃ puttassa sarīraṃ dassento āha. Sarīre nibbhogeti assa viya",
  "atk-s0507a:495_7": "aññesampi kāye evaṃ bhogavirahite niratthake jāte. Peteti āyuusmāviññāṇato apagate.",
  "atk-s0507a:495_8": "Kālakate satīti mate jāte. Tasmāti yasmā ḍayhamāno kāyo apetaviññāṇattā ḍāhadukkhaṃ",
  "atk-s0507a:495_9": "viya ñātīnaṃ ruditaṃ paridevitampi na jānāti, tasmā etaṃ mama puttaṃ nimittaṃ katvā",
  "atk-s0507a:495_10": "na rodāmi. Gato so tassa yā gatīti yadi matasattā na ucchijjanti, matassa pana katokāsassa",
  "atk-s0507a:495_11": "kammassa vasena yā gati pāṭikaṅkhā, taṃ cutianantarameva gato, so na purimañātīnaṃ",
  "atk-s0507a:495_12": "ruditaṃ paridevitaṃ vā paccāsīsati, nāpi yebhuyyena purimañātīnaṃ ruditena kāci atthasiddhīti adhippāyo.",
  "atk-s0507a:496_0": "Evaṃ brāhmaṇena attano asocanakāraṇe kathite pariyāyamanasikārakosalle pakāsite brāhmaṇarūpo",
  "atk-s0507a:496_1": "sakko brāhmaṇiṃ āha – “amma, tuyhaṃ so mato kiṃ hotī”ti? “Dasa māse kucchinā pariharitvā",
  "atk-s0507a:496_2": "thaññaṃ pāyetvā hatthapāde saṇṭhapetvā saṃvaḍḍhito putto me, sāmī”ti. “Yadi evaṃ",
  "atk-s0507a:496_3": "pitā tāva purisabhāvena mā rodatu, mātu nāma hadayaṃ mudukaṃ, tvaṃ kasmā na rodasī”ti?",
  "atk-s0507a:496_4": "Taṃ sutvā sā arodanakāraṇaṃ kathentī –",
  "atk-s0507a:497": "87.",
  "atk-s0507a:498": "“Anabbhito tato āgā, nānuññāto ito gato;",
  "atk-s0507a:499": "Yathāgato tathā gato, tattha kā paridevanā.",
  "atk-s0507a:500": "88.",
  "atk-s0507a:501": "“Ḍayhamāno na jānāti, ñātīnaṃ paridevitaṃ;",
  "atk-s0507a:502": "Tasmā etaṃ na rodāmi, gato so tassa yā gatī”ti. –",
  "atk-s0507a:503_0": "Gāthādvayamāha. Tattha anabbhitoti anavhāto, “ehi mayhaṃ puttabhāvaṃ upagacchā”ti",
  "atk-s0507a:503_1": "evaṃ apakkosito. Tatoti yattha pubbe ṭhito, tato paralokato. Āgāti āgañchi. Nānuññātoti",
  "atk-s0507a:503_2": "ananumato, “gaccha, tāta, paraloka”nti evaṃ amhehi avissaṭṭho. Itoti idhalokato.",
  "atk-s0507a:503_3": "Gatoti apagato. Yathāgatoti yenākārena āgato, amhehi anabbhito eva āgatoti attho.",
  "atk-s0507a:503_4": "Tathā gatoti tenevākārena gato. Yathā sakeneva kammunā āgato, tathā sakeneva kammunā",
  "atk-s0507a:503_5": "gatoti. Etena kammassakataṃ dasseti. Tattha kā paridevanāti evaṃ avasavattike saṃsārapavatte",
  "atk-s0507a:503_6": "maraṇaṃ paṭicca kā nāma paridevanā, ayuttā sā paññavatā akaraṇīyāti dasseti.",
  "atk-s0507a:504_0": "Evaṃ brāhmaṇiyā vacanaṃ sutvā tassa bhaginiṃ pucchi – “amma, tuyhaṃ so kiṃ hotī”ti?",
  "atk-s0507a:504_1": "“Bhātā me, sāmī”ti. “Amma, bhaginiyo nāma bhātūsu sinehā, tvaṃ kasmā na rodasī”ti?",
  "atk-s0507a:504_2": "Sāpi arodanakāraṇaṃ kathentī –",
  "atk-s0507a:505": "89.",
  "atk-s0507a:506": "“Sace rode kissa assaṃ, tattha me kiṃ phalaṃ siyā;",
  "atk-s0507a:507": "Ñātimittasuhajjānaṃ, bhiyyo no aratī siyā.",
  "atk-s0507a:508": "90.",
  "atk-s0507a:509": "“Ḍayhamāno na jānāti, ñātīnaṃ paridevitaṃ;",
  "atk-s0507a:510": "Tasmā etaṃ na rodāmi, gato so tassa yā gatī”ti. –",
  "atk-s0507a:511_0": "Gāthādvayamāha. Tattha sace rode kisā assanti yadi ahaṃ rodeyyaṃ, kisā parisukkhasarīrā",
  "atk-s0507a:511_1": "bhaveyyaṃ. Tattha me kiṃ phalaṃ siyāti tasmiṃ mayhaṃ bhātu maraṇanimitte rodane kiṃ",
  "atk-s0507a:511_2": "nāma phalaṃ, ko ānisaṃso bhaveyya? Na tena mayhaṃ bhātiko āgaccheyya, nāpi so tena",
  "atk-s0507a:511_3": "sugatiṃ gaccheyyāti adhippāyo. Ñātimittasuhajjānaṃ, bhiyyo no aratī siyāti amhākaṃ",
  "atk-s0507a:511_4": "ñātīnaṃ mittānaṃ suhadayānañca mama socanena bhātumaraṇadukkhato bhiyyopi arati dukkhameva siyāti.",
  "atk-s0507a:512_0": "Evaṃ bhaginiyā vacanaṃ sutvā tassa bhariyaṃ pucchi – “tuyhaṃ so kiṃ hotī”ti? “Bhattā",
  "atk-s0507a:512_1": "me, sāmī”ti. “Bhadde, itthiyo nāma bhattari sinehā honti, tasmiñca mate vidhavā anāthā",
  "atk-s0507a:512_2": "honti, kasmā tvaṃ na rodasī”ti? Sāpi attano arodanakāraṇaṃ kathentī –",
  "atk-s0507a:513": "91.",
  "atk-s0507a:514": "“Yathāpi dārako candaṃ, gacchantamanurodati;",
  "atk-s0507a:515": "Evaṃsampadamevetaṃ, yo petamanusocati.",
  "atk-s0507a:516": "92.",
  "atk-s0507a:517": "“Ḍayhamāno na jānāti, ñātīnaṃ paridevitaṃ;",
  "atk-s0507a:518": "Tasmā etaṃ na rodāmi, gato so tassa yā gatī”ti. – gāthādvayamāha;",
  "atk-s0507a:519_0": "Tattha dārakoti bāladārako. Candanti candamaṇḍalaṃ. Gacchantanti nabhaṃ abbhussukkamānaṃ.",
  "atk-s0507a:519_1": "Anurodatīti “mayhaṃ rathacakkaṃ gahetvā dehī”ti anurodati. Evaṃsampadamevetanti yo",
  "atk-s0507a:519_2": "petaṃ mataṃ anusocati, tassetaṃ anusocanaṃ evaṃsampadaṃ evarūpaṃ, ākāsena gacchantassa",
  "atk-s0507a:519_3": "candassa gahetukāmatāsadisaṃ alabbhaneyyavatthusmiṃ icchābhāvatoti adhippāyo.",
  "atk-s0507a:520_0": "Evaṃ tassa bhariyāya vacanaṃ sutvā dāsiṃ pucchi – “amma, tuyhaṃ so kiṃ hotī”ti? “Ayyo",
  "atk-s0507a:520_1": "me, sāmī”ti. “Yadi evaṃ tena tvaṃ pothetvā veyyāvaccaṃ kāritā bhavissasi, tasmā maññe",
  "atk-s0507a:520_2": "‘sumuttāhaṃ tenā’ti na rodasī”ti? “Sāmi, mā maṃ evaṃ avaca, na cetaṃ anucchavikaṃ,",
  "atk-s0507a:520_3": "ativiya khantimettānuddayāsampanno yuttavādī mayhaṃ ayyaputto ure saṃvaḍḍhaputto",
  "atk-s0507a:520_4": "viya ahosī”ti. Atha “kasmā na rodasī”ti? Sāpi attano arodanakāraṇaṃ kathentī –",
  "atk-s0507a:521": "93.",
  "atk-s0507a:522": "“Yathāpi brahme udakumbho, bhinno appaṭisandhiyo;",
  "atk-s0507a:523": "Evaṃsampadamevetaṃ, yo petamanusocati.",
  "atk-s0507a:524": "94.",
  "atk-s0507a:525": "“Ḍayhamāno na jānāti, ñātīnaṃ paridevitaṃ;",
  "atk-s0507a:526": "Tasmā etaṃ na rodāmi, gato so tassa yā gatī”ti. –",
  "atk-s0507a:527_0": "Gāthādvayamāha. Tattha yathāpi brahme udakubbho, bhinno appaṭisandhiyoti brāhmaṇa",
  "atk-s0507a:527_1": "seyyathāpi udakaghaṭo muggarappahārādinā bhinno appaṭisandhiyo puna pākatiko na hoti.",
  "atk-s0507a:527_2": "Sesamettha vuttanayattā uttānatthameva.",
  "atk-s0507a:528_0": "Sakko tesaṃ kathaṃ sutvā pasannamānaso “sammadeva tumhehi maraṇassati bhāvitā, ito",
  "atk-s0507a:528_1": "paṭṭhāya na tumhehi kasiādikaraṇakiccaṃ atthī”ti tesaṃ gehaṃ sattaratanabharitaṃ",
  "atk-s0507a:528_2": "katvā “appamattā dānaṃ detha, sīlaṃ rakkhatha, uposathakammaṃ karothā”ti ovaditvā",
  "atk-s0507a:528_3": "attānañca tesaṃ nivedetvā sakaṭṭhānameva gato. Tepi brāhmaṇādayo dānādīni puññāni",
  "atk-s0507a:528_4": "karontā yāvatāyukaṃ ṭhatvā devaloke uppajjiṃsu.",
  "atk-s0507a:529": "Satthā imaṃ jātakaṃ āharitvā tassa upāsakassa sokasallaṃ samuddharitvā upari saccāni pakāsesi, saccapariyosāne upāsako sotāpattiphale patiṭṭhahīti.",
  "atk-s0507a:530": "Uragapetavatthuvaṇṇanā niṭṭhitā.",
  "atk-s0507a:531": "Iti khuddaka-aṭṭhakathāya petavatthusmiṃ",
  "atk-s0507a:532": "Dvādasavatthupaṭimaṇḍitassa",
  "atk-s0507a:533": "Paṭhamassa uragavaggassa atthasaṃvaṇṇanā niṭṭhitā.",
  "atk-s0507a:534": "2. Ubbarivaggo",
  "atk-s0507a:535": "1. Saṃsāramocakapetivatthuvaṇṇanā",
  "atk-s0507a:536_0": "Naggā dubbaṇṇarūpāsīti idaṃ satthari veḷuvane viharante magadharaṭṭhe iṭṭhakavatīnāmake",
  "atk-s0507a:536_1": "gāme aññataraṃ petiṃ ārabbha vuttaṃ. Magadharaṭṭhe kira iṭṭhakavatī ca dīgharāji",
  "atk-s0507a:536_2": "cāti dve gāmakā ahesuṃ, tattha bahū saṃsāramocakā micchādiṭṭhikā paṭivasanti. Atīte",
  "atk-s0507a:536_3": "ca kāle pañcannaṃ vassasatānaṃ matthake aññatarā itthī tattheva iṭṭhakavatiyaṃ aññatarasmiṃ",
  "atk-s0507a:536_4": "saṃsāramocakakule nibbattitvā micchādiṭṭhivasena bahū kīṭapaṭaṅge jīvitā voropetvā petesu nibbatti.",
  "atk-s0507a:537_0": "Sā pañca vassasatāni khuppipāsādidukkhaṃ anubhavitvā amhākaṃ bhagavati loke uppajjitvā",
  "atk-s0507a:537_1": "pavattitavaradhammacakke anukkamena rājagahaṃ upanissāya veḷuvane viharante punapi",
  "atk-s0507a:537_2": "iṭṭhakavatiyaṃyeva aññatarasmiṃ saṃsāramocakakuleyeva nibbattitvā yadā sattaṭṭhavassuddesikakāle",
  "atk-s0507a:537_3": "aññāhi dārikāhi saddhiṃ rathikāya kīḷanasamatthā ahosi, tadā āyasmā sāriputtatthero",
  "atk-s0507a:537_4": "tameva gāmaṃ upanissāya aruṇavatīvihāre viharanto ekadivasaṃ dvādasahi bhikkhūhi",
  "atk-s0507a:537_5": "saddhiṃ tassa gāmassa dvārasamīpena maggena atikkamati. Tasmiṃ khaṇe bahū gāmadārikā",
  "atk-s0507a:537_6": "gāmato nikkhamitvā dvārasamīpe kīḷantiyo pasannamānasā mātāpitūnaṃ paṭipattidassanena",
  "atk-s0507a:537_7": "vegenāgantvā theraṃ aññe ca bhikkhū pañcapatiṭṭhitena vandiṃsu. Sā panesā assaddhakulassa",
  "atk-s0507a:537_8": "dhītā cirakālaṃ aparicitakusalatāya sādhujanācāravirahitā anādarā alakkhikā viya",
  "atk-s0507a:537_9": "aṭṭhāsi. Thero tassā pubbacaritaṃ idāni ca saṃsāramocakakule nibbattanaṃ āyatiñca",
  "atk-s0507a:537_10": "niraye nibbattanārahataṃ disvā “sacāyaṃ maṃ vandissati, niraye na uppajjissati, petesu",
  "atk-s0507a:537_11": "nibbattitvāpi mamaṃyeva nissāya sampattiṃ paṭilabhissatī”ti ñatvā karuṇāsañcoditamānaso",
  "atk-s0507a:537_12": "tā dārikāyo āha – “tumhe bhikkhū vandatha, ayaṃ pana dārikā alakkhikā viya ṭhitā”ti.",
  "atk-s0507a:537_13": "Atha naṃ tā dārikā hatthesu pariggahetvā ākaḍḍhitvā balakkārena therassa pāde vandāpesuṃ.",
  "atk-s0507a:538_0": "Sā aparena samayena vayappattā dīgharājiyaṃ saṃsāramocakakule aññatarassa kumārassa",
  "atk-s0507a:538_1": "dinnā paripuṇṇagabbhā hutvā kālakatā petesu uppajjitvā naggā dubbaṇṇarūpā khuppipāsābhibhūtā",
  "atk-s0507a:538_2": "ativiya bībhacchadassanā vicarantī rattiyaṃ āyasmato sāriputtattherassa attānaṃ dassetvā",
  "atk-s0507a:538_3": "ekamantaṃ aṭṭhāsi. Taṃ disvā thero –",
  "atk-s0507a:539": "95.",
  "atk-s0507a:540": "“Naggā dubbaṇṇarūpāsi, kisā dhamanisanthatā;",
  "atk-s0507a:541": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a:542_0": "Gāthāya pucchi. Tattha dhamanisanthatāti nimmaṃsalohitatāya sirājālehi patthatagattā.",
  "atk-s0507a:542_1": "Upphāsuliketi uggataphāsulike. Kisiketi kisasarīre. Pubbepi “kisā”ti vatvā puna “kisike”ti",
  "atk-s0507a:542_2": "vacanaṃ aṭṭhicammanhārumattasarīratāya ativiya kisabhāvadassanatthaṃ vuttaṃ. Taṃ",
  "atk-s0507a:542_3": "sutvā petī attānaṃ pavedentī –",
  "atk-s0507a:543": "96.",
  "atk-s0507a:544": "“Ahaṃ bhadante petīmhi, duggatā yamalokikā;",
  "atk-s0507a:545": "Pāpakammaṃ karitvāna, petalokaṃ ito gatā”ti. – gāthaṃ vatvā puna therena –",
  "atk-s0507a:546": "97.",
  "atk-s0507a:547": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:548": "Kissakammavipākena, petalokaṃ ito gatā”ti. –",
  "atk-s0507a:549": "Katakammaṃ puṭṭhā “adānasīlā maccharinī hutvā petayoniyaṃ nibbattitvā evaṃ mahādukkhaṃ anubhavāmī”ti dassentī tisso gāthā abhāsi –",
  "atk-s0507a:550": "98.",
  "atk-s0507a:551": "“Anukampakā mayhaṃ nāhesuṃ bhante, pitā ca mātā athavāpi ñātakā;",
  "atk-s0507a:552": "Ye maṃ niyojeyyuṃ dadāhi dānaṃ, pasannacittā samaṇabrāhmaṇānaṃ.",
  "atk-s0507a:553": "99.",
  "atk-s0507a:554": "“Ito ahaṃ vassasatāni pañca, yaṃ evarūpā vicarāmi naggā;",
  "atk-s0507a:555": "Khudāya taṇhāya ca khajjamānā, pāpassa kammassa phalaṃ mamedaṃ.",
  "atk-s0507a:556": "100.",
  "atk-s0507a:557": "“Vandāmi taṃ ayya pasannacittā, anukampa maṃ vīra mahānubhāva;",
  "atk-s0507a:558": "Datvā ca me ādisa yañhi kiñci, mocehi maṃ duggatiyā bhadante”ti.",
  "atk-s0507a:559_0": "98. Tattha anukampakāti samparāyikena atthena anuggaṇhakā. Bhanteti theraṃ ālapati.",
  "atk-s0507a:559_1": "Ye maṃ niyojeyyunti mātā vā pitā vā atha vā ñātakā edisā pasannacittā hutvā “samaṇabrāhmaṇānaṃ",
  "atk-s0507a:559_2": "dadāhi dāna”nti ye maṃ niyojeyyuṃ, tādisā anukampakā mayhaṃ nāhesunti yojanā.",
  "atk-s0507a:560_0": "99. Ito ahaṃ vassasatāni pañca, yaṃ evarūpā vicarāmi naggāti idaṃ sā petī ito tatiyāya",
  "atk-s0507a:560_1": "jātiyā attano petattabhāvaṃ anussaritvā idānipi tathā pañcavassasatāni vicarāmīti",
  "atk-s0507a:560_2": "adhippāyenāha. Tattha yanti yasmā, dānādīnaṃ puññānaṃ akatattā evarūpā naggā petī",
  "atk-s0507a:560_3": "hutvā ito paṭṭhāya vassasatāni pañca vicarāmīti yojanā. Taṇhāyāti pipāsāya. Khajjamānāti",
  "atk-s0507a:560_4": "khādiyamānā, bādhiyamānāti attho.",
  "atk-s0507a:561_0": "100. Vandāmi taṃ ayya pasannacittāti ayya, tamahaṃ pasannacittā hutvā vandāmi, ettakameva",
  "atk-s0507a:561_1": "puññaṃ idāni mayā kātuṃ sakkāti dasseti. Anukampa manti anuggaṇha mamaṃ uddissa anuddayaṃ",
  "atk-s0507a:561_2": "karohi. Datvā ca me ādisa yañhi kiñcīti kiñcideva deyyadhammaṃ samaṇabrāhmaṇānaṃ",
  "atk-s0507a:561_3": "datvā taṃ dakkhiṇaṃ mayhaṃ ādisa, tena me ito petayonito mokkho bhavissatīti adhippāyena",
  "atk-s0507a:561_4": "vadati. Tenevāha “mocehi maṃ duggatiyā bhadante”ti.",
  "atk-s0507a:562": "Evaṃ petiyā vutte yathā so thero paṭipajji, taṃ dassetuṃ saṅgītikārehi tisso gāthā vuttā –",
  "atk-s0507a:563": "101.",
  "atk-s0507a:564": "“Sādhūti so paṭissutvā, sāriputtonukampako;",
  "atk-s0507a:565": "Bhikkhūnaṃ ālopaṃ datvā, pāṇimattañca coḷakaṃ;",
  "atk-s0507a:566": "Thālakassa ca pānīyaṃ, tassā dakkhiṇamādisi.",
  "atk-s0507a:567": "102.",
  "atk-s0507a:568": "“Samanantarānuddiṭṭhe, vipāko udapajjatha;",
  "atk-s0507a:569": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a:570": "103.",
  "atk-s0507a:571": "“Tato suddhā sucivasanā, kāsikuttamadhārinī;",
  "atk-s0507a:572": "Vicittavatthābharaṇā, sāriputtaṃ upasaṅkamī”ti.",
  "atk-s0507a:573_0": "101-103. Tattha bhikkhūnanti bhikkhuno, vacanavipallāsena hetaṃ vuttaṃ. “Ālopaṃ bhikkhuno",
  "atk-s0507a:573_1": "datvā”ti keci paṭhanti. Ālopanti kabaḷaṃ, ekālopamattaṃ bhojananti attho. Pāṇimattañca",
  "atk-s0507a:573_2": "coḷakanti ekahatthappamāṇaṃ coḷakhaṇḍanti attho. Thālakassa ca pānīyanti ekathālakapūraṇamattaṃ",
  "atk-s0507a:573_3": "udakaṃ. Sesaṃ khallāṭiyapetavatthusmiṃ vuttanayameva.",
  "atk-s0507a:574_0": "Athāyasmā sāriputto taṃ petiṃ pīṇindriyaṃ parisuddhachavivaṇṇaṃ dibbavatthābharaṇālaṅkāraṃ",
  "atk-s0507a:574_1": "samantato attano pabhāya obhāsentiṃ attano santikaṃ upagantvā ṭhitaṃ disvā paccakkhato",
  "atk-s0507a:574_2": "kammaphalaṃ tāya vibhāvetukāmo hutvā tisso gāthā abhāsi –",
  "atk-s0507a:575": "104.",
  "atk-s0507a:576": "“Abhikkantena vaṇṇena, yā tvaṃ tiṭṭhasi devate;",
  "atk-s0507a:577": "Obhāsentī disā sabbā, osadhī viya tārakā.",
  "atk-s0507a:578": "105.",
  "atk-s0507a:579": "“Kena tetādiso vaṇṇo, kena te idha mijjhati;",
  "atk-s0507a:580": "Uppajjanti ca te bhogā, ye keci manaso piyā.",
  "atk-s0507a:581": "106.",
  "atk-s0507a:582": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0507a:583": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0507a:584_0": "104. Tattha abhikkantenāti atimanāpena, abhirūpenāti attho. Vaṇṇenāti chavivaṇṇena.",
  "atk-s0507a:584_1": "Obhāsentī disā sabbāti sabbāpi dasa disā jotentī ekālokaṃ karontī. Yathā kinti āha",
  "atk-s0507a:584_2": "“osadhī viya tārakā”ti. Ussannā pabhā etāya dhīyati, osadhānaṃ vā anubalappadāyikāti",
  "atk-s0507a:584_3": "katvā “osadhī”ti laddhanāmā tārakā yathā samantato ālokaṃ kurumānā tiṭṭhati, evameva",
  "atk-s0507a:584_4": "tvaṃ sabbadisā obhāsentīti attho.",
  "atk-s0507a:585_0": "105. Kenāti kiṃ-saddo pucchāyaṃ. Hetuatthe cetaṃ karaṇavacanaṃ, kena hetunāti attho.",
  "atk-s0507a:585_1": "Teti tava. Etādisoti ediso, etarahi yathādissamānoti vuttaṃ hoti. Kena te idha mijjhatīti",
  "atk-s0507a:585_2": "kena puññavisesena idha imasmiṃ ṭhāne idāni tayā labbhamānaṃ sucaritaphalaṃ ijjhati",
  "atk-s0507a:585_3": "nipphajjati. Uppajjantīti nibbattanti. Bhogāti paribhuñjitabbaṭṭhena “bhogā”ti laddhanāmā",
  "atk-s0507a:585_4": "vatthābharaṇādivittūpakaraṇavisesā. Ye kecīti bhoge anavasesato byāpetvā saṅgaṇhāti.",
  "atk-s0507a:585_5": "Anavasesabyāpako hi ayaṃ niddeso yathā “ye keci saṅkhārā”ti. Manaso piyāti manasā",
  "atk-s0507a:585_6": "piyāyitabbā, manāpiyāti attho.",
  "atk-s0507a:586_0": "106. Pucchāmīti pucchaṃ karomi, ñātuṃ icchāmīti attho. Tanti tvaṃ. Devīti dibbānabhāvasamaṅgitāya,",
  "atk-s0507a:586_1": "devi. Tenāha “mahānubhāve”ti. Manussabhūtāti manussesu jātā manussabhāvaṃ pattā.",
  "atk-s0507a:586_2": "Idaṃ yebhuyyena sattā manussattabhāve ṭhitā puññāni karontīti katvā vuttaṃ. Ayametāyaṃ",
  "atk-s0507a:586_3": "gāthānaṃ saṅkhepato attho, vitthārato pana paramatthadīpaniyaṃ vimānavatthuaṭṭhakathāyaṃ",
  "atk-s0507a:586_4": "vuttanayeneva veditabbo.",
  "atk-s0507a:587": "Evaṃ puna therena puṭṭhā petī tassā sampattiyā laddhakāraṇaṃ pakāsentī sesagāthā abhāsi –",
  "atk-s0507a:588": "107.",
  "atk-s0507a:589": "“Uppaṇḍukiṃ kisaṃ chātaṃ, naggaṃ sampatitacchaviṃ;",
  "atk-s0507a:590": "Muni kāruṇiko loke, taṃ maṃ addakkhi duggataṃ.",
  "atk-s0507a:591": "108.",
  "atk-s0507a:592": "“Bhikkhūnaṃ ālopaṃ datvā, pāṇimattañca coḷakaṃ;",
  "atk-s0507a:593": "Thālakassa ca pānīyaṃ, mama dakkhiṇamādisi.",
  "atk-s0507a:594": "109.",
  "atk-s0507a:595": "“Ālopassa phalaṃ passa, bhattaṃ vassasataṃ dasa;",
  "atk-s0507a:596": "Bhuñjāmi kāmakāminī, anekarasabyañjanaṃ.",
  "atk-s0507a:597": "110.",
  "atk-s0507a:598": "“Pāṇimattassa coḷassa, vipākaṃ passa yādisaṃ;",
  "atk-s0507a:599": "Yāvatā nandarājassa, vijitasmiṃ paṭicchadā.",
  "atk-s0507a:600": "111.",
  "atk-s0507a:601": "“Tato bahutarā bhante, vatthānacchādanāni me;",
  "atk-s0507a:602": "Koseyyakambalīyāni, khomakappāsikāni ca.",
  "atk-s0507a:603": "112.",
  "atk-s0507a:604": "“Vipulā ca mahagghā ca, tepākāsevalambare;",
  "atk-s0507a:605": "Sāhaṃ taṃ paridahāmi, yaṃ yañhi manaso piyaṃ.",
  "atk-s0507a:606": "113.",
  "atk-s0507a:607": "“Thālakassa ca pānīyaṃ, vipākaṃ passa yādisaṃ;",
  "atk-s0507a:608": "Gambhīrā caturassā ca, pokkharañño sunimmitā.",
  "atk-s0507a:609": "114.",
  "atk-s0507a:610": "“Setodakā suppatitthā, sītā appaṭigandhiyā;",
  "atk-s0507a:611": "Padumuppalasañchannā, vārikiñjakkhapūritā.",
  "atk-s0507a:612": "115.",
  "atk-s0507a:613": "“Sāhaṃ ramāmi kīḷāmi, modāmi akutobhayā;",
  "atk-s0507a:614": "Muniṃ kāruṇikaṃ loke, bhante vanditumāgatā”ti.",
  "atk-s0507a:615_0": "107. Tattha uppaṇḍukinti uppaṇḍukajātaṃ. Chātanti bubhukkhitaṃ khudāya abhibhūtaṃ.",
  "atk-s0507a:615_1": "Sampatitacchavinti chinnabhinnasarīracchaviṃ. Loketi idaṃ “kāruṇiko”ti ettha vuttakaruṇāya",
  "atk-s0507a:615_2": "visayadassanaṃ. Taṃ manti tādisaṃ mamaṃ, vuttanayena ekantato karuṇaṭṭhāniyaṃ maṃ.",
  "atk-s0507a:615_3": "Duggatanti duggatiṃ gataṃ.",
  "atk-s0507a:616_0": "108-109. Bhikkhūnaṃ ālopaṃ datvātiādi therena attano karuṇāya katākāradassanaṃ. Tattha",
  "atk-s0507a:616_1": "bhattanti odanaṃ, dibbabhojananti attho. Vassasataṃ dasāti dasa vassasatāni, vassasahassanti",
  "atk-s0507a:616_2": "vuttaṃ hoti. Accantasaṃyoge cetaṃ upayogavacanaṃ. Bhuñjāmi kāmakāminī, anekarasabyañjananti",
  "atk-s0507a:616_3": "aññehipi kāmetabbakāmehi samannāgatā anekarasabyañjanaṃ bhattaṃ bhuñjāmīti yojanā.",
  "atk-s0507a:617_0": "110. Coḷassāti deyyadhammasīsena tabbisayaṃ dānamayaṃ puññameva dasseti. Vipākaṃ",
  "atk-s0507a:617_1": "passa yādisanti tassa coḷadānassa vipākasaṅkhātaṃ phalaṃ passa, bhante. Taṃ pana",
  "atk-s0507a:617_2": "yādisaṃ yathārūpaṃ, kinti ceti āha “yāvatā nandarājassā”tiādi.",
  "atk-s0507a:618_0": "Tattha koyaṃ nandarājā nāma? Atīte kira dasavassasahassāyukesu manussesu bārāṇasivāsī",
  "atk-s0507a:618_1": "eko kuṭumbiko araññe jaṅghāvihāraṃ vicaranto araññaṭṭhāne aññataraṃ paccekabuddhaṃ",
  "atk-s0507a:618_2": "addasa. So paccekabuddho tattha cīvarakammaṃ karonto anuvāte appahonte saṃharitvāva",
  "atk-s0507a:618_3": "ṭhapetuṃ āraddho. So kuṭumbiko taṃ disvā, “bhante, kiṃ karothā”ti vatvā tena appicchatāya",
  "atk-s0507a:618_4": "kiñci avuttepi “cīvaradussaṃ nappahotī”ti ñatvā attano uttarāsaṅgaṃ paccekabuddhassa",
  "atk-s0507a:618_5": "pādamūle ṭhapetvā agamāsi. Paccekabuddho taṃ gahetvā anuvātaṃ āropento cīvaraṃ katvā",
  "atk-s0507a:618_6": "pārupi. So kuṭumbikā jīvitapariyosāne kālaṃ katvā tāvatiṃsabhavane nibbattitvā tattha",
  "atk-s0507a:618_7": "yāvatāyukaṃ dibbasampattiṃ anubhavitvā tato cavitvā bārāṇasito yojanamatte ṭhāne",
  "atk-s0507a:618_8": "aññatarasmiṃ gāme amaccakule nibbatti.",
  "atk-s0507a:619_0": "Tassa vayappattakāle tasmiṃ gāme nakkhattaṃ saṅghuṭṭhaṃ ahosi. So mātaraṃ āha – “amma,",
  "atk-s0507a:619_1": "sāṭakaṃ me dehi, nakkhattaṃ kīḷissāmī”ti. Sā sudhotavatthaṃ nīharitvā adāsi. “Amma,",
  "atk-s0507a:619_2": "thūlaṃ ida”nti. Aññaṃ nīharitvā adāsi, tampi paṭikkhipi. Atha naṃ mātā āha – “tāta,",
  "atk-s0507a:619_3": "yādise gehe mayaṃ jātā, natthi no ito sukhumatarassa vatthassa paṭilābhāya puñña”nti.",
  "atk-s0507a:619_4": "“Labhanaṭṭhānaṃ gacchāmi, ammā”ti. “Gaccha, putta, ahaṃ ajjeva tuyhaṃ bārāṇasinagare",
  "atk-s0507a:619_5": "rajjapaṭilābhaṃ icchāmī”ti. So “sādhu, ammā”ti mātaraṃ vanditvā padakkhiṇaṃ katvā",
  "atk-s0507a:619_6": "āha – “gacchāmi, ammā”ti. “Gaccha, tātā”ti. Evaṃ kirassā cittaṃ ahosi – “kahaṃ gamissati,",
  "atk-s0507a:619_7": "idha vā ettha vā gehe nisīdissatī”ti. So pana puññaniyāmena codiyamāno gāmato nikkhamitvā",
  "atk-s0507a:619_8": "bārāṇasiṃ gantvā maṅgalasilāpaṭṭe sasīsaṃ pārupitvā nipajji. So ca bārāṇasirañño",
  "atk-s0507a:619_9": "kālakatassa sattamo divaso hoti.",
  "atk-s0507a:620_0": "Amaccā ca purohito ca rañño sarīrakiccaṃ katvā rājaṅgaṇe nisīditvā mantayiṃsu – “rañño",
  "atk-s0507a:620_1": "ekā dhītā atthi, putto natthi, arājakaṃ rajjaṃ na tiṭṭhati, phussarathaṃ vissajjemā”ti.",
  "atk-s0507a:620_2": "Te kumudavaṇṇe cattāro sindhave yojetvā setacchattappamukhaṃ pañcavidhaṃ rājakakudhabhaṇḍaṃ",
  "atk-s0507a:620_3": "rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho",
  "atk-s0507a:620_4": "pācīnadvārena nikkhamitvā uyyānābhimukkho ahosi. “Paricayena uyyānābhimukho gacchati,",
  "atk-s0507a:620_5": "nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ",
  "atk-s0507a:620_6": "katvā ārohanasajjo hutvā aṭṭhāsi, purohito pārupanakaṇṇaṃ apanetvā pādatalāni olokento",
  "atk-s0507a:620_7": "“tiṭṭhatu ayaṃ dīpo, dvisahassadīpaparivāresu catūsu mahādīpesu ekarajjaṃ kāretuṃ",
  "atk-s0507a:620_8": "yutto”ti vatvā “tūriyāni paggaṇhatha, punapi paggaṇhathā”ti tikkhattuṃ tūriyāni paggaṇhāpesi.",
  "atk-s0507a:621_0": "Atha kumāro mukhaṃ vivaritvā oloketvā “kena kammena āgatattha, tātā”ti āha. “Deva,",
  "atk-s0507a:621_1": "tumhākaṃ rajjaṃ pāpuṇātī”ti. “Tumhākaṃ rājā kaha”nti? “Divaṅgato, sāmī”ti. “Kati",
  "atk-s0507a:621_2": "divasā atikkantā”ti? “Ajja sattamo divaso”ti. “Putto vā dhītā vā natthī”ti? “Dhītā",
  "atk-s0507a:621_3": "atthi, deva, putto natthī”ti. “Tena hi karissāmi rajja”nti. Te tāvadeva abhisekamaṇḍapaṃ",
  "atk-s0507a:621_4": "katvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.",
  "atk-s0507a:622_0": "Athassa katābhisekassa satasahassagghanikaṃ vatthaṃ upanesuṃ. So “kimidaṃ, tātā”ti",
  "atk-s0507a:622_1": "āha. “Nivāsanavatthaṃ, devā”ti. “Nanu, tātā, thūla”nti? “Manussānaṃ paribhogavatthesu",
  "atk-s0507a:622_2": "ito sukhumataraṃ natthi, devā”ti. “Tumhākaṃ rājā evarūpaṃ nivāsesī”ti? “Āma, devā”ti.",
  "atk-s0507a:622_3": "“Na maññe puññavā tumhākaṃ rājā suvaṇṇabhiṅkāraṃ āharatha, labhissāmi vattha”nti.",
  "atk-s0507a:622_4": "Suvaṇṇabhiṅkāraṃ āhariṃsu. So uṭṭhāya hatthe dhovitvā mukhaṃ vikkhāletvā hatthena",
  "atk-s0507a:622_5": "udakaṃ ādāya puratthimadisāyaṃ abbhukkiri. Tadā ghanapathaviṃ bhinditvā aṭṭha kapparukkhā",
  "atk-s0507a:622_6": "uṭṭhahiṃsu. Puna udakaṃ gahetvā dakkhiṇāya pacchimāya uttarāyāti evaṃ catūsu disāsu",
  "atk-s0507a:622_7": "abbhukkiri. Sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu. Ekekāya",
  "atk-s0507a:622_8": "disāya soḷasa soḷasa katvā catusaṭṭhi kammarukkhāti keci vadanti. So ekaṃ dibbadussaṃ",
  "atk-s0507a:622_9": "nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti",
  "atk-s0507a:622_10": "bheriṃ carāpethā”ti vatvā chattaṃ ussāpetvā alaṅkatapaṭiyatto hatthikkhandhavaragato",
  "atk-s0507a:622_11": "nagaraṃ pavisitvā pāsādaṃ āruyha mahāsampattiṃ anubhavi.",
  "atk-s0507a:623_0": "Evaṃ gacchante kāle ekadivasaṃ devī rañño sampattiṃ disvā “aho tapassī”ti kāruññākāraṃ",
  "atk-s0507a:623_1": "dassesi. “Kimidaṃ, devī”ti ca puṭṭhā “atimahatī te, deva, sampatti. Atīte addhani",
  "atk-s0507a:623_2": "kalyāṇaṃ akattha, idāni anāgatassa atthāya kusalaṃ na karothā”ti āha. “Kassa dema?",
  "atk-s0507a:623_3": "Sīlavanto natthī”ti. “Asuñño, deva, jambudīpo arahantehi, tumhe dānameva sajjetha,",
  "atk-s0507a:623_4": "ahaṃ arahante lacchāmī”ti āha. Punadivase rājā mahārahaṃ dānaṃ sajjāpesi. Devī “sace",
  "atk-s0507a:623_5": "imissāya disāya arahanto atthi, idhāgantvā amhākaṃ bhikkhaṃ gaṇhantū”ti adhiṭṭhahitvā",
  "atk-s0507a:623_6": "uttaradisābhimukhā urena nipajji. Nipannamattāya eva deviyā himavante vasantānaṃ",
  "atk-s0507a:623_7": "padumavatiyā puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho",
  "atk-s0507a:623_8": "bhātike āmantesi – “mārisā nandarājā tumhe nimanteti, adhivāsetha tassā”ti. Te adhivāsetvā",
  "atk-s0507a:623_9": "tāvadeva ākāsenāgantvā uttaradvāre otariṃsu. Manussā “pañcasatā, deva, paccekabuddhā",
  "atk-s0507a:623_10": "āgatā”ti rañño ārocesuṃ. Rājā saddhiṃ deviyā āgantvā vanditvā pattaṃ gahetvā paccekabuddhe",
  "atk-s0507a:623_11": "pāsādaṃ āropetvā tattha tesaṃ dānaṃ datvā bhattakiccāvasāne rājā saṅghattherassa,",
  "atk-s0507a:623_12": "devī saṅghanavakassa pādamūle nipajjitvā “ayyā, paccayehi na kilamissanti, mayaṃ",
  "atk-s0507a:623_13": "puññena na hāyissāma, amhākaṃ idha nivāsāya paṭiññaṃ dethā”ti paṭiññaṃ kāretvā uyyāne",
  "atk-s0507a:623_14": "nivāsaṭṭhānāni kāretvā yāvajīvaṃ paccekabuddhe upaṭṭhahitvā tesu parinibbutesu sādhukīḷitaṃ",
  "atk-s0507a:623_15": "kāretvā gandhadāruādīhi sarīrakiccaṃ kāretvā dhātuyo gahetvā cetiyaṃ patiṭṭhāpetvā",
  "atk-s0507a:623_16": "“evarūpānampi nāma mahānubhāvānaṃ mahesīnaṃ maraṇaṃ bhavissati, kimaṅgaṃ pana mādisāna”nti",
  "atk-s0507a:623_17": "saṃvegajāto jeṭṭhaputtaṃ rajje patiṭṭhāpetvā sayaṃ tāpasapabbajjaṃ pabbaji. Devīpi",
  "atk-s0507a:623_18": "“raññe pabbajite ahaṃ kiṃ karissāmī”ti pabbaji. Dvepi uyyāne vasantā jhānāni nibbattetvā",
  "atk-s0507a:623_19": "jhānasukhena vītināmetvā āyupariyosāne brahmaloke nibbattiṃsu. So kira nandarājā",
  "atk-s0507a:623_20": "amhākaṃ satthu mahāsāvako mahākassapatthero ahosī, tassa aggamahesī bhaddā kāpilānī nāma.",
  "atk-s0507a:624_0": "Ayaṃ pana nandarājā dasa vassasahassāni sayaṃ dibbavatthāni paridahanto sabbameva",
  "atk-s0507a:624_1": "attano vijitaṃ uttarakurusadisaṃ karonto āgatāgatānaṃ manussānaṃ dibbadussāni adāsi.",
  "atk-s0507a:624_2": "Tayidaṃ dibbavatthasamiddhiṃ sandhāya sā petī āha “yāvatā nandarājassa, vijitasmiṃ",
  "atk-s0507a:624_3": "paṭicchadā”ti. Tattha vijitasminti raṭṭhe. Paṭicchadāti vatthāni. Tāni hi paṭicchādenti",
  "atk-s0507a:624_4": "etehīti “paṭicchadā”ti vuccanti.",
  "atk-s0507a:625_0": "111. Idāni sā petī “nandarājasamiddhitopi etarahi mayhaṃ samiddhi vipulatarā”ti dassentī",
  "atk-s0507a:625_1": "“tato bahutarā, bhante, vatthānacchādanāni me”tiādimāha. Tattha tatoti nandarājassa",
  "atk-s0507a:625_2": "pariggahabhūtavatthatopi bahutarāni mayhaṃ vatthacchādanānīti attho. Vatthānacchādanānīti",
  "atk-s0507a:625_3": "nivāsanavatthāni ceva pārupanavatthāni ca. Koseyyakambalīyānīti koseyyāni ceva kambalāni",
  "atk-s0507a:625_4": "ca. Khomakappāsikānīti khomavatthāni ceva kappāsamayavatthāni ca.",
  "atk-s0507a:626_0": "112. Vipulāti āyāmato ca vitthārato ca vipulā. Mahagghāti mahagghavasena mahantā",
  "atk-s0507a:626_1": "mahārahā. Ākāsevalambareti ākāseyeva olambamānā tiṭṭhanti. Yaṃ yañhi manaso piyanti",
  "atk-s0507a:626_2": "yaṃ yaṃ mayhaṃ manaso piyaṃ, taṃ taṃ gahetvā paridahāmi pārupāmi cāti yojanā.",
  "atk-s0507a:627_0": "113. Thālakassa ca pānīyaṃ, vipākaṃ passa yādisanti thālakapūraṇamattaṃ pānīyaṃ dinnaṃ",
  "atk-s0507a:627_1": "anumoditaṃ, tassa pana vipākaṃ yādisaṃ yāva mahantaṃ passāti dassentī “gambhīrā caturassā",
  "atk-s0507a:627_2": "cā”tiādimāha. Tattha gambhīrāti agādhā. Caturassāti caturassasaṇṭhānā. Pokkharaññoti",
  "atk-s0507a:627_3": "pokkharaṇiyo. Sunimmitāti kammānubhāveneva suṭṭhu nimmitā.",
  "atk-s0507a:628_0": "114. Setodakāti setaudakā setavālukasamparikiṇṇā. Suppatitthāti sundaratitthā. Sītāti",
  "atk-s0507a:628_1": "sītalodakā. Appaṭigandhiyāti paṭikūlagandharahitā surabhigandhā. Vārikiñjakkhapūritāti",
  "atk-s0507a:628_2": "kamalakuvalayādīnaṃ kesarasañchannena vārinā paripuṇṇā.",
  "atk-s0507a:629_0": "115. Sāhanti sā ahaṃ. Ramāmīti ratiṃ vindāmi. Kīḷāmīti indriyāni paricāremi. Modāmīti",
  "atk-s0507a:629_1": "bhogasampattiyā pamuditā homi. Akutobhayāti kutocipi asañjātabhayā, serī sukhavihārinī",
  "atk-s0507a:629_2": "homi. Bhante, vanditumāgatāti, bhante, imissā dibbasampattiyā paṭilābhassa kāraṇabhūtaṃ",
  "atk-s0507a:629_3": "tvaṃ vandituṃ āgatā upagatāti attho. Yaṃ panettha atthato avibhattaṃ, taṃ tattha tattha vuttameva.",
  "atk-s0507a:630_0": "Evaṃ tāya petiyā vutte āyasmā sāriputto iṭṭhakavatiyaṃ dīgharājiyanti gāmadvayavāsikesu",
  "atk-s0507a:630_1": "attano santikaṃ upagatesu manussesu imamatthaṃ vitthārato kathento saṃvejetvā saṃsāramocanapāpakammato",
  "atk-s0507a:630_2": "mocetvā upāsakabhāve patiṭṭhāpesi. Sā pavatti bhikkhūsu pākaṭā jātā. Taṃ bhikkhū",
  "atk-s0507a:630_3": "bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ",
  "atk-s0507a:630_4": "desesi, sā desanā mahājanassa sātthikā ahosīti.",
  "atk-s0507a:631": "Saṃsāramocakapetivatthuvaṇṇanā niṭṭhitā.",
  "atk-s0507a:632": "2. Sāriputtattheramātupetivatthuvaṇṇanā",
  "atk-s0507a:633_0": "Naggā dubbaṇṇarūpāsīti idaṃ satthari veḷuvane viharante āyasmato sāriputtattherassa",
  "atk-s0507a:633_1": "ito pañcamāya jātiyā mātubhūtaṃ petiṃ ārabbha vuttaṃ. Ekadivasaṃ āyasmā ca sāriputto",
  "atk-s0507a:633_2": "āyasmā ca mahāmoggallāno āyasmā ca anuruddho āyasmā ca kappino rājagahassa avidūre",
  "atk-s0507a:633_3": "aññatarasmiṃ araññāyatane viharanti. Tena ca samayena bārāṇasiyaṃ aññataro brāhmaṇo",
  "atk-s0507a:633_4": "aḍḍho mahaddhano mahābhogo samaṇabrāhmaṇakapaṇaddhikavanibbakayācakānaṃ opānabhūto",
  "atk-s0507a:633_5": "annapānavatthasayanādīni deti. Dento ca āgatāgatānaṃ yathākālaṃ yathārahañca pādodakapādabbhañjanādidānānupubbakaṃ",
  "atk-s0507a:633_6": "sabbābhideyyaṃ paṭipanno hoti, purebhattaṃ bhikkhū annapānādinā sakkaccaṃ parivisati.",
  "atk-s0507a:633_7": "So desantaraṃ gacchanto bhariyaṃ āha – “bhoti, yathāpaññattaṃ imaṃ dānavidhiṃ aparihāpentī",
  "atk-s0507a:633_8": "sakkaccaṃ anupatiṭṭhāhī”ti. Sā “sādhū”ti paṭissuṇitvā tasmiṃ pakkante eva tāva bhikkhūnaṃ",
  "atk-s0507a:633_9": "paññattaṃ dānavidhiṃ pacchindi, addhikānaṃ pana nivāsatthāya upagatānaṃ gehapiṭṭhito",
  "atk-s0507a:633_10": "chaḍḍitaṃ jarasālaṃ dassesi “ettha vasathā”ti. Annapānādīnaṃ atthāya tattha addhikesu",
  "atk-s0507a:633_11": "āgatesu “gūthaṃ khādatha, muttaṃ pivatha, lohitaṃ pivatha, tumhākaṃ mātu matthaluṅgaṃ",
  "atk-s0507a:633_12": "khādathā”ti yaṃ yaṃ asuci jegucchaṃ, tassa tassa nāmaṃ gahetvā niṭṭhuraṃ vadati.",
  "atk-s0507a:634_0": "Sā aparena samayena kālaṃ katvā kammānubhāvukkhittā petayoniyaṃ nibbattitvā attano",
  "atk-s0507a:634_1": "vacīduccaritānurūpaṃ dukkhaṃ anubhavantī purimajātisambandhaṃ anussaritvā āyasmato",
  "atk-s0507a:634_2": "sāriputtassa santikaṃ upasaṅkamitukāmā tassa vihāradvāraṃ sampāpuṇi, tassa vihāradvāradevatāyo",
  "atk-s0507a:634_3": "vihārappavesanaṃ nivāresuṃ. Sā kira ito pañcamāya jātiyā therassa mātubhūtapubbā,",
  "atk-s0507a:634_4": "tasmā evamāha – “ahaṃ ayyassa sāriputtattherassa ito pañcamāya jātīyā mātā, detha",
  "atk-s0507a:634_5": "me dvārappavesanaṃ theraṃ daṭṭhu”nti. Taṃ sutvā devatā tassā pavesanaṃ anujāniṃsu.",
  "atk-s0507a:634_6": "Sā pavisitvā caṅkamanakoṭiyaṃ ṭhatvā therassa attānaṃ dassesi. Thero taṃ disvā karuṇāya",
  "atk-s0507a:634_7": "sañcoditamānaso hutvā –",
  "atk-s0507a:635": "116.",
  "atk-s0507a:636": "“Naggā dubbaṇṇarūpāsi, kisā dhamanisanthatā;",
  "atk-s0507a:637": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a:638": "Gāthāya pucchi. Sā therena puṭṭhā paṭivacanaṃ dentī –",
  "atk-s0507a:639": "117.",
  "atk-s0507a:640": "“Ahaṃ te sakiyā mātā, pubbe aññāsu jātīsu;",
  "atk-s0507a:641": "Upapannā pettivisayaṃ, khuppipāsasamappitā.",
  "atk-s0507a:642": "118.",
  "atk-s0507a:643": "“Chaḍḍitaṃ khipitaṃ kheḷaṃ, siṅghāṇikaṃ silesumaṃ;",
  "atk-s0507a:644": "Vasañca ḍayhamānānaṃ, vijātānañca lohitaṃ.",
  "atk-s0507a:645": "119.",
  "atk-s0507a:646": "“Vaṇikānañca yaṃ ghāna-sīsacchinnāna lohitaṃ;",
  "atk-s0507a:647": "Khudāparetā bhuñjāmi, icchipurisanissitaṃ.",
  "atk-s0507a:648": "120.",
  "atk-s0507a:649": "“Pubbalohitaṃ bhakkhāmi, pasūnaṃ mānusāna ca;",
  "atk-s0507a:650": "Aleṇā anagārā ca, nīlamañcaparāyaṇā.",
  "atk-s0507a:651": "121.",
  "atk-s0507a:652": "“Dehi puttaka me dānaṃ, datvā anvādisāhi me;",
  "atk-s0507a:653": "Appeva nāma mucceyyaṃ, pubbalohitabhojanā”ti. – pañcagāthā abhāsi;",
  "atk-s0507a:654_0": "117. Tattha ahaṃ te sakiyā mātāti ahaṃ tuyhaṃ jananibhāvato sakiyā mātā. Pubbe aññāsu",
  "atk-s0507a:654_1": "jātīsūti mātā hontīpi na imissaṃ jātiyaṃ, atha kho pubbe aññāsu jātīsu, ito pañcamiyanti",
  "atk-s0507a:654_2": "daṭṭhabbaṃ. Upapannā pettivisayanti paṭisandhivasena petalokaṃ upagatā. Khuppipāsasamappitāti",
  "atk-s0507a:654_3": "khudāya ca pipāsāya ca abhibhūtā, nirantaraṃ jighacchāpipāsāhi abhibhuyyamānāti attho.",
  "atk-s0507a:655_0": "118-119. Chaḍḍitanti ucchiṭṭhakaṃ, vantanti attho. Khipitanti khipitena saddhiṃ mukhato",
  "atk-s0507a:655_1": "nikkhantamalaṃ. Kheḷanti niṭṭhubhaṃ. Siṅghāṇikanti matthaluṅgato vissanditvā nāsikāya",
  "atk-s0507a:655_2": "nikkhantamalaṃ. Silesumanti semhaṃ. Vasañca ḍayhamānānanti citakasmiṃ ḍayhamānānaṃ",
  "atk-s0507a:655_3": "kaḷevarānaṃ vasātelañca. Vijātānañca lohitanti pasūtānaṃ itthīnaṃ lohitaṃ, gabbhamalaṃ",
  "atk-s0507a:655_4": "ca-saddena saṅgaṇhāti. Vaṇikānanti sañjātavaṇānaṃ. Yanti yaṃ lohitanti sambandho.",
  "atk-s0507a:655_5": "Ghānasīsacchinnānanti ghānacchinnānaṃ sīsacchinnānañca yaṃ lohitaṃ, taṃ bhuñjāmīti",
  "atk-s0507a:655_6": "yojanā. Desanāsīsametaṃ “ghānasīsacchinnāna”nti, yasmā hatthapādādicchinnānampi lohitaṃ",
  "atk-s0507a:655_7": "bhuñjāmiyeva. Tathā “vaṇikāna”nti iminā tesampi lohitaṃ saṅgahitanti daṭṭhabbaṃ.",
  "atk-s0507a:655_8": "Khudāparetāti jighacchābhibhūtā hutvā. Itthipurisanissitanti itthipurisasarīranissitaṃ",
  "atk-s0507a:655_9": "yathāvuttaṃ aññañca cammamaṃsanhārupubbādikaṃ paribhuñjāmīti dasseti.",
  "atk-s0507a:656_0": "120-121. Pasūnanti ajagomahiṃsādīnaṃ. Aleṇāti asaraṇā. Anagārāti anāvāsā. Nīlamañcaparāyaṇāti",
  "atk-s0507a:656_1": "susāne chaḍḍitamalamañcasayanā. Atha vā nīlāti chārikaṅgārabahulā susānabhūmi adhippetā,",
  "atk-s0507a:656_2": "taṃyeva mañcaṃ viya adhisayanāti attho. Anvādisāhi meti yathā dinnaṃ dakkhiṇaṃ mayhaṃ",
  "atk-s0507a:656_3": "upakappati, tathā uddisa pattidānaṃ dehi. Appeva nāma mucceyyaṃ, pubbalohitabhojanāti",
  "atk-s0507a:656_4": "tava uddisanena etasmā pubbalohitabhojanā petajīvikā api nāma mucceyyaṃ.",
  "atk-s0507a:657_0": "Taṃ sutvā āyasmā sāriputtatthero dutiyadivase mahāmoggallānattherādike tayo there",
  "atk-s0507a:657_1": "āmantetvā tehi saddhiṃ rājagahe piṇḍāya caranto rañño bimbisārassa nivesanaṃ agamāsi.",
  "atk-s0507a:657_2": "Rājā there disvā vanditvā “kiṃ, bhante, āgatatthā”ti āgamanakāraṇaṃ pucchi. Āyasmā",
  "atk-s0507a:657_3": "mahāmoggallāno taṃ pavattiṃ rañño ārocesi. Rājā “aññātaṃ, bhante”ti vatvā there vissajjetvā",
  "atk-s0507a:657_4": "sabbakammikaṃ amaccaṃ pakkosāpetvā āṇāpesi “nagarassa avidūre vivitte chāyūdakasampanne",
  "atk-s0507a:657_5": "ṭhāne catasso kuṭiyo kārehī”ti. Antepure ca pahonakavisesavasena tidhā vibhajitvā",
  "atk-s0507a:657_6": "catasso kuṭiyo paṭicchāpesi, sayañca tattha gantvā kātabbayuttakaṃ akāsi. Niṭṭhitāsu",
  "atk-s0507a:657_7": "kuṭikāsu sabbaṃ balikaraṇaṃ sajjāpetvā annapānavatthādīni buddhappamukhassa cātuddisassa",
  "atk-s0507a:657_8": "bhikkhusaṅghassa anucchavike sabbaparikkhāre ca upaṭṭhāpetvā āyasmato sāriputtattherassa",
  "atk-s0507a:657_9": "taṃ sabbaṃ niyyādesi. Atha thero taṃ petiṃ uddissa taṃ sabbaṃ buddhappamukhassa cātuddisassa",
  "atk-s0507a:657_10": "bhikkhusaṅghassa adāsi. Sā petī taṃ anumoditvā devaloke nibbattitvā sabbakāmasamiddhā",
  "atk-s0507a:657_11": "ca hutvā aparadivase āyasmato mahāmoggallānattherassa santikaṃ upagantvā vanditvā",
  "atk-s0507a:657_12": "aṭṭhāsi. Taṃ thero paṭipucchi, sā attano petūpapattiṃ puna devūpapattiñca vitthārato",
  "atk-s0507a:657_13": "kathesi. Tena vuttaṃ –",
  "atk-s0507a:658": "122.",
  "atk-s0507a:659": "“Mātuyā vacanaṃ sutvā, upatissonukampako;",
  "atk-s0507a:660": "Āmantayi moggallānaṃ, anuruddhañca kappinaṃ.",
  "atk-s0507a:661": "123.",
  "atk-s0507a:662": "“Catasso kuṭiyo katvā, saṅghe cātuddise adā;",
  "atk-s0507a:663": "Kuṭiyo annapānañca, mātu dakkhiṇamādisī.",
  "atk-s0507a:664": "124.",
  "atk-s0507a:665": "“Samanantarānuddiṭṭhe, vipāko udapajjatha;",
  "atk-s0507a:666": "Bhojanaṃ pānīyaṃ vatthaṃ, dakkhiṇāya idaṃ phalaṃ.",
  "atk-s0507a:667": "125.",
  "atk-s0507a:668": "“Tato suddhā sucivasanā, kāsikuttamadhārinī;",
  "atk-s0507a:669": "Vicittavatthābharaṇā, kolikaṃ upasaṅkamī”ti.",
  "atk-s0507a:670": "123. Tattha saṅghe cātuddise adāti cātuddisassa saṅghassa adāsi, niyyādesīti attho. Sesaṃ vuttatthameva.",
  "atk-s0507a:671": "Athāyasmā mahāmoggallāno taṃ petiṃ –",
  "atk-s0507a:672": "126.",
  "atk-s0507a:673": "“Abhikkantena vaṇṇena, yā tvaṃ tiṭṭhasi devate;",
  "atk-s0507a:674": "Obhāsentī disā sabbā, osadhī viya tārakā.",
  "atk-s0507a:675": "127.",
  "atk-s0507a:676": "“Kena tetādiso vaṇṇo, tena te idha mijjhati;",
  "atk-s0507a:677": "Uppajjanti ca te bhogā, ye keci manaso piyā.",
  "atk-s0507a:678": "128.",
  "atk-s0507a:679": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0507a:680": "Kenāsi evaṃ jalitānubhāvā,",
  "atk-s0507a:681": "Vaṇṇo ca te sabbadisā pabhāsatī”ti. – pucchi;",
  "atk-s0507a:682_0": "129-133. Atha sā “sāriputtassāhaṃ mātā”tiādinā vissajjesi. Sesaṃ vuttatthameva. Athāyasmā",
  "atk-s0507a:682_1": "mahāmoggallāno taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā",
  "atk-s0507a:682_2": "sampattaparisāya dhammaṃ desesi, sā desanā mahājanassa sātthikā ahosīti.",
  "atk-s0507a:683": "Sāriputtattheramātupetivatthuvaṇṇanā niṭṭhitā.",
  "atk-s0507a:684": "3. Mattāpetivatthuvaṇṇanā",
  "atk-s0507a:685_0": "Naggā dubbaṇṇarūpāsīti idaṃ satthari jetavane viharante mattaṃ nāma petiṃ ārabbha",
  "atk-s0507a:685_1": "vuttaṃ. Sāvatthiyaṃ kira aññataro kuṭumbiko saddho pasanno ahosi. Tassa bhariyā assaddhā",
  "atk-s0507a:685_2": "appasannā kodhanā vañjhā ca ahosi nāmena mattā nāma. Atha so kuṭumbiko kulavaṃsūpacchedanabhayena",
  "atk-s0507a:685_3": "sadisakulato tissaṃ nāma aññaṃ kaññaṃ ānesi. Sā ahosi saddhā pasannā sāmino ca piyā",
  "atk-s0507a:685_4": "manāpā, sā nacirasseva gabbhinī hutvā dasamāsaccayena puttaṃ vijāyi, “bhūto”tissa",
  "atk-s0507a:685_5": "nāmaṃ ahosi. Sā gehassāminī hutvā cattāro bhikkhū sakkaccaṃ upaṭṭhahi, vañjhā pana taṃ usūyati.",
  "atk-s0507a:686_0": "Tā ubhopi ekasmiṃ divase sīsaṃ nhatvā allakesā aṭṭhaṃsu, kuṭumbiko guṇavasena tissāya",
  "atk-s0507a:686_1": "ābaddhasineho manuññena hadayena tāya saddhiṃ bahuṃ sallapanto aṭṭhāsi. Taṃ asahamānā",
  "atk-s0507a:686_2": "mattā issāpakatā gehe sammajjitvā ṭhapitaṃ saṅkāraṃ tissāya matthake okiri. Sā aparena",
  "atk-s0507a:686_3": "samayena kālaṃ katvā petayoniyaṃ nibbattitvā attano kammabalena pañcavidhaṃ dukkhaṃ",
  "atk-s0507a:686_4": "anubhavati. Taṃ pana dukkhaṃ pāḷito eva viññāyati. Athekadivasaṃ sā petī sañjhāya",
  "atk-s0507a:686_5": "vītivattāya gehassa piṭṭhipasse nhāyantiyā tissāya attānaṃ dassesi. Taṃ disvā tissā –",
  "atk-s0507a:687": "134.",
  "atk-s0507a:688": "“Naggā dubbaṇṇarūpāsi, kisā dhamanisanthatā;",
  "atk-s0507a:689": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a:690": "Gāthāya paṭipucchi. Itarā –",
  "atk-s0507a:691": "135.",
  "atk-s0507a:692": "“Ahaṃ mattā tuvaṃ tissā, sapattī te pure ahuṃ;",
  "atk-s0507a:693": "Pāpakammaṃ karitvāna, petalokaṃ ito gatā”ti. –",
  "atk-s0507a:694": "Gāthāya paṭivacanaṃ adāsi. Tattha ahaṃ mattā tuvaṃ tissāti ahaṃ mattā nāma, tuvaṃ tissā nāma. Pureti purimattabhāve. Teti tuyhaṃ sapattī ahuṃ, ahosinti attho. Puna tissā –",
  "atk-s0507a:695": "136.",
  "atk-s0507a:696": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:697": "Kissakammavipākena, petalokaṃ ito gatā”ti. –",
  "atk-s0507a:698": "Gāthāya katakammaṃ pucchi. Puna itarā –",
  "atk-s0507a:699": "137.",
  "atk-s0507a:700": "“Caṇḍī ca pharusā cāsiṃ, issukī maccharī saṭhā;",
  "atk-s0507a:701": "Tāhaṃ duruttaṃ vatvāna, petalokaṃ ito gatā”ti. –",
  "atk-s0507a:702_0": "Gāthāya attanā katakammaṃ ācikkhi. Tattha caṇḍīti kodhanā. Pharusāti pharusavacanā.",
  "atk-s0507a:702_1": "Āsinti ahosiṃ. Tāhanti taṃ ahaṃ. Duruttanti dubbhāsitaṃ niratthakavacanaṃ. Ito parampi",
  "atk-s0507a:702_2": "tāsaṃ vacanapaṭivacanavaseneva gāthā pavattā –",
  "atk-s0507a:703": "138.",
  "atk-s0507a:704": "“Sabbaṃ ahampi jānāmi, yathā tvaṃ caṇḍikā ahu;",
  "atk-s0507a:705": "Aññañca kho taṃ pucchāmi, kenāsi paṃsukunthitā.",
  "atk-s0507a:706": "139.",
  "atk-s0507a:707": "“Sīsaṃnhātā tuvaṃ āsi, sucivatthā alaṅkatā;",
  "atk-s0507a:708": "Ahañca kho adhimattaṃ, samalaṅkatatarā tayā.",
  "atk-s0507a:709": "140.",
  "atk-s0507a:710": "“Tassā me pekkhamānāya, sāmikena samantayi;",
  "atk-s0507a:711": "Tato me issā vipulā, kodho me samajāyatha.",
  "atk-s0507a:712": "141.",
  "atk-s0507a:713": "“Tato paṃsuṃ gahetvāna, paṃsunā tañhi okiriṃ;",
  "atk-s0507a:714": "Tassakammavipākena, tenamhi paṃsukunthitā.",
  "atk-s0507a:715": "142.",
  "atk-s0507a:716": "“Sabbaṃ ahampi jānāmi, paṃsunā maṃ tvamokiri;",
  "atk-s0507a:717": "Aññañca kho taṃ pucchāmi, kena khajjasi kacchuyā.",
  "atk-s0507a:718": "143.",
  "atk-s0507a:719": "“Bhesajjahārī ubhayo, vanantaṃ agamimhase;",
  "atk-s0507a:720": "Tvañca bhesajjamāhari, ahañca kapikacchuno.",
  "atk-s0507a:721": "144.",
  "atk-s0507a:722": "“Tassā tyājānamānāya, seyyaṃ tyāhaṃ samokiriṃ;",
  "atk-s0507a:723": "Tassakammavipākena, tena khajjāmi kacchuyā.",
  "atk-s0507a:724": "145.",
  "atk-s0507a:725": "“Sabbaṃ ahampi jānāmi, seyyaṃ me tvaṃ samokiri;",
  "atk-s0507a:726": "Aññañca kho taṃ pucchāmi, kenāsi naggiyā tuvaṃ.",
  "atk-s0507a:727": "146.",
  "atk-s0507a:728": "“Sahāyānaṃ samayo āsi, ñātīnaṃ samitī ahu;",
  "atk-s0507a:729": "Tvañca āmantitā āsi, sasāminī no ca khohaṃ.",
  "atk-s0507a:730": "147.",
  "atk-s0507a:731": "“Tassā tyājānamānāya, dussaṃ tyāhaṃ apānudiṃ;",
  "atk-s0507a:732": "Tassakammavipākena, tenamhi naggiyā ahaṃ.",
  "atk-s0507a:733": "148.",
  "atk-s0507a:734": "“Sabbaṃ ahampi jānāmi, dussaṃ me tvaṃ apānudi;",
  "atk-s0507a:735": "Aññañca kho taṃ pucchāmi, kenāsi gūthagandhinī.",
  "atk-s0507a:736": "149.",
  "atk-s0507a:737": "“Tava gandhañca mālañca, paccagghañca vilepanaṃ;",
  "atk-s0507a:738": "Gūthakūpe atāresiṃ, taṃ pāpaṃ pakataṃ mayā;",
  "atk-s0507a:739": "Tassakammavipākena, tenamhi gūthagandhinī.",
  "atk-s0507a:740": "150.",
  "atk-s0507a:741": "“Sabbaṃ ahampi jānāmi, taṃ pāpaṃ pakataṃ tayā;",
  "atk-s0507a:742": "Aññañca kho taṃ pucchāmi, kenāsi duggatā tuvaṃ.",
  "atk-s0507a:743": "151.",
  "atk-s0507a:744": "“Ubhinnaṃ samakaṃ āsi, yaṃ gehe vijjate dhanaṃ;",
  "atk-s0507a:745": "Santesu deyyadhammesu, dīpaṃ nākāsimattano;",
  "atk-s0507a:746": "Tassakammavipākena, tenamhi duggatā ahaṃ.",
  "atk-s0507a:747": "152.",
  "atk-s0507a:748": "“Tadeva maṃ tvaṃ avaca, pāpakammaṃ nisevasi;",
  "atk-s0507a:749": "Na hi pāpehi kammehi, sulabhā hoti suggati.",
  "atk-s0507a:750": "153.",
  "atk-s0507a:751": "“Vāmato maṃ tvaṃ paccesi, athopi maṃ usūyasi;",
  "atk-s0507a:752": "Passa pāpānaṃ kammānaṃ, vipāko hoti yādiso.",
  "atk-s0507a:753": "154.",
  "atk-s0507a:754": "“Te gharā tā ca dāsiyo, tānevābharaṇānime;",
  "atk-s0507a:755": "Te aññe paricārenti, na bhogā honti sassatā.",
  "atk-s0507a:756": "155.",
  "atk-s0507a:757": "“Idāni bhūtassa pitā, āpaṇā gehamehiti;",
  "atk-s0507a:758": "Appeva te dade kiñci, mā su tāva ito agā.",
  "atk-s0507a:759": "156.",
  "atk-s0507a:760": "“Naggā dubbaṇṇarūpāmhi, kisā dhamanisanthatā;",
  "atk-s0507a:761": "Kopīnametaṃ itthīnaṃ, mā maṃ bhūtapitāddasa.",
  "atk-s0507a:762": "157.",
  "atk-s0507a:763": "“Handa kiṃ vā tyāhaṃ dammi, kiṃ vā teca karomahaṃ;",
  "atk-s0507a:764": "Yena tvaṃ sukhitā assa, sabbakāmasamiddhinī.",
  "atk-s0507a:765": "158.",
  "atk-s0507a:766": "“Cattāro bhikkhū saṅghato, cattāro pana puggale;",
  "atk-s0507a:767": "Aṭṭha bhikkhū bhojayitvā, mama dakkhiṇamādisa;",
  "atk-s0507a:768": "Tadāhaṃ sukhitā hessaṃ, sabbakāmasamiddhinī.",
  "atk-s0507a:769": "159.",
  "atk-s0507a:770": "“Sādhūti sā paṭissutvā, bhojayitvāṭṭha bhikkhavo;",
  "atk-s0507a:771": "Vatthehacchādayitvāna, tassā dakkhiṇamādisī.",
  "atk-s0507a:772": "160.",
  "atk-s0507a:773": "“Samanantarānuddiṭṭhe, vipāko udapajjatha;",
  "atk-s0507a:774": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a:775": "161.",
  "atk-s0507a:776": "“Tato suddhā sucivasanā, kāsikuttamadhārinī;",
  "atk-s0507a:777": "Vicittavatthābharaṇā, sapattiṃ upasaṅkami.",
  "atk-s0507a:778": "162.",
  "atk-s0507a:779": "“Abhikkantena vaṇṇena, yā tvaṃ tiṭṭhasi devate;",
  "atk-s0507a:780": "Obhāsentī disā sabbā, osadhī viya tārakā.",
  "atk-s0507a:781": "163.",
  "atk-s0507a:782": "“Kena tetādiso vaṇṇo, kena te idha mijjhati;",
  "atk-s0507a:783": "Uppajjanti ca te bhogā, ye keci manaso piyā.",
  "atk-s0507a:784": "164.",
  "atk-s0507a:785": "“Pucchāmi taṃ devi mahānubhāve, manussabhūtā kimakāsī puññaṃ;",
  "atk-s0507a:786": "Kenāsi evaṃ jalitānubhāvā, vaṇṇo ca te sabbadisā pabhāsatīti.",
  "atk-s0507a:787": "165.",
  "atk-s0507a:788": "“Ahaṃ mattā tuvaṃ tissā, sapattī te pure ahuṃ;",
  "atk-s0507a:789": "Pāpakammaṃ karitvāna, petalokaṃ ito gatā.",
  "atk-s0507a:790": "166.",
  "atk-s0507a:791": "“Tava dinnena dānena, modāmi akutobhayā;",
  "atk-s0507a:792": "Ciraṃ jīvāhi bhagini, saha sabbehi ñātibhi;",
  "atk-s0507a:793": "Asokaṃ virajaṃ ṭhānaṃ, āvāsaṃ vasavattinaṃ.",
  "atk-s0507a:794": "167.",
  "atk-s0507a:795": "“Idha dhammaṃ caritvāna, dānaṃ datvāna sobhane;",
  "atk-s0507a:796": "Vineyya maccheramalaṃ samūlaṃ, aninditā saggamupehi ṭhāna”nti.",
  "atk-s0507a:797_0": "138. Tattha sabbaṃ ahampi jānāmi, yathā tvaṃ caṇḍikā ahūti “caṇḍī ca pharusā cāsi”nti",
  "atk-s0507a:797_1": "yaṃ tayā vuttaṃ, taṃ sabbaṃ ahampi jānāmi, yathā tvaṃ caṇḍikā kodhanā pharusavacanā",
  "atk-s0507a:797_2": "issukī maccharī saṭhā ca ahosi. Aññañca kho taṃ pucchāmīti aññaṃ puna taṃ idāni pucchāmi.",
  "atk-s0507a:797_3": "Kenāsi paṃsukunthitāti kena kammena saṅkārapaṃsūti oguṇṭhitā sabbaso okiṇṇasarīrā ahūti attho.",
  "atk-s0507a:798_0": "139-40. Sīsaṃnhātāti sasīsaṃ nhātā. Adhimattanti adhikataraṃ. Samalaṅkatatarāti sammā",
  "atk-s0507a:798_1": "atisayena alaṅkatā. “Adhimattā”ti vā pāṭho, ativiya mattā mānamadamattā, mānanissitāti",
  "atk-s0507a:798_2": "attho. Tayāti bhotiyā. Sāmikena samantayīti sāmikena saddhiṃ allopasallāpavasena kathesi.",
  "atk-s0507a:799_0": "142-144. Khajjasi kacchuyāti kacchurogena khādīyasi, bādhīyasīti attho. Bhesajjahārīti",
  "atk-s0507a:799_1": "bhesajjahāriniyo osadhahārikāyo. Ubhayoti duve, tvañca ahañcāti attho. Vanantanti",
  "atk-s0507a:799_2": "vanaṃ. Tvañca bhesajjamāharīti tvaṃ vejjehi vuttaṃ attano upakārāvahaṃ bhesajjaṃ",
  "atk-s0507a:799_3": "āhari. Ahañca kapikacchunoti ahaṃ pana kapikacchuphalāni duphassaphalāni āhariṃ.",
  "atk-s0507a:799_4": "Kapikacchūti vā sayaṃbhūtā vuccati, tasmā sayaṃbhūtāya pattaphalāni āharinti attho.",
  "atk-s0507a:799_5": "Seyyaṃ tyāhaṃ samokirinti tava seyyaṃ ahaṃ kapikacchuphalapattehi samantato avakiriṃ.",
  "atk-s0507a:800_0": "146-147. Sahāyānanti mittānaṃ. Samayoti samāgamo. Ñātīnanti bandhūnaṃ. Samitīti sannipāto.",
  "atk-s0507a:800_1": "Āmantitāti maṅgalakiriyāvasena nimantitā. Sasāminīti sabhattikā, saha bhattunāti",
  "atk-s0507a:800_2": "attho. No ca khohanti no ca kho ahaṃ āmantitā āsinti yojanā. Dussaṃ tyāhanti dussaṃ",
  "atk-s0507a:800_3": "te ahaṃ. Apānudinti corikāya avahariṃ aggahosiṃ.",
  "atk-s0507a:801": "149. Paccagghanti abhinavaṃ, mahagghaṃ vā. Atāresinti khipiṃ. Gūthagandhinīti gūthagandhagandhinī karīsavāyinī.",
  "atk-s0507a:802_0": "151. Yaṃ gehe vijjate dhananti yaṃ gehe dhanaṃ upalabbhati, taṃ tuyhaṃ mayhañcāti",
  "atk-s0507a:802_1": "amhākaṃ ubhinna samakaṃ tulyameva āsi. Santesūti vijjamānesu. Dīpanti patiṭṭhaṃ,",
  "atk-s0507a:802_2": "puññakammaṃ sandhāya vadati.",
  "atk-s0507a:803_0": "152. Evaṃ sā petī tissāya pucchitamatthaṃ katthetvā puna pubbe tassā vacanaṃ akatvā",
  "atk-s0507a:803_1": "attanā kataṃ aparādhaṃ pakāsentī “tadeva maṃ tva”ntiādimāha. Tattha tadevāti tadā",
  "atk-s0507a:803_2": "eva, mayhaṃ manussattabhāve ṭhitakāleyeva. Tathevāti vā pāṭho, yathā etarahi jātaṃ,",
  "atk-s0507a:803_3": "taṃ tathā evāti attho. Manti attānaṃ niddisati, tvanti tissaṃ. Avacāti abhaṇi. Yathā",
  "atk-s0507a:803_4": "pana avaca, taṃ dassetuṃ “pāpakamma”ntiādi vuttaṃ. “Pāpakammānī”ti pāḷi. “Tvaṃ pāpakammāniyeva",
  "atk-s0507a:803_5": "karosi, pāpehi pana kammehi sugati sulabhā na hoti, atha kho duggati eva sulabhā”ti",
  "atk-s0507a:803_6": "yathā maṃ tvaṃ pubbe avaca ovadi, taṃ tathevāti vadati.",
  "atk-s0507a:804_0": "153. Taṃ sutvā tissā “vāmato maṃ tvaṃ paccesī”tiādinā tisso gāthā āha. Tattha vāmato",
  "atk-s0507a:804_1": "maṃ tvaṃ paccesīti vilomato maṃ tvaṃ adhigacchasi, tuyhaṃ hitesimpi vipaccanīkakāriniṃ",
  "atk-s0507a:804_2": "katvā maṃ gaṇhāsi. Maṃ usūyasīti mayhaṃ usūyasi, mayi issaṃ karosi. Passa pāpānaṃ",
  "atk-s0507a:804_3": "kammānaṃ, vipāko hoti yādisoti pāpakānaṃ nāma kammānaṃ vipāko yādiso yathā ghorataro,",
  "atk-s0507a:804_4": "taṃ paccakkhato passāti vadati.",
  "atk-s0507a:805_0": "154. Te aññe paricārentīti te ghare dāsiyo ābharaṇāni ca imāni tayā pubbe pariggahitāni",
  "atk-s0507a:805_1": "idāni aññe paricārenti paribhuñjanti. “Ime”ti hi liṅgavipallāsena vuttaṃ. Na bhogā",
  "atk-s0507a:805_2": "honti sassatāti bhogā nāmete na sassatā anavaṭṭhitā tāvakālikā mahāyagamanīyā, tasmā",
  "atk-s0507a:805_3": "tadatthaṃ issāmacchariyādīni na kattabbānīti adhippāyo.",
  "atk-s0507a:806_0": "155. Idāni bhūtassa pitāti idāneva bhūtassa mayhaṃ puttassa pitā kuṭumbiko. Āpaṇāti",
  "atk-s0507a:806_1": "āpaṇato imaṃ gehaṃ ehiti āgamissati. Appeva te dade kiñcīti gehaṃ āgato kuṭumbiko",
  "atk-s0507a:806_2": "tuyhaṃ dātabbayuttakaṃ kiñci deyyadhammaṃ api nāma dadeyya. Mā su tāva ito agāti",
  "atk-s0507a:806_3": "ito gehassa pacchā vatthuto mā tāva agamāsīti taṃ anukampamānā āha.",
  "atk-s0507a:807_0": "156. Taṃ sutvā petī attano ajjhāsayaṃ pakāsentī “naggā dubbaṇṇarūpāmhī”ti gāthamāha.",
  "atk-s0507a:807_1": "Tattha kopīnametaṃ itthīnanti etaṃ naggadubbaṇṇatādikaṃ paṭicchādetabbatāya itthīnaṃ",
  "atk-s0507a:807_2": "kopīnaṃ rundhanīyaṃ. Mā maṃ bhūtapitāddasāti tasmā bhūtassa pitā kuṭumbiko maṃ mā",
  "atk-s0507a:807_3": "addakkhīti lajjamānā vadati.",
  "atk-s0507a:808_0": "157. Taṃ sutvā tissā sañjātanuddayā “handa kiṃ vā tyāhaṃ dammī”ti gāthamāha. Tattha",
  "atk-s0507a:808_1": "handāti codanatthe nipāto. Kiṃ vā tyāhaṃ dammīti kiṃ te ahaṃ dammi, kiṃ vatthaṃ dassāmi,",
  "atk-s0507a:808_2": "udāhu bhattanti. Kiṃ vā tedha karomahanti kiṃ vā aññaṃ te idha imasmiṃ kāle upakāraṃ karissāmi.",
  "atk-s0507a:809_0": "158. Taṃ sutvā petī “cattāro bhikkhū saṅghato”ti gāthamāha. Tattha cattāro bhikkhū",
  "atk-s0507a:809_1": "saṅghato, cattāro pana puggaleti bhikkhusaṅghato saṅghavasena cattāro bhikkhū, puggalavasena",
  "atk-s0507a:809_2": "cattāro bhikkhūti evaṃ aṭṭha bhikkhū yathāruciṃ bhojetvā taṃ dakkhiṇaṃ mama ādisa,",
  "atk-s0507a:809_3": "mayhaṃ pattidānaṃ dehi. Tadāhaṃ sukhitā hessanti yadā tvaṃ dakkhiṇaṃ mama uddisissasi,",
  "atk-s0507a:809_4": "tadā ahaṃ sukhitā sukhappattā sabbakāmasamiddhinī bhavissāmīti attho.",
  "atk-s0507a:810_0": "159-161. Taṃ sutvā tissā tamatthaṃ attano sāmikassa ārocetvā dutiyadivase aṭṭha bhikkhū",
  "atk-s0507a:810_1": "bhojetvā tassā dakkhiṇamādisi, sā tāvadeva paṭiladdhadibbasampattikā puna tissāya",
  "atk-s0507a:810_2": "santikaṃ upasaṅkami. Tamatthaṃ dassetuṃ saṅgītikārehi “sādhūti sā paṭissutvā”tiādikā",
  "atk-s0507a:810_3": "tisso gāthā ṭhapitā.",
  "atk-s0507a:811_0": "162-167. Upasaṅkamitvā ṭhitaṃ pana naṃ tissā “abhikkantena vaṇṇenā”tiādīhi tīhi gāthāhi",
  "atk-s0507a:811_1": "paṭipucchi. Itarā “ahaṃ mattā”ti gāthāya attānaṃ ācikkhitvā “ciraṃ jīvāhī”ti gāthāya",
  "atk-s0507a:811_2": "tassā anumodanaṃ datvā “idha dhammaṃ caritvānā”ti gāthāya ovādaṃ adāsi. Tattha tava",
  "atk-s0507a:811_3": "dinnenāti tayā dinnena. Asokaṃ virajaṃ ṭhānanti sokābhāvena asokaṃ, sedajallikānaṃ",
  "atk-s0507a:811_4": "pana abhāvena virajaṃ dibbaṭṭhānaṃ, sabbametaṃ devalokaṃ sandhāya vadati. Āvāsanti",
  "atk-s0507a:811_5": "ṭhānaṃ. Vasavattinanti dibbena ādhipateyyena attano vasaṃ vattentānaṃ. Samūlanti",
  "atk-s0507a:811_6": "salobhadosaṃ. Lobhadosā hi macchariyassa mūlaṃ nāma. Aninditāti agarahitā pāsaṃsā,",
  "atk-s0507a:811_7": "saggamupehi ṭhānanti rūpādīhi visayehi suṭṭhu aggattā “sagga”nti laddhanāmaṃ dibbaṭṭhānaṃ",
  "atk-s0507a:811_8": "upehi, sugatiparāyaṇā hohīti attho. Sesaṃ uttānameva.",
  "atk-s0507a:812_0": "Atha tissā taṃ pavattiṃ kuṭumbikassa ārocesi, kuṭumbiko bhikkhūnaṃ ārocesi, bhikkhū",
  "atk-s0507a:812_1": "bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ",
  "atk-s0507a:812_2": "desesi, taṃ sutvā mahājano paṭiladdhasaṃvego vineyya maccherādimalaṃ dānasīlādirato",
  "atk-s0507a:812_3": "sugatiparāyaṇo ahosīti.",
  "atk-s0507a:813": "Mattāpetivatthuvaṇṇanā niṭṭhitā.",
  "atk-s0507a:814": "4. Nandāpetivatthuvaṇṇanā",
  "atk-s0507a:815_0": "Kāḷī dubbaṇṇarūpāsīti idaṃ satthari jetavane viharante nandaṃ nāma petiṃ ārabbha",
  "atk-s0507a:815_1": "vuttaṃ. Sāvatthiyā kira avidūre aññatarasmiṃ gāmake nandiseno nāma upāsako ahosi",
  "atk-s0507a:815_2": "saddho pasanno. Bhariyā panassa nandā nāma assaddhā appasannā maccharinī caṇḍī pharusavacanā",
  "atk-s0507a:815_3": "sāmike agāravā aggatissā sassuṃ corivādena akkosati paribhāsati. Sā aparena samayena",
  "atk-s0507a:815_4": "kālaṃ katvā petayoniyaṃ nibbattitvā tasseva gāmassa avidūre vicarantī ekadivasaṃ",
  "atk-s0507a:815_5": "nandisenassa upāsakassa gāmato nikkhamantassa avidūre attānaṃ dassesi. So taṃ disvā –",
  "atk-s0507a:816": "168.",
  "atk-s0507a:817": "“Kāḷī dubbaṇṇarūpāsi, pharusā bhīrudassanā;",
  "atk-s0507a:818": "Piṅgalāsi kaḷārāsi, na taṃ maññāmi mānusi”nti. –",
  "atk-s0507a:819_0": "Gāthāya ajjhabhāsi. Tattha kāḷīti kāḷavaṇṇā, jhāmaṅgārasadiso hissā vaṇṇo ahosi.",
  "atk-s0507a:819_1": "Pharusāti kharagattā. Bhīrudassanāti bhayānakadassanā sappaṭibhayākārā. “Bhārudassanā”ti",
  "atk-s0507a:819_2": "vā pāṭho, bhāriyadassanā, dubbaṇṇatādinā duddasikāti attho. Piṅgalāti piṅgalalocanā.",
  "atk-s0507a:819_3": "Kaḷārāti kaḷāradantā. Na taṃ maññāmi mānusinti ahaṃ taṃ mānusinti na maññāmi, petimeva",
  "atk-s0507a:819_4": "ca taṃ maññāmīti adhippāyo. Taṃ sutvā petī attānaṃ pakāsentī –",
  "atk-s0507a:820": "169.",
  "atk-s0507a:821": "“Ahaṃ nandā nandisena, bhariyā te pure ahuṃ;",
  "atk-s0507a:822": "Pāpakammaṃ karitvāna, petalokaṃ ito gatā”ti. –",
  "atk-s0507a:823": "Gāthamāha. Tattha ahaṃ nandā nandisenāti sāmi nandisena ahaṃ nandā nāma. Bhariyā te pure ahunti purimajātiyaṃ tuyhaṃ bhariyā ahosiṃ. Ito paraṃ –",
  "atk-s0507a:824": "170.",
  "atk-s0507a:825": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:826": "Kissa kammavipākena, petalokaṃ ito gatā”ti. –",
  "atk-s0507a:827": "Tassa upāsakassa pucchā. Athassa sā –",
  "atk-s0507a:828": "171.",
  "atk-s0507a:829": "“Caṇḍī ca pharusā cāsiṃ, tayi cāpi agāravā;",
  "atk-s0507a:830": "Tāhaṃ duruttaṃ vatvāna, petalokaṃ ito gatā”ti. –",
  "atk-s0507a:831": "Vissajjesi. Puna so –",
  "atk-s0507a:832": "172.",
  "atk-s0507a:833": "“Handuttarīyaṃ dadāmi te, imaṃ dussaṃ nivāsaya;",
  "atk-s0507a:834": "Imaṃ dussaṃ nivāsetvā, ehi nessāmi taṃ gharaṃ.",
  "atk-s0507a:835": "173.",
  "atk-s0507a:836": "“Vatthañca annapānañca, lacchasi tvaṃ gharaṃ gatā;",
  "atk-s0507a:837": "Putte ca te passissasi, suṇisāyo ca dakkhasī”ti. – athassa sā –",
  "atk-s0507a:838": "174.",
  "atk-s0507a:839": "“Hatthena hatthe te dinnaṃ, na mayhaṃ upakappati;",
  "atk-s0507a:840": "Bhikkhū ca sīlasampanne, vītarāge bahussute.",
  "atk-s0507a:841": "175.",
  "atk-s0507a:842": "“Tappehi annapānena, mama dakkhiṇamādisa;",
  "atk-s0507a:843": "Tadāhaṃ sukhitā hessaṃ, sabbakāmasamiddhinī”ti. –",
  "atk-s0507a:844": "Dve gāthā abhāsi. Tato –",
  "atk-s0507a:845": "176.",
  "atk-s0507a:846": "“Sādhūti so paṭissutvā, dānaṃ vipulamākiri;",
  "atk-s0507a:847": "Annaṃ pānaṃ khādanīyaṃ, vatthasenāsanāni ca;",
  "atk-s0507a:848": "Chattaṃ gandhañca mālañca, vividhā ca upāhanā.",
  "atk-s0507a:849": "177.",
  "atk-s0507a:850": "“Bhikkhū ca sīlasampanne, vītarāge bahussute;",
  "atk-s0507a:851": "Tappetvā annapānena, tassā dakkhiṇamādisī.",
  "atk-s0507a:852": "178.",
  "atk-s0507a:853": "“Samanantarānuddiṭṭhe, vipāko udapajjatha;",
  "atk-s0507a:854": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a:855": "179.",
  "atk-s0507a:856": "“Tato suddhā sucivasanā, kāsikuttamadhārinī;",
  "atk-s0507a:857": "Vicittavatthābharaṇā, sāmikaṃ upasaṅkamī”ti. –",
  "atk-s0507a:858": "Catasso gāthā saṅgītikārehi vuttā. Tato paraṃ –",
  "atk-s0507a:859": "180.",
  "atk-s0507a:860": "“Abhikkantena vaṇṇena, yā tvaṃ tiṭṭhasi devate;",
  "atk-s0507a:861": "Obhāsentī disā sabbā, osadhī viya tārakā.",
  "atk-s0507a:862": "181.",
  "atk-s0507a:863": "“Kena tetādiso vaṇṇo, kena te idha mijjhati;",
  "atk-s0507a:864": "Uppajjanti ca te bhogā, ye keci manaso piyā.",
  "atk-s0507a:865": "182.",
  "atk-s0507a:866": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0507a:867": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0507a:868": "183.",
  "atk-s0507a:869": "“Ahaṃ nandā nandisena, bhariyā te pure ahuṃ;",
  "atk-s0507a:870": "Pāpakammaṃ karitvāna, petalokaṃ ito gatā.",
  "atk-s0507a:871": "184.",
  "atk-s0507a:872": "“Tava dinnena dānena, modāmi akutobhayā;",
  "atk-s0507a:873": "Ciraṃ jīva gahapati, saha sabbehi ñātibhi;",
  "atk-s0507a:874": "Asokaṃ virajaṃ khemaṃ, āvāsaṃ vasavattinaṃ.",
  "atk-s0507a:875": "185.",
  "atk-s0507a:876": "“Idha dhammaṃ caritvāna, dānaṃ datvā gahapati;",
  "atk-s0507a:877": "Vineyya maccheramalaṃ samūlaṃ, anindito saggamupehi ṭhāna”nti. –",
  "atk-s0507a:878": "Upāsakassa ca petiyā ca vacanapaṭivacanagāthā.",
  "atk-s0507a:879": "176. Tattha dānaṃ vipulamākirīti ukkhiṇeyyakhette deyyadhammabījaṃ vippakiranto viya mahādānaṃ pavattesi. Sesaṃ anantaravatthusadisameva.",
  "atk-s0507a:880_0": "Evaṃ sā attano dibbasampattiṃ tassā ca kāraṇaṃ nandisenassa vibhāvetvā attano vasanaṭṭhānameva",
  "atk-s0507a:880_1": "gatā. Upāsako taṃ pavattiṃ bhikkhūnaṃ ārocesi, bhikkhū bhagavato ārocesuṃ. Bhagavā",
  "atk-s0507a:880_2": "tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.",
  "atk-s0507a:881": "Nandāpetivatthuvaṇṇanā niṭṭhitā.",
  "atk-s0507a:882": "5. Maṭṭhakuṇḍalīpetavatthuvaṇṇanā",
  "atk-s0507a:883_0": "Alaṅkato maṭṭhakuṇḍalīti idaṃ satthari jetavane viharante maṭṭhakuṇḍalidevaputtaṃ",
  "atk-s0507a:883_1": "ārabbha vuttaṃ. Tattha yaṃ vattabbaṃ, taṃ paramatthadīpaniyaṃ vimānavatthuvaṇṇanāyaṃ",
  "atk-s0507a:883_2": "maṭṭhakuṇḍalīvimānavatthuvaṇṇanāya vuttameva, tasmā tattha vuttanayeneva veditabbaṃ.",
  "atk-s0507a:884_0": "Ettha ca maṭṭhakuṇḍalīdevaputtassa vimānadevatābhāvato tassa vatthu yadipi vimānavatthupāḷiyaṃ",
  "atk-s0507a:884_1": "saṅgahaṃ āropitaṃ, yasmā pana so devaputto adinnapubbakabrāhmaṇassa puttasokena susānaṃ",
  "atk-s0507a:884_2": "gantvā āḷāhanaṃ anupariyāyitvā rodantassa sokaharaṇatthaṃ attano devarūpaṃ paṭisaṃharitvā",
  "atk-s0507a:884_3": "haricandanussado bāhā paggayha kandanto dukkhābhibhūtākārena peto viya attānaṃ dassesi.",
  "atk-s0507a:884_4": "Manussattabhāvato apetattā petapariyāyopi labbhati evāti tassa vatthu petavatthupāḷiyampi",
  "atk-s0507a:884_5": "saṅgahaṃ āropitanti daṭṭhabbaṃ.",
  "atk-s0507a:885": "Maṭṭhakuṇḍalīpetavatthuvaṇṇanā niṭṭhitā.",
  "atk-s0507a:886": "6. Kaṇhapetavatthuvaṇṇanā",
  "atk-s0507a:887_0": "Uṭṭhehi kaṇha kiṃ sesīti idaṃ satthā jetavane viharanto aññataraṃ mataputtaṃ upāsakaṃ",
  "atk-s0507a:887_1": "ārabbha kathesi. Sāvatthiyaṃ kira aññatarassa upāsakassa putto kālamakāsi. So tena",
  "atk-s0507a:887_2": "sokasallasamappito na nhāyati, na bhuñjati, na kammante vicāreti, na buddhupaṭṭhānaṃ",
  "atk-s0507a:887_3": "gacchati, kevalaṃ, “tāta piyaputtaka, maṃ ohāya kahaṃ paṭhamataraṃ gatosī”tiādīni",
  "atk-s0507a:887_4": "vadanto vippalapati. Satthā paccūsasamaye lokaṃ olokento tassa sotāpattiphalūpanissayaṃ",
  "atk-s0507a:887_5": "disvā punadivase bhikkhusaṅghaparivuto sāvatthiyaṃ piṇḍāya caritvā katabhattakicco",
  "atk-s0507a:887_6": "bhikkhū uyyojetvā ānandattherena pacchāsamaṇena tassa gharadvāraṃ agamāsi. Satthu",
  "atk-s0507a:887_7": "āgatabhāvaṃ upāsakassa ārocesuṃ. Athassa gehajano gehadvāre āsanaṃ paññāpetvā satthāraṃ",
  "atk-s0507a:887_8": "nisīdāpetvā upāsakaṃ pariggahetvā satthu santikaṃ upanesi. Ekamantaṃ nisinnaṃ taṃ",
  "atk-s0507a:887_9": "disvā “kiṃ, upāsaka, socasī”ti vatvā “āma, bhante”ti vutte, “upāsaka, porāṇakapaṇḍitā",
  "atk-s0507a:887_10": "paṇḍitānaṃ kathaṃ sutvā mataputtaṃ nānusociṃsū”ti vatvā tena yācito atītaṃ āhari.",
  "atk-s0507a:888_0": "Atīte dvāravatīnagare dasa bhātikarājāno ahesuṃ – vāsudevo baladevo candadevā sūriyadevo",
  "atk-s0507a:888_1": "aggidevo varuṇadevo ajjuno pajjuno ghaṭapaṇḍito aṅkuro cāti. Tesu vāsudevamahārājassa",
  "atk-s0507a:888_2": "piyaputto kālamakāsi. Tena rājā sokapareto sabbakiccāni pahāya mañcassa aṭaniṃ pariggahetvā",
  "atk-s0507a:888_3": "vippalapanto nipajji. Tasmiṃ kāle ghaṭapaṇḍito cintesi – “ṭhapetvā maṃ añño koci",
  "atk-s0507a:888_4": "mama bhātu sokaṃ pariharituṃ samattho nāma natthi, upāyenassa sokaṃ harissāmī”ti.",
  "atk-s0507a:888_5": "So ummattakavesaṃ gahetvā “sasaṃ me detha, sasaṃ me dethā”ti ākāsaṃ olokento sakalanagaraṃ",
  "atk-s0507a:888_6": "vicari. “Ghaṭapaṇḍito ummattako jāto”ti sakalanagaraṃ saṅkhubhi.",
  "atk-s0507a:889": "Tasmiṃ kāle rohiṇeyyo nāma amacco vāsudevarañño santikaṃ gantvā tena saddhiṃ kathaṃ samuṭṭhāpento –",
  "atk-s0507a:890": "207.",
  "atk-s0507a:891": "“Uṭṭhehi kaṇha kiṃ sesi, ko attho supanena te;",
  "atk-s0507a:892": "Yo ca tuyhaṃ sako bhātā, hadayaṃ cakkhu ca dakkhiṇaṃ;",
  "atk-s0507a:893": "Tassa vātā balīyanti, sasaṃ jappati kesavā”ti. – imaṃ gāthamāha;",
  "atk-s0507a:894_0": "207. Tattha kaṇhāti vāsudevaṃ gottenālapati. Ko attho supanena teti supanena tuyhaṃ",
  "atk-s0507a:894_1": "kā nāma vaḍḍhi. Sako bhātāti sodariyo bhātā. Hadayaṃ cakkhu ca dakkhiṇanti hadayena",
  "atk-s0507a:894_2": "ceva dakkhiṇacakkhunā ca sadisoti attho. Tassa vātā balīyantīti tassa aparāparaṃ",
  "atk-s0507a:894_3": "uppajjamānā ummādavātā balavanto honti vaḍḍhanti abhibhavanti. Sasaṃ jappatīti “sasaṃ",
  "atk-s0507a:894_4": "me dethā”ti vippalapati. Kesavāti so kira kesānaṃ sobhanānaṃ atthitāya “kesavo”ti",
  "atk-s0507a:894_5": "voharīyati. Tena naṃ nāmena ālapati.",
  "atk-s0507a:895": "Tassa vacanaṃ sutvā sayanato uṭṭhitabhāvaṃ dīpento satthā abhisambuddho hutvā –",
  "atk-s0507a:896": "208.",
  "atk-s0507a:897": "“Tassa taṃ vacanaṃ sutvā, rohiṇeyyassa kesavo;",
  "atk-s0507a:898": "Taramānarūpo vuṭṭhāsi, bhātu sokena aṭṭito”ti. – imaṃ gāthamāha;",
  "atk-s0507a:899": "Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu naṃ daḷhaṃ gahetvā tena saddhiṃ sallapanto –",
  "atk-s0507a:900": "209.",
  "atk-s0507a:901": "“Kiṃ nu ummattarūpova, kevalaṃ dvārakaṃ imaṃ;",
  "atk-s0507a:902": "Saso sasoti lapasi, kīdisaṃ sasamicchasi.",
  "atk-s0507a:903": "210.",
  "atk-s0507a:904": "“Sovaṇṇamayaṃ maṇimayaṃ, lohamayaṃ atha rūpiyamayaṃ;",
  "atk-s0507a:905": "Saṅkhasilāpavāḷamayaṃ, kārayissāmi te sasaṃ.",
  "atk-s0507a:906": "211.",
  "atk-s0507a:907": "“Santi aññepi sasakā, araññavanagocarā;",
  "atk-s0507a:908": "Tepi te ānayissāmi, kīdisaṃ sasamicchasī”ti. –",
  "atk-s0507a:909": "Tisso gāthāyo abhāsi.",
  "atk-s0507a:910_0": "209-211. Tattha ummattarūpovāti ummattako viya. Kevalanti sakalaṃ. Dvārakanti dvāravatīnagaraṃ",
  "atk-s0507a:910_1": "vicaranto. Saso sasoti lapasīti saso sasoti vilapasi. Sovaṇṇamayanti suvaṇṇamayaṃ.",
  "atk-s0507a:910_2": "Lohamayanti tambalohamayaṃ. Rūpiyamayanti rajatamayaṃ. Yaṃ icchasi taṃ vadehi, atha",
  "atk-s0507a:910_3": "kena socasi. Aññepi araññe vanagocarā sasakā atthi, te te ānayissāmi, vada, bhadramukha,",
  "atk-s0507a:910_4": "kīdisaṃ sasamicchasīti ghaṭapaṇḍitaṃ “sasena atthiko”ti adhippāyena sasena nimantesi.",
  "atk-s0507a:910_5": "Taṃ sutvā ghaṭapaṇḍito –",
  "atk-s0507a:911": "212.",
  "atk-s0507a:912": "“Nāhamete sase icche, ye sasā pathavissitā;",
  "atk-s0507a:913": "Candato sasamicchāmi, taṃ me ohara kesavā”ti. –",
  "atk-s0507a:914": "Gāthamāha. Tattha oharāti ohārehi. Taṃ sutvā rājā “nissaṃsayaṃ me bhātā ummattako jāto”ti domanassappatto –",
  "atk-s0507a:915": "213.",
  "atk-s0507a:916": "“So nūna madhuraṃ ñāti, jīvitaṃ vijahissasi;",
  "atk-s0507a:917": "Apatthiyaṃ patthayasi, candato sasamicchasī”ti. –",
  "atk-s0507a:918": "Gāthamāha. Tattha ñātīti kaniṭṭhaṃ ālapati. Ayamettha attho – mayhaṃ piyañāti yaṃ atimadhuraṃ attano jīvitaṃ, taṃ vijahissasi maññe, yo apatthayitabbaṃ patthesīti.",
  "atk-s0507a:919_0": "Ghaṭapaṇḍito rañño vacanaṃ sutvā niccalova ṭhatvā “bhātika, tvaṃ candato sasaṃ patthentassa",
  "atk-s0507a:919_1": "taṃ alabhitvā jīvitakkhayo bhavissatīti jānanto kasmā mataṃ puttaṃ alabhitvā anusocasī”ti",
  "atk-s0507a:919_2": "imamatthaṃ dīpento –",
  "atk-s0507a:920": "214.",
  "atk-s0507a:921": "“Evaṃ ce kaṇha jānāsi, yathaññamanusāsasi;",
  "atk-s0507a:922": "Kasmā pure mataṃ puttaṃ, ajjāpi manusocasī”ti. –",
  "atk-s0507a:923_0": "Gāthamāha. Tattha evaṃ ce, kaṇha, jānāsīti, bhātika, kaṇhanāmaka mahārāja, “alabbhaneyyavatthu",
  "atk-s0507a:923_1": "nāma na patthetabba”nti yadi evaṃ jānāsi. Yathaññanti evaṃ jānantova yathā aññaṃ",
  "atk-s0507a:923_2": "anusāsasi, tathā akatvā. Kasmā pure mataṃ puttanti atha kasmā ito catumāsamatthake",
  "atk-s0507a:923_3": "mataṃ puttaṃ ajjāpi anusocasīti.",
  "atk-s0507a:924": "Evaṃ so antaravīthiyaṃ ṭhitakova “ahaṃ tāva evaṃ paññāyamānaṃ patthemi, tvaṃ pana apaññāyamānassatthāya socasī”ti vatvā tassa dhammaṃ desento –",
  "atk-s0507a:925": "215.",
  "atk-s0507a:926": "“Na yaṃ labbhā manussena, amanussena vā pana;",
  "atk-s0507a:927": "Jāto me mā mari putto, kuto labbhā alabbhiyaṃ.",
  "atk-s0507a:928": "216.",
  "atk-s0507a:929": "“Na mantā mūlabhesajjā, osadhehi dhanena vā;",
  "atk-s0507a:930": "Sakkā ānayituṃ kaṇha, yaṃ petamanusocasī”ti. – gāthādvayamāha;",
  "atk-s0507a:931_0": "215. Tattha yanti, bhātika, yaṃ “evaṃ jāto me putto mā marī”ti manussena vā devena",
  "atk-s0507a:931_1": "vā pana na labbhā na sakkā laddhuṃ, taṃ tvaṃ patthesi, taṃ panetaṃ kuto labbhā, kena",
  "atk-s0507a:931_2": "kāraṇena laddhuṃ sakkā. Yasmā alabbhiyaṃ alabbhaneyyavatthu nāmetanti attho.",
  "atk-s0507a:932_0": "216. Mantāti mantappayogena. Mūlabhesajjāti mūlabhesajjena. Osadhehīti nānāvidhehi",
  "atk-s0507a:932_1": "osadhehi. Dhanena vāti koṭisatasaṅkhena dhanena vāpi. Idaṃ vuttaṃ hoti – yaṃ petamanusocasi,",
  "atk-s0507a:932_2": "taṃ etehi mantappayogādīhipi ānetuṃ na sakkāti.",
  "atk-s0507a:933": "Puna ghaṭapaṇḍito “bhātika, idaṃ maraṇaṃ nāma dhanena vā jātiyā vā vijjāya vā sīlena vā bhāvanāya vā na sakkā paṭibāhitu”nti dassento –",
  "atk-s0507a:934": "217.",
  "atk-s0507a:935": "“Mahaddhanā mahābhogā, raṭṭhavantopi khattiyā;",
  "atk-s0507a:936": "Pahūtadhanadhaññāse, tepi no ajarāmarā.",
  "atk-s0507a:937": "218.",
  "atk-s0507a:938": "“Khattiyā brāhmaṇā vessā, suddā caṇḍālapukkussā;",
  "atk-s0507a:939": "Ete caññe ca jātiyā, tepi no ajarāmarā.",
  "atk-s0507a:940": "219.",
  "atk-s0507a:941": "“Ye mantaṃ parivattenti, chaḷaṅgaṃ brahmacintitaṃ;",
  "atk-s0507a:942": "Ete caññe ca vijjāya, tepi no ajarāmarā.",
  "atk-s0507a:943": "220.",
  "atk-s0507a:944": "“Isayo vāpi ye santā, saññatattā tapassino;",
  "atk-s0507a:945": "Sarīraṃ tepi kālena, vijahanti tapassino.",
  "atk-s0507a:946": "221.",
  "atk-s0507a:947": "“Bhāvitattā arahanto, katakiccā anāsavā;",
  "atk-s0507a:948": "Nikkhipanti imaṃ dehaṃ, puññapāpaparikkhayā”ti. –",
  "atk-s0507a:949": "Pañcahi gāthāhi rañño dhammaṃ desesi.",
  "atk-s0507a:950_0": "217. Tattha mahaddhanāti nidhānagatasseva mahato dhanassa atthitāya bahudhanā. Mahābhogāti",
  "atk-s0507a:950_1": "devabhogasadisāya mahatiyā bhogasampattiyā samannāgatā. Raṭṭhavantoti sakalaraṭṭhavanto.",
  "atk-s0507a:950_2": "Pahūtadhanadhaññāseti tiṇṇaṃ catunnaṃ vā saṃvaccharānaṃ atthāya nidahitvā ṭhapetabbassa",
  "atk-s0507a:950_3": "niccaparibbayabhūtassa dhanadhaññassa vasena apariyantadhanadhaññā. Tepi no ajarāmarāti",
  "atk-s0507a:950_4": "tepi evaṃ mahāvibhavā mandhātumahāsudassanādayo khattiyā ajarāmarā nāhesuṃ, aññadatthu",
  "atk-s0507a:950_5": "maraṇamukhameva anupaviṭṭhāti attho.",
  "atk-s0507a:951": "218. Eteti yathāvuttakhattiyādayo. Aññeti aññatarā evaṃbhūtā ambaṭṭhādayo. Jātiyāti attano jātinimittaṃ ajarāmarā nāhesunti attho.",
  "atk-s0507a:952_0": "219. Mantanti vedaṃ. Parivattentīti sajjhāyanti vācenti ca. Atha vā parivattentīti",
  "atk-s0507a:952_1": "vedaṃ anuparivattentā homaṃ karontā japanti. Chaḷaṅganti sikkhākappaniruttibyākaraṇajotisatthachandovicitisaṅkhātehi",
  "atk-s0507a:952_2": "chahi aṅgehi yuttaṃ. Brahmacintitanti brāhmaṇānamatthāya brahmanā cintitaṃ kathitaṃ.",
  "atk-s0507a:952_3": "Vijjāyāti brahmasadisavijjāya samannāgatā, tepi no ajarāmarāti attho.",
  "atk-s0507a:953_0": "220-221. Isayoti yamaniyamādīnaṃ paṭikūlasaññādīnañca esanaṭṭhena isayo. Santāti",
  "atk-s0507a:953_1": "kāyavācāhi santasabhāvā. Saññatattāti rāgādīnaṃ saṃyamena saṃyatacittā. Kāyatapanasaṅkhāto",
  "atk-s0507a:953_2": "tapo etesaṃ atthīti tapassino. Puna tapassinoti saṃvarakā. Tena evaṃ tapanissitakā",
  "atk-s0507a:953_3": "hutvā sarīrena ca vimokkhaṃ pattukāmāpi saṃvarakā sarīraṃ vijahanti evāti dasseti.",
  "atk-s0507a:953_4": "Atha vā isayoti adhisīlasikkhādīnaṃ esanaṭṭhena isayo, tadatthaṃ tappaṭipakkhānaṃ",
  "atk-s0507a:953_5": "pāpadhammānaṃ vūpasamena santā, ekārammaṇe cittassa saṃyamena saññatattā, sammappadhānayogato",
  "atk-s0507a:953_6": "vīriyatāpena tapassino, sappayogā rāgādīnaṃ santapanena tapassinoti yojetabbaṃ. Bhāvitattāti",
  "atk-s0507a:953_7": "catusaccakammaṭṭhānabhāvanāya bhāvitacittā.",
  "atk-s0507a:954": "Evaṃ ghaṭapaṇḍitena dhamme kathite taṃ sutvā rājā apagatasokasallo pasannamānaso ghaṭapaṇḍitaṃ pasaṃsanto –",
  "atk-s0507a:955": "222.",
  "atk-s0507a:956": "“Ādittaṃ vata maṃ santaṃ, ghaṭasittaṃva pāvakaṃ;",
  "atk-s0507a:957": "Vārinā viya osiñcaṃ, sabbaṃ nibbāpaye daraṃ.",
  "atk-s0507a:958": "223.",
  "atk-s0507a:959": "“Abbahī vata me sallaṃ, sokaṃ hadayanissitaṃ;",
  "atk-s0507a:960": "Yo me sokaparetassa, puttasokaṃ apānudi.",
  "atk-s0507a:961": "224.",
  "atk-s0507a:962": "“Svāhaṃ abbūḷhasallosmi, sītibhūtosmi nibbuto;",
  "atk-s0507a:963": "Na socāmi na rodāmi, tava sutvāna bhātika.",
  "atk-s0507a:964": "225.",
  "atk-s0507a:965": "“Evaṃ karonti sappaññā, ye honti anukampakā;",
  "atk-s0507a:966": "Nivattayanti sokamhā, ghaṭo jeṭṭhaṃva bhātaraṃ.",
  "atk-s0507a:967": "226.",
  "atk-s0507a:968": "“Yassa etādisā honti, amaccā paricārakā;",
  "atk-s0507a:969": "Subhāsitena anventi, ghaṭo jeṭṭhaṃva bhātara”nti. – sesagāthā abhāsi;",
  "atk-s0507a:970_0": "225. Tattha ghaṭo jeṭṭhaṃva bhātaranti yathā ghaṭapaṇḍito attano jeṭṭhabhātaraṃ mataputtasokābhibhūtaṃ",
  "atk-s0507a:970_1": "attano upāyakosallena ceva dhammakathāya ca tato puttasokato vinivattayi, evaṃ aññepi",
  "atk-s0507a:970_2": "sappaññā ye honti anukampakā, te ñātīnaṃ upakāraṃ karontīti attho.",
  "atk-s0507a:971_0": "226. Yassa etādisā hontīti ayaṃ abhisambuddhagāthā. Tassattho – yathā yena kāraṇena",
  "atk-s0507a:971_1": "puttasokaparetaṃ rājānaṃ vāsudevaṃ ghaṭapaṇḍito sokaharaṇatthāya subhāsitena anvesi",
  "atk-s0507a:971_2": "anuesi, yassa aññassāpi etādisā paṇḍitā amaccā paṭiladdhā assu, tassa kuto sokoti!",
  "atk-s0507a:971_3": "Sesagāthā heṭṭhā vuttatthā evāti.",
  "atk-s0507a:972_0": "Satthā imaṃ dhammadesanaṃ āharitvā “evaṃ, upāsaka, porāṇakapaṇḍitā paṇḍitānaṃ kathaṃ",
  "atk-s0507a:972_1": "sutvā puttasokaṃ hariṃsū”ti vatvā saccāni pakāsetvā jātakaṃ samodhānesi. Saccapariyosāne",
  "atk-s0507a:972_2": "upāsako sotāpattiphale patiṭṭhahīti.",
  "atk-s0507a:973": "Kaṇhapetavatthuvaṇṇanā niṭṭhitā.",
  "atk-s0507a:974": "7. Dhanapālaseṭṭhipetavatthuvaṇṇanā",
  "atk-s0507a:975_0": "Naggo dubbaṇṇarūposīti idaṃ satthari jetavane viharante dhanapālapetaṃ ārabbha vuttaṃ.",
  "atk-s0507a:975_1": "Anuppanne kira buddhe paṇṇaraṭṭhe erakacchanagare dhanapālako nāma seṭṭhi ahosi assaddho",
  "atk-s0507a:975_2": "appasanno kadariyo natthikadiṭṭhiko. Tassa kiriyā pāḷito eva viññāyati. So kālaṃ",
  "atk-s0507a:975_3": "katvā marukantāre peto hutvā nibbatti. Tassa tālakkhandhappamāṇo kāyo ahosi, samuṭṭhitacchavi",
  "atk-s0507a:975_4": "pharuso, virūpakeso, bhayānako, dubbaṇṇo ativiya virūpo bībhacchadassano. So pañcapaṇṇāsa",
  "atk-s0507a:975_5": "vassāni bhattasitthaṃ vā udakabinduṃ vā alabhanto visukkhakaṇṭhoṭṭhajivho jighacchāpipāsābhibhūto",
  "atk-s0507a:975_6": "ito cito ca paribbhamati.",
  "atk-s0507a:976_0": "Atha amhākaṃ bhagavati loke uppajjitvā pavattitavaradhammacakke anukkamena sāvatthiyaṃ",
  "atk-s0507a:976_1": "viharante sāvatthivāsino vāṇijā pañcamattāni sakaṭasatāni bhaṇḍassa pūretvā uttarāpathaṃ",
  "atk-s0507a:976_2": "gantvā bhaṇḍaṃ vikkiṇitvā paṭiladdhabhaṇḍaṃ sakaṭesu āropetvā paṭinivattamānā sāyanhasamaye",
  "atk-s0507a:976_3": "aññataraṃ sukkhanadiṃ pāpuṇitvā tattha yānaṃ muñcitvā rattiyaṃ vāsaṃ kappesuṃ. Atha",
  "atk-s0507a:976_4": "so peto pipāsābhibhūto pānīyassatthāya āgantvā tattha bindumattampi pānīyaṃ alabhitvā",
  "atk-s0507a:976_5": "vigatāso chinnamūlo viya tālo chinnapādo pati. Taṃ disvā vāṇijā –",
  "atk-s0507a:977": "227.",
  "atk-s0507a:978": "“Naggo dubbaṇṇarūposi, kiso dhamanisanthato;",
  "atk-s0507a:979": "Upphāsuliko kisiko, ko nu tvamasi mārisā”ti. –",
  "atk-s0507a:980": "Imāya gāthāya pucchiṃsu. Tato peto –",
  "atk-s0507a:981": "228.",
  "atk-s0507a:982": "“Ahaṃ bhadante petomhi, duggato yamalokiko;",
  "atk-s0507a:983": "Pāpakammaṃ karitvāna, petalokaṃ ito gato”ti. –",
  "atk-s0507a:984": "Attānaṃ āvikatvā puna tehi –",
  "atk-s0507a:985": "229.",
  "atk-s0507a:986": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:987": "Kissakammavipākena, petalokaṃ ito gato”ti. –",
  "atk-s0507a:988": "Katakammaṃ pucchito pubbe nibbattaṭṭhānato paṭṭhāya atītaṃ paccuppannaṃ anāgatañca attano pavattiṃ dassento tesañca ovādaṃ dento –",
  "atk-s0507a:989": "230.",
  "atk-s0507a:990": "“Nagaraṃ atthi paṇṇānaṃ, erakacchanti vissutaṃ;",
  "atk-s0507a:991": "Tattha seṭṭhi pure āsiṃ, dhanapāloti maṃ vidū.",
  "atk-s0507a:992": "231.",
  "atk-s0507a:993": "“Asīti sakaṭavāhānaṃ, hiraññassa ahosi me;",
  "atk-s0507a:994": "Pahūtaṃ me jātarūpaṃ, muttā veḷuriyā bahū.",
  "atk-s0507a:995": "232.",
  "atk-s0507a:996": "“Tāva mahaddhanassāpi, na me dātuṃ piyaṃ ahu;",
  "atk-s0507a:997": "Pidahitvā dvāraṃ bhuñjiṃ, mā maṃ yācanakāddasuṃ.",
  "atk-s0507a:998": "233.",
  "atk-s0507a:999": "“Assaddho maccharī cāsiṃ, kadariyo paribhāsako;",
  "atk-s0507a:1000": "Dadantānaṃ karontānaṃ, vārayissaṃ bahū jane.",
  "atk-s0507a:1001": "234.",
  "atk-s0507a:1002": "“Vipāko natthi dānassa, saṃyamassa kuto phalaṃ;",
  "atk-s0507a:1003": "Pokkharaññodapānāni, ārāmāni ca ropite;",
  "atk-s0507a:1004": "Papāyo ca vināsesiṃ, dugge saṅkamanāni ca.",
  "atk-s0507a:1005": "235.",
  "atk-s0507a:1006": "“Svāhaṃ akatakalyāṇo, katapāpo tato cuto;",
  "atk-s0507a:1007": "Upapanno pettivisayaṃ, khuppipāsasamappito.",
  "atk-s0507a:1008": "236.",
  "atk-s0507a:1009": "“Pañcapaṇṇāsa vassāni, yato kālaṅkato ahaṃ;",
  "atk-s0507a:1010": "Nābhijānāmi bhuttaṃ vā, pītaṃ vā pana pāniyaṃ.",
  "atk-s0507a:1011": "237.",
  "atk-s0507a:1012": "“Yo saṃyamo so vināso, yo vināso so saṃyamo;",
  "atk-s0507a:1013": "Petā hi kira jānanti, yo saṃyamo so vināso.",
  "atk-s0507a:1014": "238.",
  "atk-s0507a:1015": "“Ahaṃ pure saṃyamissaṃ, nādāsiṃ bahuke dhane;",
  "atk-s0507a:1016": "Santesu deyyadhammesu, dīpaṃ nākāsimattano;",
  "atk-s0507a:1017": "Svāhaṃ pacchānutappāmi, attakammaphalūpago.",
  "atk-s0507a:1018": "239.",
  "atk-s0507a:1019": "“Uddhaṃ catūhi māsehi, kālakiriyā bhavissati;",
  "atk-s0507a:1020": "Ekantakaṭukaṃ ghoraṃ, nirayaṃ papatissahaṃ.",
  "atk-s0507a:1021": "240.",
  "atk-s0507a:1022": "“Catukkaṇṇaṃ catudvāraṃ, vibhattaṃ bhāgaso mitaṃ;",
  "atk-s0507a:1023": "Ayopākārapariyantaṃ, ayasā paṭikujjitaṃ.",
  "atk-s0507a:1024": "241.",
  "atk-s0507a:1025": "“Tassa ayomayā bhūmi, jalitā tejasā yutā;",
  "atk-s0507a:1026": "Samantā yojanasataṃ, pharitvā tiṭṭhati sabbadā.",
  "atk-s0507a:1027": "242.",
  "atk-s0507a:1028": "“Tatthāhaṃ dīghamaddhānaṃ, dukkhaṃ vedissa vedanaṃ;",
  "atk-s0507a:1029": "Phalaṃ pāpassa kammassa, tasmā socāmahaṃ bhusaṃ.",
  "atk-s0507a:1030": "243.",
  "atk-s0507a:1031": "“Taṃ vā vadāmi bhaddaṃ vo, yāvantettha samāgatā;",
  "atk-s0507a:1032": "Mākattha pāpakaṃ kammaṃ, āvi vā yadi vā raho.",
  "atk-s0507a:1033": "244.",
  "atk-s0507a:1034": "“Sace taṃ pāpakaṃ kammaṃ, karissatha karotha vā;",
  "atk-s0507a:1035": "Na vo dukkhā pamutyatthi, uppaccāpi palāyataṃ.",
  "atk-s0507a:1036": "245.",
  "atk-s0507a:1037": "“Matteyyā hotha petteyyā, kule jeṭṭhāpacāyikā;",
  "atk-s0507a:1038": "Sāmaññā hotha brahmaññā, evaṃ saggaṃ gamissathā”ti. –",
  "atk-s0507a:1039": "Imā gāthā abhāsi.",
  "atk-s0507a:1040_0": "230-231. Tattha paṇṇānanti paṇṇānāmaraṭṭhassa evaṃnāmakānaṃ rājūnaṃ. Erakacchanti",
  "atk-s0507a:1040_1": "tassa nagarassa nāmaṃ. Tatthāti tasmiṃ nagare. Pureti pubbe atītattabhāve. Dhanapāloti",
  "atk-s0507a:1040_2": "maṃ vidūti “dhanapālaseṭṭhī”ti maṃ jānanti. Tayidaṃ nāmaṃ tadā mayhaṃ atthānugatamevāti",
  "atk-s0507a:1040_3": "dassento “asītī”ti gāthamāha. Tattha asīti sakaṭavāhānanti vīsatikhāriko vāho, yo",
  "atk-s0507a:1040_4": "sakaṭanti vuccati. Tesaṃ sakaṭavāhānaṃ asīti hiraññassa tathā kahāpaṇassa ca me ahosīti",
  "atk-s0507a:1040_5": "yojanā. Pahūtaṃ me jātarūpanti suvaṇṇampi pahūtaṃ anekabhāraparimāṇaṃ ahosīti sambandho.",
  "atk-s0507a:1041_0": "232-233. Na me dātuṃ piyaṃ ahūti dānaṃ dātuṃ mayhaṃ piyaṃ nāhosi. Mā maṃ yācanakāddasunti",
  "atk-s0507a:1041_1": "“yācakā mā maṃ passiṃsū”ti pidahitvā gehadvāraṃ bhuñjāmi. Kadariyoti thaddhamaccharī.",
  "atk-s0507a:1041_2": "Paribhāsakoti dānaṃ dente disvā bhayena santajjako. Dadantānaṃ karontānanti upayogatthe",
  "atk-s0507a:1041_3": "sāmivacanaṃ, dānāni dadante puññāni karonte. Bahū janeti bahū satte. Dadantānaṃ vā",
  "atk-s0507a:1041_4": "karontānaṃ vā samudāyabhūtaṃ bahuṃ janaṃ puññakammato vārayissaṃ nivāresiṃ.",
  "atk-s0507a:1042_0": "234-236. Vipāko natthi dānassātiādi dānādīnaṃ nivāraṇe kāraṇadassanaṃ. Tattha vipāko",
  "atk-s0507a:1042_1": "natthi dānassāti dānakammassa phalaṃ nāma natthi, kevalaṃ puññaṃ puññanti dhanavināso",
  "atk-s0507a:1042_2": "evāti dīpeti. Saṃyamassāti sīlasaṃyamassa. Kuto phalanti kuto nāma phalaṃ labbhati,",
  "atk-s0507a:1042_3": "niratthakameva sīlarakkhaṇanti adhippāyo. Ārāmānīti ārāmūpavanānīti attho. Papāyoti",
  "atk-s0507a:1042_4": "pānīyasālā. Duggeti udakacikkhallānaṃ vasena duggamaṭṭhānāni. Saṅkamanānīti setuyo.",
  "atk-s0507a:1042_5": "Tato cutoti tato manussalokato cuto. Pañcapaṇṇāsāti pañcapaññāsa. Yato kālaṅkato",
  "atk-s0507a:1042_6": "ahanti yadā kālakatā ahaṃ, tato paṭṭhāya. Nābhijānāmīti ettakaṃ kālaṃ bhuttaṃ vā",
  "atk-s0507a:1042_7": "pītaṃ vā kiñci na jānāmi.",
  "atk-s0507a:1043_0": "237-38. Yo saṃyamo so vināsoti lobhādivasena yaṃ saṃyamanaṃ kassaci adānaṃ, so imesaṃ",
  "atk-s0507a:1043_1": "sattānaṃ vināso nāma petayoniyaṃ nibbattapetānaṃ mahābyasanassa hetubhāvato. “Yo",
  "atk-s0507a:1043_2": "vināso so saṃyamo”ti iminā yathāvuttassa atthassa ekantikabhāvaṃ vadati. Petā hi",
  "atk-s0507a:1043_3": "kira jānantīti ettha hi-saddo avadhāraṇe, kira-saddo arucisūcane. “Saṃyamo deyyadhammassa",
  "atk-s0507a:1043_4": "apariccāgo vināsahetū”ti imamatthaṃ petā eva kira jānanti paccakkhato anubhuyyamānattā,",
  "atk-s0507a:1043_5": "na manussāti. Nayidaṃ yuttaṃ manussānampi petānaṃ viya khuppipāsādīhi abhibhuyyamānānaṃ",
  "atk-s0507a:1043_6": "dissamānattā. Petā pana purimattabhāve katakammassa pākaṭabhāvato tamatthaṃ suṭṭhutaraṃ",
  "atk-s0507a:1043_7": "jānanti. Tenāha – “ahaṃ pure saṃyamissa”ntiādi. Tattha saṃyamissanti sayampi dānādipuññakiriyato",
  "atk-s0507a:1043_8": "saṃyamanaṃ saṅkocaṃ akāsiṃ. Bahuke dhaneti mahante dhane vijjamāne.",
  "atk-s0507a:1044_0": "243. Tanti tasmā. Voti tumhe. Bhaddaṃ voti bhaddaṃ kalyāṇaṃ sundaraṃ tumhākaṃ hotūti",
  "atk-s0507a:1044_1": "vacanaseso. Yāvantettha samāgatāti yāvanto yāvatakā ettha samāgatā, te sabbe mama",
  "atk-s0507a:1044_2": "vacanaṃ suṇāthāti adhippāyo. Āvīti pakāsanaṃ paresaṃ pākaṭavasena. Rahoti paṭicchannaṃ",
  "atk-s0507a:1044_3": "apākaṭavasena. Āvi vā pāṇātipātādimusāvādādikāyavacīpayogavasena, yadi vā raho abhijjhādivasena",
  "atk-s0507a:1044_4": "pāpakaṃ lāmakaṃ akusalakammaṃ mākattha mā karittha.",
  "atk-s0507a:1045_0": "244. Sace taṃ pāpakaṃ kammanti atha pana taṃ pāpakammaṃ āyatiṃ karissatha, etarahi",
  "atk-s0507a:1045_1": "vā karotha, nirayādīsu catūsu apāyesu manussesu ca appāyukatādivasena tassa phalabhūtā",
  "atk-s0507a:1045_2": "dukkhato pamutti pamokkho nāma natthi. Uppaccāpi palāyatanti uppatitvā ākāsena gacchantānampi",
  "atk-s0507a:1045_3": "mokkho natthiyevāti attho. “Upeccā”tipi pāḷi, ito vā etto vā palāyante tumhe anubandhissatīti",
  "atk-s0507a:1045_4": "adhippāyena upecca sañcicca palāyantānampi tumhākaṃ tato mokkho natthi, gatikālādipaccayantarasamavāye",
  "atk-s0507a:1045_5": "pana sati vipaccatiyevāti attho. Ayañca attho –",
  "atk-s0507a:1046": "“Na antalikkhe na samuddamajjhe, na pabbatānaṃ vivaraṃ pavissa;",
  "atk-s0507a:1047": "Na vijjatī so jagatippadeso, yatthaṭṭhito mucceyya pāpakammā”ti. –",
  "atk-s0507a:1048": "Imāya gāthāya dīpetabbo.",
  "atk-s0507a:1049_0": "245. Matteyyāti mātuhitā. Hothāti tesaṃ upaṭṭhānādīni karotha. Tathā petteyyāti veditabbā.",
  "atk-s0507a:1049_1": "Kule jeṭṭhāpacāyikāti kule jeṭṭhakānaṃ apacāyanakarā. Sāmaññāti samaṇapūjakā. Tathā",
  "atk-s0507a:1049_2": "brahmaññāti bāhitapāpapūjakāti attho. Evaṃ saggaṃ gamissathāti iminā mayā vuttanayena",
  "atk-s0507a:1049_3": "puññāni katvā devalokaṃ upapajjissathāti attho. Yaṃ panettha atthato na vibhattaṃ,",
  "atk-s0507a:1049_4": "taṃ heṭṭhā khallāṭiyapetavatthuādīsu vuttanayeneva veditabbaṃ.",
  "atk-s0507a:1050_0": "Te vāṇijā tassa vacanaṃ sutvā saṃvegajātā taṃ anukampamānā bhājanehi pānīyaṃ gahetvā",
  "atk-s0507a:1050_1": "taṃ sayāpetvā mukhe āsiñciṃsu. Tato mahājanena bahuvelaṃ āsittaṃ udakaṃ tassa petassa",
  "atk-s0507a:1050_2": "pāpabalena adhogaḷaṃ na otiṇṇaṃ, kuto pipāsaṃ paṭivinessati. Te taṃ pucchiṃsu – “api",
  "atk-s0507a:1050_3": "te kāci assāsamattā laddhā”ti. So āha – “yadi me ettakehi janehi ettakaṃ velaṃ āsiñcamānaṃ",
  "atk-s0507a:1050_4": "udakaṃ ekabindumattampi paragaḷaṃ paviṭṭhaṃ, ito petayonito mokkho mā hotū”ti. Atha",
  "atk-s0507a:1050_5": "te vāṇijā taṃ sutvā ativiya saṃvegajātā “atthi pana koci upāyo pipāsāvūpasamāyā”ti",
  "atk-s0507a:1050_6": "āhaṃsu. So āha – “imasmiṃ pāpakamme khīṇe tathāgatassa vā tathāgatasāvakānaṃ vā dāne",
  "atk-s0507a:1050_7": "dinne mama dānamuddisissati, ahaṃ ito petattato muccissāmī”ti. Taṃ sutvā vāṇijā sāvatthiṃ",
  "atk-s0507a:1050_8": "gantvā bhagavantaṃ upasaṅkamitvā taṃ pavattiṃ ārocetvā saraṇāni sīlāni ca gahetvā",
  "atk-s0507a:1050_9": "buddhappamukhassa bhikkhusaṅghassa sattāhaṃ dānaṃ datvā tassa petassa dakkhiṇaṃ ādisiṃsu.",
  "atk-s0507a:1050_10": "Bhagavā tamatthaṃ aṭṭhuppattiṃ katvā catunnaṃ parisānaṃ dhammaṃ desesi. Mahājano",
  "atk-s0507a:1050_11": "ca lobhādimaccheramalaṃ pahāya dānādipuññābhirato ahosīti.",
  "atk-s0507a:1051": "Dhanapālaseṭṭhipetavatthuvaṇṇanā niṭṭhitā.",
  "atk-s0507a:1052": "8. Cūḷaseṭṭhipetavatthuvaṇṇanā",
  "atk-s0507a:1053_0": "Naggo kiso pabbajitosi, bhanteti idaṃ satthari veḷuvane viharante cūḷaseṭṭhipetaṃ",
  "atk-s0507a:1053_1": "ārabbha vuttaṃ. Bārāṇasiyaṃ kira eko gahapati assaddho appasanno maccharī kadariyo",
  "atk-s0507a:1053_2": "puññakiriyāya anādaro cūḷaseṭṭhi nāma ahosi. So kālaṃ katvā petesu nibbatti, tassa",
  "atk-s0507a:1053_3": "kāyo apagatamaṃsalohito aṭṭhinhārucammamatto muṇḍo apetavattho ahosi. Dhītā panassa",
  "atk-s0507a:1053_4": "anulā andhakavinde sāmikassa gehe vasantī pitaraṃ uddissa brāhmaṇe bhojetukāmā taṇḍulādīni",
  "atk-s0507a:1053_5": "dānūpakaraṇāni sajjesi. Taṃ ñatvā peto āsāya ākāsena tattha gacchanto rājagahaṃ sampāpuṇi.",
  "atk-s0507a:1053_6": "Tena ca samayena rājā ajātasattu devadattena uyyojito pitaraṃ jīvitā voropetvā tena",
  "atk-s0507a:1053_7": "vippaṭisārena dussupinena ca niddaṃ anupagacchanto uparipāsādavaragato caṅkamanto",
  "atk-s0507a:1053_8": "taṃ petaṃ ākāsena gacchantaṃ disvā imāya gāthāya pucchi –",
  "atk-s0507a:1054": "246.",
  "atk-s0507a:1055": "“Naggo kiso pabbajitosi bhante, rattiṃ kuhiṃ gacchasi kissahetu;",
  "atk-s0507a:1056": "Ācikkha me taṃ api sakkuṇemu, sabbena vittaṃ paṭipādaye tuva”nti.",
  "atk-s0507a:1057_0": "Tattha pabbajitoti samaṇo. Rājā kira taṃ naggattā muṇḍattā ca “naggo samaṇo aya”nti",
  "atk-s0507a:1057_1": "saññāya “naggo kiso pabbajitosī”tiādimāha. Kissahetūti kinnimittaṃ. Sabbena vittaṃ",
  "atk-s0507a:1057_2": "paṭipādaye tuvanti vittiyā upakaraṇabhūtaṃ vittaṃ sabbena bhogena tuyhaṃ ajjhāsayānurūpaṃ,",
  "atk-s0507a:1057_3": "sabbena vā ussāhena paṭipādeyyaṃ sampādeyyaṃ. Tathā kātuṃ mayaṃ appeva nāma sakkuṇeyyāma,",
  "atk-s0507a:1057_4": "tasmā ācikkha me taṃ, etaṃ tava āgamanakāraṇaṃ mayhaṃ kathehīti attho.",
  "atk-s0507a:1058": "Evaṃ raññā puṭṭho peto attano pavattiṃ kathento tisso gāthā abhāsi –",
  "atk-s0507a:1059": "247.",
  "atk-s0507a:1060": "“Bārāṇasī nagaraṃ dūraghuṭṭhaṃ, tatthāhaṃ gahapati aḍḍhako ahu dīno;",
  "atk-s0507a:1061": "Adātā gedhitamano āmisasmiṃ, dussīlyena yamavisayamhi patto.",
  "atk-s0507a:1062": "248.",
  "atk-s0507a:1063": "“So sūcikāya kilamito tehi,",
  "atk-s0507a:1064": "Teneva ñātīsu yāmi āmisakiñcikkhahetu;",
  "atk-s0507a:1065": "Adānasīlā na ca saddahanti,",
  "atk-s0507a:1066": "‘Dānaphalaṃ hoti paramhi loke’.",
  "atk-s0507a:1067": "249.",
  "atk-s0507a:1068": "“Dhītā ca mayhaṃ lapate abhikkhaṇaṃ, dassāmi dānaṃ pitūnaṃ pitāmahānaṃ;",
  "atk-s0507a:1069": "Tamupakkhaṭaṃ parivisayanti brāhmaṇā, yāmi ahaṃ andhakavindaṃ bhuttu”nti.",
  "atk-s0507a:1070_0": "247. Tattha dūraghuṭṭhanti dūrato eva guṇakittanavasena ghositaṃ, sabbattha vissutaṃ",
  "atk-s0507a:1070_1": "pākaṭanti attho. Aḍḍhakoti aḍḍho mahāvibhavo. Dīnoti nihīnacitto adānajjhāsayo. Tenāha",
  "atk-s0507a:1070_2": "“adātā”ti. Gedhitamano āmisasminti kāmāmise laggacitto gedhaṃ āpanno. Dussīlyena",
  "atk-s0507a:1070_3": "yamavisayamhi pattoti attanā katena dussīlakammunā yamavisayaṃ petalokaṃ patto amhi.",
  "atk-s0507a:1071_0": "248. So sūcikāya kilamitoti so ahaṃ vijjhanaṭṭhena sūcisadisatāya “sūcikā”ti laddhanāmāya",
  "atk-s0507a:1071_1": "jighacchāya kilamito nirantaraṃ vijjhamāno. “Kilamatho”ti icceva vā pāṭho. Tehīti",
  "atk-s0507a:1071_2": "“dīno”tiādinā vuttehi pāpakammehi kāraṇabhūtehi. Tassa hi petassa tāni pāpakammāni",
  "atk-s0507a:1071_3": "anussarantassa ativiya domanassaṃ uppajji, tasmā evamāha. Tenevāti teneva jighacchādukkhena.",
  "atk-s0507a:1071_4": "Ñātīsu yāmīti ñātīnaṃ samīpaṃ yāmi gacchāmi. Āmisakiñcikkhahetūti āmisassa kiñcikkhanimittaṃ,",
  "atk-s0507a:1071_5": "kiñci āmisaṃ patthentoti attho. Adānasīlā na ca saddahanti, ‘dānaphalaṃ hoti paramhi",
  "atk-s0507a:1071_6": "loke’ti yathā ahaṃ, tathā evaṃ aññepi manussā adānasīlā “dānassa phalaṃ ekaṃsena",
  "atk-s0507a:1071_7": "paraloke hotī”ti na ca saddahanti. Yato ahaṃ viya tepi petā hutvā mahādukkhaṃ paccanubhavantīti adhippāyo.",
  "atk-s0507a:1072_0": "249. Lapateti katheti. Abhikkhaṇanti abhiṇhaṃ bahuso. Kinti lapatīti āha “dassāmi",
  "atk-s0507a:1072_1": "dānaṃ pitūnaṃ pitāmahāna”nti. Tattha pitūnanti mātāpitūnaṃ, cūḷapitumahāpitūnaṃ vā.",
  "atk-s0507a:1072_2": "Pitāmahānanti ayyakapayyakānaṃ. Upakkhaṭanti sajjitaṃ. Parivisayantīti bhojayanti.",
  "atk-s0507a:1072_3": "Andhakavindanti evaṃnāmakaṃ nagaraṃ. Bhuttunti bhuñjituṃ. Tato parā saṅgītikārakehi vuttā –",
  "atk-s0507a:1073": "250.",
  "atk-s0507a:1074": "“Tamavoca rājā ‘anubhaviyāna tampi,",
  "atk-s0507a:1075": "Eyyāsi khippaṃ ahamapi kassaṃ pūjaṃ;",
  "atk-s0507a:1076": "Ācikkha me taṃ yadi atthi hetu,",
  "atk-s0507a:1077": "Saddhāyitaṃ hetuvaco suṇoma’.",
  "atk-s0507a:1078": "251.",
  "atk-s0507a:1079": "“Tathāti vatvā agamāsi tattha, bhuñjiṃsu bhattaṃ na ca dakkhiṇārahā;",
  "atk-s0507a:1080": "Paccāgami rājagahaṃ punāparaṃ, pāturahosi purato janādhipassa.",
  "atk-s0507a:1081": "252.",
  "atk-s0507a:1082": "“Disvāna petaṃ punadeva āgataṃ, rājā avoca ‘ahamapi kiṃ dadāmi;",
  "atk-s0507a:1083": "Ācikkha me taṃ yadi atthi hetu, yena tuvaṃ cirataraṃ pīṇito siyā’.",
  "atk-s0507a:1084": "253.",
  "atk-s0507a:1085": "“Buddhañca saṅghaṃ parivisiyāna rāja, annena pānena ca cīvarena;",
  "atk-s0507a:1086": "Taṃ dakkhiṇaṃ ādisa me hitāya, evaṃ ahaṃ cirataraṃ pīṇito siyā.",
  "atk-s0507a:1087": "254.",
  "atk-s0507a:1088": "“Tato ca rājā nipatitvā tāvade, dānaṃ sahatthā atulaṃ daditvā saṅghe;",
  "atk-s0507a:1089": "Ārocesi pakataṃ tathāgatassa, tassa ca petassa dakkhiṇaṃ ādisittha.",
  "atk-s0507a:1090": "255.",
  "atk-s0507a:1091": "“So pūjito ativiya sobhamāno, pāturahosi purato janādhipassa;",
  "atk-s0507a:1092": "Yakkhohamasmi paramiddhipatto, na mayhamatthi samā sadisā mānusā.",
  "atk-s0507a:1093": "256.",
  "atk-s0507a:1094": "“Passānubhāvaṃ aparimitaṃ mamayidaṃ, tayānudiṭṭhaṃ atulaṃ datvā saṅghe;",
  "atk-s0507a:1095": "Santappito satataṃ sadā bahūhi, yāmi ahaṃ sukhito manussadevā”ti.",
  "atk-s0507a:1096_0": "250. Tattha tamavoca rājāti taṃ petaṃ tathā vatvā ṭhitaṃ rājā ajātasattu avoca. Anubhaviyāna",
  "atk-s0507a:1096_1": "tampīti taṃ tava dhītuyā upakkhaṭaṃ dānampi anubhavitvā. Eyyāsīti āgaccheyyāsi. Kassanti",
  "atk-s0507a:1096_2": "karissāmi. Ācikkha me taṃ yadi atthi hetūti sace kiñci kāraṇaṃ atthi, taṃ kāraṇaṃ",
  "atk-s0507a:1096_3": "mayhaṃ ācikkha kathehi. Saddhāyitanti saddhāyitabbaṃ. Hetuvacoti hetuyuttavacanaṃ,",
  "atk-s0507a:1096_4": "“amukasmiṃ ṭhāne asukena pakārena dāne kate mayhaṃ upakappatī”ti sakāraṇaṃ vacanaṃ vadāti attho.",
  "atk-s0507a:1097_0": "251. Tathāti vatvāti sādhūti vatvā. Tatthāti tasmiṃ andhakavinde parivesanaṭṭhāne.",
  "atk-s0507a:1097_1": "Bhuñjiṃsu bhattaṃ na ca dakkhiṇārahāti bhattaṃ bhuñjiṃsu dussīlabrāhmaṇā, na ca pana",
  "atk-s0507a:1097_2": "dakkhiṇārahā sīlavanto bhuñjiṃsūti attho. Punāparanti puna aparaṃ vāraṃ rājagahaṃ paccāgami.",
  "atk-s0507a:1098": "252. Kiṃ dadāmīti “kīdisaṃ te dānaṃ dassāmī”ti rājā petaṃ pucchi. Yena tuvanti yena kāraṇena tvaṃ. Cirataranti cirakālaṃ. Pīṇitoti titto siyā, taṃ kathehīti attho.",
  "atk-s0507a:1099": "253. Parivisiyānāti bhojetvā. Rājāti ajātasattuṃ ālapati. Me hitāyāti mayhaṃ hitatthāya petattabhāvato parimuttiyā.",
  "atk-s0507a:1100_0": "254. Tatoti tasmā tena vacanena, tato vā pāsādato. Nipatitvāti nikkhamitvā. Tāvadeti",
  "atk-s0507a:1100_1": "tadā eva aruṇuggamanavelāya. Yamhi peto paccāgantvā rañño attānaṃ dassesi, tasmiṃ",
  "atk-s0507a:1100_2": "purebhatte eva dānaṃ adāsi. Sahatthāti sahatthena. Atulanti appamāṇaṃ uḷāraṃ paṇītaṃ.",
  "atk-s0507a:1100_3": "Datvā saṅgheti saṅghassa datvā. Ārocesi pakataṃ tathāgatassāti “idaṃ, bhante, dānaṃ",
  "atk-s0507a:1100_4": "aññataraṃ petaṃ sandhāya pakata”nti taṃ pavattiṃ bhagavato ārocesi. Ārocetvā ca yathā",
  "atk-s0507a:1100_5": "taṃ dānaṃ tassa upakappati, evaṃ tassa ca petassa dakkhiṇaṃ ādisittha ādisi.",
  "atk-s0507a:1101_0": "255. Soti so peto. Pūjitoti dakkhiṇāya diyyamānāya pūjito. Ativiya sobhamānoti dibbānubhāvena",
  "atk-s0507a:1101_1": "ativiya virocamāno. Pāturahosīti pātubhavi, rañño purato attānaṃ dassesi. Yakkhohamasmīti",
  "atk-s0507a:1101_2": "petattabhāvato mutto yakkho ahaṃ jāto devabhāvaṃ pattosmi. Na mayhamatthi samā sadisā",
  "atk-s0507a:1101_3": "mānusāti mayhaṃ ānubhāvasampattiyā samā vā bhogasampattiyā sadisā vā manussā na santi.",
  "atk-s0507a:1102_0": "256. Passānubhāvaṃ aparimitaṃ mamayidanti “mama idaṃ aparimāṇaṃ dibbānubhāvaṃ passā”ti",
  "atk-s0507a:1102_1": "attano sampattiṃ paccakkhato rañño dassento vadati. Tayānudiṭṭhaṃ atulaṃ datvā saṅgheti",
  "atk-s0507a:1102_2": "ariyasaṅghassa atulaṃ uḷāraṃ dānaṃ datvā mayhaṃ anukampāya tayā anudiṭṭhaṃ. Santappito",
  "atk-s0507a:1102_3": "satataṃ sadā bahūhīti annapānavatthādīhi bahūhi deyyadhammehi ariyasaṅghaṃ santappentena",
  "atk-s0507a:1102_4": "tayā sadā sabbakālaṃ yāvajīvaṃ tatthāpi satataṃ nirantaraṃ ahaṃ santappito pīṇito.",
  "atk-s0507a:1102_5": "Yāmi ahaṃ sukhito manussadevāti “tasmā ahaṃ idāni sukhito manussadeva mahārāja yathicchitaṭṭhānaṃ",
  "atk-s0507a:1102_6": "yāmī”ti rājānaṃ āpucchi.",
  "atk-s0507a:1103_0": "Evaṃ pete āpucchitvā gate rājā ajātasattu tamatthaṃ bhikkhūnaṃ ārocesi, bhikkhū bhagavato",
  "atk-s0507a:1103_1": "santikaṃ upasaṅkamitvā ārocesuṃ. Bhagavā tamatthaṃ aṭṭhuppattiṃ katvā sampattaparisāya",
  "atk-s0507a:1103_2": "dhammaṃ desesi. Taṃ sutvā mahājano maccheramalaṃ pahāya dānādipuññābhirato ahosīti.",
  "atk-s0507a:1104": "Cūḷāseṭṭhipetavatthuvaṇṇanā niṭṭhitā.",
  "atk-s0507a:1105": "9. Aṅkurapetavatthuvaṇṇanā",
  "atk-s0507a:1106_0": "Yassa atthāya gacchāmāti idaṃ satthā sāvatthiyaṃ viharanto aṅkurapetaṃ ārabbha kathesi.",
  "atk-s0507a:1106_1": "Kāmañcettha aṅkuro peto na hoti, tassa pana caritaṃ yasmā petasambandhaṃ, tasmā taṃ",
  "atk-s0507a:1106_2": "“aṅkurapetavatthū”ti vuttaṃ.",
  "atk-s0507a:1107_0": "Tatrāyaṃ saṅkhepakathā – ye te uttaramadhurādhipatino rañño mahāsāgarassa puttaṃ",
  "atk-s0507a:1107_1": "upasāgaraṃ paṭicca uttarāpathe kaṃsabhoge asitañjananagare mahākaṃsassa dhītuyā devagabbhāya",
  "atk-s0507a:1107_2": "kucchiyaṃ uppannā añjanadevī vāsudevo baladevo candadevo sūriyadevo aggidevo varuṇadevo",
  "atk-s0507a:1107_3": "ajjuno pajjuno ghaṭapaṇḍito aṅkuro cāti vāsudevādayo dasa bhātikāti ekādasa khattiyā",
  "atk-s0507a:1107_4": "ahesuṃ, tesu vāsudevādayo bhātaro asitañjananagaraṃ ādiṃ katvā dvāravatīpariyosānesu",
  "atk-s0507a:1107_5": "sakalajambudīpe tesaṭṭhiyā nagarasahassesu sabbe rājāno cakkena jīvitakkhayaṃ pāpetvā",
  "atk-s0507a:1107_6": "dvāravatiyaṃ vasamānā rajjaṃ dasa koṭṭhāse katvā vibhajiṃsu. Bhaginiṃ pana añjanadeviṃ",
  "atk-s0507a:1107_7": "na sariṃsu. Puna saritvā “ekādasa koṭṭhāse karomā”ti vutte tesaṃ sabbakaniṭṭho aṅkuro",
  "atk-s0507a:1107_8": "“mama koṭṭhāsaṃ tassā detha, ahaṃ vohāraṃ katvā jīvissāmi, tumhe attano attano janapadesu",
  "atk-s0507a:1107_9": "suṅkaṃ mayhaṃ vissajjethā”ti āha. Te “sādhū”ti sampaṭicchitvā tassa koṭṭhāyaṃ bhaginiyā",
  "atk-s0507a:1107_10": "datvā nava rājāno dvāravatiyaṃ vasiṃsu.",
  "atk-s0507a:1108_0": "Aṅkuro pana vaṇijjaṃ karonto niccakālaṃ mahādānaṃ deti. Tassa paneko dāso bhaṇḍāgāriko",
  "atk-s0507a:1108_1": "atthakāmo ahosi. Aṅkuro pasannamānaso tassa ekaṃ kuladhītaraṃ gahetvā adāsi. So putte",
  "atk-s0507a:1108_2": "gabbhagateyeva kālamakāsi. Aṅkuro tasmiṃ jāte tassa pituno dinnaṃ bhattavetanaṃ tassa",
  "atk-s0507a:1108_3": "adāsi. Atha tasmiṃ dārake vayappatte “dāso na dāso”ti rājakule vinicchayo uppajji.",
  "atk-s0507a:1108_4": "Taṃ sutvā añjanadevī dhenūpamaṃ vatvā “mātu bhujissāya puttopi bhujisso evā”ti dāsabyato mocesi.",
  "atk-s0507a:1109_0": "Dārako pana lajjāya tattha vasituṃ avisahanto roruvanagaraṃ gantvā tattha aññatarassa",
  "atk-s0507a:1109_1": "tunnavāyassa dhītaraṃ gahetvā tunnavāyasippena jīvikaṃ kappesi. Tena samayena roruvanagare",
  "atk-s0507a:1109_2": "asayhamahāseṭṭhi nāma ahosi. So samaṇabrāhmaṇakapaṇaddhikavanibbakayācakānaṃ mahādānaṃ",
  "atk-s0507a:1109_3": "deti. So tunnavāyo seṭṭhino gharaṃ ajānantānaṃ pītisomanassajāto hutvā asayhaseṭṭhino",
  "atk-s0507a:1109_4": "nivesanaṃ dakkhiṇabāhuṃ pasāretvā dassesi “ettha gantvā laddhabbaṃ labhantū”ti. Tassa",
  "atk-s0507a:1109_5": "kammaṃ pāḷiyaṃyeva āgataṃ.",
  "atk-s0507a:1110_0": "So aparena samayena kālaṃ katvā marubhūmiyaṃ aññatarasmiṃ nigrodharukkhe bhummadevatā",
  "atk-s0507a:1110_1": "hutvā nibbatti, tassa dakkhiṇahattho sabbakāmadado ahosi. Tasmiṃyeva ca roruve aññataro",
  "atk-s0507a:1110_2": "puriso asayhaseṭṭhino dāne byāvaṭo assaddho appasanno micchādiṭṭhiko puññakiriyāya",
  "atk-s0507a:1110_3": "anādaro kālaṃ katvā tassa devaputtassa vasanaṭṭhānassa avidūre peto hutvā nibbatti.",
  "atk-s0507a:1110_4": "Tena ca katakammaṃ pāḷiyaṃyeva āgataṃ. Asayhamahāseṭṭhi pana kālaṃ katvā tāvatiṃsabhavane",
  "atk-s0507a:1110_5": "sakkassa devarañño sahabyataṃ upagato.",
  "atk-s0507a:1111_0": "Atha aparena samayena aṅkuro pañcahi sakaṭasatehi, aññataro ca brāhmaṇo pañcahi sakaṭasatehīti",
  "atk-s0507a:1111_1": "dvepi janā sakaṭasahassena bhaṇḍaṃ ādāya marukantāramaggaṃ paṭipannā maggamūḷhā hutvā",
  "atk-s0507a:1111_2": "bahuṃ divasaṃ tattheva vicarantā parikkhīṇatiṇodakāhārā ahesuṃ. Aṅkuro assadūtehi",
  "atk-s0507a:1111_3": "catūsu disāsu pāniyaṃ maggāpesi. Atha so kāmadadahattho yakkho taṃ tesaṃ byasanappattiṃ",
  "atk-s0507a:1111_4": "disvā aṅkurena pubbe attano kataṃ upakāraṃ cintetvā “handa dāni imassa mayā avassayena",
  "atk-s0507a:1111_5": "bhavitabba”nti attano vasanavaṭarukkhaṃ dassesi. So kira vaṭarukkho sākhāviṭapasampanno",
  "atk-s0507a:1111_6": "ghanapalāso sandacchāyo anekasahassapāroho āyāmena vitthārena ubbedhena ca yojanaparimāṇo",
  "atk-s0507a:1111_7": "ahosi. Taṃ disvā aṅkuro haṭṭhatuṭṭho tassa heṭṭhā khandhāvāraṃ bandhāpesi. Yakkho",
  "atk-s0507a:1111_8": "attano dakkhiṇahatthaṃ pasāretvā paṭhamaṃ tāva pānīyena sabbaṃ janaṃ santappesi.",
  "atk-s0507a:1111_9": "Tato yo yo yaṃ yaṃ icchati, tassa tassa taṃ taṃ adāsi.",
  "atk-s0507a:1112_0": "Evaṃ tasmiṃ mahājane nānāvidhena annapānādinā yathākāmaṃ santappite pacchā vūpasante",
  "atk-s0507a:1112_1": "maggaparissame so brāhmaṇavāṇijo ayoniso manasikaronto evaṃ cintesi – “dhanalābhāya",
  "atk-s0507a:1112_2": "ito kambojaṃ gantvā mayaṃ kiṃ karissāma, imameva pana yakkhaṃ yena kenaci upāyena",
  "atk-s0507a:1112_3": "gahetvā yānaṃ āropetvā amhākaṃ nagarameva gamissāmā”ti. Evaṃ cintetvā tamatthaṃ aṅkurassa kathento –",
  "atk-s0507a:1113": "257.",
  "atk-s0507a:1114": "“Yassa atthāya gacchāma, kambojaṃ dhanahārakā;",
  "atk-s0507a:1115": "Ayaṃ kāmadado yakkho, imaṃ yakkhaṃ nayāmase.",
  "atk-s0507a:1116": "258.",
  "atk-s0507a:1117": "“Imaṃ yakkhaṃ gahetvāna, sādhukena pasayha vā;",
  "atk-s0507a:1118": "Yānaṃ āropayitvāna, khippaṃ gacchāma dvāraka”nti. –",
  "atk-s0507a:1119_0": "Gāthādvayamāha. Tattha yassa atthāyāti yassa kāraṇā. Kambojanti kambojaraṭṭhaṃ. Dhanahārakāti",
  "atk-s0507a:1119_1": "bhaṇḍavikkayena laddhadhanahārino. Kāmadadoti icchiticchitadāyako. Yakkhoti devaputto.",
  "atk-s0507a:1119_2": "Nayāmaseti nayissāma. Sādhukenāti yācanena. Pasayhāti abhibhavitvā balakkārena, yānanti",
  "atk-s0507a:1119_3": "sukhayānaṃ. Dvārakanti dvāravatīnagaraṃ. Ayaṃ hetthādhippāyo – yadatthaṃ mayaṃ ito",
  "atk-s0507a:1119_4": "kambojaṃ gantukāmā, tena gamanena sādhetabbo attho idheva sijjhati. Ayañhi yakkho",
  "atk-s0507a:1119_5": "kāmadado, tasmā imaṃ yakkhaṃ yācitvā tassa anumatiyā vā, sace saññattiṃ na gacchati,",
  "atk-s0507a:1119_6": "balakkārena vā yānaṃ āropetvā yāne pacchābāhaṃ bandhitvā taṃ gahetvā itoyeva khippaṃ",
  "atk-s0507a:1119_7": "dvāravatīnagaraṃ gacchāmāti.",
  "atk-s0507a:1120": "Evaṃ pana brāhmaṇena vutto aṅkuro sappurisadhamme ṭhatvā tassa vacanaṃ paṭikkhipanto –",
  "atk-s0507a:1121": "259.",
  "atk-s0507a:1122": "“Yassa rukkhassa chāyāya, nisīdeyya sayeyya vā;",
  "atk-s0507a:1123": "Na tassa sākhaṃ bhañjeyya, mittadubbho hi pāpako”ti. –",
  "atk-s0507a:1124_0": "Gāthamāha. Tattha na bhañjeyyāti na chindeyya. Mittadubbhoti mittesu dubbhanaṃ tesaṃ",
  "atk-s0507a:1124_1": "anatthuppādanaṃ. Pāpakoti abhaddako mittadubbho. Yo hi sītacchāyo rukkho ghammābhitattassa",
  "atk-s0507a:1124_2": "purisassa parissamavinodako, tassāpi nāma pāpakaṃ na cintetabbaṃ, kimaṅkaṃ pana sattabhūtesu.",
  "atk-s0507a:1124_3": "Ayaṃ devaputto sappuriso pubbakārī amhākaṃ dukkhapanūdako bahūpakāro, na tassa kiñci",
  "atk-s0507a:1124_4": "anatthaṃ cintetabbaṃ, aññadatthu so pūjetabbo evāti dasseti.",
  "atk-s0507a:1125": "Taṃ sutvā brāhmaṇā “atthassa mūlaṃ nikativinayo”ti nītimaggaṃ nissāya aṅkurassa paṭilomapakkhe ṭhatvā –",
  "atk-s0507a:1126": "260.",
  "atk-s0507a:1127": "“Yassa rukkhassa chāyāya, nisīdeyya sayeyya vā;",
  "atk-s0507a:1128": "Khandhampi tassa chindeyya, attho ce tādiso siyā”ti. –",
  "atk-s0507a:1129": "Gāthamāha. Tattha attho ce tādiso siyāti tādisena dabbasambhārena sace attho bhaveyya, tassa rukkhassa khandhampi chindeyya, kimaṅgaṃ pana sākhādayoti adhippāyo.",
  "atk-s0507a:1130": "Evaṃ brāhmaṇena vutte aṅkuro sappurisadhammaṃyeva paggaṇhanto –",
  "atk-s0507a:1131": "261.",
  "atk-s0507a:1132": "“Yassa rukkhassa chāyāya, nisīdeyya sayeyya vā;",
  "atk-s0507a:1133": "Na tassa pattaṃ bhindeyya, mittadubbho hi pāpako”ti. –",
  "atk-s0507a:1134": "Imaṃ gāthamāha. Tattha na tassa pattaṃ bhindeyyāti tassa rukkhassa ekapaṇṇamattampi na pāteyya, pageva sākhādiketi adhippāyo.",
  "atk-s0507a:1135": "Punapi brāhmaṇo attano vādaṃ paggaṇhanto –",
  "atk-s0507a:1136": "262.",
  "atk-s0507a:1137": "“Yassa rukkhassa chāyāya, nisīdeyya sayeyya vā;",
  "atk-s0507a:1138": "Samūlampi taṃ abbuhe, attho ce tādiso siyā”ti. –",
  "atk-s0507a:1139": "Gāthamāha. Tattha samūlampi taṃ abbuheti taṃ tattha samūlampi saha mūlenapi abbuheyya, uddhareyyāti attho.",
  "atk-s0507a:1140": "Evaṃ brāhmaṇena vutte puna aṅkuro taṃ nītiṃ niratthakaṃ kātukāmo –",
  "atk-s0507a:1141": "263.",
  "atk-s0507a:1142": "“Yassekarattimpi ghare vaseyya, yatthannapānaṃ puriso labhetha;",
  "atk-s0507a:1143": "Na tassa pāpaṃ manasāpi cintaye, kataññutā sappurisehi vaṇṇitā.",
  "atk-s0507a:1144": "264.",
  "atk-s0507a:1145": "“Yassekarattimpi ghare vaseyya, annena pānena upaṭṭhito siyā;",
  "atk-s0507a:1146": "Na tassa pāpaṃ manasāpi cintaye, adubbhapāṇī dahate mittadubbhiṃ.",
  "atk-s0507a:1147": "265.",
  "atk-s0507a:1148": "“Yo pubbe katakalyāṇo, pacchā pāpena hiṃsati;",
  "atk-s0507a:1149": "Allapāṇihato poso, na so bhadrāni passatī”ti. –",
  "atk-s0507a:1150": "Imā tisso gāthā abhāsi.",
  "atk-s0507a:1151_0": "263. Tattha yassāti yassa puggalassa. Ekarattimpīti ekarattimattampi kevalaṃ gehe",
  "atk-s0507a:1151_1": "vaseyya. Yatthannapānaṃ puriso labhethāti yassa santike koci puriso annapānaṃ vā",
  "atk-s0507a:1151_2": "yaṃkiñci bhojanaṃ vā labheyya. Na tassa pāpaṃ manasāpi cintayeti tassa puggalassa",
  "atk-s0507a:1151_3": "abhaddakaṃ anatthaṃ manasāpi na cinteyya na piheyya, pageva kāyavācāhi. Kasmāti ce?",
  "atk-s0507a:1151_4": "Kataññutā sappurisehi vaṇṇitāti kataññutā nāma buddhādīhi uttamapurisehi pasaṃsitā.",
  "atk-s0507a:1152_0": "264. Upaṭṭhitoti payirupāsito “idaṃ gaṇha idaṃ bhuñjā”ti annapānādinā upaṭṭhito.",
  "atk-s0507a:1152_1": "Adubbhapāṇīti ahiṃsakahattho hatthasaṃyato. Dahate mittadubbhinti taṃ mittadubbhiṃ",
  "atk-s0507a:1152_2": "puggalaṃ dahati vināseti, appaduṭṭhe hitajjhāsayasampanne puggale parena kato aparādho",
  "atk-s0507a:1152_3": "avisesena tasseva anatthāvaho, appaduṭṭho puggalo atthato taṃ dahati nāma. Tenāha bhagavā –",
  "atk-s0507a:1153": "“Yo appaduṭṭhassa narassa dussati, suddhassa posassa anaṅgaṇassa;",
  "atk-s0507a:1154": "Tameva bālaṃ pacceti pāpaṃ, sukhumo rajo paṭivātaṃva khitto”ti. ;",
  "atk-s0507a:1155_0": "265. Yo pubbe katakalyāṇoti yo puggalo kenaci sādhunā katabhaddako katūpakāro. Pacchā",
  "atk-s0507a:1155_1": "pāpena hiṃsatīti taṃ pubbakārinaṃ aparabhāge pāpena abhaddakena anatthakena bādhati.",
  "atk-s0507a:1155_2": "Allapāṇihato posoti allapāṇinā upakārakiriyāya allapāṇinā dhotahatthena pubbakārinā",
  "atk-s0507a:1155_3": "heṭṭhā vuttanayena hato bādhito, tassa vā pubbakārino bādhanena hato allapāṇihato",
  "atk-s0507a:1155_4": "nāma, akataññupuggalo. Na so bhadrāni passatīti so yathāvuttapuggalo idhaloke ca",
  "atk-s0507a:1155_5": "paraloke ca iṭṭhāni na passati, na vindati, na labhatīti attho.",
  "atk-s0507a:1156_0": "Evaṃ sappurisadhammaṃ paggaṇhantena aṅkurena abhibhavitvā vutto so brāhmaṇo niruttaro",
  "atk-s0507a:1156_1": "tuṇhī ahosi. Yakkho pana tesaṃ dvinnaṃ vacanapaṭivacanāni sutvā brāhmaṇassa kujjhitvāpi",
  "atk-s0507a:1156_2": "“hotu imassa duṭṭhabrāhmaṇassa kattabbaṃ pacchā jānissāmī”ti attano kenaci anabhibhavanīyatameva tāva dassento –",
  "atk-s0507a:1157": "266.",
  "atk-s0507a:1158": "“Nāhaṃ devena vā manussena vā, issariyena vā haṃ suppasayho;",
  "atk-s0507a:1159": "Yakkhohamasmi paramiddhipatto, dūraṅgamo vaṇṇabalūpapanno”ti. –",
  "atk-s0507a:1160_0": "Gāthamāha. Tattha devena vāti yena kenaci devena vā. Manussena vāti etthāpi eseva",
  "atk-s0507a:1160_1": "nayo. Issariyena vāti devissariyena vā manussissariyena vā. Tattha devissariyaṃ nāma",
  "atk-s0507a:1160_2": "catumahārājikasakkasuyāmādīnaṃ deviddhi, manussissariyaṃ nāma cakkavattiādīnaṃ puññiddhi.",
  "atk-s0507a:1160_3": "Tasmā issariyaggahaṇena mahānubhāve devamanusse saṅgaṇhāti. Mahānubhāvāpi hi devā",
  "atk-s0507a:1160_4": "attano puññaphalūpatthambhite manussepi asati payogavipattiyaṃ abhibhavituṃ na sakkonti,",
  "atk-s0507a:1160_5": "pageva itare. Hanti asahane nipāto. Na suppasayhoti appadhaṃsiyo. Yakkhohamasmi paramiddhipattoti",
  "atk-s0507a:1160_6": "attano puññaphalena ahaṃ yakkhattaṃ upagato asmi, yakkhova samāno na yo vā so vā,",
  "atk-s0507a:1160_7": "atha kho paramiddhipatto paramāya uttamāya yakkhiddhiyā samannāgato. Dūraṅgamoti",
  "atk-s0507a:1160_8": "khaṇeneva dūrampi ṭhānaṃ gantuṃ samattho. Vaṇṇabalūpapannoti rūpasampattiyā sarīrabalena",
  "atk-s0507a:1160_9": "ca upapanno samannāgatoti tīhipi padehi mantappayogādīhi attano anabhibhavanīyataṃyeva",
  "atk-s0507a:1160_10": "dasseti. Rūpasampanno hi paresaṃ bahumānito hoti, rūpasampadaṃ nissāya visabhāgavatthunāpi",
  "atk-s0507a:1160_11": "anākaḍḍhaniyovāti vaṇṇasampadā anabhibhavanīyakāraṇanti vuttā.",
  "atk-s0507a:1161": "Ito paraṃ aṅkurassa ca devaputtassa ca vacanapaṭivacanakathā hoti –",
  "atk-s0507a:1162": "267.",
  "atk-s0507a:1163": "“Pāṇi te sabbasovaṇṇo, pañcadhāro madhussavo;",
  "atk-s0507a:1164": "Nānārasā paggharanti, maññehaṃ taṃ purindadaṃ.",
  "atk-s0507a:1165": "268.",
  "atk-s0507a:1166": "“Nāmhi devo na gandhabbo, nāpi sakko purindado;",
  "atk-s0507a:1167": "Petaṃ maṃ aṅkura jānāhi, roruvamhā idhāgataṃ.",
  "atk-s0507a:1168": "269.",
  "atk-s0507a:1169": "“Kiṃsīlo kiṃsamācāro, roruvasmiṃ pure tuvaṃ;",
  "atk-s0507a:1170": "Kena te brahmacariyena, puññaṃ pāṇimhi ijjhati.",
  "atk-s0507a:1171": "270.",
  "atk-s0507a:1172": "“Tunnavāyo pure āsiṃ, roruvasmiṃ tadā ahaṃ;",
  "atk-s0507a:1173": "Sukicchavutti kapaṇo, na me vijjati dātave.",
  "atk-s0507a:1174": "271.",
  "atk-s0507a:1175": "“Nivesanañca me āsi, asayhassa upantike;",
  "atk-s0507a:1176": "Saddhassa dānapatino, katapuññassa lajjino.",
  "atk-s0507a:1177": "272.",
  "atk-s0507a:1178": "“Tattha yācanakāyanti, nānāgottā vanibbakā;",
  "atk-s0507a:1179": "Te ca maṃ tattha pucchanti, asayhassa nivesanaṃ.",
  "atk-s0507a:1180": "273.",
  "atk-s0507a:1181": "“Kattha gacchāma bhaddaṃ vo, kattha dānaṃ padīyati;",
  "atk-s0507a:1182": "Tesāhaṃ puṭṭho akkhāmi, asayhassa nivesanaṃ.",
  "atk-s0507a:1183": "274.",
  "atk-s0507a:1184": "“Paggayha dakkhiṇaṃ bāhuṃ, ettha gacchatha bhaddaṃ vo;",
  "atk-s0507a:1185": "Ettha dānaṃ padīyati, asayhassa nivesane.",
  "atk-s0507a:1186": "275.",
  "atk-s0507a:1187": "“Tena pāṇi kāmadado, tena pāṇi madhussavo;",
  "atk-s0507a:1188": "Tena me brahmacariyena, puññaṃ pāṇimhi ijjhati.",
  "atk-s0507a:1189": "276.",
  "atk-s0507a:1190": "“Na kira tvaṃ adā dānaṃ, sakapāṇīhi kassaci;",
  "atk-s0507a:1191": "Parassa dānaṃ anumodamāno, pāṇiṃ paggayha pāvadi.",
  "atk-s0507a:1192": "277.",
  "atk-s0507a:1193": "“Tena pāṇi kāmadado, tena pāṇi madhussavo;",
  "atk-s0507a:1194": "Tena te brahmacariyena, puññaṃ pāṇimhi ijjhati.",
  "atk-s0507a:1195": "278.",
  "atk-s0507a:1196": "“Yo so dānamadā bhante, pasanno sakapāṇibhi;",
  "atk-s0507a:1197": "So hitvā mānusaṃ dehaṃ, kiṃ nu so disataṃ gato.",
  "atk-s0507a:1198": "279.",
  "atk-s0507a:1199": "“Nāhaṃ pajānāmi asayhasāhino, aṅgīrasassa gatiṃ āgatiṃ vā;",
  "atk-s0507a:1200": "Sutañca me vessavaṇassa santike, sakkassa sahabyataṃ gato asayho.",
  "atk-s0507a:1201": "280.",
  "atk-s0507a:1202": "“Alameva kātuṃ kalyāṇaṃ, dānaṃ dātuṃ yathārahaṃ;",
  "atk-s0507a:1203": "Pāṇiṃ kāmadadaṃ disvā, ko puññaṃ na karissati.",
  "atk-s0507a:1204": "281.",
  "atk-s0507a:1205": "“So hi nūna ito gantvā, anuppatvāna dvārakaṃ;",
  "atk-s0507a:1206": "Dānaṃ paṭṭhapayissāmi, yaṃ mamassa sukhāvahaṃ.",
  "atk-s0507a:1207": "282.",
  "atk-s0507a:1208": "“Dassāmannañca pānañca, vatthasenāsanāni ca;",
  "atk-s0507a:1209": "Papañca udapānañca, dugge saṅkamanāni cā”ti. –",
  "atk-s0507a:1210": "Pannarasa vacanapaṭivacanagāthā honti.",
  "atk-s0507a:1211_0": "267. Tattha pāṇi teti tava dakkhiṇahattho. Sabbasovaṇṇoti sabbaso suvaṇṇavaṇṇo. Pañcadhāroti",
  "atk-s0507a:1211_1": "pañcahi aṅgulīhi parehi kāmitavatthūnaṃ dhārā etassa santīti pañcadhāro. Madhussavoti",
  "atk-s0507a:1211_2": "madhurarasavissandako. Tenāha “nānārasā paggharantī”ti, madhurakaṭukakasāvādibhedā",
  "atk-s0507a:1211_3": "nānāvidhā rasā vissandantīti attho. Yakkhassa hi kāmadade madhurādirasasampannāni",
  "atk-s0507a:1211_4": "vividhāni khādanīyabhojanīyāni hatthe vissajjante madhurādirasā paggharantīti vuttaṃ.",
  "atk-s0507a:1211_5": "Maññehaṃ taṃ purindadanti maññe ahaṃ taṃ purindadaṃ sakkaṃ, “evaṃmahānubhāvo sakko",
  "atk-s0507a:1211_6": "devarājā”ti taṃ ahaṃ maññāmīti attho.",
  "atk-s0507a:1212_0": "268. Nāmhi devoti vessavaṇādiko pākaṭadevo na homi. Na gandhabboti gandhabbakāyikadevopi",
  "atk-s0507a:1212_1": "na homi. Nāpi sakko purindadoti purimattabhāve pure dānassa paṭṭhapitattā “purindado”ti",
  "atk-s0507a:1212_2": "laddhanāmo sakko devarājāpi na homi. Kataro pana ahosīti āha “petaṃ maṃ aṅkura jānāhī”tiādi.",
  "atk-s0507a:1212_3": "Aṅkurapetūpapattikaṃ maṃ jānāhi, “aññataro petamahiddhiko”ti maṃ upadhārehi. Roruvamhā",
  "atk-s0507a:1212_4": "idhāgatanti roruvanagarato cavitvā marukantāre idha imasmiṃ nigrodharukkhe upapajjanavasena",
  "atk-s0507a:1212_5": "āgataṃ, ettha nibbattanti attho.",
  "atk-s0507a:1213_0": "269. Kiṃsīlo kiṃsamācāro, roruvasmiṃ pure tuvanti pubbe purimattabhāve roruvanagare",
  "atk-s0507a:1213_1": "vasanto tvaṃ kiṃsīlo kiṃsamācāro ahosi, pāpato nivattanalakkhaṇaṃ kīdisaṃ sīlaṃ samādāya",
  "atk-s0507a:1213_2": "saṃvattitapuññakiriyālakkhaṇena samācārena kiṃsamācāro, dānādīsu kusalasamācāresu",
  "atk-s0507a:1213_3": "kīdiso samācāro ahosīti attho. Kena te brahmacariyena, puññaṃ pāṇimhi ijjhatīti kīdisena",
  "atk-s0507a:1213_4": "seṭṭhacariyena idaṃ evarūpaṃ tava hatthesu puññaphalaṃ idāni samijjhati nipphajjati,",
  "atk-s0507a:1213_5": "taṃ kathehīti attho. Puññaphalañhi idha uttarapadalopena “puñña”nti adhippetaṃ. Tatthā",
  "atk-s0507a:1213_6": "hi taṃ “kusalānaṃ, bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññanti vuttaṃ.",
  "atk-s0507a:1214_0": "270. Tunnavāyoti tunnakāro. Sukicchavuttīti suṭṭhu kicchaputtiko ativiya dukkhajīviko.",
  "atk-s0507a:1214_1": "Kapaṇoti varāko, dīnoti attho. Na me vijjati dātaveti addhikānaṃ samaṇabrāhmaṇānaṃ",
  "atk-s0507a:1214_2": "dātuṃ kiñci dātabbayuttakaṃ mayhaṃ natthi, cittaṃ pana me dānaṃ dinnanti adhippāyo.",
  "atk-s0507a:1215_0": "271. Nivesananti gharaṃ, kammakaraṇasālā vā. Asayhassa upantiketi asayhassa mahāseṭṭhino",
  "atk-s0507a:1215_1": "gehassa samīpe. Saddhassāti kammaphalasaddhāya samannāgatassa. Dānapatinoti dāne",
  "atk-s0507a:1215_2": "nirantarappavattāya pariccāgasampattiyā lobhassa ca abhibhavena patibhūtassa. Katapuññassāti",
  "atk-s0507a:1215_3": "pubbe katasucaritakammassa. Lajjinoti pāpajigucchanasabhāvassa.",
  "atk-s0507a:1216_0": "272. Tatthāti tasmiṃ mama nivesane. Yācanakāyantīti yācanakā janā asayhaseṭṭhiṃ kiñci",
  "atk-s0507a:1216_1": "yācitukāmā āgacchanti. Nānāgottāti nānāvidhagottāpadesā. Vanibbakāti vaṇṇadīpakā,",
  "atk-s0507a:1216_2": "ye dāyakassa puññaphalādiñca guṇakittanādimukhena attano atthikabhāvaṃ pavedentā",
  "atk-s0507a:1216_3": "vicaranti. Te ca maṃ tattha pucchantīti tatthāti nipātamattaṃ, te yācakādayo maṃ",
  "atk-s0507a:1216_4": "asayhaseṭṭhino nivesanaṃ pucchanti. Akkharacintakā hi īdisesu ṭhānesu kammadvayaṃ icchanti.",
  "atk-s0507a:1217_0": "273. Kattha gacchāma bhaddaṃ vo, kattha dānaṃ padīyatīti tesaṃ pucchanākāradassanaṃ.",
  "atk-s0507a:1217_1": "Ayaṃ pettha attho – bhaddaṃ tumhākaṃ hotu, mayaṃ “asayhamahāseṭṭhinā dānaṃ padīyatī”ti",
  "atk-s0507a:1217_2": "sutvā āgatā, kattha dānaṃ padīyati, kattha vā mayaṃ gacchāma, kattha gatena dānaṃ",
  "atk-s0507a:1217_3": "sakkā laddhunti. Tesāhaṃ puṭṭho akkhāmīti evaṃ tehi addhikajanehi labhanaṭṭhānaṃ",
  "atk-s0507a:1217_4": "puṭṭho “ahaṃ pubbe akatapuññatāya idāni īdisānaṃ kiñci dātuṃ asamattho jāto, dānaggaṃ",
  "atk-s0507a:1217_5": "pana imesaṃ dassento lābhassa upāyācikkhaṇena pītiṃ uppādento ettakenapi bahuṃ puññaṃ",
  "atk-s0507a:1217_6": "pasavāmī”ti gāravaṃ uppādetvā dakkhiṇaṃ bāhuṃ pasāretvā tesaṃ asayhaseṭṭhissa nivesanaṃ",
  "atk-s0507a:1217_7": "akkhāmi. Tenāha “paggayha dakkhiṇaṃ bāhu”ntiādi.",
  "atk-s0507a:1218_0": "274. Tena pāṇi kāmadadoti tena paradānapakāsanena parena katassa dānassa sakkaccaṃ",
  "atk-s0507a:1218_1": "anumodanamattena hetunā idāni mayhaṃ hattho kapparukkho viya santānakalatā viya ca",
  "atk-s0507a:1218_2": "kāmaduho icchiticchitadāyī kāmadado hoti. Kāmadado ca honto tena pāṇi madhussavo",
  "atk-s0507a:1218_3": "iṭṭhavatthuvissajjanako jāto.",
  "atk-s0507a:1219_0": "276. Na kira tvaṃ adā dānanti kirāti anussavanatthe nipāto, tvaṃ kira attano santakaṃ",
  "atk-s0507a:1219_1": "na pariccaji, sakapāṇīhi sahatthehi yassa kassaci samaṇassa vā brāhmaṇassa vā kiñci",
  "atk-s0507a:1219_2": "dānaṃ na adāsi. Parassa dānaṃ anumodamānoti kevalaṃ pana parena kataṃ parassa dānaṃ",
  "atk-s0507a:1219_3": "“aho dānaṃ pavattesī”ti anumodamānoyeva vihāsi.",
  "atk-s0507a:1220": "277. Tena pāṇi kāmadadoti tena tuyhaṃ pāṇi evaṃ kāmadado, aho acchariyā vata puññānaṃ gatīti adhippāyo.",
  "atk-s0507a:1221_0": "278. Yo so dānamadā, bhante, pasanno sakapāṇibhīti devaputtaṃ gāravena ālapati. Bhante,",
  "atk-s0507a:1221_1": "parena katassa dānānumodakassa tāva tuyhaṃ īdisaṃ phalaṃ evarūpo ānubhāvo, yo pana",
  "atk-s0507a:1221_2": "so asayhamahāseṭṭhi mahādānaṃ adāsi, pasannacitto hutvā sahatthehi tadā mahādānaṃ",
  "atk-s0507a:1221_3": "pavattesi. So hitvā mānusaṃ dehanti so idha manussattabhāvaṃ pahāya. Kinti kataraṃ.",
  "atk-s0507a:1221_4": "Nu soti nūti nipātamattaṃ. Disataṃ gatoti disaṃ ṭhānaṃ gato, kīdisī tassa gato nipphattīti",
  "atk-s0507a:1221_5": "asayhaseṭṭhino abhisamparāyaṃ pucchi.",
  "atk-s0507a:1222_0": "279. Asayhasāhinoti aññehi maccharīhi lobhābhibhūtehi sahituṃ vahituṃ asakkuṇeyyassa",
  "atk-s0507a:1222_1": "pariccāgādivibhāgassa sappurisadhurassa sahanato asayhasāhino. Aṅgīrasassāti aṅgato",
  "atk-s0507a:1222_2": "nikkhamanakajutissa. Rasoti hi jutiyā adhivacanaṃ. Tassa kira yācake āgacchante disvā",
  "atk-s0507a:1222_3": "uḷāraṃ pītisomanassaṃ uppajjati, mukhavaṇṇo vippasīdati, taṃ attano paccakkhaṃ katvā",
  "atk-s0507a:1222_4": "evamāha. Gatiṃ āgatiṃ vāti tassa “asukaṃ nāma gatiṃ, ito gato”ti gatiṃ vā “tato vā",
  "atk-s0507a:1222_5": "pana asukasmiṃ kāle idhāgamissatī”ti āgatiṃ vā nāhaṃ jānāmi, avisayo esa mayhaṃ.",
  "atk-s0507a:1222_6": "Sutañca me vessavaṇassa santiketi apica kho upaṭṭhānaṃ gatena vessavaṇassa mahārājassa",
  "atk-s0507a:1222_7": "santike sutametaṃ mayā. Sakkassa sahabyataṃ gato asayhoti asayhaseṭṭhi sakkassa devānamindassa",
  "atk-s0507a:1222_8": "sahabyataṃ gato ahosi, tāvatiṃsabhavane nibbattoti attho.",
  "atk-s0507a:1223_0": "280. Alameva kātuṃ kalyāṇanti yaṃkiñci kalyāṇaṃ kusalaṃ puññaṃ kātuṃ yuttameva patirūpameva.",
  "atk-s0507a:1223_1": "Tattha pana yaṃ sabbasādhāraṇaṃ sukatataraṃ, taṃ dassetuṃ “dānaṃ dātuṃ yathāraha”nti",
  "atk-s0507a:1223_2": "vuttaṃ, attano vibhavabalānurūpaṃ dānaṃ dātuṃ alameva. Tattha kāraṇamāha “pāṇiṃ kāmadadaṃ",
  "atk-s0507a:1223_3": "disvā”ti. Yatra hi nāma parakatapuññānumodanapubbakena dānapatinivesanamaggācikkhaṇamattena",
  "atk-s0507a:1223_4": "ayaṃ hattho kāmadado diṭṭho, imaṃ disvā. Ko puññaṃ na karissatīti mādiso ko nāma",
  "atk-s0507a:1223_5": "attano patiṭṭhānabhūtaṃ puññaṃ na karissatīti.",
  "atk-s0507a:1224_0": "281. Evaṃ aniyamavasena puññakiriyāya ādaraṃ dassetvā idāni attani taṃ niyametvā",
  "atk-s0507a:1224_1": "dassento “so hi nūnā”tiādigāthādvayamāha. Tattha soti so ahaṃ. Hīti avadhāraṇe nipāto,",
  "atk-s0507a:1224_2": "nūnāti parivitakke. Ito gantvāti ito marubhūmito apagantvā. Anuppatvāna dvārakanti",
  "atk-s0507a:1224_3": "dvāravatīnagaraṃ anupāpuṇitvā. Paṭṭhapayissāmīti pavattayissāmi.",
  "atk-s0507a:1225_0": "Evaṃ aṅkurena “dānaṃ dassāmī”ti paṭiññāya katāya yakkho tuṭṭhamānaso “mārisa, tvaṃ",
  "atk-s0507a:1225_1": "vissattho dānaṃ dehi, ahaṃ pana te sahāyakiccaṃ karissāmi, yena te deyyadhammo na",
  "atk-s0507a:1225_2": "parikkhayaṃ gamissati, tena pakārena karissāmī”ti taṃ dānakiriyāya samuttejetvā “brāhmaṇa",
  "atk-s0507a:1225_3": "vāṇija, tvaṃ kira mādise balakkārena netukāmo attano pamāṇaṃ na jānāsī”ti tassa bhaṇḍamantaradhāpetvā",
  "atk-s0507a:1225_4": "taṃ yakkhavibhiṃsakāya bhiṃsāpento santajjesi. Atha naṃ aṅkuro nānappakāraṃ yācitvā",
  "atk-s0507a:1225_5": "brāhmaṇena khamāpento pasādetvā sabbabhaṇḍaṃ pākatikaṃ kārāpetvā rattiyā upagatāya",
  "atk-s0507a:1225_6": "yakkhaṃ vissajjetvā gacchanto tassa avidūre aññataraṃ ativiya bībhacchadassanaṃ petaṃ",
  "atk-s0507a:1225_7": "disvā tena katakammaṃ pucchanto –",
  "atk-s0507a:1226": "283.",
  "atk-s0507a:1227": "“Kena te aṅgulī kuṇā, mukhañca kuṇalīkataṃ;",
  "atk-s0507a:1228": "Akkhīni ca paggharanti, kiṃ pāpaṃ pakataṃ tayā”ti. –",
  "atk-s0507a:1229": "Gāthamāha. Tattha kuṇāti kuṇikā paṭikuṇikā anujubhūtā. Kuṇalīkatanti mukhavikārena vikuṇitaṃ saṃkuṇitaṃ. Paggharantīti asuciṃ vissandanti.",
  "atk-s0507a:1230": "Athassa peto –",
  "atk-s0507a:1231": "284.",
  "atk-s0507a:1232": "“Aṅgīrasassa gahapatino, saddhassa gharamesino;",
  "atk-s0507a:1233": "Tassāhaṃ dānavissagge, dāne adhikato ahuṃ.",
  "atk-s0507a:1234": "285.",
  "atk-s0507a:1235": "“Tattha yācanake disvā, āgate bhojanatthike;",
  "atk-s0507a:1236": "Ekamantaṃ apakkamma, akāsiṃ kuṇaliṃ mukhaṃ.",
  "atk-s0507a:1237": "286.",
  "atk-s0507a:1238": "“Tena me aṅgulī kuṇā, mukhañca kuṇalīkataṃ;",
  "atk-s0507a:1239": "Akkhīni me paggharanti, taṃ pāpaṃ pakataṃ mayā”ti. –",
  "atk-s0507a:1240": "Tisso gāthā abhāsi.",
  "atk-s0507a:1241_0": "284. Tattha “aṅgīrasassā”tiādinā asayhaseṭṭhiṃ kitteti. Gharamesinoti gharamāvasantassa",
  "atk-s0507a:1241_1": "gahaṭṭhassa. Dānavissaggeti dānagge pariccāgaṭṭhāne. Dāne adhikato ahunti deyyadhammassa",
  "atk-s0507a:1241_2": "pariccajane dānādhikāre adhikato ṭhapito ahosiṃ.",
  "atk-s0507a:1242_0": "285. Ekamantaṃ apakkammāti yācanake bhojanatthike āgate disvā dānabyāvaṭena dānaggato",
  "atk-s0507a:1242_1": "anapakkamma yathāṭhāneyeva ṭhatvā sañjātapītisomanassena vippasannamukhavaṇṇena sahatthena",
  "atk-s0507a:1242_2": "dānaṃ dātabbaṃ, parehi vā patirūpehi dāpetabbaṃ, ahaṃ pana tathā akatvā yācanake",
  "atk-s0507a:1242_3": "āgacchante dūratova disvā attānaṃ adassento ekamantaṃ apakkamma apakkamitvā. Akāsiṃ",
  "atk-s0507a:1242_4": "kuṇaliṃ mukhanti vikuṇitaṃ saṅkucitaṃ mukhaṃ akāsiṃ.",
  "atk-s0507a:1243_0": "286. Tenāti yasmā tadāhaṃ sāminā dānādhikāre niyutto samāno dānakāle upaṭṭhite macchariyāpakato",
  "atk-s0507a:1243_1": "dānaggato apakkamanto pādehi saṅkocaṃ āpajjiṃ, sahatthehi dātabbe tathā akatvā hatthasaṅkocaṃ",
  "atk-s0507a:1243_2": "āpajjiṃ, pasannamukhena bhavitabbe mukhasaṅkocaṃ āpajjiṃ, piyacakkhūhi oloketabbe",
  "atk-s0507a:1243_3": "cakkhukālusiyaṃ uppādesiṃ, tasmā hatthaṅguliyo ca pādaṅguliyo ca kuṇitā jātā, mukhañca",
  "atk-s0507a:1243_4": "kuṇalīkataṃ virūparūpaṃ saṅkucitaṃ, akkhīni asucīduggandhajegucchāni assūni paggharantīti",
  "atk-s0507a:1243_5": "attho. Tena vuttaṃ –",
  "atk-s0507a:1244": "“Tena me aṅgulī kuṇā, mukhañca kuṇalīkataṃ;",
  "atk-s0507a:1245": "Akkhīni me paggharanti, taṃ pāpaṃ pakataṃ mayā”ti.",
  "atk-s0507a:1246": "Taṃ sutvā aṅkuro petaṃ garahanto –",
  "atk-s0507a:1247": "287.",
  "atk-s0507a:1248": "“Dhammena te kāpurisa, mukhañca kuṇalīkataṃ;",
  "atk-s0507a:1249": "Akkhīni ca paggharanti, yaṃ taṃ parassa dānassa;",
  "atk-s0507a:1250": "Akāsi kuṇaliṃ mukha”nti. –",
  "atk-s0507a:1251": "Gāthamāha. Tattha dhammenāti yutteneva kāraṇena. Teti tava. Kāpurisāti lāmakapurisa. Yanti yasmā. Parassa dānassāti parassa dānasmiṃ. Ayameva vā pāṭho.",
  "atk-s0507a:1252": "Puna aṅkuro taṃ dānapatiṃ seṭṭhiṃ garahanto –",
  "atk-s0507a:1253": "288.",
  "atk-s0507a:1254": "“Kathañhi dānaṃ dadamāno, kareyya parapattiyaṃ;",
  "atk-s0507a:1255": "Annapānaṃ khādanīyaṃ, vatthasenāsanāni cā”ti. –",
  "atk-s0507a:1256_0": "Gāthamāha. Tassattho – dānaṃ dadanto puriso kathañhi nāma taṃ parapattiyaṃ parena",
  "atk-s0507a:1256_1": "pāpetabbaṃ sādhetabbaṃ kareyya, attapaccakkhameva katvā sahattheneva dadeyya, sayaṃ",
  "atk-s0507a:1256_2": "vā tattha byāvaṭo bhaveyya, aññathā attano deyyadhammo aṭṭhāne viddhaṃsiyetha, dakkhiṇeyyā",
  "atk-s0507a:1256_3": "ca dānena parihāyeyyunti.",
  "atk-s0507a:1257": "Evaṃ taṃ garahitvā idāni attanā paṭipajjitabbavidhiṃ dassento –",
  "atk-s0507a:1258": "289.",
  "atk-s0507a:1259": "“So hi nūna ito gantvā, anuppatvāna dvārakaṃ;",
  "atk-s0507a:1260": "Dānaṃ paṭṭhapayissāmi, yaṃ mamassa sukhāvahaṃ.",
  "atk-s0507a:1261": "290.",
  "atk-s0507a:1262": "“Dassāmannañca pānañca, vatthasenāsanāni ca;",
  "atk-s0507a:1263": "Papañca udapānañca, dugge saṅkamanāni cā”ti. –",
  "atk-s0507a:1264": "Gāthādvayamāha, taṃ vuttatthameva.",
  "atk-s0507a:1265": "291.",
  "atk-s0507a:1266": "“Tato hi so nivattitvā, anuppatvāna dvārakaṃ;",
  "atk-s0507a:1267": "Dānaṃ paṭṭhapayi aṅkuro, yaṃtumassa sukhāvahaṃ.",
  "atk-s0507a:1268": "292.",
  "atk-s0507a:1269": "“Adā annañca pānañca, vatthasenāsanāni ca;",
  "atk-s0507a:1270": "Papañca udapānañca, vippasannena cetasā.",
  "atk-s0507a:1271": "293.",
  "atk-s0507a:1272": "“Ko chāto ko ca tasito, ko vatthaṃ paridahissati;",
  "atk-s0507a:1273": "Kassa santāni yoggāni, ito yojentu vāhanaṃ.",
  "atk-s0507a:1274": "294.",
  "atk-s0507a:1275": "“Ko chatticchati gandhañca, ko mālaṃ ko upāhanaṃ;",
  "atk-s0507a:1276": "Itissu tattha ghosenti, kappakā sūdamāgadhā;",
  "atk-s0507a:1277": "Sadā sāyañca pāto ca, aṅgurassa nivesane”ti. –",
  "atk-s0507a:1278": "Catasso gāthā aṅgurassa paṭipattiṃ dassetuṃ saṅgītikārehi ṭhapitā.",
  "atk-s0507a:1279_0": "291. Tattha tatoti marukantārato. Nivattitvāti paṭinivattitvā. Anuppatvāna dvārakanti",
  "atk-s0507a:1279_1": "dvāravatīnagaraṃ anupāpuṇitvā. Dānaṃ paṭṭhapayi aṅguroti yakkhena paripūritasakalakoṭṭhāgāro",
  "atk-s0507a:1279_2": "sabbapātheyyakaṃ mahādānaṃ so aṅguro paṭṭhapesi. Yaṃtumassa sukhāvahanti yaṃ attano",
  "atk-s0507a:1279_3": "sampati āyatiñca sukhanibbattakaṃ.",
  "atk-s0507a:1280_0": "293. Ko chātoti ko jighacchito, so āgantvā yathāruci bhuñjatūti adhippāyo. Eseva",
  "atk-s0507a:1280_1": "nayo sesesupi. Tasitoti pipāsito. Paridahissatīti nivāsessati pārupissati cāti attho.",
  "atk-s0507a:1280_2": "Santānīti parissamappattāni. Yoggānīti rathavāhanāni. Ito yojentu vāhananti ito yoggasamūhato",
  "atk-s0507a:1280_3": "yathārucitaṃ gahetvā vāhanaṃ yojentu.",
  "atk-s0507a:1281_0": "294. Ko chatticchatīti ko kilañjachattādibhedaṃ chattaṃ icchati, so gaṇhātūti adhippāyo.",
  "atk-s0507a:1281_1": "Sesesupi eseva nayo. Gandhanti catujjātiyagandhādikaṃ gandhaṃ. Mālanti ganthitāganthitabhedaṃ",
  "atk-s0507a:1281_2": "pupphaṃ. Upāhananti khallabaddhādibhedaṃ upāhanaṃ. Itissūti ettha sūti nipātamattaṃ,",
  "atk-s0507a:1281_3": "iti evaṃ “ko chāto, ko tasito”tiādināti attho. Kappakāti nhāpitakā. Sūdāti bhattakārakā.",
  "atk-s0507a:1281_4": "Māgadhāti gandhino. Sadāti sabbakālaṃ divase divase sāyañca pāto ca tattha aṅgurassa",
  "atk-s0507a:1281_5": "nivesane ghosenti ugghosentīti yojanā.",
  "atk-s0507a:1282_0": "Evaṃ mahādānaṃ pavattentassa gacchante kāle tittibhāvato atthikajanehi pavivittaṃ",
  "atk-s0507a:1282_1": "viraḷaṃ dānaggaṃ ahosi. Taṃ disvā aṅkuro dāne uḷārajjhāsayatāya atuṭṭhamānaso hutvā",
  "atk-s0507a:1282_2": "attano dāne niyuttaṃ sindhakaṃ nāma māṇavaṃ āmantetvā –",
  "atk-s0507a:1283": "295.",
  "atk-s0507a:1284": "“Sukhaṃ supati aṅkuro, iti jānāti maṃ jano;",
  "atk-s0507a:1285": "Dukkhaṃ supāmi sindhaka, yaṃ na passāmi yācake.",
  "atk-s0507a:1286": "296.",
  "atk-s0507a:1287": "“Sukhaṃ supati aṅkuro, iti jānāti maṃ jano;",
  "atk-s0507a:1288": "Dukkhaṃ supāmi sindhaka, appake su vanibbake”ti. –",
  "atk-s0507a:1289_0": "Gāthādvayamāha. Tattha sukhaṃ supati aṅkuro, iti jānāti maṃ janoti “aṅkuro rājā yasabhogasamappito",
  "atk-s0507a:1289_1": "dānapati attano bhogasampattiyā dānasampattiyā ca sukhaṃ supati, sukheneva niddaṃ",
  "atk-s0507a:1289_2": "upagacchati, sukhaṃ paṭibujjhatī”ti evaṃ maṃ jano sambhāveti. Dukkhaṃ supāmi sindhakāti",
  "atk-s0507a:1289_3": "ahaṃ pana sindhaka dukkhameva supāmi. Kasmā? Yaṃ na passāmi yācaketi, yasmā mama",
  "atk-s0507a:1289_4": "ajjhāsayānurūpaṃ deyyadhammapaṭiggāhake bahū yācake na passāmi, tasmāti attho. Appake",
  "atk-s0507a:1289_5": "su vanibbaketi vanibbakajane appake katipaye jāte dukkhaṃ supāmīti yojanā. Sūti ca",
  "atk-s0507a:1289_6": "nipātamattaṃ, appake vanibbakajane satīti attho.",
  "atk-s0507a:1290": "Taṃ sutvā sindhako tassa uḷāraṃ dānādhimuttiṃ pākaṭataraṃ kātukāmo –",
  "atk-s0507a:1291": "297.",
  "atk-s0507a:1292": "“Sakko ce te varaṃ dajjā, tāvatiṃsānamissaro;",
  "atk-s0507a:1293": "Kissa sabbassa lokassa, varamāno varaṃ vare”ti. –",
  "atk-s0507a:1294_0": "Gāthamāha. Tassattho – tāvatiṃsānaṃ devānaṃ sabbassa ca lokassa issaro sakko “varaṃ",
  "atk-s0507a:1294_1": "varassu, aṅkura, yaṃkiñci manasicchita”nti tuyhaṃ varaṃ dajjā dadeyya ce, varamāno",
  "atk-s0507a:1294_2": "patthayamāno kissa kīdisaṃ varaṃ vareyyāsīti attho.",
  "atk-s0507a:1295": "Atha aṅkuro attano ajjhāsayaṃ yāthāvato pavedento –",
  "atk-s0507a:1296": "298.",
  "atk-s0507a:1297": "“Sakko ce me varaṃ dajjā, tāvatiṃsānamissaro;",
  "atk-s0507a:1298": "Kāluṭṭhitassa me sato, sūriyuggamanaṃ pati;",
  "atk-s0507a:1299": "Dibbā bhakkhā pātubhaveyyuṃ, sīlavanto ca yācakā.",
  "atk-s0507a:1300": "299.",
  "atk-s0507a:1301": "“Dadato me na khīyetha, datvā nānutapeyyahaṃ;",
  "atk-s0507a:1302": "Dadaṃ cittaṃ pasādeyyaṃ, etaṃ sakkaṃ varaṃ vare”ti. – dve gāthā abhāsi;",
  "atk-s0507a:1303_0": "298. Tattha kāluṭṭhitassa me satoti kāle pāto vuṭṭhitassa atthikānaṃ dakkhiṇeyyānaṃ",
  "atk-s0507a:1303_1": "apacāyanapāricariyādivasena uṭṭhānavīriyasampannassa me samānassa. Sūriyuggamanaṃ",
  "atk-s0507a:1303_2": "patīti sūriyuggamanavelāyaṃ. Dibbā bhakkhā pātubhaveyyunti devalokapariyāpannā āhārā",
  "atk-s0507a:1303_3": "uppajjeyyuṃ. Sīlavanto ca yācakāti yācakā ca sīlavanto kalyāṇadhammā bhaveyyuṃ.",
  "atk-s0507a:1304_0": "299. Dadato me na khīyethāti āgatāgatānaṃ dānaṃ dadato ca me deyyadhammo na khīyetha,",
  "atk-s0507a:1304_1": "na parikkhayaṃ gaccheyya. Datvā nānutapeyyahanti tañca dānaṃ datvā kiñcideva appasādakaṃ",
  "atk-s0507a:1304_2": "disvā tena ahaṃ pacchā nānutapeyyaṃ. Dadaṃ cittaṃ pasādeyyanti dadamāno cittaṃ pasādeyyaṃ,",
  "atk-s0507a:1304_3": "pasannacittoyeva hutvā dadeyyaṃ. Etaṃ sakkaṃ varaṃ vareti sakkaṃ devānamindaṃ ārogyasampadā,",
  "atk-s0507a:1304_4": "deyyadhammasampadā, dakkhiṇeyyasampadā, deyyadhammassa aparimitasampadā, dāyakasampadāti",
  "atk-s0507a:1304_5": "etaṃ pañcavidhaṃ varaṃ vareyyaṃ. Ettha ca “kāluṭṭhitassa me sato”ti etena ārogyasampadā,",
  "atk-s0507a:1304_6": "“dibbā bhakkhā pātubhaveyyu”nti etena deyyadhammasampadā, “sīlavanto ca yācakā”ti",
  "atk-s0507a:1304_7": "etena dakkhiṇeyyasampadā, “dadato me na khīyethā”ti etena deyyadhammassa aparimitasampadā,",
  "atk-s0507a:1304_8": "“datvā nānutapeyyahaṃ, dadaṃ cittaṃ pasādeyya”nti etehi dāyakasampadāti ime pañca",
  "atk-s0507a:1304_9": "atthā varabhāvena icchitā. Te ca kho dānamayapuññassa yāvadeva uḷārabhāvāyāti veditabbā.",
  "atk-s0507a:1305": "Evaṃ aṅkurena attano ajjhāsaye pavedite tattha nisinno nītisatthe kataparicayo sonako nāma eko puriso taṃ atidānato vicchinditukāmo –",
  "atk-s0507a:1306": "300.",
  "atk-s0507a:1307": "“Na sabbavittāni pare pavecche, dadeyya dānañca dhanañca rakkhe;",
  "atk-s0507a:1308": "Tasmā hi dānā dhanameva seyyo, atippadānena kulā na honti.",
  "atk-s0507a:1309": "301.",
  "atk-s0507a:1310": "“Adānamatidānañca nappasaṃsanti paṇḍitā,",
  "atk-s0507a:1311": "Tasmā hi dānā dhanameva seyyo,",
  "atk-s0507a:1312": "Samena vatteyya sa dhīradhammo”ti. –",
  "atk-s0507a:1313": "Dve gāthā abhāsi. Sindhako evaṃ punapi vīmaṃsitukāmo “na sabbavittānī”tiādimāhāti apare.",
  "atk-s0507a:1314_0": "300. Tattha sabbavittānīti saviññāṇakaaviññāṇakappabhedāni sabbāni vittūpakaraṇāni,",
  "atk-s0507a:1314_1": "dhanānīti attho. Pareti paramhi, parassāti attho. Na paveccheti na dadeyya, “dakkhiṇeyyā",
  "atk-s0507a:1314_2": "laddhā”ti katvā kiñci asesetvā sabbasāpateyyapariccāgo na kātabboti attho. Dadeyya",
  "atk-s0507a:1314_3": "dānañcāti sabbena sabbaṃ dānadhammo na kātabbo, atha kho attano āyañca vayañca jānitvā",
  "atk-s0507a:1314_4": "vibhavānurūpaṃ dānañca dadeyya. Dhanañca rakkheti aladdhalābhaladdhaparirakkhaṇarakkhitasambandhavasena dhanaṃ paripāleyya.",
  "atk-s0507a:1315": "“Ekena bhoge bhuñjeyya, dvīhi kammaṃ payojaye;",
  "atk-s0507a:1316": "Catutthañca nidhāpeyya, āpadāsu bhavissatī”ti. –",
  "atk-s0507a:1317_0": "Vuttavidhinā vā dhanaṃ rakkheyya tammūlakattā dānassa. Tayopi maggā aññamaññavisodhanena",
  "atk-s0507a:1317_1": "paṭisevitabbāti hi nīticintakā. Tasmā hīti yasmā dhanañca rakkhanto dānañca karonto",
  "atk-s0507a:1317_2": "ubhayalokahitāya paṭipanno hoti dhanamūlakañca dānaṃ, tasmā dānato dhanameva seyyo",
  "atk-s0507a:1317_3": "sundarataroti atidānaṃ na kātabbanti adhippāyo. Tenāha “atippadānena kulā na hontī”ti,",
  "atk-s0507a:1317_4": "dhanassa pamāṇaṃ ajānitvā dānassa taṃ nissāya atippadānapasaṅgena kulāni na honti",
  "atk-s0507a:1317_5": "nappavattanti, ucchijjantīti attho.",
  "atk-s0507a:1318_0": "301. Idāni viññūnaṃ pasaṃsitamevatthaṃ patiṭṭhapento “adānamatidānañcā”ti gāthamāha.",
  "atk-s0507a:1318_1": "Tattha adānamatidānañcāti sabbena sabbaṃ kaṭacchubhikkhāyapi taṇḍulamuṭṭhiyāpi adānaṃ,",
  "atk-s0507a:1318_2": "pamāṇaṃ atikkamitvā pariccāgasaṅkhātaṃ atidānañca paṇḍitā buddhimanto sapaññajātikā",
  "atk-s0507a:1318_3": "nappasaṃsanti na vaṇṇayanti. Sabbena sabbaṃ adānena hi samparāyikato atthato paribāhiro",
  "atk-s0507a:1318_4": "hoti. Atidānena diṭṭhadhammikapaveṇī na pavattati. Samena vatteyyāti avisamena lokiyasarikkhakena",
  "atk-s0507a:1318_5": "samāhitena majjhimena ñāyena pavatteyya. Sa dhīradhammoti yā yathāvuttā dānādānappavatti,",
  "atk-s0507a:1318_6": "so dhīrānaṃ dhitisampannānaṃ nītinayakusalānaṃ dhammo, tehi gatamaggoti dīpeti.",
  "atk-s0507a:1319": "Taṃ sutvā aṅkuro tassa adhippāyaṃ parivattento –",
  "atk-s0507a:1320": "302.",
  "atk-s0507a:1321": "“Aho vata re ahameva dajjaṃ, santo ca maṃ sappurisā bhajeyyuṃ;",
  "atk-s0507a:1322": "Meghova ninnāni paripūrayanto, santappaye sabbavanibbakānaṃ.",
  "atk-s0507a:1323": "303.",
  "atk-s0507a:1324": "“Yassa yācanake disvā, mukhavaṇṇo pasīdati;",
  "atk-s0507a:1325": "Datvā attamano hoti, taṃ gharaṃ vasato sukhaṃ.",
  "atk-s0507a:1326": "304.",
  "atk-s0507a:1327": "“Yassa yācanake disvā, mukhavaṇṇo pasīdati;",
  "atk-s0507a:1328": "Datvā attamano hoti, esā yaññassa sampadā.",
  "atk-s0507a:1329": "305.",
  "atk-s0507a:1330": "“Pubbeva dānā sumano, dadaṃ cittaṃ pasādaye;",
  "atk-s0507a:1331": "Datvā attamano hoti, esā yaññassa sampadā”ti. –",
  "atk-s0507a:1332": "Catūhi gāthāhi attanā paṭipajjitabbavidhiṃ pakāsesi.",
  "atk-s0507a:1333_0": "302. Tattha aho vatāti sādhu vata. Reti ālapanaṃ. Ahameva dajjanti ahaṃ dajjameva.",
  "atk-s0507a:1333_1": "Ayañhettha saṅkhepattho – māṇava, “dānā dhanameva seyyo”ti yadi ayaṃ nītikusalānaṃ",
  "atk-s0507a:1333_2": "vādo tava hotu, kāmaṃ ahaṃ dajjameva. Santo ca maṃ sappurisā bhajeyyunti tasmiñca",
  "atk-s0507a:1333_3": "dāne santo upasantakāyavacīmanosamācārā sappurisā sādhavo maṃ bhajeyyuṃ upagaccheyyuṃ.",
  "atk-s0507a:1333_4": "Meghova ninnāni paripūrayantoti ahaṃ abhippavassanto mahāmegho viya ninnāni ninnaṭṭhānāni",
  "atk-s0507a:1333_5": "sabbesaṃ vanibbakānaṃ adhippāye paripūrayanto aho vata te santappeyyanti.",
  "atk-s0507a:1334_0": "303. Yassa yācanake disvāti yassa puggalassa gharamesino yācanake disvā “paṭhamaṃ",
  "atk-s0507a:1334_1": "tāva upaṭṭhitaṃ vata me puññakkhetta”nti saddhājātassa mukhavaṇṇo pasīdati, yathāvibhavaṃ",
  "atk-s0507a:1334_2": "pana tesaṃ dānaṃ datvā attamano pītisomanassehi gahitacitto hoti. Tanti yadettha",
  "atk-s0507a:1334_3": "yācakānaṃ dassanaṃ, tena ca disvā cittassa pasādanaṃ, yathārahaṃ dānaṃ datvā ca attamanatā.",
  "atk-s0507a:1335": "304. Esā yaññassa sampadāti esā yaññassa sampatti pāripūri, nipphattīti attho.",
  "atk-s0507a:1336_0": "305. Pubbeva dānā sumanoti “sampattīnaṃ nidānaṃ anugāmikaṃ nidhānaṃ nidhessāmī”ti",
  "atk-s0507a:1336_1": "muñcanacetanāya pubbe eva dānūpakaraṇassa sampādanato paṭṭhāya sumano somanassajāto",
  "atk-s0507a:1336_2": "bhaveyya. Dadaṃ cittaṃ pasādayeti dadanto deyyadhammaṃ dakkhiṇeyyahatthe patiṭṭhāpento",
  "atk-s0507a:1336_3": "“asārato dhanato sārādānaṃ karomī”ti attano cittaṃ pasādeyya. Datvā attamano hotīti",
  "atk-s0507a:1336_4": "dakkhiṇeyyānaṃ deyyadhammaṃ pariccajitvā “paṇḍitapaññattaṃ nāma mayā anuṭṭhitaṃ,",
  "atk-s0507a:1336_5": "aho sādhu suṭṭhū”ti attamano pamuditamano pītisomanassajāto hoti. Esā yaññassa sampadāti",
  "atk-s0507a:1336_6": "yā ayaṃ pubbacetanā muñjacetanā aparacetanāti imesaṃ kammaphalasaddhānugatānaṃ somanassapariggahitānaṃ",
  "atk-s0507a:1336_7": "tissannaṃ cetanānaṃ pāripūri, esā yaññassa sampadā dānassa sampatti, na ito aññathāti adhippāyo.",
  "atk-s0507a:1337_0": "Evaṃ aṅkuro attano paṭipajjanavidhiṃ pakāsetvā bhiyyosomattāya abhivaḍḍhamānadānajjhāsayo",
  "atk-s0507a:1337_1": "divase divase mahādānaṃ pavattesi. Tena tadā sabbarajjāni unnaṅgalāni katvā mahādāne",
  "atk-s0507a:1337_2": "diyyamāne paṭiladdhasabbūpakaraṇā manussā attano attano kammante pahāya yathāsukhaṃ",
  "atk-s0507a:1337_3": "vicariṃsu, tena rājūnaṃ koṭṭhāgārāni parikkhayaṃ agamaṃsu. Tato rājāno aṅkurassa",
  "atk-s0507a:1337_4": "dūtaṃ pāhesuṃ – “bhoto dānaṃ nissāya amhākaṃ āyassa vināso ahosi, koṭṭhāgārāni parikkhayaṃ",
  "atk-s0507a:1337_5": "gatāni, tattha yuttamattaṃ ñātabba”nti.",
  "atk-s0507a:1338_0": "Taṃ sutvā aṅkuro dakkhiṇāpathaṃ gantvā damiḷavisaye samuddassa avidūraṭṭhāne mahatiyo",
  "atk-s0507a:1338_1": "anekadānasālāyo kārāpetvā mahādānāni pavattento yāvatāyukaṃ ṭhatvā kāyassa bhedā",
  "atk-s0507a:1338_2": "paraṃ maraṇā tāvatiṃsabhavane nibbatti. Tassa dānavibhūtiñca saggūpapattiñca dassento saṅgītikārā –",
  "atk-s0507a:1339": "306.",
  "atk-s0507a:1340": "“Saṭṭhi vāhasahassāni, aṅkurassa nivesane;",
  "atk-s0507a:1341": "Bhojanaṃ dīyate niccaṃ, puññapekkhassa jantuno.",
  "atk-s0507a:1342": "307.",
  "atk-s0507a:1343": "“Tisahassāni sūdā hi, āmuttamaṇikuṇḍalā;",
  "atk-s0507a:1344": "Aṅkuraṃ upajīvanti, dāne yaññassa vāvaṭā.",
  "atk-s0507a:1345": "308.",
  "atk-s0507a:1346": "“Saṭṭhi purisasahassāni, āmuttamaṇikuṇḍalā;",
  "atk-s0507a:1347": "Aṅkurassa mahādāne, kaṭṭhaṃ phālenti māṇavā.",
  "atk-s0507a:1348": "309.",
  "atk-s0507a:1349": "“Soḷasitthisahassāni, sabbālaṅkārabhūsitā;",
  "atk-s0507a:1350": "Aṅkurassa mahādāne, vidhā piṇḍenti nāriyo.",
  "atk-s0507a:1351": "310.",
  "atk-s0507a:1352": "“Soḷasitthisahassāni, sabbālaṅkārabhūsitā;",
  "atk-s0507a:1353": "Aṅkurassa mahādāne, dabbigāhā upaṭṭhitā.",
  "atk-s0507a:1354": "311.",
  "atk-s0507a:1355": "“Bahuṃ bahūnaṃ pādāsi, ciraṃ pādāsi khattiyo;",
  "atk-s0507a:1356": "Sakkaccañca sahatthā ca, cittīkatvā punappunaṃ.",
  "atk-s0507a:1357": "312.",
  "atk-s0507a:1358": "“Bahū māse ca pakkhe ca, utusaṃvaccharāni ca;",
  "atk-s0507a:1359": "Mahādānaṃ pavattesi, aṅkuro dīghamantaraṃ.",
  "atk-s0507a:1360": "313.",
  "atk-s0507a:1361": "“Evaṃ datvā yajitvā ca, aṅkuro dīghamantaraṃ;",
  "atk-s0507a:1362": "So hitvā mānusaṃ dehaṃ, tāvatiṃsūpago ahū”ti. – gāthā āhaṃsu;",
  "atk-s0507a:1363_0": "306. Tatha saṭṭhi vāhasahassānīti vāhānaṃ saṭṭhisahassāni gandhasālitaṇḍulādipūritavāhānaṃ",
  "atk-s0507a:1363_1": "saṭṭhisahassāni. Puññapekkhassa dānajjhāsayassa dānādhimuttassa aṅkurassa nivesane",
  "atk-s0507a:1363_2": "niccaṃ divase divase jantuno sattakāyassa bhojanaṃ dīyateti yojanā.",
  "atk-s0507a:1364_0": "307-8. Tisahassāni sūdā hīti tisahassamattā sūdā bhattakārakā. Te ca kho pana padhānabhūtā",
  "atk-s0507a:1364_1": "adhippetā, tesu ekamekassa pana vacanakarā anekāti veditabbā. “Tisahassāni sūdāna”nti",
  "atk-s0507a:1364_2": "ca paṭhanti. Āmuttamaṇikuṇḍalāti nānāmaṇivicittakuṇḍaladharā. Nidassanamattañcetaṃ,",
  "atk-s0507a:1364_3": "āmuttakaṭakakaṭisuttādiābharaṇāpi te ahesuṃ. Aṅkuraṃ upajīvantīti taṃ upanissāya",
  "atk-s0507a:1364_4": "jīvanti, tappaṭibaddhajīvikā hontīti attho. Dāne yaññassa vāvaṭāti mahāyāgasaññitassa",
  "atk-s0507a:1364_5": "yaññassa dāne yajane vāvaṭā ussukkaṃ āpannā. Kaṭṭhaṃ phālenti māṇavāti nānappakārānaṃ",
  "atk-s0507a:1364_6": "khajjabhojjādiāhāravisesānaṃ pacanāya alaṅkatapaṭiyattā taruṇamanussā kaṭṭhāni phālenti vidālenti.",
  "atk-s0507a:1365": "309. Vidhāti vidhātabbāni bhojanayoggāni kaṭukabhaṇḍāni. Piṇḍentīti pisanavasena payojenti.",
  "atk-s0507a:1366": "310. Dabbigāhāti kaṭacchugāhikā. Upaṭṭhitāti parivesanaṭṭhānaṃ upagantvā ṭhitā honti.",
  "atk-s0507a:1367_0": "311. Bahunti mahantaṃ pahūtikaṃ. Bahūnanti anekesaṃ. Pādāsīti pakārehi adāsi. Cīranti",
  "atk-s0507a:1367_1": "cirakālaṃ. Vīsativassasahassāyukesu hi manussesu so uppanno. Bahuṃ bahūnaṃ cirakālañca",
  "atk-s0507a:1367_2": "dento yathā adāsi, taṃ dassetuṃ “sakkaccañcā”tiādi vuttaṃ. Tattha sakkaccanti sādaraṃ,",
  "atk-s0507a:1367_3": "anapaviddhaṃ anavaññātaṃ katvā. Sahatthāti sahatthena, na āṇāpanamattena. Cittīkatvāti",
  "atk-s0507a:1367_4": "gāravabahumānayogena cittena karitvā pūjetvā. Punappunanti bahuso na ekavāraṃ, katipayavāre",
  "atk-s0507a:1367_5": "vā akatvā anekavāraṃ pādāsīti yojanā.",
  "atk-s0507a:1368_0": "312. Idāni tameva punappunaṃ karaṇaṃ vibhāvetuṃ “bahū māse cā”ti gāthamāhaṃsu. Tattha",
  "atk-s0507a:1368_1": "bahū māseti cittamāsādike bahū aneke māse. Pakkheti kaṇhasukkabhede bahū pakkhe.",
  "atk-s0507a:1368_2": "Utusaṃvaccharāni cāti vasantagimhādike bahū utū ca saṃvaccharāni ca, sabbattha accantasaṃyoge",
  "atk-s0507a:1368_3": "upayogavacanaṃ. Dīghamantaranti dīghakālamantaraṃ. Ettha ca “ciraṃ pādāsī”ti cirakālaṃ",
  "atk-s0507a:1368_4": "dānassa pavattitabhāvaṃ vatvā puna tassa nirantarameva pavattitabhāvaṃ dassetuṃ “bahū",
  "atk-s0507a:1368_5": "māse”tiādi vuttanti daṭṭhabbaṃ.",
  "atk-s0507a:1369_0": "313. Evanti vuttappakārena. Datvā yajitvā cāti atthato ekameva, kesañci dakkhiṇeyyānaṃ",
  "atk-s0507a:1369_1": "ekaccassa deyyadhammassa pariccajanavasena datvā, puna “bahuṃ bahūnaṃ pādāsī”ti vuttanayena",
  "atk-s0507a:1369_2": "atthikānaṃ sabbesaṃ yathākāmaṃ dento mahāyāgavasena yajitvā. So hitvā mānusaṃ dehaṃ,",
  "atk-s0507a:1369_3": "tāvatiṃsūpago ahūti so aṅkuro āyupariyosāne manussatthabhāvaṃ pahāya paṭisandhiggahaṇavasena",
  "atk-s0507a:1369_4": "tāvatiṃsadevanikāyūpago ahosi.",
  "atk-s0507a:1370_0": "Evaṃ tasmiṃ tāvatiṃsesu nibbattitvā dibbasampattiṃ anubhavante amhākaṃ bhagavato",
  "atk-s0507a:1370_1": "kāle indako nāma māṇavo āyasmato anuruddhattherassa piṇḍāya carantassa pasannamānaso",
  "atk-s0507a:1370_2": "kaṭacchubhikkhaṃ dāpesi. So aparena samayena kālaṃ katvā khettagatassa puññassa ānubhāvena",
  "atk-s0507a:1370_3": "tāvatiṃsesu mahiddhiko mahānubhāvo devaputto hutvā nibbatto dibbehi rūpādīhi dasahi",
  "atk-s0507a:1370_4": "ṭhānehi aṅkuraṃ devaputtaṃ abhibhavitvā virocati. Tena vuttaṃ –",
  "atk-s0507a:1371": "314.",
  "atk-s0507a:1372": "“Kaṭacchubhikkhaṃ datvāna, anuruddhassa indako;",
  "atk-s0507a:1373": "So hitvā mānusaṃ dehaṃ, tāvatiṃsūpago ahu.",
  "atk-s0507a:1374": "315.",
  "atk-s0507a:1375": "“Dasahi ṭhānehi aṅkuraṃ, indako atirocati;",
  "atk-s0507a:1376": "Rūpe sadde rase gandhe, phoṭṭhabbe ca manorame.",
  "atk-s0507a:1377": "316.",
  "atk-s0507a:1378": "“Āyunā yasasā ceva, vaṇṇena ca sukhena ca;",
  "atk-s0507a:1379": "Ādhipaccena aṅkuraṃ, indako atirocatī”ti.",
  "atk-s0507a:1380_0": "314-5. Tattha rūpeti rūpahetu, attano rūpasampattinimittanti attho. Saddetiādīsupi",
  "atk-s0507a:1380_1": "eseva nayo. Āyunāti jīvitena. Nanu ca devānaṃ jīvitaṃ paricchinnappamāṇaṃ vuttaṃ.",
  "atk-s0507a:1380_2": "Saccaṃ vuttaṃ, taṃ pana yebhuyyavasena. Tathā hi ekaccānaṃ devānaṃ yogavipattiādinā",
  "atk-s0507a:1380_3": "antarāmaraṇaṃ hotiyeva. Indako pana tisso vassakoṭiyo saṭṭhi ca vassasahassāni paripūretiyeva.",
  "atk-s0507a:1380_4": "Tena vuttaṃ “āyunā atirocatī”ti. Yasasāti mahatiyā parivārasampattiyā. Vaṇṇenāti",
  "atk-s0507a:1380_5": "saṇṭhānasampattiyā. Vaṇṇadhātusampadā pana “rūpe”ti iminā vuttāyeva. Ādhipaccenāti issariyena.",
  "atk-s0507a:1381_0": "Evaṃ aṅkure ca indake ca tāvatiṃsesu nibbattitvā dibbasampattiṃ anubhavantesu amhākaṃ",
  "atk-s0507a:1381_1": "bhagavā abhisambodhito sattame saṃvacchare āsāḷhipuṇṇamāyaṃ sāvatthinagaradvāre kaṇḍambarukkhamūle",
  "atk-s0507a:1381_2": "yamakapāṭihāriyaṃ katvā anukkamena tipadavikkamena tāvatiṃsabhavanaṃ gantvā pāricchattakamūle",
  "atk-s0507a:1381_3": "paṇḍukambalasilāyaṃ yugandharapabbate bālasūriyo viya virocamāno dasahi lokadhātūhi",
  "atk-s0507a:1381_4": "sannipatitāya devabrahmaparisāya jutiṃ attano sarīrappabhāya abhibhavanto abhidhammaṃ",
  "atk-s0507a:1381_5": "desetuṃ nisinno avidūre nisinnaṃ indakaṃ, dvādasayojanantare nisinnaṃ aṅkurañca disvā",
  "atk-s0507a:1381_6": "dakkhiṇeyyasampattivibhāvanatthaṃ –",
  "atk-s0507a:1382": "“Mahādānaṃ tayā dinnaṃ, aṅkura dīghamantaraṃ;",
  "atk-s0507a:1383": "Atidūre nisinnosi, āgaccha mama santike”ti. –",
  "atk-s0507a:1384_0": "Gāthamāha. Taṃ sutvā aṅkuro “bhagavā mayā cirakālaṃ bahuṃ deyyadhammaṃ pariccajitvā",
  "atk-s0507a:1384_1": "pavattitampi mahādānaṃ dakkhiṇeyyasampattivirahena akhette vuttabījaṃ viya na uḷāraphalaṃ",
  "atk-s0507a:1384_2": "ahosi, indakassa pana kaṭacchubhikkhādānampi dakkhiṇeyyasampattiyā sukhette vuttabījaṃ",
  "atk-s0507a:1384_3": "viya ativiya uḷāraphalaṃ jāta”nti āha. Tamatthaṃ dassente saṅgītikārā –",
  "atk-s0507a:1385": "317.",
  "atk-s0507a:1386": "“Tāvatiṃse yadā buddho, silāyaṃ paṇḍukambale;",
  "atk-s0507a:1387": "Pāricchattayamūlamhi, vihāsi purisuttamo.",
  "atk-s0507a:1388": "318.",
  "atk-s0507a:1389": "“Dasasu lokadhātūsu, sannipatitvāna devatā;",
  "atk-s0507a:1390": "Payirupāsanti sambuddhaṃ, vasantaṃ nagamuddhani.",
  "atk-s0507a:1391": "319.",
  "atk-s0507a:1392": "“Na koci devo vaṇṇena, sambuddhaṃ atirocati;",
  "atk-s0507a:1393": "Sabbe deve atikkamma, sambuddhova virocati.",
  "atk-s0507a:1394": "320.",
  "atk-s0507a:1395": "“Yojanāni dasa dve ca, aṅkuroyaṃ tadā ahu;",
  "atk-s0507a:1396": "Avidūreva buddhassa, indako atirocati.",
  "atk-s0507a:1397": "321.",
  "atk-s0507a:1398": "“Oloketvāna sambuddho, aṅkurañcāpi indakaṃ;",
  "atk-s0507a:1399": "Dakkhiṇeyyaṃ sambhāvento, idaṃ vacanamabravi.",
  "atk-s0507a:1400": "322.",
  "atk-s0507a:1401": "“Mahādānaṃ tayā dinnaṃ, aṅkuraṃ dīghamantaraṃ;",
  "atk-s0507a:1402": "Atidūre nisinnosi, āgaccha mama santike.",
  "atk-s0507a:1403": "323.",
  "atk-s0507a:1404": "“Codito bhāvitattena, aṅkuro idamabravi;",
  "atk-s0507a:1405": "Kiṃ mayhaṃ tena dānena, dakkhiṇeyyena suññataṃ.",
  "atk-s0507a:1406": "324.",
  "atk-s0507a:1407": "“Ayaṃ so indako yakkho, dajjā dānaṃ parittakaṃ;",
  "atk-s0507a:1408": "Atirocati amhehi, cando tāragaṇe yathā.",
  "atk-s0507a:1409": "325.",
  "atk-s0507a:1410": "“Ujjaṅgale yathā khette, bījaṃ bahumpi ropitaṃ;",
  "atk-s0507a:1411": "Na vipulaṃ phalaṃ hoti, napi toseti kassakaṃ.",
  "atk-s0507a:1412": "326.",
  "atk-s0507a:1413": "“Tatheva dānaṃ bahukaṃ, dussīlesu patiṭṭhitaṃ;",
  "atk-s0507a:1414": "Na vipulaṃ phalaṃ hoti, napi toseti dāyakaṃ.",
  "atk-s0507a:1415": "327.",
  "atk-s0507a:1416": "“Yathāpi bhaddake khette, bījaṃ appampi ropitaṃ;",
  "atk-s0507a:1417": "Sammā dhāraṃ pavecchante, phalaṃ tosesi kassakaṃ.",
  "atk-s0507a:1418": "328.",
  "atk-s0507a:1419": "“Tatheva sīlavantesu, guṇavantesu tādisu;",
  "atk-s0507a:1420": "Appakampi kataṃ kāraṃ, puññaṃ hoti mahapphala”nti. – gāthāyo avocuṃ;",
  "atk-s0507a:1421": "317. Tattha tāvatiṃseti tāvatiṃsabhavane. Silāyaṃ paṇḍukambaleti paṇḍukambalanāmake silāsane purisuttamo buddho yadā vihāsīti yojanā.",
  "atk-s0507a:1422_0": "318. Dasasu lokadhātūsu, sannipatitvāna devatāti jātikhettasaññitesu dasasu cakkavāḷasahassesu",
  "atk-s0507a:1422_1": "kāmāvacaradevatā brahmadevatā ca buddhassa bhagavato payirupāsanāya dhammassavanatthañca",
  "atk-s0507a:1422_2": "ekato sannipatitvā. Tenāha “payirupāsanti sambuddhaṃ, vasantaṃ nagamuddhanī”ti, sinerumuddhanīti attho.",
  "atk-s0507a:1423_0": "320. Yojanāni dasa dve ca, aṅkuroyaṃ tadā ahūti ayaṃ yathāvuttacarito aṅkuro tadā",
  "atk-s0507a:1423_1": "satthu sammukhakāle dasa dve yojanāni antaraṃ katvā ahu. Satthu nisinnaṭṭhānato dvādasayojanantare",
  "atk-s0507a:1423_2": "ṭhāne nisinno ahosīti attho.",
  "atk-s0507a:1424_0": "323. Codito bhāvitattenāti pāramiparibhāvitāya ariyamaggabhāvanāya bhāvitattena sammāsambuddhena",
  "atk-s0507a:1424_1": "codito. Kiṃ mayhaṃ tenātiādikā satthu paṭivacanavasena aṅkurena vuttagāthā. Dakkhiṇeyyena",
  "atk-s0507a:1424_2": "suññatanti yaṃ dakkhiṇeyyena suññataṃ rittakaṃ virahitaṃ tadā mama dānaṃ, tasmā “kiṃ",
  "atk-s0507a:1424_3": "mayhaṃ tenā”ti attano dānapuññaṃ hīḷento vadati.",
  "atk-s0507a:1425_0": "324. Yakkhoti devaputto. Dajjāti datvā. Atirocati amhehīti attanā mādisehi ativiya",
  "atk-s0507a:1425_1": "virocati. Hīti vā nipātamattaṃ, amhe atikkamitvā abhibhavitvā virocatīti attho. Yathā",
  "atk-s0507a:1425_2": "kinti āha “cando tāragaṇe yathā”ti.",
  "atk-s0507a:1426_0": "325-6. Ujjaṅgaleti ativiya thaddhabhūmibhāge. “Ūsare”ti keci vadanti. Ropitanti vuttaṃ,",
  "atk-s0507a:1426_1": "vapitvā vā uddharitvā vā puna ropitaṃ. Napi tosetīti na nandayati, appaphalatāya",
  "atk-s0507a:1426_2": "vā tuṭṭhiṃ na janeti. Tathevāti yathā ujjaṅgale khette bahumpi bījaṃ ropitaṃ vipulaphalaṃ",
  "atk-s0507a:1426_3": "uḷāraphalaṃ na hoti, tato eva kassakaṃ na toseti, tathā dussīlesu sīlavirahitesu",
  "atk-s0507a:1426_4": "bahukampi dānaṃ patiṭṭhāpitaṃ vipulaphalaṃ mahapphalaṃ na hoti, tato eva dāyakaṃ na tosetīti attho.",
  "atk-s0507a:1427_0": "327-8. Yathāpi bhaddaketi gāthādvayassa vattavipariyāyena atthayojanā veditabbā.",
  "atk-s0507a:1427_1": "Tattha sammā dhāraṃ pavecchanteti vuṭṭhidhāraṃ sammadeva pavattente, anvaḍḍhamāsaṃ",
  "atk-s0507a:1427_2": "anudasāhaṃ anupañcāhaṃ deve vassanteti attho. Guṇavantesūti jhānādiguṇayuttesu. Tādisūti",
  "atk-s0507a:1427_3": "iṭṭhādīsu tādilakkhaṇappattesu. Kāranti liṅgavipallāsena vuttaṃ, upakāroti attho.",
  "atk-s0507a:1427_4": "Kīdiso upakāroti āha “puñña”nti.",
  "atk-s0507a:1428": "329.",
  "atk-s0507a:1429": "“Viceyya dānaṃ dātabbaṃ, yattha dinnaṃ mahapphalaṃ;",
  "atk-s0507a:1430": "Viceyya dānaṃ datvāna, saggaṃ gacchanti dāyakā.",
  "atk-s0507a:1431": "330.",
  "atk-s0507a:1432": "“Viceyya dānaṃ sugatappasaṭṭhaṃ, ye dakkhiṇeyyā idha jīvaloke;",
  "atk-s0507a:1433": "Etesu dinnāni mahapphalāni, bījāni vuttāni yathā sukhette”ti. –",
  "atk-s0507a:1434": "Ayaṃ saṅgītikārehi ṭhapitā gāthā.",
  "atk-s0507a:1435": "329. Tattha viceyyāti vicinitvā, puññakkhettaṃ paññāya upaparikkhitvā. Sesaṃ sabbattha uttānamevāti.",
  "atk-s0507a:1436_0": "Tayidaṃ aṅkurapetavatthu satthārā tāvatiṃsabhavane dasasahassacakkavāḷadevatānaṃ",
  "atk-s0507a:1436_1": "purato dakkhiṇeyyasampattivibhāvanatthaṃ “mahādānaṃ tayā dinna”ntiādinā attanā samuṭṭhāpitaṃ,",
  "atk-s0507a:1436_2": "tattha tayo māse abhidhammaṃ desetvā mahāpavāraṇāya devagaṇaparivuto devadevo devalokato",
  "atk-s0507a:1436_3": "saṅkassanagaraṃ otaritvā anukkamena sāvatthiṃ patvā jetavane viharanto catuparisamajjhe",
  "atk-s0507a:1436_4": "dakkhiṇeyyasampattivibhāvanatthameva “yassa atthāya gacchāmā”tiādinā vitthārato desetvā",
  "atk-s0507a:1436_5": "catusaccakathāya desanāya kūṭaṃ gaṇhi. Desanāvasāne tesaṃ anekakoṭipāṇasahassānaṃ",
  "atk-s0507a:1436_6": "dhammābhisamayo ahosīti.",
  "atk-s0507a:1437": "Aṅkurapetavatthuvaṇṇanā niṭṭhitā.",
  "atk-s0507a:1438": "10. Uttaramātupetivatthuvaṇṇanā",
  "atk-s0507a:1439_0": "Divāvihāragataṃ bhikkhunti idaṃ uttaramātupetivatthu. Tatrāyaṃ atthavibhāvanā – satthari",
  "atk-s0507a:1439_1": "parinibbute paṭhamamahāsaṅgītiyā pavattitāya āyasmā mahākaccāyano dvādasahi bhikkhūhi",
  "atk-s0507a:1439_2": "saddhiṃ kosambiyā avidūre aññatarasmiṃ araññāyatane vihāsi. Tena ca samayena rañño",
  "atk-s0507a:1439_3": "udenassa aññataro amacco kālamakāsi, tena ca pubbe nagare kammantā adhiṭṭhitā ahesuṃ.",
  "atk-s0507a:1439_4": "Atha rājā tassa puttaṃ uttaraṃ nāma māṇavaṃ pakkosāpetvā “tvañca pitarā adhiṭṭhite",
  "atk-s0507a:1439_5": "kammante samanusāsā”ti tena ṭhitaṭṭhāne ṭhapesi.",
  "atk-s0507a:1440_0": "So ca sādhūti sampaṭicchitvā ekadivasaṃ nagarapaṭisaṅkharaṇiyānaṃ dārūnaṃ atthāya",
  "atk-s0507a:1440_1": "vaḍḍhakiyo gahetvā araññaṃ gato. Tattha āyasmato mahākaccāyanattherassa vasanaṭṭhānaṃ",
  "atk-s0507a:1440_2": "upagantvā theraṃ tattha paṃsukūlacīvaradharaṃ vivittaṃ nisinnaṃ disvā iriyāpatheyeva",
  "atk-s0507a:1440_3": "pasīditvā katapaṭisanthāro vanditvā ekamantaṃ nisīdi. Thero tassa dhammaṃ kathesi.",
  "atk-s0507a:1440_4": "So dhammaṃ sutvā ratanattaye sañjātappasādo saraṇesu patiṭṭhāya theraṃ nimantesi",
  "atk-s0507a:1440_5": "– “adhivāsetha me, bhante, svātanāya bhattaṃ saddhiṃ bhikkhūhi anukampaṃ upādāyā”ti.",
  "atk-s0507a:1440_6": "Adhivāsesi thero tuṇhībhāvena. So tato nikkhamitvā nagaraṃ gantvā aññesaṃ upāsakānaṃ",
  "atk-s0507a:1440_7": "ācikkhi – “thero mayā svātanāya nimantito, tumhehipi mama dānaggaṃ āgantabba”nti.",
  "atk-s0507a:1441_0": "So dutiyadivase kālasseva paṇītaṃ khādanīyaṃ bhojanīyaṃ paṭiyādāpetvā kālaṃ ārocāpetvā",
  "atk-s0507a:1441_1": "saddhiṃ bhikkhūhi āgacchantassa therassa paccuggamanaṃ katvā vanditvā purakkhatvā",
  "atk-s0507a:1441_2": "gehaṃ pavesesi. Atha mahārahakappiyapaccattharaṇaatthatesu āsanesu there ca bhikkhūsu",
  "atk-s0507a:1441_3": "ca nisinnesu gandhapupphadhūpehi pūjaṃ katvā paṇītena annapānena te santappetvā sañjātappasādo",
  "atk-s0507a:1441_4": "katañjalī anumodanaṃ suṇitvā katabhattānumodane there gacchante pattaṃ gahetvā anugacchanto",
  "atk-s0507a:1441_5": "nagarato nikkhamitvā paṭinivattanto “bhante, tumhehi niccaṃ mama gehaṃ pavisitabba”nti",
  "atk-s0507a:1441_6": "yācitvā therassa adhivāsanaṃ ñatvā nivatti. Evaṃ so theraṃ upaṭṭhahanto tassa ovāde",
  "atk-s0507a:1441_7": "patiṭṭhāya sotāpattiphalaṃ pāpuṇi, vihārañca kāresi, sabbe ca attano ñātake sāsane abhippasanne akāsi.",
  "atk-s0507a:1442_0": "Mātā panassa maccheramalapariyuṭṭhitacittā hutvā evaṃ paribhāsi – “yaṃ tvaṃ mama",
  "atk-s0507a:1442_1": "anicchantiyā eva samaṇānaṃ annapānaṃ desi, taṃ te paraloke lohitaṃ sampajjatū”ti.",
  "atk-s0507a:1442_2": "Ekaṃ pana morapiñchakalāpaṃ vihāramahadivase diyyamānaṃ anujāni. Sā kālaṃ katvā petayoniyaṃ",
  "atk-s0507a:1442_3": "uppajji, morapiñchakalāpadānānumodanena panassā kesā nīlā siniddhā vellitaggā sukhumā",
  "atk-s0507a:1442_4": "dīghā ca ahesuṃ. Sā yadā gaṅgānadiṃ “pānīyaṃ pivissāmī”ti otarati, tadā nadī lohitapūrā",
  "atk-s0507a:1442_5": "hoti. Sā pañcapaṇṇāsa vassāni khuppipāsābhibhūtā vicaritvā ekadivasaṃ kaṅkhārevatattheraṃ",
  "atk-s0507a:1442_6": "gaṅgāya tīre divāvihāraṃ nisinnaṃ disvā attānaṃ attano kesehi paṭicchādetvā upasaṅkamitvā",
  "atk-s0507a:1442_7": "pānīyaṃ yāci. Taṃ sandhāya vuttaṃ –",
  "atk-s0507a:1443": "331.",
  "atk-s0507a:1444": "“Divāvihāragataṃ bhikkhuṃ, gaṅgātīre nisinnakaṃ;",
  "atk-s0507a:1445": "Taṃ petī upasaṅkamma, dubbaṇṇā bhīrudassanā.",
  "atk-s0507a:1446": "332.",
  "atk-s0507a:1447": "“Kesā cassā atidīghā, yāvabhūmāvalambare;",
  "atk-s0507a:1448": "Kesehi sā paṭicchannā, samaṇaṃ etadabravī”ti. –",
  "atk-s0507a:1449": "Imā dve gāthā saṅgītikārakehi idha ādito ṭhapitā.",
  "atk-s0507a:1450_0": "Tattha bhīrudassanāti bhayānakadassanā. “Ruddadassanā”ti vā pāṭho, bībhacchabhāriyadassanāti",
  "atk-s0507a:1450_1": "attho. Yāvabhūmāvalambareti yāva bhūmi, tāva olambanti. Pubbe “bhikkhu”nti ca pacchā",
  "atk-s0507a:1450_2": "“samaṇa”nti ca kaṅkhārevatattherameva sandhāya vuttaṃ.",
  "atk-s0507a:1451": "Sā pana petī theraṃ upasaṅkamitvā pānīyaṃ yācantī –",
  "atk-s0507a:1452": "333.",
  "atk-s0507a:1453": "“Pañcapaṇṇāsa vassāni, yato kālakatā ahaṃ;",
  "atk-s0507a:1454": "Nābhijānāmi bhuttaṃ vā, pītaṃ vā pana pāniyaṃ;",
  "atk-s0507a:1455": "Dehi tvaṃ pāniyaṃ bhante, tasitā pāniyāya me”ti. – imaṃ gāthamāha;",
  "atk-s0507a:1456_0": "333. Tattha nābhijānāmi bhuttaṃ vāti evaṃ dīghamantare kāle bhojanaṃ bhuttaṃ vā pānīyaṃ",
  "atk-s0507a:1456_1": "pītaṃ vā nābhijānāmi, na bhuttaṃ na pītanti attho. Tasitāti pipāsitā. Pāniyāyāti",
  "atk-s0507a:1456_2": "pānīyatthāya āhiṇḍantiyā me pānīyaṃ dehi, bhanteti yojanā.",
  "atk-s0507a:1457": "Ito paraṃ –",
  "atk-s0507a:1458": "334.",
  "atk-s0507a:1459": "“Ayaṃ sītodikā gaṅgā, himavantato sandati;",
  "atk-s0507a:1460": "Piva etto gahetvāna, kiṃ maṃ yācasi pāniyaṃ.",
  "atk-s0507a:1461": "335.",
  "atk-s0507a:1462": "“Sacāhaṃ bhante gaṅgāya, sayaṃ gaṇhāmi pāniyaṃ;",
  "atk-s0507a:1463": "Lohitaṃ me parivattati, tasmā yācāmi pāniyaṃ.",
  "atk-s0507a:1464": "336.",
  "atk-s0507a:1465": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:1466": "Kissakammavipākena, gaṅgā te hoti lohitaṃ.",
  "atk-s0507a:1467": "337.",
  "atk-s0507a:1468": "“Putto me uttaro nāma, saddho āsi upāsako;",
  "atk-s0507a:1469": "So ca mayhaṃ akāmāya, samaṇānaṃ pavecchati.",
  "atk-s0507a:1470": "338.",
  "atk-s0507a:1471": "“Cīvaraṃ piṇḍapātañca, paccayaṃ sayanāsanaṃ;",
  "atk-s0507a:1472": "Tamahaṃ paribhāsāmi, maccherena upaddutā.",
  "atk-s0507a:1473": "339.",
  "atk-s0507a:1474": "“Yaṃ tvaṃ mayhaṃ akāmāya, samaṇānaṃ pavecchasi;",
  "atk-s0507a:1475": "Cīvaraṃ piṇḍapātañca, paccayaṃ sayanāsanaṃ.",
  "atk-s0507a:1476": "340.",
  "atk-s0507a:1477": "“Etaṃ te paralokasmiṃ, lohitaṃ hotu uttara;",
  "atk-s0507a:1478": "Tassakammavipākena, gaṅgā me hoti lohita”nti. –",
  "atk-s0507a:1479": "Imā therassa ca petiyā ca vacanapaṭivacanagāthā.",
  "atk-s0507a:1480_0": "334. Tattha himavantatoti mahato himassa atthitāya “himavā”ti laddhanāmato pabbatarājato.",
  "atk-s0507a:1480_1": "Sandatīti pavattati. Ettoti ito mahāgaṅgāto. Kinti kasmā maṃ yācasi pānīyaṃ, gaṅgānadiṃ",
  "atk-s0507a:1480_2": "otaritvā yathāruci pivāti dasseti.",
  "atk-s0507a:1481": "335. Lohitaṃ me parivattatīti udakaṃ sandamānaṃ mayhaṃ pāpakammaphalena lohitaṃ hutvā parivattati pariṇamati, tāya gahitamattaṃ udakaṃ lohitaṃ jāyati.",
  "atk-s0507a:1482_0": "337-40. Mayhaṃ akāmāyāti mama anicchantiyā. Pavecchatīti deti. Paccayanti gilānapaccayaṃ.",
  "atk-s0507a:1482_1": "Etanti yaṃ etaṃ cīvarādikaṃ paccayajātaṃ samaṇānaṃ pavecchasi desi, etaṃ te paralokasmiṃ",
  "atk-s0507a:1482_2": "lohitaṃ hotu uttarāti abhisapanavasena kataṃ pāpakammaṃ, tassa vipākenāti yojanā.",
  "atk-s0507a:1483_0": "Athāyasmā revato taṃ petiṃ uddissa bhikkhusaṅghassa pānīyaṃ adāsi, piṇḍāya caritvā",
  "atk-s0507a:1483_1": "bhattaṃ gahetvā bhikkhūnamadāsi, saṅkārakūṭādito paṃsukūlaṃ gahetvā dhovitvā bhisiñca",
  "atk-s0507a:1483_2": "cimilikañca katvā bhikkhūnaṃ adāsi, tena cassā petiyā dibbasampattiyo ahesuṃ. Sā",
  "atk-s0507a:1483_3": "therassa santikaṃ gantvā attanā laddhadibbasampattiṃ therassa dassesi. Thero taṃ",
  "atk-s0507a:1483_4": "pavattiṃ attano santikaṃ upagatānaṃ catunnaṃ parisānaṃ pakāsetvā dhammakathaṃ kathesi.",
  "atk-s0507a:1483_5": "Tena mahājano sañjātasaṃvego vigatamalamacchero hutvā dānasīlādikusaladhammābhirato",
  "atk-s0507a:1483_6": "ahosīti. Idaṃ pana petavatthu dutiyasaṅgītiyaṃ saṅgahaṃ āruḷhanti daṭṭhabbaṃ.",
  "atk-s0507a:1484": "Uttaramātupetivatthuvaṇṇanā niṭṭhitā.",
  "atk-s0507a:1485": "11. Suttapetavatthuvaṇṇanā",
  "atk-s0507a:1486_0": "Ahaṃ pure pabbajitassa bhikkhunoti idaṃ suttapetavatthu. Tassa kā uppatti? Sāvatthiyā",
  "atk-s0507a:1486_1": "kira avidūre aññatarasmiṃ gāmake amhākaṃ satthari anuppanneyeva sattannaṃ vassasatānaṃ",
  "atk-s0507a:1486_2": "upari aññataro dārako ekaṃ paccekabuddhaṃ upaṭṭhahi. Tassa mātā tasmiṃ vayappatte",
  "atk-s0507a:1486_3": "tassatthāya samānakulato aññataraṃ kuladhītaraṃ ānesi. Vivāhadivaseyeva ca so kumāro",
  "atk-s0507a:1486_4": "sahāyehi saddhiṃ nhāyituṃ gato ahinā daṭṭho kālamakāsi, “yakkhagāhenā”tipi vadanti.",
  "atk-s0507a:1486_5": "So paccekabuddhassa upaṭṭhānena bahuṃ kusalakammaṃ katvā ṭhitopi tassā dārikāya paṭibaddhacittatāya",
  "atk-s0507a:1486_6": "vimānapeto hutvā nibbatti, mahiddhiko pana ahosi mahānubhāvo.",
  "atk-s0507a:1487_0": "Atha so taṃ dārikaṃ attano vimānaṃ netukāmo “kena nu kho upāyena esā diṭṭhadhammavedanīyakammaṃ",
  "atk-s0507a:1487_1": "katvā mayā saddhiṃ idha abhirameyyā”ti tassā dibbabhogasampattiyā anubhavanahetuṃ",
  "atk-s0507a:1487_2": "vīmaṃsanto paccekabuddhaṃ cīvarakammaṃ karontaṃ disvā manussarūpena gantvā vanditvā",
  "atk-s0507a:1487_3": "“kiṃ, bhante, suttakena attho atthī”ti āha. “Cīvarakammaṃ karomi, upāsakā”ti. “Tena",
  "atk-s0507a:1487_4": "hi, bhante, asukasmiṃ ṭhāne suttabhikkhaṃ carathā”ti tassā dārikāya gehaṃ dassesi.",
  "atk-s0507a:1487_5": "Paccekabuddho tattha gantvā gharadvāre aṭṭhāsi. Atha sā paccekabuddhaṃ tattha ṭhitaṃ",
  "atk-s0507a:1487_6": "disvā pasannamānasā “suttakena me ayyo atthiko”ti ñatvā ekaṃ suttaguḷaṃ adāsi. Atha",
  "atk-s0507a:1487_7": "so amanusso manussarūpena tassa dārikāya gharaṃ gantvā tassā mātaraṃ yācitvā tāya",
  "atk-s0507a:1487_8": "saddhiṃ katipāhaṃ vasitvā tassā mātuyā anuggahatthaṃ tasmiṃ gehe sabbabhājanāni hiraññasuvaṇṇassa",
  "atk-s0507a:1487_9": "pūretvā sabbattha upari nāmaṃ likhi “idaṃ devadattiyaṃ dhanaṃ na kenaci gahetabba”nti,",
  "atk-s0507a:1487_10": "tañca dārikaṃ gahetvā attano vimānaṃ agamāsi. Tassā mātā pahūtaṃ dhanaṃ labhitvā",
  "atk-s0507a:1487_11": "attano ñātakānaṃ kapaṇaddhikādinañca datvā attanā ca paribhuñjitvā kālaṃ karontī",
  "atk-s0507a:1487_12": "“mama dhītā āgacchati ce, idaṃ dhanaṃ dassethā”ti ñātakānaṃ kathetvā kālamakāsi.",
  "atk-s0507a:1488_0": "Tato sattannaṃ vassasatānaṃ accayena amhākaṃ bhagavati loke uppajjitvā pavattitavaradhammacakke",
  "atk-s0507a:1488_1": "anukkamena sāvatthiyaṃ viharante tassā itthiyā tena amanussena saddhiṃ vasantiyā",
  "atk-s0507a:1488_2": "ukkaṇṭhā uppajji. Sā taṃ “sādhu, ayyaputta, maṃ sakaññeva gehaṃ paṭinehī”ti vadantī –",
  "atk-s0507a:1489": "341.",
  "atk-s0507a:1490": "“Ahaṃ pure pabbajitassa bhikkhuno,",
  "atk-s0507a:1491": "Suttaṃ adāsiṃ upasaṅkamma yācitā;",
  "atk-s0507a:1492": "Tassa vipāko vipulaphalūpalabbhati,",
  "atk-s0507a:1493": "Bahukā ca me uppajjare vatthakoṭiyo.",
  "atk-s0507a:1494": "342.",
  "atk-s0507a:1495": "“Pupphābhikiṇṇaṃ ramitaṃ vimānaṃ, anekacittaṃ naranārisevitaṃ;",
  "atk-s0507a:1496": "Sāhaṃ bhuñjāmi ca pārupāmi ca, pahūtavittā na ca tāva khīyati.",
  "atk-s0507a:1497": "343.",
  "atk-s0507a:1498": "“Tasseva kammassa vipākamanvayā, sukhañca sātañca idhūpalabbhati;",
  "atk-s0507a:1499": "Sāhaṃ gantvā punadeva mānusaṃ, kāhāmi puññāni nayayyaputta ma”nti. –",
  "atk-s0507a:1500": "Imā gāthā abhāsi.",
  "atk-s0507a:1501_0": "341. Tattha “pabbajitassa bhikkhuno”ti idaṃ paccekabuddhaṃ saddhāya vuttaṃ. So hi",
  "atk-s0507a:1501_1": "kāmādimalānaṃ attano santānato anavasesato pabbājitattā pahīnattā paramatthato “pabbajito”ti,",
  "atk-s0507a:1501_2": "bhinnakilesattā “bhikkhū”ti ca vattabbataṃ arahati. Suttanti kappāsiyasuttaṃ. Upasaṅkammāti",
  "atk-s0507a:1501_3": "mayhaṃ gehaṃ upasaṅkamitvā. Yācitāti “uddissa ariyā tiṭṭhanti, esā ariyāna yācanā”ti",
  "atk-s0507a:1501_4": "evaṃ vuttāya kāyaviññattipayogasaṅkhātāya bhikkhācariyāya yācitā. Tassāti tassa suttadānassa.",
  "atk-s0507a:1501_5": "Vipāko vipulaphalūpalabbhatīti vipulaphalo uḷāraudayo mahāudayo vipāko etarahi upalabbhati",
  "atk-s0507a:1501_6": "paccanubhavīyati. Bahukāti anekā. Vatthakoṭiyoti vatthānaṃ koṭiyo, anekasatasahassapabhedāni vatthānīti attho.",
  "atk-s0507a:1502_0": "342. Anekacittanti nānāvidhacittakammaṃ, anekehi vā muttāmaṇiādīhi ratanehi vicittarūpaṃ.",
  "atk-s0507a:1502_1": "Naranārisevitanti paricārakabhūtehi narehi nārīhi ca upasevitaṃ. Sāhaṃ bhuñjāmīti",
  "atk-s0507a:1502_2": "sā ahaṃ taṃ vimānaṃ paribhuñjāmi. Pārupāmīti anekāsu vatthakoṭīsu icchiticchitaṃ",
  "atk-s0507a:1502_3": "nivāsemi ceva paridahāmi ca. Pahūtavittāti pahūtavittūpakaraṇā mahaddhanā mahābhogā.",
  "atk-s0507a:1502_4": "Na ca tāva khīyatīti tañca vittaṃ na khīyati, na parikkhayaṃ pariyādānaṃ gacchati.",
  "atk-s0507a:1503_0": "343. Tasseva kammassa vipākamanvayāti tasseva suttadānamayapuññakammassa anvayā paccayā",
  "atk-s0507a:1503_1": "hetubhāvena vipākabhūtaṃ sukhaṃ, iṭṭhamadhurasaṅkhātaṃ sātañca idha imasmiṃ vimāne",
  "atk-s0507a:1503_2": "upalabbhati. Gantvā punadeva mānusanti puna eva manussalokaṃ upagantvā. Kāhāmi puññānīti",
  "atk-s0507a:1503_3": "mayhaṃ sukhavisesanipphādakāni puññāni karissāmi, yesaṃ vā mayā ayaṃ sampatti laddhāti",
  "atk-s0507a:1503_4": "adhippāyo. Nayayyaputta manti, ayyaputta, maṃ manussalokaṃ naya, nehīti attho.",
  "atk-s0507a:1504": "Taṃ sutvā so amanusso tassā paṭibaddhacittatāya anukampāya gamanaṃ anicchanto –",
  "atk-s0507a:1505": "344.",
  "atk-s0507a:1506": "“Satta tuvaṃ vassasatā idhāgatā,",
  "atk-s0507a:1507": "Jiṇṇā ca vuḍḍhā ca tahiṃ bhavissasi;",
  "atk-s0507a:1508": "Sabbeva te kālakatā ca ñātakā,",
  "atk-s0507a:1509": "Kiṃ tattha gantvāna ito karissasī”ti. –",
  "atk-s0507a:1510_0": "Gāthamāha. Tattha sattāti vibhattilopena niddeso, nissakke vā etaṃ paccattavacanaṃ.",
  "atk-s0507a:1510_1": "Vassasatāti vassasatato, sattahi vassasatehi uddhaṃ tuvaṃ idhāgatā imaṃ vimānaṃ āgatā,",
  "atk-s0507a:1510_2": "idhāgatāya tuyhaṃ satta vassasatāni hontīti attho. Jiṇṇā ca vuḍḍhā ca tahiṃ bhavissasīti",
  "atk-s0507a:1510_3": "idha dibbehi utuāhārehi upathambhitattabhāvā kammānubhāvena ettakaṃ kālaṃ daharākāreneva",
  "atk-s0507a:1510_4": "ṭhitā. Ito pana gatā kammassa ca parikkhīṇattā manussānañca utuāhāravasena jarājiṇṇā",
  "atk-s0507a:1510_5": "vayovuḍḍhā ca tahiṃ manussaloke bhavissasi. Kinti? Sabbeva te kālakatā ca ñātakāti",
  "atk-s0507a:1510_6": "dīghassa addhuno gatattā tava ñātayopi sabbe eva matā, tasmā ito devalokato tattha",
  "atk-s0507a:1510_7": "manussalokaṃ gantvā kiṃ karissasi, avasesampi āyuñca idheva khepehi, idha vasāhīti adhippāyo.",
  "atk-s0507a:1511": "Evaṃ tena vuttā sā tassa vacanaṃ asaddahantī punadeva –",
  "atk-s0507a:1512": "345.",
  "atk-s0507a:1513": "“Satteva vassāni idhāgatāya me, dibbañca sukhañca samappitāya;",
  "atk-s0507a:1514": "Sāhaṃ gantvā punadeva mānusaṃ, kāhāmi puññāni nayayyaputta ma”nti. –",
  "atk-s0507a:1515_0": "Gāthamāha. Tattha satteva vassāni idhāgatāya meti, ayyaputta, mayhaṃ idhāgatāya satteva",
  "atk-s0507a:1515_1": "vassāni maññe vītivattāni. Satta vassasatāni dibbasukhasamappitāya bahumpi kālaṃ",
  "atk-s0507a:1515_2": "gataṃ asallakkhentī evamāha.",
  "atk-s0507a:1516_0": "Evaṃ pana tāya vutto so vimānapeto nānappakāraṃ taṃ anusāsitvā “tvaṃ idāni sattāhato",
  "atk-s0507a:1516_1": "uttari tattha na jīvissasi, mātuyā te nikkhittaṃ mayā dinnaṃ dhanaṃ atthi, taṃ samaṇabrāhmaṇānaṃ",
  "atk-s0507a:1516_2": "datvā idheva uppattiṃ patthehī”ti vatvā taṃ bāhāyaṃ gahetvā gāmamajjhe ṭhapetvā “idhāgate",
  "atk-s0507a:1516_3": "aññepi jane ‘yathābalaṃ puññāni karothā’ti ovadeyyāsī”ti vatvā gato. Tena vuttaṃ –",
  "atk-s0507a:1517": "346.",
  "atk-s0507a:1518": "“So taṃ gahetvāna pasayha bāhāyaṃ, paccānayitvāna theriṃ sudubbalaṃ;",
  "atk-s0507a:1519": "Vajjesi ‘aññampi janaṃ idhāgataṃ, karotha puññāni sukhūpalabbhatī”’ti.",
  "atk-s0507a:1520_0": "Tattha soti so vimānapeto. Tanti taṃ itthiṃ. Gahetvāna pasayha bāhāyanti pasayha",
  "atk-s0507a:1520_1": "netā viya bāhāyaṃ taṃ gahetvā. Paccānayitvānāti tassā jātasaṃvuḍḍhagāmaṃ punadeva",
  "atk-s0507a:1520_2": "ānayitvā. Therinti thāvariṃ, jiṇṇaṃ vuḍḍhanti attho. Sudubbalanti jarājiṇṇatāya eva",
  "atk-s0507a:1520_3": "suṭṭhu dubbalaṃ. Sā kira tato vimānato apagamanasamanantarameva jiṇṇā vuḍḍhā mahallikā",
  "atk-s0507a:1520_4": "addhagatā vayoanuppattā ahosi. Vajjesīti vadeyyāsi. Vattabbavacanākārañca dassetuṃ",
  "atk-s0507a:1520_5": "“aññampi jana”ntiādi vuttaṃ. Tassattho – bhadde, tvampi puññaṃ kareyyāsi, aññampi",
  "atk-s0507a:1520_6": "janaṃ idha tava dassanatthāya āgataṃ “bhadramukhā, ādittaṃ sīsaṃ vā celaṃ vā ajjhupekkhitvāpi",
  "atk-s0507a:1520_7": "dānasīlādīni puññāni karothāti, kate ca puññe ekaṃseneva tassa phalabhūtaṃ sukhaṃ",
  "atk-s0507a:1520_8": "upalabbhati, na ettha saṃsayo kātabbo”ti vadeyyāsi ovadeyyāsīti.",
  "atk-s0507a:1521_0": "Evañca vatvā tasmiṃ gate sā itthī attano ñātakānaṃ vasanaṭṭhānaṃ gantvā tesaṃ attānaṃ",
  "atk-s0507a:1521_1": "jānāpetvā tehi niyyāditadhanaṃ gahetvā samaṇabrāhmaṇānaṃ dānaṃ dentī attano santikaṃ āgatāgatānaṃ –",
  "atk-s0507a:1522": "347.",
  "atk-s0507a:1523": "“Diṭṭhā mayā akatena sādhunā, petā vihaññanti tatheva manussā;",
  "atk-s0507a:1524": "Kammañca katvā sukhavedanīyaṃ, devā manussā ca sukhe ṭhitā pajā”ti. –",
  "atk-s0507a:1525": "Gāthāya ovādamadāsi.",
  "atk-s0507a:1526_0": "Tattha akatenāti anibbattitena attanā anupacitena. Sādhunāti kusalakammena, itthambhūtalakkhaṇe",
  "atk-s0507a:1526_1": "karaṇavacanaṃ. Vihaññantīti vighātaṃ āpajjanti. Sukhavedanīyanti sukhavipākaṃ puññakammaṃ.",
  "atk-s0507a:1526_2": "Sukhe ṭhitāti sukhe patiṭṭhitā. “Sukhedhitā”ti vā pāṭho, sukhena abhivuḍḍhā phītāti",
  "atk-s0507a:1526_3": "attho. Ayañhettha adhippāyo – yathā petā tatheva manussā akatena kusalena, katena",
  "atk-s0507a:1526_4": "ca akusalena vihaññamānā khuppipāsādinā vighātaṃ āpajjantā mahādukkhaṃ anubhavantā",
  "atk-s0507a:1526_5": "diṭṭhā mayā. Sukhavedanīyaṃ pana kammaṃ katvā tena katena kusalakammena, akatena",
  "atk-s0507a:1526_6": "ca akusalakammena devamanussapariyāpannā pajā sukhe ṭhitā diṭṭhā mayā, attapaccakkhametaṃ,",
  "atk-s0507a:1526_7": "tasmā pāpaṃ dūratova parivajjentā puññakiriyāya yuttapayuttā hothāti.",
  "atk-s0507a:1527_0": "Evaṃ pana ovādaṃ dentī samaṇabrāhmaṇādīnaṃ sattāhaṃ mahādānaṃ pavattetvā sattame",
  "atk-s0507a:1527_1": "divase kālaṃ katvā tāvatiṃsesu nibbatti. Bhikkhū taṃ pavattiṃ bhagavato ārocesuṃ.",
  "atk-s0507a:1527_2": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi, visesato ca",
  "atk-s0507a:1527_3": "paccekabuddhesu pavattitadānassa mahapphalataṃ mahānisaṃsatañca pakāsesi. Taṃ sutvā",
  "atk-s0507a:1527_4": "mahājano vigatamalamacchero dānādipuññābhirato ahosīti.",
  "atk-s0507a:1528": "Suttapetavatthuvaṇṇanā niṭṭhitā.",
  "atk-s0507a:1529": "12. Kaṇṇamuṇḍapetivatthuvaṇṇanā",
  "atk-s0507a:1530_0": "Soṇṇasopānaphalakāti idaṃ satthari sāvatthiyaṃ viharante kaṇṇamuṇḍapetiṃ ārabbha",
  "atk-s0507a:1530_1": "vuttaṃ. Atīte kira kassapabuddhakāle kimilanagare aññataro upāsako sotāpanno pañcahi",
  "atk-s0507a:1530_2": "upāsakasatehi saddhiṃ samānacchando hutvā ārāmaropanasetubandhanacaṅkamanakaraṇādīsu",
  "atk-s0507a:1530_3": "puññakammesu pasuto hutvā viharanto saṅghassa vihāraṃ kāretvā tehi saddhiṃ kālena",
  "atk-s0507a:1530_4": "kālaṃ vihāraṃ gacchati. Tesaṃ bhariyāyopi upāsikā hutvā aññamaññaṃ samaggā mālāgandhavilepanādihatthā",
  "atk-s0507a:1530_5": "kālena kālaṃ vihāraṃ gacchantiyo antarāmagge ārāmasabhādīsu vissamitvā gacchanti.",
  "atk-s0507a:1531_0": "Athekadivasaṃ katipayā dhuttā ekissā sabhāya sannisinnā tāsu tattha vissamitvā gatāsu",
  "atk-s0507a:1531_1": "tāsaṃ rūpasampattiṃ disvā paṭibaddhacittā hutvā tāsaṃ sīlācāraguṇasampannataṃ ñatvā",
  "atk-s0507a:1531_2": "kathaṃ samuṭṭhāpesuṃ “ko etāsu ekissāpi sīlabhedaṃ kātuṃ samattho”ti. Tattha aññataro",
  "atk-s0507a:1531_3": "“ahaṃ samattho”ti āha. Te tena “sahassena abbhutaṃ karomā”ti abbhutaṃ akaṃsu. So",
  "atk-s0507a:1531_4": "anekehi upāyehi vāyamamāno tāsu sabhaṃ āgatāsu sumuñcitaṃ sattatantiṃ madhurassaraṃ",
  "atk-s0507a:1531_5": "vīṇaṃ vādento madhureneva sarena kāmapaṭisaṃyuttagītāni gāyanto gītasaddena tāsu",
  "atk-s0507a:1531_6": "aññataraṃ itthiṃ sīlabhedaṃ pāpento aticāriniṃ katvā te dhutte sahassaṃ parājesi.",
  "atk-s0507a:1531_7": "Te sahassaparājitā tassā sāmikassa ārocesuṃ. Sāmiko taṃ pucchi – “kiṃ tvaṃ evarūpā,",
  "atk-s0507a:1531_8": "yathā te purisā avocu”nti. Sā “nāhaṃ īdisaṃ jānāmī”ti paṭikkhipitvā tasmiṃ asaddahante",
  "atk-s0507a:1531_9": "samīpe ṭhitaṃ sunakhaṃ dassetvā sapathaṃ akāsi “sace mayā tādisaṃ pāpakammaṃ kataṃ,",
  "atk-s0507a:1531_10": "ayaṃ chinnakaṇṇo kāḷasunakho tattha tattha bhave jātaṃ maṃ khādatū”ti. Itarāpi pañcasatā",
  "atk-s0507a:1531_11": "itthiyo taṃ itthiṃ aticāriniṃ jānantī kiṃ ayaṃ tathārūpaṃ pāpaṃ akāsi, udāhu nākāsī”ti",
  "atk-s0507a:1531_12": "coditā “na mayaṃ evarūpaṃ jānāmā”ti musā vatvā “sace mayaṃ jānāma, bhave bhave etissāyeva",
  "atk-s0507a:1531_13": "dāsiyo bhaveyyāmā”ti sapathaṃ akaṃsu.",
  "atk-s0507a:1532_0": "Atha sā aticārinī itthī teneva vippaṭisārena ḍayhamānahadayā sussitvā na cireneva",
  "atk-s0507a:1532_1": "kālaṃ katvā himavati pabbatarāje sattannaṃ mahāsarānaṃ aññatarassa kaṇṇamuṇḍadahassa",
  "atk-s0507a:1532_2": "tīre vimānapetī hutvā nibbatti. Vimānasāmantā cassā kammavipākānubhavanayoggā ekā",
  "atk-s0507a:1532_3": "pokkharaṇī nibbatti. Sesā ca pañcasatā itthiyo kālaṃ katvā sapathakammavasena tassāyeva",
  "atk-s0507a:1532_4": "dāsiyo hutvā nibbattiṃsu. Sā tattha pubbe katassa puññakammassa phalena divasabhāgaṃ",
  "atk-s0507a:1532_5": "dibbasampattiṃ anubhavitvā aḍḍharatte pāpakammabalasañcoditā sayanato uṭṭhahitvā",
  "atk-s0507a:1532_6": "pokkharaṇitīraṃ gacchati. Tattha gataṃ gajapotakappamāṇo eko kāḷasunakho bheravarūpo",
  "atk-s0507a:1532_7": "chinnakaṇṇo tikhiṇāyatakathinadāṭho suvipphulitakhadiraṅgārapuñjasadisanayano nirantarappavattavijjulatāsaṅghātasadisajivho",
  "atk-s0507a:1532_8": "kathinatikhiṇanakho kharāyatadubbaṇṇalomo tato āgantvā taṃ bhūmiyaṃ nipātetvā atisayajighacchābhibhūto",
  "atk-s0507a:1532_9": "viya pasayha khādanto aṭṭhisaṅkhalikamattaṃ katvā dantehi gahetvā pokkharaṇiyaṃ khipitvā",
  "atk-s0507a:1532_10": "antaradhāyati. Sā ca tattha pakkhittasamanantarameva pakatirūpadhārinī hutvā vimānaṃ",
  "atk-s0507a:1532_11": "abhiruyha sayane nipajjati. Itarā pana tassā dāsabyameva dukkhaṃ anubhavanti. Evaṃ",
  "atk-s0507a:1532_12": "tāsaṃ tattha vasantīnaṃ paññāsādhikāni pañca vassasatāni vītivattāni.",
  "atk-s0507a:1533_0": "Atha tāsaṃ purisehi vinā dibbasampattiṃ anubhavantīnaṃ ukkaṇṭhā ahesuṃ. Tattha ca",
  "atk-s0507a:1533_1": "kaṇṇamuṇḍadahato niggatā pabbatavivarena āgantvā gaṅgaṃ nadiṃ anupaviṭṭhā ekā nadī",
  "atk-s0507a:1533_2": "atthi. Tāsañca vasanaṭṭhānasamīpe eko dibbaphalehi ambarukkhehi panasalabujādīhi",
  "atk-s0507a:1533_3": "ca upasobhito ārāmasadiso araññappadeso atthi. Tā evaṃ samacintesuṃ – “handa, mayaṃ",
  "atk-s0507a:1533_4": "imāni ambaphalāni imissā nadiyā pakkhipissāma, appeva nāma imaṃ phalaṃ disvā phalalobhena",
  "atk-s0507a:1533_5": "kocideva puriso idhāgaccheyya, tena saddhiṃ ramissāmāti. Tā tathā akaṃsu. Tāhi pana",
  "atk-s0507a:1533_6": "pakkhittāni ambaphalāni kānici tāpasā gaṇhiṃsu, kānici vanacarakā, kānici kākā vilujjiṃsu,",
  "atk-s0507a:1533_7": "kānici tīre laggiṃsu. Ekaṃ pana gaṅgāya sotaṃ patvā anukkamena bārāṇasiṃ sampāpuṇi.",
  "atk-s0507a:1534_0": "Tena ca samayena bārāṇasirājā lohajālaparikkhitte gaṅgājale nhāyati. Atha taṃ phalaṃ",
  "atk-s0507a:1534_1": "nadisotena vuyhamānaṃ anukkamena āgantvā lohajāle laggi. Taṃ vaṇṇagandharasasampannaṃ",
  "atk-s0507a:1534_2": "mahantaṃ dibbaṃ ambaphalaṃ disvā rājapurisā rañño upanesuṃ. Rājā tassa ekadesaṃ gahetvā",
  "atk-s0507a:1534_3": "vīmaṃsanatthāya ekassa bandhanāgāre ṭhapitassa vajjhacorassa khādituṃ adāsi. So taṃ",
  "atk-s0507a:1534_4": "khāditvā “deva, mayā evarūpaṃ na khāditapubbaṃ, dibbamidaṃ maññe ambaphala”nti āha.",
  "atk-s0507a:1534_5": "Rājā punapi tassa ekaṃ khaṇḍaṃ adāsi. So taṃ khāditvā vigatavalitapalito ativiya",
  "atk-s0507a:1534_6": "manohararūpo yobbane ṭhito viya ahosi. Taṃ disvā rājā acchariyabbhutajāto taṃ ambaphalaṃ",
  "atk-s0507a:1534_7": "paribhuñjitvā sarīre visesaṃ labhitvā manusse pucchi – “kattha evarūpāni dibbaambaphalāni",
  "atk-s0507a:1534_8": "saṃvijjantī”ti? Manussā evamāhaṃsu – “himavante kira, deva, pabbatarāje”ti. “Sakkā",
  "atk-s0507a:1534_9": "pana tāni ānetu”nti? “Vanacarakā, deva, jānantī”ti.",
  "atk-s0507a:1535_0": "Rājā vanacarake pakkosāpetvā tesaṃ tamatthaṃ ācikkhitvā tehi sammantetvā dinnassa",
  "atk-s0507a:1535_1": "ekassa vanacarakassa sahassaṃ datvā taṃ vissajjesi – “gaccha, sīghaṃ taṃ me ambaphalaṃ",
  "atk-s0507a:1535_2": "ānehī”ti. So taṃ kahāpaṇasahassaṃ puttadārassa datvā pātheyyaṃ gahetvā paṭigaṅgaṃ",
  "atk-s0507a:1535_3": "kaṇṇamuṇḍadahābhimukho gantvā manussapathaṃ atikkamitvā kaṇṇamuṇḍadahato oraṃ saṭṭhiyojanappamāṇe",
  "atk-s0507a:1535_4": "padese ekaṃ tāpasaṃ disvā tena ācikkhitamaggena gacchanto puna tiṃsayojanappamāṇe",
  "atk-s0507a:1535_5": "padese ekaṃ tāpasaṃ disvā, tena ācikkhitamaggena gacchanto puna pannarasayojanappamāṇe",
  "atk-s0507a:1535_6": "ṭhāne aññaṃ tāpasaṃ disvā, tassa attano āgamanakāraṇaṃ kathesi. Tāpaso taṃ anusāsi",
  "atk-s0507a:1535_7": "– “ito paṭṭhāya imaṃ mahāgaṅgaṃ pahāya imaṃ khuddakanadiṃ nissāya paṭisotaṃ gacchanto",
  "atk-s0507a:1535_8": "yadā pabbatavivaraṃ passasi, tadā rattiyaṃ ukkaṃ gahetvā paviseyyāsi. Ayañca nadī",
  "atk-s0507a:1535_9": "rattiyaṃ nappavattati, tena te gamanayoggā hoti, katipayayojanātikkamena te ambe",
  "atk-s0507a:1535_10": "passissasī”ti. So tathā katvā udayante sūriye vividharatanaraṃsijālapajjotitabhūmibhāgaṃ",
  "atk-s0507a:1535_11": "phalabhārāvanatasākhāvitānatarugaṇopasobhitaṃ nānāvidhavihaṅgagaṇūpakūjitaṃ ativiya",
  "atk-s0507a:1535_12": "manoharaṃ ambavanaṃ sampāpuṇi.",
  "atk-s0507a:1536_0": "Atha naṃ tā amanussitthiyo dūratova āgacchantaṃ disvā “esa mama pariggaho, esa mama",
  "atk-s0507a:1536_1": "pariggaho”ti upadhāviṃsu. So pana tāhi saddhiṃ tattha dibbasampattiṃ anubhavituṃ",
  "atk-s0507a:1536_2": "yoggassa puññakammassa akatattā tā disvāva bhīto viravanto palāyitvā anukkamena bārāṇasiṃ",
  "atk-s0507a:1536_3": "patvā taṃ pavattiṃ rañño ārocesi. Rājā taṃ sutvā tā itthiyo daṭṭhuṃ ambaphalāni ca",
  "atk-s0507a:1536_4": "paribhuñjituṃ sañjātābhilāso rajjabhāraṃ amaccesu āropetvā migavāpadesena sannaddhadhanukalāpo",
  "atk-s0507a:1536_5": "khaggaṃ bandhitvā katipayamanussaparivāro teneva vanacarakena dassitamaggena gantvā",
  "atk-s0507a:1536_6": "katipayayojanantare ṭhāne manussepi ṭhapetvā vanacarakameva gahetvā anukkamena gantvā",
  "atk-s0507a:1536_7": "tampi tato nivattāpetvā udayante divākare ambavanaṃ pāvisi. Atha naṃ tā itthiyo abhinavauppannamiva",
  "atk-s0507a:1536_8": "devaputtaṃ disvā paccuggantvā “rājā”ti ñatvā sañjātasinehabahumānā sakkaccaṃ nhāpetvā",
  "atk-s0507a:1536_9": "dibbehi vatthālaṅkāramālāgandhavilepanehi sumaṇḍitapasādhitaṃ katvā vimānaṃ āropetvā",
  "atk-s0507a:1536_10": "nānaggarasaṃ dibbabhojanaṃ bhojetvā tassa icchānurūpaṃ payirupāsiṃsu.",
  "atk-s0507a:1537_0": "Atha diyaḍḍhavassasate atikkante rājā aḍḍharattisamaye uṭṭhahitvā nisinno taṃ aticāriniṃ",
  "atk-s0507a:1537_1": "petiṃ pokkharaṇitīraṃ gacchantiṃ disvā “kiṃ nu kho esā imāya velāya gacchatī”ti vīmaṃsitukāmo",
  "atk-s0507a:1537_2": "anubandhi. Atha naṃ tattha gataṃ sunakhena khajjamānaṃ disvā “kiṃ nu kho ida”nti",
  "atk-s0507a:1537_3": "ajānanto tayo ca divase vīmaṃsitvā “eso etissā paccāmitto bhavissatī”ti nisitena",
  "atk-s0507a:1537_4": "usunā vijjhitvā jīvitā voropetvā tañca itthiṃ pothetvā pokkharaṇiṃ otāretvā paṭiladdhapurimarūpaṃ disvā –",
  "atk-s0507a:1538": "348.",
  "atk-s0507a:1539": "“Soṇṇasopānaphalakā, soṇṇavālukasanthatā;",
  "atk-s0507a:1540": "Tattha sogandhiyā vaggū, sucigandhā manoramā.",
  "atk-s0507a:1541": "349.",
  "atk-s0507a:1542": "“Nānārukkhehi sañchannā, nānāgandhasameritā;",
  "atk-s0507a:1543": "Nānāpadumasañchannā, puṇḍarīkasamotatā.",
  "atk-s0507a:1544": "350.",
  "atk-s0507a:1545": "“Surabhiṃ sampavāyanti, manuññā māluteritā;",
  "atk-s0507a:1546": "Haṃsakoñcābhirudā ca, cakkavakkābhikūjitā.",
  "atk-s0507a:1547": "351.",
  "atk-s0507a:1548": "“Nānādijagaṇākiṇṇā, nānāsaragaṇāyutā;",
  "atk-s0507a:1549": "Nānāphaladharā rukkhā, nānāpupphadharā vanā.",
  "atk-s0507a:1550": "352.",
  "atk-s0507a:1551": "“Na manussesu īdisaṃ, nagaraṃ yādisaṃ idaṃ;",
  "atk-s0507a:1552": "Pāsādā bahukā tuyhaṃ, sovaṇṇarūpiyāmayā;",
  "atk-s0507a:1553": "Daddallamānā ābhenti, samantā caturo disā.",
  "atk-s0507a:1554": "353.",
  "atk-s0507a:1555": "“Pañca dāsisatā tuyhaṃ, yā temā paricārikā;",
  "atk-s0507a:1556": "Tā kambukāyūradharā, kañcanāveḷabhūsitā.",
  "atk-s0507a:1557": "354.",
  "atk-s0507a:1558": "“Pallaṅkā bahukā tuyhaṃ, sovaṇṇarūpiyāmayā;",
  "atk-s0507a:1559": "Kadalimigasañchannā, sajjā gonakasanthatā.",
  "atk-s0507a:1560": "355.",
  "atk-s0507a:1561": "“Yattha tuvaṃ vāsūpagatā, sabbakāmasamiddhinī;",
  "atk-s0507a:1562": "Sampattāyaḍḍharattāya, tato uṭṭhāya gacchasi.",
  "atk-s0507a:1563": "356.",
  "atk-s0507a:1564": "“Uyyānabhūmiṃ gantvāna, pokkharaññā samantato;",
  "atk-s0507a:1565": "Tassā tīre tuvaṃ ṭhāsi, harite saddale subhe.",
  "atk-s0507a:1566": "357.",
  "atk-s0507a:1567": "“Tato te kaṇṇamuṇḍo sunakho, aṅgamaṅgāni khādati;",
  "atk-s0507a:1568": "Yadā ca khāyitā āsi, aṭṭhisaṅkhalikā katā;",
  "atk-s0507a:1569": "Ogāhasi pokkharaṇiṃ, hoti kāyo yathā pure.",
  "atk-s0507a:1570": "358.",
  "atk-s0507a:1571": "“Tato tvaṃ aṅgapaccaṅgī, sucāru piyadassanā;",
  "atk-s0507a:1572": "Vatthena pārupitvāna, āyāsi mama santikaṃ.",
  "atk-s0507a:1573": "359.",
  "atk-s0507a:1574": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:1575": "Kissakammavipākena, kaṇṇamuṇḍo sunakho tava;",
  "atk-s0507a:1576": "Aṅgamaṅgāni khādatī”ti. –",
  "atk-s0507a:1577": "Dvādasahi gāthāhi taṃ tassa pavattiṃ paṭipucchi.",
  "atk-s0507a:1578_0": "348. Tattha soṇṇasopānaphalakāti suvaṇṇamayasopānaphalakā. Soṇṇavālukasanthatāti",
  "atk-s0507a:1578_1": "samantato suvaṇṇamayāhi vālukāhi santhatā. Tatthāti pokkharaṇiyaṃ. Sogandhiyāti sogandhikā.",
  "atk-s0507a:1578_2": "Vaggūti sundarā rucirā. Sucigandhāti manuññagandhā.",
  "atk-s0507a:1579_0": "349. Nānāgandhasameritāti nānāvidhasurabhigandhavasena gandhavāyunā samantato eritā.",
  "atk-s0507a:1579_1": "Nānāpadumasañchannāti nānāvidharattapadumasañchāditasalilatalā. Puṇḍarīkasamotatāti",
  "atk-s0507a:1579_2": "setapadumehi ca samokiṇṇā.",
  "atk-s0507a:1580": "350. Surabhiṃ sampavāyantīti sammadeva sugandhaṃ vāyati pokkharaṇīti adhippāyo. Haṃsakoñcābhirudāti haṃsehi ca koñcehi ca abhināditā.",
  "atk-s0507a:1581_0": "351. Nānādijagaṇākiṇṇāti nānādijagaṇākiṇṇā. Nānāsaragaṇāyutāti nānāvidhavihaṅgamābhirudasamūhayuttā.",
  "atk-s0507a:1581_1": "Nānāphaladharāti nānāvidhaphaladhārino sabbakālaṃ vividhaphalabhāranamitasākhattā.",
  "atk-s0507a:1581_2": "Nānāpupphadharā vanāti nānāvidhasurabhikusumadāyikāni vanānīti attho. Liṅgavipallāsena hi “vanā”ti vuttaṃ.",
  "atk-s0507a:1582_0": "352. Na manussesu īdisaṃ nagaranti yādisaṃ tava idaṃ nagaraṃ, īdisaṃ manussesu natthi,",
  "atk-s0507a:1582_1": "manussaloke na upalabbhatīti attho. Rūpiyamayāti rajatamayā. Daddallamānāti ativiya",
  "atk-s0507a:1582_2": "virocamānā. Ābhentīti sobhayanti. Samantā caturo disāti samantato catassopi disāyo.",
  "atk-s0507a:1583_0": "353. Yā temāti yā te imā. Paricārikāti veyyāvaccakāriniyo. Tāti tā paricārikāyo.",
  "atk-s0507a:1583_1": "Kambukāyūradharāti saṅkhavalayakāyūravibhūsitā. Kañcanāveḷabhūsitāti suvaṇṇavaṭaṃsakasamalaṅkatakesahatthā.",
  "atk-s0507a:1584": "354. Kadalimigasañchannāti kadalimigacammapaccattharaṇatthatā. Sajjāti sajjitā sayituṃ yuttarūpā. Gonakasanthatāti dīghalomakena kojavena santhatā.",
  "atk-s0507a:1585": "355. Yatthāti yasmiṃ pallaṅke. Vāsūpagatāti vāsaṃ upagatā, sayitāti attho. Sampattāyaḍḍharattāyāti aḍḍharattiyā upagatāya. Tatoti pallaṅkato.",
  "atk-s0507a:1586_0": "356. Pokkharaññāti pokkharaṇiyā. Hariteti nīle. Saddaleti taruṇatiṇasañchanne. Subheti",
  "atk-s0507a:1586_1": "suddhe. Subheti vā tassā ālapanaṃ. Bhadde, samantato harite saddale tassā pokkharaṇiyā",
  "atk-s0507a:1586_2": "tīre tvaṃ gantvāna ṭhāsi tiṭṭhasīti yojanā.",
  "atk-s0507a:1587": "357. Kaṇṇamuṇḍoti khaṇḍitakaṇṇo chinnakaṇṇo. Khāyitā āsīti khāditā ahosi. Aṭṭhisaṅkhalikā katāti aṭṭhisaṅkhalikamattā katā. Yathā pureti sunakhena khādanato pubbe viya.",
  "atk-s0507a:1588": "358. Tatoti pokkharaṇiṃ ogāhanato pacchā. Aṅgapaccaṅgīti paripuṇṇasabbaṅgapaccaṅgavatī. Sucārūti suṭṭhu manoramā. Piyadassanāti dassanīyā. Āyāsīti āgacchasi.",
  "atk-s0507a:1589": "Evaṃ tena raññā pucchitā sā petī ādito paṭṭhāya attano pavattiṃ tassa kathentī –",
  "atk-s0507a:1590": "360.",
  "atk-s0507a:1591": "“Kimilāyaṃ gahapati, saddho āsi upāsako;",
  "atk-s0507a:1592": "Tassāhaṃ bhariyā āsiṃ, dussīlā aticārinī.",
  "atk-s0507a:1593": "361.",
  "atk-s0507a:1594": "“So maṃ aticaramānāya, sāmiko etadabravi;",
  "atk-s0507a:1595": "‘Netaṃ taṃ channaṃ patirūpaṃ, yaṃ tvaṃ aticarāsi maṃ’.",
  "atk-s0507a:1596": "362.",
  "atk-s0507a:1597": "“Sāhaṃ ghorañca sapathaṃ, musāvādañca bhāsisaṃ;",
  "atk-s0507a:1598": "‘Nāhaṃ taṃ aticarāmi, kāyena uda cetasā.",
  "atk-s0507a:1599": "363.",
  "atk-s0507a:1600": "“‘Sacāhaṃ taṃ aticarāmi, kāyena uda cetasā;",
  "atk-s0507a:1601": "Kaṇṇamuṇḍoyaṃ sunakho, aṅgamaṅgāni khādatu’.",
  "atk-s0507a:1602": "364.",
  "atk-s0507a:1603": "“Tassa kammassa vipākaṃ, musāvādassa cūbhayaṃ;",
  "atk-s0507a:1604": "Satteva vassasatāni, anubhūtaṃ yato hi me;",
  "atk-s0507a:1605": "Kaṇṇamuṇḍo ca sunakho, aṅgamaṅgāni khādatī”ti. – pañca gāthā āha;",
  "atk-s0507a:1606_0": "360-1. Tattha kimilāyanti evaṃnāmake nagare. Aticārinīti bhariyā hi patiṃ atikkamma",
  "atk-s0507a:1606_1": "caraṇato “aticārinī”ti vuccati. Aticaramānāya mayi so sāmiko maṃ etadabravīti yojanā.",
  "atk-s0507a:1606_2": "Netaṃ channantiādi vuttākāradassanaṃ. Tattha netaṃ channanti na etaṃ yuttaṃ. Na patirūpanti",
  "atk-s0507a:1606_3": "tasseva vevacanaṃ. Yanti kiriyāparāmasanaṃ. Aticarāsīti aticarasi, ayameva vā pāṭho.",
  "atk-s0507a:1606_4": "Yaṃ maṃ tvaṃ aticarasi, tattha yaṃ aticaraṇaṃ, netaṃ channaṃ netaṃ patirūpanti attho.",
  "atk-s0507a:1607_0": "362-4. Ghoranti dāruṇaṃ. Sapathanti sapanaṃ. Bhāsisanti abhāsiṃ. Sacāhanti sace ahaṃ.",
  "atk-s0507a:1607_1": "Tanti tvaṃ. Tassa kammassāti tassa pāpakammassa dussīlyakammassa. Musāvādassa cāti",
  "atk-s0507a:1607_2": "“nāhaṃ taṃ aticarāmī”ti vuttamusāvādassa ca. Ubhayanti ubhayassa vipākaṃ. Anubhūtanti",
  "atk-s0507a:1607_3": "anubhūyamānaṃ mayāti attho. Yatoti yato pāpakammato.",
  "atk-s0507a:1608": "Evañca pana vatvā tena attano kataṃ upakāraṃ kittentī –",
  "atk-s0507a:1609": "365.",
  "atk-s0507a:1610": "“Tvañca deva bahukāro, atthāya me idhāgato;",
  "atk-s0507a:1611": "Sumuttāhaṃ kaṇṇamuṇḍassa, asokā akutobhayā.",
  "atk-s0507a:1612": "366.",
  "atk-s0507a:1613": "“Tāhaṃ deva namassāmi, yācāmi pañjalīkatā;",
  "atk-s0507a:1614": "Bhuñja amānuse kāme, rama deva mayā sahā”ti. –",
  "atk-s0507a:1615_0": "Dve gāthā āha. Tattha devāti rājānaṃ ālapati. Kaṇṇamuṇḍassāti kaṇṇamuṇḍato. Nissakke",
  "atk-s0507a:1615_1": "hi idaṃ sāmivacanaṃ. Atha rājā tattha vāsena nibbinnamānaso gamanajjhāsayaṃ pakāsesi.",
  "atk-s0507a:1615_2": "Taṃ sutvā petī rañño paṭibaddhacittā tatthevassa vāsaṃ yācantī “tāhaṃ, deva, namassāmī”ti gāthamāha.",
  "atk-s0507a:1616": "Puna rājā ekaṃsena nagaraṃ gantukāmova hutvā attano ajjhāsayaṃ pavedento –",
  "atk-s0507a:1617": "367.",
  "atk-s0507a:1618": "“Bhuttā amānusā kāmā, ramitomhi tayā saha;",
  "atk-s0507a:1619": "Tāhaṃ subhage yācāmi, khippaṃ paṭinayāhi ma”nti. –",
  "atk-s0507a:1620": "Osānagāthamāha. Tattha tāhanti taṃ ahaṃ. Subhageti subhagayutte. Paṭinayāhi manti mayhaṃ nagarameva maṃ paṭinehi. Sesaṃ sabbattha pākaṭameva.",
  "atk-s0507a:1621_0": "Atha sā vimānapetī rañño vacanaṃ sutvā viyogaṃ asahamānā sokāturatāya byākulahadayā",
  "atk-s0507a:1621_1": "vedhamānasarīrā nānāvidhehi upāyehi āyācitvāpi taṃ tattha vāsetuṃ asakkontī bahūhi",
  "atk-s0507a:1621_2": "mahārahehi ratanehi saddhiṃ rājānaṃ nagaraṃ netvā pāsādaṃ āropetvā kanditvā paridevitvā",
  "atk-s0507a:1621_3": "attano vasanaṭṭhānameva gatā. Rājā pana taṃ disvā sañjātasaṃvego dānādīni puññakammāni",
  "atk-s0507a:1621_4": "katvā saggaparāyaṇo ahosi. Atha amhākaṃ bhagavati loke uppajjitvā pavattitavaradhammacakke",
  "atk-s0507a:1621_5": "anukkamena sāvatthiyaṃ viharante ekadivasaṃ āyasmā mahāmoggallāno pabbatacārikaṃ",
  "atk-s0507a:1621_6": "caramāno taṃ itthiṃ saparivāraṃ disvā tāya katakammaṃ pucchi. Sā ādito paṭṭhāya sabbaṃ",
  "atk-s0507a:1621_7": "therassa kathesi. Thero tāsaṃ dhammaṃ desesi. Taṃ pavattiṃ thero bhagavato ārocesi.",
  "atk-s0507a:1621_8": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Mahājano paṭiladdhasaṃvego",
  "atk-s0507a:1621_9": "pāpato oramitvā dānādīni puññakammāni katvā saggaparāyaṇo ahosīti.",
  "atk-s0507a:1622": "Kaṇṇamuṇḍapetivatthuvaṇṇanā niṭṭhitā.",
  "atk-s0507a:1623": "13. Ḍhubbaripetavatthuvaṇṇanā",
  "atk-s0507a:1624_0": "Ahu rājā brahmadattoti idaṃ ubbaripetavatthuṃ satthā jetavane viharanto aññataraṃ",
  "atk-s0507a:1624_1": "upāsikaṃ ārabbha kathesi. Sāvatthiyaṃ kira aññatarāya upāsikāya sāmiko kālamakāsi.",
  "atk-s0507a:1624_2": "Sā pativiyogadukkhāturā socantī āḷāhanaṃ gantvā rodati. Bhagavā tassā sotāpattiphalassa",
  "atk-s0507a:1624_3": "upanissayasampattiṃ disvā karuṇāya sañcoditamānaso hutvā tassā gehaṃ gantvā paññatte",
  "atk-s0507a:1624_4": "āsane nisīdi. Upāsikā satthāraṃ upasaṅkamitvā vanditvā ekamantaṃ nisīdi. Atha naṃ",
  "atk-s0507a:1624_5": "satthā “kiṃ, upāsike, socasī”ti vatvā “āma, bhagavā, piyavippayogena socāmī”ti vutte",
  "atk-s0507a:1624_6": "tassā sokaṃ apanetukāmo atītaṃ āhari.",
  "atk-s0507a:1625_0": "Atīte pañcālaraṭṭhe kapilanagare cūḷanībrahmadatto nāma rājā ahosi. So agatigamanaṃ",
  "atk-s0507a:1625_1": "pahāya attano vijite pajāya hitakaraṇanirato dasa rājadhamme akopetvā rajjaṃ anusāsamāno",
  "atk-s0507a:1625_2": "kadāci “attano rajje kiṃ vadantī”ti sotukāmo tunnavāyavesaṃ gahetvā eko adutiyo nagarato",
  "atk-s0507a:1625_3": "nikkhamitvā gāmato gāmaṃ janapadato janapadaṃ vicaritvā sabbarajjaṃ akaṇṭakaṃ anupapīḷaṃ",
  "atk-s0507a:1625_4": "manusse sammodamāne apārutaghare maññe viharante disvā somanassajāto nivattitvā nagarābhimukho",
  "atk-s0507a:1625_5": "āgacchanto aññatarasmiṃ gāme ekissā vidhavāya duggatitthiyā gehaṃ pāvisi. Sā taṃ",
  "atk-s0507a:1625_6": "disvā āha – “ko nu tvaṃ, ayyo, kuto vā āgatosī”ti? “Ahaṃ tunnavāyo, bhadde, bhatiyā",
  "atk-s0507a:1625_7": "tunnavāyakammaṃ karonto vicarāmi. Yadi tumhākaṃ tunnavāyakammaṃ atthi, bhattañca",
  "atk-s0507a:1625_8": "vetanañca detha, tumhākampi kammaṃ karomī”ti. “Natthamhākaṃ kammaṃ bhattavetanaṃ",
  "atk-s0507a:1625_9": "vā, aññesaṃ karohi, ayyā”ti. So tattha katipāhaṃ vasanto dhaññapuññalakkhaṇasampannaṃ",
  "atk-s0507a:1625_10": "tassā dhītaraṃ disvā mātaraṃ āha – “ayaṃ dārikā kiṃ kenaci katapariggahā, udāhu akatapariggahā.",
  "atk-s0507a:1625_11": "Sace pana kenaci akatapariggahā, imaṃ mayhaṃ detha, ahaṃ tumhākaṃ sukhena jīvanūpāyaṃ",
  "atk-s0507a:1625_12": "kātuṃ samattho”ti. “Sādhu, ayyā”ti sā tassa taṃ adāsi.",
  "atk-s0507a:1626_0": "So tāya saddhiṃ katipāhaṃ vasitvā tassā kahāpaṇasahassaṃ datvā “ahaṃ katipāheneva",
  "atk-s0507a:1626_1": "nivattissāmi. Bhadde, tvaṃ mā ukkaṇṭhasī”ti vatvā attano nagaraṃ gantvā, nagarassa",
  "atk-s0507a:1626_2": "ca tassa gāmassa ca antare maggaṃ samaṃ kārāpetvā alaṅkārāpetvā mahatā rājānubhāvena",
  "atk-s0507a:1626_3": "tattha gantvā taṃ dārikaṃ kahāpaṇarāsimhi ṭhapetvā suvaṇṇarajatakalasehi nhāpetvā",
  "atk-s0507a:1626_4": "“ubbarī”ti nāmaṃ kārāpetvā aggamahesiṭṭhāne ṭhapetvā tañca gāmaṃ tassā ñātīnaṃ datvā",
  "atk-s0507a:1626_5": "mahatā rājānubhāvena taṃ nagaraṃ ānetvā tāya saddhiṃ abhiramamāno yāvajīvaṃ rajjasukhaṃ",
  "atk-s0507a:1626_6": "anubhavitvā āyupariyosāne kālamakāsi. Kālakate ca tasmiṃ, kate ca sarīrakicce ubbarī",
  "atk-s0507a:1626_7": "pativiyogena sokasallasamappitahadayā āḷāhanaṃ gantvā bahū divase gandhapupphādīhi",
  "atk-s0507a:1626_8": "pūjetvā rañño guṇe kittetvā ummādappattā viya kandantī paridevantī āḷāhanaṃ padakkhiṇaṃ karoti.",
  "atk-s0507a:1627_0": "Tena ca samayena amhākaṃ bhagavā bodhisattabhūto isipabbajjaṃ pabbajitvā adhigatajjhānābhiñño",
  "atk-s0507a:1627_1": "himavantassa sāmantā aññatarasmiṃ araññāyatane viharanto sokasallasamappitaṃ ubbariṃ",
  "atk-s0507a:1627_2": "dibbena cakkhunā disvā ākāsena āgantvā dissamānarūpo ākāse ṭhatvā tattha ṭhite manusse",
  "atk-s0507a:1627_3": "pucchi – “kassidaṃ āḷāhanaṃ, kassatthāya cāyaṃ itthī ‘brahmadatta, brahmadattā’ti",
  "atk-s0507a:1627_4": "kandantī paridevatī”ti. Taṃ sutvā manussā “brahmadatto nāma pañcālānaṃ rājā, so āyupariyosāne",
  "atk-s0507a:1627_5": "kālamakāsi, tassidaṃ āḷāhanaṃ, tassa ayaṃ aggamahesī ubbarī nāma ‘brahmadatta, brahmadattā’ti",
  "atk-s0507a:1627_6": "tassa nāmaṃ gahetvā kandantī paridevatī”ti āhaṃsu. Tamatthaṃ dīpentā saṅgītikārā –",
  "atk-s0507a:1628": "368.",
  "atk-s0507a:1629": "“Ahu rājā brahmadatto, pañcālānaṃ rathesabho;",
  "atk-s0507a:1630": "Ahorattānamaccayā, rājā kālamakrubbatha.",
  "atk-s0507a:1631": "369.",
  "atk-s0507a:1632": "“Tassa āḷāhanaṃ gantvā, bhariyā kandati ubbari;",
  "atk-s0507a:1633": "Brahmadattaṃ apassantī, brahmadattāti kandati.",
  "atk-s0507a:1634": "370.",
  "atk-s0507a:1635": "“Isi ca tattha āgacchi, sampannacaraṇo muni;",
  "atk-s0507a:1636": "So ca tattha apucchittha, ye tattha su samāgatā.",
  "atk-s0507a:1637": "371.",
  "atk-s0507a:1638": "“‘Kassa idaṃ āḷāhanaṃ, nānāgandhasameritaṃ;",
  "atk-s0507a:1639": "Kassāyaṃ kandati bhariyā, ito dūragataṃ patiṃ;",
  "atk-s0507a:1640": "Brahmadattaṃ apassantī, brahmadattāti kandati’.",
  "atk-s0507a:1641": "372.",
  "atk-s0507a:1642": "“Te ca tattha viyākaṃsu, ye tattha su samāgatā;",
  "atk-s0507a:1643": "Brahmadattassa bhaddante, brahmadattassa mārisa.",
  "atk-s0507a:1644": "373.",
  "atk-s0507a:1645": "“Tassa idaṃ āḷāhanaṃ, nānāgandhasameritaṃ;",
  "atk-s0507a:1646": "Tassāyaṃ kandati bhariyā, ito dūragataṃ patiṃ;",
  "atk-s0507a:1647": "Brahmadattaṃ apassantī, brahmadattāti kandatī”ti. – cha gāthā ṭhapesuṃ;",
  "atk-s0507a:1648_0": "368-9. Tattha ahūti ahosi. Pañcālānanti pañcālaraṭṭhavāsīnaṃ, pañcālaraṭṭhasseva",
  "atk-s0507a:1648_1": "vā. Ekopi hi janapado janapadikānaṃ rājakumārānaṃ vasena ruḷhiyā “pañcālāna”nti bahuvacanena",
  "atk-s0507a:1648_2": "niddisīyati. Rathesabhoti rathesu usabhasadiso, mahārathoti attho. Tassa āḷāhananti",
  "atk-s0507a:1648_3": "tassa rañño sarīrassa daḍḍhaṭṭhānaṃ.",
  "atk-s0507a:1649_0": "370. Isīti jhānādīnaṃ guṇānaṃ esanaṭṭhena isi. Tatthāti tasmiṃ ubbariyā ṭhitaṭṭhāne,",
  "atk-s0507a:1649_1": "susāneti attho. Āgacchīti agamāsi. Sampannacaraṇoti sīlasampadā, indriyesu guttadvāratā,",
  "atk-s0507a:1649_2": "bhojane mattaññutā, jāgariyānuyogo, saddhādayo satta saddhammā, cattāri rūpāvacarajhānānīti",
  "atk-s0507a:1649_3": "imehi pannarasahi caraṇasaṅkhātehi guṇehi sampanno samannāgato, caraṇasampannoti",
  "atk-s0507a:1649_4": "attho. Munīti attahitañca parahitañca munāti jānātīti muni. So ca tattha apucchitthāti",
  "atk-s0507a:1649_5": "so tasmiṃ ṭhāne ṭhite jane paṭipucchi. Ye tattha su samāgatāti ye manussā tattha",
  "atk-s0507a:1649_6": "susāne samāgatā. Sūti nipātamattaṃ. “Ye tatthāsuṃ samāgatā”ti vā pāṭho. Āsunti ahesunti attho.",
  "atk-s0507a:1650_0": "371. Nānāgandhasameritanti nānāvidhehi gandhehi samantato eritaṃ upavāsitaṃ. Itoti",
  "atk-s0507a:1650_1": "manussalokato. Dūragatanti paralokaṃ gatattā vadati. Brahmadattāti kandatīti brahmadattāti",
  "atk-s0507a:1650_2": "evaṃ nāmasaṃkittanaṃ katvā paridevanavasena avhāyati.",
  "atk-s0507a:1651_0": "372-3. Brahmadattassa bhaddante, brahmadattassa mārisāti mārisa, nirāmayakāyacitta",
  "atk-s0507a:1651_1": "mahāmuni brahmadattassa rañño idaṃ āḷāhanaṃ, tasseva brahmadattassa rañño ayaṃ bhariyā,",
  "atk-s0507a:1651_2": "bhaddaṃ te tassa ca brahmadattassa bhaddaṃ hotu, tādisānaṃ mahesīnaṃ hitānucintanena",
  "atk-s0507a:1651_3": "paraloke ṭhitānampi hitasukhaṃ hotiyevāti adhippāyo.",
  "atk-s0507a:1652": "Atha so tāpaso tesaṃ vacanaṃ sutvā anukampaṃ upādāya ubbariyā santikaṃ gantvā tassā sokavinodanatthaṃ –",
  "atk-s0507a:1653": "374.",
  "atk-s0507a:1654": "“Chaḷāsītisahassāni, brahmadattassanāmakā;",
  "atk-s0507a:1655": "Imasmiṃ āḷāhane daḍḍhā, tesaṃ kamanusocasī”ti. –",
  "atk-s0507a:1656_0": "Gāthamāha. Tattha chaḷāsītisahassānīti chasahassādhikaasītisahassasaṅkhā. Brahmadattassanāmakāti",
  "atk-s0507a:1656_1": "brahmadattoti evaṃnāmakā. Tesaṃ kamanusocasīti tesaṃ chaḷāsītisahassasaṅkhātānaṃ",
  "atk-s0507a:1656_2": "brahmadattānaṃ katamaṃ brahmadattaṃ tvaṃ anusocasi, katamaṃ paṭicca te soko uppannoti pucchi.",
  "atk-s0507a:1657": "Evaṃ pana tena isinā pucchitā ubbarī attanā adhippetaṃ brahmadattaṃ ācikkhantī –",
  "atk-s0507a:1658": "375.",
  "atk-s0507a:1659": "“Yo rājā cūḷanīputto, pañcālānaṃ rathesabho;",
  "atk-s0507a:1660": "Taṃ bhante anusocāmi, bhattāraṃ sabbakāmada”nti. –",
  "atk-s0507a:1661": "Gāthamāha. Tattha cūḷanīputtoti evaṃnāmassa rañño putto. Sabbakāmadanti mayhaṃ sabbassa icchiticchitassa dātāraṃ, sabbesaṃ vā sattānaṃ icchitadāyakaṃ.",
  "atk-s0507a:1662": "Evaṃ ubbariyā vutte puna tāpaso –",
  "atk-s0507a:1663": "376.",
  "atk-s0507a:1664": "“Sabbevāhesuṃ rājāno, brahmadattassanāmakā;",
  "atk-s0507a:1665": "Sabbeva cūḷanīputtā, pañcālānaṃ rathesabhā.",
  "atk-s0507a:1666": "377.",
  "atk-s0507a:1667": "“Sabbesaṃ anupubbena, mahesittamakārayi;",
  "atk-s0507a:1668": "Kasmā purimake hitvā, pacchimaṃ anusocasī”ti. – gāthādvayamāha;",
  "atk-s0507a:1669_0": "376. Tattha sabbevāhesunti sabbeva te chaḷāsītisahassasaṅkhā rājāno brahmadattassa",
  "atk-s0507a:1669_1": "nāmakā cūḷanīputtā pañcālānaṃ rathesabhāva ahesuṃ. Ime rājabhāvādayo visesā tesu ekassāpi nāhesuṃ.",
  "atk-s0507a:1670_0": "377. Mahesittamakārayīti tvañca tesaṃ sabbesampi anupubbena aggamahesibhāvaṃ akāsi,",
  "atk-s0507a:1670_1": "anuppattāti attho. Kasmāti guṇato ca sāmikabhāvato ca avisiṭṭhesu ettakesu janesu",
  "atk-s0507a:1670_2": "purimake rājāno pahāya pacchimaṃ ekaṃmeva kasmā kena kāraṇena anusocasīti pucchi.",
  "atk-s0507a:1671": "Taṃ sutvā ubbarī saṃvegajātā puna tāpasaṃ –",
  "atk-s0507a:1672": "378.",
  "atk-s0507a:1673": "“Ātume itthibhūtāya, dīgharattāya mārisa;",
  "atk-s0507a:1674": "Yassā me itthibhūtāya, saṃsāre bahubhāsasī”ti. –",
  "atk-s0507a:1675_0": "Gāthamāha. Tattha ātumeti attani. Itthibhūtāyāti itthibhāvaṃ upagatāya. Dīgharattāyāti",
  "atk-s0507a:1675_1": "dīgharattaṃ. Ayañhettha adhippāyo – itthibhūtāya attani sabbakālaṃ itthīyeva hoti,",
  "atk-s0507a:1675_2": "udāhu purisabhāvampi upagacchatīti. Yassā me itthibhūtāyāti yassā mayhaṃ itthibhūtāya",
  "atk-s0507a:1675_3": "evaṃ tāva bahusaṃsāre mahesibhāvaṃ mahāmuni tvaṃ bhāsasi kathesīti attho. “Āhu me",
  "atk-s0507a:1675_4": "itthibhūtāyā”ti vā pāṭho. Tattha āti anussaraṇatthe nipāto. Āhu meti sayaṃ anussaritaṃ",
  "atk-s0507a:1675_5": "aññātamidaṃ mayā, itthibhūtāya itthibhāvaṃ upagatāya evaṃ mayhaṃ ettakaṃ kālaṃ aparāparuppatti",
  "atk-s0507a:1675_6": "ahosi. Kasmā? Yasmā yassā me itthibhūtāya sabbesaṃ anupubbena mahesittamakārayi,",
  "atk-s0507a:1675_7": "kiṃ tvaṃ, mahāmuni, saṃsāre bahuṃ bhāsasīti yojanā.",
  "atk-s0507a:1676": "Taṃ sutvā tāpaso ayaṃ niyamo saṃsāre natthi “itthī itthīyeva hoti, puriso puriso evā”ti dassento –",
  "atk-s0507a:1677": "379.",
  "atk-s0507a:1678": "“Ahu itthī ahu puriso, pasuyonimpi āgamā;",
  "atk-s0507a:1679": "Evametaṃ atītānaṃ, pariyanto na dissatī”ti. –",
  "atk-s0507a:1680_0": "Gāthamāha. Tattha ahu itthī ahu purisoti tvaṃ kadāci itthīpi ahosi, kadāci purisopi",
  "atk-s0507a:1680_1": "ahosi. Na kevalaṃ itthipurisabhāvameva, atha kho pasu yonimpi agamāsi, kadāci pasubhāvampi",
  "atk-s0507a:1680_2": "agamāsi, tiracchānayonimpi upagatā ahosi. Evametaṃ atītānaṃ, pariyanto na dissatīti",
  "atk-s0507a:1680_3": "evaṃ yathāvuttaṃ etaṃ itthibhāvaṃ purisabhāvaṃ tiracchānādibhāvañca upagatānaṃ atītānaṃ",
  "atk-s0507a:1680_4": "attabhāvānaṃ pariyanto ñāṇacakkhunā mahatā ussāhena passantānampi na dissati. Na",
  "atk-s0507a:1680_5": "kevalaṃ taveva, atha kho sabbesampi saṃsāre paribbhamantānaṃ sattānaṃ attabhāvassa",
  "atk-s0507a:1680_6": "pariyanto na dissateva na paññāyateva. Tenāha bhagavā –",
  "atk-s0507a:1681": "“Anamataggoyaṃ, bhikkhave, saṃsāro, pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti.",
  "atk-s0507a:1682_0": "Evaṃ tena tāpasena saṃsārassa apariyantataṃ kammassakatañca vibhāventena desitaṃ",
  "atk-s0507a:1682_1": "dhammaṃ sutvā saṃsāre saṃviggahadayā dhamme ca pasannamānasā vigatasokasallā hutvā",
  "atk-s0507a:1682_2": "attano pasādaṃ sokavigamanañca pakāsentī –",
  "atk-s0507a:1683": "380.",
  "atk-s0507a:1684": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0507a:1685": "Vārinā viya osiñcaṃ, sabbaṃ nibbāpaye daraṃ.",
  "atk-s0507a:1686": "381.",
  "atk-s0507a:1687": "“Abbahī vata me sallaṃ, sokaṃ hadayanissitaṃ;",
  "atk-s0507a:1688": "Yo me sokaparetāya, patisokaṃ apānudi.",
  "atk-s0507a:1689": "382.",
  "atk-s0507a:1690": "“Sāhaṃ abbūḷhasallāsmi, sītibhūtāsmi nibbutā;",
  "atk-s0507a:1691": "Na socāmi na rodāmi, tava sutvā mahāmunī”ti. –",
  "atk-s0507a:1692": "Tisso gāthā abhāsi. Tāsaṃ attho heṭṭhā vuttoyeva.",
  "atk-s0507a:1693": "Idāni saṃviggahadayāya ubbariyā paṭipattiṃ dassento satthā –",
  "atk-s0507a:1694": "383.",
  "atk-s0507a:1695": "“Tassa taṃ vacanaṃ sutvā, samaṇassa subhāsitaṃ;",
  "atk-s0507a:1696": "Pattacīvaramādāya, pabbaji anagāriyaṃ.",
  "atk-s0507a:1697": "384.",
  "atk-s0507a:1698": "“Sā ca pabbajitā santā, agārasmā anagāriyaṃ;",
  "atk-s0507a:1699": "Mettacittaṃ ābhāvesi, brahmalokūpapattiyā.",
  "atk-s0507a:1700": "385.",
  "atk-s0507a:1701": "“Gāmā gāmaṃ vicarantī, nigame rājadhāniyo;",
  "atk-s0507a:1702": "Uruveḷā nāma so gāmo, yattha kālamakrubbatha.",
  "atk-s0507a:1703": "386.",
  "atk-s0507a:1704": "“Mettacittaṃ ābhāvetvā, brahmalokūpapattiyā;",
  "atk-s0507a:1705": "Itthicittaṃ virājetvā, brahmalokūpagā ahū”ti. – catasso gāthā abhāsi;",
  "atk-s0507a:1706_0": "383-4. Tattha tassāti tassa tāpasassa. Subhāsitanti suṭṭhu bhāsitaṃ, dhammanti attho.",
  "atk-s0507a:1706_1": "Pabbajitā santāti pabbajjaṃ upagatā samānā, pabbajitvā vā hutvā santakāyavācā. Mettacittanti",
  "atk-s0507a:1706_2": "mettāsahagataṃ cittaṃ. Cittasīsena mettajjhānaṃ vadati. Brahmalokūpapattiyāti tañca",
  "atk-s0507a:1706_3": "sā mettacittaṃ bhāventī brahmalokūpapattiyā abhāvesi, na vipassanāpādakādiatthaṃ.",
  "atk-s0507a:1706_4": "Anuppanne hi buddhe brahmavihārādike bhāventā tāpasaparibbājakā yāvadeva bhavasampattiatthameva bhāvesuṃ.",
  "atk-s0507a:1707_0": "385-6. Gāmā gāmanti gāmato aññaṃ gāmaṃ. Ābhāvetvāti vaḍḍhetvā brūhetvā. “Abhāvetvā”ti",
  "atk-s0507a:1707_1": "keci paṭhanti, tesaṃ a-kāro nipātamattaṃ. Itthicittaṃ virājetvāti itthibhāve cittaṃ",
  "atk-s0507a:1707_2": "ajjhāsayaṃ abhiruciṃ virājetvā itthibhāve virattacittā hutvā. Brahmalokūpagāti paṭisandhiggahaṇavasena",
  "atk-s0507a:1707_3": "brahmalokaṃ upagamanakā ahosi. Sesaṃ heṭṭhā vuttanayattā uttānameva.",
  "atk-s0507a:1708_0": "Satthā imaṃ dhammadesanaṃ āharitvā tassā upāsikāya sokaṃ vinodetvā upari catusaccadesanaṃ",
  "atk-s0507a:1708_1": "akāsi. Saccapariyosāne sā upāsikā sotāpattiphale patiṭṭhahi. Sampattaparisāya ca",
  "atk-s0507a:1708_2": "desanā sātthikā ahosīti.",
  "atk-s0507a:1709": "Ubbaripetavatthuvaṇṇanā niṭṭhitā.",
  "atk-s0507a:1710": "Iti khuddaka-aṭṭhakathāya petavatthusmiṃ",
  "atk-s0507a:1711": "Terasavatthupaṭimaṇḍitassa",
  "atk-s0507a:1712": "Dutiyassa ubbarivaggassa atthasaṃvaṇṇanā niṭṭhitā.",
  "atk-s0507a:1713": "3. Cūḷavaggo",
  "atk-s0507a:1714": "1. Abhijjamānapetavatthuvaṇṇanā",
  "atk-s0507a:1715_0": "Abhijjamāne vārimhīti idaṃ satthari veḷuvane viharante aññataraṃ luddapetaṃ ārabbha",
  "atk-s0507a:1715_1": "vuttaṃ. Bārāṇasiyaṃ kira aparadisābhāge pāragaṅgāya vāsabhagāmaṃ atikkamitvā cundaṭṭhilanāmake",
  "atk-s0507a:1715_2": "gāme eko luddako ahosi. So araññe mige vadhitvā varamaṃsaṃ aṅgāre pacitvā khāditvā",
  "atk-s0507a:1715_3": "avasesaṃ paṇṇapuṭe bandhitvā kājena gahetvā gāmaṃ āgacchati. Taṃ bāladārakā gāmadvāre",
  "atk-s0507a:1715_4": "disvā “maṃsaṃ me dehi, maṃsaṃ me dehī”ti hatthe pasāretvā upadhāvanti. So tesaṃ thokaṃ",
  "atk-s0507a:1715_5": "thokaṃ maṃsaṃ deti. Athekadivasaṃ maṃsaṃ alabhitvā uddālakapupphaṃ piḷandhitvā bahuñca",
  "atk-s0507a:1715_6": "hatthena gahetvā gāmaṃ gacchantaṃ taṃ dārakā gāmadvāre disvā “maṃsaṃ me dehi, maṃsaṃ",
  "atk-s0507a:1715_7": "me dehī”ti hatthe pasāretvā upadhāviṃsu. So tesaṃ ekekaṃ pupphamañjariṃ adāsi.",
  "atk-s0507a:1716_0": "Atha aparena samayena kālaṃ katvā petesu nibbatto naggo virūparūpo bhayānakadassano",
  "atk-s0507a:1716_1": "supinepi annapānaṃ ajānanto sīse ābandhitauddālakakusumamālākalāpo “cundaṭṭhilāyaṃ",
  "atk-s0507a:1716_2": "ñātakānaṃ santike kiñci labhissāmī”ti gaṅgāya udake abhijjamāne paṭisotaṃ padasā",
  "atk-s0507a:1716_3": "gacchati. Tena ca samayena koliyo nāma rañño bimbisārassa mahāmatto kupitaṃ paccantaṃ",
  "atk-s0507a:1716_4": "vūpasametvā paṭinivattento hatthiassādiparivārabalaṃ thalapathena pesetvā sayaṃ gaṅgāya",
  "atk-s0507a:1716_5": "nadiyā anusotaṃ nāvāya āgacchanto taṃ petaṃ tathā gacchantaṃ disvā pucchanto –",
  "atk-s0507a:1717": "387.",
  "atk-s0507a:1718": "“Abhijjamāne vārimhi, gaṅgāya idha gacchasi;",
  "atk-s0507a:1719": "Naggo pubbaddhapetova, māladhārī alaṅkato;",
  "atk-s0507a:1720": "Kuhiṃ gamissasi peta, kattha vāso bhavissatī”ti. –",
  "atk-s0507a:1721_0": "Gāthamāha. Tattha abhijjamāneti padanikkhepena abhijjamāne saṅghāte, vārimhi gaṅgāyāti",
  "atk-s0507a:1721_1": "gaṅgāya nadiyā udake. Idhāti imasmiṃ ṭhāne. Pubbaddhapetovāti kāyassa purimaddhena",
  "atk-s0507a:1721_2": "apeto viya apetayoniko devaputto viya. Kathaṃ? Māladhārī alaṅkatoti, mālāhi piḷandhitvā",
  "atk-s0507a:1721_3": "alaṅkatasīsaggoti attho. Kattha vāso bhavissatīti katarasmiṃ gāme dese vā tuyhaṃ",
  "atk-s0507a:1721_4": "nivāso bhavissati, taṃ kathehīti attho.",
  "atk-s0507a:1722": "Idāni yaṃ tadā tena petena koliyena ca vuttaṃ, taṃ dassetuṃ saṅgītikārā –",
  "atk-s0507a:1723": "388.",
  "atk-s0507a:1724": "“Cundaṭṭhilaṃ gamissāmi, peto so iti bhāsati;",
  "atk-s0507a:1725": "Antare vāsabhagāmaṃ, bārāṇasiñca santike.",
  "atk-s0507a:1726": "389.",
  "atk-s0507a:1727": "“Tañca disvā mahāmatto, koliyo iti vissuto;",
  "atk-s0507a:1728": "Sattuṃ bhattañca petassa, pītakañca yugaṃ adā.",
  "atk-s0507a:1729": "390.",
  "atk-s0507a:1730": "“Nāvāya tiṭṭhamānāya, kappakassa adāpayi;",
  "atk-s0507a:1731": "Kappakassa padinnamhi, ṭhāne petassa dissatha.",
  "atk-s0507a:1732": "391.",
  "atk-s0507a:1733": "“Tato suvatthavasano, māladhārī alaṅkato;",
  "atk-s0507a:1734": "Ṭhāne ṭhitassa petassa, dakkhiṇā upakappatha;",
  "atk-s0507a:1735": "Tasmā dajjetha petānaṃ, anukampāya punappuna”nti. – gāthāyo avocuṃ;",
  "atk-s0507a:1736_0": "388. Tattha cundaṭṭhilanti evaṃnāmakaṃ gāmaṃ. Antare vāsabhagāmaṃ, bārāṇasiñca santiketi",
  "atk-s0507a:1736_1": "vāsabhagāmassa ca bārāṇasiyā ca vemajjhe. Antarā-saddayogena hetaṃ sāmyatthe upayogavacanaṃ.",
  "atk-s0507a:1736_2": "Bārāṇasiyā santike hi so gāmoti. Ayañhettha attho – antare vāsabhagāmassa ca bārāṇasiyā",
  "atk-s0507a:1736_3": "ca yo cundaṭṭhilanāmako gāmo bārāṇasiyā avidūre, taṃ gāmaṃ gamissāmīti.",
  "atk-s0507a:1737": "389. Koliyo iti vissutoti koliyoti evaṃpakāsitanāmo. Sattuṃ bhattañcāti sattuñceva bhattañca. Pītakañca yugaṃ adāti pītakaṃ suvaṇṇavaṇṇaṃ ekaṃ vatthayugañca adāsi.",
  "atk-s0507a:1738_0": "390. Kadā adāsīti ce āha nāvāya tiṭṭhamānāya. Kappakassa adāpayīti gacchantiṃ nāvaṃ",
  "atk-s0507a:1738_1": "ṭhapetvā tattha ekassa nhāpitassa upāsakassa dāpesi, dinnamhi vatthayugeti yojanā.",
  "atk-s0507a:1738_2": "Ṭhāneti ṭhānaso taṅkhaṇaññeva. Petassa dissathāti petassa sarīre paññāyittha, tassa",
  "atk-s0507a:1738_3": "nivāsanapārupanavatthaṃ sampajji. Tenāha “tato suvatthavasano, māladhārī alaṅkato”ti,",
  "atk-s0507a:1738_4": "suvatthavasano mālābharaṇehi sumaṇḍitapasādhito. Ṭhāne ṭhitassa petassa, dakkhiṇā",
  "atk-s0507a:1738_5": "upakappathāti dakkhiṇeyyaṭṭhāne ṭhitā panesā dakkhiṇā tassa petassa yasmā upakappati,",
  "atk-s0507a:1738_6": "viniyogaṃ agamāsi. Tasmā dajjetha petānaṃ, anukampāya punappunanti petānaṃ anukampāya",
  "atk-s0507a:1738_7": "pete uddissa punappunaṃ dakkhiṇaṃ dadeyyāti attho.",
  "atk-s0507a:1739_0": "Atha so koliyamahāmatto taṃ petaṃ anukampamāno dānavidhiṃ sampādetvā anusotaṃ āgantvā",
  "atk-s0507a:1739_1": "sūriye uggacchante bārāṇasiṃ sampāpuṇi. Bhagavā ca tesaṃ anuggahatthaṃ ākāsena āgantvā",
  "atk-s0507a:1739_2": "gaṅgātīre aṭṭhāsi. Koliyamahāmattopi nāvāto otaritvā haṭṭhapahaṭṭho bhagavantaṃ nimantesi",
  "atk-s0507a:1739_3": "– “adhivāsetha me, bhante, bhagavā ajjatanāya bhattaṃ anukampaṃ upādāyā”ti. Adhivāsesi",
  "atk-s0507a:1739_4": "bhagavā tuṇhībhāvena. So bhagavato adhivāsanaṃ viditvā tāvadeva ramaṇīye bhūmibhāge",
  "atk-s0507a:1739_5": "mahantaṃ sākhāmaṇḍapaṃ upari catūsu ca passesu nānāvirāgavaṇṇavicittavividhavasanasamalaṅkataṃ",
  "atk-s0507a:1739_6": "kāretvā tattha bhagavato āsanaṃ paññāpetvā adāsi. Nisīdi bhagavā paññatte āsane.",
  "atk-s0507a:1740_0": "Atha so mahāmatto bhagavantaṃ upasaṅkamitvā gandhapupphādīhi pūjetvā vanditvā ekamantaṃ",
  "atk-s0507a:1740_1": "nisinno heṭṭhā attano vuttavacanaṃ petassa ca paṭivacanaṃ bhagavato ārocesi. Bhagavā",
  "atk-s0507a:1740_2": "“bhikkhusaṅgho āgacchatū”ti cintesi. Cintitasamanantarameva buddhānubhāvasañcodito",
  "atk-s0507a:1740_3": "suvaṇṇahaṃsagaṇo viya dhataraṭṭhahaṃsarājaṃ bhikkhusaṅgho dhammarājaṃ samparivāresi.",
  "atk-s0507a:1740_4": "Tāvadeva mahājano sannipati “uḷārā dhammadesanā bhavissatī”ti. Taṃ disvā pasannamānaso",
  "atk-s0507a:1740_5": "mahāmatto buddhappamukhaṃ bhikkhusaṅghaṃ paṇītena khādanīyena bhojanīyena santappesi.",
  "atk-s0507a:1740_6": "Bhagavā katabhattakicco mahājanassa anukampāya “bārāṇasisamīpagāmavāsino sannipatantū”ti",
  "atk-s0507a:1740_7": "adhiṭṭhāsi. Sabbe ca te iddhibalena mahājanā sannipatiṃsu, uḷāre cassa pete pākaṭe",
  "atk-s0507a:1740_8": "akāsi. Tesu keci chinnabhinnapilotikakhaṇḍadharā, keci attano keseheva paṭicchāditakopinā,",
  "atk-s0507a:1740_9": "keci naggā yathājātarūpā khuppipāsābhibhūtā tacapariyonaddhā aṭṭhimattasarīrā ito",
  "atk-s0507a:1740_10": "cito ca paribbhamantā mahājanassa paccakkhato paññāyiṃsu.",
  "atk-s0507a:1741": "Atha bhagavā tathārūpaṃ iddhābhisaṅkhāraṃ abhisaṅkhāsi, yathā te ekajjhaṃ sannipatitvā attanā kataṃ pāpakammaṃ mahājanassa pavedesuṃ. Tamatthaṃ dīpentā saṅgītikārā –",
  "atk-s0507a:1742": "392.",
  "atk-s0507a:1743": "“Sātunnavasanā eke, aññe kesanivāsanā;",
  "atk-s0507a:1744": "Petā bhattāya gacchanti, pakkamanti disodisaṃ.",
  "atk-s0507a:1745": "393.",
  "atk-s0507a:1746": "“Dūre eke padhāvitvā, aladdhāva nivattare;",
  "atk-s0507a:1747": "Chātā pamucchitā bhantā, bhūmiyaṃ paṭisumbhitā.",
  "atk-s0507a:1748": "394.",
  "atk-s0507a:1749": "“Keci tattha papatitvā, bhūmiyaṃ paṭisumbhitā;",
  "atk-s0507a:1750": "Pubbe akatakalyāṇā, aggidaḍḍhāva ātape.",
  "atk-s0507a:1751": "395.",
  "atk-s0507a:1752": "“Mayaṃ pubbe pāpadhammā, gharaṇī kulamātaro;",
  "atk-s0507a:1753": "Santesu deyyadhammesu, dīpaṃ nākamha attano.",
  "atk-s0507a:1754": "396.",
  "atk-s0507a:1755": "“Pahūtaṃ annapānampi, apissu avakirīyati;",
  "atk-s0507a:1756": "Sammaggate pabbajite, na ca kiñci adamhase.",
  "atk-s0507a:1757": "397.",
  "atk-s0507a:1758": "“Akammakāmā alasā, sādukāmā mahagghasā;",
  "atk-s0507a:1759": "Ālopapiṇḍadātāro, paṭiggahe paribhāsimhase.",
  "atk-s0507a:1760": "398.",
  "atk-s0507a:1761": "“Te gharā tā ca dāsiyo, tānevābharaṇāni no;",
  "atk-s0507a:1762": "Te aññe paricārenti, mayaṃ dukkhassa bhāgino.",
  "atk-s0507a:1763": "399.",
  "atk-s0507a:1764": "“Veṇī vā avaññā honti, rathakārī ca dubbhikā;",
  "atk-s0507a:1765": "Caṇḍālī kapaṇā honti, kappakā ca punappunaṃ.",
  "atk-s0507a:1766": "400.",
  "atk-s0507a:1767": "“Yāni yāni nihīnāni, kulāni kapaṇāni ca;",
  "atk-s0507a:1768": "Tesu tesveva jāyanti, esā maccharino gati.",
  "atk-s0507a:1769": "401.",
  "atk-s0507a:1770": "“Pubbe ca katakalyāṇā, dāyakā vītamaccharā;",
  "atk-s0507a:1771": "Saggaṃ te paripūrenti, obhāsenti ca nandanaṃ.",
  "atk-s0507a:1772": "402.",
  "atk-s0507a:1773": "“Vejayante ca pāsāde, ramitvā kāmakāmino;",
  "atk-s0507a:1774": "Uccākulesu jāyanti, sabhogesu tato cutā.",
  "atk-s0507a:1775": "403.",
  "atk-s0507a:1776": "“Kūṭāgāre ca pāsāde, pallaṅke ponakatthate;",
  "atk-s0507a:1777": "Bījitaṅgā morahatthehi, kule jātā yasassino.",
  "atk-s0507a:1778": "404.",
  "atk-s0507a:1779": "“Aṅkato aṅkaṃ gacchanti, māladhārī alaṅkatā;",
  "atk-s0507a:1780": "Dhātiyo upatiṭṭhanti, sāyaṃ pātaṃ sukhesino.",
  "atk-s0507a:1781": "405.",
  "atk-s0507a:1782": "“Nayidaṃ akatapuññānaṃ, katapuññānamevidaṃ;",
  "atk-s0507a:1783": "Asokaṃ nandanaṃ rammaṃ, tidasānaṃ mahāvanaṃ.",
  "atk-s0507a:1784": "406.",
  "atk-s0507a:1785": "“Sukhaṃ akatapuññānaṃ, idha natthi parattha ca;",
  "atk-s0507a:1786": "Sukhañca katapuññānaṃ, idha ceva parattha ca.",
  "atk-s0507a:1787": "407.",
  "atk-s0507a:1788": "“Tesaṃ sahabyakāmānaṃ, kattabbaṃ kusalaṃ bahuṃ;",
  "atk-s0507a:1789": "Katapuññā hi modanti, sagge bhogasamaṅgino”ti. – gāthāyo avocuṃ;",
  "atk-s0507a:1790_0": "392. Tattha sātunnavasanāti chinnabhinnapilotikakhaṇḍanivāsanā. Eketi ekacce. Kesanivāsanāti",
  "atk-s0507a:1790_1": "keseheva paṭicchāditakopinā. Bhattāya gacchantīti “appeva nāma ito gatā yattha vā",
  "atk-s0507a:1790_2": "tattha vā kiñci ucchiṭṭhabhattaṃ vā vamitabhattaṃ vā gabbhamalādikaṃ vā labheyyāmā”ti",
  "atk-s0507a:1790_3": "katthacideva aṭṭhatvā ghāsatthāya gacchanti. Pakkamanti disodisanti disato disaṃ",
  "atk-s0507a:1790_4": "anekayojanantarikaṃ ṭhānaṃ pakkamanti.",
  "atk-s0507a:1791_0": "393. Dūreti dūreva ṭhāne. Eketi ekacce petā. Padhāvitvāti ghāsatthāya upadhāvitvā.",
  "atk-s0507a:1791_1": "Aladdhāva nivattareti kiñci ghāsaṃ vā pānīyaṃ vā alabhitvā eva nivattanti. Pamucchitāti",
  "atk-s0507a:1791_2": "khuppipāsādidukkhena sañjātamucchā. Bhantāti paribbhamantā. Bhūmiyaṃ paṭisumbhitāti",
  "atk-s0507a:1791_3": "tāya eva mucchāya uppattiyā ṭhatvā avakkhittamattikāpiṇḍā viya vissussitvā pathaviyaṃ patitā.",
  "atk-s0507a:1792_0": "394. Tatthāti gataṭṭhāne. Bhūmiyaṃ paṭisumbhitāti papāte patitā viya jighacchādidukkhena",
  "atk-s0507a:1792_1": "ṭhātuṃ asamatthabhāvena bhūmiyaṃ patitā, tattha vā gataṭṭhāne ghāsādīnaṃ alābhena",
  "atk-s0507a:1792_2": "chinnāsā hutvā kenaci paṭimukhaṃ sumbhitā pothitā viya bhūmiyaṃ patitā hontīti attho.",
  "atk-s0507a:1792_3": "Pubbe akatakalyāṇāti purimabhave akatakusalā. Aggidaḍḍhāva ātapeti nidāghakāle ātapaṭṭhāne",
  "atk-s0507a:1792_4": "agginā daḍḍhā viya, khuppipāsagginā ḍayhamānā mahādukkhaṃ anubhavantīti attho.",
  "atk-s0507a:1793_0": "395. Pubbeti atītabhave. Pāpadhammāti issukīmaccharīādibhāvena lāmakasabhāvā. Gharaṇīti",
  "atk-s0507a:1793_1": "gharasāminiyo. Kulamātaroti kuladārakānaṃ mātaro, kulapurisānaṃ vā mātaro. Dīpanti",
  "atk-s0507a:1793_2": "patiṭṭhaṃ, puññanti attho. Tañhi sattānaṃ sugatīsu patiṭṭhābhāvato “patiṭṭhā”ti vuccati.",
  "atk-s0507a:1793_3": "Nākamhāti na karimha.",
  "atk-s0507a:1794_0": "396. Pahūtanti bahuṃ. Annapānampīti annañca pānañca. Apissu avakirīyatīti sūti nipātamattaṃ,",
  "atk-s0507a:1794_1": "api avakirīyati chaṭṭīyati. Sammaggateti sammā gate sammā paṭipanne sammā paṭipannāya.",
  "atk-s0507a:1794_2": "Pabbajiteti pabbajitāya. Sampadāne hi idaṃ bhummavacanaṃ. Sammaggate vā pabbajite",
  "atk-s0507a:1794_3": "sati labbhamāneti attho. Na ca kiñci adamhaseti “kiñcimattampi deyyadhammaṃ nādamhā”ti",
  "atk-s0507a:1794_4": "vippaṭisārābhibhūtā vadanti.",
  "atk-s0507a:1795_0": "397. Akammakāmāti sādhūti akattabbaṃ kammaṃ akusalaṃ kāmentīti akammakāmā, sādhūhi",
  "atk-s0507a:1795_1": "vā kattabbaṃ kusalaṃ kāmentīti kammakāmā, na kammakāmāti akammakāmā, kusaladhammesu",
  "atk-s0507a:1795_2": "acchandikāti attho. Alasāti kusītā kusalakammakaraṇe nibbīriyā. Sādukāmāti sātamadhuravatthupiyā.",
  "atk-s0507a:1795_3": "Mahagghasāti mahābhojanā, ubhayenāpi sundarañca madhurañca bhojanaṃ labhitvā atthikānaṃ",
  "atk-s0507a:1795_4": "kiñci adatvā sayameva bhuñjitāroti dasseti. Ālopapiṇḍadātāroti ālopamattassapi bhojanapiṇḍassa",
  "atk-s0507a:1795_5": "dāyakā. Paṭiggaheti tassa paṭiggaṇhanake. Paribhāsimhaseti paribhavaṃ karontā bhāsimha,",
  "atk-s0507a:1795_6": "avamaññimha uppaṇḍimhā cāti attho.",
  "atk-s0507a:1796_0": "398. Te gharāti yattha mayaṃ pubbe “amhākaṃ ghara”nti mamattaṃ akarimhā, tāni gharāni",
  "atk-s0507a:1796_1": "yathāṭhitāni, idāni no na kiñci upakappatīti adhippāyo. Tā ca dāsiyo tānevābharaṇāni",
  "atk-s0507a:1796_2": "noti etthāpi eseva nayo. Tattha noti amhākaṃ. Teti te gharādike. Aññe paricārenti,",
  "atk-s0507a:1796_3": "paribhogādivasena viniyogaṃ karontīti attho. Mayaṃ dukkhassa bhāginoti mayaṃ pana",
  "atk-s0507a:1796_4": "pubbe kevalaṃ kīḷanappasutā hutvā sāpateyyaṃ pahāya gamanīyaṃ anugāmikaṃ kātuṃ ajānantā",
  "atk-s0507a:1796_5": "idāni khuppipāsādidukkhassa bhāgino bhavāmāti attānaṃ garahantā vadanti.",
  "atk-s0507a:1797_0": "399. Idāni yasmā petayonito cavitvā manussesu uppajjantāpi sattā yebhuyyena tasseva",
  "atk-s0507a:1797_1": "kammassa vipākāvasesena hīnajātikā kapaṇavuttinova honti, tasmā tamatthaṃ dassetuṃ",
  "atk-s0507a:1797_2": "“veṇivā”tiādinā dve gāthā vuttā. Tattha veṇivāti venajātikā, vilīvakārā naḷakārā",
  "atk-s0507a:1797_3": "hontīti attho. Vā-saddo aniyamattho. Avaññāti avaññeyyā, avajānitabbāti vuttaṃ hoti.",
  "atk-s0507a:1797_4": "“Vambhanā”ti vā pāṭho, parehi bādhanīyāti attho. Rathakārīti cammakārino. Dubbhikāti",
  "atk-s0507a:1797_5": "mittadubbhikā mittānaṃ bādhikā. Caṇḍālīti caṇḍālajātikā. Kapaṇāti vanibbakā ativiya",
  "atk-s0507a:1797_6": "kāruññappattā. Kappakāti kappakajātikā, sabbattha “honti punappuna”nti yojanā, aparāparampi",
  "atk-s0507a:1797_7": "imesu nihīnakulesu uppajjantīti vuttaṃ hoti.",
  "atk-s0507a:1798_0": "400. Tesu tesveva jāyantīti yāni yāni aññānipi nesādapukkusakulādīni kapaṇāni ativiya",
  "atk-s0507a:1798_1": "vambhaniyāni paramaduggatāni ca, tesu tesu eva nihīnakulesu macchariyamalena petesu",
  "atk-s0507a:1798_2": "nibbattitvā tato cutā nibbattanti. Tenāha “esā maccharino gatī”ti.",
  "atk-s0507a:1799_0": "401. Evaṃ akatapuññānaṃ sattānaṃ gatiṃ dassetvā idāni katapuññānaṃ gatiṃ dassetuṃ",
  "atk-s0507a:1799_1": "“pubbe ca katakalyāṇā”ti satta gāthā vuttā. Tattha saggaṃ te paripūrentīti ye pubbe",
  "atk-s0507a:1799_2": "purimajātiyaṃ katakalyāṇā dāyakā dānapuññābhiratā vigatamalamaccherā, te attano rūpasampattiyā",
  "atk-s0507a:1799_3": "ceva parivārasampattiyā ca saggaṃ devalokaṃ paripūrenti paripuṇṇaṃ karonti. Obhāsenti",
  "atk-s0507a:1799_4": "ca nandananti na kevalaṃ paripūrentiyeva, atha kho kapparukkhādīnaṃ pabhāhi sabhāveneva",
  "atk-s0507a:1799_5": "obhāsamānampi nandanavanaṃ attano vatthābharaṇajutīhi sarīrappabhāya ca abhibhavitvā",
  "atk-s0507a:1799_6": "ceva obhāsetvā ca jotenti.",
  "atk-s0507a:1800": "402. Kāmakāminoti yathicchitesu kāmaguṇesu yathākāmaṃ paribhogavanto. Uccākulesūti uccesu khattiyakulādīsu kulesu. Sabhogesūti mahāvibhavesu. Tato cutāti tato devalokato cutā.",
  "atk-s0507a:1801": "403. Kūṭāgāre ca pāsādeti kūṭāgāre ca pāsāde ca. Bījitaṅgāti bījiyamānadehā. Morahatthehīti morapiñchapaṭimaṇḍitabījanīhatthehi. Yasassinoti parivāravanto ramantīti adhippāyo.",
  "atk-s0507a:1802_0": "404. Aṅkato aṅkaṃ gacchantīti dārakakālepi ñātīnaṃ dhātīnañca aṅkaṭṭhānato aṅkaṭṭhānameva",
  "atk-s0507a:1802_1": "gacchanti, na bhūmitalanti adhippāyo. Upatiṭṭhantīti upaṭṭhānaṃ karonti. Sukhesinoti",
  "atk-s0507a:1802_2": "sukhamicchantā, “mā sītaṃ vā uṇhaṃ vā”ti appakampi dukkhaṃ pariharantā upatiṭṭhantīti adhippāyo.",
  "atk-s0507a:1803_0": "405. Nayidaṃ akatapuññānanti idaṃ sokavatthuabhāvato asokaṃ rammaṃ ramaṇīyaṃ tidasānaṃ",
  "atk-s0507a:1803_1": "tāvatiṃsadevānaṃ mahāvanaṃ mahāupavanabhūtaṃ nandanaṃ nandanavanaṃ akatapuññānaṃ",
  "atk-s0507a:1803_2": "na hoti, tehi laddhuṃ na sakkāti attho.",
  "atk-s0507a:1804": "406. Idhāti imasmiṃ manussaloke visesato puññaṃ karīyati, taṃ sandhāyāha. Idhāti vā diṭṭhadhamme. Paratthāti samparāye.",
  "atk-s0507a:1805_0": "407. Tesanti tehi yathāvuttehi devehi. Sahabyakāmānanti sahabhāvaṃ icchantehi. Bhogasamaṅginoti",
  "atk-s0507a:1805_1": "bhogehi samannāgatā, dibbehi pañcakāmaguṇehi samappitā modantīti attho. Sesaṃ uttānatthameva.",
  "atk-s0507a:1806_0": "Evaṃ tehi petehi sādhāraṇato attanā katakammassa ca gatiyā puññakammassa ca gatiyā",
  "atk-s0507a:1806_1": "paveditāya saṃviggamanassa koḷiyāmaccapamukhassa tattha sannipatitassa mahājanassa",
  "atk-s0507a:1806_2": "ajjhāsayānurūpaṃ bhagavā vitthārena dhammaṃ desesi. Desanāpariyosāne caturāsītiyā",
  "atk-s0507a:1806_3": "pāṇasahassānaṃ dhammābhisamayo ahosīti.",
  "atk-s0507a:1807": "Abhijjamānapetavatthuvaṇṇanā niṭṭhitā.",
  "atk-s0507a:1808": "2. Sāṇavāsittherapetavatthuvaṇṇanā",
  "atk-s0507a:1809_0": "Kuṇḍināgariyo theroti idaṃ satthari veḷuvane viharante āyasmato sāṇavāsittherassa",
  "atk-s0507a:1809_1": "ñātipete ārabbha vuttaṃ. Atīte kira bārāṇasiyaṃ kitavassa nāma rañño putto uyyānakīḷaṃ",
  "atk-s0507a:1809_2": "kīḷitvā nivattanto sunettaṃ nāma paccekabuddhaṃ piṇḍāya caritvā nagarato nikkhamantaṃ",
  "atk-s0507a:1809_3": "disvā issariyamadamatto hutvā “kathañhi nāma mayhaṃ añjaliṃ akatvā ayaṃ muṇḍako gacchatī”ti",
  "atk-s0507a:1809_4": "paduṭṭhacitto hatthikkhandhato otaritvā “kacci te piṇḍapāto laddho”ti ālapanto hatthato",
  "atk-s0507a:1809_5": "pattaṃ gahetvā pathaviyaṃ pātetvā bhindi. Atha naṃ sabbattha tādibhāvappattiyā nibbikāraṃ",
  "atk-s0507a:1809_6": "karuṇāvipphārasomanassanipātapasannacittameva olokentaṃ aṭṭhānāghātena dūsitacitto",
  "atk-s0507a:1809_7": "“kiṃ maṃ kitavassa rañño puttaṃ na jānāsi, tvaṃ olokayanto mayhaṃ kiṃ karissasī”ti",
  "atk-s0507a:1809_8": "vatvā avahasanto pakkāmi. Pakkantamattasseva cassa narakaggidāhapaṭibhāgo balavasarīradāho",
  "atk-s0507a:1809_9": "uppajji. So tena mahāsantāpenābhibhūtakāyo atibāḷhaṃ dukkhavedanābhitunno kālaṃ katvā",
  "atk-s0507a:1809_10": "avīcīmahāniraye nibbatti.",
  "atk-s0507a:1810_0": "So tattha dakkhiṇapassena vāmapassena uttāno avakujjoti bahūhi pakārehi parivattitvā",
  "atk-s0507a:1810_1": "caturāsīti vassasahassāni paccitvā tato cuto petesu apirimitakālaṃ khuppipāsādidukkhaṃ",
  "atk-s0507a:1810_2": "anubhavitvā tato cuto imasmiṃ buddhuppāde kuṇḍinagarassa samīpe kevaṭṭagāme nibbatti.",
  "atk-s0507a:1810_3": "Tassa jātissarañāṇaṃ uppajji, tena so pubbe attanā anubhūtapubbaṃ dukkhaṃ anussaranto",
  "atk-s0507a:1810_4": "vayappattopi pāpabhayena ñātakehipi saddhiṃ macchabandhanatthaṃ na gacchati. Tesu",
  "atk-s0507a:1810_5": "gacchantesu macche ghātetuṃ anicchanto nilīyati, gato ca jālaṃ bhindati, jīvante",
  "atk-s0507a:1810_6": "vā macche gahetvā udake vissajjeti, tassa taṃ kiriyaṃ arocantā ñātakā gehato taṃ",
  "atk-s0507a:1810_7": "nīhariṃsu. Eko panassa bhātā sinehabaddhahadayo ahosi.",
  "atk-s0507a:1811_0": "Tena ca samayena āyasmā ānando kuṇḍinagaraṃ upanissāya sāṇapabbate viharati. Atha",
  "atk-s0507a:1811_1": "so kevaṭṭaputto ñātakehi pariccatto hutvā ito cito ca paribbhamanto taṃ padesaṃ patto",
  "atk-s0507a:1811_2": "bhojanavelāya therassa santikaṃ upasaṅkami. Thero taṃ pucchitvā bhojanena atthikabhāvaṃ",
  "atk-s0507a:1811_3": "ñatvā tassa bhattaṃ datvā katabhattakicco sabbaṃ taṃ pavattiṃ ñatvā dhammakathāya",
  "atk-s0507a:1811_4": "pasannamānasaṃ ñatvā “pabbajissasi, āvuso”ti? “Āma, bhante, pabbajissāmī”ti. Thero",
  "atk-s0507a:1811_5": "taṃ pabbājetvā tena saddhiṃ bhagavato santikaṃ agamāsi. Atha naṃ satthā āha – “ānanda,",
  "atk-s0507a:1811_6": "imaṃ sāmaṇeraṃ anukampeyyāsī”ti. So ca akatakusalattā appalābho ahosi. Atha naṃ satthā",
  "atk-s0507a:1811_7": "anuggaṇhanto bhikkhūnaṃ paribhogatthāya pānīyaghaṭānaṃ paripūraṇe niyojesi. Taṃ disvā",
  "atk-s0507a:1811_8": "upāsakā tassa bahūni niccabhattāni paṭṭhapesuṃ.",
  "atk-s0507a:1812_0": "So aparena samayena laddhūpasampado arahattaṃ patvā thero hutvā dvādasahi bhikkhūhi",
  "atk-s0507a:1812_1": "saddhiṃ sāṇapabbate vasi. Tassa pana ñātakā pañcasatamattā anupacitakusalakammā upacitamaccherādipāpadhammā",
  "atk-s0507a:1812_2": "kālaṃ katvā petesu nibbattiṃsu. Tassa pana mātāpitaro “esa amhehi pubbe gehato nikkaḍḍhito”ti",
  "atk-s0507a:1812_3": "sārajjamānā taṃ anupasaṅkamitvā tasmiṃ baddhasinehaṃ bhātikaṃ pesesuṃ. So therassa",
  "atk-s0507a:1812_4": "gāmaṃ piṇḍāya paviṭṭhasamaye dakkhiṇajāṇumaṇḍalaṃ pathaviyaṃ patiṭṭhāpetvā katañjalī",
  "atk-s0507a:1812_5": "attānaṃ dassetvā “mātā pitā ca te, bhante”tiādigāthā avoca. Kuṇḍināgariyo therotiādayo",
  "atk-s0507a:1812_6": "pana ādito pañca gāthā tāsaṃ sambandhadassanatthaṃ dhammasaṅgāhakehi ṭhapitā.",
  "atk-s0507a:1813": "408.",
  "atk-s0507a:1814": "“Kuṇḍināgariyo thero, sāṇavāsinivāsiko;",
  "atk-s0507a:1815": "Poṭṭhapādoti nāmena, samaṇo bhāvitindriyo.",
  "atk-s0507a:1816": "409.",
  "atk-s0507a:1817": "“Tassa mātā pitā bhātā, duggatā yamalokikā;",
  "atk-s0507a:1818": "Pāpakammaṃ karitvāna, petalokaṃ ito gatā.",
  "atk-s0507a:1819": "410.",
  "atk-s0507a:1820": "“Te duggatā sūcikaṭṭā, kilantā naggino kisā;",
  "atk-s0507a:1821": "Uttasantā mahattāsā, na dassenti kurūrino.",
  "atk-s0507a:1822": "411.",
  "atk-s0507a:1823": "“Tassa bhātā vitaritvā, naggo ekapathekako;",
  "atk-s0507a:1824": "Catukuṇḍiko bhavitvāna, therassa dassayītumaṃ.",
  "atk-s0507a:1825": "412.",
  "atk-s0507a:1826": "“Thero cāmanasikatvā, tuṇhībhūto atikkami;",
  "atk-s0507a:1827": "So ca viññāpayī theraṃ, ‘bhātā petagato ahaṃ’.",
  "atk-s0507a:1828": "413.",
  "atk-s0507a:1829": "“Mātā pitā ca te bhante, duggatā yamalokikā;",
  "atk-s0507a:1830": "Pāpakammaṃ karitvāna, petalokaṃ ito gatā.",
  "atk-s0507a:1831": "414.",
  "atk-s0507a:1832": "“Tena duggatā sūcikaṭṭā, kilantā naggino kisā;",
  "atk-s0507a:1833": "Uttasantā mahattāsā, na dassenti kurūrino.",
  "atk-s0507a:1834": "415.",
  "atk-s0507a:1835": "“Anukampassu kāruṇiko, datvā anvādisāhi no;",
  "atk-s0507a:1836": "Tava dinnena dānena, yāpessanti kurūrino”ti.",
  "atk-s0507a:1837_0": "408-9. Tattha kuṇḍināgariyo theroti evaṃnāmake nagare jātasaṃvaḍḍhatthero, “kuṇḍikanagaro",
  "atk-s0507a:1837_1": "thero”tipi pāṭho, so evattho. Sāṇavāsinivāsikoti sāṇapabbatavāsī. Poṭṭhapādoti nāmenāti",
  "atk-s0507a:1837_2": "nāmena poṭṭhapādo nāma. Samaṇoti samitapāpo. Bhāvitindriyoti ariyamaggabhāvanāya",
  "atk-s0507a:1837_3": "bhāvitasaddhādiindriyo, arahāti attho. Tassāti tassa sāṇavāsittherassa. Duggatāti duggatigatā.",
  "atk-s0507a:1838_0": "410. Sūcikaṭṭāti pūtinā lūkhagattā aṭṭakā, sūcikāti laddhanāmāya khuppipāsāya aṭṭā",
  "atk-s0507a:1838_1": "pīḷitā. “Sūcikaṇṭhā”ti keci paṭhanti, sūcichiddasadisamukhadvārāti attho. Kilantāti",
  "atk-s0507a:1838_2": "kilantakāyacittā. Nagginoti naggarūpā niccoḷā. Kisāti aṭṭhittacamattasarīratāya kisadehā.",
  "atk-s0507a:1838_3": "Uttasantāti “ayaṃ samaṇo amhākaṃ putto”ti ottappena utrāsaṃ āpajjantā. Mahattāsāti",
  "atk-s0507a:1838_4": "attanā pubbe katakammaṃ paṭicca sañjātamahābhayā. Na dassentīti attānaṃ na dassenti,",
  "atk-s0507a:1838_5": "sammukhībhāvaṃ na gacchanti. Kurūrinoti dāruṇakammantā.",
  "atk-s0507a:1839_0": "411. Tassa bhātāti sāṇavāsittherassa bhātā. Vitaritvāti vitiṇṇo hutvā, ottappasantāsabhayāti",
  "atk-s0507a:1839_1": "attho. Vituritvāti vā pāṭho, turito hutvā, taramānarūpo hutvāti vuttaṃ hoti. Ekapatheti",
  "atk-s0507a:1839_2": "ekapadikamagge. Ekakoti ekiko adutiyo. Catukuṇḍiko bhavitvānāti catūhi aṅgehi kuṇḍeti",
  "atk-s0507a:1839_3": "attabhāvaṃ pavattetīti catukuṇḍiko, dvīhi jāṇūhi dvīhi hatthehi gacchanto tiṭṭhanto",
  "atk-s0507a:1839_4": "ca, evaṃbhūto hutvāti attho. So hi evaṃ purato kopīnapaṭicchādanā hotīti tathā akāsi.",
  "atk-s0507a:1839_5": "Therassa dassayītumanti therassa attānaṃ uddisayi dassesi.",
  "atk-s0507a:1840_0": "412. Amanasikatvāti “ayaṃ nāma eso”ti evaṃ manasi akaritvā anāvajjetvā. So cāti so",
  "atk-s0507a:1840_1": "peto. Bhātā petagato ahanti “ahaṃ atītattabhāve bhātā, idāni petabhūto idhāgato”ti",
  "atk-s0507a:1840_2": "vatvā viññāpayi theranti yojanā.",
  "atk-s0507a:1841_0": "413-5. Yathā pana viññāpayi, taṃ dassetuṃ “mātā pitā cā”tiādinā tisso gāthā vuttā.",
  "atk-s0507a:1841_1": "Tattha mātā pitā ca teti tava mātā ca pitā ca. Anukampassūti anuggaṇha anudayaṃ karohi.",
  "atk-s0507a:1841_2": "Anvādisāhīti ādisa. Noti amhākaṃ. Tava dinnenāti tayā dinnena.",
  "atk-s0507a:1842": "Taṃ sutvā thero yathā paṭipajji, taṃ dassetuṃ –",
  "atk-s0507a:1843": "416.",
  "atk-s0507a:1844": "“Thero caritvā piṇḍāya, bhikkhū aññe ca dvādasa;",
  "atk-s0507a:1845": "Ekajjhaṃ sannipatiṃsu, bhattavissaggakāraṇā.",
  "atk-s0507a:1846": "417.",
  "atk-s0507a:1847": "“Thero sabbeva te āha, yathāladdhaṃ dadātha me;",
  "atk-s0507a:1848": "Saṅghabhattaṃ karissāmi, anukampāya ñātinaṃ.",
  "atk-s0507a:1849": "418.",
  "atk-s0507a:1850": "“Niyyādayiṃsu therassa, thero saṅghaṃ nimantayi;",
  "atk-s0507a:1851": "Datvā anvādisi thero, mātu pitu ca bhātuno;",
  "atk-s0507a:1852": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a:1853": "419.",
  "atk-s0507a:1854": "“Samanantarānuddiṭṭhe, bhojanaṃ udapajjatha;",
  "atk-s0507a:1855": "Suciṃ paṇītaṃ sampannaṃ, anekarasabyañjanaṃ.",
  "atk-s0507a:1856": "420.",
  "atk-s0507a:1857": "“Tato uddassayī bhātā, vaṇṇavā balavā sukhī;",
  "atk-s0507a:1858": "Pahūtaṃ bhojanaṃ bhante, passa naggāmhase mayaṃ;",
  "atk-s0507a:1859": "Tathā bhante parakkama, yathā vatthaṃ labhāmase.",
  "atk-s0507a:1860": "421.",
  "atk-s0507a:1861": "“Thero saṅkārakūṭamhā, uccinitvāna nantake;",
  "atk-s0507a:1862": "Pilotikaṃ paṭaṃ katvā, saṅghe cātuddise adā.",
  "atk-s0507a:1863": "422.",
  "atk-s0507a:1864": "“Datvā anvādisī thero, mātu pitu ca bhātuno;",
  "atk-s0507a:1865": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a:1866": "423.",
  "atk-s0507a:1867": "“Samanantarānuddiṭṭhe, vatthāni udapajjisuṃ;",
  "atk-s0507a:1868": "Tato suvatthavasano, therassa dassayītumaṃ.",
  "atk-s0507a:1869": "424.",
  "atk-s0507a:1870": "“Yāvatā nandarājassa, vijitasmiṃ paṭicchadā;",
  "atk-s0507a:1871": "Tato bahutarā bhante, vatthānacchādanāni no.",
  "atk-s0507a:1872": "425.",
  "atk-s0507a:1873": "“Koseyyakambalīyāni, khomakappāsikāni ca;",
  "atk-s0507a:1874": "Vipulā ca mahagghā ca, tepākāsevalambare.",
  "atk-s0507a:1875": "426.",
  "atk-s0507a:1876": "“Te mayaṃ paridahāma, yaṃ yañhi manaso piyaṃ;",
  "atk-s0507a:1877": "Tathā bhante parakkama, yathā gehaṃ labhāmase.",
  "atk-s0507a:1878": "427.",
  "atk-s0507a:1879": "“Thero paṇṇakuṭiṃ katvā, saṅghe cātuddise adā;",
  "atk-s0507a:1880": "Datvā ca anvādisī thero, mātu pitu ca bhātuno;",
  "atk-s0507a:1881": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a:1882": "428.",
  "atk-s0507a:1883": "“Samanantarānuddiṭṭhe, gharāni udapajjisuṃ;",
  "atk-s0507a:1884": "Kūṭāgāranivesanā, vibhattā bhāgaso mitā.",
  "atk-s0507a:1885": "429.",
  "atk-s0507a:1886": "“Na manussesu īdisā, yādisā no gharā idha;",
  "atk-s0507a:1887": "Api dibbesu yādisā, tādisā no gharā idha.",
  "atk-s0507a:1888": "430.",
  "atk-s0507a:1889": "“Daddallamānā ābhenti, samantā caturo disā;",
  "atk-s0507a:1890": "Tathā bhante parakkama, yathā pānīyaṃ labhāmase.",
  "atk-s0507a:1891": "431.",
  "atk-s0507a:1892": "“Thero karaṇaṃ pūretvā, saṅghe cātuddise adā;",
  "atk-s0507a:1893": "Datvā anvādisī thero, mātu pitu ca bhātuno;",
  "atk-s0507a:1894": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a:1895": "432.",
  "atk-s0507a:1896": "“Samanantarānuddiṭṭhe, pānīyaṃ udapajjatha;",
  "atk-s0507a:1897": "Gambhīrā caturassā ca, pokkharañño sunimmitā.",
  "atk-s0507a:1898": "433.",
  "atk-s0507a:1899": "“Sītodikā suppatitthā, sītā appaṭigandhiyā;",
  "atk-s0507a:1900": "Padumuppalasañchannā, vārikiñjakkhapūritā.",
  "atk-s0507a:1901": "434.",
  "atk-s0507a:1902": "“Tattha nhatvā pivitvā ca, therassa paṭidassayuṃ;",
  "atk-s0507a:1903": "Pahūtaṃ pānīyaṃ bhante, pādā dukkhā phalanti no.",
  "atk-s0507a:1904": "435.",
  "atk-s0507a:1905": "“Āhiṇḍamānā khañjāma, sakkhare kusakaṇṭake;",
  "atk-s0507a:1906": "Tathā bhante parakkama, yathā yānaṃ labhāmase.",
  "atk-s0507a:1907": "436.",
  "atk-s0507a:1908": "“Thero sipāṭikaṃ laddhā, saṅghe cātuddise adā;",
  "atk-s0507a:1909": "Datvā anvādisī thero, mātu pitu ca bhātuno;",
  "atk-s0507a:1910": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a:1911": "437.",
  "atk-s0507a:1912": "“Samanantarānuddiṭṭhe, petā rathena māgamuṃ;",
  "atk-s0507a:1913": "Anukampitamha bhadante, bhattenacchādanena ca.",
  "atk-s0507a:1914": "438.",
  "atk-s0507a:1915": "“Gharena pānīyadānena, yānadānena cūbhayaṃ;",
  "atk-s0507a:1916": "Muniṃ kāruṇikaṃ loke, bhante vanditumāgatā”ti. – gāthāyo āhaṃsu;",
  "atk-s0507a:1917_0": "416-7. Tattha thero caritvā piṇḍāyāti thero piṇḍāpātacārikāya caritvā. Bhikkhū aññe",
  "atk-s0507a:1917_1": "ca dvādasāti therena saha vasantā aññe ca dvādasa bhikkhū ekajjhaṃ ekato sannipatiṃsu.",
  "atk-s0507a:1917_2": "Kasmāti ce? Bhattavissaggakāraṇāti bhattakiccakāraṇā bhuñjananimittaṃ. Teti te bhikkhū.",
  "atk-s0507a:1917_3": "Yathāladdhanti yaṃ yaṃ laddhaṃ. Dadāthāti detha.",
  "atk-s0507a:1918_0": "418. Niyyādayiṃsūti adaṃsu. Saṅghaṃ nimantayīti te eva dvādasa bhikkhū saṅghuddesavasena",
  "atk-s0507a:1918_1": "taṃ bhattaṃ dātuṃ nimantesi. Anvādisīti ādisi. Tattha yesaṃ anvādisi, te dassetuṃ",
  "atk-s0507a:1918_2": "“mātu pitu ca bhātuno, idaṃ me ñātīnaṃ hotu, sukhitā hontu ñātayo”ti vuttaṃ.",
  "atk-s0507a:1919_0": "419. Samanantarānuddiṭṭheti uddiṭṭhasamanantarameva. Bhojanaṃ udapajjathāti tesaṃ",
  "atk-s0507a:1919_1": "petānaṃ bhojanaṃ uppajji. Kīdisanti āha “suci”ntiādi. Tattha anekarasabyañjananti",
  "atk-s0507a:1919_2": "nānārasehi byañjanehi yuttaṃ, atha vā anekarasaṃ anekabyañjanañca. Tatoti bhojanalābhato pacchā.",
  "atk-s0507a:1920_0": "420. Uddassayī bhātāti bhātikabhūto peto therassa attānaṃ dassesi. Vaṇṇavā balavā",
  "atk-s0507a:1920_1": "sukhīti tena bhojanalābhena tāvadeva rūpasampanno balasampanno sukhitova hutvā. Pahūtaṃ",
  "atk-s0507a:1920_2": "bhojanaṃ, bhanteti, bhante, tava dānānubhāvena pahūtaṃ anappakaṃ bhojanaṃ amhehi",
  "atk-s0507a:1920_3": "laddhaṃ. Passa naggāmhaseti olokehi, naggikā pana amha, tasmā tathā, bhante, parakkama",
  "atk-s0507a:1920_4": "payogaṃ karohi. Yathā vatthaṃ labhāmaseti yena pakārena yādisena payogena sabbeva",
  "atk-s0507a:1920_5": "mayaṃ vatthāni labheyyāma, tathā vāyamathāti attho.",
  "atk-s0507a:1921_0": "421. Saṅkārakūṭamhāti tattha tattha saṅkāraṭṭhānato. Uccinitvānāti gavesanavasena",
  "atk-s0507a:1921_1": "gahetvā. Nantaketi chinnapariyante chaḍḍitadussakhaṇḍe. Te pana yasmā khaṇḍabhūtā",
  "atk-s0507a:1921_2": "pilotikā nāma honti, tāhi ca thero cīvaraṃ katvā saṅghassa adāsi, tasmā āha “pilotikaṃ",
  "atk-s0507a:1921_3": "paṭaṃ katvā, saṅghe cātuddise adā”ti. Tattha saṅghe cātuddise adāti catūhipi disāhi",
  "atk-s0507a:1921_4": "āgatabhikkhusaṅghassa adāsi. Sampadānatthe hi idaṃ bhummavacanaṃ.",
  "atk-s0507a:1922": "423-4. Suvatthavasanoti sundaravatthavasano. Therassa dassayītumanti therassa attānaṃ dassayi dassesi, pākaṭo ahosi. Paṭicchādayati etthāti paṭicchadā.",
  "atk-s0507a:1923_0": "428-9. Kūṭāgāranivesanāti kūṭāgārabhūtā tadaññanivesanasaṅkhātā ca gharā. Liṅgavipallāsavasena",
  "atk-s0507a:1923_1": "hetaṃ vuttaṃ. Vibhattāti samacaturassaāyatavaṭṭasaṇṭhānādivasena vibhattā. Bhāgaso",
  "atk-s0507a:1923_2": "mitāti bhāgena paricchinnā. Noti amhākaṃ. Idhāti imasmiṃ petaloke. Api dibbesūti",
  "atk-s0507a:1923_3": "apīti nipātamattaṃ, devalokesūti attho.",
  "atk-s0507a:1924_0": "431. Karaṇanti dhamakaraṇaṃ. Pūretvāti udakassa pūretvā. Vārikiñjakkhapūritāti tattha",
  "atk-s0507a:1924_1": "tattha vārimatthake padumuppalādīnaṃ kesarabhārehi sañchāditavasena pūritā. Phalantīti",
  "atk-s0507a:1924_2": "pupphanti, paṇhikapariyantādīsu vidālentīti attho.",
  "atk-s0507a:1925_0": "435-6. Āhiṇḍamānāti vicaramānā. Khañjāmāti khañjanavasena gacchāma. Sakkhare kusakaṇṭaketi",
  "atk-s0507a:1925_1": "sakkharavati kusakaṇṭakavati ca bhūmibhāge, sakkhare kusakaṇṭake ca akkamantāti attho.",
  "atk-s0507a:1925_2": "Yānanti rathavayhādikaṃ yaṃkiñci yānaṃ. Sipāṭikanti ekapaṭalaupāhanaṃ.",
  "atk-s0507a:1926_0": "437-8. Rathena māgamunti makāro padasandhikaro, rathena āgamaṃsu. Ubhayanti ubhayena",
  "atk-s0507a:1926_1": "dānena, yānadānena ceva bhattādicatupaccayadānena ca. Pānīyadānena hettha bhesajjadānampi",
  "atk-s0507a:1926_2": "saṅgahitaṃ. Sesaṃ heṭṭhā vuttanayattā uttānamevāti.",
  "atk-s0507a:1927_0": "Thero taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā “yathā",
  "atk-s0507a:1927_1": "ime etarahi, evaṃ tvampi ito anantarātīte attabhāve peto hutvā mahādukkhaṃ anubhavī”ti",
  "atk-s0507a:1927_2": "vatvā therena yācito suttapetavatthuṃ kathetvā sampattaparisāya dhammaṃ desesi. Taṃ",
  "atk-s0507a:1927_3": "sutvā mahājano sañjātasaṃvego dānasīlādipuññakammanirato ahosīti.",
  "atk-s0507a:1928": "Sāṇavāsittherapetavatthuvaṇṇanā niṭṭhitā.",
  "atk-s0507a:1929": "3. Rathakārapetivatthuvaṇṇanā",
  "atk-s0507a:1930_0": "Veḷuriyathambhaṃ ruciraṃ pabhassaranti idaṃ satthari sāvatthiyaṃ viharante aññataraṃ",
  "atk-s0507a:1930_1": "petiṃ ārabbha vuttaṃ. Atīte kira kassapassa bhagavato kāle aññatarā itthī sīlācārasampannā",
  "atk-s0507a:1930_2": "kalyāṇamittasannissayena sāsane abhippasannā suvibhattavicitrabhittithambhasopānabhūmitalaṃ",
  "atk-s0507a:1930_3": "ativiya dassanīyaṃ ekaṃ āvāsaṃ katvā tattha bhikkhū nisīdāpetvā paṇītena āhārena",
  "atk-s0507a:1930_4": "parivisitvā bhikkhusaṅghassa niyyādesi. Sā aparena samayena kālaṃ katvā aññassa pāpakammassa",
  "atk-s0507a:1930_5": "vasena himavati pabbatarāje rathakāradahaṃ nissāya vimānapetī hutvā nibbatti. Tassā",
  "atk-s0507a:1930_6": "saṅghassa āvāsadānapuññānubhāvena sabbaratanamayaṃ uḷāraṃ ativiya samantato pāsādikaṃ",
  "atk-s0507a:1930_7": "manoharaṃ ramaṇīyaṃ pokkharaṇiyaṃ nandanavanasadisaṃ upasobhitaṃ vimānaṃ nibbatti,",
  "atk-s0507a:1930_8": "sayañca suvaṇṇavaṇṇā abhirūpā dassanīyā pāsādikā ahosi.",
  "atk-s0507a:1931_0": "Sā tattha purisehi vināva dibbasampattiṃ anubhavantī viharati. Tassā tattha dīgharattaṃ",
  "atk-s0507a:1931_1": "nippurisāya vasantiyā anabhirati uppannā. Sā ukkaṇṭhitā hutvā “attheso upāyo”ti cintetvā",
  "atk-s0507a:1931_2": "dibbāni ambapakkāni nadiyaṃ pakkhipati. Sabbaṃ kaṇṇamuṇḍapetivatthusmiṃ āgatanayeneva",
  "atk-s0507a:1931_3": "veditabbaṃ. Idha pana bārāṇasivāsī eko māṇavo gaṅgāya tesu ekaṃ ambaphalaṃ disvā",
  "atk-s0507a:1931_4": "tassa pabhavaṃ gavesanto anukkamena taṃ ṭhānaṃ gantvā nadiṃ disvā tadanusārena tassā",
  "atk-s0507a:1931_5": "vasanaṭṭhānaṃ gato. Sā taṃ disvā attano vasanaṭṭhānaṃ netvā paṭisanthāraṃ karontī",
  "atk-s0507a:1931_6": "nisīdi. So tassā vasanaṭṭhānasampattiṃ disvā pucchanto –",
  "atk-s0507a:1932": "439.",
  "atk-s0507a:1933": "“Veḷuriyathambhaṃ ruciraṃ pabhassaraṃ, vimānamāruyha anekacittaṃ;",
  "atk-s0507a:1934": "Tatthacchasi devi mahānubhāve, pathaddhani pannaraseva cando.",
  "atk-s0507a:1935": "440.",
  "atk-s0507a:1936": "“Vaṇṇo ca te kanakassa sannibho, uttattarūpo bhusa dassaneyyo;",
  "atk-s0507a:1937": "Pallaṅkaseṭṭhe atule nisinnā, ekā tuvaṃ natthi ca tuyha sāmiko.",
  "atk-s0507a:1938": "441.",
  "atk-s0507a:1939": "“Imā ca te pokkharaṇī samantā, pahūtamalyā bahupuṇḍarīkā;",
  "atk-s0507a:1940": "Suvaṇṇacuṇṇehi samantamotthatā, na tattha paṅko paṇako ca vijjati.",
  "atk-s0507a:1941": "442.",
  "atk-s0507a:1942": "“Haṃsā cime dassanīyā manoramā, udakasmimanupariyanti sabbadā;",
  "atk-s0507a:1943": "Samayya vaggūpanadanti sabbe, bindussarā dundubhīnaṃva ghoso.",
  "atk-s0507a:1944": "443.",
  "atk-s0507a:1945": "“Daddallamānā yasasā yasassinī, nāvāya ca tvaṃ avalamba tiṭṭhasi;",
  "atk-s0507a:1946": "Āḷārapamhe hasite piyaṃvade, sabbaṅgakalyāṇi bhusaṃ virocasi.",
  "atk-s0507a:1947": "444.",
  "atk-s0507a:1948": "“Idaṃ vimānaṃ virajaṃ same ṭhitaṃ, uyyānavantaṃ ratinandivaḍḍhanaṃ;",
  "atk-s0507a:1949": "Icchāmahaṃ nāri anomadassane, tayā saha nandane idha moditu”nti. –",
  "atk-s0507a:1950": "Imā gāthā abhāsi.",
  "atk-s0507a:1951_0": "439. Tattha tatthāti tasmiṃ vimāne. Acchasīti icchiticchitakāle nisīdasi. Devīti",
  "atk-s0507a:1951_1": "taṃ ālapati. Mahānubhāveti mahatā dibbānubhāvena samannāgate. Pathaddhanīti attano",
  "atk-s0507a:1951_2": "pathabhūte addhani, gaganatalamaggeti attho. Pannaraseva candoti puṇṇamāsiyaṃ paripuṇṇamaṇḍalo",
  "atk-s0507a:1951_3": "cando viya vijjotamānāti attho.",
  "atk-s0507a:1952_0": "440. Vaṇṇo ca te kanakassa sannibhoti tava vaṇṇo ca uttattasiṅgīsuvaṇṇena sadiso",
  "atk-s0507a:1952_1": "ativiya manoharo. Tenāha “uttattarūpo bhusa dassaneyyo”ti. Atuleti mahārahe. Atuleti",
  "atk-s0507a:1952_2": "vā devatāya ālapanaṃ, asadisarūpeti attho. Natthi ca tuyha sāmikoti tuyhaṃ sāmiko ca natthi.",
  "atk-s0507a:1953_0": "441. Pahūtamalyāti kamalakuvalayādibahuvidhakusumavatiyo. Suvaṇṇacuṇṇehīti suvaṇṇavālukāhi.",
  "atk-s0507a:1953_1": "Samantamotthatāti samantato okiṇṇā. Tatthāti tāsu pokkharaṇīsu. Paṅko paṇako cāti",
  "atk-s0507a:1953_2": "kaddamo vā udakapicchillo vā na vijjati.",
  "atk-s0507a:1954_0": "442. Haṃsā cime dassanīyā manoramāti ime haṃsā ca dassanasukhā manoramā ca. Anupariyantīti",
  "atk-s0507a:1954_1": "anuvicaranti. Sabbadāti sabbesu utūsu. Samayyāti saṅgamma. Vaggūti madhuraṃ. Upanadantīti",
  "atk-s0507a:1954_2": "vikūjanti. Bindussarāti avisaṭassarā sampiṇḍitassarā. Dundubhīnaṃva ghosoti vaggubindussarabhāvena",
  "atk-s0507a:1954_3": "dundubhīnaṃ viya tava pokkharaṇiyaṃ haṃsānaṃ ghosoti attho.",
  "atk-s0507a:1955_0": "443. Daddallamānāti ativiya abhijalantī. Yasasāti deviddhiyā. Nāvāyāti doṇiyaṃ. Pokkharaṇiyañhi",
  "atk-s0507a:1955_1": "paduminiyaṃ suvaṇṇanāvāya mahārahe pallaṅke nisīditvā udakakīḷaṃ kīḷantiṃ petiṃ disvā",
  "atk-s0507a:1955_2": "evamāha. Avalambāti avalambitvā apassenaṃ apassāya. Tiṭṭhasīti idaṃ ṭhānasaddassa",
  "atk-s0507a:1955_3": "gatinivatti atthattā gatiyā paṭikkhepavacanaṃ. “Nisajjasī”ti vā pāṭho, nisīdasiccevassa",
  "atk-s0507a:1955_4": "attho daṭṭhabbo. Āḷārapamheti vellitadīghanīlapakhume. Hasiteti hasitamahāhasitamukhe.",
  "atk-s0507a:1955_5": "Piyaṃvadeti piyabhāṇinī. Sabbaṅgakalyāṇīti sabbehi aṅgehi sundare, sobhanasabbaṅgapaccaṅgīti",
  "atk-s0507a:1955_6": "attho. Virocasīti virājesi.",
  "atk-s0507a:1956_0": "444. Virajanti vigatarajaṃ niddosaṃ. Same ṭhitanti same bhūmibhāge ṭhitaṃ, caturassasobhitatāya",
  "atk-s0507a:1956_1": "vā samabhāge ṭhitaṃ, samantabhaddakanti attho. Uyyānavantanti nandanavanasahitaṃ.",
  "atk-s0507a:1956_2": "Ratinandivaḍḍhananti ratiñca nandiñca vaḍḍhetīti ratinandivaḍḍhanaṃ, sukhassa ca",
  "atk-s0507a:1956_3": "pītiyā ca saṃvaḍḍhananti attho. Nārīti tassā ālapanaṃ. Anomadassaneti paripuṇṇaaṅgapaccaṅgatāya",
  "atk-s0507a:1956_4": "aninditadassane. Nandaneti nandanakare. Idhāti nandanavane, vimāne vā. Moditunti",
  "atk-s0507a:1956_5": "abhiramituṃ icchāmīti yojanā.",
  "atk-s0507a:1957": "Evaṃ tena māṇavena vutte sā vimānapetidevatā tassa paṭivacanaṃ dentī –",
  "atk-s0507a:1958": "445.",
  "atk-s0507a:1959": "“Karohi kammaṃ idha vedanīyaṃ, cittañca te idha nihitaṃ bhavatu;",
  "atk-s0507a:1960": "Katvāna kammaṃ idha vedanīyaṃ, evaṃ mamaṃ lacchasi kāmakāmini”nti. –",
  "atk-s0507a:1961_0": "Gāthamāha. Tattha karohi kammaṃ idha vedanīyanti idha imasmiṃ dibbaṭṭhāne vipaccanakaṃ",
  "atk-s0507a:1961_1": "vipākadāyakaṃ kusalakammaṃ karohi pasaveyyāsi. Idha nihitanti idhūpanītaṃ, “idha",
  "atk-s0507a:1961_2": "ninna”nti vā pāṭho, imasmiṃ ṭhāne ninnaṃ poṇaṃ pabbhāraṃ tava cittaṃ bhavatu hotu.",
  "atk-s0507a:1961_3": "Mamanti maṃ. Lacchasīti labhissasi.",
  "atk-s0507a:1962_0": "So māṇavo tassā vimānapetiyā vacanaṃ sutvā tato manussapathaṃ gato tattha cittaṃ",
  "atk-s0507a:1962_1": "paṇidhāya tajjaṃ puññakammaṃ katvā nacirasseva kālaṃ katvā tattha nibbatti tassā",
  "atk-s0507a:1962_2": "petiyā sahabyataṃ. Tamatthaṃ pakāsentā saṅgītikārā –",
  "atk-s0507a:1963": "446.",
  "atk-s0507a:1964": "“Sādhūti so tassā paṭissuṇitvā,",
  "atk-s0507a:1965": "Akāsi kammaṃ tahiṃ vedanīyaṃ;",
  "atk-s0507a:1966": "Katvāna kammaṃ tahiṃ vedanīyaṃ,",
  "atk-s0507a:1967": "Upapajji so māṇavo tassā sahabyata”nti. –",
  "atk-s0507a:1968_0": "Osānagāthamāhaṃsu. Tattha sādhūti sampaṭicchane nipāto. Tassāti tassā vimānapetiyā.",
  "atk-s0507a:1968_1": "Paṭissuṇitvāti tassā vacanaṃ sampaṭicchitvā. Tahiṃ vedanīyanti tasmiṃ vimāne tāya",
  "atk-s0507a:1968_2": "saddhiṃ veditabbasukhavipākaṃ kusalakammaṃ. Sahabyatanti sahabhāvaṃ. So māṇavo tassā",
  "atk-s0507a:1968_3": "sahabyataṃ upapajjīti yojanā. Sesaṃ uttānameva.",
  "atk-s0507a:1969_0": "Evaṃ tesu tattha cirakālaṃ dibbasampattiṃ anubhavantesu puriso kammassa parikkhayena",
  "atk-s0507a:1969_1": "kālamakāsi, itthī pana attano puññakammassa khettaṅgatabhāvena ekaṃ buddhantaraṃ",
  "atk-s0507a:1969_2": "tattha paripuṇṇaṃ katvā vasi. Atha amhākaṃ bhagavati loke uppajjitvā pavattitavaradhammacakke",
  "atk-s0507a:1969_3": "anukkamena jetavane viharante āyasmā mahāmoggallāno ekadivasaṃ pabbatacārikaṃ caramāno",
  "atk-s0507a:1969_4": "taṃ vimānañca vimānapetiñca disvā “veḷuriyathambhaṃ ruciraṃ pabhassara”ntiādikāhi",
  "atk-s0507a:1969_5": "gāthāhi pucchi. Sā cassa ādito paṭṭhāya sabbaṃ attano pavattiṃ ārocesi. Taṃ sutvā",
  "atk-s0507a:1969_6": "thero sāvatthiṃ āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya",
  "atk-s0507a:1969_7": "dhammaṃ desesi. Taṃ sutvā mahājano dānādipuññadhammanirato ahosīti.",
  "atk-s0507a:1970": "Rathakārapetivatthuvaṇṇanā niṭṭhitā.",
  "atk-s0507a:1971": "4. Bhusapetavatthuvaṇṇanā",
  "atk-s0507a:1972_0": "Bhusāni eko sāliṃ punāparoti idaṃ satthari sāvatthiyaṃ viharante cattāro pete ārabbha",
  "atk-s0507a:1972_1": "vuttaṃ. Sāvatthiyā kira avidūre aññatarasmiṃ gāmake eko kūṭavāṇijo kūṭamānādīhi jīvikaṃ",
  "atk-s0507a:1972_2": "kappesi. So sālipalāpe gahetvā tambamattikāya paribhāvetvā garutare katvā rattasālihi",
  "atk-s0507a:1972_3": "saddhiṃ missetvā vikkiṇi. Tassa putto “gharaṃ āgatānaṃ mama mittasuhajjānaṃ sammānaṃ",
  "atk-s0507a:1972_4": "na karotī”ti kupito yugacammaṃ gahetvā mātusīse pahāramadāsi. Tassa suṇisā sabbesaṃ",
  "atk-s0507a:1972_5": "atthāya ṭhapitamaṃsaṃ corikāya khāditvā puna tehi anuyuñjiyamānā “sace mayā taṃ maṃsaṃ",
  "atk-s0507a:1972_6": "khāditaṃ, bhave bhave attano piṭṭhimaṃsaṃ kantitvā khādeyya”nti sapathamakāsi. Bhariyā",
  "atk-s0507a:1972_7": "panassa kiñcideva upakaraṇaṃ yācantānaṃ “natthī”ti vatvā tehi nippīḷiyamānā “sace",
  "atk-s0507a:1972_8": "santaṃ natthīti vadāmi, jātajātaṭṭhāne gūthabhakkhā bhaveyya”nti musāvādena sapathamakāsi.",
  "atk-s0507a:1973_0": "Te cattāropi janā aparena samayena kālaṃ katvā viñjhāṭaviyaṃ petā hutvā nibbattiṃsu.",
  "atk-s0507a:1973_1": "Tattha kūṭavāṇijo kammaphalena pajjalantaṃ bhusaṃ ubhohi hatthehi gahetvā attano",
  "atk-s0507a:1973_2": "matthake ākiritvā mahādukkhaṃ anubhavati, tassa putto ayomayehi muggarehi sayameva",
  "atk-s0507a:1973_3": "attano sīsaṃ bhinditvā anappakaṃ dukkhaṃ paccanubhoti. Tassa suṇisā kammaphalena",
  "atk-s0507a:1973_4": "sunisitehi ativiya vipulāyatehi nakhehi attano piṭṭhimaṃsāni kantitvā khādantī aparimitaṃ",
  "atk-s0507a:1973_5": "dukkhaṃ anubhavati, tassa bhariyāya sugandhaṃ suvisuddhaṃ apagatakāḷakaṃ sālibhattaṃ",
  "atk-s0507a:1973_6": "upanītamattameva nānāvidhakimikulākulaṃ paramaduggandhajegucchaṃ gūthaṃ sampajjati,",
  "atk-s0507a:1973_7": "taṃ sā ubhohi hatthehi pariggahetvā bhuñjantī mahādukkhaṃ paṭisaṃvedeti.",
  "atk-s0507a:1974": "Evaṃ tesu catūsu janesu petesu nibbattitvā mahādukkhaṃ anubhavantesu āyasmā mahāmoggalāno pabbatacārikaṃ caranto ekadivasaṃ taṃ ṭhānaṃ gato. Te pete disvā –",
  "atk-s0507a:1975": "447.",
  "atk-s0507a:1976": "“Bhusāni eko sāliṃ punāparo, ayañca nārī sakamaṃsalohitaṃ;",
  "atk-s0507a:1977": "Tuvañca gūthaṃ asuciṃ akantaṃ, paribhuñjasi kissa ayaṃ vipāko”ti. –",
  "atk-s0507a:1978_0": "Imāya gāthāya tehi katakammaṃ pucchi. Tattha bhusānīti palāpāni. Ekoti ekako. Sālinti",
  "atk-s0507a:1978_1": "sālino. Sāmiatthe hetaṃ upayogavacanaṃ, sālino palāpāni pajjalantāni attano sīse",
  "atk-s0507a:1978_2": "avakiratīti adhippāyo. Punāparoti puna aparo. Yo hi so mātusīsaṃ pahari, so ayomuggarehi",
  "atk-s0507a:1978_3": "attano sīsaṃ paharitvā sīsabhedaṃ pāpuṇāti, taṃ sandhāya vadati. Sakamaṃsalohitanti",
  "atk-s0507a:1978_4": "attano piṭṭhimaṃsaṃ lohitañca paribhuñjatīti yojanā. Akantanti amanāpaṃ jegucchaṃ.",
  "atk-s0507a:1978_5": "Kissa ayaṃ vipākoti katamassa pāpakammassa idaṃ phalaṃ, yaṃ idāni tumhehi paccanubhavīyatīti attho.",
  "atk-s0507a:1979": "Evaṃ therena tehi katakamme pucchite kūṭavāṇijassa bhariyā sabbehi tehi katakammaṃ ācikkhantī –",
  "atk-s0507a:1980": "448.",
  "atk-s0507a:1981": "“Ayaṃ pure mātaraṃ hiṃsati, ayaṃ pana kūṭavāṇijo;",
  "atk-s0507a:1982": "Ayaṃ maṃsāni khāditvā, musāvādena vañceti.",
  "atk-s0507a:1983": "449.",
  "atk-s0507a:1984": "“Ahaṃ manussesu manussabhūtā, agārinī sabbakulassa issarā;",
  "atk-s0507a:1985": "Santesu pariguhāmi, mā ca kiñci ito adaṃ.",
  "atk-s0507a:1986": "450.",
  "atk-s0507a:1987": "“Musāvādena chādemi, natthi etaṃ mama gehe;",
  "atk-s0507a:1988": "Sace santaṃ niguhāmi, gūtho me hotu bhojanaṃ.",
  "atk-s0507a:1989": "451.",
  "atk-s0507a:1990": "“Tassa kammassa vipākena, musāvādassa cūbhayaṃ;",
  "atk-s0507a:1991": "Sugandhaṃ sālino bhattaṃ, gūthaṃ me parivattati.",
  "atk-s0507a:1992": "452.",
  "atk-s0507a:1993": "“Avañjhāni ca kammāni, na hi kammaṃ vinassati;",
  "atk-s0507a:1994": "Duggandhaṃ kiminaṃ mīḷhaṃ, bhuñjāmi ca pivāmi cā”ti. – gāthā abhāsi;",
  "atk-s0507a:1995_0": "448. Tattha ayanti puttaṃ dassenti vadati. Hiṃsatīti thāmena paribādheti, muggarena",
  "atk-s0507a:1995_1": "paharatīti attho. Kūṭavāṇijoti khalavāṇijo, vañcanāya vaṇijjakārakoti attho. Maṃsāni",
  "atk-s0507a:1995_2": "khāditvāti parehi sādhāraṇamaṃsaṃ khāditvā “na khādāmī”ti musāvādena te vañceti.",
  "atk-s0507a:1996_0": "449-50. Agārinīti gehasāminī. Santesūti vijjamānesveva parehi yācitaupakaraṇesu.",
  "atk-s0507a:1996_1": "Pariguhāmīti paṭicchādesiṃ. Kālavipallāsena hetaṃ vuttaṃ. Mā ca kiñci ito adanti",
  "atk-s0507a:1996_2": "ito mama santakato kiñcimattampi atthikassa parassa na adāsiṃ. Chādemiti “natthi",
  "atk-s0507a:1996_3": "etaṃ mama gehe”ti musāvādena chādesiṃ.",
  "atk-s0507a:1997_0": "451-2. Gūthaṃ me parivattatīti sugandhaṃ sālibhattaṃ mayhaṃ kammavasena gūthabhāvena",
  "atk-s0507a:1997_1": "parivattati pariṇamati. Avañjhānīti amoghāni anipphalāni. Na hi kammaṃ vinassatīti",
  "atk-s0507a:1997_2": "yathūpacitaṃ kammaṃ phalaṃ adatvā na hi vinassati. Kiminanti kimivantaṃ sañjātakimikulaṃ.",
  "atk-s0507a:1997_3": "Mīḷhanti gūthaṃ. Sesaṃ heṭṭhā vuttanayattā uttānameva.",
  "atk-s0507a:1998": "Evaṃ thero tassā petiyā vacanaṃ sutvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.",
  "atk-s0507a:1999": "Bhusapetavatthuvaṇṇanā niṭṭhitā.",
  "atk-s0507a:2000": "5. Kumārapetavatthuvaṇṇanā",
  "atk-s0507a:2001_0": "Accherarūpaṃ sugatassa ñāṇanti idaṃ kumārapetavatthu. Tassa kā uppatti? Sāvatthiyaṃ",
  "atk-s0507a:2001_1": "kira bahū upāsakā dhammagaṇā hutvā nagare mahantaṃ maṇḍapaṃ kāretvā taṃ nānāvaṇṇehi",
  "atk-s0507a:2001_2": "vatthehi alaṅkaritvā kālasseva satthāraṃ bhikkhusaṅghañca nimantetvā mahārahavarapaccattharaṇatthatesu",
  "atk-s0507a:2001_3": "āsanesu buddhappamukhaṃ bhikkhusaṅghaṃ nisīdāpetvā gandhapupphādīhi pūjetvā mahādānaṃ",
  "atk-s0507a:2001_4": "pavattenti. Taṃ disvā aññataro maccheramalapariyuṭṭhitacitto puriso taṃ sakkāraṃ",
  "atk-s0507a:2001_5": "asahamāno evamāha – “varametaṃ sabbaṃ saṅkārakūṭe chaḍḍitaṃ, na tveva imesaṃ muṇḍakānaṃ",
  "atk-s0507a:2001_6": "dinna”nti. Taṃ sutvā upāsakā saṃviggamānasā “bhāriyaṃ vata iminā purisena pāpaṃ pasutaṃ,",
  "atk-s0507a:2001_7": "yena evaṃ buddhappamukhe bhikkhusaṅghe aparaddha”nti tamatthaṃ tassa mātuyā ārocetvā",
  "atk-s0507a:2001_8": "“gaccha, tvaṃ sasāvakasaṅghaṃ bhagavantaṃ khamāpehī”ti āhaṃsu. Sā “sādhū”ti paṭissuṇitvā",
  "atk-s0507a:2001_9": "puttaṃ santajjentī saññāpetvā bhagavantaṃ bhikkhusaṅghañca upasaṅkamitvā puttena",
  "atk-s0507a:2001_10": "kataaccayaṃ desentī khamāpetvā bhagavato bhikkhusaṅghassa ca sattāhaṃ yāgudānena",
  "atk-s0507a:2001_11": "pūjaṃ akāsi. Tassā putto nacirasseva kālaṃ katvā kiliṭṭhakammūpajīviniyā gaṇikāya",
  "atk-s0507a:2001_12": "kucchiyaṃ nibbatti. Sā ca naṃ jātamattaṃyeva “dārako”ti ñatvā susāne chaḍḍāpesi.",
  "atk-s0507a:2001_13": "So tattha attano puññabaleneva gahitārakkho kenaci anupadduto mātu-aṅke viya sukhaṃ",
  "atk-s0507a:2001_14": "supi. Devatā tassa ārakkhaṃ gaṇhiṃsūti ca vadanti.",
  "atk-s0507a:2002_0": "Atha bhagavā paccūsasamaye mahākaruṇāsamāpattito vuṭṭhāya buddhacakkhunā lokaṃ volokento",
  "atk-s0507a:2002_1": "taṃ dārakaṃ sivathikāya chaḍḍitaṃ disvā sūriyuggamanavelāya sivathikaṃ agamāsi. “Satthā",
  "atk-s0507a:2002_2": "idhāgato, kāraṇenettha bhavitabba”nti mahājano sannipati. Bhagavā sannipatitaparisāya",
  "atk-s0507a:2002_3": "“nāyaṃ dārako oññātabbo, yadipi idāni susāne chaḍḍito anātho ṭhito, āyatiṃ pana diṭṭheva",
  "atk-s0507a:2002_4": "dhamme abhisamparāyañca uḷārasampattiṃ paṭilabhissatī”ti vatvā tehi manussehi “kiṃ",
  "atk-s0507a:2002_5": "nu kho, bhante, iminā purimajātiyaṃ kataṃ kamma”nti puṭṭho –",
  "atk-s0507a:2003": "“Buddhapamukhassa bhikkhusaṅghassa, pūjaṃ akāsi janatā uḷāraṃ;",
  "atk-s0507a:2004": "Tatrassa cittassahu aññathattaṃ, vācaṃ abhāsi pharusaṃ asabbha”nti. –",
  "atk-s0507a:2005_0": "Ādinā nayena dārakena katakammaṃ āyatiṃ pattabbaṃ sampattiñca pakāsetvā sannipatitāya",
  "atk-s0507a:2005_1": "parisāya ajjhāsayānurūpaṃ dhammaṃ kathetvā upari sāmukkaṃsikaṃ dhammadesanaṃ akāsi.",
  "atk-s0507a:2005_2": "Saccapariyosāne caturāsītiyā pāṇasahassānaṃ dhammābhisamayo ahosi, tañca dārakaṃ",
  "atk-s0507a:2005_3": "asītikoṭivibhavo eko kuṭumbiko bhagavato sammukhāva “mayhaṃ putto”ti aggahesi. Bhagavā",
  "atk-s0507a:2005_4": "“ettakena ayaṃ dārako rakkhito, mahājanassa ca anuggaho kato”ti vihāraṃ agamāsi.",
  "atk-s0507a:2006_0": "So aparena samayena tasmiṃ kuṭumbike kālakate tena niyyāditaṃ dhanaṃ paṭipajjitvā",
  "atk-s0507a:2006_1": "kuṭumbaṃ saṇṭhapento tasmiṃ nagareyeva mahāvibhavo gahapati hutvā dānādinirato ahosi.",
  "atk-s0507a:2006_2": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “aho nūna satthā sattesu",
  "atk-s0507a:2006_3": "anukampako, sopi nāma dārako tadā anātho ṭhito etarahi mahatiṃ sampattiṃ paccanubhavati,",
  "atk-s0507a:2006_4": "uḷārāni ca puññāni karotī”ti. Taṃ sutvā satthā “na, bhikkhave, tassa ettakāva sampatti,",
  "atk-s0507a:2006_5": "atha kho āyupariyosāne tāvatiṃsabhavane sakkassa devarañño putto hutvā nibbattissati,",
  "atk-s0507a:2006_6": "mahatiṃ dibbasampattiñca paṭilabhissatī”ti byākāsi. Taṃ sutvā bhikkhū ca mahājano",
  "atk-s0507a:2006_7": "ca “idaṃ kira kāraṇaṃ disvā dīghadassī bhagavā jātamattassevassa āmakasusāne chaḍḍitassa",
  "atk-s0507a:2006_8": "tattha gantvā saṅgahaṃ akāsī”ti satthu ñāṇavisesaṃ thometvā tasmiṃ attabhāve tassa",
  "atk-s0507a:2006_9": "pavattiṃ kathesuṃ. Tamatthaṃ dīpentā saṅgītikārā –",
  "atk-s0507a:2007": "453.",
  "atk-s0507a:2008": "“Accherarūpaṃ sugatassa ñāṇaṃ, satthā yathā puggalaṃ byākāsi;",
  "atk-s0507a:2009": "Ussannapuññāpi bhavanti heke, parittapuññāpi bhavanti heke.",
  "atk-s0507a:2010": "454.",
  "atk-s0507a:2011": "“Ayaṃ kumāro sīvathikāya chaḍḍito, aṅguṭṭhasnehena yāpeti rattiṃ;",
  "atk-s0507a:2012": "Na yakkhabhūtā na sarīsapā vā, viheṭhayeyyuṃ katapuññaṃ kumāraṃ.",
  "atk-s0507a:2013": "455.",
  "atk-s0507a:2014": "“Sunakhāpimassa palihiṃsu pāde, dhaṅkā siṅgālā parivattayanti;",
  "atk-s0507a:2015": "Gabbhāsayaṃ pakkhigaṇā haranti, kākā pana akkhimalaṃ haranti.",
  "atk-s0507a:2016": "456.",
  "atk-s0507a:2017": "“Nayimassa rakkhaṃ vidahiṃsu keci, na osadhaṃ sāsapadhūpanaṃ vā;",
  "atk-s0507a:2018": "Nakkhattayogampi na aggahesuṃ, na sabbadhaññānipi ākiriṃsu.",
  "atk-s0507a:2019": "457.",
  "atk-s0507a:2020": "“Etādisaṃ uttamakicchapattaṃ, rattābhataṃ sīvathikāya chaḍḍitaṃ;",
  "atk-s0507a:2021": "Nonītapiṇḍaṃva pavedhamānaṃ, sasaṃsayaṃ jīvitasāvasesaṃ.",
  "atk-s0507a:2022": "458.",
  "atk-s0507a:2023": "“Tamaddasā devamanussapūjito, disvā ca taṃ byākari bhūripañño;",
  "atk-s0507a:2024": "‘Ayaṃ kumāro nagarassimassa, aggakuliko bhavissati bhogato ca’.",
  "atk-s0507a:2025": "459.",
  "atk-s0507a:2026": "“Kissa vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0507a:2027": "Etādisaṃ byasanaṃ pāpuṇitvā, taṃ tādisaṃ paccanubhossatiddhi”nti. –",
  "atk-s0507a:2028": "Cha gāthā avocuṃ.",
  "atk-s0507a:2029_0": "453. Tattha accherarūpanti acchariyasabhāvaṃ. Sugatassa ñāṇanti aññehi asādhāraṇaṃ",
  "atk-s0507a:2029_1": "sammāsambuddhassa ñāṇaṃ, āsayānusayañāṇādisabbaññutaññāṇameva sandhāya vuttaṃ. Tayidaṃ",
  "atk-s0507a:2029_2": "aññesaṃ avisayabhūtaṃ kathaṃ ñāṇanti āha “satthā yathā puggalaṃ byākāsī”ti. Tena",
  "atk-s0507a:2029_3": "satthu desanāya eva ñāṇassa acchariyabhāvo viññāyatīti dasseti.",
  "atk-s0507a:2030_0": "Idāni byākaraṇaṃ dassento “ussannapuññāpi bhavanti heke, parittapuññāpi bhavanti",
  "atk-s0507a:2030_1": "heke”ti āha. Tassattho – ussannakusaladhammāpi idhekacce puggalā laddhapaccayassa",
  "atk-s0507a:2030_2": "apuññassa vasena jātiādinā nihīnā bhavanti, parittapuññāpi appatarapuññadhammāpi",
  "atk-s0507a:2030_3": "eke sattā khettasampattiādinā tassa puññassa mahājutikatāya uḷārā bhavantīti.",
  "atk-s0507a:2031_0": "454. Sīvathikāyāti susāne. Aṅguṭṭhasnehenāti aṅguṭṭhato pavattasnehena, devatāya",
  "atk-s0507a:2031_1": "aṅguṭṭhato paggharitakhīrenāti attho. Na yakkhabhūtā na sarīsapā vāti pisācabhūtā",
  "atk-s0507a:2031_2": "vā yakkhabhūtā vā sarīsapā vā ye keci sarantā gacchantā vā na viheṭhayeyyuṃ na bādheyyuṃ.",
  "atk-s0507a:2032_0": "455. Palihiṃsu pādeti attano jivhāya pāde lihisuṃ. Dhaṅkāti kākā. Parivattayantīti",
  "atk-s0507a:2032_1": "“mā naṃ kumāraṃ keci viheṭheyyu”nti rakkhantā nirogabhāvajānanatthaṃ aparāparaṃ parivattanti.",
  "atk-s0507a:2032_2": "Gabbhāsayanti gabbhamalaṃ. Pakkhigaṇāti gijjhakulalādayo sakuṇagaṇā. Harantīti apanenti.",
  "atk-s0507a:2032_3": "Akkhimalanti akkhigūthaṃ.",
  "atk-s0507a:2033_0": "456. Kecīti keci manussā, amanussā pana rakkhaṃ saṃvidahiṃsu. Osadhanti tadā āyatiñca",
  "atk-s0507a:2033_1": "ārogyāvahaṃ agadaṃ. Sāsapadhūpanaṃ vāti yaṃ jātassa dārakassa rakkhaṇatthaṃ sāsapena",
  "atk-s0507a:2033_2": "dhūpanaṃ karonti, tampi tassa karontā nāhesunti dīpenti. Nakkhattayogampi na aggahesunti",
  "atk-s0507a:2033_3": "nakkhattayuttampi na gaṇhiṃsu. “Asukamhi nakkhatte tithimhi muhutte ayaṃ jāto”ti",
  "atk-s0507a:2033_4": "evaṃ jātakammampissa na keci akaṃsūti attho. Na sabbadhaññānipi ākiriṃsūti maṅgalaṃ",
  "atk-s0507a:2033_5": "karontā agadavasena yaṃ sāsapatelamissitaṃ sāliādidhaññaṃ ākiranti, tampissa nākaṃsūti attho.",
  "atk-s0507a:2034_0": "457. Etādisanti evarūpaṃ. Uttamakicchapattanti paramakicchaṃ āpannaṃ ativiya dukkhappattaṃ.",
  "atk-s0507a:2034_1": "Rattābhatanti rattiyaṃ ābhataṃ. Nonītapiṇḍaṃ viyāti navanītapiṇḍasadisaṃ, maṃsapesimattatā",
  "atk-s0507a:2034_2": "evaṃ vuttaṃ. Pavedhamānanti dubbalabhāvena pakampamānaṃ. Sasaṃsayanti “jīvati nu",
  "atk-s0507a:2034_3": "kho na nu kho jīvatī”ti saṃsayitatāya saṃsayavantaṃ. Jīvitasāvasesanti jīvitaṭṭhitiyā",
  "atk-s0507a:2034_4": "hetubhūtānaṃ sādhanānaṃ abhāvena kevalaṃ jīvitamattāvasesakaṃ.",
  "atk-s0507a:2035": "458. Aggakuliko bhavissati bhogato cāti bhoganimittaṃ bhogassa vasena aggakuliko seṭṭhakuliko bhavissatīti attho.",
  "atk-s0507a:2036_0": "459. “Kissa vata”nti ayaṃ gāthā satthu santike ṭhitehi upāsakehi tena katakammassa",
  "atk-s0507a:2036_1": "pucchāvasena vuttā. Sā ca kho sivathikāya sannipatitehīti veditabbā. Tattha kissāti",
  "atk-s0507a:2036_2": "kiṃ assa. Vatanti vatasamādānaṃ. Puna kissāti kīdisassa suciṇṇassa vatassa brahmacariyassa",
  "atk-s0507a:2036_3": "cāti vibhattiṃ vipariṇāmetvā yojanā. Etādisanti gaṇikāya kucchiyā nibbattanaṃ, susāne",
  "atk-s0507a:2036_4": "chaḍḍananti evarūpaṃ. Byasananti anatthaṃ. Tādisanti tathārūpaṃ, “aṅguṭṭhasnehena",
  "atk-s0507a:2036_5": "yāpeti ratti”ntiādinā, “ayaṃ kumāro nagarassimassa aggakuliko bhavissatī”tiādinā",
  "atk-s0507a:2036_6": "ca vuttappakāranti attho. Iddhinti deviddhiṃ, dibbasampattinti vuttaṃ hoti.",
  "atk-s0507a:2037": "Idāni tehi upāsakehi puṭṭho bhagavā yathā tadā byākāsi, taṃ dassentā saṅgītikārā –",
  "atk-s0507a:2038": "460.",
  "atk-s0507a:2039": "“Buddhapamukhassa bhikkhusaṅghassa, pūjaṃ akāsi janatā uḷāraṃ;",
  "atk-s0507a:2040": "Tatrassa cittassahu aññathattaṃ, vācaṃ abhāsi pharusaṃ asabbhaṃ.",
  "atk-s0507a:2041": "461.",
  "atk-s0507a:2042": "“So taṃ vitakkaṃ pavinodayitvā, pītiṃ pasādaṃ paṭiladdhā pacchā;",
  "atk-s0507a:2043": "Tathāgataṃ jetavane vasantaṃ, yāguyā upaṭṭhāsi sattarattaṃ.",
  "atk-s0507a:2044": "462.",
  "atk-s0507a:2045": "“Tassa vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0507a:2046": "Etādisaṃ byasanaṃ pāpuṇitvā, taṃ tādisaṃ paccanubhossatiddhiṃ.",
  "atk-s0507a:2047": "463.",
  "atk-s0507a:2048": "“Ṭhatvāna so vassasataṃ idheva, sabbehi kāmehi samaṅgibhūto;",
  "atk-s0507a:2049": "Kāyassa bhedā abhisamparāyaṃ, sahabyataṃ gacchati vāsavassā”ti. –",
  "atk-s0507a:2050": "Catasso gāthā avocuṃ.",
  "atk-s0507a:2051_0": "460. Tattha janatāti janasamūho, upāsakagaṇoti adhippāyo. Tatrāti tassaṃ pūjāyaṃ.",
  "atk-s0507a:2051_1": "Assāti tassa dārakassa. Cittassahu aññathattanti purimabhavasmiṃ cittassa aññathābhāvo",
  "atk-s0507a:2051_2": "anādaro agāravo apaccayo ahosi. Asabbhanti sādhusabhāya sāvetuṃ ayuttaṃ pharusaṃ vācaṃ abhāsi.",
  "atk-s0507a:2052_0": "461. Soti so ayaṃ. Taṃ vitakkanti taṃ pāpakaṃ vitakkaṃ. Pavinodayitvāti mātarā katāya",
  "atk-s0507a:2052_1": "saññattiyā vūpasametvā. Pītiṃ pasādaṃ paṭiladdhāti pītiṃ pasādañca paṭilabhitvā uppādetvā.",
  "atk-s0507a:2052_2": "Yāguyā upaṭṭhāsīti yāgudānena upaṭṭhahi. Sattarattanti sattadivasaṃ.",
  "atk-s0507a:2053": "462. Tassa vataṃ taṃ pana brahmacariyanti taṃ mayā heṭṭhā vuttappakāraṃ attano cittassa pasādanaṃ dānañca imassa puggalassa vataṃ taṃ brahmacariyañca, aññaṃ kiñci natthīti attho.",
  "atk-s0507a:2054_0": "463. Ṭhatvānāti yāva āyupariyosānā idheva manussaloke ṭhatvā. Abhisamparāyanti punabbhave.",
  "atk-s0507a:2054_1": "Sahabyataṃ gacchati vāsavassāti sakkassa devānamindassa puttabhāvena sahabhāvaṃ gamissati.",
  "atk-s0507a:2054_2": "Anāgatatthe hi idaṃ paccuppannakālavacanaṃ. Sesaṃ sabbattha uttānamevāti.",
  "atk-s0507a:2055": "Kumārapetavatthuvaṇṇanā niṭṭhitā.",
  "atk-s0507a:2056": "6. Seriṇīpetivatthuvaṇṇanā",
  "atk-s0507a:2057_0": "Naggā dubbaṇṇarūpāsīti idaṃ satthari jetavane viharante seriṇīpetiṃ ārabbha vuttaṃ.",
  "atk-s0507a:2057_1": "Kururaṭṭhe kira hatthinipure seriṇī nāma ekā rūpūpajīvinī ahosi. Tattha ca uposathakaraṇatthāya",
  "atk-s0507a:2057_2": "tato tato bhikkhū sannipatiṃsu. Puna mahābhikkhusannipāto ahosi. Taṃ disvā manussā",
  "atk-s0507a:2057_3": "tilataṇḍulādiṃ sappinavanītamadhuādiñca bahuṃ dānūpakaraṇaṃ sajjetvā mahādānaṃ pavattesuṃ.",
  "atk-s0507a:2057_4": "Tena ca samayena sā gaṇikā assaddhā appasannā maccheramalapariyuṭṭhitacittā tehi",
  "atk-s0507a:2057_5": "manussehi “ehi tāva idaṃ dānaṃ anumodāhī”ti ussāhitāpi “kiṃ tena muṇḍakānaṃ samaṇānaṃ",
  "atk-s0507a:2057_6": "dinnenā”ti appasādameva nesaṃ sampavedesi, kuto appamattakassa pariccāgo.",
  "atk-s0507a:2058_0": "Sā aparena samayena kālaṃ katvā aññatarassa paccantanagarassa parikhāpiṭṭhe petī",
  "atk-s0507a:2058_1": "hutvā nibbatti. Atha hatthinipuravāsī aññataro upāsako vaṇijjāya taṃ nagaraṃ gantvā",
  "atk-s0507a:2058_2": "rattiyā paccūsasamaye parikhāpiṭṭhaṃ gato tādisena payojanena. Sā tattha taṃ disvā",
  "atk-s0507a:2058_3": "sañjānitvā naggā aṭṭhittacamattāvasesasarīrā ativiya bībhacchadassanā avidūre ṭhatvā",
  "atk-s0507a:2058_4": "attānaṃ dassesi. So taṃ disvā –",
  "atk-s0507a:2059": "464.",
  "atk-s0507a:2060": "“Naggā dubbaṇṇarūpāsi, kisā dhamanisanthatā;",
  "atk-s0507a:2061": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a:2062": "Gāthāya pucchi. Sāpissa –",
  "atk-s0507a:2063": "465.",
  "atk-s0507a:2064": "“Ahaṃ bhadante petīmhi, duggatā yamalokikā;",
  "atk-s0507a:2065": "Pāpakammaṃ karitvāna, petalokaṃ ito gatā”ti. –",
  "atk-s0507a:2066": "Gāthāya attānaṃ pakāsesi. Puna tena –",
  "atk-s0507a:2067": "466.",
  "atk-s0507a:2068": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:2069": "Kissakammavipākena, petalokaṃ ito gatā”ti. –",
  "atk-s0507a:2070": "Gāthāya katakammaṃ pucchitā –",
  "atk-s0507a:2071": "467.",
  "atk-s0507a:2072": "“Anāvaṭesu titthesu, viciniṃ aḍḍhamāsakaṃ;",
  "atk-s0507a:2073": "Santesu deyyadhammesu, dīpaṃ nākāsimattano.",
  "atk-s0507a:2074": "468.",
  "atk-s0507a:2075": "“Nadiṃ upemi tasitā, rittakā parivattati;",
  "atk-s0507a:2076": "Chāyaṃ upemi uṇhesu, ātapo parivattati.",
  "atk-s0507a:2077": "469.",
  "atk-s0507a:2078": "“Aggivaṇṇo ca me vāto, ḍahanto upavāyati;",
  "atk-s0507a:2079": "Etañca bhante arahāmi, aññañca pāpakaṃ tato.",
  "atk-s0507a:2080": "470.",
  "atk-s0507a:2081": "“Gantvāna hatthiniṃ puraṃ, vajjesi mayha mātaraṃ;",
  "atk-s0507a:2082": "‘Dhītā ca te mayā diṭṭhā, duggatā yamalokikā;",
  "atk-s0507a:2083": "Pāpakammaṃ karitvāna, petalokaṃ ito gatā’.",
  "atk-s0507a:2084": "471.",
  "atk-s0507a:2085": "“Atthi me ettha nikkhittaṃ, anakkhātañca taṃ mayā;",
  "atk-s0507a:2086": "Cattāri satasahassāni, pallaṅkassa ca heṭṭhato.",
  "atk-s0507a:2087": "472.",
  "atk-s0507a:2088": "“Tato me dānaṃ dadatu, tassā ca hotu jīvikā;",
  "atk-s0507a:2089": "Dānaṃ datvā ca me mātā, dakkhiṇaṃ anudicchatu;",
  "atk-s0507a:2090": "Tadāhaṃ sukhitā hessaṃ, sabbakāmasamiddhinī”ti. –",
  "atk-s0507a:2091": "Imāhi chahi gāthāhi attanā katakammañceva puna tena attano kātabbaṃ atthañca ācikkhi.",
  "atk-s0507a:2092_0": "467. Tattha anāvaṭesu titthesūti kenaci anivāritesu nadītaḷākādīnaṃ titthapadesesu,",
  "atk-s0507a:2092_1": "yattha manussā nhāyanti, udakakiccaṃ karonti, tādisesu ṭhānesu. Viciniṃ aḍḍhamāsakanti",
  "atk-s0507a:2092_2": "“manussehi ṭhapetvā vissaritaṃ apināmettha kiñci labheyya”nti lobhābhibhūtā aḍḍhamāsakamattampi",
  "atk-s0507a:2092_3": "viciniṃ gavesiṃ. Atha vā anāvaṭesu titthesūti upasaṅkamanena kenaci anivāritesu sattānaṃ",
  "atk-s0507a:2092_4": "payogāsayasuddhiyā kāraṇabhāvena titthabhūtesu samaṇabrāhmaṇesu vijjamānesu. Viciniṃ",
  "atk-s0507a:2092_5": "aḍḍhamāsakanti maccheramalapariyuṭṭhitacittā kassaci kiñci adentī aḍḍhamāsakampi",
  "atk-s0507a:2092_6": "visesena ciniṃ, na sañciniṃ puññaṃ. Tenāha “santesu deyyadhammesu, dīpaṃ nākāsimattano”ti.",
  "atk-s0507a:2093_0": "468. Tasitāti pipāsitā. Rittakāti kākapeyyā sandamānāpi nadī mama pāpakammena udakena",
  "atk-s0507a:2093_1": "rittā tucchā vālikamattā hutvā parivattati. Uṇhesūti uṇhasamayesu. Ātapo parivattatīti",
  "atk-s0507a:2093_2": "chāyāṭṭhānaṃ mayi upagatāya ātapo sampajjati.",
  "atk-s0507a:2094_0": "469-70. Aggivaṇṇoti samphassena aggisadiso. Tena vuttaṃ “ḍahanto upavāyatī”ti. Etañca,",
  "atk-s0507a:2094_1": "bhante, arahāmīti, bhanteti taṃ upāsakaṃ garukārena vadati. Bhante, etañca yathāvuttaṃ",
  "atk-s0507a:2094_2": "pipāsādidukkhaṃ, aññañca tato pāpakaṃ dāruṇaṃ dukkhaṃ anubhavituṃ arahāmi tajjassa",
  "atk-s0507a:2094_3": "pāpassa katattāti adhippāyo. Vajjesīti vadeyyāsi.",
  "atk-s0507a:2095_0": "471-72. Ettha nikkhittaṃ, anakkhātanti “ettakaṃ ettha nikkhitta”nti anācikkhitaṃ.",
  "atk-s0507a:2095_1": "Idāni tassa parimāṇaṃ ṭhapitaṭṭhānañca dassentī “cattāri satasahassāni, pallaṅkassa",
  "atk-s0507a:2095_2": "ca heṭṭhato”ti āha. Tattha pallaṅkassāti pubbe attano sayanapallaṅkassa. Tatoti nihitadhanato",
  "atk-s0507a:2095_3": "ekadesaṃ gahetvā mamaṃ uddissa dānaṃ detu. Tassāti mayhaṃ mātuyā.",
  "atk-s0507a:2096": "Evaṃ tāya petiyā vutte so upāsako tassā vacanaṃ sampaṭicchitvā tattha attano karaṇīyaṃ tīretvā hatthinipuraṃ gantvā tassā mātuyā tamatthaṃ ārocesi. Tamatthaṃ dassetuṃ –",
  "atk-s0507a:2097": "473.",
  "atk-s0507a:2098": "Sādhūti so paṭissutvā, gantvāna hatthiniṃ puraṃ;",
  "atk-s0507a:2099": "Avoca tassā mātaraṃ –",
  "atk-s0507a:2100": "“Dhītā ca te mayā diṭṭhā, duggatā yamalokikā;",
  "atk-s0507a:2101": "Pāpakammaṃ karitvāna, petalokaṃ ito gatā.",
  "atk-s0507a:2102": "474.",
  "atk-s0507a:2103": "“Sā maṃ tattha samādapesi, vajjesi mayha mātaraṃ;",
  "atk-s0507a:2104": "‘Dhītā ca te mayā diṭṭhā, duggatā yamalokikā;",
  "atk-s0507a:2105": "Pāpakammaṃ karitvāna, petalokaṃ ito gatā.",
  "atk-s0507a:2106": "475.",
  "atk-s0507a:2107": "“‘Atthi ca me ettha nikkhittaṃ, anakkhātañca taṃ mayā;",
  "atk-s0507a:2108": "Cattāri satasahassāni, pallaṅkassa ca heṭṭhato.",
  "atk-s0507a:2109": "476.",
  "atk-s0507a:2110": "“‘Tato me dānaṃ dadatu, tassā ca hotu jīvikā;",
  "atk-s0507a:2111": "Dānaṃ datvā ca me mātā, dakkhiṇaṃ anudicchatu;",
  "atk-s0507a:2112": "Tadāhaṃ sukhitā hessaṃ, sabbakāmasamiddhinī’.",
  "atk-s0507a:2113": "477.",
  "atk-s0507a:2114": "“Tato hi sā dānamadā, tassā dakkhiṇamādisī;",
  "atk-s0507a:2115": "Petī ca sukhitā āsi, tassā cāsi sujīvikā”ti. –",
  "atk-s0507a:2116": "Saṅgītikārā āhaṃsu. Tā suviññeyyāva.",
  "atk-s0507a:2117_0": "Taṃ sutvā tassā mātā bhikkhusaṅghassa dānaṃ datvā tassā ādisi. Tena sā paṭiladdhūpakaraṇasampattiyaṃ",
  "atk-s0507a:2117_1": "ṭhitā mātu attānaṃ dassetvā taṃ kāraṇaṃ ācikkhi, mātā bhikkhūnaṃ ārocesi, bhikkhū",
  "atk-s0507a:2117_2": "taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya",
  "atk-s0507a:2117_3": "dhammaṃ desesi. Sā desanā mahājanassa sātthikā ahosīti.",
  "atk-s0507a:2118": "Seriṇīpetivatthuvaṇṇanā niṭṭhitā.",
  "atk-s0507a:2119": "7. Migaluddakapetavatthuvaṇṇanā",
  "atk-s0507a:2120_0": "Naranāripurakkhato yuvāti idaṃ bhagavati veḷuvane viharante migaluddakapetaṃ ārabbha",
  "atk-s0507a:2120_1": "vuttaṃ. Rājagahe kira aññataro luddako rattindivaṃ mige vadhitvā jīvikaṃ kappesi.",
  "atk-s0507a:2120_2": "Tasseko upāsako mitto ahosi, so taṃ sabbakālaṃ pāpato nivattetuṃ asakkonto “ehi,",
  "atk-s0507a:2120_3": "samma, rattiyaṃ pāṇātipātā viramāhī”ti rattiyaṃ puññe samādapesi. So rattiyaṃ viramitvā",
  "atk-s0507a:2120_4": "divā eva pāṇātipātaṃ karoti.",
  "atk-s0507a:2121_0": "So aparena samayena kālaṃ katvā rājagahasamīpe vemānikapeto hutvā nibbatto, divasabhāgaṃ",
  "atk-s0507a:2121_1": "mahādukkhaṃ anubhavitvā rattiyaṃ pañcahi kāmaguṇehi samappitā samaṅgībhūto paricāresi.",
  "atk-s0507a:2121_2": "Taṃ disvā āyasmā nārado –",
  "atk-s0507a:2122": "478.",
  "atk-s0507a:2123": "“Naranāripurakkhato yuvā, rajanīyehi kāmaguṇehi sobhasi;",
  "atk-s0507a:2124": "Divasaṃ anubhosi kāraṇaṃ, kimakāsi purimāya jātiyā”ti. –",
  "atk-s0507a:2125_0": "Imāya gāthāya paṭipucchi. Tattha naranāripurakkhatoti paricārakabhūtehi devaputtehi",
  "atk-s0507a:2125_1": "devadhītāhi ca purakkhato payirupāsito. Yuvāti taruṇo. Rajanīyehīti kamanīyehi rāguppattihetubhūtehi.",
  "atk-s0507a:2125_2": "Kāmaguṇehīti kāmakoṭṭhāsehi. Sobhasīti samaṅgibhāvena virocasi rattiyanti adhippāyo.",
  "atk-s0507a:2125_3": "Tenāha “divasaṃ anubhosi kāraṇa”nti, divasabhāge pana nānappakāraṃ kāraṇaṃ ghātanaṃ",
  "atk-s0507a:2125_4": "paccanubhavasi. Rajanīti vā rattīsu. Yehīti nipātamattaṃ. Kimakāsi purimāya jātiyāti",
  "atk-s0507a:2125_5": "evaṃ sukhadukkhasaṃvattaniyaṃ kiṃ nāma kammaṃ ito purimāya jātiyā tvaṃ akattha, taṃ kathehīti attho.",
  "atk-s0507a:2126": "Taṃ sutvā peto therassa attanā katakammaṃ ācikkhanto –",
  "atk-s0507a:2127": "479.",
  "atk-s0507a:2128": "“Ahaṃ rājagahe ramme, ramaṇīye giribbaje;",
  "atk-s0507a:2129": "Migaluddo pure āsiṃ, lohitapāṇi dāruṇo.",
  "atk-s0507a:2130": "480.",
  "atk-s0507a:2131": "“Avirodhakaresu pāṇisu, puthusattesu paduṭṭhamānaso;",
  "atk-s0507a:2132": "Vicariṃ atidāruṇo sadā, parahiṃsāya rato asaññato.",
  "atk-s0507a:2133": "481.",
  "atk-s0507a:2134": "“Tassa me sahāyo suhadayo, saddho āsi upāsako;",
  "atk-s0507a:2135": "Sopi maṃ anukampanto, nivāresi punappunaṃ.",
  "atk-s0507a:2136": "482.",
  "atk-s0507a:2137": "“‘Mākāsi pāpakaṃ kammaṃ, mā tāta duggatiṃ agā;",
  "atk-s0507a:2138": "Sace icchasi pecca sukhaṃ, virama pāṇavadhā asaṃyamā.",
  "atk-s0507a:2139": "483.",
  "atk-s0507a:2140": "“Tassāhaṃ vacanaṃ sutvā, sukhakāmassa hitānukampino;",
  "atk-s0507a:2141": "Nākāsiṃ sakalānusāsaniṃ, cirapāpābhirato abuddhimā.",
  "atk-s0507a:2142": "484.",
  "atk-s0507a:2143": "“So maṃ puna bhūrisumedhaso, anukampāya saṃyame nivesayi;",
  "atk-s0507a:2144": "Sace divā hanasi pāṇino, atha te rattiṃ bhavatu saṃyamo.",
  "atk-s0507a:2145": "485.",
  "atk-s0507a:2146": "“Svāhaṃ divā hanitvā pāṇino, virato rattimahosi saññato;",
  "atk-s0507a:2147": "Rattāhaṃ paricāremi, divā khajjāmi duggato.",
  "atk-s0507a:2148": "486.",
  "atk-s0507a:2149": "“Tassa kammassa kusalassa, anubhomi rattiṃ amānusiṃ;",
  "atk-s0507a:2150": "Divā paṭihatāva kukkurā, upadhāvanti samantā khādituṃ.",
  "atk-s0507a:2151": "487.",
  "atk-s0507a:2152": "“Ye ca te satatānuyogino, dhuvaṃ payuttā sugatassa sāsane;",
  "atk-s0507a:2153": "Maññāmi te amatameva kevalaṃ, adhigacchanti padaṃ asaṅkhata”nti. –",
  "atk-s0507a:2154": "Imā gāthā abhāsi.",
  "atk-s0507a:2155_0": "479-80. Tattha luddoti dāruṇo. Lohitapāṇīti abhiṇhaṃ pāṇaghātena lohitamakkhitapāṇī.",
  "atk-s0507a:2155_1": "Dāruṇoti kharo, sattānaṃ hiṃsanakoti attho. Avirodhakaresūti kenaci virodhaṃ akarontesu migasakuṇādīsu.",
  "atk-s0507a:2156": "482-83. Asaṃyamāti asaṃvarā dussīlyā. Sakalānusāsaninti sabbaṃ anusāsaniṃ, sabbakālaṃ pāṇātipātato paṭiviratinti attho. Cirapāpābhiratoti cirakālaṃ pāpe abhirato.",
  "atk-s0507a:2157_0": "484. Saṃyameti sucarite. Nivesayīhi nivesesi. Sace divā hanasi pāṇino, atha te rattiṃ",
  "atk-s0507a:2157_1": "bhavatu saṃyamoti nivesitākāradassanaṃ. So kira sallapāsasajjanādinā rattiyampi pāṇavadhaṃ anuyutto ahosi.",
  "atk-s0507a:2158_0": "485. Divā khajjāmi duggatoti idāni duggatiṃ gato mahādukkhappatto divasabhāge khādiyāmi.",
  "atk-s0507a:2158_1": "Tassa kira divā sunakhehi migānaṃ khādāpitattā kammasarikkhakaṃ phalaṃ hoti, divasabhāge",
  "atk-s0507a:2158_2": "mahantā sunakhā upadhāvitvā aṭṭhisaṅghātamattāvasesaṃ sarīraṃ karonti. Rattiyā pana",
  "atk-s0507a:2158_3": "upagatāya taṃ pākatikameva hoti, dibbasampattiṃ anubhavati. Tena vuttaṃ –",
  "atk-s0507a:2159": "486.",
  "atk-s0507a:2160": "“Tassa kammassa kusalassa, anubhomi rattiṃ amānusiṃ;",
  "atk-s0507a:2161": "Divā paṭihatāva kukkurā, upadhāvanti samantā khāditu”nti.",
  "atk-s0507a:2162_0": "Tattha paṭihatāti paṭihatacittā baddhāghātā viya hutvā. Samantā khāditunti mama sarīraṃ",
  "atk-s0507a:2162_1": "samantato khādituṃ upadhāvanti. Idañca nesaṃ ativiya attano bhayāvahaṃ upagamanakālaṃ",
  "atk-s0507a:2162_2": "gahetvā vuttaṃ. Te pana upadhāvitvā aṭṭhimattāvasesaṃ sarīraṃ katvā gacchanti.",
  "atk-s0507a:2163_0": "487. Ye ca te satatānuyoginoti osānagāthāya ayaṃ saṅkhepattho – ahampi nāma rattiyaṃ",
  "atk-s0507a:2163_1": "pāṇavadhamattato virato evarūpaṃ sampattiṃ anubhavāmi. Ye pana te purisā sugatassa",
  "atk-s0507a:2163_2": "buddhassa bhagavato sāsane adhisīlādike dhuvaṃ payuttā daḷhaṃ payuttā satataṃ sabbakālaṃ",
  "atk-s0507a:2163_3": "anuyogavantā, te puññavanto kevalaṃ lokiyasukhena asammissaṃ “asaṅkhataṃ pada”nti",
  "atk-s0507a:2163_4": "laddhanāmaṃ amatameva adhigacchanti maññe, natthi tesaṃ tadadhigame koci vibandhoti.",
  "atk-s0507a:2164": "Evaṃ tena petena vutte thero taṃ pavattiṃ satthu ārocesi. Satthā tamatthaṃ aṭṭhuppattiṃ katvā sampattaparisāya dhammaṃ desesi. Sabbampi vuttanayameva.",
  "atk-s0507a:2165": "Migaluddakapetavatthuvaṇṇanā niṭṭhitā.",
  "atk-s0507a:2166": "8. Dutiyamigaluddakapetavatthuvaṇṇanā",
  "atk-s0507a:2167_0": "Kūṭāgāre ca pāsādeti idaṃ bhagavati veḷuvane viharante aparaṃ migaluddakapetaṃ ārabbha",
  "atk-s0507a:2167_1": "vuttaṃ. Rājagahe kira aññataro māgaviko māṇavo vibhavasampannopi samāno bhogasukhaṃ",
  "atk-s0507a:2167_2": "pahāya rattindivaṃ mige hananto vicarati. Tassa sahāyabhūto eko upāsako anuddayaṃ",
  "atk-s0507a:2167_3": "paṭicca – “sādhu, samma, pāṇātipātato viramāhi, mā te ahosi dīgharattaṃ ahitāya dukkhāyā”ti",
  "atk-s0507a:2167_4": "ovādaṃ adāsi. So taṃ anādiyi. Atha so upāsako aññataraṃ attano manobhāvanīyaṃ khīṇāsavattheraṃ",
  "atk-s0507a:2167_5": "yāci – “sādhu, bhante, asukapurisassa tathā dhammaṃ desetha, yathā so pāṇātipātato virameyyā”ti.",
  "atk-s0507a:2168_0": "Athekadivasaṃ so thero rājagahe piṇḍāya caranto tassa gehadvāre aṭṭhāsi. Taṃ disvā",
  "atk-s0507a:2168_1": "so māgaviko sañjātabahumāno paccuggantvā gehaṃ pavesetvā āsanaṃ paññāpetvā adāsi.",
  "atk-s0507a:2168_2": "Nisīdi thero paññatte āsane, sopi theraṃ upasaṅkamitvā nisīdi. Tassa thero pāṇātipāte",
  "atk-s0507a:2168_3": "ādīnavaṃ, tato viratiyā ānisaṃsañca pakāsesi. So taṃ sutvāpi tato viramituṃ na icchi.",
  "atk-s0507a:2168_4": "Atha naṃ thero āha – “sace, tvaṃ āvuso, sabbena sabbaṃ viramituṃ na sakkosi, rattimpi",
  "atk-s0507a:2168_5": "tāva viramassū”ti, so “sādhu, bhante, viramāmi ratti”nti tato virami. Sesaṃ anantaravatthusadisaṃ. Gāthāsu pana –",
  "atk-s0507a:2169": "488.",
  "atk-s0507a:2170": "“Kūṭāgāre ca pāsāde, pallaṅke gonakatthate;",
  "atk-s0507a:2171": "Pañcaṅgikena turiyena, ramasi suppavādite.",
  "atk-s0507a:2172": "489.",
  "atk-s0507a:2173": "“Tato ratyā vivasāne, sūriyuggamanaṃ pati;",
  "atk-s0507a:2174": "Apaviddho susānasmiṃ, bahudukkhaṃ nigacchasi.",
  "atk-s0507a:2175": "490.",
  "atk-s0507a:2176": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:2177": "Kissakammavipākena, idaṃ dukkhaṃ nigacchasī”ti. –",
  "atk-s0507a:2178": "Tīhi gāthāhi nāradatthero naṃ paṭipucchi. Athassa peto –",
  "atk-s0507a:2179": "491.",
  "atk-s0507a:2180": "“Ahaṃ rājagahe ramme, ramaṇīye giribbaje;",
  "atk-s0507a:2181": "Migaluddo pure āsiṃ, luddo cāsimasaññato.",
  "atk-s0507a:2182": "492.",
  "atk-s0507a:2183": "“Tassa me sahāyo suhadayo, saddho āsi upāsako;",
  "atk-s0507a:2184": "Tassa kulūpako bhikkhu, āsi gotamasāvako;",
  "atk-s0507a:2185": "Sopi maṃ anukampanto, nivāresi punappunaṃ.",
  "atk-s0507a:2186": "493.",
  "atk-s0507a:2187": "“‘Mākāsi pāpakaṃ kammaṃ, mā tāta duggatiṃ agā;",
  "atk-s0507a:2188": "Sace icchasi pecca sukhaṃ, virama pāṇavadhā asaṃyamā’.",
  "atk-s0507a:2189": "494.",
  "atk-s0507a:2190": "“Tassāhaṃ vacanaṃ sutvā, sukhakāmassa hitānukampino;",
  "atk-s0507a:2191": "Nākāsiṃ sakalānusāsaniṃ, cirapāpābhirato abuddhimā.",
  "atk-s0507a:2192": "495.",
  "atk-s0507a:2193": "“So maṃ puna bhūrisumedhaso, anukampāya saṃyame nivesayi;",
  "atk-s0507a:2194": "‘Sace divā hanasi pāṇino, atha te rattiṃ bhavatu saṃyamo’.",
  "atk-s0507a:2195": "496.",
  "atk-s0507a:2196": "“Svāhaṃ divā hanitvā pāṇino, virato rattimahosi saññato;",
  "atk-s0507a:2197": "Rattāhaṃ paricāremi, divā khajjāmi duggato.",
  "atk-s0507a:2198": "497.",
  "atk-s0507a:2199": "“Tassa kammassa kusalassa, anubhomi rattiṃ amānusiṃ;",
  "atk-s0507a:2200": "Divā paṭihatāva kukkurā, upadhāvanti samantā khādituṃ.",
  "atk-s0507a:2201": "498.",
  "atk-s0507a:2202": "“Ye ca te satatānuyogino, dhuvaṃ payuttā sugatassa sāsane;",
  "atk-s0507a:2203": "Maññāmi te amatameva kevalaṃ, adhigacchanti padaṃ asaṅkhata”nti. –",
  "atk-s0507a:2204": "Tamatthaṃ ācikkhi. Tāsaṃ attho heṭṭhā vuttanayova.",
  "atk-s0507a:2205": "Dutiyamigaluddakapetavatthuvaṇṇanā niṭṭhitā.",
  "atk-s0507a:2206": "9. Kūṭavinicchayikapetavatthuvaṇṇanā",
  "atk-s0507a:2207_0": "Mālī kiriṭī kāyūrīti idaṃ satthari veḷuvane viharante kūṭavinicchayikapetaṃ ārabbha",
  "atk-s0507a:2207_1": "vuttaṃ. Tadā bimbisāro rājā māsassa chasu divasesu uposathaṃ upavasati, taṃ anuvattantā",
  "atk-s0507a:2207_2": "bahū manussā uposathaṃ upavasanti. Rājā attano santikaṃ āgatāgate manusse pucchati",
  "atk-s0507a:2207_3": "– “kiṃ tumhehi uposatho upavuttho, udāhu na upavuttho”ti? Tatreko adhikaraṇe niyuttakapuriso",
  "atk-s0507a:2207_4": "pisuṇavāco nekatiko lañjagāhako “na upavutthomhī”ti vattuṃ asahanto “upavutthomhi,",
  "atk-s0507a:2207_5": "devā”ti āha. Atha naṃ rājasamīpato nikkhantaṃ sahāyo āha – “kiṃ, samma, ajja tayā",
  "atk-s0507a:2207_6": "upavuttho”ti? “Bhayenāhaṃ, samma, rañño sammukhā evaṃ avocaṃ, nāhaṃ uposathiko”ti.",
  "atk-s0507a:2208_0": "Atha naṃ sahāyo āha – “yadi evaṃ upaḍḍhuposathopi tāva te ajja hotu, uposathaṅgāni",
  "atk-s0507a:2208_1": "samādiyāhī”ti. So tassa vacanaṃ “sādhū”ti sampaṭicchitvā gehaṃ gantvā abhutvāva mukhaṃ",
  "atk-s0507a:2208_2": "vikkhāletvā uposathaṃ adhiṭṭhāya rattiyaṃ vāsūpagato rittāsayasambhūtena balavavātahetukena",
  "atk-s0507a:2208_3": "sūlena upacchinnāyusaṅkhāro cutianantaraṃ pabbatakucchiyaṃ vemānikapeto hutvā nibbatti.",
  "atk-s0507a:2208_4": "So hi ekarattiṃ uposatharakkhaṇamattena vimānaṃ paṭilabhi dasakaññāsahassaparivāraṃ",
  "atk-s0507a:2208_5": "mahatiñca dibbasampattiṃ. Kūṭavinicchayikatāya pana pesuṇikatāya ca attano piṭṭhimaṃsāni",
  "atk-s0507a:2208_6": "sayameva okkantitvā khādati. Taṃ āyasmā nārado gijjakūṭato otaranto disvā –",
  "atk-s0507a:2209": "499.",
  "atk-s0507a:2210": "“Mālī kiriṭī kāyūrī, gattā te candanussadā;",
  "atk-s0507a:2211": "Pasannamukhavaṇṇosi, sūriyavaṇṇova sobhasi.",
  "atk-s0507a:2212": "500.",
  "atk-s0507a:2213": "“Amānusā pārisajjā, ye teme paricārakā;",
  "atk-s0507a:2214": "Dasa kaññāsahassāni, yā temā paricārikā;",
  "atk-s0507a:2215": "Tā kambukāyūradharā, kañcanāveḷabhūsitā.",
  "atk-s0507a:2216": "501.",
  "atk-s0507a:2217": "“Mahānubhāvosi tuvaṃ, lomahaṃsanarūpavā;",
  "atk-s0507a:2218": "Piṭṭhimaṃsāni attano, sāmaṃ ukkacca khādasi.",
  "atk-s0507a:2219": "502.",
  "atk-s0507a:2220": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:2221": "Kissakammavipākena, piṭṭhimaṃsāni attano;",
  "atk-s0507a:2222": "Sāmaṃ ukkacca khādasīti.",
  "atk-s0507a:2223": "503.",
  "atk-s0507a:2224": "“Attanohaṃ anatthāya, jīvaloke acārisaṃ;",
  "atk-s0507a:2225": "Pesuññamusāvādena, nikativañcanāya ca.",
  "atk-s0507a:2226": "504.",
  "atk-s0507a:2227": "“Tatthāhaṃ parisaṃ gantvā, saccakāle upaṭṭhite;",
  "atk-s0507a:2228": "Atthaṃ dhammaṃ nirākatvā, adhammamanuvattisaṃ.",
  "atk-s0507a:2229": "505.",
  "atk-s0507a:2230": "“Evaṃ so khādatattānaṃ, yo hoti piṭṭhimaṃsiko;",
  "atk-s0507a:2231": "Yathāhaṃ ajja khādāmi, piṭṭhimaṃsāni attano.",
  "atk-s0507a:2232": "506.",
  "atk-s0507a:2233": "“Tayidaṃ tayā nārada sāmaṃ diṭṭhaṃ, anukampakā ye kusalā vadeyyuṃ;",
  "atk-s0507a:2234": "Mā pesuṇaṃ mā ca musā abhāṇi, mā khosi piṭṭhimaṃsiko tuva”nti. –",
  "atk-s0507a:2235": "Thero catūhi gāthāhi pucchi, sopi tassa catūhi gāthāhi etamatthaṃ vissajjesi.",
  "atk-s0507a:2236_0": "499. Tattha mālīti māladhārī, dibbapupphehi paṭimaṇḍitoti adhippāyo. Kiriṭīti veṭhitasīso.",
  "atk-s0507a:2236_1": "Kāyūrīti keyūravā, bāhālaṅkārapaṭimaṇḍitoti attho. Gattāti sarīrāvayavā. Candanussadāti",
  "atk-s0507a:2236_2": "candanasārānulittā. Sūriyavaṇṇova sobhasīti bālasūriyasadisavaṇṇo eva hutvā virocasi.",
  "atk-s0507a:2236_3": "“Araṇavaṇṇī pabhāsasī”tipi pāḷi, araṇanti araṇiyehi devehi sadisavaṇṇo ariyāvakāsoti attho.",
  "atk-s0507a:2237_0": "500. Pārisajjāti parisapariyāpannā, upaṭṭhākāti attho. Tuvanti tvaṃ. Lomahaṃsanarūpavāti",
  "atk-s0507a:2237_1": "passantānaṃ lomahaṃsajananarūpayutto. Mahānubhāvatāsamaṅgitāya hetaṃ vuttaṃ. Ukkaccāti",
  "atk-s0507a:2237_2": "ukkantitvā, chinditvāti attho.",
  "atk-s0507a:2238": "503. Acārisanti acariṃ paṭipajjiṃ. Pesuññamusāvādenāti pesuññena ceva musāvādena ca. Nikativañcanāya cāti nikatiyā vañcanāya ca patirūpadassanena paresaṃ vikārena vañcanāya ca.",
  "atk-s0507a:2239_0": "504. Saccakāleti saccaṃ vattuṃ yuttakāle. Atthanti diṭṭhadhammikādibhedaṃ hitaṃ.",
  "atk-s0507a:2239_1": "Dhammanti kāraṇaṃ ñāyaṃ. Nirākatvāti chaḍḍetvā pahāya. Soti yo pesuññādiṃ ācarati,",
  "atk-s0507a:2239_2": "so satto. Sesaṃ sabbaṃ heṭṭhā vuttanayameva.",
  "atk-s0507a:2240": "Kūṭavinicchayikapetavatthuvaṇṇanā niṭṭhitā.",
  "atk-s0507a:2241": "10. Dhātuvivaṇṇapetavatthuvaṇṇanā",
  "atk-s0507a:2242_0": "Antalikkhasmiṃ tiṭṭhantoti idaṃ dhātuvivaṇṇapetavatthu. Bhagavati kusinārāyaṃ upavattane",
  "atk-s0507a:2242_1": "mallānaṃ sālavane yamakasālānamantare parinibbute dhātuvibhāge ca kate rājā ajātasattu",
  "atk-s0507a:2242_2": "attanā laddhadhātubhāgaṃ gahetvā satta vassāni satta ca māse satta ca divase buddhaguṇe",
  "atk-s0507a:2242_3": "anussaranto uḷārapūjaṃ pavattesi. Tattha asaṅkheyyā appameyyā manussā cittāni pasādetvā",
  "atk-s0507a:2242_4": "saggūpagā ahesuṃ, chaḷāsītimattāni pana purisasahassāni cirakālabhāvitena assaddhiyena",
  "atk-s0507a:2242_5": "micchādassanena ca vipallatthacittā pasādanīyepi ṭhāne attano cittāni padosetvā petesu",
  "atk-s0507a:2242_6": "uppajjiṃsu. Tasmiṃyeva rājagahe aññatarassa vibhavasampannassa kuṭumbikassa bhariyā",
  "atk-s0507a:2242_7": "dhītā suṇisā ca pasannacittā “dhātupūjaṃ karissāmā”ti gandhapupphādīni gahetvā dhātuṭṭhānaṃ",
  "atk-s0507a:2242_8": "gantuṃ āraddhā. So kuṭumbiko “kiṃ aṭṭhikānaṃ pūjanenā”ti tā paribhāsetvā dhātupūjaṃ",
  "atk-s0507a:2242_9": "vivaṇṇesi. Tāpi tassa vacanaṃ anādiyitvā tattha gantvā dhātupūjaṃ katvā gehaṃ āgatā",
  "atk-s0507a:2242_10": "tādisena rogena abhibhūtā nacirasseva kālaṃ katvā devaloke nibbattiṃsu. So pana kodhena",
  "atk-s0507a:2242_11": "abhibhūto nacirasseva kālaṃ katvā tena pāpakammena petesu nibbatti.",
  "atk-s0507a:2243_0": "Athekadivasaṃ āyasmā mahākassapo sattesu anukampāya tathārūpaṃ iddhābhisaṅkhāraṃ",
  "atk-s0507a:2243_1": "abhisaṅkhāsi, yathā manussā te pete tā ca devatāyo passanti. Tathā pana katvā cetiyaṅgaṇe",
  "atk-s0507a:2243_2": "ṭhito taṃ dhātuvivaṇṇakaṃ petaṃ tīhi gāthāhi pucchi. Tassa so peto byākāsi –",
  "atk-s0507a:2244": "507.",
  "atk-s0507a:2245": "“Antalikkhasmiṃ tiṭṭhanto, duggandho pūti vāyasi;",
  "atk-s0507a:2246": "Mukhañca te kimayo pūtigandhaṃ, khādanti kiṃ kammamakāsi pubbe.",
  "atk-s0507a:2247": "508.",
  "atk-s0507a:2248": "“Tato satthaṃ gahetvāna, okkantanti punappunaṃ;",
  "atk-s0507a:2249": "Khārena paripphositvā, okkantanti punappunaṃ.",
  "atk-s0507a:2250": "509.",
  "atk-s0507a:2251": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:2252": "Kissakammavipākena, idaṃ dukkhaṃ nigacchasī”ti.",
  "atk-s0507a:2253": "510.",
  "atk-s0507a:2254": "“Ahaṃ rājagahe ramme, ramaṇīye giribbaje;",
  "atk-s0507a:2255": "Issaro dhanadhaññassa, supahūtassa mārisa.",
  "atk-s0507a:2256": "511.",
  "atk-s0507a:2257": "“Tassāyaṃ me bhariyā ca, dhītā ca suṇisā ca me;",
  "atk-s0507a:2258": "Tā mālaṃ uppalañcāpi, paccagghañca vilepanaṃ;",
  "atk-s0507a:2259": "Thūpaṃ harantiyo vāresiṃ, taṃ pāpaṃ pakataṃ mayā.",
  "atk-s0507a:2260": "512.",
  "atk-s0507a:2261": "“Chaḷāsītisahassāni, mayaṃ paccattavedanā;",
  "atk-s0507a:2262": "Thūpapūjaṃ vivaṇṇetvā, paccāma niraye bhusaṃ.",
  "atk-s0507a:2263": "513.",
  "atk-s0507a:2264": "“Ye ca kho thūpapūjāya, vattante arahato mahe;",
  "atk-s0507a:2265": "Ādīnavaṃ pakāsenti, vivecayetha ne tato.",
  "atk-s0507a:2266": "514.",
  "atk-s0507a:2267": "“Imā ca passa ayantiyo, māladhārī alaṅkatā;",
  "atk-s0507a:2268": "Mālāvipākaṃnubhontiyo, samiddhā ca tā yasassiniyo.",
  "atk-s0507a:2269": "515.",
  "atk-s0507a:2270": "“Tañca disvāna accheraṃ, abbhutaṃ lomahaṃsanaṃ;",
  "atk-s0507a:2271": "Namo karonti sappaññā, vandanti taṃ mahāmuniṃ.",
  "atk-s0507a:2272": "516.",
  "atk-s0507a:2273": "“Sohaṃ nūna ito gantvā, yoniṃ laddhāna mānusiṃ;",
  "atk-s0507a:2274": "Thūpapūjaṃ karissāmi, appamatto punappuna”nti.",
  "atk-s0507a:2275_0": "507-8. Tattha duggandhoti aniṭṭhagandho, kuṇapagandhagandhīti attho. Tenāha “pūti",
  "atk-s0507a:2275_1": "vāyasī”ti. Tatoti duggandhavāyanato kimīhi khāyitabbato ca upari. Sattaṃ gahetvāna,",
  "atk-s0507a:2275_2": "okkantanti punappunanti kammasañcoditā sattā nisitadhāraṃ satthaṃ gahetvā punappunaṃ",
  "atk-s0507a:2275_3": "taṃ vaṇamukhaṃ avakantanti. Khārena paripphositvā, okkantanti punappunanti avakantitaṭṭhāne",
  "atk-s0507a:2275_4": "khārodakena āsiñcitvā punappunampi avakantanti.",
  "atk-s0507a:2276": "510. Issaro dhanadhaññassa, supahūtassāti ativiya pahūtassa dhanassa dhaññassa ca issaro sāmī, aḍḍho mahaddhanoti attho.",
  "atk-s0507a:2277_0": "511. Tassāyaṃ me bhariyā ca, dhītā ca suṇisā cāti tassa mayhaṃ ayaṃ purimattabhāve",
  "atk-s0507a:2277_1": "bhariyā, ayaṃ dhītā, ayaṃ suṇisā. Tā devabhūtā ākāse ṭhitāti dassento vadati. Paccagghanti",
  "atk-s0507a:2277_2": "abhinavaṃ. Thūpaṃ harantiyo vāresinti thūpaṃ pūjetuṃ upanentiyo dhātuṃ vivaṇṇento",
  "atk-s0507a:2277_3": "paṭikkhipiṃ. Taṃ pāpaṃ pakataṃ mayāti taṃ dhātuvivaṇṇanapāpaṃ kataṃ samācaritaṃ mayāti",
  "atk-s0507a:2277_4": "vippaṭisārappatto vadati.",
  "atk-s0507a:2278_0": "512. Chaḷāsītisahassānīti chasahassādhikā asītisahassamattā. Mayanti te pete attanā",
  "atk-s0507a:2278_1": "saddhiṃ saṅgahetvā vadati. Paccattavedanāti visuṃ visuṃ anubhuyyamānadukkhavedanā.",
  "atk-s0507a:2278_2": "Nirayeti baladukkhatāya pettivisayaṃ nirayasadisaṃ katvā āha.",
  "atk-s0507a:2279_0": "513. Ye ca kho thūpapūjāya, vattante arahato maheti arahato sammāsambuddhassa thūpaṃ",
  "atk-s0507a:2279_1": "uddissa pūjāmahe pavattamāne ahaṃ viya ye thūpapūjāya ādīnavaṃ dosaṃ pakāsenti. Te",
  "atk-s0507a:2279_2": "puggale tato puññato vivecayetha vivecāpayetha, paribāhire janayethāti aññāpadesena",
  "atk-s0507a:2279_3": "attano mahājāniyataṃ vibhāveti.",
  "atk-s0507a:2280": "514. Āyantiyoti ākāsena āgacchantiyo. Mālāvipākanti thūpe katamālāpūjāya vipākaṃ phalaṃ. Samiddhāti dibbasampattiyā samiddhā. Tā yasassiniyoti tā parivāravantiyo.",
  "atk-s0507a:2281_0": "515. Tañca disvānāti tassa atiparittassa pūjāpuññassa acchariyaṃ abbhutaṃ lomahaṃsanaṃ",
  "atk-s0507a:2281_1": "atiuḷāraṃ vipākavisesaṃ disvā. Namo karonti sappaññā, vandanti taṃ mahāmuninti, bhante",
  "atk-s0507a:2281_2": "kassapa, imā itthiyo taṃ uttamapuññakkhettabhūtaṃ vandanti abhivādenti, namo karonti",
  "atk-s0507a:2281_3": "namakkārañca karontīti attho.",
  "atk-s0507a:2282": "516. Atha so peto saṃviggamānaso saṃvegānurūpaṃ āyatiṃ attanā kātabbaṃ dassento “sohaṃ nūnā”ti gāthamāha. Taṃ uttānatthameva.",
  "atk-s0507a:2283": "Evaṃ petena vutto mahākassapo taṃ aṭṭhuppattiṃ katvā sampattaparisāya dhammaṃ desesi.",
  "atk-s0507a:2284": "Dhātuvivaṇṇapetavatthuvaṇṇanā niṭṭhitā.",
  "atk-s0507a:2285": "Iti khuddaka-aṭṭhakathāya petavatthusmiṃ",
  "atk-s0507a:2286": "Dasavatthupaṭimaṇḍitassa",
  "atk-s0507a:2287": "Tatiyassa cūḷavaggassa atthasaṃvaṇṇanā niṭṭhitā.",
  "atk-s0507a:2288": "4. Mahāvaggo",
  "atk-s0507a:2289": "1. Ambasakkarapetavatthuvaṇṇanā",
  "atk-s0507a:2290_0": "Vesālī nāma nagaratthi vajjīnanti idaṃ ambasakkarapetavatthu. Tassa kā uppatti? Bhagavati",
  "atk-s0507a:2290_1": "jetavane viharante ambasakkaro nāma licchavirājā micchādiṭṭhiko natthikavādo vesāliyaṃ",
  "atk-s0507a:2290_2": "rajjaṃ kāresi. Tena ca samayena vesālinagare aññatarassa vāṇijassa āpaṇasamīpe cikkhallaṃ",
  "atk-s0507a:2290_3": "hoti, tattha bahū janā uppatitvā atikkamantā kilamanti, keci kaddamena limpanti.",
  "atk-s0507a:2290_4": "Taṃ disvā so vāṇijo “mā ime manussā kalalaṃ akkamiṃsū”ti apagataduggandhaṃ saṅkhavaṇṇapaṭibhāgaṃ",
  "atk-s0507a:2290_5": "gosīsaṭṭhiṃ āharāpetvā nikkhipāpesi. Pakatiyā ca sīlavā ahosi akkodhano saṇhavāco,",
  "atk-s0507a:2290_6": "paresañca yathābhūtaṃ guṇaṃ kitteti.",
  "atk-s0507a:2291_0": "So ekasmiṃ divase attano sahāyassa nhāyantassa pamādena anolokentassa nivāsanavatthaṃ",
  "atk-s0507a:2291_1": "kīḷādhippāyena apanidhāya taṃ dukkhāpetvā adāsi. Bhāgineyyo panassa corikāya paragehato",
  "atk-s0507a:2291_2": "bhaṇḍaṃ āharitvā tasseva āpaṇe nikkhipi. Bhaṇḍasāmikā vīmaṃsantā bhaṇḍena saddhiṃ",
  "atk-s0507a:2291_3": "tassa bhāgineyyaṃ tañca rañño dassesuṃ. Rājā “imassa sīsaṃ chindatha, bhāgineyyaṃ",
  "atk-s0507a:2291_4": "panassa sūle āropethā”ti āṇāpesi. Rājapurisā tathā akaṃsu. So kālaṃ katvā bhummadevesu",
  "atk-s0507a:2291_5": "uppajji. So gosīsena setuno katattā setavaṇṇaṃ dibbaṃ manojavaṃ assājānīyaṃ paṭilabhi,",
  "atk-s0507a:2291_6": "guṇavantānaṃ vaṇṇakathanena tassa gattato dibbagandho vāyati, sāṭakassa pana apanihitattā",
  "atk-s0507a:2291_7": "naggo ahosi. So attanā pubbe katakammaṃ olokento tadanusārena attano bhāgineyyaṃ",
  "atk-s0507a:2291_8": "sūle āropitaṃ disvā karuṇāya codiyamāno manojavaṃ assaṃ abhiruhitvā aḍḍharattisamaye",
  "atk-s0507a:2291_9": "tassa sūlā ropitaṭṭhānaṃ gantvā avidūre ṭhito “jīva, bho, jīvitameva seyyo”ti divase divase vadati.",
  "atk-s0507a:2292_0": "Tena ca samayena ambasakkaro rājā hatthikkhandhavaragato nagaraṃ padakkhiṇaṃ karonto",
  "atk-s0507a:2292_1": "aññatarasmiṃ gehe vātapānaṃ vivaritvā rājavibhūtiṃ passantiṃ ekaṃ itthiṃ disvā paṭibaddhacitto",
  "atk-s0507a:2292_2": "hutvā pacchāsane nisinnassa purisassa “imaṃ gharaṃ imañca itthiṃ upadhārehī”ti saññaṃ",
  "atk-s0507a:2292_3": "datvā anukkamena attano rājagehaṃ paviṭṭho taṃ purisaṃ pesesi – “gaccha, bhaṇe, tassā",
  "atk-s0507a:2292_4": "itthiyā sasāmikabhāvaṃ vā asāmikabhāvaṃ vā jānāhī”ti. So gantvā tassā sasāmikabhāvaṃ",
  "atk-s0507a:2292_5": "ñatvā rañño ārocesi. Rājā tassā itthiyā pariggahaṇūpāyaṃ cintento tassā sāmikaṃ pakkosāpetvā",
  "atk-s0507a:2292_6": "“ehi, bhaṇe, maṃ upaṭṭhāhī”ti āha. So anicchantopi “rājā attano vacanaṃ akaronte",
  "atk-s0507a:2292_7": "mayi rājadaṇḍaṃ kareyyā”ti bhayena rājupaṭṭhānaṃ sampaṭicchitvā divase divase rājupaṭṭhānaṃ",
  "atk-s0507a:2292_8": "gacchati. Rājāpi tassa bhattavetanaṃ dāpetvā katipayadivasātikkamena pātova upaṭṭhānaṃ",
  "atk-s0507a:2292_9": "āgataṃ evamāha – “gaccha, bhaṇe, amumhi ṭhāne ekā pokkharaṇī atthi, tato aruṇavaṇṇamattikaṃ",
  "atk-s0507a:2292_10": "rattuppalāni ca ānehi, sace ajjeva nāgaccheyyāsi, jīvitaṃ te natthī”ti. Tasmiñca",
  "atk-s0507a:2292_11": "gate dvārapālaṃ āha – “ajja anatthaṅgate eva sūriye sabbadvārāni thaketabbānī”ti.",
  "atk-s0507a:2293_0": "Sā ca pokkharaṇī vesāliyā tiyojanamatthake hoti, tathāpi so puriso maraṇabhayatajjito",
  "atk-s0507a:2293_1": "vātavegena pubbaṇheyeva taṃ pokkharaṇiṃ sampāpuṇi. “Sā ca pokkharaṇī amanussapariggahitā”ti",
  "atk-s0507a:2293_2": "pageva sutattā bhayena so “atthi nu kho ettha koci parissayo”ti samantato anupariyāyati.",
  "atk-s0507a:2293_3": "Taṃ disvā pokkharaṇipālako amanusso karuṇāyamānarūpo manussarūpena upasaṅkamitvā",
  "atk-s0507a:2293_4": "“kimatthaṃ, bho purisa, idhāgatosī”ti āha. So tassa taṃ pavattiṃ kathesi. So “yadi",
  "atk-s0507a:2293_5": "evaṃ yāvadatthaṃ gaṇhāhī”ti attano dibbarūpaṃ dassetvā antaradhāyi.",
  "atk-s0507a:2294_0": "So tattha aruṇavaṇṇamattikaṃ rattuppalāni ca gahetvā anatthaṅgateyeva sūriye nagaradvāraṃ",
  "atk-s0507a:2294_1": "sampāpuṇi. Taṃ disvā dvārapālo tassa viravantasseva dvāraṃ thakesi. So thakite dvāre",
  "atk-s0507a:2294_2": "pavesanaṃ alabhanto dvārasamīpe sūle āropitaṃ purisaṃ disvā “ete mayi anatthaṅgate",
  "atk-s0507a:2294_3": "eva sūriye āgate viravante evaṃ dvāraṃ thakesuṃ. ‘Ahaṃ kāleyeva āgato, mama dāso",
  "atk-s0507a:2294_4": "natthī’ti tayāpi ñātaṃ hotū”ti sakkhimakāsi. Taṃ sutvā so āha “ahaṃ sūle āvuto vajjho",
  "atk-s0507a:2294_5": "maraṇābhimukho, kathaṃ tava sakkhi homi. Eko panettha peto mahiddhiko mama samīpaṃ",
  "atk-s0507a:2294_6": "āgamissati, taṃ sakkhiṃ karohī”ti. “Kathaṃ pana so mayā daṭṭhabbo”ti? Idheva tvaṃ",
  "atk-s0507a:2294_7": "tiṭṭha, “sayameva dakkhissasī”ti. So tattha ṭhito majjhimayāme taṃ petaṃ āgataṃ disvā",
  "atk-s0507a:2294_8": "sakkhiṃ akāsi. Vibhātāya ca rattiyā raññā “mama āṇā tayā atikkantā, tasmā rājadaṇḍaṃ",
  "atk-s0507a:2294_9": "te karissāmī”ti vutte, deva, mayā tava āṇā nātikkantā, anatthaṅgate eva sūriye ahaṃ",
  "atk-s0507a:2294_10": "idhāgatoti. Tattha ko te sakkhīti? So tassa sūlāvutassa purisassa santike āgacchantaṃ",
  "atk-s0507a:2294_11": "naggapetaṃ “sakkhī”ti niddisitvā “kathametaṃ amhehi saddhātabba”nti raññā vutte “ajja",
  "atk-s0507a:2294_12": "rattiyaṃ tumhehi saddhātabbaṃ purisaṃ mayā saddhiṃ pesethā”ti āha. Taṃ sutvā rājā",
  "atk-s0507a:2294_13": "sayameva tena saddhiṃ tattha gantvā ṭhito petena ca tatthāgantvā “jīva, bho, jīvitameva",
  "atk-s0507a:2294_14": "seyyo”ti vutte taṃ “seyyā nisajjā nayimassa atthī”tiādinā pañcahi gāthāhi paṭipucchi.",
  "atk-s0507a:2294_15": "Idāni ādito pana “vesāli nāma nagaratthi vajjīna”nti gāthā tāsaṃ sambandhadassanatthaṃ",
  "atk-s0507a:2294_16": "saṅgītikārehi ṭhapitā –",
  "atk-s0507a:2295": "517.",
  "atk-s0507a:2296": "“Vesālī nāma nagaratthi vajjīnaṃ, tattha ahu licchavi ambasakkaro;",
  "atk-s0507a:2297": "Disvāna petaṃ nagarassa bāhiraṃ, tattheva pucchittha taṃ kāraṇatthiko.",
  "atk-s0507a:2298": "518.",
  "atk-s0507a:2299": "“Seyyā nisajjā nayimassa atthi, abhikkamo natthi paṭikkamo ca;",
  "atk-s0507a:2300": "Asitapītakhāyitavatthabhogā, paricāraṇā sāpi imassa natthi.",
  "atk-s0507a:2301": "519.",
  "atk-s0507a:2302": "“Ye ñātakā diṭṭhasutā suhajjā, anukampakā yassa ahesuṃ pubbe;",
  "atk-s0507a:2303": "Daṭṭhumpi te dāni na taṃ labhanti, virājitato hi janena tena.",
  "atk-s0507a:2304": "520.",
  "atk-s0507a:2305": "“Na oggatattassa bhavanti mittā, jahanti mittā vikalaṃ viditvā;",
  "atk-s0507a:2306": "Atthañca disvā parivārayanti, bahū mittā uggatattassa honti.",
  "atk-s0507a:2307": "521.",
  "atk-s0507a:2308": "“Nihīnatto sabbabhogehi kiccho, sammakkhito samparibhinnagatto;",
  "atk-s0507a:2309": "Ussāvabindūva palimpamānā, ajja suve jīvitassūparodho.",
  "atk-s0507a:2310": "522.",
  "atk-s0507a:2311": "“Etādisaṃ uttamakicchappattaṃ,",
  "atk-s0507a:2312": "Uttāsitaṃ pucimandassa sūle;",
  "atk-s0507a:2313": "Atha tvaṃ kena vaṇṇena vadesi yakkha,",
  "atk-s0507a:2314": "‘Jīva bho jīvitameva seyyo”’ti.",
  "atk-s0507a:2315_0": "517. Tattha tatthāti tassaṃ vesāliyaṃ. Nagarassa bāhiranti nagarassa bahi bhavaṃ,",
  "atk-s0507a:2315_1": "vesālinagarassa bahi eva jātaṃ pavattaṃ sambandhaṃ. Tatthevāti yattha taṃ passi,",
  "atk-s0507a:2315_2": "tattheva ṭhāne. Tanti taṃ petaṃ. Kāraṇatthikoti “jīva, bho, jīvitameva seyyo”ti vuttaatthassa",
  "atk-s0507a:2315_3": "kāraṇena atthiko hutvā.",
  "atk-s0507a:2316_0": "518. Seyyā nisajjā nayimassa atthīti piṭṭhipasāraṇalakkhaṇā seyyā, pallaṅkābhujanalakkhaṇā",
  "atk-s0507a:2316_1": "nisajjā ca imassa sūle āropitapuggalassa natthi. Abhikkamo natthi paṭikkamo cāti",
  "atk-s0507a:2316_2": "abhikkamādilakkhaṇaṃ appamattakampi gamanaṃ imassa natthi. Paricārikā sāpīti yā asitapītakhāyitavatthaparibhogādilakkhaṇā",
  "atk-s0507a:2316_3": "indriyānaṃ paricāraṇā, sāpi imassa natthi. “Pariharaṇā sāpī”ti vā pāṭho, asitādiparibhogavasena",
  "atk-s0507a:2316_4": "indriyānaṃ pariharaṇā, sāpi imassa natthi vigatajīvitattāti attho. “Paricāraṇā sāpī”ti keci paṭhanti.",
  "atk-s0507a:2317_0": "519. Diṭṭhasutā suhajjā, anukampakā yassa ahesuṃ pubbeti sandiṭṭhasahāyā ceva adiṭṭhasahāyā",
  "atk-s0507a:2317_1": "ca yassa mittā anuddayāvanto ye assa imassa pubbe ahesuṃ. Daṭṭhumpīti passitumpi",
  "atk-s0507a:2317_2": "na labhanti, kuto saha vasitunti attho. Virājitattoti pariccattasabhāvo. Janena tenāti tena ñātiādijanena.",
  "atk-s0507a:2318_0": "520. Na oggatattassa bhavanti mittāti apagataviññāṇassa matassa mittā nāma na honti",
  "atk-s0507a:2318_1": "tassa mittehi kātabbakiccassa atikkantattā. Jahanti mittā vikalaṃ viditvāti mato",
  "atk-s0507a:2318_2": "tāva tiṭṭhatu, jīvantampi bhogavikalaṃ purisaṃ viditvā “na ito kiñci gayhūpaga”nti",
  "atk-s0507a:2318_3": "mittā pajahanti. Atthañca disvā parivārayantīti tassa pana santakaṃ atthaṃ dhanaṃ",
  "atk-s0507a:2318_4": "disvā piyavādino mukhullokikā hutvā taṃ parivārenti. Bahū mittā uggatattassa hontīti",
  "atk-s0507a:2318_5": "vibhavasampattiyā uggatasabhāvassa samiddhassa bahū anekā mittā honti, ayaṃ lokiyasabhāvoti attho.",
  "atk-s0507a:2319_0": "521. Nihīnatto sabbabhogehīti sabbehi upabhogaparibhogavatthūhi parihīnatto. Kicchoti",
  "atk-s0507a:2319_1": "dukkhito. Sammakkhitoti ruhirehi sammakkhitasarīro. Samparibhinnagattoti sūlena abbhantare",
  "atk-s0507a:2319_2": "vidālitagatto. Ussāvabindūva palimpamānoti tiṇagge limpamānaussāvabindusadiso. Ajja",
  "atk-s0507a:2319_3": "suveti ajja vā suve vā imassa nāma purisassa jīvitassa uparodho nirodho, tato uddhaṃ",
  "atk-s0507a:2319_4": "nappavattatīti attho.",
  "atk-s0507a:2320_0": "522. Uttāsitanti āvutaṃ āropitaṃ. Pucimandassa sūleti nimbarukkhassa daṇḍena katasūle.",
  "atk-s0507a:2320_1": "Kena vaṇṇenāti kena kāraṇena. Jīva, bho, jīvitameva seyyoti, bho purisa, jīva. Kasmā?",
  "atk-s0507a:2320_2": "Sūlaṃ āropitassāpi hi te idha jīvitameva ito cutassa jīvitato satabhāgena sahassabhāgena",
  "atk-s0507a:2320_3": "seyyo sundarataroti.",
  "atk-s0507a:2321": "Evaṃ tena raññā pucchito so peto attano adhippāyaṃ pakāsento –",
  "atk-s0507a:2322": "523.",
  "atk-s0507a:2323": "“Sālohito esa ahosi mayhaṃ, ahaṃ sarāmi purimāya jātiyā;",
  "atk-s0507a:2324": "Disvā ca me kāruññamahosi rāja, mā pāpadhammo nirayaṃ patāyaṃ.",
  "atk-s0507a:2325": "524.",
  "atk-s0507a:2326": "“Ito cuto licchavi esa poso, satthussadaṃ nirayaṃ ghorarūpaṃ;",
  "atk-s0507a:2327": "Upapajjati dukkaṭakammakārī, mahābhitāpaṃ kaṭukaṃ bhayānakaṃ.",
  "atk-s0507a:2328": "525.",
  "atk-s0507a:2329": "“Anekabhāgena guṇena seyyo, ayameva sūlo nirayena tena;",
  "atk-s0507a:2330": "Ekantadukkhaṃ kaṭukaṃ bhayānakaṃ, ekantatibbaṃ nirayaṃ patāyaṃ.",
  "atk-s0507a:2331": "526.",
  "atk-s0507a:2332": "“Idañca sutvā vacanaṃ mameso, dukkhūpanīto vijaheyya pāṇaṃ;",
  "atk-s0507a:2333": "Tasmā ahaṃ santike na bhaṇāmi, mā mekato jīvitassūparodho”ti. –",
  "atk-s0507a:2334": "Catasso gāthā abhāsi.",
  "atk-s0507a:2335_0": "523. Tattha sālohito samānalohito yonisambandhena sambandho, ñātakoti attho. Purimāya",
  "atk-s0507a:2335_1": "jātiyāti purimattabhāve. Mā pāpadhammo nirayaṃ patāyanti ayaṃ pāpadhammo puriso nirayaṃ",
  "atk-s0507a:2335_2": "mā pati, mā nirayaṃ upapajjīti imaṃ disvā me kāruññaṃ ahosīti yojanā.",
  "atk-s0507a:2336_0": "524. Sattussadanti pāpakārīhi sattehi ussannaṃ, atha vā pañcavidhabandhanaṃ, mukhe",
  "atk-s0507a:2336_1": "tattalohasecanaṃ, aṅgārapabbatāropanaṃ, lohakumbhipakkhepanaṃ, asipattavanappavesanaṃ,",
  "atk-s0507a:2336_2": "vettaraṇiyaṃ samotaraṇaṃ, mahāniraye pakkhepoti. Imehi sattahi pañcavidhabandhanādīhi",
  "atk-s0507a:2336_3": "dāruṇakāraṇehi ussannaṃ, uparūpari nicitanti attho. Mahābhitāpanti mahādukkhaṃ, mahāaggisantāpaṃ",
  "atk-s0507a:2336_4": "vā. Kaṭukanti aniṭṭhaṃ. Bhayānakanti bhayajanakaṃ.",
  "atk-s0507a:2337_0": "525. Anekabhāgena guṇenāti anekakoṭṭhāsena ānisaṃsena. Ayameva sūlo nirayena tenāti",
  "atk-s0507a:2337_1": "tato imassa uppattiṭṭhānabhūtato nirayato ayameva sūlo seyyoti. Nissakke hi idaṃ",
  "atk-s0507a:2337_2": "karaṇavacanaṃ. Ekanta tibbanti ekanteneva tikhiṇadukkhaṃ, niyatamahādukkhanti attho.",
  "atk-s0507a:2338_0": "526. Idañca sutvā vacanaṃ mamesoti “ito cuto”tiādinā vuttaṃ mama vacanaṃ sutvā eso",
  "atk-s0507a:2338_1": "puriso dukkhūpanīto mama vacanena nirayadukkhaṃ upanīto viya hutvā. Vijaheyya pāṇanti",
  "atk-s0507a:2338_2": "attano jīvitaṃ pariccajeyya. Tasmāti tena kāraṇena. Mā mekatoti “mayā ekato imassa",
  "atk-s0507a:2338_3": "purisassa jīvitassa uparodho mā hotū”ti imassa santike idaṃ vacanaṃ ahaṃ na bhaṇāmi,",
  "atk-s0507a:2338_4": "atha kho “jīva, bho, jīvitameva seyyo”ti idameva bhaṇāmīti adhippāyo.",
  "atk-s0507a:2339": "Evaṃ petena attano adhippāye pakāsite puna rājā petassa pavattiṃ pucchituṃ okāsaṃ karonto imaṃ gāthamāha –",
  "atk-s0507a:2340": "527.",
  "atk-s0507a:2341": "“Aññāto eso purisassa attho, aññampi icchāmase pucchituṃ tuvaṃ;",
  "atk-s0507a:2342": "Okāsakammaṃ sace no karosi, pucchāma taṃ no na ca kujjhitabba”nti.",
  "atk-s0507a:2343": "528.",
  "atk-s0507a:2344": "“Addhā paṭiññā me tadā ahu, nācikkhaṇā appasannassa hoti;",
  "atk-s0507a:2345": "Akāmā saddheyyavacoti katvā, pucchassu maṃ kāmaṃ yathā visayha”nti. –",
  "atk-s0507a:2346": "Imā rañño petassa ca vacanapaṭivacanagāthā.",
  "atk-s0507a:2347": "527. Tattha aññātoti avagato. Icchāmaseti icchāma. Noti amhākaṃ. Na ca kujjhitabbanti “ime manussā yaṃkiñci pucchantī”ti kodho na kātabbo.",
  "atk-s0507a:2348_0": "528. Addhāti ekaṃsena. Paṭiññā meti ñāṇavasena mayhaṃ “pucchassū”ti paṭiññā, okāsadānanti",
  "atk-s0507a:2348_1": "attho. Tadā ahūti tasmiṃ kāle paṭhamadassane ahosi. Nācikkhaṇā appasannassa hotīti",
  "atk-s0507a:2348_2": "akathanā appasannassa hoti. Pasanno eva hi pasannassa kiñci katheti. Tvaṃ pana tadā",
  "atk-s0507a:2348_3": "mayi appasanno, ahañca tayi, tena paṭijānitvā kathetukāmo nāhosi. Idāni panāhaṃ tuyhaṃ",
  "atk-s0507a:2348_4": "akāmā saddheyyavaco akāmo eva saddhātabbavacano iti katvā iminā kāraṇena. Pucchassu",
  "atk-s0507a:2348_5": "maṃ kāmaṃ yathā visayhanti tvaṃ yathā icchasi, tamatthaṃ maṃ pucchassu. Ahaṃ pana",
  "atk-s0507a:2348_6": "yathā visayhaṃ yathā mayhaṃ sahituṃ sakkā, tathā attano ñāṇabalānurūpaṃ kathessāmīti adhippāyo.",
  "atk-s0507a:2349": "Evaṃ petena pucchanāya okāse kate rājā –",
  "atk-s0507a:2350": "529.",
  "atk-s0507a:2351": "“Yaṃ kiñcahaṃ cakkhunā passisāmi,",
  "atk-s0507a:2352": "Sabbampi tāhaṃ abhisaddaheyyaṃ;",
  "atk-s0507a:2353": "Disvāva taṃ nopi ce saddaheyyaṃ,",
  "atk-s0507a:2354": "Kareyyāsi me yakkha niyassakamma”nti. –",
  "atk-s0507a:2355_0": "Gāthamāha. Tassattho – ahaṃ yaṃ kiñcideva cakkhunā passissāmi, taṃ sabbampi tatheva",
  "atk-s0507a:2355_1": "ahaṃ abhisaddaheyyaṃ, taṃ pana disvāva taṃ vacanaṃ nopi ce saddaheyyaṃ. Yakkha, mayhaṃ",
  "atk-s0507a:2355_2": "niyassakammaṃ niggahakammaṃ kareyyāsīti. Atha vā yaṃ kiñcahaṃ cakkhunā passissāmīti",
  "atk-s0507a:2355_3": "ahaṃ yaṃ kiñcideva cakkhunā passissāmi acakkhugocarassa adassanato. Sabbampi tāhaṃ",
  "atk-s0507a:2355_4": "abhisaddaheyyanti sabbampi te ahaṃ diṭṭhaṃ sutaṃ aññaṃ vā abhisaddaheyyaṃ. Tādiso",
  "atk-s0507a:2355_5": "hi mayhaṃ tayi abhippasādoti adhippāyo. Pacchimapadassa pana yathāvuttova attho.",
  "atk-s0507a:2356": "Taṃ sutvā peto –",
  "atk-s0507a:2357": "530.",
  "atk-s0507a:2358": "“Saccappaṭiññā tava mesā hotu, sutvāna dhammaṃ labha suppasādaṃ;",
  "atk-s0507a:2359": "Aññatthiko no ca paduṭṭhacitto, yaṃ te sutaṃ asutañcāpi dhammaṃ;",
  "atk-s0507a:2360": "Sabbampi akkhissaṃ yathā pajāna”nti. – gāthamāha; Ito paraṃ –",
  "atk-s0507a:2361": "531.",
  "atk-s0507a:2362": "“Setena assena alaṅkatena, upayāsi sūlāvutakassa santike;",
  "atk-s0507a:2363": "Yānaṃ idaṃ abbhutaṃ dassaneyyaṃ, kissetaṃ kammassa ayaṃ vipākoti.",
  "atk-s0507a:2364": "532.",
  "atk-s0507a:2365": "“Vesāliyā nagarassa majjhe, cikkhallamagge narakaṃ ahosi;",
  "atk-s0507a:2366": "Gosīsamekāhaṃ pasannacitto, setaṃ gahetvā narakasmiṃ nikkhipiṃ.",
  "atk-s0507a:2367": "533.",
  "atk-s0507a:2368": "“Etasmiṃ pādāni patiṭṭhapetvā, mayañca aññe ca atikkamimhā;",
  "atk-s0507a:2369": "Yānaṃ idaṃ abbhutaṃ dassaneyyaṃ, tasseva kammassa ayaṃ vipākoti.",
  "atk-s0507a:2370": "534.",
  "atk-s0507a:2371": "“Vaṇṇo ca te sabbadisā pabhāsati, gandho ca te sabbadisā pavāyati;",
  "atk-s0507a:2372": "Yakkhiddhipattosi mahānubhāvo, naggo cāsi kissa ayaṃ vipākoti.",
  "atk-s0507a:2373": "535.",
  "atk-s0507a:2374": "“Akkodhano niccapasannacitto, saṇhāhi vācāhi janaṃ upemi;",
  "atk-s0507a:2375": "Tasseva kammassa ayaṃ vipāko, dibbo me vaṇṇo satataṃ pabhāsati.",
  "atk-s0507a:2376": "536.",
  "atk-s0507a:2377": "“Yasañca kittiñca dhamme ṭhitānaṃ, disvāna mantemi pasannacitto;",
  "atk-s0507a:2378": "Tasseva kammassa ayaṃ vipāko, dibbo me gandho satataṃ pavāyati.",
  "atk-s0507a:2379": "537.",
  "atk-s0507a:2380": "“Sahāyānaṃ titthasmiṃ nhāyantānaṃ, thale gahetvā nidahissa dussaṃ;",
  "atk-s0507a:2381": "Khiḍḍatthiko no ca paduṭṭhacitto, tenamhi naggo kasirā ca vuttīti.",
  "atk-s0507a:2382": "538.",
  "atk-s0507a:2383": "“Yo kīḷamāno pakaroti pāpaṃ, tassedisaṃ kammavipākamāhu;",
  "atk-s0507a:2384": "Akīḷamāno pana yo karoti, kiṃ tassa kammassa vipākamāhūti.",
  "atk-s0507a:2385": "539.",
  "atk-s0507a:2386": "“Ye duṭṭhasaṅkappamanā manussā, kāyena vācāya ca saṃkiliṭṭhā;",
  "atk-s0507a:2387": "Kāyassa bhedā abhisamparāyaṃ, asaṃsayaṃ te nirayaṃ upenti.",
  "atk-s0507a:2388": "540.",
  "atk-s0507a:2389": "“Apare pana sugatimāsamānā, dāne ratā saṅgahitattabhāvā;",
  "atk-s0507a:2390": "Kāyassa bhedā abhisamparāyaṃ, asaṃsayaṃ te sugatiṃ upentī”ti. –",
  "atk-s0507a:2391": "Tesaṃ ubhinnaṃ vacanapaṭivacanagāthā honti.",
  "atk-s0507a:2392_0": "530. Tattha saccappaṭiññā tava mesā hotūti “sabbampi tāhaṃ abhisaddaheyya”nti tava",
  "atk-s0507a:2392_1": "esā paṭiññā mayhaṃ saccaṃ hotu. Sutvāna dhammaṃ labha suppasādanti mayā vuccamānaṃ",
  "atk-s0507a:2392_2": "dhammaṃ sutvā sundaraṃ pasādaṃ labhassu. Aññatthikoti ājānanatthiko. Yathā pajānanti",
  "atk-s0507a:2392_3": "yathā aññopi pajānanto, “yathāpi ñāta”nti vā mayā yathā ñātanti attho.",
  "atk-s0507a:2393": "531. Kissetaṃ kammassa ayaṃ vipākoti kissetaṃ kissa nāma etaṃ, kissa kammassa ayaṃ vipāko. Etanti vā nipātamattaṃ, kissa kammassāti yojanā. “Kissa te”ti ca keci paṭhanti.",
  "atk-s0507a:2394_0": "532-33. Cikkhallamaggeti cikkhallavati pathamhi. Narakanti āvāṭaṃ. Ekāhanti ekaṃ",
  "atk-s0507a:2394_1": "ahaṃ. Narakasmiṃ nikkhipinti yathā kaddamo na akkamīyati, evaṃ tasmiṃ cikkhallāvāṭe",
  "atk-s0507a:2394_2": "ṭhapesiṃ. Tassāti tassa gosīsena setukaraṇassa.",
  "atk-s0507a:2395_0": "536-7. Dhamme ṭhitānanti dhammacārīnaṃ samacārīnaṃ. Mantemīti kathemi kittayāmi.",
  "atk-s0507a:2395_1": "Khiḍḍatthikoti hasādhippāyo. No ca paduṭṭhacittoti dussasāmike na dūsitacitto, na",
  "atk-s0507a:2395_2": "avaharaṇādhippāyo nāpi vināsādhippāyoti attho.",
  "atk-s0507a:2396": "538. Akīḷamānoti akhiḍḍādhippāyo, lobhādīhi dūsitacitto. Kiṃ tassa kammassa vipākamāhūti tassa tathā katassa pāpakammassa kīva kaṭukaṃ dukkhavipākaṃ paṇḍitā āhu.",
  "atk-s0507a:2397_0": "539-40. Duṭṭhasaṅkappamanāti kāmasaṅkappādivasena dūsitamanovitakkā, etena manoduccaritamāha.",
  "atk-s0507a:2397_1": "Kāyena vācāya ca saṃkiliṭṭhāti pāṇātipātādivasena kāyavācāhi malinā. Āsamānāti āsīsamānā patthayamānā.",
  "atk-s0507a:2398": "Evaṃ petena saṅkhepeneva kammaphalesu vibhajitvā dassitesu taṃ asaddahanto rājā –",
  "atk-s0507a:2399": "541.",
  "atk-s0507a:2400": "“Taṃ kinti jāneyyamahaṃ avecca, kalyāṇapāpassa ayaṃ vipāko;",
  "atk-s0507a:2401": "Kiṃ vāhaṃ disvā abhisaddaheyyaṃ, ko vāpi maṃ saddahāpeyya eta”nti. –",
  "atk-s0507a:2402_0": "Gāthamāha. Tattha taṃ kinti jāneyyamahaṃ aveccāti yoyaṃ tayā “ye duṭṭhasaṅkappamanā",
  "atk-s0507a:2402_1": "manussā, kāyena vācāya ca saṃkiliṭṭhā”tiādinā. “Apare pana sugatimāsamānā”tiādinā",
  "atk-s0507a:2402_2": "ca kalyāṇassa pāpassa ca kammassa vipāko vibhajitvā vutto, taṃ kinti kena kāraṇena",
  "atk-s0507a:2402_3": "ahaṃ avecca aparapaccayabhāvena saddaheyyaṃ. Kiṃ vāhaṃ disvā abhisaddaheyyanti kīdisaṃ",
  "atk-s0507a:2402_4": "vā panāhaṃ paccakkhabhūtaṃ nidassanaṃ disvā paṭisaddaheyyaṃ. Ko vāpi maṃ saddahāpeyya",
  "atk-s0507a:2402_5": "etanti ko vā viññū puriso paṇḍito etamatthaṃ maṃ saddahāpeyya, taṃ kathehīti attho.",
  "atk-s0507a:2403": "Taṃ sutvā peto kāraṇena tamatthaṃ tassa pakāsento –",
  "atk-s0507a:2404": "542.",
  "atk-s0507a:2405": "“Disvā ca sutvā abhisaddahassu, kalyāṇapāpassa ayaṃ vipāko;",
  "atk-s0507a:2406": "Kalyāṇapāpe ubhaye asante, siyā nu sattā sugatā duggatā vā.",
  "atk-s0507a:2407": "543.",
  "atk-s0507a:2408": "“No cettha kammāni kareyyuṃ maccā, kalyāṇapāpāni manussaloke;",
  "atk-s0507a:2409": "Nāhesuṃ sattā sugatā duggatā vā, hīnā paṇītā ca manussaloke.",
  "atk-s0507a:2410": "544.",
  "atk-s0507a:2411": "“Yasmā ca kammāni karonti maccā, kalyāṇapāpāni manussaloke;",
  "atk-s0507a:2412": "Tasmā hi sattā sugatā duggatā vā, hīnā paṇītā ca manussaloke.",
  "atk-s0507a:2413": "545.",
  "atk-s0507a:2414": "“Dvayajja kammānaṃ vipākamāhu, sukhassa dukkhassa ca vedanīyaṃ;",
  "atk-s0507a:2415": "Tā devatāyo paricārayanti, paccenti bālā dvayataṃ apassino”ti. –",
  "atk-s0507a:2416": "Gāthā abhāsi.",
  "atk-s0507a:2417_0": "542. Tattha disvā cāti paccakkhato disvāpi. Sutvāti dhammaṃ sutvā tadanusārena nayaṃ",
  "atk-s0507a:2417_1": "nento anuminanto. Kalyāṇapāpassāti kusalassa akusalassa ca kammassa ayaṃ sukho ayaṃ",
  "atk-s0507a:2417_2": "dukkho ca vipākoti abhisaddahassu. Ubhaye asanteti kalyāṇe pāpe cāti duvidhe kamme",
  "atk-s0507a:2417_3": "avijjamāne. Siyā nu sattā sugatā duggatā vāti “ime sattā sugatiṃ gatā duggatiṃ gatā",
  "atk-s0507a:2417_4": "vā, sugatiyaṃ vā aḍḍhā duggatiyaṃ daliddā vā”ti ayamattho kiṃ nu siyā kathaṃ sambhaveyyāti attho.",
  "atk-s0507a:2418_0": "543-4. Idāni yathāvuttamatthaṃ “no cettha kammānī”ti ca “yasmā ca kammānī”ti ca gāthādvayena",
  "atk-s0507a:2418_1": "byatirekato anvayato ca vibhāveti. Tattha hīnā paṇītāti kularūpārogyaparivārādīhi hīnā uḷārā ca.",
  "atk-s0507a:2419_0": "545. Dvayajja kammānaṃ vipākamāhūti dvayaṃ duvidhaṃ ajja idāni kammānaṃ sucaritaduccaritānaṃ",
  "atk-s0507a:2419_1": "vipākaṃ vadanti kathenti. Kiṃ tanti āha “sukhassa dukkhassa ca vedanīya”nti, iṭṭhassa",
  "atk-s0507a:2419_2": "ca aniṭṭhassa ca anubhavanayoggaṃ. Tā devatāyo paricārayantīti ye ukkaṃsavasena sukhavedanīyaṃ",
  "atk-s0507a:2419_3": "vipākaṃ paṭilabhanti, te devaloke tā devatā hutvā dibbasukhasamappitā indriyāni paricārenti.",
  "atk-s0507a:2419_4": "Paccenti bālā dvayataṃ apassinoti ye bālā kammañca kammaphalañcāti dvayaṃ apassantā",
  "atk-s0507a:2419_5": "asaddahantā, te pāpappasutā dukkhavedanīyaṃ vipākaṃ anubhavantā nirayādīsu kammunā",
  "atk-s0507a:2419_6": "paccenti dukkhaṃ pāpuṇanti.",
  "atk-s0507a:2420": "Evaṃ kammaphalaṃ saddahanto pana tvaṃ kasmā evarūpaṃ dukkhaṃ paccanubhavasīti anuyogaṃ sandhāya –",
  "atk-s0507a:2421": "546.",
  "atk-s0507a:2422": "“Na matthi kammāni sayaṃkatāni, datvāpi me natthi yo ādiseyya;",
  "atk-s0507a:2423": "Acchādanaṃ sayanamathannapānaṃ, tenamhi naggo kasirā ca vuttī”ti. –",
  "atk-s0507a:2424_0": "Gāthamāha. Tattha na matthi kammāni sayaṃkatānīti yasmā sayaṃ attanā pubbe katāni",
  "atk-s0507a:2424_1": "puññakammāni mama natthi na vijjanti, yehi idāni acchādanādīni labheyyaṃ. Datvāpi",
  "atk-s0507a:2424_2": "me natthi yo ādiseyyāti yo samaṇabrāhmaṇānaṃ dānaṃ datvā “asukassa petassa hotū”ti",
  "atk-s0507a:2424_3": "me ādiseyya uddiseyya, so natthi. Tenamhi naggo kasirā ca vuttīti tena duvidhenāpi",
  "atk-s0507a:2424_4": "kāraṇena idāni naggo niccoḷo amhi, kasirā dukkhā ca vutti jīvikā hotīti.",
  "atk-s0507a:2425": "Taṃ sutvā rājā tassa acchādanādilābhaṃ ākaṅkhanto –",
  "atk-s0507a:2426": "547.",
  "atk-s0507a:2427": "“Siyā nu kho kāraṇaṃ kiñci yakkha, acchādanaṃ yena tuvaṃ labhetha;",
  "atk-s0507a:2428": "Ācikkha me tvaṃ yadatthi hetu, saddhāyikaṃ hetuvaco suṇomā”ti. –",
  "atk-s0507a:2429": "Gāthamāha. Tattha yenāti yena kāraṇena tvaṃ acchādanaṃ labhetha labheyyāsi, kiñci taṃ kāraṇaṃ siyā nu kho bhaveyya nu khoti attho. Yadatthīti yadi atthi.",
  "atk-s0507a:2430": "Athassa peto taṃ kāraṇaṃ ācikkhanto –",
  "atk-s0507a:2431": "548.",
  "atk-s0507a:2432": "“Kappitako nāma idhatthi bhikkhu, jhāyī susīlo arahā vimutto;",
  "atk-s0507a:2433": "Guttindriyo saṃvutapātimokkho, sītibhūto uttamadiṭṭhipatto.",
  "atk-s0507a:2434": "549.",
  "atk-s0507a:2435": "“Sakhilo vadaññū suvaco sumukho, svāgamo suppaṭimuttako ca;",
  "atk-s0507a:2436": "Puññassa khettaṃ araṇavihārī, devamanussānañca dakkhiṇeyyo.",
  "atk-s0507a:2437": "550.",
  "atk-s0507a:2438": "“Santo vidhūmo anīgho nirāso, mutto visallo amamo avaṅko;",
  "atk-s0507a:2439": "Nirūpadhī sabbapapañcakhīṇo, tisso vijjā anuppatto jutimā.",
  "atk-s0507a:2440": "551.",
  "atk-s0507a:2441": "“Appaññāto disvāpi na ca sujāno, munīti naṃ vajjisu voharanti;",
  "atk-s0507a:2442": "Jānanti taṃ yakkhabhūtā anejaṃ, kalyāṇadhammaṃ vicarantaṃ loke.",
  "atk-s0507a:2443": "552.",
  "atk-s0507a:2444": "“Tassa tuvaṃ ekayugaṃ duve vā, mamuddisitvāna sace dadetha;",
  "atk-s0507a:2445": "Paṭiggahītāni ca tāni assu, mamañca passetha sannaddhadussa”nti. –",
  "atk-s0507a:2446": "Gāthā abhāsi.",
  "atk-s0507a:2447_0": "548. Tattha kappitato nāmāti jaṭilasahassassa abbhantare āyasmato upālittherassa",
  "atk-s0507a:2447_1": "upajjhāyaṃ sandhāya vadati. Idhāti imissā vesāliyā samīpe. Jhāyīti aggaphalajhānena",
  "atk-s0507a:2447_2": "jhāyī. Sītibhūtoti sabbakilesadarathapariḷāhavūpasamena sītibhāvappatto. Uttamadiṭṭhipattoti",
  "atk-s0507a:2447_3": "uttamaṃ aggaphalaṃ sammādiṭṭhiṃ patto.",
  "atk-s0507a:2448": "549. Sakhiloti mudu. Suvacoti subbaco. Svāgamoti suṭṭhu āgatāgamo. Suppaṭimuttakoti suṭṭhu paṭimuttakavāco, muttabhāṇīti attho. Araṇavihārīti mettāvihārī.",
  "atk-s0507a:2449_0": "550. Santoti upasantakileso. Vidhūmoti vigatamicchāvitakkadhūmo. Anīghoti niddukkho.",
  "atk-s0507a:2449_1": "Nirāsoti nittaṇho. Muttoti sabbabhavehi vimutto. Visalloti vītarāgādisallo. Amamoti",
  "atk-s0507a:2449_2": "mamaṃkāravirahito. Avaṅkoti kāyavaṅkādivaṅkavirahito. Nirūpadhīti kilesābhisaṅkhārādiupadhippahāyī.",
  "atk-s0507a:2449_3": "Sabbapapañcakhīṇoti parikkhīṇataṇhādipapañco. Jutimāti anuttarāya ñāṇajutiyā jutimā.",
  "atk-s0507a:2449_4": "Appaññātoti paramappicchatāya paṭicchannaguṇatāya ca na pākaṭo.",
  "atk-s0507a:2450_0": "551. Disvāpi na ca sujānoti gambhīrabhāvena disvāpi “evaṃsīlo, evaṃdhammo, evaṃpañño”ti",
  "atk-s0507a:2450_1": "na suviññeyyo. Jānanti taṃ yakkhabhūtā anejanti yakkhabhūtā ca anejaṃ nittaṇhaṃ “arahā”ti",
  "atk-s0507a:2450_2": "taṃ jānanti. Kalyāṇadhammanti sundarasīlādiguṇaṃ.",
  "atk-s0507a:2451_0": "552. Tassāti tassa kappitakamahātherassa. Ekayuganti ekaṃ vatthayugaṃ. Duve vāti",
  "atk-s0507a:2451_1": "dve vā vatthayugāni. Mamuddisitvānāti mamaṃ uddisitvā. Paṭiggahītāni ca tāni assūti",
  "atk-s0507a:2451_2": "tāni vatthayugāni tena paṭiggahitāni ca assu bhaveyyuṃ. Sannaddhadussanti dussena",
  "atk-s0507a:2451_3": "katasannāhaṃ, laddhavatthaṃ nivatthapārutadussanti attho.",
  "atk-s0507a:2452": "Tato rājā –",
  "atk-s0507a:2453": "553.",
  "atk-s0507a:2454": "“Kasmiṃ padese samaṇaṃ vasantaṃ, gantvāna passemu mayaṃ idāni;",
  "atk-s0507a:2455": "Yo majja kaṅkhaṃ vicikicchitañca, diṭṭhīvisūkāni vinodayeyyā”ti. –",
  "atk-s0507a:2456": "Therassa vasanaṭṭhānaṃ pucchi. Tattha kasmiṃ padeseti katarasmiṃ padese. Yo majjāti yo ajja, ma-kāro padasandhikaro.",
  "atk-s0507a:2457": "Tato peto –",
  "atk-s0507a:2458": "554.",
  "atk-s0507a:2459": "“Eso nisinno kapinaccanāyaṃ, parivārito devatāhi bahūhi;",
  "atk-s0507a:2460": "Dhammiṃ kathaṃ bhāsati saccanāmo, sakasmimācerake appamatto”ti. –",
  "atk-s0507a:2461_0": "Gāthamāha. Tattha kapinaccanāyanti kapīnaṃ vānarānaṃ naccanena “kapinaccanā”ti laddhavohāre",
  "atk-s0507a:2461_1": "padese. Saccanāmoti jhāyī susīlo arahā vimuttotiādīhi guṇanāmehi yāthāvanāmo aviparītanāmo.",
  "atk-s0507a:2462": "Evaṃ petena vutte rājā tāvadeva therassa santikaṃ gantukāmo –",
  "atk-s0507a:2463": "555.",
  "atk-s0507a:2464": "“Tathāhaṃ kassāmi gantvā idāni, acchādayissaṃ samaṇaṃ yugena;",
  "atk-s0507a:2465": "Paṭiggahītāni ca tāni assu, tuvañca passemu sannaddhadussa”nti. –",
  "atk-s0507a:2466": "Gāthamāha. Tattha kassāmīti karissāmi.",
  "atk-s0507a:2467": "Atha peto “devatānaṃ thero dhammaṃ deseti, tasmā nāyaṃ upasaṅkamanakālo”ti dassento –",
  "atk-s0507a:2468": "556.",
  "atk-s0507a:2469": "“Mā akkhaṇe pabbajitaṃ upāgami, sādhu vo licchavi nesa dhammo;",
  "atk-s0507a:2470": "Tato ca kāle upasaṅkamitvā, tattheva passāhi raho nisinna”nti. –",
  "atk-s0507a:2471": "Gāthamāha. Tattha sādhūti āyācane nipāto. Vo licchavi nesa dhammoti, licchavirāja, tumhākaṃ rājūnaṃ esa dhammo na hoti, yaṃ akāle upasaṅkamanaṃ. Tatthevāti tasmiṃyeva ṭhāne.",
  "atk-s0507a:2472_0": "Evaṃ petena vutte rājā “sādhū”ti sampaṭicchitvā attano nivesanameva gantvā puna yuttapattakāle",
  "atk-s0507a:2472_1": "aṭṭha vatthuyugāni gāhāpetvā theraṃ upasaṅkamitvā ekamantaṃ nisinno paṭisanthāraṃ",
  "atk-s0507a:2472_2": "katvā “imāni, bhante, aṭṭha vatthayugāni paṭiggaṇhā”ti āha. Taṃ sutvā thero kathāsamuṭṭhāpanatthaṃ",
  "atk-s0507a:2472_3": "“mahārāja, pubbe tvaṃ adānasīlo samaṇabrāhmaṇānaṃ viheṭhanajātikova kathaṃ paṇītāni",
  "atk-s0507a:2472_4": "vatthāni dātukāmo jāto”ti āha. Taṃ sutvā rājā tassa kāraṇaṃ ācikkhanto petena samāgamaṃ,",
  "atk-s0507a:2472_5": "tena ca attanā ca kathitaṃ sabbaṃ therassa ārocetvā vatthāni datvā petassa uddisi.",
  "atk-s0507a:2472_6": "Tena peto dibbavatthadharo alaṅkatapaṭiyatto assāruḷho therassa ca rañño ca purato",
  "atk-s0507a:2472_7": "pātubhavi. Taṃ disvā rājā attamano pamudito pītisomanassajāto “paccakkhato vata mayā",
  "atk-s0507a:2472_8": "kammaphalaṃ diṭṭhaṃ, na dānāhaṃ pāpaṃ karissāmi, puññameva karissāmī”ti vatvā tena",
  "atk-s0507a:2472_9": "petena sakkhiṃ akāsi. So ca peto “sace, tvaṃ licchavirāja, ito paṭṭhāya adhammaṃ",
  "atk-s0507a:2472_10": "pahāya dhammaṃ carasi, evāhaṃ tava sakkhiṃ karissāmi, santikañca te āgamissāmi, sūlāvutañca",
  "atk-s0507a:2472_11": "purisaṃ sīghaṃ sūlato mocehi, evaṃ so jīvitaṃ labhitvā dhammaṃ caranto dukkhato muccissati,",
  "atk-s0507a:2472_12": "therañca kālena kālaṃ upasaṅkamitvā dhammaṃ suṇanto puññāni karohī”ti vatvā gato.",
  "atk-s0507a:2473_0": "Atha rājā theraṃ vanditvā nagaraṃ pavisitvā sīghaṃ sīghaṃ licchaviparisaṃ sannipātetvā",
  "atk-s0507a:2473_1": "te anujānāpetvā taṃ purisaṃ sūlato mocetvā “imaṃ arogaṃ karothā”ti tikicchake āṇāpesi.",
  "atk-s0507a:2473_2": "Therañca upasaṅkamitvā pucchi – “siyā nu kho, bhante, nirayagāmikammaṃ katvā ṭhitassa",
  "atk-s0507a:2473_3": "nirayato muttī”ti. Siyā, mahārāja, sace uḷāraṃ puññaṃ karoti, muccatīti vatvā thero",
  "atk-s0507a:2473_4": "rājānaṃ saraṇesu ca sīlesu ca patiṭṭhāpesi. So tattha patiṭṭhito therassa ovāde ṭhatvā",
  "atk-s0507a:2473_5": "sotāpanno ahosi, sūlāvuto pana puriso arogo hutvā saṃvegajāto bhikkhūsu pabbajitvā",
  "atk-s0507a:2473_6": "nacirasseva arahattaṃ pāpuṇi. Tamatthaṃ dassentā saṅgītikārā –",
  "atk-s0507a:2474": "557.",
  "atk-s0507a:2475": "“Tathāti vatvā agamāsi tattha, parivārito dāsagaṇena licchavi;",
  "atk-s0507a:2476": "So taṃ nagaraṃ upasaṅkamitvā, vāsūpagacchittha sake nivesane.",
  "atk-s0507a:2477": "558.",
  "atk-s0507a:2478": "“Tato ca kāle gihikiccāni katvā,",
  "atk-s0507a:2479": "Nhatvā pivitvā ca khaṇaṃ labhitvā;",
  "atk-s0507a:2480": "Viceyya peḷāto ca yugāni aṭṭha,",
  "atk-s0507a:2481": "Gāhāpayī dāsagaṇena licchavi.",
  "atk-s0507a:2482": "559.",
  "atk-s0507a:2483": "“So taṃ padesaṃ upasaṅkamitvā, taṃ addasa samaṇaṃ santacittaṃ;",
  "atk-s0507a:2484": "Paṭikkantaṃ gocarato nivattaṃ, sītibhūtaṃ rukkhamūle nisinnaṃ.",
  "atk-s0507a:2485": "560.",
  "atk-s0507a:2486": "“Tamenamavoca upasaṅkamitvā, appābādhaṃ phāsuvihārañca pucchi;",
  "atk-s0507a:2487": "Vesāliyaṃ licchavihaṃ bhadante, jānanti maṃ licchavi ambasakkaro.",
  "atk-s0507a:2488": "561.",
  "atk-s0507a:2489": "“Imāni me aṭṭha yugā subhāni, paṭiggaṇha bhante padadāmi tuyhaṃ;",
  "atk-s0507a:2490": "Teneva atthena idhāgatosmi, yathā ahaṃ attamano bhaveyyanti.",
  "atk-s0507a:2491": "562.",
  "atk-s0507a:2492": "“Dūratova samaṇā brāhmaṇā ca, nivesanaṃ te parivajjayanti;",
  "atk-s0507a:2493": "Pattāni bhijjanti ca te nivesane, saṅghāṭiyo cāpi vidālayanti.",
  "atk-s0507a:2494": "563.",
  "atk-s0507a:2495": "“Athāpare pādakuṭhārikāhi, avaṃsirā samaṇā pātayanti;",
  "atk-s0507a:2496": "Etādisaṃ pabbajitā vihesaṃ, tayā kataṃ samaṇā pāpuṇanti.",
  "atk-s0507a:2497": "564.",
  "atk-s0507a:2498": "“Tiṇena telampi na tvaṃ adāsi, mūḷhassa maggampi na pāvadāsi;",
  "atk-s0507a:2499": "Andhassa daṇḍaṃ sayamādiyāsi, etādiso kadariyo asaṃvuto tuvaṃ;",
  "atk-s0507a:2500": "Atha tvaṃ kena vaṇṇena kimeva disvā, amhehi saha saṃvibhāgaṃ karosīti.",
  "atk-s0507a:2501": "565.",
  "atk-s0507a:2502": "“Paccemi bhante yaṃ tvaṃ vadesi, vihesayiṃ samaṇe brāhmaṇe ca;",
  "atk-s0507a:2503": "Khiḍḍatthiko no ca paduṭṭhacitto, etampi me dukkaṭameva bhante.",
  "atk-s0507a:2504": "566.",
  "atk-s0507a:2505": "Khiḍḍāya yakkho pasavitvā pāpaṃ, vedeti dukkhaṃ asamattabhogī;",
  "atk-s0507a:2506": "Daharo yuvā nagganiyassa bhāgī, kiṃ su tato dukkhatarassa hoti.",
  "atk-s0507a:2507": "567.",
  "atk-s0507a:2508": "“Taṃ disvā saṃvegamalatthaṃ bhante, tappaccayā vāpi dadāmi dānaṃ;",
  "atk-s0507a:2509": "Paṭiggaṇha bhante vatthayugāni aṭṭha, yakkhassimā gacchantu dakkhiṇāyoti.",
  "atk-s0507a:2510": "568.",
  "atk-s0507a:2511": "“Addhā hi dānaṃ bahudhā pasatthaṃ, dadato ca te akkhayadhammamatthu;",
  "atk-s0507a:2512": "Paṭigaṇhāmi te vatthayugāni aṭṭha, yakkhassimā gacchantu dakkhiṇāyoti.",
  "atk-s0507a:2513": "569.",
  "atk-s0507a:2514": "“Tato hi so ācamayitvā licchavi, therassa datvāna yugāni aṭṭha;",
  "atk-s0507a:2515": "Paṭiggahītāni ca tāni assu, yakkhañca passetha sannaddhadussaṃ.",
  "atk-s0507a:2516": "570.",
  "atk-s0507a:2517": "“Tamaddasā candanasāralittaṃ, ājaññamārūḷhamuḷāravaṇṇaṃ;",
  "atk-s0507a:2518": "Alaṅkataṃ sādhunivatthadussaṃ, parivāritaṃ yakkhamahiddhipattaṃ.",
  "atk-s0507a:2519": "571.",
  "atk-s0507a:2520": "“So taṃ disvā attamano udaggo, pahaṭṭhacitto ca subhaggarūpo;",
  "atk-s0507a:2521": "Kammañca disvāna mahāvipākaṃ, sandiṭṭhikaṃ cakkhunā sacchikatvā.",
  "atk-s0507a:2522": "572.",
  "atk-s0507a:2523": "“Tamenamavoca upasaṅkamitvā, dassāmi dānaṃ samaṇabrāhmaṇānaṃ;",
  "atk-s0507a:2524": "Na cāpi me kiñci adeyyamatthi, tuvañca me yakkha bahūpakāroti.",
  "atk-s0507a:2525": "573.",
  "atk-s0507a:2526": "“Tuvañca me licchavi ekadesaṃ, adāsi dānāni amoghametaṃ;",
  "atk-s0507a:2527": "Svāhaṃ karissāmi tayāva sakkhiṃ, amānuso mānusakena saddhinti.",
  "atk-s0507a:2528": "574.",
  "atk-s0507a:2529": "“Gatī ca bandhū ca parāyaṇañca, mitto mamāsi atha devatā me;",
  "atk-s0507a:2530": "Yācāmi taṃ pañjaliko bhavitvā, icchāmi taṃ yakkha punapi daṭṭhunti.",
  "atk-s0507a:2531": "575.",
  "atk-s0507a:2532": "“Sace tuvaṃ assaddho bhavissasi, kadariyarūpo vippaṭipannacitto;",
  "atk-s0507a:2533": "Tvaṃ neva maṃ lacchasi dassanāya, disvā ca taṃ nopi ca ālapissaṃ.",
  "atk-s0507a:2534": "576.",
  "atk-s0507a:2535": "“Sace pana tvaṃ bhavissasi dhammagāravo, dāne rato saṅgahitattabhāvo;",
  "atk-s0507a:2536": "Opānabhūto samaṇabrāhmaṇānaṃ, evaṃ mamaṃ lacchasi dassanāya.",
  "atk-s0507a:2537": "577.",
  "atk-s0507a:2538": "“Disvā ca taṃ ālapissaṃ bhadante, imañca sūlato lahuṃ pamuñca;",
  "atk-s0507a:2539": "Yatonidānaṃ akarimha sakkhiṃ, maññāmi sūlāvutakassa kāraṇā.",
  "atk-s0507a:2540": "578.",
  "atk-s0507a:2541": "“Te aññamaññaṃ akarimha sakkhiṃ, ayañca sūlato lahuṃ pamutto;",
  "atk-s0507a:2542": "Sakkacca dhammāni samācaranto, mucceyya so nirayā ca tamhā;",
  "atk-s0507a:2543": "Kammaṃ siyā aññatra vedanīyaṃ.",
  "atk-s0507a:2544": "579.",
  "atk-s0507a:2545": "“Kappitakañca upasaṅkamitvā, teneva saha saṃvibhajitvā kāle;",
  "atk-s0507a:2546": "Sayaṃ mukhenūpanisajja puccha, so te akkhissati etamatthaṃ.",
  "atk-s0507a:2547": "580.",
  "atk-s0507a:2548": "“Tameva bhikkhuṃ upasaṅkamitvā, pucchassu aññatthiko no ca paduṭṭhacitto;",
  "atk-s0507a:2549": "So te sutaṃ asutañcāpi dhammaṃ, sabbampi akkhissati yathā pajānanti.",
  "atk-s0507a:2550": "581.",
  "atk-s0507a:2551": "“So tattha rahassaṃ samullapitvā, sakkhiṃ karitvāna amānusena;",
  "atk-s0507a:2552": "Pakkāmi so licchavinaṃ sakāsaṃ, atha bravi parisaṃ sannisinnaṃ.",
  "atk-s0507a:2553": "582.",
  "atk-s0507a:2554": "“‘Suṇantu bhonto mama ekavākyaṃ, varaṃ varissaṃ labhissāmi atthaṃ;",
  "atk-s0507a:2555": "Sūlāvuto puriso luddakammo, paṇihitadaṇḍo anusattarūpo.",
  "atk-s0507a:2556": "583.",
  "atk-s0507a:2557": "“‘Ettāvatā vīsatirattimattā, yato āvuto neva jīvati na mato;",
  "atk-s0507a:2558": "Tāhaṃ mocayissāmi dāni, yathāmatiṃ anujānātu saṅgho’ti.",
  "atk-s0507a:2559": "584.",
  "atk-s0507a:2560": "“‘Etañca aññañca lahuṃ pamuñca, ko taṃ vadetha tathā karontaṃ;",
  "atk-s0507a:2561": "Yathā pajānāsi tathā karohi, yathāmatiṃ anujānāti saṅgho’ti.",
  "atk-s0507a:2562": "585.",
  "atk-s0507a:2563": "“So taṃ padesaṃ upasaṅkamitvā, sūlāvutaṃ mocayi khippameva;",
  "atk-s0507a:2564": "Mā bhāyi sammāti ca taṃ avoca, tikicchakānañca upaṭṭhapesi.",
  "atk-s0507a:2565": "586.",
  "atk-s0507a:2566": "“Kappitakañca upasaṅkamitvā, teneva saha saṃvibhajitvā kāle;",
  "atk-s0507a:2567": "Sayaṃ mukhenūpanisajja licchavi, tatheva pucchittha naṃ kāraṇatthiko.",
  "atk-s0507a:2568": "587.",
  "atk-s0507a:2569": "“Sūlāvuto puriso luddakammo, paṇītadaṇḍo anusattarūpo;",
  "atk-s0507a:2570": "Ettāvatā vīsatirattimattā, yato āvuto neva jīvati na mato.",
  "atk-s0507a:2571": "588.",
  "atk-s0507a:2572": "“So mocito gantvā mayā idāni, etassa yakkhassa vaco hi bhante;",
  "atk-s0507a:2573": "Siyā nu kho kāraṇaṃ kiñcideva, yena so nirayaṃ no vajeyya.",
  "atk-s0507a:2574": "589.",
  "atk-s0507a:2575": "“Ācikkha bhante yadi atthi hetu, saddhāyikaṃ hetuvaco suṇoma;",
  "atk-s0507a:2576": "Na tesaṃ kammānaṃ vināsamatthi, avedayitvā idha byantibhāvoti.",
  "atk-s0507a:2577": "590.",
  "atk-s0507a:2578": "“Sace sa dhammāni samācareyya, sakkacca rattindivamappamatto;",
  "atk-s0507a:2579": "Mucceyya so nirayā ca tamhā, kammaṃ siyā aññatra vedanīyanti.",
  "atk-s0507a:2580": "591.",
  "atk-s0507a:2581": "“Aññāto eso purisassa attho, mamampi dāni anukampa bhante;",
  "atk-s0507a:2582": "Anusāsa maṃ ovada bhūripañña, yathā ahaṃ no nirayaṃ vajeyyanti.",
  "atk-s0507a:2583": "592.",
  "atk-s0507a:2584": "“Ajjeva buddhaṃ saraṇaṃ upehi, dhammañca saṅghañca pasannacitto;",
  "atk-s0507a:2585": "Tatheva sikkhāya padāni pañca, akhaṇḍaphullāni samādiyassu.",
  "atk-s0507a:2586": "593.",
  "atk-s0507a:2587": "“Pāṇātipātā viramassu khippaṃ, loke adinnaṃ parivajjayassu;",
  "atk-s0507a:2588": "Amajjapo mā ca musā abhāṇī, sakena dārena ca hoti tuṭṭho;",
  "atk-s0507a:2589": "Imañca ariyaṃ aṭṭhaṅgavarenupetaṃ, samādiyāhi kusalaṃ sukhudrayaṃ.",
  "atk-s0507a:2590": "594.",
  "atk-s0507a:2591": "“Cīvaraṃ piṇḍapātañca, paccayaṃ sayanāsanaṃ;",
  "atk-s0507a:2592": "Annaṃ pānaṃ khādanīyaṃ, vatthasenāsanāni ca;",
  "atk-s0507a:2593": "Dadāhi ujubhūtesu, vippasannena cetasā.",
  "atk-s0507a:2594": "595.",
  "atk-s0507a:2595": "“Bhikkhūpi sīlasampanne, vītarāge bahussute;",
  "atk-s0507a:2596": "Tappehi annapānena, sadā puññaṃ pavaḍḍhati.",
  "atk-s0507a:2597": "596.",
  "atk-s0507a:2598": "“Evañca dhammāni samācaranto, sakkacca rattindivamappamatto;",
  "atk-s0507a:2599": "Muñca tuvaṃ nirayā ca tamhā, kammaṃ siyā aññatra vedanīyanti.",
  "atk-s0507a:2600": "597.",
  "atk-s0507a:2601": "“Ajjeva buddhaṃ saraṇaṃ upemi, dhammañca saṅghañca pasannacitto;",
  "atk-s0507a:2602": "Tatheva sikkhāya padāni pañca, akhaṇḍaphullāni samādiyāmi.",
  "atk-s0507a:2603": "598.",
  "atk-s0507a:2604": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0507a:2605": "Amajjapo no ca musā bhaṇāmi, sakena dārena ca homi tuṭṭho;",
  "atk-s0507a:2606": "Imañca ariyaṃ aṭṭhaṅgavarenupetaṃ, samādiyāmi kusalaṃ sukhudrayaṃ.",
  "atk-s0507a:2607": "599.",
  "atk-s0507a:2608": "“Cīvaraṃ piṇḍapātañca, paccayaṃ sayanāsanaṃ;",
  "atk-s0507a:2609": "Annaṃ pānaṃ khādanīyaṃ, vatthasenāsanāni ca.",
  "atk-s0507a:2610": "600.",
  "atk-s0507a:2611": "“Bhikkhū ca sīlasampanne, vītarāge bahussute;",
  "atk-s0507a:2612": "Dadāmi na vikampāmi, buddhānaṃ sāsane ratoti.",
  "atk-s0507a:2613": "601.",
  "atk-s0507a:2614": "“Etādiso licchavi ambasakkaro, vesāliyaṃ aññataro upāsako;",
  "atk-s0507a:2615": "Saddho mudū kārakaro ca bhikkhu, saṅghañca sakkacca tadā upaṭṭhahi.",
  "atk-s0507a:2616": "602.",
  "atk-s0507a:2617": "“Sūlāvuto ca arogo hutvā, serī sukhī pabbajjaṃ upāgami;",
  "atk-s0507a:2618": "Bhikkhuñca āgamma kappitakuttamaṃ, ubhopi sāmaññaphalāni ajjhaguṃ.",
  "atk-s0507a:2619": "603.",
  "atk-s0507a:2620": "“Etādisā sappurisāna sevanā, mahapphalā hoti sataṃ vijānataṃ;",
  "atk-s0507a:2621": "Sūlāvuto aggaphalaṃ aphassayi, phalaṃ kaniṭṭhaṃ pana ambasakkaro”ti. –",
  "atk-s0507a:2622": "Gāthāyo avocuṃ.",
  "atk-s0507a:2623_0": "557-560. Tattha vāsūpagacchitthāti vāsaṃ upagacchi. Gihikiccānīti gehaṃ āvasantena",
  "atk-s0507a:2623_1": "kātabbakuṭumbakiccāni. Viceyyāti sundaravatthagahaṇatthaṃ vicinitvā. Paṭikkantanti",
  "atk-s0507a:2623_2": "piṇḍapātato paṭikkantaṃ. Tenāha “gocarato nivatta”nti. Avocāti “vesāliyaṃ licchavihaṃ,",
  "atk-s0507a:2623_3": "bhadante”tiādikaṃ avoca.",
  "atk-s0507a:2624": "562-3. Vidālayantīti viphālayanti. Pādakuṭhārikāhīti pādasaṅkhātāhi kuṭhārīhi. Pātayantīti paripātayanti.",
  "atk-s0507a:2625_0": "564. Tiṇenāti tiṇaggenāpi. Mūḷhassa maggampi na pāvadāsīti maggamūḷhassa maggampi",
  "atk-s0507a:2625_1": "tvaṃ na kathayasi “evāyaṃ purisā ito cito ca paribbhamatū”ti. Keḷīsīlo hi ayaṃ rājā.",
  "atk-s0507a:2625_2": "Sayamādiyāsīti andhassa hatthato yaṭṭhiṃ sayameva acchinditvā gaṇhasi. Saṃvibhāgaṃ",
  "atk-s0507a:2625_3": "karosīti attanā paribhuñjitabbavatthuto ekaccāni datvā saṃvibhajasi.",
  "atk-s0507a:2626_0": "565. Paccemi, bhante, yaṃ tvaṃ vadesīti “bhante, tvaṃ pattāni bhijjantī”tiādinā yaṃ",
  "atk-s0507a:2626_1": "vadesi, taṃ paṭijānāmi, sabbamevetaṃ mayā kataṃ kārāpitañcāti dasseti. Etampīti etaṃ",
  "atk-s0507a:2626_2": "khiḍḍādhippāyena katampi.",
  "atk-s0507a:2627_0": "566-7. Khiḍḍāti khiḍḍāya. Pasavitvāti upacinitvā. Vedetīti anubhavati. Asamattabhogīti",
  "atk-s0507a:2627_1": "aparipuṇṇabhogo. Tameva aparipuṇṇabhogataṃ dassetuṃ “daharo yuvā”tiādi vuttaṃ. Nagganiyassāti",
  "atk-s0507a:2627_2": "naggabhāvassa. Kiṃ su tato dukkhatarassa hotīti kiṃ su nāma tato naggabhāvato dukkhataraṃ",
  "atk-s0507a:2627_3": "assa petassa hoti. Yakkhassimā gacchantu dakkhiṇāyoti imā mayā diyyamānavatthadakkhiṇāyo",
  "atk-s0507a:2627_4": "petassa upakappantu.",
  "atk-s0507a:2628_0": "568-72. Bahudhā pasatthanti bahūhi pakārehi buddhādīhi vaṇṇitaṃ. Akkhayadhammamatthūti",
  "atk-s0507a:2628_1": "aparikkhayadhammaṃ hotu. Ācamayitvāti hatthapādadhovanapubbakaṃ mukhaṃ vikkhāletvā.",
  "atk-s0507a:2628_2": "Candanasāralittanti sārabhūtacandanalittaṃ. Uḷāravaṇṇanti seṭṭharūpaṃ. Parivāritanti",
  "atk-s0507a:2628_3": "anukulavuttinā parijanena parivāritaṃ. Yakkhamahiddhipattanti mahatiṃ yakkhiddhiṃ,",
  "atk-s0507a:2628_4": "deviddhiṃ patvā ṭhitaṃ. Tamenamavocāti tamenaṃ avoca.",
  "atk-s0507a:2629": "573. Ekadesaṃ adāsīti catūsu paccayesu ekadesabhūtaṃ vatthadānaṃ sandhāya vadati. Sakkhinti sakkhibhāvaṃ.",
  "atk-s0507a:2630": "574. Mamāsīti me āsi. Devatā meti mayhaṃ devatā āsīti yojanā.",
  "atk-s0507a:2631": "575-7. Vippaṭipannacittoti micchādiṭṭhiṃ paṭipannamānaso, dhammiyaṃ paṭipadaṃ pahāya adhammiyaṃ paṭipadaṃ paṭipannoti attho. Yatonidānanti yannimittaṃ yassa santikaṃ āgamanahetu.",
  "atk-s0507a:2632": "579. Saṃvibhajitvāti dānasaṃvibhāgaṃ katvā. Sayaṃ mukhenūpanisajja pucchāti aññe purise apesetvā upinisīditvā sammukheneva puccha.",
  "atk-s0507a:2633_0": "581-3. Sannisinnanti sannipatitavasena nisinnaṃ. Labhissāmi atthanti mayā icchitampi",
  "atk-s0507a:2633_1": "atthaṃ labhissāmi. Paṇihitadaṇḍoti ṭhapitasarīradaṇḍo. Anusattarūpoti rājini anusattasabhāvo.",
  "atk-s0507a:2633_2": "Vīsatirattimattāti vīsatimattā rattiyo ativattāti attho. Tāhanti taṃ ahaṃ. Yathāmatinti mayhaṃ yathāruci.",
  "atk-s0507a:2634_0": "584. Etañca aññañcāti etaṃ sūle āvutaṃ purisaṃ aññañca yassa rājāṇā paṇihitā, tañca.",
  "atk-s0507a:2634_1": "Lahuṃ pamuñcāti sīghaṃ mocehi. Ko taṃ vadetha tathā karontanti tathā dhammiyakammaṃ",
  "atk-s0507a:2634_2": "karontaṃ taṃ imasmiṃ vajjiraṭṭhe ko nāma “na pamocehī”ti vadeyya, evaṃ vattuṃ kocipi na labhatīti attho.",
  "atk-s0507a:2635": "585. Tikicchakānañcāti tikicchake ca.",
  "atk-s0507a:2636": "588. Yakkhassa vacoti petassa vacanaṃ, tassa, bhante, petassa vacanena evamakāsinti dasseti.",
  "atk-s0507a:2637_0": "590. Dhammānīti pubbe kataṃ pāpakammaṃ abhibhavituṃ samatthe puññadhamme. Kammaṃ",
  "atk-s0507a:2637_1": "siyā aññatra vedanīyanti yaṃ tasmiṃ pāpakamme upapajjavedanīyaṃ, taṃ ahosikammaṃ",
  "atk-s0507a:2637_2": "nāma hoti. Yaṃ pana aparapariyāyavedanīyaṃ, taṃ aññatra aparapariyāye vedayitabbaphalaṃ",
  "atk-s0507a:2637_3": "hoti sati saṃsārappavattiyanti attho.",
  "atk-s0507a:2638_0": "593. Imañcāti attanā vuccamānaṃ tāya āsannaṃ paccakkhaṃ vāti katvā vuttaṃ. Ariyaṃ",
  "atk-s0507a:2638_1": "aṭṭhaṅgavarenupetanti parisuddhaṭṭhena ariyaṃ, pāṇātipātāveramaṇiādīhi aṭṭhahi aṅgehi",
  "atk-s0507a:2638_2": "upetaṃ yuttaṃ uttamaṃ uposathasīlaṃ. Kusalanti anavajjaṃ. Sukhudrayanti sukhavipākaṃ.",
  "atk-s0507a:2639_0": "595. Sadā puññaṃ pavaḍḍhatīti sakideva puññaṃ katvā “alamettāvatā”ti aparituṭṭho",
  "atk-s0507a:2639_1": "hutvā aparāparaṃ sucaritaṃ pūrentassa sabbakālaṃ puññaṃ abhivaḍḍhati, aparāparaṃ",
  "atk-s0507a:2639_2": "vā sucaritaṃ pūrentassa puññasaṅkhātaṃ puññaphalaṃ uparūpari vaḍḍhati paripūretīti attho.",
  "atk-s0507a:2640_0": "597. Evaṃ therena vutte rājā apāyadukkhato utrastacitto ratanattaye puññadhamme ca",
  "atk-s0507a:2640_1": "abhivaḍḍhamānapasādo tato paṭṭhāya saraṇāni sīlāni ca samādiyanto “ajjeva buddhaṃ",
  "atk-s0507a:2640_2": "saraṇaṃ upemī”tiādimāha.",
  "atk-s0507a:2641_0": "601. Tattha etādisoti ediso yathāvuttarūpo. Vesāliyaṃ aññataro upāsakoti vesāliyaṃ",
  "atk-s0507a:2641_1": "anekasahassesu upāsakesu aññataro upāsako hutvā. Saddhotiādi kalyāṇamittasannissayena",
  "atk-s0507a:2641_2": "tassa purimabhāvato aññādisataṃ dassetuṃ vuttaṃ. Pubbe hi so assaddho kakkhaḷo bhikkhūnaṃ",
  "atk-s0507a:2641_3": "akkosakārako saṅghassa ca anupaṭṭhāko ahosi. Idāni pana saddho muduko hutvā bhikkhusaṅghañca",
  "atk-s0507a:2641_4": "sakkaccaṃ tadā upaṭṭhahīti. Tatta kārakaroti upakārakārī.",
  "atk-s0507a:2642_0": "602. Ubhopīti dvepi sūlāvuto rājā ca. Sāmaññaphalāni ajjhagunti yathārahaṃ sāmaññaphalāni",
  "atk-s0507a:2642_1": "adhigacchiṃsu. Tayidaṃ yathārahaṃ dassetuṃ “sūlāvuto aggaphalaṃ aphassayi, phalaṃ",
  "atk-s0507a:2642_2": "kaniṭṭhaṃ pana ambasakkaro”ti vuttaṃ. Tattha phalaṃ kaniṭṭhanti sotāpattiphalaṃ sandhāyāha.",
  "atk-s0507a:2642_3": "Yaṃ panettha atthato avibhattaṃ, taṃ suviññeyyameva.",
  "atk-s0507a:2643_0": "Evaṃ raññā petena attanā ca vuttamatthaṃ āyasmā kappitako satthāraṃ vandituṃ sāvatthiṃ",
  "atk-s0507a:2643_1": "gato bhagavato ārocesi. Satthā tamatthaṃ aṭṭhuppattiṃ katvā sampattaparisāya dhammaṃ",
  "atk-s0507a:2643_2": "desesi. Sā desanā mahājanassa sātthikā ahosīti.",
  "atk-s0507a:2644": "Ambasakkarapetavatthuvaṇṇanā niṭṭhitā.",
  "atk-s0507a:2645": "2. Serīsakapetavatthuvaṇṇanā",
  "atk-s0507a:2646_0": "604-57. Suṇotha yakkhassa vāṇijānañcāti idaṃ serīsakapetavatthu. Taṃ yasmā serīsakavimānavatthunā",
  "atk-s0507a:2646_1": "nibbisesaṃ, tasmā tattha aṭṭhuppattiyaṃ gāthāsu ca yaṃ vattabbaṃ, taṃ paramatthadīpaniyaṃ",
  "atk-s0507a:2646_2": "vimānavatthuvaṇṇanāyaṃ vuttameva, tasmā tattha vuttanayena veditabbanti.",
  "atk-s0507a:2647": "Serīsakapetavatthuvaṇṇanā niṭṭhitā.",
  "atk-s0507a:2648": "3. Nandakapetavatthuvaṇṇanā",
  "atk-s0507a:2649_0": "Rājā piṅgalako nāmāti idaṃ nandakapetavatthu. Tassa kā uppatti? Satthu parinibbānato",
  "atk-s0507a:2649_1": "vassasatadvayassa accayena suraṭṭhavisaye piṅgalo nāma rājā ahosi. Tassa senāpati",
  "atk-s0507a:2649_2": "nandako nāma micchādiṭṭhī viparītadassano “natthi dinna”ntiādinā micchāgāhaṃ paggayha",
  "atk-s0507a:2649_3": "vicari. Tassa dhītā uttarā nāma upāsikā patirūpe kule dinnā ahosi. Nandako pana kālaṃ",
  "atk-s0507a:2649_4": "katvā viñjhāṭaviyaṃ mahati nigrodharukkhe vemānikapeto hutvā nibbatti. Tasmiṃ kālakate",
  "atk-s0507a:2649_5": "uttarā sucisītalagandhodakapūritaṃ pānīyaghaṭaṃ kummāsābhisaṅkhatehi vaṇṇagandharasasampannehi",
  "atk-s0507a:2649_6": "pūvehi paripuṇṇasarāvakañca aññatarassa khīṇāsavattherassa datvā “ayaṃ dakkhiṇā mayhaṃ",
  "atk-s0507a:2649_7": "pitu upakappatū”ti uddisi, tassa tena dānena dibbapānīyaṃ aparimitā ca pūvā pātubhaviṃsu.",
  "atk-s0507a:2649_8": "Taṃ disvā so evaṃ cintesi – “pāpakaṃ vata mayā kataṃ, yaṃ mahājano ‘natthi dinna’ntiādinā",
  "atk-s0507a:2649_9": "micchāgāhaṃ gāhito. Idāni pana piṅgalo rājā dhammāsokassa rañño ovādaṃ dātuṃ gato,",
  "atk-s0507a:2649_10": "so taṃ tassa datvā āgamissati, handāhaṃ natthikadiṭṭhiṃ vinodessāmī”ti. Na cireneva",
  "atk-s0507a:2649_11": "ca piṅgalo rājā dhammāsokassa rañño ovādaṃ datvā paṭinivattanto maggaṃ paṭipajji.",
  "atk-s0507a:2650_0": "Atha so peto attano vasanaṭṭhānābhimukhaṃ taṃ maggaṃ nimmini. Rājā ṭhitamajjhanhike",
  "atk-s0507a:2650_1": "samaye tena maggena gacchati. Tassa gachantassa purato maggo dissati, piṭṭhito panassa",
  "atk-s0507a:2650_2": "antaradhāyati. Sabbapacchato gacchanto puriso maggaṃ antarahitaṃ disvā bhīto vissaraṃ",
  "atk-s0507a:2650_3": "viravanto dhāvitvā rañño ārocesi, taṃ sutvā rājā bhīto saṃviggamānaso hatthikkhandhe",
  "atk-s0507a:2650_4": "ṭhatvā catasso disā olokento petassa vasananigrodharukkhaṃ disvā tadabhimukho agamāsi",
  "atk-s0507a:2650_5": "saddhiṃ caturaṅginiyā senāya. Athānukkamena raññe taṃ ṭhānaṃ patte peto sabbābharaṇavibhūsito",
  "atk-s0507a:2650_6": "rājānaṃ upasaṅkamitvā paṭisanthāraṃ katvā pūve ca pānīyañca dāpesi. Rājā saparijano",
  "atk-s0507a:2650_7": "nhatvā pūve khāditvā pānīyaṃ pivitvā paṭippassaddhamaggakilamatho “devatā nusi gandhabbo”tiādinā",
  "atk-s0507a:2650_8": "petaṃ pucchi. Peto ādito paṭṭhāya attano pavattiṃ ācikkhitvā rājānaṃ micchādassanato",
  "atk-s0507a:2650_9": "vimocetvā saraṇesu sīlesu ca patiṭṭhāpesi. Tamatthaṃ dassetuṃ saṅgītikārā –",
  "atk-s0507a:2651": "658.",
  "atk-s0507a:2652": "“Rājā piṅgalako nāma, suraṭṭhānaṃ adhipati ahu;",
  "atk-s0507a:2653": "Moriyānaṃ upaṭṭhānaṃ gantvā, suraṭṭhaṃ punarāgamā.",
  "atk-s0507a:2654": "659.",
  "atk-s0507a:2655": "“Uṇhe majjhanhike kāle, rājā paṅkaṃ upāgami;",
  "atk-s0507a:2656": "Addasa maggaṃ ramaṇīyaṃ, petānaṃ taṃ vaṇṇupathaṃ.",
  "atk-s0507a:2657": "660. Sārathiṃ āmantayī rājā –",
  "atk-s0507a:2658": "“‘Ayaṃ maggo ramaṇīyo, khemo sovatthiko sivo;",
  "atk-s0507a:2659": "Iminā sārathi yāma, suraṭṭhānaṃ santike ito’.",
  "atk-s0507a:2660": "661.",
  "atk-s0507a:2661": "“Tena pāyāsi soraṭṭho, senāya caturaṅginiyā;",
  "atk-s0507a:2662": "Ubbiggarūpo puriso, soraṭṭhaṃ etadabravi.",
  "atk-s0507a:2663": "662.",
  "atk-s0507a:2664": "“‘Kummaggaṃ paṭipannamhā, bhiṃsanaṃ lomahaṃsanaṃ;",
  "atk-s0507a:2665": "Purato dissati maggo, pacchato ca na dissati.",
  "atk-s0507a:2666": "663.",
  "atk-s0507a:2667": "“‘Kummaggaṃ paṭipannamhā, yamapurisāna santike;",
  "atk-s0507a:2668": "Amānuso vāyati gandho, ghoso suyyati dāruṇo’.",
  "atk-s0507a:2669": "664.",
  "atk-s0507a:2670": "“Saṃviggo rājā soraṭṭho, sārathiṃ etadabravi;",
  "atk-s0507a:2671": "‘Kummaggaṃ paṭipannamhā, bhiṃsanaṃ lomahaṃsanaṃ;",
  "atk-s0507a:2672": "Purato dissati maggo, pacchato ca na dissati.",
  "atk-s0507a:2673": "665.",
  "atk-s0507a:2674": "“‘Kummaggaṃ paṭipannamhā, yamapurisāna santike;",
  "atk-s0507a:2675": "Amānuso vāyati gandho, ghoso suyyati dāruṇo’.",
  "atk-s0507a:2676": "666.",
  "atk-s0507a:2677": "“Hatthikkhandhaṃ samāruyha, olokento catuddisā;",
  "atk-s0507a:2678": "Addasa nigrodhaṃ ramaṇīyaṃ, pādapaṃ chāyāsampannaṃ;",
  "atk-s0507a:2679": "Nīlabbhavaṇṇasadisaṃ, meghavaṇṇasirīnibhaṃ.",
  "atk-s0507a:2680": "667.",
  "atk-s0507a:2681": "“Sārathiṃ āmantayī rājā, ‘kiṃ eso dissati brahā;",
  "atk-s0507a:2682": "Nīlabbhavaṇṇasadiso, meghavaṇṇasirīnibho’.",
  "atk-s0507a:2683": "668.",
  "atk-s0507a:2684": "“Nigrodho so mahārāja, pādapo chāyāsampanno;",
  "atk-s0507a:2685": "Nīlabbhavaṇṇasadiso, meghavaṇṇasirīnibho.",
  "atk-s0507a:2686": "669.",
  "atk-s0507a:2687": "“Tena pāyāsi soraṭṭho, yena so dissate brahā;",
  "atk-s0507a:2688": "Nīlabbhavaṇṇasadiso, meghavaṇṇasirīnibho.",
  "atk-s0507a:2689": "670.",
  "atk-s0507a:2690": "“Hatthikkhandhato oruyha, rājā rukkhaṃ upāgami;",
  "atk-s0507a:2691": "Nisīdi rukkhamūlasmiṃ, sāmacco saparijjano;",
  "atk-s0507a:2692": "Pūraṃ pānīyasarakaṃ, pūve vitte ca addasa.",
  "atk-s0507a:2693": "671.",
  "atk-s0507a:2694": "“Puriso ca devavaṇṇī, sabbābharaṇabhūsito;",
  "atk-s0507a:2695": "Upasaṅkamitvā rājānaṃ, soraṭṭhaṃ etadabravi.",
  "atk-s0507a:2696": "672.",
  "atk-s0507a:2697": "“‘Svāgataṃ te mahārāja, atho te adurāgataṃ;",
  "atk-s0507a:2698": "Pivatu devo pānīyaṃ, pūve khāda arindama’.",
  "atk-s0507a:2699": "673.",
  "atk-s0507a:2700": "“Pivitvā rājā pānīyaṃ, sāmacco saparijjano;",
  "atk-s0507a:2701": "Pūve khāditvā pitvā ca, soraṭṭho etadabravi.",
  "atk-s0507a:2702": "674.",
  "atk-s0507a:2703": "“Devatā nusi gandhabbo, adu sakko purindado;",
  "atk-s0507a:2704": "Ajānantā taṃ pucchāma, kathaṃ jānemu taṃ mayanti.",
  "atk-s0507a:2705": "675.",
  "atk-s0507a:2706": "“Nāmhi devo na gandhabbo, nāpi sakko purindado;",
  "atk-s0507a:2707": "Peto ahaṃ mahārāja, suraṭṭhā idha māgatoti.",
  "atk-s0507a:2708": "676.",
  "atk-s0507a:2709": "“Kiṃsīlo kiṃsamācāro, suraṭṭhasmiṃ pure tuvaṃ;",
  "atk-s0507a:2710": "Kena te brahmacariyena, ānubhāvo ayaṃ tavāti.",
  "atk-s0507a:2711": "677.",
  "atk-s0507a:2712": "“Taṃ suṇohi mahārāja, arindama raṭṭhavaḍḍhana;",
  "atk-s0507a:2713": "Amaccā pārisajjā ca, brāhmaṇo ca purohito.",
  "atk-s0507a:2714": "678.",
  "atk-s0507a:2715": "“Suraṭṭhasmiṃ ahaṃ deva, puriso pāpacetaso;",
  "atk-s0507a:2716": "Micchādiṭṭhi ca dussīlo, kadariyo paribhāsako.",
  "atk-s0507a:2717": "679.",
  "atk-s0507a:2718": "“Dadantānaṃ karontānaṃ, vārayissaṃ bahujjanaṃ;",
  "atk-s0507a:2719": "Aññesaṃ dadamānānaṃ, antarāyakaro ahaṃ.",
  "atk-s0507a:2720": "680.",
  "atk-s0507a:2721": "“Vipāko natthi dānassa, saṃyamassa kuto phalaṃ;",
  "atk-s0507a:2722": "Natthi ācariyo nāma, adantaṃ ko damessati.",
  "atk-s0507a:2723": "681.",
  "atk-s0507a:2724": "“Samatulyāni bhūtāni, kuto jeṭṭhāpacāyiko;",
  "atk-s0507a:2725": "Natthi balaṃ vīriyaṃ vā, kuto uṭṭhānaporisaṃ.",
  "atk-s0507a:2726": "682.",
  "atk-s0507a:2727": "“Natthi dānaphalaṃ nāma, na visodheti verinaṃ;",
  "atk-s0507a:2728": "Laddheyyaṃ labhate macco, niyatipariṇāmajaṃ.",
  "atk-s0507a:2729": "683.",
  "atk-s0507a:2730": "“Natthi mātā pitā bhātā, loko natthi ito paraṃ;",
  "atk-s0507a:2731": "Natthi dinnaṃ natthi hutaṃ, sunihitaṃ na vijjati.",
  "atk-s0507a:2732": "684.",
  "atk-s0507a:2733": "“Yopi haneyya purisaṃ, parassa chindate siraṃ;",
  "atk-s0507a:2734": "Na koci kañci hanati, sattannaṃ vivaramantare.",
  "atk-s0507a:2735": "685.",
  "atk-s0507a:2736": "“Acchejjābhejjo hi jīvo, aṭṭhaṃso guḷaparimaṇḍalo;",
  "atk-s0507a:2737": "Yojanānaṃ sataṃ pañca, ko jīvaṃ chettumarahati.",
  "atk-s0507a:2738": "686.",
  "atk-s0507a:2739": "“Yathā suttaguḷe khitte, nibbeṭhentaṃ palāyati;",
  "atk-s0507a:2740": "Evameva ca so jīvo, nibbeṭhento palāyati.",
  "atk-s0507a:2741": "687.",
  "atk-s0507a:2742": "“Yathā gāmato nikkhamma, aññaṃ gāmaṃ pavisati;",
  "atk-s0507a:2743": "Evameva ca so jīvo, aññaṃ bondiṃ pavisati.",
  "atk-s0507a:2744": "688.",
  "atk-s0507a:2745": "“Yathā gehato nikkhamma, aññaṃ gehaṃ pavisati;",
  "atk-s0507a:2746": "Evameva ca so jīvo, aññaṃ bondiṃ pavisati.",
  "atk-s0507a:2747": "689.",
  "atk-s0507a:2748": "“Cullāsīti mahākappino, satasahassāni hi;",
  "atk-s0507a:2749": "Ye bālā ye ca paṇḍitā, saṃsāraṃ khepayitvāna;",
  "atk-s0507a:2750": "Dukkhassantaṃ karissare.",
  "atk-s0507a:2751": "690.",
  "atk-s0507a:2752": "“Mitāni sukhadukkhāni, doṇehi piṭakehi ca;",
  "atk-s0507a:2753": "Jino sabbaṃ pajānāti, sammūḷhā itarā pajā.",
  "atk-s0507a:2754": "691.",
  "atk-s0507a:2755": "“Evaṃdiṭṭhi pure āsiṃ, sammūḷho mohapāruto;",
  "atk-s0507a:2756": "Micchādiṭṭhi ca dussīlo, kadariyo paribhāsako.",
  "atk-s0507a:2757": "692.",
  "atk-s0507a:2758": "“Oraṃ me chahi māsehi, kālakiriyā bhavissati;",
  "atk-s0507a:2759": "Ekantakaṭukaṃ ghoraṃ, nirayaṃ papatissahaṃ.",
  "atk-s0507a:2760": "693.",
  "atk-s0507a:2761": "“Catukkaṇṇaṃ catudvāraṃ, vibhattaṃ bhāgaso mitaṃ;",
  "atk-s0507a:2762": "Ayopākārapariyantaṃ, ayasā paṭikujjitaṃ.",
  "atk-s0507a:2763": "694.",
  "atk-s0507a:2764": "“Tassa ayomayā bhūmi, jalitā tejasā yutā;",
  "atk-s0507a:2765": "Samantā yojanasataṃ, pharitvā tiṭṭhati sabbadā.",
  "atk-s0507a:2766": "695.",
  "atk-s0507a:2767": "“Vassāni satasahassāni, ghoso suyyati tāvade;",
  "atk-s0507a:2768": "Lakkho eso mahārāja, satabhāgavassakoṭiyo.",
  "atk-s0507a:2769": "696.",
  "atk-s0507a:2770": "“Koṭisatasahassāni, niraye paccare janā;",
  "atk-s0507a:2771": "Micchādiṭṭhī ca dussīlā, ye ca ariyūpavādino.",
  "atk-s0507a:2772": "697.",
  "atk-s0507a:2773": "“Tatthāhaṃ dīghamaddhānaṃ, dukkhaṃ vedissa vedanaṃ;",
  "atk-s0507a:2774": "Phalaṃ pāpassa kammassa, tasmā socāmahaṃ bhusaṃ.",
  "atk-s0507a:2775": "698.",
  "atk-s0507a:2776": "“Taṃ suṇohi mahārāja, arindama raṭṭhavaḍḍhana;",
  "atk-s0507a:2777": "Dhītā mayhaṃ mahārāja, uttarā bhaddamatthu te.",
  "atk-s0507a:2778": "699.",
  "atk-s0507a:2779": "“Karoti bhaddakaṃ kammaṃ, sīlesuposathe ratā;",
  "atk-s0507a:2780": "Saññatā saṃvibhāgī ca, vadaññū vītamaccharā.",
  "atk-s0507a:2781": "700.",
  "atk-s0507a:2782": "“Akhaṇḍakārī sikkhāya, suṇhā parakulesu ca;",
  "atk-s0507a:2783": "Upāsikā sakyamunino, sambuddhassa sirīmato.",
  "atk-s0507a:2784": "701.",
  "atk-s0507a:2785": "“Bhikkhu ca sīlasampanno, gāmaṃ piṇḍāya pāvisi;",
  "atk-s0507a:2786": "Okkhittacakkhu satimā, guttadvāro susaṃvuto.",
  "atk-s0507a:2787": "702.",
  "atk-s0507a:2788": "“Sapadānaṃ caramāno, agamā taṃ nivesanaṃ;",
  "atk-s0507a:2789": "Tamaddasa mahārāja, uttarā bhaddamatthu te.",
  "atk-s0507a:2790": "703.",
  "atk-s0507a:2791": "“Pūraṃ pānīyasarakaṃ, pūve vitte ca sā adā;",
  "atk-s0507a:2792": "Pitā me kālakato bhante, tassetaṃ upakappatu.",
  "atk-s0507a:2793": "704.",
  "atk-s0507a:2794": "“Samanantarānuddiṭṭhe, vipāko udapajjatha;",
  "atk-s0507a:2795": "Bhuñjāmi kāmakāmīhaṃ, rājā vessavaṇo yathā.",
  "atk-s0507a:2796": "705.",
  "atk-s0507a:2797": "“Taṃ suṇohi mahārāja, arindama raṭṭhavaḍḍhana;",
  "atk-s0507a:2798": "Sadevakassa lokassa, buddho aggo pavuccati;",
  "atk-s0507a:2799": "Taṃ buddhaṃ saraṇaṃ gaccha, saputtadāro arindama.",
  "atk-s0507a:2800": "706.",
  "atk-s0507a:2801": "“Aṭṭhaṅgikena maggena, phusanti amataṃ padaṃ;",
  "atk-s0507a:2802": "Taṃ dhammaṃ saraṇaṃ gaccha, saputtadāro arindama.",
  "atk-s0507a:2803": "707.",
  "atk-s0507a:2804": "“Cattāro ca paṭipannā, cattāro ca phale ṭhitā;",
  "atk-s0507a:2805": "Esa saṅgho ujubhūto, paññāsīlasamāhito;",
  "atk-s0507a:2806": "Taṃ saṅghaṃ saraṇaṃ gaccha, saputtadāro arindama.",
  "atk-s0507a:2807": "708.",
  "atk-s0507a:2808": "“Pāṇātipātā viramassu khippaṃ, loke adinnaṃ parivajjayassu;",
  "atk-s0507a:2809": "Amajjapo mā ca musā abhāṇi, sakena dārena ca hohi tuṭṭhoti.",
  "atk-s0507a:2810": "709.",
  "atk-s0507a:2811": "“Atthakāmosi me yakkha, hitakāmosi devate;",
  "atk-s0507a:2812": "Karomi tuyhaṃ vacanaṃ, tvaṃsi ācariyo mama.",
  "atk-s0507a:2813": "710.",
  "atk-s0507a:2814": "“Upemi saraṇaṃ buddhaṃ, dhammañcāpi anuttaraṃ;",
  "atk-s0507a:2815": "Saṅghañca naradevassa, gacchāmi saraṇaṃ ahaṃ.",
  "atk-s0507a:2816": "711.",
  "atk-s0507a:2817": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0507a:2818": "Amajjapo no ca musā bhaṇāmi, sakena dārena ca homi tuṭṭho.",
  "atk-s0507a:2819": "712.",
  "atk-s0507a:2820": "“Ophuṇāmi mahāvāte, nadiyā sīghagāmiyā;",
  "atk-s0507a:2821": "Vamāmi pāpikaṃ diṭṭhiṃ, buddhānaṃ sāsane rato.",
  "atk-s0507a:2822": "713.",
  "atk-s0507a:2823": "“Idaṃ vatvāna soraṭṭho, viramitvā pāpadassanā;",
  "atk-s0507a:2824": "Namo bhagavato katvā, pāmokkho rathamāruhī”ti. – gāthāyo avocuṃ;",
  "atk-s0507a:2825_0": "658-9. Tattha rājā piṅgalako nāma, suraṭṭhānaṃ adhipati ahūti piṅgalacakkhutāya “piṅgalo”ti",
  "atk-s0507a:2825_1": "pākaṭanāmo suraṭṭhadesassa issaro rājā ahosi. Moriyānanti moriyarājūnaṃ, dhammāsokaṃ",
  "atk-s0507a:2825_2": "sandhāya vadati. Suraṭṭhaṃ punarāgamāti suraṭṭhassa visayaṃ uddissa suraṭṭhagāmimaggaṃ",
  "atk-s0507a:2825_3": "paccāgañchi. Paṅkanti mudubhūmiṃ. Vaṇṇupathanti petena nimmitaṃ marūbhūmimaggaṃ.",
  "atk-s0507a:2826": "660. Khemoti nibbhayo. Sovatthikoti sotthibhāvāvaho. Sivoti anupaddavo. Suraṭṭhānaṃ santike itoti iminā maggena gacchantā mayaṃ suraṭṭhavisayassa samīpeyeva.",
  "atk-s0507a:2827": "661-2. Soraṭṭhoti suraṭṭhādhipati. Ubbiggarūpoti utrastasabhāvo. Bhiṃsananti bhayajananaṃ. Lomahaṃsananti bhiṃsanakabhāvena lomānaṃ haṃsāpanaṃ.",
  "atk-s0507a:2828_0": "663. Yamapurisāna santiketi petānaṃ samīpe vattāma. Amānuso vāyati gandhoti petānaṃ",
  "atk-s0507a:2828_1": "sarīragandho vāyati. Ghoso suyyati dāruṇoti paccekanirayesu kāraṇaṃ kāriyamānānaṃ",
  "atk-s0507a:2828_2": "sattānaṃ ghorataro saddo suyyati.",
  "atk-s0507a:2829_0": "666. Pādapanti pādasadisehi mūlāvayavehi udakassa pivanato “pādapo”ti laddhanāmaṃ",
  "atk-s0507a:2829_1": "taruṃ. Chāyāsampannanti sampannacchāyaṃ. Nīlabbhavaṇṇasadisanti vaṇṇena nīlameghasadisaṃ.",
  "atk-s0507a:2829_2": "Meghavaṇṇasirīnibhanti meghavaṇṇasaṇṭhānaṃ hutvā khāyamānaṃ.",
  "atk-s0507a:2830": "670. Pūraṃ pānīyasarakanti pānīyena puṇṇaṃ pānīyabhājanaṃ. Pūveti khajjake. Vitteti vittijanane madhure manuññe tahiṃ tahiṃ sarāve pūretvā ṭhapitapūve addasa.",
  "atk-s0507a:2831_0": "672. Atho te adurāgatanti ettha athoti nipātamattaṃ, avadhāraṇatthe vā, mahārāja,",
  "atk-s0507a:2831_1": "te āgataṃ durāgataṃ na hoti, atha kho svāgatamevāti mayaṃ sampaṭicchāmāti attho.",
  "atk-s0507a:2831_2": "Arindamāti arīnaṃ damanasīla.",
  "atk-s0507a:2832": "677. Amaccā pārisajjāti amaccā pārisajjā ca vacanaṃ suṇantu, brāhmaṇo ca tuyhaṃ purohito taṃ suṇātūti yojanā.",
  "atk-s0507a:2833_0": "678. Suraṭṭhasmiṃ ahanti suraṭṭhadese ahaṃ. Devāti rājānaṃ ālapati. Micchādiṭṭhīti",
  "atk-s0507a:2833_1": "natthikadiṭṭhiyā viparītadassano. Dussīloti nissīlo. Kadariyoti thaddhamaccharī.",
  "atk-s0507a:2833_2": "Paribhāsakoti samaṇabrāhmaṇānaṃ akkosako.",
  "atk-s0507a:2834_0": "679. Vārayissanti vāresiṃ. Antarāyakaro ahanti dānaṃ dadantānaṃ upakāraṃ karontānaṃ",
  "atk-s0507a:2834_1": "antarāyakaro hutvā aññesañca paresaṃ dānaṃ dadamānānaṃ dānamayapuññato ahaṃ bahujanaṃ",
  "atk-s0507a:2834_2": "vārayissaṃ vāresinti yojanā.",
  "atk-s0507a:2835_0": "680. Vipāko natthi dānassātiādi vāritākāradassanaṃ. Tattha vipāko natthi dānassāti",
  "atk-s0507a:2835_1": "dānaṃ dadato tassa vipāko āyatiṃ pattabbaphalaṃ natthīti vipākaṃ paṭibāhati. Saṃyamassa",
  "atk-s0507a:2835_2": "kuto phalanti sīlassa pana kuto nāma phalaṃ, sabbena sabbaṃ taṃ natthīti adhippāyo.",
  "atk-s0507a:2835_3": "Natthi ācariyo nāmāti ācārasamācārasikkhāpako ācariyo nāma koci natthi. Sabhāvato",
  "atk-s0507a:2835_4": "eva hi sattā dantā vā adantā vā hontīti adhippāyo. Tenāha “adantaṃ ko damessatī”ti.",
  "atk-s0507a:2836_0": "681. Samatulyāni bhūtānīti ime sattā sabbepi aññamaññaṃ samasamā, tasmā jeṭṭho eva",
  "atk-s0507a:2836_1": "natthi, kuto jeṭṭhāpacāyiko, jeṭṭhāpacāyanapuññaṃ nāma natthīti attho. Natthi balanti",
  "atk-s0507a:2836_2": "yamhi attano bale patiṭṭhitā sattā vīriyaṃ katvā manussasobhagyataṃ ādiṃ katvā yāvaarahattaṃ",
  "atk-s0507a:2836_3": "sampattiyo pāpuṇanti, taṃ vīriyabalaṃ paṭikkhipati. Vīriyaṃ vā natthi kuto uṭṭhānaporisanti",
  "atk-s0507a:2836_4": "idaṃ no purisavīriyena purisakārena pavattanti evaṃ pavattavādapaṭikkhepavasena vuttaṃ.",
  "atk-s0507a:2837_0": "682. Natthi dānaphalaṃ nāmāti dānassa phalaṃ nāma kiñci natthi, deyyadhammapariccāgo",
  "atk-s0507a:2837_1": "bhasmanihitaṃ viya nipphalo evāti attho. Na visodheti verinanti ettha verinanti veravantaṃ",
  "atk-s0507a:2837_2": "verānaṃ vasena pāṇātipātādīnaṃ vasena ca katapāpaṃ puggalaṃ dānasīlādivatato na visodheti,",
  "atk-s0507a:2837_3": "kadācipi suddhaṃ na karoti. Pubbe “vipāko natthi dānassā”tiādi dānādito attano paresaṃ",
  "atk-s0507a:2837_4": "nivāritākāradassanaṃ, “natthi dānaphalaṃ nāmā”tiādi pana atthano micchābhinivesadassananti",
  "atk-s0507a:2837_5": "daṭṭhabbaṃ. Laddheyyanti laddhabbaṃ. Kathaṃ pana laddhabbanti āha “niyatipariṇāmaja”nti.",
  "atk-s0507a:2837_6": "Ayaṃ satto sukhaṃ vā dukkhaṃ vā labhanto niyativipariṇāmavaseneva labhati, na kammassa",
  "atk-s0507a:2837_7": "katattā, na issarādinā cāti adhippāyo.",
  "atk-s0507a:2838_0": "683. Natthi mātā pitā bhātāti mātādīsu sammāpaṭipattimicchāpaṭipattīnaṃ phalābhāvaṃ",
  "atk-s0507a:2838_1": "sandhāya vadati. Loko natthi ito paranti ito idhalokato paraloko nāma koci natthi,",
  "atk-s0507a:2838_2": "tattha tattheva sattā ucchijjantīti adhippāyo. Dinnanti mahādānaṃ. Hutanti pahenakasakkāro,",
  "atk-s0507a:2838_3": "tadubhayampi phalābhāvaṃ sandhāya “natthī”ti paṭikkhipati. Sunihitanti suṭṭhu nihitaṃ.",
  "atk-s0507a:2838_4": "Na vijjatīti yaṃ samaṇabrāhmaṇānaṃ dānaṃ nāma “anugāmikanidhī”ti vadanti, taṃ na",
  "atk-s0507a:2838_5": "vijjati. Tesaṃ taṃ vācāvatthumattamevāti adhippāyo.",
  "atk-s0507a:2839_0": "684. Na koci kañci hanatīti yo puriso paraṃ purisaṃ haneyya, parassa purisassa sīsaṃ",
  "atk-s0507a:2839_1": "chindeyya, tattha paramatthato na koci kañci hanati, sattannaṃ kāyānaṃ chiddabhāvato",
  "atk-s0507a:2839_2": "hananto viya hoti. Kathaṃ satthapahāroti āha “sattannaṃ vivaramantare”ti. Pathavīādīnaṃ",
  "atk-s0507a:2839_3": "sattannaṃ kāyānaṃ vivarabhūte antare chidde satthaṃ pavisati, tena sattā asiādīhi",
  "atk-s0507a:2839_4": "pahatā viya honti, jīvo viya pana sesakāyāpi niccasabhāvattā na chijjantīti adhippāyo.",
  "atk-s0507a:2840_0": "685. Acchejjābhejjo hi jīvoti ayaṃ sattānaṃ jīvo satthādīhi na chinditabbo na bhinditabbo",
  "atk-s0507a:2840_1": "niccasabhāvattā. Aṭṭhaṃso guḷaparimaṇḍaloti so pana jīvo kadāci aṭṭhaṃso hoti kadāci",
  "atk-s0507a:2840_2": "guḷaparimaṇḍalo. Yojanānaṃ sataṃ pañcāti kevalībhāvaṃ patto pañcayojanasatubbedho",
  "atk-s0507a:2840_3": "hoti. Ko jīvaṃ chettumarahatīti niccaṃ nibbikāraṃ jīvaṃ ko nāma satthādīhi chindituṃ",
  "atk-s0507a:2840_4": "arahati, na so kenaci vikopaneyyoti vadati.",
  "atk-s0507a:2841_0": "686. Suttaguḷeti veṭhetvā katasuttaguḷe. Khitteti nibbeṭhanavasena khitte. Nibbeṭhentaṃ",
  "atk-s0507a:2841_1": "palāyatīti pabbate vā rukkhagge vā ṭhatvā nibbeṭhiyamānaṃ khittaṃ suttaguḷaṃ nibbeṭhentameva",
  "atk-s0507a:2841_2": "gacchati, sutte khīṇe na gacchati. Evamevanti yathā taṃ suttaguḷaṃ nibbeṭhiyamānaṃ",
  "atk-s0507a:2841_3": "gacchati, sutte khīṇe na gacchati, evameva so jīvo “cullāsīti mahākappino satasahassānī”ti",
  "atk-s0507a:2841_4": "vuttakālameva attabhāvaguḷaṃ nibbeṭhento palāyati pavattati, tato uddhaṃ na pavattati.",
  "atk-s0507a:2842_0": "687. Evameva ca so jīvoti yathā koci puriso attano nivāsagāmato nikkhamitvā tato",
  "atk-s0507a:2842_1": "aññaṃ gāmaṃ pavisati kenacideva karaṇīyena, evameva so jīvo ito sarīrato nikkhamitvā",
  "atk-s0507a:2842_2": "aññaṃ aparaṃ sarīraṃ niyatavasena pavisatīti adhippāyo. Bondinti kāyaṃ.",
  "atk-s0507a:2843_0": "689. Cullāsītīti caturāsīti. Mahākappinoti mahākappānaṃ. Tattha “ekamhā mahāsarā",
  "atk-s0507a:2843_1": "anotattādito vassasate vassasate kusaggena ekekaṃ udakabinduṃ nīharante iminā upakkamena",
  "atk-s0507a:2843_2": "sattakkhattuṃ tamhi sare nirudake jāte eko mahākappo nāma hotī”ti vatvā “evarūpānaṃ",
  "atk-s0507a:2843_3": "mahākappānaṃ caturāsītisatasahassāni saṃsārassa parimāṇa”nti vadanti. Ye bālā ye",
  "atk-s0507a:2843_4": "ca paṇḍitāti ye andhabālā, ye ca sappaññā, sabbepi te. Saṃsāraṃ khepayitvānāti yathāvuttakālaparicchedaṃ",
  "atk-s0507a:2843_5": "saṃsāraṃ aparāparuppattivasena khepetvā. Dukkhassantaṃ karissareti vaṭṭadukkhassa",
  "atk-s0507a:2843_6": "pariyantaṃ pariyosānaṃ karissanti. Paṇḍitāpi antarā sujjhituṃ na sakkonti, bālāpi",
  "atk-s0507a:2843_7": "tato uddhaṃ nappavattantīti tassa laddhi.",
  "atk-s0507a:2844_0": "690. Mitāni sukhadukkhāni, doṇehi piṭakehi cāti sattānaṃ sukhadukkhāni nāma doṇehi",
  "atk-s0507a:2844_1": "piṭakehi mānabhājanehi mitāni viya yathāvuttakālaparicchedeneva parimitattā paccekañca",
  "atk-s0507a:2844_2": "tesaṃ tesaṃ sattānaṃ tāni niyatipariṇāmajāni parimitāni. Tayidaṃ jino sabbaṃ pajānāti",
  "atk-s0507a:2844_3": "jinabhūmiyaṃ ṭhito kevalaṃ pajānāti saṃsārassa samatikkantattā. Saṃsāre pana paribbhamati",
  "atk-s0507a:2844_4": "sammūḷhāyaṃ itarā pajā.",
  "atk-s0507a:2845_0": "691. Evaṃdiṭṭhi pure āsinti yathāvuttanatthikadiṭṭhiko pubbeva ahaṃ ahosiṃ. Sammūḷho",
  "atk-s0507a:2845_1": "mohapārutoti yathāvuttāya diṭṭhiyā hetubhūtena sammohena sammūḷho, taṃsahajātena",
  "atk-s0507a:2845_2": "pana mohena pāruto, paṭicchāditakusalabījoti adhippāyo.",
  "atk-s0507a:2846": "692. Evaṃ pubbe yā attano uppannā pāpadiṭṭhi, tassā vasena kataṃ pāpakammaṃ dassetvā idāni attanā āyatiṃ anubhavitabbaṃ tassa phalaṃ dassento “oraṃ me chahi māsehī”tiādimāha.",
  "atk-s0507a:2847_0": "695-7. Tattha vassāni satasahassānīti vassānaṃ satasahassāni, atikkamitvāti vacanaseso.",
  "atk-s0507a:2847_1": "Bhummatthe vā etaṃ paccattavacanaṃ, vassesu satasahassesu vītivattesūti attho. Ghoso",
  "atk-s0507a:2847_2": "suyyati tāvadeti yadā ettako kālo atikkanto hoti, tāvadeva tasmiṃ kāle “idha paccantānaṃ",
  "atk-s0507a:2847_3": "vo mārisā vassasatasahassaparimāṇo kālo atīto”ti evaṃ tasmiṃ niraye saddo suyyati.",
  "atk-s0507a:2847_4": "Lakkho eso, mahārāja, satabhāgavassakoṭiyoti satabhāgā satakoṭṭhāsā vassakoṭiyo,",
  "atk-s0507a:2847_5": "mahārāja, niraye paccantānaṃ sattānaṃ āyuno eso lakkho eso paricchedoti attho. Idaṃ",
  "atk-s0507a:2847_6": "vuttaṃ hoti – dasadasakaṃ sataṃ nāma, dasa satāni sahassaṃ nāma, dasadasasahassāni",
  "atk-s0507a:2847_7": "satasahassaṃ nāma, satasatasahassāni koṭi nāma, tāsaṃ koṭīnaṃ vasena satasahassavassakoṭiyo",
  "atk-s0507a:2847_8": "satabhāgā vassakoṭiyo. Sā ca kho nerayikānaṃyeva vassagaṇanāvasena veditabbā, na",
  "atk-s0507a:2847_9": "manussānaṃ, devānaṃ vā. Īdisāni anekāni vassakoṭisatasahassāni nerayikānaṃ āyu. Tenāha",
  "atk-s0507a:2847_10": "“koṭisatasahassāni, niraye paccare janā”ti. Yādisena pana pāpena sattā evaṃ nirayesu",
  "atk-s0507a:2847_11": "paccanti, taṃ nigamanavasena dassetuṃ “micchādiṭṭhī ca dussīlā, ye ca ariyūpavādino”ti",
  "atk-s0507a:2847_12": "vuttaṃ. Vedissanti anubhavissaṃ.",
  "atk-s0507a:2848_0": "698-706. Evaṃ āyatiṃ attanā anubhavitabbaṃ pāpaphalaṃ dassetvā idāni “kena te brahmacariyena,",
  "atk-s0507a:2848_1": "ānubhāvo ayaṃ tavā”ti raññā pucchitamatthaṃ ācikkhitvā taṃ saraṇesu ceva sīlesu ca",
  "atk-s0507a:2848_2": "patiṭṭhāpetukāmo “taṃ suṇohi mahārājā”tiādimāha. Tattha sīlesuposathe ratāti niccasīlesu",
  "atk-s0507a:2848_3": "ca uposathasīlesu ca abhiratā. Adāti adāsi. Taṃ dhammanti taṃ aṭṭhaṅgikaṃ maggaṃ amatapadañca.",
  "atk-s0507a:2849_0": "709-12. Evaṃ petena saraṇesu sīlesu ca samādapito rājā pasannamānaso tena attano",
  "atk-s0507a:2849_1": "kataṃ upakāraṃ tāva kittetvā saraṇādīsu patiṭṭhahanto “atthakāmo”tiādikā tisso gāthā",
  "atk-s0507a:2849_2": "vatvā pubbe attanā gahitāya pāpikāya diṭṭhiyā paṭinissaṭṭhabhāvaṃ pakāsento “ophuṇāmī”ti gāthamāha.",
  "atk-s0507a:2850_0": "Tattha ophuṇāmi mahāvāteti mahante vāte vāyante bhusaṃ viya taṃ pāpakaṃ diṭṭhiṃ,",
  "atk-s0507a:2850_1": "yakkha, tava dhammadesanāvāte ophuṇāmi niddhunāmi. Nadiyā vā sīghagāmiyāti sīghasotāya",
  "atk-s0507a:2850_2": "mahānadiyā vā tiṇakaṭṭhapaṇṇakasaṭaṃ viya pāpikaṃ diṭṭhiṃ pavāhemīti adhippāyo. Vamāmi",
  "atk-s0507a:2850_3": "pāpikaṃ diṭṭhinti mama manomukhagataṃ pāpikaṃ diṭṭhiṃ ucchaḍḍayāmi. Tattha kāraṇamāha",
  "atk-s0507a:2850_4": "“buddhānaṃ sāsane rato”ti. Yasmā ekaṃsena amatāvahe buddhānaṃ bhagavantānaṃ sāsane",
  "atk-s0507a:2850_5": "rato abhirato, tasmā taṃ diṭṭhisaṅkhātaṃ visaṃ vamāmīti yojanā.",
  "atk-s0507a:2851_0": "713. Ti osānagāthā saṅgītikārehi ṭhapitā. Tattha pāmokkhotipācīnadisābhimukho hutvā.",
  "atk-s0507a:2851_1": "Rathamāruhīti rājā gamanasajjaṃ attano rājarathaṃ abhiruhi, āruyha yakkhānubhāvena",
  "atk-s0507a:2851_2": "taṃ divasameva attano nagaraṃ patvā rājabhavanaṃ pāvisi. So aparena samayena imaṃ",
  "atk-s0507a:2851_3": "pavattiṃ bhikkhūnaṃ ārocesi, bhikkhū taṃ therānaṃ ārocesuṃ, therā tatiyasaṅgītiyaṃ saṅgahaṃ āropesuṃ.",
  "atk-s0507a:2852": "Nandakapetavatthuvaṇṇanā niṭṭhitā.",
  "atk-s0507a:2853": "4. Revatīpetavatthuvaṇṇanā",
  "atk-s0507a:2854_0": "714-36. Uṭṭhehi, revate, supāpadhammeti idaṃ revatīpetavatthu. Taṃ yasmā revatīvimānavatthunā",
  "atk-s0507a:2854_1": "nibbisesaṃ, tasmā yadettha aṭṭhuppattiyaṃ gāthāsu ca vattabbaṃ, taṃ paramatthadīpaniyaṃ",
  "atk-s0507a:2854_2": "vimānavatthuvaṇṇanāyaṃ vuttanayeneva veditabbaṃ. Idañhi nandiyassa devaputtassa vasena",
  "atk-s0507a:2854_3": "vimānavatthupāḷiyaṃ saṅgahaṃ āropitampi revatīpaṭibaddhāya gāthāya vasena “revatīpetavatthu”nti",
  "atk-s0507a:2854_4": "petavatthupāḷiyampi saṅgahaṃ āropitanti daṭṭhabbaṃ.",
  "atk-s0507a:2855": "Revatīpetavatthuvaṇṇanā niṭṭhitā.",
  "atk-s0507a:2856": "5. Ucchupetavatthuvaṇṇanā",
  "atk-s0507a:2857_0": "Idaṃ mama ucchuvanaṃ mahantanti idaṃ ucchupetavatthu. Tassa kā uppatti? Bhagavati",
  "atk-s0507a:2857_1": "veḷuvane viharante aññataro puriso ucchukalāpaṃ khandhe katvā ekaṃ ucchuṃ khādanto",
  "atk-s0507a:2857_2": "gacchati. Atha aññataro upāsako sīlavā kalyāṇadhammo bāladārakena saddhiṃ tassa piṭṭhito",
  "atk-s0507a:2857_3": "piṭṭhito gacchati. Dārako ucchuṃ passitvā “dehī”ti parodati. Upāsako dārakaṃ parodantaṃ",
  "atk-s0507a:2857_4": "disvā taṃ purisaṃ saṅgaṇhanto tena saddhiṃ sallāpamakāsi. So pana puriso tena saddhiṃ",
  "atk-s0507a:2857_5": "na kiñci ālapi, dārakassa ucchukhaṇḍampi nādāsi. Upāsako taṃ dārakaṃ dassetvā “ayaṃ",
  "atk-s0507a:2857_6": "dārako ativiya rodati, imassa ekaṃ ucchukhaṇḍaṃ dehī”ti āha. Taṃ sutvā so puriso",
  "atk-s0507a:2857_7": "asahanto paṭihatacittaṃ upaṭṭhapetvā anādaravasena ekaṃ ucchulaṭṭhiṃ piṭṭhito khipi.",
  "atk-s0507a:2858_0": "So aparena samayena kālaṃ katvā ciraṃ paribhāvitassa lobhassa vasena petesu nibbatti,",
  "atk-s0507a:2858_1": "tassa phalaṃ nāma sakakammasarikkhakaṃ hotīti aṭṭhakarīsamattaṃ ṭhānaṃ avattharantaṃ",
  "atk-s0507a:2858_2": "añjanavaṇṇaṃ musaladaṇḍaparimāṇehi ucchūhi ghanasañchannaṃ mahantaṃ ucchuvanaṃ nibbatti.",
  "atk-s0507a:2858_3": "Tasmiṃ khāditukāmatāya “ucchuṃ gahessāmī”ti upagatamatte taṃ ucchū abhihananti, so",
  "atk-s0507a:2858_4": "tena pucchito patati.",
  "atk-s0507a:2859": "Athekadivasaṃ āyasmā mahāmoggallāno rājagahaṃ piṇḍāya gacchanto antarāmagge taṃ petaṃ addasa. So theraṃ disvā attanā katakammaṃ pucchi –",
  "atk-s0507a:2860": "737.",
  "atk-s0507a:2861": "“Idaṃ mama ucchuvanaṃ mahantaṃ, nibbattati puññaphalaṃ anappakaṃ;",
  "atk-s0507a:2862": "Taṃ dāni me na paribhogameti, ācikkha bhante kissa ayaṃ vipāko.",
  "atk-s0507a:2863": "738.",
  "atk-s0507a:2864": "“Haññāmi khajjāmi ca vāyamāmi, parisakkāmi paribhuñjituṃ kiñci;",
  "atk-s0507a:2865": "Svāhaṃ chinnathāmo kapaṇo lālapāmi, kissa kammassa ayaṃ vipāko.",
  "atk-s0507a:2866": "739.",
  "atk-s0507a:2867": "“Vighāto cāhaṃ paripatāmi chamāyaṃ,",
  "atk-s0507a:2868": "Parivattāmi vāricarova ghamme;",
  "atk-s0507a:2869": "Rudato ca me assukā niggalanti,",
  "atk-s0507a:2870": "Ācikkha bhante kissa ayaṃ vipāko.",
  "atk-s0507a:2871": "740.",
  "atk-s0507a:2872": "“Chāto kilanto ca pipāsito ca, santassito sātasukhaṃ na vinde;",
  "atk-s0507a:2873": "Pucchāmi taṃ etamatthaṃ bhadante, kathaṃ nu ucchuparibhogaṃ labheyya”nti.",
  "atk-s0507a:2874": "741.",
  "atk-s0507a:2875": "“Pure tuvaṃ kammamakāsi attanā, manussabhūto purimāya jātiyā;",
  "atk-s0507a:2876": "Ahañca taṃ etamatthaṃ vadāmi, sutvāna tvaṃ etamatthaṃ vijāna.",
  "atk-s0507a:2877": "742.",
  "atk-s0507a:2878": "“Ucchuṃ tuvaṃ khādamāno payāto, puriso ca te piṭṭhito anvagacchi;",
  "atk-s0507a:2879": "So ca taṃ paccāsanto kathesi, tassa tuvaṃ na kiñci ālapittha.",
  "atk-s0507a:2880": "743.",
  "atk-s0507a:2881": "“So ca taṃ abhaṇantaṃ ayāci, dehayya ucchunti ca taṃ avoca;",
  "atk-s0507a:2882": "Tassa tuvaṃ piṭṭhito ucchuṃ adāsi, tassetaṃ kammassa ayaṃ vipāko.",
  "atk-s0507a:2883": "744.",
  "atk-s0507a:2884": "“Iṅgha tvaṃ gantvāna piṭṭhito gaṇheyyāsi, gahetvāna taṃ khādassu yāvadatthaṃ;",
  "atk-s0507a:2885": "Teneva tvaṃ attamano bhavissasi, haṭṭho cudaggo ca pamodito cāti.",
  "atk-s0507a:2886": "745.",
  "atk-s0507a:2887": "“Gantvāna so piṭṭhito aggahesi, gahetvāna taṃ khādi yāvadatthaṃ;",
  "atk-s0507a:2888": "Teneva so attamano ahosi, haṭṭho cudaggo ca pamodito cā”ti. –",
  "atk-s0507a:2889": "Vacanapaṭivacanagāthā petena therena ca vuttā.",
  "atk-s0507a:2890_0": "737-8. Tattha kissāti kīdisassa, kammassāti adhippāyo. Haññāmīti vihaññāmi vighātaṃ",
  "atk-s0507a:2890_1": "āpajjāmi. Vihaññāmīti vā vibādhiyāmi, visesato pīḷiyāmīti attho. Khajjāmīti khādiyāmi,",
  "atk-s0507a:2890_2": "asipattasadisehi nisitehi khādantehi viya ucchupattehi kantiyāmīti attho. Vāyamāmīti",
  "atk-s0507a:2890_3": "ucchuṃ khādituṃ vāyāmaṃ karomi. Parisakkāmīti payogaṃ karomi. Paribhuñjitunti ucchurasaṃ",
  "atk-s0507a:2890_4": "paribhuñjituṃ, ucchuṃ khāditunti attho. Chinnathāmoti chinnasaho upacchinnathāmo,",
  "atk-s0507a:2890_5": "parikkhīṇabaloti attho. Kapaṇoti dīno. Lālapāmīti dukkhena aṭṭito ativiya vilapāmi.",
  "atk-s0507a:2891_0": "739. Vighātoti vighātavā, vihatabalo vā. Paripatāmi chamāyanti ṭhātuṃ asakkonto bhūmiyaṃ",
  "atk-s0507a:2891_1": "papatāmi. Parivattāmīti paribbhamāmi. Vāricarovāti maccho viya. Ghammeti ghammasantatte thale.",
  "atk-s0507a:2892_0": "740-4. Santassitoti oṭṭhakaṇṭhatālūnaṃ sosappattiyā suṭṭhu tasito. Sātasukhanti sātabhūtaṃ",
  "atk-s0507a:2892_1": "sukhaṃ. Na vindeti na labhāmi. Tanti tuvaṃ. Vijānāti vijānāhi. Payātoti gantuṃ āraddho.",
  "atk-s0507a:2892_2": "Anvagacchīti anubandhi. Paccāsantoti paccāsīsamāno. Tassetaṃ kammassāti ettha etanti",
  "atk-s0507a:2892_3": "nipātamattaṃ, tassa kammassāti attho. Piṭṭhito gaṇheyyāsīti attano piṭṭhipasseneva",
  "atk-s0507a:2892_4": "ucchuṃ gaṇheyyāsi. Pamoditoti pamudito.",
  "atk-s0507a:2893_0": "745. Gahetvāna taṃ khādi yāvadatthanti therena āṇattiniyāmena ucchuṃ gahetvā yathāruci",
  "atk-s0507a:2893_1": "khāditvā mahantaṃ ucchukalāpaṃ gahetvā therassa upanesi, thero taṃ anuggaṇhanto teneva",
  "atk-s0507a:2893_2": "taṃ ucchukalāpaṃ gāhāpetvā veḷuvanaṃ gantvā bhagavato adāsi, bhagavā bhikkhusaṅghena",
  "atk-s0507a:2893_3": "saddhiṃ taṃ paribhuñjitvā anumodanaṃ akāsi, peto pasannacitto vanditvā gato, tato",
  "atk-s0507a:2893_4": "paṭṭhāya yathāsukhaṃ ucchuṃ paribhuñji.",
  "atk-s0507a:2894_0": "So aparena samayena kālaṃ katvā tāvatiṃsesu uppajji. Sā panesā petassa pavatti manussaloke",
  "atk-s0507a:2894_1": "pākaṭā ahosi. Atha manussā satthāraṃ upasaṅkamitvā taṃ pavattiṃ pucchiṃsu. Satthā",
  "atk-s0507a:2894_2": "tesaṃ tamatthaṃ vitthārato kathetvā dhammaṃ desesi, taṃ sutvā manussā maccheramalato",
  "atk-s0507a:2894_3": "paṭiviratā ahesunti.",
  "atk-s0507a:2895": "Ucchupetavatthuvaṇṇanā niṭṭhitā.",
  "atk-s0507a:2896": "6. Kumārapetavatthuvaṇṇanā",
  "atk-s0507a:2897_0": "Sāvatthi nāma nagaranti idaṃ satthā jetavane viharanto dve pete ārabbha kathesi.",
  "atk-s0507a:2897_1": "Sāvatthiyaṃ kira kosalarañño dve puttā pāsādikā paṭhamavaye ṭhitā yobbanamadamattā",
  "atk-s0507a:2897_2": "paradārakammaṃ katvā kālaṃ katvā parikhāpiṭṭhe petā hutvā nibbattiṃsu. Te rattiyaṃ",
  "atk-s0507a:2897_3": "bheravena saddena parideviṃsu. Manussā taṃ sutvā bhītatasitā “evaṃ kate idaṃ avamaṅgalaṃ",
  "atk-s0507a:2897_4": "vūpasammatī”ti buddhappamukhassa bhikkhusaṅghassa mahādānaṃ datvā taṃ pavattiṃ bhagavato",
  "atk-s0507a:2897_5": "ārocesuṃ. Bhagavā “upāsakā tassa saddassa savanena tumhākaṃ na koci antarāyo”ti vatvā",
  "atk-s0507a:2897_6": "tassa kāraṇaṃ ācikkhitvā tesaṃ dhammaṃ desetuṃ –",
  "atk-s0507a:2898": "746.",
  "atk-s0507a:2899": "“Sāvatthi nāma nagaraṃ, himavantassa passato;",
  "atk-s0507a:2900": "Tattha āsuṃ dve kumārā, rājaputtāti me sutaṃ.",
  "atk-s0507a:2901": "747.",
  "atk-s0507a:2902": "“Sammattā rajanīyesu, kāmassādābhinandino;",
  "atk-s0507a:2903": "Paccuppannasukhe giddhā, na te passiṃsunāgataṃ.",
  "atk-s0507a:2904": "748.",
  "atk-s0507a:2905": "“Te cutā ca manussattā, paralokaṃ ito gatā;",
  "atk-s0507a:2906": "Tedha ghosentyadissantā, pubbe dukkaṭamattano.",
  "atk-s0507a:2907": "749.",
  "atk-s0507a:2908": "“Bahūsu vata santesu, deyyadhamme upaṭṭhite;",
  "atk-s0507a:2909": "Nāsakkhimhā ca attānaṃ, parittaṃ kātuṃ sukhāvahaṃ.",
  "atk-s0507a:2910": "750.",
  "atk-s0507a:2911": "“Kiṃ tato pāpakaṃ assa, yaṃ no rājakulā cutā;",
  "atk-s0507a:2912": "Upapannā pettivisayaṃ, khuppipāsasamappitā.",
  "atk-s0507a:2913": "751.",
  "atk-s0507a:2914": "“Sāmino idha hutvāna, honti asāmino tahiṃ;",
  "atk-s0507a:2915": "Bhamanti khuppipāsāya, manussā unnatonatā.",
  "atk-s0507a:2916": "752.",
  "atk-s0507a:2917": "“Etamādīnavaṃ ñatvā, issaramadasambhavaṃ;",
  "atk-s0507a:2918": "Pahāya issaramadaṃ, bhave saggagato naro;",
  "atk-s0507a:2919": "Kāyassa bhedā sappañño, saggaṃ so upapajjatī”ti – gāthā abhāsi;",
  "atk-s0507a:2920": "746. Tattha iti me sutanti na kevalaṃ attano ñāṇena diṭṭhameva, atha kho loke pākaṭabhāvena evaṃ mayā sutanti attho.",
  "atk-s0507a:2921_0": "747. Kāmassādābhinandinoti kāmaguṇesu assādavasena abhinandanasīlā. Paccuppannasukhe",
  "atk-s0507a:2921_1": "giddhāti vattamānasukhamatte giddhā gathitā hutvā. Na te passiṃsunāgatanti duccaritaṃ",
  "atk-s0507a:2921_2": "pahāya sucaritaṃ caritvā anāgataṃ āyatiṃ devamanussesu laddhabbaṃ sukhaṃ te na cintesuṃ.",
  "atk-s0507a:2922": "748. Tedha ghosentyadissantāti te pubbe rājaputtabhūtā petā idha sāvatthiyā samīpe adissamānarūpā ghosenti kandanti. Kiṃ kandantīti āha “pubbe dukkaṭamattano”ti.",
  "atk-s0507a:2923": "749. Idāni tesaṃ kandanassa kāraṇaṃ hetuto ca phalato ca vibhajitvā dassetuṃ “bahūsu vata santesū”tiādi vuttaṃ.",
  "atk-s0507a:2924_0": "Tattha bahūsu vata santesūti anekesu dakkhiṇeyyesu vijjamānesu. Deyyadhamme upaṭṭhiteti",
  "atk-s0507a:2924_1": "attano santake dātabbadeyyadhammepi samīpe ṭhite, labbhamāneti attho. Parittaṃ sukhāvahanti",
  "atk-s0507a:2924_2": "appamattakampi āyatiṃ sukhāvahaṃ puññaṃ katvā attānaṃ sotthiṃ nirupaddavaṃ kātuṃ",
  "atk-s0507a:2924_3": "nāsakkhimhā vatāti yojanā.",
  "atk-s0507a:2925_0": "750. Kiṃ tato pāpakaṃ assāti tato pāpakaṃ lāmakaṃ nāma kiṃ aññaṃ assa siyā. Yaṃ no",
  "atk-s0507a:2925_1": "rājakulā cutāti yena pāpakammena mayaṃ rājakulato cutā idha pettivisayaṃ upapannā",
  "atk-s0507a:2925_2": "petesu nibbattā khuppipāsasamappitā vicarāmāti attho.",
  "atk-s0507a:2926_0": "751. Sāmino idha hutvānāti idha imasmiṃ loke yasmiṃyeva ṭhāne pubbe sāmino hutvā",
  "atk-s0507a:2926_1": "vicaranti, tahiṃ tasmiṃyeva ṭhāne honti assāmino. Manussā unnatonatāti manussakāle",
  "atk-s0507a:2926_2": "sāmino hutvā kālakatā kammavasena onatā bhamanti khuppipāsāya, passa saṃsārapakatinti dasseti.",
  "atk-s0507a:2927_0": "752. Etamādīnavaṃ ñatvā, issaramadasambhavanti etaṃ issariyamadavasena sambhūtaṃ",
  "atk-s0507a:2927_1": "apāyūpapattisaṅkhātaṃ ādīnavaṃ dosaṃ ñatvā pahāya issariyamadaṃ puññappasuto hutvā.",
  "atk-s0507a:2927_2": "Bhave saggagato naroti saggaṃ devalokaṃ gatoyeva bhaveyya.",
  "atk-s0507a:2928_0": "Iti satthā tesaṃ petānaṃ pavattiṃ kathetvā tehi manussehi kataṃ dānaṃ tesaṃ petānaṃ",
  "atk-s0507a:2928_1": "uddisāpetvā sampattaparisāya ajjhāsayānurūpaṃ dhammaṃ desesi. Sā desanā mahājanassa sātthikā ahosīti.",
  "atk-s0507a:2929": "Kumārapetavatthuvaṇṇanā niṭṭhitā.",
  "atk-s0507a:2930": "7. Rājaputtapetavatthuvaṇṇanā",
  "atk-s0507a:2931_0": "Pubbe katānaṃ kammānanti idaṃ satthā jetavane viharanto rājaputtapetaṃ ārabbha kathesi.",
  "atk-s0507a:2931_1": "Tattha yo so atīte kitavassa nāma rañño putto atīte paccekabuddhe aparajjhitvā bahūni",
  "atk-s0507a:2931_2": "vassasahassāni niraye paccitvā tasseva kammassa vipākāvasesena petesu uppanno. So",
  "atk-s0507a:2931_3": "idha “rājaputtapeto”ti adhippeto. Tassa vatthu heṭṭhā sāṇavāsipetavatthumhi vitthārato",
  "atk-s0507a:2931_4": "āgatameva, tasmā tattha vuttanayeneva gahetabbaṃ. Satthā hi tadā therena attano ñātipetānaṃ",
  "atk-s0507a:2931_5": "pavattiyā kathitāya “na kevalaṃ tava ñātakāyeva, atha kho tvampi ito anantarātīte",
  "atk-s0507a:2931_6": "attabhāve peto hutvā mahādukkhaṃ anubhavī”ti vatvā tena yācito –",
  "atk-s0507a:2932": "753.",
  "atk-s0507a:2933": "“Pubbe katānaṃ kammānaṃ, vipāko mathaye manaṃ;",
  "atk-s0507a:2934": "Rūpe sadde rase gandhe, phoṭṭhabbe ca manorame.",
  "atk-s0507a:2935": "754.",
  "atk-s0507a:2936": "“Iccaṃ gītaṃ ratiṃ khiḍḍaṃ, anubhutvā anappakaṃ;",
  "atk-s0507a:2937": "Uyyāne paricaritvā, pavisanto giribbajaṃ.",
  "atk-s0507a:2938": "755.",
  "atk-s0507a:2939": "“Isiṃ sunettamaddakkhi, attadantaṃ samāhitaṃ;",
  "atk-s0507a:2940": "Appicchaṃ hirisampannaṃ, uñche pattagate rataṃ.",
  "atk-s0507a:2941": "756.",
  "atk-s0507a:2942": "“Hatthikkhandhato oruyha, laddhā bhanteti cābravi;",
  "atk-s0507a:2943": "Tassa pattaṃ gahetvāna, uccaṃ paggayha khattiyo.",
  "atk-s0507a:2944": "757.",
  "atk-s0507a:2945": "“Thaṇḍile pattaṃ bhinditvā, hasamāno apakkami;",
  "atk-s0507a:2946": "Rañño kitavassāhaṃ putto, kiṃ maṃ bhikkhu karissasi.",
  "atk-s0507a:2947": "758.",
  "atk-s0507a:2948": "“Tassa kammassa pharusassa, vipāko kaṭuko ahu;",
  "atk-s0507a:2949": "Yaṃ rājaputto vedesi, nirayamhi samappito.",
  "atk-s0507a:2950": "759.",
  "atk-s0507a:2951": "“Chaḷeva caturāsīti, vassāni nahutāni ca;",
  "atk-s0507a:2952": "Bhusaṃ dukkhaṃ nigacchittho, niraye katakibbiso.",
  "atk-s0507a:2953": "760.",
  "atk-s0507a:2954": "“Uttānopi ca paccittha, nikujjo vāmadakkhiṇo;",
  "atk-s0507a:2955": "Uddhaṃpādo ṭhito ceva, ciraṃ bālo apaccatha.",
  "atk-s0507a:2956": "761.",
  "atk-s0507a:2957": "“Bahūni vassasahassāni, pūgāni nahutāni ca;",
  "atk-s0507a:2958": "Bhusaṃ dukkhaṃ nigacchittho, niraye katakibbiso.",
  "atk-s0507a:2959": "762.",
  "atk-s0507a:2960": "“Etādisaṃ kho kaṭukaṃ, appaduṭṭhappadosinaṃ;",
  "atk-s0507a:2961": "Paccanti pāpakammantā, isimāsajja subbataṃ.",
  "atk-s0507a:2962": "763.",
  "atk-s0507a:2963": "“So tattha bahuvassāni, vedayitvā bahuṃ dukhaṃ;",
  "atk-s0507a:2964": "Khuppipāsahato nāma, peto āsi tato cuto.",
  "atk-s0507a:2965": "764.",
  "atk-s0507a:2966": "“Etamādīnavaṃ ñatvā, issaramadasambhavaṃ;",
  "atk-s0507a:2967": "Pahāya issaramadaṃ, nivātamanuvattaye.",
  "atk-s0507a:2968": "765.",
  "atk-s0507a:2969": "“Diṭṭheva dhamme pāsaṃso, yo buddhesu sagāravo;",
  "atk-s0507a:2970": "Kāyassa bhedā sappañño, saggaṃ so upapajjatī”ti. –",
  "atk-s0507a:2971": "Idaṃ petavatthuṃ kathesi.",
  "atk-s0507a:2972_0": "753. Tattha pubbe katānaṃ kammānaṃ, vipāko mathaye mananti purimāsu jātīsu katānaṃ",
  "atk-s0507a:2972_1": "akusalakammānaṃ phalaṃ uḷāraṃ hutvā uppajjamānaṃ andhabālānaṃ cittaṃ mathayeyya abhibhaveyya,",
  "atk-s0507a:2972_2": "paresaṃ anatthakaraṇamukhena attano atthaṃ uppādeyyāti adhippāyo.",
  "atk-s0507a:2973_0": "Idāni taṃ cittamathanaṃ visayena saddhiṃ dassetuṃ “rūpe sadde”tiādi vuttaṃ. Tattha",
  "atk-s0507a:2973_1": "rūpeti rūpahetu, yathicchitassa manāpiyassa rūpārammaṇassa paṭilābhanimittanti attho.",
  "atk-s0507a:2973_2": "Saddetiādīsupi eseva nayo.",
  "atk-s0507a:2974": "754. Evaṃ sādhāraṇato vuttamatthaṃ asādhāraṇato niyametvā dassento “naccaṃ gīta”ntiādimāha. Tattha ratinti kāmaratiṃ. Khiḍḍanti sahāyakādīhi keḷiṃ. Giribbajanti rājagahaṃ.",
  "atk-s0507a:2975_0": "755. Isinti asekkhānaṃ sīlakkhandhādīnaṃ esanaṭṭhena isiṃ. Sunettanti evaṃnāmakaṃ",
  "atk-s0507a:2975_1": "paccekabuddhaṃ. Attadantanti uttamena damathena damitacittaṃ. Samāhitanti arahattaphalasamādhinā",
  "atk-s0507a:2975_2": "samāhitaṃ. Uñche pattagate ratanti uñchena bhikkhācārena laddhe pattagate pattapariyāpanne",
  "atk-s0507a:2975_3": "āhāre rataṃ santuṭṭhaṃ.",
  "atk-s0507a:2976": "756. Laddhā, bhanteti cābravīti “api, bhante, bhikkhā laddhā”ti vissāsajananatthaṃ kathesi. Uccaṃ paggayhāti uccataraṃ katvā pattaṃ ukkhipitvā.",
  "atk-s0507a:2977_0": "757. Thaṇḍile pattaṃ bhinditvāti kharakaṭhine bhūmippadese khipanto pattaṃ bhinditvā.",
  "atk-s0507a:2977_1": "Apakkamīti thokaṃ apasakki. Apasakkanto ca “akāraṇeneva andhabālo mahantaṃ anatthaṃ",
  "atk-s0507a:2977_2": "attano akāsī”ti karuṇāyanavasena olokentaṃ paccekabuddhaṃ rājaputto āha “rañño kitavassāhaṃ",
  "atk-s0507a:2977_3": "putto, kiṃ maṃ bhikkhu karissasī”ti.",
  "atk-s0507a:2978": "758. Pharusassāti dāruṇassa. Kaṭukoti aniṭṭho. Yanti yaṃ vipākaṃ. Samappitoti allīno.",
  "atk-s0507a:2979_0": "759. Chaḷeva caturāsīti, vassāni nahutāni cāti uttāno nipanno caturāsītivassasahassāni,",
  "atk-s0507a:2979_1": "nikujjo, vāmapassena, dakkhiṇapassena, uddhaṃpādo, olambiko, yathāṭhito cāti evaṃ",
  "atk-s0507a:2979_2": "cha caturāsītisahassāni vassāni honti. Tenāha –",
  "atk-s0507a:2980": "760.",
  "atk-s0507a:2981": "“Uttānopi ca paccittha, nikujjo vāmadakkhiṇo;",
  "atk-s0507a:2982": "Uddhaṃpādo ṭhito ceva, ciraṃ bālo apaccathā”ti.",
  "atk-s0507a:2983": "Tāni pana vassāni yasmā anekāni nahutāni honti, tasmā vuttaṃ “nahutānī”ti. Bhusaṃ dukkhaṃ nigacchitthoti ativiya dukkhaṃ pāpuṇi.",
  "atk-s0507a:2984": "761. Pūgānīti vassasamūhe, idha purimagāthāya ca accantasaṃyoge upayogavacanaṃ daṭṭhabbaṃ.",
  "atk-s0507a:2985_0": "762. Etādisanti evarūpaṃ. Kaṭukanti atidukkhaṃ, bhāvanapaṃsakaniddesoyaṃ “ekamantaṃ",
  "atk-s0507a:2985_1": "nisīdī”tiādīsu viya. Appaduṭṭhappadosinaṃ isiṃ subbataṃ āsajja āsādetvā pāpakammantā",
  "atk-s0507a:2985_2": "puggalā evarūpaṃ kaṭukaṃ ativiya dukkhaṃ paccantīti yojanā.",
  "atk-s0507a:2986": "763. Soti so rājaputtapeto. Tatthāti niraye. Vedayitvāti anubhavitvā. Nāmāti byattapākaṭabhāvena. Tato cutoti nirayato cuto. Sesaṃ vuttanayameva.",
  "atk-s0507a:2987": "Evaṃ bhagavā rājaputtapetakathāya tattha sannipatitaṃ mahājanaṃ saṃvejetvā upari saccāni pakāsesi. Saccapariyosāne bahū sotāpattiphalādīni sampāpuṇiṃsūti.",
  "atk-s0507a:2988": "Rājaputtapetavatthuvaṇṇanā niṭṭhitā.",
  "atk-s0507a:2989": "8. Gūthakhādakapetavatthuvaṇṇanā",
  "atk-s0507a:2990_0": "Gūthakūpato uggantvāti idaṃ satthari jetavane viharante ekaṃ gūthakhādakapetaṃ ārambha",
  "atk-s0507a:2990_1": "vuttaṃ. Sāvatthiyā kira avidūre aññatarasmiṃ gāmake eko kuṭumbiko attano kulūpakaṃ",
  "atk-s0507a:2990_2": "bhikkhuṃ uddissa vihāraṃ kāresi. Tattha nānājanapadato bhikkhū āgantvā paṭivasiṃsu.",
  "atk-s0507a:2990_3": "Te disvā manussā pasannacittā paṇītena paccayena upaṭṭhahiṃsu. Kulūpako bhikkhu taṃ",
  "atk-s0507a:2990_4": "asahamāno issāpakato hutvā tesaṃ bhikkhūnaṃ dosaṃ vadanto kuṭumbikaṃ ujjhāpesi. Kuṭumbiko",
  "atk-s0507a:2990_5": "te bhikkhū kulūpakañca paribhavanto paribhāsi. Atha kulūpako kālaṃ katvā tasmiṃyeva",
  "atk-s0507a:2990_6": "vihāre vaccakuṭiyaṃ peto hutvā nibbatti, kuṭumbiko pana kālaṃ katvā tasseva upari",
  "atk-s0507a:2990_7": "peto hutvā nibbatti. Athāyasmā mahāmoggallāno taṃ disvā pucchanto –",
  "atk-s0507a:2991": "766.",
  "atk-s0507a:2992": "“Gūthakūpato uggantvā, ko na dīno patiṭṭhasi;",
  "atk-s0507a:2993": "Nissaṃsayaṃ pāpakammanto, kiṃ nu saddahase tuva”nti. –",
  "atk-s0507a:2994": "Gāthamāha. Taṃ sutvā peto –",
  "atk-s0507a:2995": "767.",
  "atk-s0507a:2996": "“Ahaṃ bhadante petomhi, duggato yamalokiko;",
  "atk-s0507a:2997": "Pāpakammaṃ karitvāna, petalokaṃ ito gato”ti. –",
  "atk-s0507a:2998": "Gāthāya attānaṃ ācikkhi. Atha naṃ thero –",
  "atk-s0507a:2999": "768.",
  "atk-s0507a:3000": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:3001": "Kissakammavipākena, idaṃ dukkhaṃ nigacchasī”ti. –",
  "atk-s0507a:3002": "Gāthāya tena katakammaṃ pucchi. So peto –",
  "atk-s0507a:3003": "769.",
  "atk-s0507a:3004": "“Ahu āvāsiko mayhaṃ, issukī kulamaccharī;",
  "atk-s0507a:3005": "Ajjhāsito mayhaṃ ghare, kadariyo paribhāsako.",
  "atk-s0507a:3006": "770.",
  "atk-s0507a:3007": "“Tassāhaṃ vacanaṃ sutvā, bhikkhavo paribhāsisaṃ;",
  "atk-s0507a:3008": "Tassakammavipākena, petalokaṃ ito gato”ti. –",
  "atk-s0507a:3009": "Dvīhi gāthāhi attanā katakammaṃ kathesi.",
  "atk-s0507a:3010_0": "769. Tattha ahu āvāsiko mayhanti mayhaṃ āvāse mayā katavihāre eko bhikkhu āvāsiko",
  "atk-s0507a:3010_1": "nibaddhavasanako ahosi. Ajjhāsito mayhaṃ ghareti kulūpakabhāvena mama gehe taṇhābhinivesavasena abhiniviṭṭho.",
  "atk-s0507a:3011": "770. Tassāti tassa kulūpakabhikkhussa. Bhikkhavoti bhikkhū. Paribhāsisanti akkosiṃ. Petalokaṃ ito gatoti iminā ākārena petayoniṃ upagato petabhūto.",
  "atk-s0507a:3012": "Taṃ sutvā thero itarassa gatiṃ pucchanto –",
  "atk-s0507a:3013": "771.",
  "atk-s0507a:3014": "“Amitto mittavaṇṇena, yo te āsi kulūpako;",
  "atk-s0507a:3015": "Kāyassa bhedā duppañño, kiṃ nu pecca gatiṃ gato”ti. –",
  "atk-s0507a:3016": "Gāthamāha. Tattha mittavaṇṇenāti mittapaṭirūpena mittapaṭirūpatāya.",
  "atk-s0507a:3017": "Puna peto therassa tamatthaṃ ācikkhanto –",
  "atk-s0507a:3018": "772.",
  "atk-s0507a:3019": "“Tassevāhaṃ pāpakammassa, sīse tiṭṭhāmi matthake;",
  "atk-s0507a:3020": "So ca paravisayaṃ patto, mameva paricārako.",
  "atk-s0507a:3021": "773.",
  "atk-s0507a:3022": "“Yaṃ bhadante hadantaññe, etaṃ me hoti bhojanaṃ;",
  "atk-s0507a:3023": "Ahañca kho yaṃ hadāmi, etaṃ so upajīvatī”ti. – gāthādvayamāha;",
  "atk-s0507a:3024_0": "772. Tattha tassevāti tasseva mayhaṃ pubbe kulūpakabhikkhubhūtassa petassa. Pāpakammassāti",
  "atk-s0507a:3024_1": "pāpasamācārassa. Sīse tiṭṭhāmi matthaketi sīse tiṭṭhāmi, tiṭṭhanto ca matthake eva",
  "atk-s0507a:3024_2": "tiṭṭhāmi, na sīsappamāṇe ākāseti attho. Paravisayaṃ pattoti manussalokaṃ upādāya",
  "atk-s0507a:3024_3": "paravisayabhūtaṃ pettivisayaṃ patto. Mamevāti mayhaṃ eva paricārako ahosīti vacanaseso.",
  "atk-s0507a:3025_0": "773. Yaṃ bhadante hadantaññeti bhadante, ayya mahāmoggalāna, tassaṃ vaccakuṭiyaṃ",
  "atk-s0507a:3025_1": "yaṃ aññe uhadanti vaccaṃ ossajanti. Etaṃ me hoti bhojananti etaṃ vaccaṃ mayhaṃ divase",
  "atk-s0507a:3025_2": "divase bhojanaṃ hoti. Yaṃ hadāmīti taṃ pana vaccaṃ khāditvā yampahaṃ vaccaṃ karomi.",
  "atk-s0507a:3025_3": "Etaṃ so upajīvatīti etaṃ mama vaccaṃ so kulūpakapeto divase divase khādanavasena",
  "atk-s0507a:3025_4": "upajīvati, attabhāvaṃ yāpetīti attho.",
  "atk-s0507a:3026_0": "Tesu kuṭumbiko pesale bhikkhū “evaṃ āhāraparibhogato varaṃ tumhākaṃ gūthakhādana”nti",
  "atk-s0507a:3026_1": "akkosi. Kulūpako pana kuṭumbikampi tathāvacane samādapetvā sayaṃ tathā akkosi, tenassa",
  "atk-s0507a:3026_2": "tatopi paṭikuṭṭhatarā jīvikā ahosi. Āyasmā mahāmoggallāno taṃ pavattiṃ bhagavato",
  "atk-s0507a:3026_3": "ārocesi. Bhagavā tamatthaṃ aṭṭhuppattiṃ katvā upavāde ādīnavaṃ dassetvā sampattaparisāya",
  "atk-s0507a:3026_4": "dhammaṃ desesi. Sā desanā mahājanassa sātthikā ahosīti.",
  "atk-s0507a:3027": "Gūthakhādakapetavatthuvaṇṇanā niṭṭhitā.",
  "atk-s0507a:3028": "9. Gūthakhādakapetivatthuvaṇṇanā",
  "atk-s0507a:3029_0": "774-81. Gūthakūpato uggantvāti idaṃ satthari jetavane viharante aññataraṃ gūthakhādakapetiṃ",
  "atk-s0507a:3029_1": "ārabbha vuttaṃ. Tassā vatthu anantaravatthusadisaṃ. Tattha upāsakena vihāro kāritoti",
  "atk-s0507a:3029_2": "upāsakassa vasena āgataṃ, idha pana upāsikāyāti ayameva viseso. Sesaṃ vatthusmiṃ",
  "atk-s0507a:3029_3": "gāthāsu ca apubbaṃ natthi.",
  "atk-s0507a:3030": "Gūthakhādakapetivatthuvaṇṇānā niṭṭhitā.",
  "atk-s0507a:3031": "10. Gaṇapetavatthuvaṇṇanā",
  "atk-s0507a:3032_0": "Naggā dubbaṇṇarūpātthāti idaṃ satthari jetavane viharante sambahule pete ārabbha",
  "atk-s0507a:3032_1": "vuttaṃ. Sāvatthiyaṃ kira sambahulā manussā gaṇabhūtā assaddhā appasannā maccheramalapariyuṭṭhitacittā",
  "atk-s0507a:3032_2": "dānādisucaritavimukhā hutvā ciraṃ jīvitvā kāyassa bhedā nagarassa samīpe petayoniyaṃ",
  "atk-s0507a:3032_3": "nibbattiṃsu. Athekadivasaṃ āyasmā mahāmoggallāno sāvatthiyaṃ piṇḍāya gacchanto antarāmagge pete disvā –",
  "atk-s0507a:3033": "782.",
  "atk-s0507a:3034": "“Naggā dubbaṇarūpāttha, kisā dhamanisanthatā;",
  "atk-s0507a:3035": "Upphāsulikā kisikā, ke nu tumhettha mārisā”ti. –",
  "atk-s0507a:3036": "Gāthāya pucchi. Tattha dubbaṇṇarūpātthāti dubbaṇṇasarīrā hotha. Ke nu tumhetthāti tumhe ke nu nāma bhavatha. Mārisāti te attano sāruppavasena ālapati.",
  "atk-s0507a:3037": "Taṃ sutvā petā –",
  "atk-s0507a:3038": "783.",
  "atk-s0507a:3039": "“Mayaṃ bhadante petamhā, duggatā yamalokikā;",
  "atk-s0507a:3040": "Pāpakammaṃ karitvāna, petalokaṃ ito gatā”ti. –",
  "atk-s0507a:3041": "Gāthāya attano petabhāvaṃ pakāsetvā puna therena –",
  "atk-s0507a:3042": "784.",
  "atk-s0507a:3043": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:3044": "Kissakammavipākena, petalokaṃ ito gatā”ti. –",
  "atk-s0507a:3045": "Gāthāya katakammaṃ pucchitā –",
  "atk-s0507a:3046": "785.",
  "atk-s0507a:3047": "“Anāvaṭesu titthesu, vicinimhaddhamāsakaṃ;",
  "atk-s0507a:3048": "Santesu deyyadhammesu, dīpaṃ nākamha attano.",
  "atk-s0507a:3049": "786.",
  "atk-s0507a:3050": "“Nadiṃ upema tasitā, rittakā parivattati;",
  "atk-s0507a:3051": "Chāyaṃ upema uṇhesu, ātapo parivattati.",
  "atk-s0507a:3052": "787.",
  "atk-s0507a:3053": "“Aggivaṇṇo ca no vāto, ḍahanto upavāyati;",
  "atk-s0507a:3054": "Etañca bhante arahāma, aññañca pāpakaṃ tato.",
  "atk-s0507a:3055": "788.",
  "atk-s0507a:3056": "“Api yojanāni gacchāma, chātā āhāragedhino;",
  "atk-s0507a:3057": "Aladdhāva nivattāma, aho no appapuññatā.",
  "atk-s0507a:3058": "789.",
  "atk-s0507a:3059": "“Chātā pamucchitā bhantā, bhūmiyaṃ paṭisumbhitā;",
  "atk-s0507a:3060": "Uttānā paṭikirāma, avakujjā patāmase.",
  "atk-s0507a:3061": "790.",
  "atk-s0507a:3062": "“Te ca tattheva patitā, bhūmiyaṃ paṭisumbhitā;",
  "atk-s0507a:3063": "Uraṃ sīsañca ghaṭṭema, aho no appapuññatā.",
  "atk-s0507a:3064": "791.",
  "atk-s0507a:3065": "“Etañca bhante arahāma, aññañca pāpakaṃ tato;",
  "atk-s0507a:3066": "Santesu deyyadhammesu, dīpaṃ nākamha attano.",
  "atk-s0507a:3067": "792.",
  "atk-s0507a:3068": "“Te hi nūna ito gantvā, yoniṃ laddhāna mānusiṃ;",
  "atk-s0507a:3069": "Vadaññū sīlasampannā, kāhāma kusalaṃ bahu”nti. –",
  "atk-s0507a:3070": "Attanā katakammaṃ kathesuṃ.",
  "atk-s0507a:3071_0": "788. Tattha api yojanāni gacchāmāti anekānipi yojanāni gacchāma. Kathaṃ? Chātā āhāragedhinoti,",
  "atk-s0507a:3071_1": "cirakālaṃ jighacchāya jighacchitā āhāre giddhā abhigijjhantā hutvā, evaṃ gantvāpi",
  "atk-s0507a:3071_2": "kiñci āhāraṃ aladdhāyeva nivattāma. Appapuññatāti apuññatā akatakalyāṇatā.",
  "atk-s0507a:3072": "789. Uttānā paṭikirāmāti kadāci uttānā hutvā vikiriyamānaṅgapaccaṅgā viya vattāma. Avakujjā patāmaseti kadāci avakujjā hutvā patāma.",
  "atk-s0507a:3073": "790. Te cāti te mayaṃ. Uraṃ sīsañca ghaṭṭemāti avakujjā hutvā patitā uṭṭhātuṃ asakkontā vedhantā vedanāppattā attano attano uraṃ sīsañca paṭighaṃsāma. Sesaṃ heṭṭhā vuttanayameva.",
  "atk-s0507a:3074": "Thero taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Taṃ sutvā mahājano maccheramalaṃ pahāya dānādisucaritanirato ahosīti.",
  "atk-s0507a:3075": "Gaṇapetavatthuvaṇṇanā niṭṭhitā.",
  "atk-s0507a:3076": "11. Pāṭaliputtapetavatthuvaṇṇanā",
  "atk-s0507a:3077_0": "Diṭṭhā tayā nirayā tiracchānayonīti idaṃ satthari jetavane viharante aññataraṃ vimānapetaṃ",
  "atk-s0507a:3077_1": "ārabbha vuttaṃ. Sāvatthivāsino kira pāṭaliputtavāsino ca bahū vāṇijā nāvāya suvaṇṇabhūmiṃ",
  "atk-s0507a:3077_2": "agamiṃsu. Tattheko upāsako ābādhiko mātugāme paṭibaddhacitto kālamakāsi. So katakusalopi",
  "atk-s0507a:3077_3": "devalokaṃ anupapajjitvā itthiyā paṭibaddhacittatāya samuddamajjhe vimānapeto hutvā",
  "atk-s0507a:3077_4": "nibbatti. Yassaṃ pana so paṭibaddhacitto, sā itthī suvaṇṇabhūmigāminiṃ nāvaṃ abhiruyha",
  "atk-s0507a:3077_5": "gacchati. Atha kho so peto taṃ itthiṃ gahetukāmo nāvāya gamanaṃ uparundhi. Atha vāṇijā",
  "atk-s0507a:3077_6": "“kena nu kho kāraṇena ayaṃ nāvā na gacchatī”ti vīmaṃsantā kāḷakaṇṇisalākaṃ vicāresuṃ.",
  "atk-s0507a:3077_7": "Amanussiddhiyā yāvatatiyaṃ tassā eva itthiyā pāpuṇi, yassaṃ so paṭibaddhacitto. Taṃ",
  "atk-s0507a:3077_8": "disvā vāṇijā veḷukalāpaṃ samudde otāretvā tassa upari taṃ itthiṃ otāresuṃ. Itthiyā",
  "atk-s0507a:3077_9": "otāritamattāya nāvā vegena suvaṇṇabhūmiṃ abhimukhā pāyāsi. Amanusso taṃ itthiṃ attano",
  "atk-s0507a:3077_10": "vimānaṃ āropetvā tāya saddhiṃ abhirami.",
  "atk-s0507a:3078_0": "Sā ekaṃ saṃvaccharaṃ atikkamitvā nibbinnarūpā taṃ petaṃ yācantī āha – “ahaṃ idha",
  "atk-s0507a:3078_1": "vasantī mayhaṃ samparāyikaṃ atthaṃ kātuṃ na labhāmi, sādhu, mārisa, maṃ pāṭaliputtameva",
  "atk-s0507a:3078_2": "nehī”ti. So tāya yācito –",
  "atk-s0507a:3079": "793.",
  "atk-s0507a:3080": "“Diṭṭhā tayā nirayā tiracchānayoni, petā asurā athavāpi mānusā devā;",
  "atk-s0507a:3081": "Sayamaddasa kammavipākamattano, nessāmi taṃ pāṭaliputtamakkhataṃ;",
  "atk-s0507a:3082": "Tattha gantvā kusalaṃ karohi kamma”nti. –",
  "atk-s0507a:3083_0": "Gāthamāha. Tattha diṭṭhā tayā nirayāti ekacce paccekanirayāpi tayā diṭṭhā. Tiracchānayonīti",
  "atk-s0507a:3083_1": "mahānubhāvā nāgasupaṇṇāditiracchānāpi diṭṭhā tayāti yojanā. Petāti khuppipāsādibhedā",
  "atk-s0507a:3083_2": "petā. Asurāti kālakañcikādibhedā asurā. Devāti ekacce cātumahārājikā devā. So kira",
  "atk-s0507a:3083_3": "attano ānubhāvena antarantarā taṃ gahetvā paccekanirayādike dassento vicarati, tena",
  "atk-s0507a:3083_4": "evamāha. Sayamaddasa kammavipākamattanoti nirayādike visesato gantvā passantī sayameva",
  "atk-s0507a:3083_5": "attanā katakammānaṃ vipākaṃ paccakkhato addasa adakkhi. Nessāmi taṃ pāṭaliputtamakkhatanti",
  "atk-s0507a:3083_6": "idānāhaṃ taṃ akkhataṃ kenaci aparikkhataṃ manussarūpeneva pāṭaliputtaṃ nayissāmi.",
  "atk-s0507a:3083_7": "Tvaṃ pana tattha gantvā kusalaṃ karohi kammaṃ, kammavipākassa paccakkhato diṭṭhattā",
  "atk-s0507a:3083_8": "yuttapayuttā puññaniratā hohīti attho.",
  "atk-s0507a:3084": "Atha sā itthī tassa vacanaṃ sutvā attamanā –",
  "atk-s0507a:3085": "794.",
  "atk-s0507a:3086": "“Atthakāmosi me yakkha, hitakāmosi devate;",
  "atk-s0507a:3087": "Karomi tuyhaṃ vacanaṃ, tvaṃsi ācariyo mama.",
  "atk-s0507a:3088": "795.",
  "atk-s0507a:3089": "“Diṭṭhā mayā nirayā tiracchānayoni, petā asurā athavāpi mānusā devā;",
  "atk-s0507a:3090": "Sayamaddasaṃ kammavipākamattano, kāhāmi puññāni anappakānī”ti. –",
  "atk-s0507a:3091": "Gāthamāha.",
  "atk-s0507a:3092_0": "Atha so peto taṃ itthiṃ gahetvā ākāsena gantvā pāṭaliputtanagarassa majjhe ṭhapetvā",
  "atk-s0507a:3092_1": "pakkāmi. Athassā ñātimittādayo taṃ disvā “mayaṃ pubbe samudde pakkhittā matāti assumha.",
  "atk-s0507a:3092_2": "Sā ayaṃ diṭṭhā vata, bho, sotthinā āgatā”ti abhinandamānā samāgantvā tassā pavattiṃ",
  "atk-s0507a:3092_3": "pucchiṃsu. Sā tesaṃ ādito paṭṭhāya attanā diṭṭhaṃ anubhūtañca sabbaṃ kathesi. Sāvatthivāsinopi",
  "atk-s0507a:3092_4": "kho te vāṇijā anukkamena sāvatthiṃ upagatakāle satthu santikaṃ upasaṅkamitvā vanditvā",
  "atk-s0507a:3092_5": "ekamantaṃ nisinnā taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ",
  "atk-s0507a:3092_6": "katvā catunnaṃ parisānaṃ dhammaṃ desesi. Taṃ sutvā mahājano saṃvegajāto dānādikusaladhammanirato ahosīti.",
  "atk-s0507a:3093": "Pāṭaliputtapetavatthuvaṇṇanā niṭṭhitā.",
  "atk-s0507a:3094": "12. Ambavanapetavatthuvaṇṇanā",
  "atk-s0507a:3095_0": "Ayañca te pokkharaṇī surammāti idaṃ satthari sāvatthiyaṃ viharante ambapetaṃ ārabbha",
  "atk-s0507a:3095_1": "vuttaṃ. Sāvatthiyaṃ kira aññataro gahapati parikkhīṇabhogo ahosi. Tassa bhariyā kālamakāsi,",
  "atk-s0507a:3095_2": "ekā dhītāyeva hoti. So taṃ attano mittassa gehe ṭhapetvā iṇavasena gahitena kahāpaṇasatena",
  "atk-s0507a:3095_3": "bhaṇḍaṃ gahetvā satthena saddhiṃ vaṇijjāya gato, na cireneva mūlena saha udayabhūtāni",
  "atk-s0507a:3095_4": "pañca kahāpaṇasatāni labhitvā satthena saha paṭinivatti. Antarāmagge corā pariyuṭṭhāya",
  "atk-s0507a:3095_5": "satthaṃ pāpuṇiṃsu, satthikā ito cito ca palāyiṃsu. So pana gahapati aññatarasmiṃ",
  "atk-s0507a:3095_6": "gacche kahāpaṇe nikkhipitvā avidūre nilīyi. Corā taṃ gahetvā jīvitā voropesuṃ. So",
  "atk-s0507a:3095_7": "dhanalobhena tattheva peto hutvā nibbatti.",
  "atk-s0507a:3096_0": "Vāṇijā sāvatthiṃ gantvā tassa dhītuyā taṃ pavattiṃ ārocesuṃ. Sā pitu maraṇena ājīvikābhayena",
  "atk-s0507a:3096_1": "ca ativiya sañjātadomanassā bāḷhaṃ paridevi. Atha naṃ so pitu sahāyo kuṭumbiko “yathā",
  "atk-s0507a:3096_2": "nāma kulālabhājanaṃ sabbaṃ bhedanapariyantaṃ, evameva sattānaṃ jīvitaṃ bhedanapariyantaṃ.",
  "atk-s0507a:3096_3": "Maraṇaṃ nāma sabbasādhāraṇaṃ appaṭikārañca, tasmā mā tvaṃ pitari atibāḷhaṃ soci,",
  "atk-s0507a:3096_4": "mā paridevi, ahaṃ te pitā, tvaṃ mayhaṃ dhītā, ahaṃ tava pitu kiccaṃ karomi, tvaṃ",
  "atk-s0507a:3096_5": "pituno gehe viya imasmiṃ gehe avimanā abhiramassū”ti vatvā samassāsesi. Sā tassa",
  "atk-s0507a:3096_6": "vacanena paṭippassaddhasokā pitari viya tasmiṃ sañjātagāravabahumānā attano kapaṇabhāvena",
  "atk-s0507a:3096_7": "tassa veyyāvaccakārinī hutvā vattamānā pitaraṃ uddissa matakiccaṃ kātukāmā yāguṃ",
  "atk-s0507a:3096_8": "pacitvā manosilāvaṇṇāni suparipakkāni madhurāni ambaphalāni kaṃsapātiyaṃ ṭhapetvā",
  "atk-s0507a:3096_9": "yāguṃ ambaphalāni ca dāsiyā gāhāpetvā vihāraṃ gantvā satthāraṃ vanditvā evamāha –",
  "atk-s0507a:3096_10": "“bhagavā mayhaṃ dakkhiṇāya paṭiggahaṇena anuggahaṃ karothā”ti. Satthā mahākaruṇāya",
  "atk-s0507a:3096_11": "sañcoditamānaso tassā manorathaṃ pūrento nisajjākāraṃ dassesi. Sā haṭṭhatuṭṭhā paññattavarabuddhāsane",
  "atk-s0507a:3096_12": "attanā upanītaṃ suvisuddhavatthaṃ attharitvā adāsi, nisīdi bhagavā paññatte āsane.",
  "atk-s0507a:3097_0": "Atha sā bhagavato yāguṃ upanāmesi, paṭiggahesi bhagavā yāguṃ. Atha saṅghaṃ uddissa",
  "atk-s0507a:3097_1": "bhikkhūnampi yāguṃ datvā puna dhotahatthā ambaphalāni bhagavato upanāmesi, bhagavā",
  "atk-s0507a:3097_2": "tāni paribhuñji. Sā bhagavantaṃ vanditvā evamāha – “yā me, bhante, paccattharaṇayāguambaphaladānavasena",
  "atk-s0507a:3097_3": "pavattā dakkhiṇā, sā me pitaraṃ pāpuṇātū”ti. Bhagavā “evaṃ hotū”ti vatvā anumodanaṃ",
  "atk-s0507a:3097_4": "akāsi. Sā bhagavantaṃ vanditvā padakkhiṇaṃ katvā pakkāmi. Tāya dakkhiṇāya samuddiṭṭhamattāya",
  "atk-s0507a:3097_5": "so peto ambavanauyyānavimānakapparukkhapokkharaṇiyo mahatiñca dibbasampattiṃ paṭilabhi.",
  "atk-s0507a:3098_0": "Atha te vāṇijā aparena samayena vaṇijjāya gacchantā tameva maggaṃ paṭipannā pubbe",
  "atk-s0507a:3098_1": "vasitaṭṭhāne ekarattiṃ vāsaṃ kappesuṃ. Te disvā so vimānapeto uyyānavimānādīhi saddhiṃ",
  "atk-s0507a:3098_2": "tesaṃ attānaṃ dassesi. Te vāṇijā taṃ disvā tena laddhasampattiṃ pucchantā –",
  "atk-s0507a:3099": "796.",
  "atk-s0507a:3100": "“Ayañca te pokkharaṇī surammā, samā sutitthā ca mahodakā ca;",
  "atk-s0507a:3101": "Supupphitā bhamaragaṇānukiṇṇā, kathaṃ tayā laddhā ayaṃ manuññā.",
  "atk-s0507a:3102": "797.",
  "atk-s0507a:3103": "“Idañca te ambavanaṃ surammaṃ, sabbotukaṃ dhārayate phalāni;",
  "atk-s0507a:3104": "Supupphitaṃ bhamaragaṇānukiṇṇaṃ, kathaṃ tayā laddhamidaṃ vimāna”nti. –",
  "atk-s0507a:3105": "Imā dve gāthā avocuṃ.",
  "atk-s0507a:3106": "796. Tattha surammāti suṭṭhu ramaṇīyā. Samāti samatalā. Sutitthāti ratanamayasopānatāya sundaratitthā. Mahodakāti bahujalā.",
  "atk-s0507a:3107": "797. Sabbotukanti pupphūpagaphalūpagarukkhādīhi sabbesu utūsu sukhāvahaṃ. Tenāha “dhārayate phalānī”ti. Supupphitanti niccaṃ supupphitaṃ.",
  "atk-s0507a:3108": "Taṃ sutvā peto pokkharaṇiādīnaṃ paṭilābhakāraṇaṃ ācikkhanto –",
  "atk-s0507a:3109": "798.",
  "atk-s0507a:3110": "“Ambapakkaṃ dakaṃ yāgu, sītacchāyā manoramā;",
  "atk-s0507a:3111": "Dhītāya dinnadānena, tena me idha labbhatī”ti. –",
  "atk-s0507a:3112_0": "Gāthamāha. Tattha tena me idha labbhatīti yaṃ taṃ bhagavato bhikkhūnañca ambapakkaṃ",
  "atk-s0507a:3112_1": "udakaṃ yāguñca mamaṃ uddissa dentiyā mayhaṃ dhītāya dinnaṃ dānaṃ, tena me dhītāya",
  "atk-s0507a:3112_2": "dinnadānena idha imasmiṃ dibbe ambavane sabbotukaṃ ambapakkaṃ, imissā dibbāya manuññāya",
  "atk-s0507a:3112_3": "pokkharaṇiyā dibbaṃ udakaṃ, yāguyā attharaṇassa ca dānena uyyānavimānakapparukkhādīsu",
  "atk-s0507a:3112_4": "sītacchāyā manoramā idha labbhati, samijjhatīti attho.",
  "atk-s0507a:3113_0": "Evañca pana vatvā so peto te vāṇije netvā tāni pañca kahāpaṇasatāni dassetvā “ito",
  "atk-s0507a:3113_1": "upaḍḍhaṃ tumhe gaṇhatha, upaḍḍhaṃ mayā gahitaṃ iṇaṃ sodhetvā sukhena jīvatūti mayhaṃ",
  "atk-s0507a:3113_2": "dhītāya dethā”ti āha. Vāṇijā anukkamena sāvatthiṃ patvā tassa dhītāya kathetvā tena",
  "atk-s0507a:3113_3": "attano dinnabhāgampi tassā eva adaṃsu. Sā kahāpaṇasataṃ dhanikānaṃ datvā itaraṃ attano",
  "atk-s0507a:3113_4": "pitu sahāyassa tassa kuṭumbikassa datvā sayaṃ veyyāvaccaṃ karonti nivasati. So “idaṃ",
  "atk-s0507a:3113_5": "sabbaṃ tuyhaṃyeva hotū”ti tassāyeva paṭidatvā taṃ attano jeṭṭhaputtassa gharasāminiṃ akāsi.",
  "atk-s0507a:3114": "Sā gacchante kāle ekaṃ puttaṃ labhitvā taṃ upalālentī –",
  "atk-s0507a:3115": "799.",
  "atk-s0507a:3116": "“Sandiṭṭhikaṃ kammaṃ evaṃ passatha, dānassa damassa saṃyamassa vipākaṃ;",
  "atk-s0507a:3117": "Dāsī ahaṃ ayyakulesu hutvā, suṇisā homi agārassa issarā”ti. –",
  "atk-s0507a:3118": "Imaṃ gāthaṃ vadati.",
  "atk-s0507a:3119": "Athekadivasaṃ satthā tassā ñāṇaparipākaṃ oloketvā obhāsaṃ pharitvā sammukhe ṭhito viya attānaṃ dassetvā –",
  "atk-s0507a:3120": "“Asātaṃ sātarūpena, piyarūpena appiyaṃ;",
  "atk-s0507a:3121": "Dukkhaṃ sukhassa rūpena, pamattaṃ ativattatī”ti. –",
  "atk-s0507a:3122_0": "Imaṃ gāthamāha. Sā gāthāpariyosāne sotāpattiphale patiṭṭhitā. Sā dutiyadivase buddhappamukhassa",
  "atk-s0507a:3122_1": "bhikkhusaṅghassa dānaṃ datvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ",
  "atk-s0507a:3122_2": "katvā sampattaparisāya dhammaṃ desesi. Sā desanā mahājanassa sātthikā ahosīti.",
  "atk-s0507a:3123": "Ambavanapetavatthuvaṇṇanā niṭṭhitā.",
  "atk-s0507a:3124": "13. Akkharukkhapetavatthuvaṇṇanā",
  "atk-s0507a:3125_0": "Yaṃ dadāti na taṃ hotīti idaṃ akkhadāyakapetavatthu. Tassa kā uppatti? Bhagavati",
  "atk-s0507a:3125_1": "sāvatthiyaṃ viharante aññataro sāvatthivāsī upāsako sakaṭehi bhaṇḍassa pūretvā vaṇijjāya",
  "atk-s0507a:3125_2": "videsaṃ gantvā tattha attano bhaṇḍaṃ vikkiṇitvā paṭibhaṇḍaṃ sakaṭesu āropetvā sāvatthiṃ",
  "atk-s0507a:3125_3": "uddissa maggaṃ paṭipajji. Tassa maggaṃ gacchantassa aṭaviyaṃ ekassa sakaṭassa akkho",
  "atk-s0507a:3125_4": "bhijji. Atha aññataro puriso rukkhagahaṇatthaṃ kuṭhāripharasuṃ gāhāpetvā attano gāmato",
  "atk-s0507a:3125_5": "nikkhamitvā araññe vicaranto taṃ ṭhānaṃ patvā taṃ upāsakaṃ akkhabhañjanena domanassappattaṃ",
  "atk-s0507a:3125_6": "disvā “ayaṃ vāṇijo akkhabhañjanena aṭaviyaṃ kilamatī”ti anukampaṃ upādāya rukkhadaṇḍaṃ",
  "atk-s0507a:3125_7": "chinditvā daḷhaṃ akkhaṃ katvā sakaṭe yojetvā adāsi.",
  "atk-s0507a:3126": "So aparena samayena kālaṃ katvā tasmiṃyeva aṭavipadese bhummadevatā hutvā nibbatto. Attano kammaṃ paccavekkhitvā rattiyaṃ tassa upāsakassa gehaṃ gantvā gehadvāre ṭhatvā –",
  "atk-s0507a:3127": "800.",
  "atk-s0507a:3128": "“Yaṃ dadāti na taṃ hoti, detheva dānaṃ datvā ubhayaṃ tarati;",
  "atk-s0507a:3129": "Ubhayaṃ tena dānena gacchati, jāgaratha mā pamajjathā”ti. –",
  "atk-s0507a:3130_0": "Gāthamāha. Tattha yaṃ dadāti na taṃ hotīti yaṃ deyyadhammaṃ dāyako deti, na tadeva",
  "atk-s0507a:3130_1": "paraloke tassa dānassa phalabhāvena hoti, atha kho aññaṃ bahuṃ iṭṭhaṃ kantaṃ phalaṃ",
  "atk-s0507a:3130_2": "hotiyeva. Tasmā detheva dānanti yathā tathā dānaṃ detha eva. Tattha kāraṇamāha “datvā",
  "atk-s0507a:3130_3": "ubhayaṃ taratī”ti, dānaṃ datvā diṭṭhadhammikampi samparāyikampi dukkhaṃ anatthañca",
  "atk-s0507a:3130_4": "atikkamati. Ubhayaṃ tena dānena gacchatīti diṭṭhadhammikaṃ samparāyikañcāti ubhayampi",
  "atk-s0507a:3130_5": "sukhaṃ tena dānena upagacchati pāpuṇāti, attano paresañca hitasukhavasenāpi ayamattho",
  "atk-s0507a:3130_6": "yojetabbo. Jāgaratha mā pamajjathāti evaṃ ubhayānatthanivāraṇaṃ ubhayahitasādhanaṃ",
  "atk-s0507a:3130_7": "dānaṃ sampādetuṃ jāgaratha, dānūpakaraṇāni sajjetvā tattha ca appamattā hothāti attho.",
  "atk-s0507a:3130_8": "Ādaradassanatthaṃ cettha āmeḍitavasena vuttaṃ.",
  "atk-s0507a:3131_0": "Vāṇijo attano kiccaṃ tīretvā paṭinivattitvā anukkamena sāvatthiṃ patvā dutiyadivase",
  "atk-s0507a:3131_1": "satthāraṃ upasaṅkamitvā vanditvā ekamantaṃ nisinno taṃ pavattiṃ bhagavato ārocesi.",
  "atk-s0507a:3131_2": "Satthā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.",
  "atk-s0507a:3132": "Akkharukkhapetavatthuvaṇṇanā niṭṭhitā.",
  "atk-s0507a:3133": "14. Bhogasaṃharaṇapetivatthuvaṇṇanā",
  "atk-s0507a:3134_0": "Mayaṃ bhoge saṃharimhāti idaṃ bhogasaṃharaṇapetivatthu. Tassa kā uppatti? Bhagavati",
  "atk-s0507a:3134_1": "veḷuvane viharante rājagahe kira catasso itthiyo mānakūṭādivasena sappimadhuteladhaññādīhi",
  "atk-s0507a:3134_2": "vohāraṃ katvā ayoniso bhoge saṃharitvā jīvanti. Tā kāyassa bhedā paraṃ maraṇā bahinagare",
  "atk-s0507a:3134_3": "parikhāpiṭṭhe petiyo hutvā nibbattiṃsu. Tā rattiyaṃ dukkhābhibhūtā –",
  "atk-s0507a:3135": "801.",
  "atk-s0507a:3136": "“Mayaṃ bhoge saṃharimhā, samena visamena ca;",
  "atk-s0507a:3137": "Te aññe paribhuñjanti, mayaṃ dukkhassa bhāginī”ti. –",
  "atk-s0507a:3138_0": "Vippalapantiyo bheravena mahāsaddena viraviṃsu. Manussā taṃ sutvā bhītatasitā vibhātāya",
  "atk-s0507a:3138_1": "rattiyā buddhappamukhassa bhikkhusaṅghassa mahādānaṃ sajjetvā satthāraṃ bhikkhusaṅghañca",
  "atk-s0507a:3138_2": "nimantetvā paṇītena khādanīyena bhojanīyena parivisitvā bhagavantaṃ bhuttāviṃ onītapattapāṇiṃ",
  "atk-s0507a:3138_3": "upanisīditvā taṃ pavattiṃ nivedesuṃ. Bhagavā “upāsakā tena vo saddena koci antarāyo",
  "atk-s0507a:3138_4": "natthi, catasso pana petiyo dukkhābhibhūtā attanā dukkaṭaṃ kammaṃ kathetvā paridevanavasena",
  "atk-s0507a:3138_5": "vissarena viravantiyo –",
  "atk-s0507a:3139": "“Mayaṃ bhoge saṃharimhā, samena visamena ca;",
  "atk-s0507a:3140": "Te aññe paribhuñjanti, mayaṃ dukkhassa bhāginī”ti. –",
  "atk-s0507a:3141": "Imaṃ gāthamāhaṃsūti avoca.",
  "atk-s0507a:3142_0": "Tattha bhogeti paribhuñjitabbaṭṭhena “bhogā”ti laddhanāme vatthābharaṇādike vittūpakaraṇavisese.",
  "atk-s0507a:3142_1": "Saṃharimhāti maccheramalena pariyādinnacittā kassaci kiñci adatvā sañcinimha. Samena",
  "atk-s0507a:3142_2": "visamena cāti ñāyena ca aññāyena ca, ñāyapatirūpakena vā aññāyena te bhoge amhehi",
  "atk-s0507a:3142_3": "saṃharite idāni aññe paribhuñjanti. Mayaṃ dukkhassa bhāginīti mayaṃ pana kassacipi",
  "atk-s0507a:3142_4": "sucaritassa akatattā duccaritassa ca katattā etarahi petayonipariyāpannassa mahato",
  "atk-s0507a:3142_5": "dukkhassa bhāginiyo bhavāma, mahādukkhaṃ anubhavāmāti attho.",
  "atk-s0507a:3143_0": "Evaṃ bhagavā tāhi petīhi vuttaṃ gāthaṃ vatvā tāsaṃ pavattiṃ kathetvā taṃ aṭṭhuppattiṃ",
  "atk-s0507a:3143_1": "katvā sampattaparisāya dhammaṃ desetvā upari saccāni pakāsesi, saccapariyosāne bahū",
  "atk-s0507a:3143_2": "sotāpattiphalādīni pāpuṇiṃsūti.",
  "atk-s0507a:3144": "Bhogasaṃharaṇapetivatthuvaṇṇanā niṭṭhitā.",
  "atk-s0507a:3145": "15. Seṭṭhiputtapetavatthuvaṇṇanā",
  "atk-s0507a:3146_0": "Saṭṭhivassasahassānīti idaṃ seṭṭhiputtapetavatthu. Tassa kā uppatti? Bhagavā sāvatthiyaṃ",
  "atk-s0507a:3146_1": "viharati jetavane. Tena kho pana samayena rājā pasenadi kosalo alaṅkatappaṭiyatto",
  "atk-s0507a:3146_2": "hatthikkhandhavaragato mahatiyā rājiddhiyā mahantena rājānubhāvena nagaraṃ anusañcaranto",
  "atk-s0507a:3146_3": "aññatarasmiṃ gehe uparipāsāde vātapānaṃ vivaritvā taṃ rājavibhūtiṃ olokentiṃ rūpasampattiyā",
  "atk-s0507a:3146_4": "devaccharāpaṭibhāgaṃ ekaṃ itthiṃ disvā adiṭṭhapubbe ārammaṇe sahasā samuppannena",
  "atk-s0507a:3146_5": "kilesasamudācārena pariyuṭṭhitacitto satipi kularūpācārādiguṇavisesasampanne antepurajane",
  "atk-s0507a:3146_6": "sabhāvalahukassa pana duddamassa cittassa vasena tassaṃ itthiyaṃ paṭibaddhamānaso",
  "atk-s0507a:3146_7": "hutvā pacchāsane nisinnassa purisassa “imaṃ pāsādaṃ imañca itthiṃ upadhārehī”ti saññaṃ",
  "atk-s0507a:3146_8": "datvā rājagehaṃ paviṭṭho. Aññaṃ sabbaṃ ambasakkarapetavatthumhi āgatanayeneva veditabbaṃ.",
  "atk-s0507a:3147_0": "Ayaṃ pana viseso – idha puriso sūriye anatthaṅgateyeva āgantvā nagaradvāre thakite",
  "atk-s0507a:3147_1": "attanā ānītaṃ aruṇavaṇṇamattikaṃ uppalāni ca nagaradvārakavāṭe laggetvā nipajjituṃ",
  "atk-s0507a:3147_2": "jetavanaṃ agamāsi. Rājā pana sirisayane vāsūpagato majjhimayāme sa-iti na-iti du-iti",
  "atk-s0507a:3147_3": "so-iti ca imāni cattāri akkharāni mahatā kaṇṭhena uccāritāni viya vissaravasena assosi.",
  "atk-s0507a:3147_4": "Tāni kira atīte kāle sāvatthivāsīhi catūhi seṭṭhiputtehi bhogamadamattehi yobbanakāle",
  "atk-s0507a:3147_5": "pāradārikakammavasena bahuṃ apuññaṃ pasavetvā aparabhāge kālaṃ katvā tasseva nagarassa",
  "atk-s0507a:3147_6": "samīpe lohakumbhiyaṃ nibbattitvā paccamānehi lohakumbhiyā mukhavaṭṭiṃ patvā ekekaṃ",
  "atk-s0507a:3147_7": "gāthaṃ vatthukāmehi uccāritānaṃ tāsaṃ gāthānaṃ ādiakkharāni, te paṭhamakkharameva",
  "atk-s0507a:3147_8": "vatvā vedanāppattā hutvā lohakumbhiṃ otariṃsu.",
  "atk-s0507a:3148_0": "Rājā pana taṃ saddaṃ sutvā bhītatasito saṃviggo lomahaṭṭhajāto taṃ rattāvasesaṃ dukkhena",
  "atk-s0507a:3148_1": "vītināmetvā vibhātāya rattiyā purohitaṃ pakkosāpetvā taṃ pavattiṃ kathesi. Purohito",
  "atk-s0507a:3148_2": "rājānaṃ bhītatasitaṃ ñatvā lābhagiddho “uppanno kho ayaṃ mayhaṃ brāhmaṇānañca lābhuppādanupāyo”ti",
  "atk-s0507a:3148_3": "cintetvā “mahārāja, mahā vatāyaṃ upaddavo uppanno, sabbacatukkaṃ yaññaṃ yajāhī”ti",
  "atk-s0507a:3148_4": "āha. Rājā tassa vacanaṃ sutvā amacce āṇāpesi “sabbacatukkayaññassa upakaraṇāni sajjethā”ti.",
  "atk-s0507a:3148_5": "Taṃ sutvā mallikā devī rājānaṃ evamāha – “kasmā, mahārāja, brāhmaṇassa vacanaṃ sutvā",
  "atk-s0507a:3148_6": "anekapāṇavadhahiṃsanakakiccaṃ kātukāmosi, nanu sabbattha appaṭihatañāṇacāro bhagavā",
  "atk-s0507a:3148_7": "pucchitabbo? Yathā ca te bhagavā byākarissati, tathā paṭipajjitabba”nti. Rājā tassā",
  "atk-s0507a:3148_8": "vacanaṃ sutvā satthu santikaṃ gantvā taṃ pavattiṃ bhagavato ārocesi. Bhagavā “na,",
  "atk-s0507a:3148_9": "mahārāja, tatonidānaṃ tuyhaṃ koci antarāyo”ti vatvā ādito paṭṭhāya tesaṃ lohakumbhiniraye",
  "atk-s0507a:3148_10": "nibbattasattānaṃ pavattiṃ kathetvā tehi paccekaṃ uccāretuṃ āraddhagāthāyo –",
  "atk-s0507a:3149": "802.",
  "atk-s0507a:3150": "“Saṭṭhivassasahassāni, paripuṇṇāni sabbaso;",
  "atk-s0507a:3151": "Niraye paccamānānaṃ, kadā anto bhavissati.",
  "atk-s0507a:3152": "803.",
  "atk-s0507a:3153": "“Natthi anto kuto anto, na anto paṭidissati;",
  "atk-s0507a:3154": "Tathā hi pakataṃ pāpaṃ, tuyhaṃ mayhañca mārisā.",
  "atk-s0507a:3155": "804.",
  "atk-s0507a:3156": "“Dujjīvitamajīvimha, ye sante na dadamhase;",
  "atk-s0507a:3157": "Santesu deyyadhammesu, dīpaṃ nākamha attano.",
  "atk-s0507a:3158": "805.",
  "atk-s0507a:3159": "“Sohaṃ nūna ito gantvā, yoniṃ laddhāna mānusiṃ;",
  "atk-s0507a:3160": "Vadaññū sīlasampanno, kāhāmi kusalaṃ bahu”nti. –",
  "atk-s0507a:3161": "Paripuṇṇaṃ katvā kathesi.",
  "atk-s0507a:3162_0": "802. Tattha saṭṭhivassasahassānīti vassānaṃ saṭṭhisahassāni. Tasmiṃ kira lohakumbhiniraye",
  "atk-s0507a:3162_1": "nibbattasatto adho ogacchanto tiṃsāya vassasahassehi heṭṭhimatalaṃ pāpuṇāti, tato",
  "atk-s0507a:3162_2": "uddhaṃ uggacchantopi tiṃsāya eva vassasahassehi mukhavaṭṭipadesaṃ pāpuṇāti, tāya",
  "atk-s0507a:3162_3": "saññāya so “saṭṭhivassasahassāni, paripuṇṇāni sabbaso”ti gāthaṃ vattukāmo sa-iti",
  "atk-s0507a:3162_4": "vatvā adhimattavedanāppatto hutvā adhomukho pati. Bhagavā pana taṃ rañño paripuṇṇaṃ",
  "atk-s0507a:3162_5": "katvā kathesi. Esa nayo sesagāthāsupi. Tattha kadā anto bhavissatīti lohakumbhiniraye",
  "atk-s0507a:3162_6": "paccamānānaṃ amhākaṃ kadā nu kho imassa dukkhassa anto pariyosānaṃ bhavissati.",
  "atk-s0507a:3163_0": "803. Tathā hīti yathā tuyhaṃ mayhañca imassa dukkhassa natthi anto, na anto paṭidissati,",
  "atk-s0507a:3163_1": "tathā tena pakārena pāpakaṃ kammaṃ pakataṃ tayā mayā cāti vibhattiṃ vipariṇāmetvā vattabbaṃ.",
  "atk-s0507a:3164_0": "804. Dujjīvitanti viññūhi garahitabbaṃ jīvitaṃ. Ye santeti ye mayaṃ sante vijjamāne",
  "atk-s0507a:3164_1": "deyyadhamme. Na dadamhaseti na adamha. Vuttamevatthaṃ pākaṭataraṃ kātuṃ “santesu",
  "atk-s0507a:3164_2": "deyyadhammesu, dīpaṃ nākamha attano”ti vuttaṃ.",
  "atk-s0507a:3165_0": "805. Sohanti so ahaṃ. Nūnāti parivitakke nipāto. Itoti imasmā lohakumbhinirayā. Gantvāti",
  "atk-s0507a:3165_1": "apagantvā. Yoniṃ laddhāna mānusinti manussayoniṃ manussattabhāvaṃ labhitvā. Vadaññūti",
  "atk-s0507a:3165_2": "pariccāgasīlo, yācakānaṃ vā vacanaññū. Sīlasampannoti sīlācārasampanno. Kāhāmi kusalaṃ",
  "atk-s0507a:3165_3": "bahunti pubbe viya pamādaṃ anāpajjitvā bahuṃ pahūtaṃ kusalaṃ puññakammaṃ karissāmi,",
  "atk-s0507a:3165_4": "upacinissāmīti attho.",
  "atk-s0507a:3166_0": "Satthā imā gāthāyo vatvā vitthārena dhammaṃ desesi, desanāpariyosāne mattikārattuppalahārako",
  "atk-s0507a:3166_1": "puriso sotāpattiphale patiṭṭhahi. Rājā sañjātasaṃvego parapariggahe abhijjhaṃ pahāya",
  "atk-s0507a:3166_2": "sadārasantuṭṭho ahosīti.",
  "atk-s0507a:3167": "Seṭṭhiputtapetavatthuvaṇṇanā niṭṭhitā.",
  "atk-s0507a:3168": "16. Saṭṭhikūṭapetavatthuvaṇṇanā",
  "atk-s0507a:3169_0": "Kiṃ nu ummattarūpovāti idaṃ satthari veḷuvane viharante aññataraṃ petaṃ ārabbha vuttaṃ.",
  "atk-s0507a:3169_1": "Atīte kira bārāṇasinagare aññataro pīṭhasappī sālittakapayoge kusalo, tahiṃ sakkharakhipanasippe",
  "atk-s0507a:3169_2": "nipphattiṃ gato nagaradvāre nigrodharukkhamūle nisīditvā sakkharapahārehi hatthiassamanussarathakūṭāgāradhajapuṇṇaghaṭādirūpāni",
  "atk-s0507a:3169_3": "nigrodhapattesu dasseti. Nagaradārakā attano kīḷanatthāya māyakaḍḍhamāsakādīni datvā",
  "atk-s0507a:3169_4": "yathāruci tāni sippāni kārāpenti.",
  "atk-s0507a:3170_0": "Athekadivasaṃ bārāṇasirājā nagarato nikkhamitvā taṃ nigrodhamūlaṃ upagato nigrodhapattesu",
  "atk-s0507a:3170_1": "hatthirūpādivasena nānāvidharūpavibhattiyo appitā disvā manusse pucchi – “kena nu",
  "atk-s0507a:3170_2": "kho imesu nigrodhapattesu evaṃ nānāvidharūpavibhattiyo katā”ti? Manussā taṃ pīṭhasappiṃ",
  "atk-s0507a:3170_3": "dassesuṃ “deva, iminā katā”ti. Rājā taṃ pakkosāpetvā evamāha – “sakkā nu kho, bhaṇe,",
  "atk-s0507a:3170_4": "mayā dassitassa ekassa purisassa kathentassa ajānantasseva kucchiyaṃ ajalaṇḍikāhi",
  "atk-s0507a:3170_5": "pūretu”nti? “Sakkā, devā”ti. Rājā taṃ attano rājabhavanaṃ netvā bahubhāṇike purohite",
  "atk-s0507a:3170_6": "nibbinnarūpo purohitaṃ pakkosāpetvā tena saha vivitte okāse sāṇipākāraparikkhitte",
  "atk-s0507a:3170_7": "nisīditvā mantayamāno pīṭhasappiṃ pakkosāpesi. Pīṭhasappī nāḷimattā ajalaṇḍikā ādāyāgantvā",
  "atk-s0507a:3170_8": "rañño ākāraṃ ñatvā purohitābhimukho nisinno tena mukhe vivaṭe sāṇipākāravivarena",
  "atk-s0507a:3170_9": "ekekaṃ ajalaṇḍikaṃ tassa galamūle patiṭṭhāpesi. So lajjāya uggilituṃ asakkonto sabbā",
  "atk-s0507a:3170_10": "ajjhohari. Atha naṃ rājā ajalaṇḍikāhi pūritodaraṃ vissajji – “gaccha, brāhmaṇa, laddhaṃ",
  "atk-s0507a:3170_11": "tayā bahubhāṇitāya phalaṃ, maddanaphalapiyaṅgutacādīhi abhisaṅkhataṃ pānakaṃ pivitvā",
  "atk-s0507a:3170_12": "ucchaḍḍehi, evaṃ te sotthi bhavissatī”ti. Tassa ca pīṭhasappissa tena kammena attamano",
  "atk-s0507a:3170_13": "hutvā cuddasa gāme adāsi. So gāme labhitvā attānaṃ sukhento pīṇento parijanampi sukhento",
  "atk-s0507a:3170_14": "pīṇento samaṇabrāhmaṇādīnaṃ yathārahaṃ kiñci dento diṭṭhadhammikaṃ samparāyikañca",
  "atk-s0507a:3170_15": "atthaṃ ahāpento sukheneva jīvati, attano santikaṃ upagatānaṃ sippaṃ sikkhantānaṃ bhattavetanaṃ deti.",
  "atk-s0507a:3171_0": "Atheko puriso tassa santikaṃ upagantvā evamāha – “sādhu, ācariya, mampi etaṃ sippaṃ",
  "atk-s0507a:3171_1": "sikkhāpehi, mayhaṃ pana alaṃ bhattavetanenā”ti. So taṃ purisaṃ taṃ sippaṃ sikkhāpesi.",
  "atk-s0507a:3171_2": "So sikkhitasippo sippaṃ vīmaṃsitukāmo gantvā gaṅgātīre nisinnassa sunettassa nāma",
  "atk-s0507a:3171_3": "paccekabuddhassa sakkharābhighātena sīsaṃ bhindi. Paccekabuddho tattheva gaṅgātīre",
  "atk-s0507a:3171_4": "parinibbāyi. Manussā taṃ pavattiṃ sutvā taṃ purisaṃ tattheva leḍḍudaṇḍādīhi paharitvā",
  "atk-s0507a:3171_5": "jīvitā voropesuṃ. So kālakato avīcimahāniraye nibbattitvā bahūni vassasahassāni niraye",
  "atk-s0507a:3171_6": "paccitvā tasseva kammassa vipākāvasesena imasmiṃ buddhuppāde rājagahanagarassa avidūre",
  "atk-s0507a:3171_7": "peto hutvā nibbatti. Tassa kammassa sarikkhakena vipākena bhavitabbanti kammavegukkhittāni",
  "atk-s0507a:3171_8": "pubbaṇhasamayaṃ majjhanhikasamayaṃ sāyanhasamayañca saṭṭhi ayokūṭasahassāni matthake",
  "atk-s0507a:3171_9": "nipatanti. So chinnabhinnasīso adhimattavedanāppatto bhūmiyaṃ nipatati, ayokūṭesu",
  "atk-s0507a:3171_10": "pana apagatamattesu paṭipākatikasiro tiṭṭhati.",
  "atk-s0507a:3172": "Athekadivasaṃ āyasmā mahāmoggallāno gijjhakūṭapabbatā otaranto taṃ disvā –",
  "atk-s0507a:3173": "806.",
  "atk-s0507a:3174": "“Kiṃ nu ummattarūpova, migo bhantova dhāvasi;",
  "atk-s0507a:3175": "Nissaṃsayaṃ pāpakammanto, kiṃ nu saddāyase tuva”nti. –",
  "atk-s0507a:3176_0": "Imāya gāthāya paṭipucchi. Tattha ummattarūpovāti ummattakasabhāvo viya ummādappatto",
  "atk-s0507a:3176_1": "viya. Migo bhantova dhāvasīti bhantamigo viya ito cito ca dhāvasi. So hi tesu ayokūṭesu",
  "atk-s0507a:3176_2": "nipatantesu parittāṇaṃ apassanto “na siyā nu kho evaṃ pahāro”ti itopi ettopi palāyati.",
  "atk-s0507a:3176_3": "Te pana kammavegukkhittā yattha katthaci ṭhitassa matthakeyeva nipatanti. Kiṃ nu",
  "atk-s0507a:3176_4": "saddāyase tuvanti kiṃ nu kho tuvaṃ saddaṃ karosi, ativiya vissaraṃ karonto vicarasi.",
  "atk-s0507a:3177": "Taṃ sutvā peto –",
  "atk-s0507a:3178": "807.",
  "atk-s0507a:3179": "“Ahaṃ bhadante petomhi, duggato yamalokiko;",
  "atk-s0507a:3180": "Pāpakammaṃ karitvāna, petalokaṃ ito gato.",
  "atk-s0507a:3181": "808.",
  "atk-s0507a:3182": "“Saṭṭhi kūṭasahassāni, paripuṇṇāni sabbaso;",
  "atk-s0507a:3183": "Sīse mayhaṃ nipatanti, te bhindanti ca matthaka”nti. –",
  "atk-s0507a:3184_0": "Dvīhi gāthāhi paṭivacanaṃ adāsi. Tattha saṭṭhi kūṭasahassānīti saṭṭhimattāni ayokūṭasahassāni.",
  "atk-s0507a:3184_1": "Paripuṇṇānīti anūnāni. Sabbasoti sabbabhāgato. Tassa kira saṭṭhiyā ayokūṭasahassānaṃ",
  "atk-s0507a:3184_2": "patanappahonakaṃ mahantaṃ pabbatakūṭappamāṇaṃ sīsaṃ nibbatti. Taṃ tassa vālaggakoṭinitudanamattampi",
  "atk-s0507a:3184_3": "ṭhānaṃ asesetvā tāni kūṭāni patantāni matthakaṃ bhindanti, tena so aṭṭassaraṃ karoti.",
  "atk-s0507a:3184_4": "Tena vuttaṃ “sabbaso sīse mayhaṃ nipatanti, te bhindanti ca matthaka”nti.",
  "atk-s0507a:3185": "Atha naṃ thero katakammaṃ pucchanto –",
  "atk-s0507a:3186": "809.",
  "atk-s0507a:3187": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a:3188": "Kissa kammavipākena, idaṃ dukkhaṃ nigacchasi.",
  "atk-s0507a:3189": "810.",
  "atk-s0507a:3190": "“Saṭṭhi kūṭasahassāni, paripuṇṇāni sabbaso;",
  "atk-s0507a:3191": "Sīse tuyhaṃ nipatanti, te bhindanti ca matthaka”nti. –",
  "atk-s0507a:3192": "Dve gāthā abhāsi.",
  "atk-s0507a:3193": "Tassa peto attanā katakammaṃ ācikkhanto –",
  "atk-s0507a:3194": "811.",
  "atk-s0507a:3195": "“Athaddasāsiṃ sambuddhaṃ, sunettaṃ bhāvitindriyaṃ;",
  "atk-s0507a:3196": "Nisinnaṃ rukkhamūlasmiṃ, jhāyantaṃ akutobhayaṃ.",
  "atk-s0507a:3197": "812.",
  "atk-s0507a:3198": "“Sālittakappahārena, bhindissaṃ tassa matthakaṃ;",
  "atk-s0507a:3199": "Tassakammavipākena, idaṃ dukkhaṃ nigacchisaṃ.",
  "atk-s0507a:3200": "813.",
  "atk-s0507a:3201": "“Saṭṭhi kūṭasahassāni, paripuṇṇāni sabbaso;",
  "atk-s0507a:3202": "Sīse mayhaṃ nipatanti, te bhindanti ca matthaka”nti. –",
  "atk-s0507a:3203": "Tisso gāthāyo abhāsi.",
  "atk-s0507a:3204": "811. Tattha sambuddhanti paccekasambuddhaṃ. Sunettanti evaṃnāmakaṃ. Bhāvitindriyanti ariyamaggabhāvanāya bhāvitasaddhādiindriyaṃ.",
  "atk-s0507a:3205": "812-13. Sālittakappahārenāti sālittakaṃ vuccati dhanukena, aṅgulīhi eva vā sakkharakhipanapayogo. Tathā hi sakkharāya pahārenāti vā pāṭho. Bhindissanti bhindiṃ.",
  "atk-s0507a:3206": "Taṃ sutvā thero “attano katakammānurūpameva idāni purāṇakammassa idaṃ phalaṃ paṭilabhatī”ti dassento –",
  "atk-s0507a:3207": "814.",
  "atk-s0507a:3208": "“Dhammena te kāpurisa;",
  "atk-s0507a:3209": "Saṭṭhi kūṭasahassāni, paripuṇṇāni sabbaso;",
  "atk-s0507a:3210": "Sīse tuyhaṃ nipatanti, te bhindanti ca matthaka”nti. –",
  "atk-s0507a:3211_0": "Osānagāthamāha. Tattha dhammenāti anurūpakāraṇena. Teti tava, tasmiṃ paccekabuddhe",
  "atk-s0507a:3211_1": "aparajjhantena tayā katassa pāpakammassa anucchavikamevetaṃ phalaṃ tuyhaṃ upanītaṃ.",
  "atk-s0507a:3211_2": "Tasmā kenaci devena vā mārena vā brahmunā vā api sammāsambuddhenapi appaṭibāhanīyametanti dasseti.",
  "atk-s0507a:3212_0": "Evañca pana vatvā tato nagare piṇḍāya caritvā katabhattakicco sāyanhasamaye satthāraṃ",
  "atk-s0507a:3212_1": "upasaṅkamitvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā",
  "atk-s0507a:3212_2": "sampattaparisāya dhammaṃ desento paccekabuddhānaṃ guṇānubhāvaṃ kammānañca avañjhataṃ",
  "atk-s0507a:3212_3": "pakāsesi, mahājano saṃvegajāto hutvā pāpaṃ pahāya dānādipuññanirato ahosīti.",
  "atk-s0507a:3213": "Saṭṭhikūṭapetavatthuvaṇṇanā niṭṭhitā.",
  "atk-s0507a:3214": "Iti khuddaka-aṭṭhakathāya petavatthusmiṃ",
  "atk-s0507a:3215": "Soḷasavatthupaṭimaṇḍitassa",
  "atk-s0507a:3216": "Catutthassa mahāvaggassa atthasaṃvaṇṇanā niṭṭhitā.",
  "atk-s0507a:3217": "Nigamanakathā",
  "atk-s0507a:3218": "Ettāvatā ca –",
  "atk-s0507a:3219": "Ye te petesu nibbattā, sattā dukkaṭakārino;",
  "atk-s0507a:3220": "Yehi kammehi tesaṃ taṃ, pāpakaṃ kaṭukapphalaṃ.",
  "atk-s0507a:3221": "Paccakkhato vibhāventī, pucchāvissajjanehi ca;",
  "atk-s0507a:3222": "Yā desanāniyāmena, sataṃ saṃvegavaḍḍhanī.",
  "atk-s0507a:3223": "Yaṃ kathāvatthukusalā, supariññātavatthukā;",
  "atk-s0507a:3224": "Petavatthūti nāmena, saṅgāyiṃsu mahesayo.",
  "atk-s0507a:3225": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0507a:3226": "Nissāya yā samāraddhā, atthasaṃvaṇṇanā mayā.",
  "atk-s0507a:3227": "Yā tattha paramatthānaṃ, tattha tattha yathārahaṃ;",
  "atk-s0507a:3228": "Pakāsanā paramattha-dīpanī nāma nāmato.",
  "atk-s0507a:3229": "Sampattā pariniṭṭhānaṃ, anākulavinicchayā;",
  "atk-s0507a:3230": "Sā pannarasamattāya, pāḷiyā bhāṇavārato.",
  "atk-s0507a:3231": "Iti taṃ saṅkharontena, yaṃ taṃ adhigataṃ mayā;",
  "atk-s0507a:3232": "Puññaṃ tassānubhāvena, lokanāthassa sāsanaṃ.",
  "atk-s0507a:3233": "Ogāhetvā visuddhāya, sīlādipaṭipattiyā;",
  "atk-s0507a:3234": "Sabbepi dehino hontu, vimuttirasabhāgino.",
  "atk-s0507a:3235": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0507a:3236": "Tasmiṃ sagāravā niccaṃ, hontu sabbepi pāṇino.",
  "atk-s0507a:3237": "Sammā vassatu kālena, devopi jagatīpati;",
  "atk-s0507a:3238": "Saddhammanirato lokaṃ, dhammeneva pasāsatūti.",
  "atk-s0507a:3239": "Iti badaratitthavihāravāsinā munivarayatinā",
  "atk-s0507a:3240": "Bhadantena ācariyadhammapālena katā petavatthuatthasaṃvaṇṇanā niṭṭhitā.",
  "atk-s0507a:3241": "Petavatthu-aṭṭhakathā samattā."
}