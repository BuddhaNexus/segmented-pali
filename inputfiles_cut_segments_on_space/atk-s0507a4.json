{
  "atk-s0507a4:0": "4. Mahāvaggo",
  "atk-s0507a4:1": "1. Ambasakkarapetavatthuvaṇṇanā",
  "atk-s0507a4:2_0": "Vesālīnāma nagaratthi vajjīnanti idaṁ ambasakkarapetavatthu. Tassa kā uppatti? Bhagavati",
  "atk-s0507a4:2_1": "jetavane viharante ambasakkaro nāma licchavirājā micchādiṭṭhiko natthikavādo vesāliyaṁ",
  "atk-s0507a4:2_2": "rajjaṁ kāresi. Tena ca samayena vesālinagare aññatarassa vāṇijassa āpaṇasamīpe cikkhallaṁ",
  "atk-s0507a4:2_3": "hoti, tattha bahū janā uppatitvā atikkamantā kilamanti, keci kaddamena limpanti.",
  "atk-s0507a4:2_4": "Taṁ disvā so vāṇijo ‘‘mā ime manussā kalalaṁ akkamiṁsū’’ti apagataduggandhaṁ saṅkhavaṇṇapaṭibhāgaṁ",
  "atk-s0507a4:2_5": "gosīsaṭṭhiṁ āharāpetvā nikkhipāpesi. Pakatiyā ca sīlavā ahosi akkodhano saṇhavāco,",
  "atk-s0507a4:2_6": "paresañca yathābhūtaṁ guṇaṁ kitteti.",
  "atk-s0507a4:3_0": "So ekasmiṁ divase attano sahāyassa nhāyantassa pamādena anolokentassa nivāsanavatthaṁ",
  "atk-s0507a4:3_1": "kīḷādhippāyena apanidhāya taṁ dukkhāpetvā adāsi. Bhāgineyyo panassa corikāya paragehato",
  "atk-s0507a4:3_2": "bhaṇḍaṁ āharitvā tasseva āpaṇe nikkhipi. Bhaṇḍasāmikā vīmaṁsantā bhaṇḍena saddhiṁ",
  "atk-s0507a4:3_3": "tassa bhāgineyyaṁ tañca rañño dassesuṁ. Rājā ‘‘imassa sīsaṁ chindatha, bhāgineyyaṁ",
  "atk-s0507a4:3_4": "panassa sūle āropethā’’ti āṇāpesi. Rājapurisā tathā akaṁsu. So kālaṁ katvā bhummadevesu",
  "atk-s0507a4:3_5": "uppajji. So gosīsena setuno katattā setavaṇṇaṁ dibbaṁ manojavaṁ assājānīyaṁ paṭilabhi,",
  "atk-s0507a4:3_6": "guṇavantānaṁ vaṇṇakathanena tassa gattato dibbagandho vāyati, sāṭakassa pana apanihitattā",
  "atk-s0507a4:3_7": "naggo ahosi. So attanā pubbe katakammaṁ olokento tadanusārena attano bhāgineyyaṁ",
  "atk-s0507a4:3_8": "sūle āropitaṁ disvā karuṇāya codiyamāno manojavaṁ assaṁ abhiruhitvā aḍḍharattisamaye",
  "atk-s0507a4:3_9": "tassa sūlā ropitaṭṭhānaṁ gantvā avidūre ṭhito ‘‘jīva, bho, jīvitameva seyyo’’ti divase divase vadati.",
  "atk-s0507a4:4_0": "Tena ca samayena ambasakkaro rājā hatthikkhandhavaragato nagaraṁ padakkhiṇaṁ karonto",
  "atk-s0507a4:4_1": "aññatarasmiṁ gehe vātapānaṁ vivaritvā rājavibhūtiṁ passantiṁ ekaṁ itthiṁ disvā paṭibaddhacitto",
  "atk-s0507a4:4_2": "hutvā pacchāsane nisinnassa purisassa ‘‘imaṁ gharaṁ imañca itthiṁ upadhārehī’’ti",
  "atk-s0507a4:4_3": "saññaṁ datvā anukkamena attano rājagehaṁ paviṭṭho taṁ purisaṁ pesesi – ‘‘gaccha,",
  "atk-s0507a4:4_4": "bhaṇe, tassā itthiyā sasāmikabhāvaṁ vā asāmikabhāvaṁ vā jānāhī’’ti. So gantvā tassā",
  "atk-s0507a4:4_5": "sasāmikabhāvaṁ ñatvā rañño ārocesi. Rājā tassā itthiyā pariggahaṇūpāyaṁ cintento",
  "atk-s0507a4:4_6": "tassā sāmikaṁ pakkosāpetvā ‘‘ehi, bhaṇe, maṁ upaṭṭhāhī’’ti āha. So anicchantopi ‘‘rājā",
  "atk-s0507a4:4_7": "attano vacanaṁ akaronte mayi rājadaṇḍaṁ kareyyā’’ti bhayena rājupaṭṭhānaṁ sampaṭicchitvā",
  "atk-s0507a4:4_8": "divase divase rājupaṭṭhānaṁ gacchati. Rājāpi tassa bhattavetanaṁ dāpetvā katipayadivasātikkamena",
  "atk-s0507a4:4_9": "pātova upaṭṭhānaṁ āgataṁ evamāha – ‘‘gaccha, bhaṇe, amumhi ṭhāne ekā pokkharaṇī atthi,",
  "atk-s0507a4:4_10": "tato aruṇavaṇṇamattikaṁ rattuppalāni ca ānehi, sace ajjeva nāgaccheyyāsi, jīvitaṁ",
  "atk-s0507a4:4_11": "te natthī’’ti. Tasmiñca gate dvārapālaṁ āha – ‘‘ajja anatthaṅgate eva sūriye sabbadvārāni thaketabbānī’’ti.",
  "atk-s0507a4:5_0": "Sā ca pokkharaṇī vesāliyā tiyojanamatthake hoti, tathāpi so puriso maraṇabhayatajjito",
  "atk-s0507a4:5_1": "vātavegena pubbaṇheyeva taṁ pokkharaṇiṁ sampāpuṇi. ‘‘Sā ca pokkharaṇī amanussapariggahitā’’ti",
  "atk-s0507a4:5_2": "pageva sutattā bhayena so ‘‘atthi nu kho ettha koci parissayo’’ti samantato anupariyāyati.",
  "atk-s0507a4:5_3": "Taṁ disvā pokkharaṇipālako amanusso karuṇāyamānarūpo manussarūpena upasaṅkamitvā",
  "atk-s0507a4:5_4": "‘‘kimatthaṁ, bho purisa, idhāgatosī’’ti āha. So tassa taṁ pavattiṁ kathesi. So ‘‘yadi",
  "atk-s0507a4:5_5": "evaṁ yāvadatthaṁ gaṇhāhī’’ti attano dibbarūpaṁ dassetvā antaradhāyi.",
  "atk-s0507a4:6_0": "So tattha aruṇavaṇṇamattikaṁ rattuppalāni ca gahetvā anatthaṅgateyeva sūriye nagaradvāraṁ",
  "atk-s0507a4:6_1": "sampāpuṇi. Taṁ disvā dvārapālo tassa viravantasseva dvāraṁ thakesi. So thakite dvāre",
  "atk-s0507a4:6_2": "pavesanaṁ alabhanto dvārasamīpe sūle āropitaṁ purisaṁ disvā ‘‘ete mayi anatthaṅgate",
  "atk-s0507a4:6_3": "eva sūriye āgate viravante evaṁ dvāraṁ thakesuṁ. ‘Ahaṁ kāleyeva āgato, mama dāso",
  "atk-s0507a4:6_4": "natthī’ti tayāpi ñātaṁ hotū’’ti sakkhimakāsi. Taṁ sutvā so āha ‘‘ahaṁ sūle āvuto",
  "atk-s0507a4:6_5": "vajjho maraṇābhimukho, kathaṁ tava sakkhi homi. Eko panettha peto mahiddhiko mama",
  "atk-s0507a4:6_6": "samīpaṁ āgamissati, taṁ sakkhiṁ karohī’’ti. ‘‘Kathaṁ pana so mayā daṭṭhabbo’’ti?",
  "atk-s0507a4:6_7": "Idheva tvaṁ tiṭṭha, ‘‘sayameva dakkhissasī’’ti. So tattha ṭhito majjhimayāme taṁ",
  "atk-s0507a4:6_8": "petaṁ āgataṁ disvā sakkhiṁ akāsi. Vibhātāya ca rattiyā raññā ‘‘mama āṇā tayā atikkantā,",
  "atk-s0507a4:6_9": "tasmā rājadaṇḍaṁ te karissāmī’’ti vutte, deva, mayā tava āṇā nātikkantā, anatthaṅgate",
  "atk-s0507a4:6_10": "eva sūriye ahaṁ idhāgatoti. Tattha ko te sakkhīti? So tassa sūlāvutassa purisassa",
  "atk-s0507a4:6_11": "santike āgacchantaṁ naggapetaṁ ‘‘sakkhī’’ti niddisitvā ‘‘kathametaṁ amhehi saddhātabba’’nti",
  "atk-s0507a4:6_12": "raññā vutte ‘‘ajja rattiyaṁ tumhehi saddhātabbaṁ purisaṁ mayā saddhiṁ pesethā’’ti",
  "atk-s0507a4:6_13": "āha. Taṁ sutvā rājā sayameva tena saddhiṁ tattha gantvā ṭhito petena ca tatthāgantvā",
  "atk-s0507a4:6_14": "‘‘jīva, bho, jīvitameva seyyo’’ti vutte taṁ ‘‘seyyā nisajjā nayimassa atthī’’tiādinā",
  "atk-s0507a4:6_15": "pañcahi gāthāhi paṭipucchi. Idāni ādito pana ‘‘vesāli nāma nagaratthi vajjīna’’nti",
  "atk-s0507a4:6_16": "gāthā tāsaṁ sambandhadassanatthaṁ saṅgītikārehi ṭhapitā –",
  "atk-s0507a4:7": "517.",
  "atk-s0507a4:8": " ‘‘Vesālī nāma nagaratthi vajjīnaṁ, tattha ahu licchavi ambasakkaro;",
  "atk-s0507a4:9": "Disvāna petaṁ nagarassa bāhiraṁ, tattheva pucchittha taṁ kāraṇatthiko.",
  "atk-s0507a4:10": "518.",
  "atk-s0507a4:11": " ‘‘Seyyā nisajjā nayimassa atthi, abhikkamo natthi paṭikkamo ca;",
  "atk-s0507a4:12": "Asitapītakhāyitavatthabhogā, paricāraṇā sāpi imassa natthi.",
  "atk-s0507a4:13": "519.",
  "atk-s0507a4:14": " ‘‘Ye ñātakā diṭṭhasutā suhajjā, anukampakā yassa ahesuṁ pubbe;",
  "atk-s0507a4:15": "Daṭṭhumpi te dāni na taṁ labhanti, virājitato hi janena tena.",
  "atk-s0507a4:16": "520.",
  "atk-s0507a4:17": " ‘‘Na oggatattassa bhavanti mittā, jahanti mittā vikalaṁ viditvā;",
  "atk-s0507a4:18": "Atthañca disvā parivārayanti, bahū mittā uggatattassa honti.",
  "atk-s0507a4:19": "521.",
  "atk-s0507a4:20": " ‘‘Nihīnatto sabbabhogehi kiccho, sammakkhito samparibhinnagatto;",
  "atk-s0507a4:21": "Ussāvabindūva palimpamānā, ajja suve jīvitassūparodho.",
  "atk-s0507a4:22": "522.",
  "atk-s0507a4:23": " ‘‘Etādisaṁ uttamakicchappattaṁ,",
  "atk-s0507a4:24": "Uttāsitaṁ pucimandassa sūle;",
  "atk-s0507a4:25": "Atha tvaṁ kena vaṇṇena vadesi yakkha,",
  "atk-s0507a4:26": "‘Jīva bho jīvitameva seyyo’’’ti.",
  "atk-s0507a4:27_0": "517. Tattha tatthāti tassaṁ vesāliyaṁ. Nagarassa bāhiranti nagarassa bahi bhavaṁ,",
  "atk-s0507a4:27_1": "vesālinagarassa bahi eva jātaṁ pavattaṁ sambandhaṁ. Tatthevāti yattha taṁ passi,",
  "atk-s0507a4:27_2": "tattheva ṭhāne. Tanti taṁ petaṁ. Kāraṇatthikoti ‘‘jīva, bho, jīvitameva seyyo’’ti",
  "atk-s0507a4:27_3": "vuttaatthassa kāraṇena atthiko hutvā.",
  "atk-s0507a4:28_0": "518.Seyyā nisajjā nayimassa atthīti piṭṭhipasāraṇalakkhaṇā seyyā, pallaṅkābhujanalakkhaṇā",
  "atk-s0507a4:28_1": "nisajjā ca imassa sūle āropitapuggalassa natthi. Abhikkamo natthi paṭikkamo cāti",
  "atk-s0507a4:28_2": "abhikkamādilakkhaṇaṁ appamattakampi gamanaṁ imassa natthi. Paricārikā sāpīti yā asitapītakhāyitavatthaparibhogādilakkhaṇā",
  "atk-s0507a4:28_3": "indriyānaṁ paricāraṇā, sāpi imassa natthi. ‘‘Pariharaṇā sāpī’’ti vā pāṭho, asitādiparibhogavasena",
  "atk-s0507a4:28_4": "indriyānaṁ pariharaṇā, sāpi imassa natthi vigatajīvitattāti attho. ‘‘Paricāraṇā sāpī’’ti keci paṭhanti.",
  "atk-s0507a4:29_0": "519.Diṭṭhasutā suhajjā, anukampakā yassa ahesuṁ pubbeti sandiṭṭhasahāyā ceva adiṭṭhasahāyā",
  "atk-s0507a4:29_1": "ca yassa mittā anuddayāvanto ye assa imassa pubbe ahesuṁ. Daṭṭhumpīti passitumpi",
  "atk-s0507a4:29_2": "na labhanti, kuto saha vasitunti attho. Virājitattoti pariccattasabhāvo. Janena tenāti tena ñātiādijanena.",
  "atk-s0507a4:30_0": "520.Na oggatattassa bhavanti mittāti apagataviññāṇassa matassa mittā nāma na honti",
  "atk-s0507a4:30_1": "tassa mittehi kātabbakiccassa atikkantattā. Jahanti mittā vikalaṁ viditvāti mato",
  "atk-s0507a4:30_2": "tāva tiṭṭhatu, jīvantampi bhogavikalaṁ purisaṁ viditvā ‘‘na ito kiñci gayhūpaga’’nti",
  "atk-s0507a4:30_3": "mittā pajahanti. Atthañca disvā parivārayantīti tassa pana santakaṁ atthaṁ dhanaṁ",
  "atk-s0507a4:30_4": "disvā piyavādino mukhullokikā hutvā taṁ parivārenti. Bahū mittā uggatattassa hontīti",
  "atk-s0507a4:30_5": "vibhavasampattiyā uggatasabhāvassa samiddhassa bahū anekā mittā honti, ayaṁ lokiyasabhāvoti attho.",
  "atk-s0507a4:31_0": "521.Nihīnatto sabbabhogehīti sabbehi upabhogaparibhogavatthūhi parihīnatto. Kicchoti",
  "atk-s0507a4:31_1": "dukkhito. Sammakkhitoti ruhirehi sammakkhitasarīro. Samparibhinnagattoti sūlena abbhantare",
  "atk-s0507a4:31_2": "vidālitagatto. Ussāvabindūva palimpamānoti tiṇagge limpamānaussāvabindusadiso. Ajja",
  "atk-s0507a4:31_3": "suveti ajja vā suve vā imassa nāma purisassa jīvitassa uparodho nirodho, tato uddhaṁ",
  "atk-s0507a4:31_4": "nappavattatīti attho.",
  "atk-s0507a4:32_0": "522.Uttāsitanti āvutaṁ āropitaṁ. Pucimandassa sūleti nimbarukkhassa daṇḍena katasūle",
  "atk-s0507a4:32_1": ". Kena vaṇṇenāti kena kāraṇena. Jīva, bho, jīvitameva seyyoti, bho purisa, jīva.",
  "atk-s0507a4:32_2": "Kasmā? Sūlaṁ āropitassāpi hi te idha jīvitameva ito cutassa jīvitato satabhāgena",
  "atk-s0507a4:32_3": "sahassabhāgena seyyo sundarataroti.",
  "atk-s0507a4:33": "Evaṁ tena raññā pucchito so peto attano adhippāyaṁ pakāsento –",
  "atk-s0507a4:34": "523.",
  "atk-s0507a4:35": " ‘‘Sālohito esa ahosi mayhaṁ, ahaṁ sarāmi purimāya jātiyā;",
  "atk-s0507a4:36": "Disvā ca me kāruññamahosi rāja, mā pāpadhammo nirayaṁ patāyaṁ.",
  "atk-s0507a4:37": "524.",
  "atk-s0507a4:38": " ‘‘Ito cuto licchavi esa poso, satthussadaṁ nirayaṁ ghorarūpaṁ;",
  "atk-s0507a4:39": "Upapajjati dukkaṭakammakārī, mahābhitāpaṁ kaṭukaṁ bhayānakaṁ.",
  "atk-s0507a4:40": "525.",
  "atk-s0507a4:41": " ‘‘Anekabhāgena guṇena seyyo, ayameva sūlo nirayena tena;",
  "atk-s0507a4:42": "Ekantadukkhaṁ kaṭukaṁ bhayānakaṁ, ekantatibbaṁ nirayaṁ patāyaṁ.",
  "atk-s0507a4:43": "526.",
  "atk-s0507a4:44": " ‘‘Idañca sutvā vacanaṁ mameso, dukkhūpanīto vijaheyya pāṇaṁ;",
  "atk-s0507a4:45": "Tasmā ahaṁ santike na bhaṇāmi, mā mekato jīvitassūparodho’’ti. –",
  "atk-s0507a4:46": "Catasso gāthā abhāsi.",
  "atk-s0507a4:47_0": "523. Tattha sālohito samānalohito yonisambandhena sambandho, ñātakoti attho. Purimāya",
  "atk-s0507a4:47_1": "jātiyāti purimattabhāve. Mā pāpadhammo nirayaṁ patāyanti ayaṁ pāpadhammo puriso nirayaṁ",
  "atk-s0507a4:47_2": "mā pati, mā nirayaṁ upapajjīti imaṁ disvā me kāruññaṁ ahosīti yojanā.",
  "atk-s0507a4:48_0": "524.Sattussadanti pāpakārīhi sattehi ussannaṁ, atha vā pañcavidhabandhanaṁ, mukhe",
  "atk-s0507a4:48_1": "tattalohasecanaṁ, aṅgārapabbatāropanaṁ, lohakumbhipakkhepanaṁ, asipattavanappavesanaṁ,",
  "atk-s0507a4:48_2": "vettaraṇiyaṁ samotaraṇaṁ, mahāniraye pakkhepoti. Imehi sattahi pañcavidhabandhanādīhi",
  "atk-s0507a4:48_3": "dāruṇakāraṇehi ussannaṁ, uparūpari nicitanti attho. Mahābhitāpanti mahādukkhaṁ, mahāaggisantāpaṁ",
  "atk-s0507a4:48_4": "vā. Kaṭukanti aniṭṭhaṁ. Bhayānakanti bhayajanakaṁ.",
  "atk-s0507a4:49_0": "525.Anekabhāgenaguṇenāti anekakoṭṭhāsena ānisaṁsena. Ayameva sūlo nirayena tenāti",
  "atk-s0507a4:49_1": "tato imassa uppattiṭṭhānabhūtato nirayato ayameva sūlo seyyoti. Nissakke hi idaṁ",
  "atk-s0507a4:49_2": "karaṇavacanaṁ. Ekanta tibbanti ekanteneva tikhiṇadukkhaṁ, niyatamahādukkhanti attho.",
  "atk-s0507a4:50_0": "526.Idañca sutvā vacanaṁ mamesoti ‘‘ito cuto’’tiādinā vuttaṁ mama vacanaṁ sutvā eso",
  "atk-s0507a4:50_1": "puriso dukkhūpanīto mama vacanena nirayadukkhaṁ upanīto viya hutvā. Vijaheyya pāṇanti",
  "atk-s0507a4:50_2": "attano jīvitaṁ pariccajeyya. Tasmāti tena kāraṇena. Mā mekatoti ‘‘mayā ekato imassa",
  "atk-s0507a4:50_3": "purisassa jīvitassa uparodho mā hotū’’ti imassa santike idaṁ vacanaṁ ahaṁ na bhaṇāmi,",
  "atk-s0507a4:50_4": "atha kho ‘‘jīva, bho, jīvitameva seyyo’’ti idameva bhaṇāmīti adhippāyo.",
  "atk-s0507a4:51": "Evaṁ petena attano adhippāye pakāsite puna rājā petassa pavattiṁ pucchituṁ okāsaṁ karonto imaṁ gāthamāha –",
  "atk-s0507a4:52": "527.",
  "atk-s0507a4:53": " ‘‘Aññāto eso purisassa attho, aññampi icchāmase pucchituṁ tuvaṁ;",
  "atk-s0507a4:54": "Okāsakammaṁ sace no karosi, pucchāma taṁ no na ca kujjhitabba’’nti.",
  "atk-s0507a4:55": "528.",
  "atk-s0507a4:56": " ‘‘Addhā paṭiññā me tadā ahu, nācikkhaṇā appasannassa hoti;",
  "atk-s0507a4:57": "Akāmā saddheyyavacoti katvā, pucchassu maṁ kāmaṁ yathā visayha’’nti. –",
  "atk-s0507a4:58": "Imā rañño petassa ca vacanapaṭivacanagāthā.",
  "atk-s0507a4:59": "527. Tattha aññātoti avagato. Icchāmaseti icchāma. Noti amhākaṁ. Na ca kujjhitabbanti ‘‘ime manussā yaṁkiñci pucchantī’’ti kodho na kātabbo.",
  "atk-s0507a4:60_0": "528.Addhāti ekaṁsena. Paṭiññā meti ñāṇavasena mayhaṁ ‘‘pucchassū’’ti paṭiññā, okāsadānanti",
  "atk-s0507a4:60_1": "attho. Tadā ahūti tasmiṁ kāle paṭhamadassane ahosi. Nācikkhaṇā appasannassa hotīti",
  "atk-s0507a4:60_2": "akathanā appasannassa hoti. Pasanno eva hi pasannassa kiñci katheti. Tvaṁ pana tadā",
  "atk-s0507a4:60_3": "mayi appasanno, ahañca tayi, tena paṭijānitvā kathetukāmo nāhosi. Idāni panāhaṁ tuyhaṁ",
  "atk-s0507a4:60_4": "akāmā saddheyyavaco akāmo eva saddhātabbavacano iti katvā iminā kāraṇena . Pucchassumaṁ",
  "atk-s0507a4:60_5": "kāmaṁ yathā visayhanti tvaṁ yathā icchasi, tamatthaṁ maṁ pucchassu. Ahaṁ pana yathā",
  "atk-s0507a4:60_6": "visayhaṁ yathā mayhaṁ sahituṁ sakkā, tathā attano ñāṇabalānurūpaṁ kathessāmīti adhippāyo.",
  "atk-s0507a4:61": "Evaṁ petena pucchanāya okāse kate rājā –",
  "atk-s0507a4:62": "529.",
  "atk-s0507a4:63": " ‘‘Yaṁ kiñcahaṁ cakkhunā passisāmi,",
  "atk-s0507a4:64": "Sabbampi tāhaṁ abhisaddaheyyaṁ;",
  "atk-s0507a4:65": "Disvāva taṁ nopi ce saddaheyyaṁ,",
  "atk-s0507a4:66": "Kareyyāsi me yakkha niyassakamma’’nti. –",
  "atk-s0507a4:67_0": "Gāthamāha. Tassattho – ahaṁ yaṁ kiñcideva cakkhunā passissāmi, taṁ sabbampi tatheva",
  "atk-s0507a4:67_1": "ahaṁ abhisaddaheyyaṁ, taṁ pana disvāva taṁ vacanaṁ nopi ce saddaheyyaṁ. Yakkha, mayhaṁ",
  "atk-s0507a4:67_2": "niyassakammaṁ niggahakammaṁ kareyyāsīti. Atha vā yaṁ kiñcahaṁ cakkhunā passissāmīti",
  "atk-s0507a4:67_3": "ahaṁ yaṁ kiñcideva cakkhunā passissāmi acakkhugocarassa adassanato. Sabbampi tāhaṁ",
  "atk-s0507a4:67_4": "abhisaddaheyyanti sabbampi te ahaṁ diṭṭhaṁ sutaṁ aññaṁ vā abhisaddaheyyaṁ. Tādiso",
  "atk-s0507a4:67_5": "hi mayhaṁ tayi abhippasādoti adhippāyo. Pacchimapadassa pana yathāvuttova attho.",
  "atk-s0507a4:68": "Taṁ sutvā peto –",
  "atk-s0507a4:69": "530.",
  "atk-s0507a4:70": " ‘‘Saccappaṭiññā tava mesā hotu, sutvāna dhammaṁ labha suppasādaṁ;",
  "atk-s0507a4:71": "Aññatthiko no ca paduṭṭhacitto, yaṁ te sutaṁ asutañcāpi dhammaṁ;",
  "atk-s0507a4:72": "Sabbampi akkhissaṁ yathā pajāna’’nti. – gāthamāha ; Ito paraṁ –",
  "atk-s0507a4:73": "531.",
  "atk-s0507a4:74": " ‘‘Setena assena alaṅkatena, upayāsi sūlāvutakassa santike;",
  "atk-s0507a4:75": "Yānaṁ idaṁ abbhutaṁ dassaneyyaṁ, kissetaṁ kammassa ayaṁ vipākoti.",
  "atk-s0507a4:76": "532.",
  "atk-s0507a4:77": " ‘‘Vesāliyā nagarassa majjhe, cikkhallamagge narakaṁ ahosi;",
  "atk-s0507a4:78": "Gosīsamekāhaṁ pasannacitto, setaṁ gahetvā narakasmiṁ nikkhipiṁ.",
  "atk-s0507a4:79": "533.",
  "atk-s0507a4:80": " ‘‘Etasmiṁ pādāni patiṭṭhapetvā, mayañca aññe ca atikkamimhā;",
  "atk-s0507a4:81": "Yānaṁ idaṁ abbhutaṁ dassaneyyaṁ, tasseva kammassa ayaṁ vipākoti.",
  "atk-s0507a4:82": "534.",
  "atk-s0507a4:83": " ‘‘Vaṇṇo ca te sabbadisā pabhāsati, gandho ca te sabbadisā pavāyati;",
  "atk-s0507a4:84": "Yakkhiddhipattosi mahānubhāvo, naggo cāsi kissa ayaṁ vipākoti.",
  "atk-s0507a4:85": "535.",
  "atk-s0507a4:86": " ‘‘Akkodhano niccapasannacitto, saṇhāhi vācāhi janaṁ upemi;",
  "atk-s0507a4:87": "Tasseva kammassa ayaṁ vipāko, dibbo me vaṇṇo satataṁ pabhāsati.",
  "atk-s0507a4:88": "536.",
  "atk-s0507a4:89": " ‘‘Yasañca kittiñca dhamme ṭhitānaṁ, disvāna mantemi pasannacitto;",
  "atk-s0507a4:90": "Tasseva kammassa ayaṁ vipāko, dibbo me gandho satataṁ pavāyati.",
  "atk-s0507a4:91": "537.",
  "atk-s0507a4:92": " ‘‘Sahāyānaṁ titthasmiṁ nhāyantānaṁ, thale gahetvā nidahissa dussaṁ;",
  "atk-s0507a4:93": "Khiḍḍatthiko no ca paduṭṭhacitto, tenamhi naggo kasirā ca vuttīti.",
  "atk-s0507a4:94": "538.",
  "atk-s0507a4:95": " ‘‘Yo kīḷamāno pakaroti pāpaṁ, tassedisaṁ kammavipākamāhu;",
  "atk-s0507a4:96": "Akīḷamāno pana yo karoti, kiṁ tassa kammassa vipākamāhūti.",
  "atk-s0507a4:97": "539.",
  "atk-s0507a4:98": " ‘‘Ye duṭṭhasaṅkappamanā manussā, kāyena vācāya ca saṁkiliṭṭhā;",
  "atk-s0507a4:99": "Kāyassa bhedā abhisamparāyaṁ, asaṁsayaṁ te nirayaṁ upenti.",
  "atk-s0507a4:100": "540.",
  "atk-s0507a4:101": " ‘‘Apare pana sugatimāsamānā, dāne ratā saṅgahitattabhāvā;",
  "atk-s0507a4:102": "Kāyassa bhedā abhisamparāyaṁ, asaṁsayaṁ te sugatiṁ upentī’’ti. –",
  "atk-s0507a4:103": "Tesaṁ ubhinnaṁ vacanapaṭivacanagāthā honti.",
  "atk-s0507a4:104_0": "530. Tattha saccappaṭiññā tava mesā hotūti ‘‘sabbampi tāhaṁ abhisaddaheyya’’nti tava",
  "atk-s0507a4:104_1": "esā paṭiññā mayhaṁ saccaṁ hotu. Sutvāna dhammaṁ labha suppasādanti mayā vuccamānaṁ",
  "atk-s0507a4:104_2": "dhammaṁ sutvā sundaraṁ pasādaṁ labhassu. Aññatthikoti ājānanatthiko. Yathā pajānanti",
  "atk-s0507a4:104_3": "yathā aññopi pajānanto, ‘‘yathāpi ñāta’’nti vā mayā yathā ñātanti attho.",
  "atk-s0507a4:105": "531.Kissetaṁ kammassa ayaṁ vipākoti kissetaṁ kissa nāma etaṁ, kissa kammassa ayaṁ vipāko. Etanti vā nipātamattaṁ, kissa kammassāti yojanā. ‘‘Kissa te’’ti ca keci paṭhanti.",
  "atk-s0507a4:106_0": "532-33.Cikkhallamaggeti cikkhallavati pathamhi. Narakanti āvāṭaṁ. Ekāhanti ekaṁ ahaṁ.",
  "atk-s0507a4:106_1": "Narakasmiṁ nikkhipinti yathā kaddamo na akkamīyati, evaṁ tasmiṁ cikkhallāvāṭe ṭhapesiṁ.",
  "atk-s0507a4:106_2": "Tassāti tassa gosīsena setukaraṇassa.",
  "atk-s0507a4:107_0": "536-7.Dhamme ṭhitānanti dhammacārīnaṁ samacārīnaṁ. Mantemīti kathemi kittayāmi. Khiḍḍatthikoti",
  "atk-s0507a4:107_1": "hasādhippāyo. No ca paduṭṭhacittoti dussasāmike na dūsitacitto, na avaharaṇādhippāyo",
  "atk-s0507a4:107_2": "nāpi vināsādhippāyoti attho.",
  "atk-s0507a4:108": "538.Akīḷamānoti akhiḍḍādhippāyo, lobhādīhi dūsitacitto. Kiṁ tassa kammassa vipākamāhūti tassa tathā katassa pāpakammassa kīva kaṭukaṁ dukkhavipākaṁ paṇḍitā āhu.",
  "atk-s0507a4:109_0": "539-40.Duṭṭhasaṅkappamanāti kāmasaṅkappādivasena dūsitamanovitakkā, etena manoduccaritamāha.",
  "atk-s0507a4:109_1": "Kāyena vācāya ca saṁkiliṭṭhāti pāṇātipātādivasena kāyavācāhi malinā. Āsamānāti āsīsamānā patthayamānā.",
  "atk-s0507a4:110": "Evaṁ petena saṅkhepeneva kammaphalesu vibhajitvā dassitesu taṁ asaddahanto rājā –",
  "atk-s0507a4:111": "541.",
  "atk-s0507a4:112": " ‘‘Taṁ kinti jāneyyamahaṁ avecca, kalyāṇapāpassa ayaṁ vipāko;",
  "atk-s0507a4:113": "Kiṁ vāhaṁ disvā abhisaddaheyyaṁ, ko vāpi maṁ saddahāpeyya eta’’nti. –",
  "atk-s0507a4:114_0": "Gāthamāha. Tattha taṁ kinti jāneyyamahaṁ aveccāti yoyaṁ tayā ‘‘ye duṭṭhasaṅkappamanā",
  "atk-s0507a4:114_1": "manussā, kāyena vācāya ca saṁkiliṭṭhā’’tiādinā. ‘‘Apare pana sugatimāsamānā’’tiādinā",
  "atk-s0507a4:114_2": "ca kalyāṇassa pāpassa ca kammassa vipāko vibhajitvā vutto, taṁ kinti kena kāraṇena",
  "atk-s0507a4:114_3": "ahaṁ avecca aparapaccayabhāvena saddaheyyaṁ. Kiṁ vāhaṁ disvā abhisaddaheyyanti kīdisaṁ",
  "atk-s0507a4:114_4": "vā panāhaṁ paccakkhabhūtaṁ nidassanaṁ disvā paṭisaddaheyyaṁ. Ko vāpi maṁ saddahāpeyya",
  "atk-s0507a4:114_5": "etanti ko vā viññū puriso paṇḍito etamatthaṁ maṁ saddahāpeyya, taṁ kathehīti attho.",
  "atk-s0507a4:115": "Taṁ sutvā peto kāraṇena tamatthaṁ tassa pakāsento –",
  "atk-s0507a4:116": "542.",
  "atk-s0507a4:117": " ‘‘Disvā ca sutvā abhisaddahassu, kalyāṇapāpassa ayaṁ vipāko;",
  "atk-s0507a4:118": "Kalyāṇapāpe ubhaye asante, siyā nu sattā sugatā duggatā vā.",
  "atk-s0507a4:119": "543.",
  "atk-s0507a4:120": " ‘‘No cettha kammāni kareyyuṁ maccā, kalyāṇapāpāni manussaloke;",
  "atk-s0507a4:121": "Nāhesuṁ sattā sugatā duggatā vā, hīnā paṇītā ca manussaloke.",
  "atk-s0507a4:122": "544.",
  "atk-s0507a4:123": " ‘‘Yasmā ca kammāni karonti maccā, kalyāṇapāpāni manussaloke;",
  "atk-s0507a4:124": "Tasmā hi sattā sugatā duggatā vā, hīnā paṇītā ca manussaloke.",
  "atk-s0507a4:125": "545.",
  "atk-s0507a4:126": " ‘‘Dvayajja kammānaṁ vipākamāhu, sukhassa dukkhassa ca vedanīyaṁ;",
  "atk-s0507a4:127": "Tā devatāyo paricārayanti, paccenti bālā dvayataṁ apassino’’ti. –",
  "atk-s0507a4:128": "Gāthā abhāsi.",
  "atk-s0507a4:129_0": "542. Tattha disvā cāti paccakkhato disvāpi. Sutvāti dhammaṁ sutvā tadanusārena nayaṁ",
  "atk-s0507a4:129_1": "nento anuminanto. Kalyāṇapāpassāti kusalassa akusalassa ca kammassa ayaṁ sukho ayaṁ",
  "atk-s0507a4:129_2": "dukkho ca vipākoti abhisaddahassu. Ubhaye asanteti kalyāṇe pāpe cāti duvidhe kamme",
  "atk-s0507a4:129_3": "avijjamāne. Siyā nu sattā sugatā duggatā vāti ‘‘ime sattā sugatiṁ gatā duggatiṁ gatā",
  "atk-s0507a4:129_4": "vā, sugatiyaṁ vā aḍḍhā duggatiyaṁ daliddā vā’’ti ayamattho kiṁ nu siyā kathaṁ sambhaveyyāti attho.",
  "atk-s0507a4:130_0": "543-4. Idāni yathāvuttamatthaṁ ‘‘nocettha kammānī’’ti ca ‘‘yasmā ca kammānī’’ti ca",
  "atk-s0507a4:130_1": "gāthādvayena byatirekato anvayato ca vibhāveti. Tattha hīnā paṇītāti kularūpārogyaparivārādīhi hīnā uḷārā ca.",
  "atk-s0507a4:131_0": "545.Dvayajja kammānaṁ vipākamāhūti dvayaṁ duvidhaṁ ajja idāni kammānaṁ sucaritaduccaritānaṁ",
  "atk-s0507a4:131_1": "vipākaṁ vadanti kathenti. Kiṁ tanti āha ‘‘sukhassa dukkhassa ca vedanīya’’nti, iṭṭhassa",
  "atk-s0507a4:131_2": "ca aniṭṭhassa ca anubhavanayoggaṁ. Tā devatāyo paricārayantīti ye ukkaṁsavasena sukhavedanīyaṁ",
  "atk-s0507a4:131_3": "vipākaṁ paṭilabhanti, te devaloke tā devatā hutvā dibbasukhasamappitā indriyāni paricārenti.",
  "atk-s0507a4:131_4": "Paccenti bālā dvayataṁ apassinoti ye bālā kammañca kammaphalañcāti dvayaṁ apassantā",
  "atk-s0507a4:131_5": "asaddahantā, te pāpappasutā dukkhavedanīyaṁ vipākaṁ anubhavantā nirayādīsu kammunā",
  "atk-s0507a4:131_6": "paccenti dukkhaṁ pāpuṇanti.",
  "atk-s0507a4:132": "Evaṁ kammaphalaṁ saddahanto pana tvaṁ kasmā evarūpaṁ dukkhaṁ paccanubhavasīti anuyogaṁ sandhāya –",
  "atk-s0507a4:133": "546.",
  "atk-s0507a4:134": " ‘‘Na matthi kammāni sayaṁkatāni, datvāpi me natthi yo ādiseyya;",
  "atk-s0507a4:135": "Acchādanaṁ sayanamathannapānaṁ, tenamhi naggo kasirā ca vuttī’’ti. –",
  "atk-s0507a4:136_0": "Gāthamāha. Tattha na matthi kammāni sayaṁkatānīti yasmā sayaṁ attanā pubbe katāni",
  "atk-s0507a4:136_1": "puññakammāni mama natthi na vijjanti, yehi idāni acchādanādīni labheyyaṁ. Datvāpi",
  "atk-s0507a4:136_2": "me natthi yo ādiseyyāti yo samaṇabrāhmaṇānaṁ dānaṁ datvā ‘‘asukassa petassa hotū’’ti",
  "atk-s0507a4:136_3": "me ādiseyya uddiseyya, so natthi. Tenamhi naggo kasirā ca vuttīti tena duvidhenāpi",
  "atk-s0507a4:136_4": "kāraṇena idāni naggo niccoḷo amhi, kasirā dukkhā ca vutti jīvikā hotīti.",
  "atk-s0507a4:137": "Taṁ sutvā rājā tassa acchādanādilābhaṁ ākaṅkhanto –",
  "atk-s0507a4:138": "547.",
  "atk-s0507a4:139": " ‘‘Siyā nu kho kāraṇaṁ kiñci yakkha, acchādanaṁ yena tuvaṁ labhetha;",
  "atk-s0507a4:140": "Ācikkha me tvaṁ yadatthi hetu, saddhāyikaṁ hetuvaco suṇomā’’ti. –",
  "atk-s0507a4:141": "Gāthamāha. Tattha yenāti yena kāraṇena tvaṁ acchādanaṁ labhetha labheyyāsi, kiñci taṁ kāraṇaṁ siyā nu kho bhaveyya nu khoti attho. Yadatthīti yadi atthi.",
  "atk-s0507a4:142": "Athassa peto taṁ kāraṇaṁ ācikkhanto –",
  "atk-s0507a4:143": "548.",
  "atk-s0507a4:144": " ‘‘Kappitako nāma idhatthi bhikkhu, jhāyī susīlo arahā vimutto;",
  "atk-s0507a4:145": "Guttindriyo saṁvutapātimokkho, sītibhūto uttamadiṭṭhipatto.",
  "atk-s0507a4:146": "549.",
  "atk-s0507a4:147": " ‘‘Sakhilo vadaññū suvaco sumukho, svāgamo suppaṭimuttako ca;",
  "atk-s0507a4:148": "Puññassa khettaṁ araṇavihārī, devamanussānañca dakkhiṇeyyo.",
  "atk-s0507a4:149": "550.",
  "atk-s0507a4:150": " ‘‘Santo vidhūmo anīgho nirāso, mutto visallo amamo avaṅko;",
  "atk-s0507a4:151": "Nirūpadhī sabbapapañcakhīṇo, tisso vijjā anuppatto jutimā.",
  "atk-s0507a4:152": "551.",
  "atk-s0507a4:153": " ‘‘Appaññāto disvāpi na ca sujāno, munīti naṁ vajjisu voharanti;",
  "atk-s0507a4:154": "Jānanti taṁ yakkhabhūtā anejaṁ, kalyāṇadhammaṁ vicarantaṁ loke.",
  "atk-s0507a4:155": "552.",
  "atk-s0507a4:156": " ‘‘Tassa tuvaṁ ekayugaṁ duve vā, mamuddisitvāna sace dadetha;",
  "atk-s0507a4:157": "Paṭiggahītāni ca tāni assu, mamañca passetha sannaddhadussa’’nti. –",
  "atk-s0507a4:158": "Gāthā abhāsi.",
  "atk-s0507a4:159_0": "548. Tattha kappitato nāmāti jaṭilasahassassa abbhantare āyasmato upālittherassa",
  "atk-s0507a4:159_1": "upajjhāyaṁ sandhāya vadati. Idhāti imissā vesāliyā samīpe. Jhāyīti aggaphalajhānena",
  "atk-s0507a4:159_2": "jhāyī. Sītibhūtoti sabbakilesadarathapariḷāhavūpasamena sītibhāvappatto. Uttamadiṭṭhipattoti",
  "atk-s0507a4:159_3": "uttamaṁ aggaphalaṁ sammādiṭṭhiṁ patto.",
  "atk-s0507a4:160": "549.Sakhiloti mudu. Suvacoti subbaco. Svāgamoti suṭṭhu āgatāgamo. Suppaṭimuttakoti suṭṭhu paṭimuttakavāco, muttabhāṇīti attho. Araṇavihārīti mettāvihārī.",
  "atk-s0507a4:161_0": "550.Santoti upasantakileso. Vidhūmoti vigatamicchāvitakkadhūmo. Anīghoti niddukkho.",
  "atk-s0507a4:161_1": "Nirāsoti nittaṇho. Muttoti sabbabhavehi vimutto. Visalloti vītarāgādisallo. Amamoti",
  "atk-s0507a4:161_2": "mamaṁkāravirahito. Avaṅkoti kāyavaṅkādivaṅkavirahito. Nirūpadhīti kilesābhisaṅkhārādiupadhippahāyī.",
  "atk-s0507a4:161_3": "Sabbapapañcakhīṇoti parikkhīṇataṇhādipapañco. Jutimāti anuttarāya ñāṇajutiyā jutimā.",
  "atk-s0507a4:161_4": "Appaññātoti paramappicchatāya paṭicchannaguṇatāya ca na pākaṭo.",
  "atk-s0507a4:162_0": "551.Disvāpi na ca sujānoti gambhīrabhāvena disvāpi ‘‘evaṁsīlo, evaṁdhammo, evaṁpañño’’ti",
  "atk-s0507a4:162_1": "na suviññeyyo. Jānanti taṁ yakkhabhūtā anejanti yakkhabhūtā ca anejaṁ nittaṇhaṁ ‘‘arahā’’ti",
  "atk-s0507a4:162_2": "taṁ jānanti. Kalyāṇadhammanti sundarasīlādiguṇaṁ.",
  "atk-s0507a4:163_0": "552.Tassāti tassa kappitakamahātherassa. Ekayuganti ekaṁ vatthayugaṁ. Duve vāti dve",
  "atk-s0507a4:163_1": "vā vatthayugāni. Mamuddisitvānāti mamaṁ uddisitvā. Paṭiggahītānicatāni assūti tāni",
  "atk-s0507a4:163_2": "vatthayugāni tena paṭiggahitāni ca assu bhaveyyuṁ. Sannaddhadussanti dussena katasannāhaṁ,",
  "atk-s0507a4:163_3": "laddhavatthaṁ nivatthapārutadussanti attho.",
  "atk-s0507a4:164": "Tato rājā –",
  "atk-s0507a4:165": "553.",
  "atk-s0507a4:166": " ‘‘Kasmiṁ padese samaṇaṁ vasantaṁ, gantvāna passemu mayaṁ idāni;",
  "atk-s0507a4:167": "Yo majja kaṅkhaṁ vicikicchitañca, diṭṭhīvisūkāni vinodayeyyā’’ti. –",
  "atk-s0507a4:168": "Therassa vasanaṭṭhānaṁ pucchi. Tattha kasmiṁ padeseti katarasmiṁ padese. Yo majjāti yo ajja, ma-kāro padasandhikaro.",
  "atk-s0507a4:169": "Tato peto –",
  "atk-s0507a4:170": "554.",
  "atk-s0507a4:171": " ‘‘Eso nisinno kapinaccanāyaṁ, parivārito devatāhi bahūhi;",
  "atk-s0507a4:172": "Dhammiṁ kathaṁ bhāsati saccanāmo, sakasmimācerake appamatto’’ti. –",
  "atk-s0507a4:173_0": "Gāthamāha. Tattha kapinaccanāyanti kapīnaṁ vānarānaṁ naccanena ‘‘kapinaccanā’’ti",
  "atk-s0507a4:173_1": "laddhavohāre padese. Saccanāmoti jhāyī susīlo arahā vimuttotiādīhi guṇanāmehi yāthāvanāmo aviparītanāmo .",
  "atk-s0507a4:174": "Evaṁ petena vutte rājā tāvadeva therassa santikaṁ gantukāmo –",
  "atk-s0507a4:175": "555.",
  "atk-s0507a4:176": " ‘‘Tathāhaṁ kassāmi gantvā idāni, acchādayissaṁ samaṇaṁ yugena;",
  "atk-s0507a4:177": "Paṭiggahītāni ca tāni assu, tuvañca passemu sannaddhadussa’’nti. –",
  "atk-s0507a4:178": "Gāthamāha. Tattha kassāmīti karissāmi.",
  "atk-s0507a4:179": "Atha peto ‘‘devatānaṁ thero dhammaṁ deseti, tasmā nāyaṁ upasaṅkamanakālo’’ti dassento –",
  "atk-s0507a4:180": "556.",
  "atk-s0507a4:181": " ‘‘Mā akkhaṇe pabbajitaṁ upāgami, sādhu vo licchavi nesa dhammo;",
  "atk-s0507a4:182": "Tato ca kāle upasaṅkamitvā, tattheva passāhi raho nisinna’’nti. –",
  "atk-s0507a4:183": "Gāthamāha. Tattha sādhūti āyācane nipāto. Vo licchavi nesa dhammoti, licchavirāja, tumhākaṁ rājūnaṁ esa dhammo na hoti, yaṁ akāle upasaṅkamanaṁ. Tatthevāti tasmiṁyeva ṭhāne.",
  "atk-s0507a4:184_0": "Evaṁ petena vutte rājā ‘‘sādhū’’ti sampaṭicchitvā attano nivesanameva gantvā puna",
  "atk-s0507a4:184_1": "yuttapattakāle aṭṭha vatthuyugāni gāhāpetvā theraṁ upasaṅkamitvā ekamantaṁ nisinno",
  "atk-s0507a4:184_2": "paṭisanthāraṁ katvā ‘‘imāni, bhante, aṭṭha vatthayugāni paṭiggaṇhā’’ti āha. Taṁ sutvā",
  "atk-s0507a4:184_3": "thero kathāsamuṭṭhāpanatthaṁ ‘‘mahārāja, pubbe tvaṁ adānasīlo samaṇabrāhmaṇānaṁ viheṭhanajātikova",
  "atk-s0507a4:184_4": "kathaṁ paṇītāni vatthāni dātukāmo jāto’’ti āha. Taṁ sutvā rājā tassa kāraṇaṁ ācikkhanto",
  "atk-s0507a4:184_5": "petena samāgamaṁ, tena ca attanā ca kathitaṁ sabbaṁ therassa ārocetvā vatthāni datvā",
  "atk-s0507a4:184_6": "petassa uddisi. Tena peto dibbavatthadharo alaṅkatapaṭiyatto assāruḷho therassa ca",
  "atk-s0507a4:184_7": "rañño ca purato pātubhavi. Taṁ disvā rājā attamano pamudito pītisomanassajāto ‘‘paccakkhato",
  "atk-s0507a4:184_8": "vata mayā kammaphalaṁ diṭṭhaṁ, na dānāhaṁ pāpaṁ karissāmi, puññameva karissāmī’’ti",
  "atk-s0507a4:184_9": "vatvā tena petena sakkhiṁ akāsi. So ca peto ‘‘sace, tvaṁ licchavirāja, ito paṭṭhāya",
  "atk-s0507a4:184_10": "adhammaṁ pahāya dhammaṁ carasi, evāhaṁ tava sakkhiṁ karissāmi, santikañca te āgamissāmi,",
  "atk-s0507a4:184_11": "sūlāvutañca purisaṁ sīghaṁ sūlato mocehi, evaṁ so jīvitaṁ labhitvā dhammaṁ caranto",
  "atk-s0507a4:184_12": "dukkhato muccissati, therañca kālena kālaṁ upasaṅkamitvā dhammaṁ suṇanto puññāni",
  "atk-s0507a4:184_13": "karohī’’ti vatvā gato.",
  "atk-s0507a4:185_0": "Atha rājā theraṁ vanditvā nagaraṁ pavisitvā sīghaṁ sīghaṁ licchaviparisaṁ sannipātetvā",
  "atk-s0507a4:185_1": "te anujānāpetvā taṁ purisaṁ sūlato mocetvā ‘‘imaṁ arogaṁ karothā’’ti tikicchake āṇāpesi.",
  "atk-s0507a4:185_2": "Therañca upasaṅkamitvā pucchi – ‘‘siyā nu kho, bhante, nirayagāmikammaṁ katvā ṭhitassa",
  "atk-s0507a4:185_3": "nirayato muttī’’ti. Siyā, mahārāja, sace uḷāraṁ puññaṁ karoti, muccatīti vatvā thero",
  "atk-s0507a4:185_4": "rājānaṁ saraṇesu ca sīlesu ca patiṭṭhāpesi. So tattha patiṭṭhito therassa ovāde ṭhatvā",
  "atk-s0507a4:185_5": "sotāpanno ahosi, sūlāvuto pana puriso arogo hutvā saṁvegajāto bhikkhūsu pabbajitvā",
  "atk-s0507a4:185_6": "nacirasseva arahattaṁ pāpuṇi. Tamatthaṁ dassentā saṅgītikārā –",
  "atk-s0507a4:186": "557.",
  "atk-s0507a4:187": " ‘‘Tathāti vatvā agamāsi tattha, parivārito dāsagaṇena licchavi;",
  "atk-s0507a4:188": "So taṁ nagaraṁ upasaṅkamitvā, vāsūpagacchittha sake nivesane.",
  "atk-s0507a4:189": "558.",
  "atk-s0507a4:190": " ‘‘Tato ca kāle gihikiccāni katvā,",
  "atk-s0507a4:191": "Nhatvā pivitvā ca khaṇaṁ labhitvā;",
  "atk-s0507a4:192": "Viceyya peḷāto ca yugāni aṭṭha,",
  "atk-s0507a4:193": "Gāhāpayī dāsagaṇena licchavi.",
  "atk-s0507a4:194": "559.",
  "atk-s0507a4:195": " ‘‘So taṁ padesaṁ upasaṅkamitvā, taṁ addasa samaṇaṁ santacittaṁ;",
  "atk-s0507a4:196": "Paṭikkantaṁ gocarato nivattaṁ, sītibhūtaṁ rukkhamūle nisinnaṁ.",
  "atk-s0507a4:197": "560.",
  "atk-s0507a4:198": " ‘‘Tamenamavoca upasaṅkamitvā, appābādhaṁ phāsuvihārañca pucchi;",
  "atk-s0507a4:199": "Vesāliyaṁ licchavihaṁ bhadante, jānanti maṁ licchavi ambasakkaro.",
  "atk-s0507a4:200": "561.",
  "atk-s0507a4:201": " ‘‘Imāni me aṭṭha yugā subhāni, paṭiggaṇha bhante padadāmi tuyhaṁ;",
  "atk-s0507a4:202": "Teneva atthena idhāgatosmi, yathā ahaṁ attamano bhaveyyanti.",
  "atk-s0507a4:203": "562.",
  "atk-s0507a4:204": " ‘‘Dūratova samaṇā brāhmaṇā ca, nivesanaṁ te parivajjayanti;",
  "atk-s0507a4:205": "Pattāni bhijjanti ca te nivesane, saṅghāṭiyo cāpi vidālayanti.",
  "atk-s0507a4:206": "563.",
  "atk-s0507a4:207": " ‘‘Athāpare pādakuṭhārikāhi, avaṁsirā samaṇā pātayanti;",
  "atk-s0507a4:208": "Etādisaṁ pabbajitā vihesaṁ, tayā kataṁ samaṇā pāpuṇanti.",
  "atk-s0507a4:209": "564.",
  "atk-s0507a4:210": " ‘‘Tiṇena telampi na tvaṁ adāsi, mūḷhassa maggampi na pāvadāsi;",
  "atk-s0507a4:211": "Andhassa daṇḍaṁ sayamādiyāsi, etādiso kadariyo asaṁvuto tuvaṁ;",
  "atk-s0507a4:212": "Atha tvaṁ kena vaṇṇena kimeva disvā, amhehi saha saṁvibhāgaṁ karosīti.",
  "atk-s0507a4:213": "565.",
  "atk-s0507a4:214": " ‘‘Paccemi bhante yaṁ tvaṁ vadesi, vihesayiṁ samaṇe brāhmaṇe ca;",
  "atk-s0507a4:215": "Khiḍḍatthiko no ca paduṭṭhacitto, etampi me dukkaṭameva bhante.",
  "atk-s0507a4:216": "566.",
  "atk-s0507a4:217": " Khiḍḍāya yakkho pasavitvā pāpaṁ, vedeti dukkhaṁ asamattabhogī;",
  "atk-s0507a4:218": "Daharo yuvā nagganiyassa bhāgī, kiṁ su tato dukkhatarassa hoti.",
  "atk-s0507a4:219": "567.",
  "atk-s0507a4:220": " ‘‘Taṁ disvā saṁvegamalatthaṁ bhante, tappaccayā vāpi dadāmi dānaṁ;",
  "atk-s0507a4:221": "Paṭiggaṇha bhante vatthayugāni aṭṭha, yakkhassimā gacchantu dakkhiṇāyoti.",
  "atk-s0507a4:222": "568.",
  "atk-s0507a4:223": " ‘‘Addhā hi dānaṁ bahudhā pasatthaṁ, dadato ca te akkhayadhammamatthu;",
  "atk-s0507a4:224": "Paṭigaṇhāmi te vatthayugāni aṭṭha, yakkhassimā gacchantu dakkhiṇāyoti.",
  "atk-s0507a4:225": "569.",
  "atk-s0507a4:226": " ‘‘Tato hi so ācamayitvā licchavi, therassa datvāna yugāni aṭṭha;",
  "atk-s0507a4:227": "Paṭiggahītāni ca tāni assu, yakkhañca passetha sannaddhadussaṁ.",
  "atk-s0507a4:228": "570.",
  "atk-s0507a4:229": " ‘‘Tamaddasā candanasāralittaṁ, ājaññamārūḷhamuḷāravaṇṇaṁ;",
  "atk-s0507a4:230": "Alaṅkataṁ sādhunivatthadussaṁ, parivāritaṁ yakkhamahiddhipattaṁ.",
  "atk-s0507a4:231": "571.",
  "atk-s0507a4:232": " ‘‘So taṁ disvā attamano udaggo, pahaṭṭhacitto ca subhaggarūpo;",
  "atk-s0507a4:233": "Kammañca disvāna mahāvipākaṁ, sandiṭṭhikaṁ cakkhunā sacchikatvā.",
  "atk-s0507a4:234": "572.",
  "atk-s0507a4:235": " ‘‘Tamenamavoca upasaṅkamitvā, dassāmi dānaṁ samaṇabrāhmaṇānaṁ;",
  "atk-s0507a4:236": "Na cāpi me kiñci adeyyamatthi, tuvañca me yakkha bahūpakāroti.",
  "atk-s0507a4:237": "573.",
  "atk-s0507a4:238": " ‘‘Tuvañca me licchavi ekadesaṁ, adāsi dānāni amoghametaṁ;",
  "atk-s0507a4:239": "Svāhaṁ karissāmi tayāva sakkhiṁ, amānuso mānusakena saddhinti.",
  "atk-s0507a4:240": "574.",
  "atk-s0507a4:241": " ‘‘Gatī ca bandhū ca parāyaṇañca, mitto mamāsi atha devatā me;",
  "atk-s0507a4:242": "Yācāmi taṁ pañjaliko bhavitvā, icchāmi taṁ yakkha punapi daṭṭhunti.",
  "atk-s0507a4:243": "575.",
  "atk-s0507a4:244": " ‘‘Sace tuvaṁ assaddho bhavissasi, kadariyarūpo vippaṭipannacitto;",
  "atk-s0507a4:245": "Tvaṁ neva maṁ lacchasi dassanāya, disvā ca taṁ nopi ca ālapissaṁ.",
  "atk-s0507a4:246": "576.",
  "atk-s0507a4:247": " ‘‘Sace pana tvaṁ bhavissasi dhammagāravo, dāne rato saṅgahitattabhāvo;",
  "atk-s0507a4:248": "Opānabhūto samaṇabrāhmaṇānaṁ, evaṁ mamaṁ lacchasi dassanāya.",
  "atk-s0507a4:249": "577.",
  "atk-s0507a4:250": " ‘‘Disvā ca taṁ ālapissaṁ bhadante, imañca sūlato lahuṁ pamuñca;",
  "atk-s0507a4:251": "Yatonidānaṁ akarimha sakkhiṁ, maññāmi sūlāvutakassa kāraṇā.",
  "atk-s0507a4:252": "578.",
  "atk-s0507a4:253": " ‘‘Te aññamaññaṁ akarimha sakkhiṁ, ayañca sūlato lahuṁ pamutto;",
  "atk-s0507a4:254": "Sakkacca dhammāni samācaranto, mucceyya so nirayā ca tamhā;",
  "atk-s0507a4:255": "Kammaṁ siyā aññatra vedanīyaṁ.",
  "atk-s0507a4:256": "579.",
  "atk-s0507a4:257": " ‘‘Kappitakañca upasaṅkamitvā, teneva saha saṁvibhajitvā kāle;",
  "atk-s0507a4:258": "Sayaṁ mukhenūpanisajja puccha, so te akkhissati etamatthaṁ.",
  "atk-s0507a4:259": "580.",
  "atk-s0507a4:260": " ‘‘Tameva bhikkhuṁ upasaṅkamitvā, pucchassu aññatthiko no ca paduṭṭhacitto;",
  "atk-s0507a4:261": "So te sutaṁ asutañcāpi dhammaṁ, sabbampi akkhissati yathā pajānanti.",
  "atk-s0507a4:262": "581.",
  "atk-s0507a4:263": " ‘‘So tattha rahassaṁ samullapitvā, sakkhiṁ karitvāna amānusena;",
  "atk-s0507a4:264": "Pakkāmi so licchavinaṁ sakāsaṁ, atha bravi parisaṁ sannisinnaṁ.",
  "atk-s0507a4:265": "582.",
  "atk-s0507a4:266": " ‘‘‘Suṇantu bhonto mama ekavākyaṁ, varaṁ varissaṁ labhissāmi atthaṁ;",
  "atk-s0507a4:267": "Sūlāvuto puriso luddakammo, paṇihitadaṇḍo anusattarūpo.",
  "atk-s0507a4:268": "583.",
  "atk-s0507a4:269": " ‘‘‘Ettāvatā vīsatirattimattā, yato āvuto neva jīvati na mato;",
  "atk-s0507a4:270": "Tāhaṁ mocayissāmi dāni, yathāmatiṁ anujānātu saṅgho’ti.",
  "atk-s0507a4:271": "584.",
  "atk-s0507a4:272": " ‘‘‘Etañca aññañca lahuṁ pamuñca, ko taṁ vadetha tathā karontaṁ;",
  "atk-s0507a4:273": "Yathā pajānāsi tathā karohi, yathāmatiṁ anujānāti saṅgho’ti.",
  "atk-s0507a4:274": "585.",
  "atk-s0507a4:275": " ‘‘So taṁ padesaṁ upasaṅkamitvā, sūlāvutaṁ mocayi khippameva;",
  "atk-s0507a4:276": "Mā bhāyi sammāti ca taṁ avoca, tikicchakānañca upaṭṭhapesi.",
  "atk-s0507a4:277": "586.",
  "atk-s0507a4:278": " ‘‘Kappitakañca upasaṅkamitvā, teneva saha saṁvibhajitvā kāle;",
  "atk-s0507a4:279": "Sayaṁ mukhenūpanisajja licchavi, tatheva pucchittha naṁ kāraṇatthiko.",
  "atk-s0507a4:280": "587.",
  "atk-s0507a4:281": " ‘‘Sūlāvuto puriso luddakammo, paṇītadaṇḍo anusattarūpo;",
  "atk-s0507a4:282": "Ettāvatā vīsatirattimattā, yato āvuto neva jīvati na mato.",
  "atk-s0507a4:283": "588.",
  "atk-s0507a4:284": " ‘‘So mocito gantvā mayā idāni, etassa yakkhassa vaco hi bhante;",
  "atk-s0507a4:285": "Siyā nu kho kāraṇaṁ kiñcideva, yena so nirayaṁ no vajeyya.",
  "atk-s0507a4:286": "589.",
  "atk-s0507a4:287": " ‘‘Ācikkha bhante yadi atthi hetu, saddhāyikaṁ hetuvaco suṇoma;",
  "atk-s0507a4:288": "Na tesaṁ kammānaṁ vināsamatthi, avedayitvā idha byantibhāvoti.",
  "atk-s0507a4:289": "590.",
  "atk-s0507a4:290": " ‘‘Sace sa dhammāni samācareyya, sakkacca rattindivamappamatto;",
  "atk-s0507a4:291": "Mucceyya so nirayā ca tamhā, kammaṁ siyā aññatra vedanīyanti.",
  "atk-s0507a4:292": "591.",
  "atk-s0507a4:293": " ‘‘Aññāto eso purisassa attho, mamampi dāni anukampa bhante;",
  "atk-s0507a4:294": "Anusāsa maṁ ovada bhūripañña, yathā ahaṁ no nirayaṁ vajeyyanti.",
  "atk-s0507a4:295": "592.",
  "atk-s0507a4:296": " ‘‘Ajjeva buddhaṁ saraṇaṁ upehi, dhammañca saṅghañca pasannacitto;",
  "atk-s0507a4:297": "Tatheva sikkhāya padāni pañca, akhaṇḍaphullāni samādiyassu.",
  "atk-s0507a4:298": "593.",
  "atk-s0507a4:299": " ‘‘Pāṇātipātā viramassu khippaṁ, loke adinnaṁ parivajjayassu;",
  "atk-s0507a4:300": "Amajjapo mā ca musā abhāṇī, sakena dārena ca hoti tuṭṭho;",
  "atk-s0507a4:301": "Imañca ariyaṁ aṭṭhaṅgavarenupetaṁ, samādiyāhi kusalaṁ sukhudrayaṁ.",
  "atk-s0507a4:302": "594.",
  "atk-s0507a4:303": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0507a4:304": "Annaṁ pānaṁ khādanīyaṁ, vatthasenāsanāni ca;",
  "atk-s0507a4:305": "Dadāhi ujubhūtesu, vippasannena cetasā.",
  "atk-s0507a4:306": "595.",
  "atk-s0507a4:307": " ‘‘Bhikkhūpi sīlasampanne, vītarāge bahussute;",
  "atk-s0507a4:308": "Tappehi annapānena, sadā puññaṁ pavaḍḍhati.",
  "atk-s0507a4:309": "596.",
  "atk-s0507a4:310": " ‘‘Evañca dhammāni samācaranto, sakkacca rattindivamappamatto;",
  "atk-s0507a4:311": "Muñca tuvaṁ nirayā ca tamhā, kammaṁ siyā aññatra vedanīyanti.",
  "atk-s0507a4:312": "597.",
  "atk-s0507a4:313": " ‘‘Ajjeva buddhaṁ saraṇaṁ upemi, dhammañca saṅghañca pasannacitto;",
  "atk-s0507a4:314": "Tatheva sikkhāya padāni pañca, akhaṇḍaphullāni samādiyāmi.",
  "atk-s0507a4:315": "598.",
  "atk-s0507a4:316": " ‘‘Pāṇātipātā viramāmi khippaṁ, loke adinnaṁ parivajjayāmi;",
  "atk-s0507a4:317": "Amajjapo no ca musā bhaṇāmi, sakena dārena ca homi tuṭṭho;",
  "atk-s0507a4:318": "Imañca ariyaṁ aṭṭhaṅgavarenupetaṁ, samādiyāmi kusalaṁ sukhudrayaṁ.",
  "atk-s0507a4:319": "599.",
  "atk-s0507a4:320": " ‘‘Cīvaraṁ piṇḍapātañca, paccayaṁ sayanāsanaṁ;",
  "atk-s0507a4:321": "Annaṁ pānaṁ khādanīyaṁ, vatthasenāsanāni ca.",
  "atk-s0507a4:322": "600.",
  "atk-s0507a4:323": " ‘‘Bhikkhū ca sīlasampanne, vītarāge bahussute;",
  "atk-s0507a4:324": "Dadāmi na vikampāmi, buddhānaṁ sāsane ratoti.",
  "atk-s0507a4:325": "601.",
  "atk-s0507a4:326": " ‘‘Etādiso licchavi ambasakkaro, vesāliyaṁ aññataro upāsako;",
  "atk-s0507a4:327": "Saddho mudū kārakaro ca bhikkhu, saṅghañca sakkacca tadā upaṭṭhahi.",
  "atk-s0507a4:328": "602.",
  "atk-s0507a4:329": " ‘‘Sūlāvuto ca arogo hutvā, serī sukhī pabbajjaṁ upāgami;",
  "atk-s0507a4:330": "Bhikkhuñca āgamma kappitakuttamaṁ, ubhopi sāmaññaphalāni ajjhaguṁ.",
  "atk-s0507a4:331": "603.",
  "atk-s0507a4:332": " ‘‘Etādisā sappurisāna sevanā, mahapphalā hoti sataṁ vijānataṁ;",
  "atk-s0507a4:333": "Sūlāvuto aggaphalaṁ aphassayi, phalaṁ kaniṭṭhaṁ pana ambasakkaro’’ti. –",
  "atk-s0507a4:334": "Gāthāyo avocuṁ.",
  "atk-s0507a4:335_0": "557-560. Tattha vāsūpagacchitthāti vāsaṁ upagacchi. Gihikiccānīti gehaṁ āvasantena",
  "atk-s0507a4:335_1": "kātabbakuṭumbakiccāni. Viceyyāti sundaravatthagahaṇatthaṁ vicinitvā. Paṭikkantanti",
  "atk-s0507a4:335_2": "piṇḍapātato paṭikkantaṁ. Tenāha ‘‘gocarato nivatta’’nti. Avocāti ‘‘vesāliyaṁ licchavihaṁ,",
  "atk-s0507a4:335_3": "bhadante’’tiādikaṁ avoca.",
  "atk-s0507a4:336": "562-3.Vidālayantīti viphālayanti. Pādakuṭhārikāhīti pādasaṅkhātāhi kuṭhārīhi. Pātayantīti paripātayanti.",
  "atk-s0507a4:337_0": "564.Tiṇenāti tiṇaggenāpi. Mūḷhassa maggampi na pāvadāsīti maggamūḷhassa maggampi",
  "atk-s0507a4:337_1": "tvaṁ na kathayasi ‘‘evāyaṁ purisā ito cito ca paribbhamatū’’ti. Keḷīsīlo hi ayaṁ",
  "atk-s0507a4:337_2": "rājā. Sayamādiyāsīti andhassa hatthato yaṭṭhiṁ sayameva acchinditvā gaṇhasi. Saṁvibhāgaṁ",
  "atk-s0507a4:337_3": "karosīti attanā paribhuñjitabbavatthuto ekaccāni datvā saṁvibhajasi.",
  "atk-s0507a4:338_0": "565.Paccemi, bhante, yaṁ tvaṁ vadesīti ‘‘bhante, tvaṁ pattāni bhijjantī’’tiādinā",
  "atk-s0507a4:338_1": "yaṁ vadesi, taṁ paṭijānāmi, sabbamevetaṁ mayā kataṁ kārāpitañcāti dasseti. Etampīti",
  "atk-s0507a4:338_2": "etaṁ khiḍḍādhippāyena katampi.",
  "atk-s0507a4:339_0": "566-7.Khiḍḍāti khiḍḍāya. Pasavitvāti upacinitvā. Vedetīti anubhavati. Asamattabhogīti",
  "atk-s0507a4:339_1": "aparipuṇṇabhogo. Tameva aparipuṇṇabhogataṁ dassetuṁ ‘‘daharo yuvā’’tiādi vuttaṁ.",
  "atk-s0507a4:339_2": "Nagganiyassāti naggabhāvassa. Kiṁ su tato dukkhatarassa hotīti kiṁ su nāma tato naggabhāvato",
  "atk-s0507a4:339_3": "dukkhataraṁ assa petassa hoti. Yakkhassimā gacchantu dakkhiṇāyoti imā mayā diyyamānavatthadakkhiṇāyo",
  "atk-s0507a4:339_4": "petassa upakappantu.",
  "atk-s0507a4:340_0": "568-72.Bahudhāpasatthanti bahūhi pakārehi buddhādīhi vaṇṇitaṁ. Akkhayadhammamatthūti",
  "atk-s0507a4:340_1": "aparikkhayadhammaṁ hotu. Ācamayitvāti hatthapādadhovanapubbakaṁ mukhaṁ vikkhāletvā.",
  "atk-s0507a4:340_2": "Candanasāralittanti sārabhūtacandanalittaṁ. Uḷāravaṇṇanti seṭṭharūpaṁ. Parivāritanti",
  "atk-s0507a4:340_3": "anukulavuttinā parijanena parivāritaṁ. Yakkhamahiddhipattanti mahatiṁ yakkhiddhiṁ,",
  "atk-s0507a4:340_4": "deviddhiṁ patvā ṭhitaṁ. Tamenamavocāti tamenaṁ avoca.",
  "atk-s0507a4:341": "573.Ekadesaṁ adāsīti catūsu paccayesu ekadesabhūtaṁ vatthadānaṁ sandhāya vadati. Sakkhinti sakkhibhāvaṁ.",
  "atk-s0507a4:342": "574.Mamāsīti me āsi. Devatā meti mayhaṁ devatā āsīti yojanā.",
  "atk-s0507a4:343": "575-7.Vippaṭipannacittoti micchādiṭṭhiṁ paṭipannamānaso, dhammiyaṁ paṭipadaṁ pahāya adhammiyaṁ paṭipadaṁ paṭipannoti attho. Yatonidānanti yannimittaṁ yassa santikaṁ āgamanahetu.",
  "atk-s0507a4:344": "579.Saṁvibhajitvāti dānasaṁvibhāgaṁ katvā. Sayaṁ mukhenūpanisajja pucchāti aññe purise apesetvā upinisīditvā sammukheneva puccha.",
  "atk-s0507a4:345_0": "581-3.Sannisinnanti sannipatitavasena nisinnaṁ. Labhissāmi atthanti mayā icchitampi",
  "atk-s0507a4:345_1": "atthaṁ labhissāmi. Paṇihitadaṇḍoti ṭhapitasarīradaṇḍo. Anusattarūpoti rājini anusattasabhāvo.",
  "atk-s0507a4:345_2": "Vīsatirattimattāti vīsatimattā rattiyo ativattāti attho. Tāhanti taṁ ahaṁ. Yathāmatinti mayhaṁ yathāruci.",
  "atk-s0507a4:346_0": "584.Etañcaaññañcāti etaṁ sūle āvutaṁ purisaṁ aññañca yassa rājāṇā paṇihitā, tañca.",
  "atk-s0507a4:346_1": "Lahuṁ pamuñcāti sīghaṁ mocehi. Ko taṁ vadetha tathā karontanti tathā dhammiyakammaṁ",
  "atk-s0507a4:346_2": "karontaṁ taṁ imasmiṁ vajjiraṭṭhe ko nāma ‘‘na pamocehī’’ti vadeyya, evaṁ vattuṁ kocipi na labhatīti attho.",
  "atk-s0507a4:347": "585.Tikicchakānañcāti tikicchake ca.",
  "atk-s0507a4:348": "588.Yakkhassa vacoti petassa vacanaṁ, tassa, bhante, petassa vacanena evamakāsinti dasseti.",
  "atk-s0507a4:349_0": "590.Dhammānīti pubbe kataṁ pāpakammaṁ abhibhavituṁ samatthe puññadhamme. Kammaṁ siyā",
  "atk-s0507a4:349_1": "aññatra vedanīyanti yaṁ tasmiṁ pāpakamme upapajjavedanīyaṁ, taṁ ahosikammaṁ nāma",
  "atk-s0507a4:349_2": "hoti. Yaṁ pana aparapariyāyavedanīyaṁ, taṁ aññatra aparapariyāye vedayitabbaphalaṁ",
  "atk-s0507a4:349_3": "hoti sati saṁsārappavattiyanti attho.",
  "atk-s0507a4:350_0": "593.Imañcāti attanā vuccamānaṁ tāya āsannaṁ paccakkhaṁ vāti katvā vuttaṁ. Ariyaṁ",
  "atk-s0507a4:350_1": "aṭṭhaṅgavarenupetanti parisuddhaṭṭhena ariyaṁ, pāṇātipātāveramaṇiādīhi aṭṭhahi aṅgehi",
  "atk-s0507a4:350_2": "upetaṁ yuttaṁ uttamaṁ uposathasīlaṁ. Kusalanti anavajjaṁ. Sukhudrayanti sukhavipākaṁ.",
  "atk-s0507a4:351_0": "595.Sadā puññaṁ pavaḍḍhatīti sakideva puññaṁ katvā ‘‘alamettāvatā’’ti aparituṭṭho",
  "atk-s0507a4:351_1": "hutvā aparāparaṁ sucaritaṁ pūrentassa sabbakālaṁ puññaṁ abhivaḍḍhati, aparāparaṁ",
  "atk-s0507a4:351_2": "vā sucaritaṁ pūrentassa puññasaṅkhātaṁ puññaphalaṁ uparūpari vaḍḍhati paripūretīti attho.",
  "atk-s0507a4:352_0": "597. Evaṁ therena vutte rājā apāyadukkhato utrastacitto ratanattaye puññadhamme ca",
  "atk-s0507a4:352_1": "abhivaḍḍhamānapasādo tato paṭṭhāya saraṇāni sīlāni ca samādiyanto ‘‘ajjeva buddhaṁ",
  "atk-s0507a4:352_2": "saraṇaṁ upemī’’tiādimāha.",
  "atk-s0507a4:353_0": "601. Tattha etādisoti ediso yathāvuttarūpo. Vesāliyaṁ aññataro upāsakoti vesāliyaṁ",
  "atk-s0507a4:353_1": "anekasahassesu upāsakesu aññataro upāsako hutvā. Saddhotiādi kalyāṇamittasannissayena",
  "atk-s0507a4:353_2": "tassa purimabhāvato aññādisataṁ dassetuṁ vuttaṁ. Pubbe hi so assaddho kakkhaḷo bhikkhūnaṁ",
  "atk-s0507a4:353_3": "akkosakārako saṅghassa ca anupaṭṭhāko ahosi. Idāni pana saddho muduko hutvā bhikkhusaṅghañca",
  "atk-s0507a4:353_4": "sakkaccaṁ tadā upaṭṭhahīti. Tatta kārakaroti upakārakārī.",
  "atk-s0507a4:354_0": "602.Ubhopīti dvepi sūlāvuto rājā ca. Sāmaññaphalāni ajjhagunti yathārahaṁ sāmaññaphalāni",
  "atk-s0507a4:354_1": "adhigacchiṁsu. Tayidaṁ yathārahaṁ dassetuṁ ‘‘sūlāvuto aggaphalaṁ aphassayi, phalaṁ",
  "atk-s0507a4:354_2": "kaniṭṭhaṁ pana ambasakkaro’’ti vuttaṁ. Tattha phalaṁ kaniṭṭhanti sotāpattiphalaṁ",
  "atk-s0507a4:354_3": "sandhāyāha. Yaṁ panettha atthato avibhattaṁ, taṁ suviññeyyameva.",
  "atk-s0507a4:355_0": "Evaṁ raññā petena attanā ca vuttamatthaṁ āyasmā kappitako satthāraṁ vandituṁ sāvatthiṁ",
  "atk-s0507a4:355_1": "gato bhagavato ārocesi . Satthā tamatthaṁ aṭṭhuppattiṁ katvā sampattaparisāya dhammaṁ",
  "atk-s0507a4:355_2": "desesi. Sā desanā mahājanassa sātthikā ahosīti.",
  "atk-s0507a4:356": "Ambasakkarapetavatthuvaṇṇanā niṭṭhitā.",
  "atk-s0507a4:357": "2. Serīsakapetavatthuvaṇṇanā",
  "atk-s0507a4:358_0": "604-57.Suṇotha yakkhassa vāṇijānañcāti idaṁ serīsakapetavatthu. Taṁ yasmā serīsakavimānavatthunā",
  "atk-s0507a4:358_1": "nibbisesaṁ, tasmā tattha aṭṭhuppattiyaṁ gāthāsu ca yaṁ vattabbaṁ, taṁ paramatthadīpaniyaṁ",
  "atk-s0507a4:358_2": "vimānavatthuvaṇṇanāyaṁ (vi. va. aṭṭha. 1227 serīsakavimānavaṇṇanā) vuttameva, tasmā",
  "atk-s0507a4:358_3": "tattha vuttanayena veditabbanti.",
  "atk-s0507a4:359": "Serīsakapetavatthuvaṇṇanā niṭṭhitā.",
  "atk-s0507a4:360": "3. Nandakapetavatthuvaṇṇanā",
  "atk-s0507a4:361_0": "Rājā piṅgalako nāmāti idaṁ nandakapetavatthu. Tassa kā uppatti? Satthu parinibbānato",
  "atk-s0507a4:361_1": "vassasatadvayassa accayena suraṭṭhavisaye piṅgalo nāma rājā ahosi. Tassa senāpati",
  "atk-s0507a4:361_2": "nandako nāma micchādiṭṭhī viparītadassano ‘‘natthi dinna’’ntiādinā micchāgāhaṁ paggayha",
  "atk-s0507a4:361_3": "vicari. Tassa dhītā uttarā nāma upāsikā patirūpe kule dinnā ahosi. Nandako pana kālaṁ",
  "atk-s0507a4:361_4": "katvā viñjhāṭaviyaṁ mahati nigrodharukkhe vemānikapeto hutvā nibbatti. Tasmiṁ kālakate",
  "atk-s0507a4:361_5": "uttarā sucisītalagandhodakapūritaṁ pānīyaghaṭaṁ kummāsābhisaṅkhatehi vaṇṇagandharasasampannehi",
  "atk-s0507a4:361_6": "pūvehi paripuṇṇasarāvakañca aññatarassa khīṇāsavattherassa datvā ‘‘ayaṁ dakkhiṇā",
  "atk-s0507a4:361_7": "mayhaṁ pitu upakappatū’’ti uddisi, tassa tena dānena dibbapānīyaṁ aparimitā ca pūvā",
  "atk-s0507a4:361_8": "pātubhaviṁsu. Taṁ disvā so evaṁ cintesi – ‘‘pāpakaṁ vata mayā kataṁ, yaṁ mahājano",
  "atk-s0507a4:361_9": "‘natthi dinna’ntiādinā micchāgāhaṁ gāhito. Idāni pana piṅgalo rājā dhammāsokassa",
  "atk-s0507a4:361_10": "rañño ovādaṁ dātuṁ gato, so taṁ tassa datvā āgamissati, handāhaṁ natthikadiṭṭhiṁ",
  "atk-s0507a4:361_11": "vinodessāmī’’ti. Na cireneva ca piṅgalo rājā dhammāsokassa rañño ovādaṁ datvā paṭinivattanto maggaṁ paṭipajji.",
  "atk-s0507a4:362_0": "Atha so peto attano vasanaṭṭhānābhimukhaṁ taṁ maggaṁ nimmini. Rājā ṭhitamajjhanhike",
  "atk-s0507a4:362_1": "samaye tena maggena gacchati. Tassa gachantassa purato maggo dissati, piṭṭhito panassa",
  "atk-s0507a4:362_2": "antaradhāyati. Sabbapacchato gacchanto puriso maggaṁ antarahitaṁ disvā bhīto vissaraṁ",
  "atk-s0507a4:362_3": "viravanto dhāvitvā rañño ārocesi, taṁ sutvā rājā bhīto saṁviggamānaso hatthikkhandhe",
  "atk-s0507a4:362_4": "ṭhatvā catasso disā olokento petassa vasananigrodharukkhaṁ disvā tadabhimukho agamāsi",
  "atk-s0507a4:362_5": "saddhiṁ caturaṅginiyā senāya. Athānukkamena raññe taṁ ṭhānaṁ patte peto sabbābharaṇavibhūsito",
  "atk-s0507a4:362_6": "rājānaṁ upasaṅkamitvā paṭisanthāraṁ katvā pūve ca pānīyañca dāpesi. Rājā saparijano",
  "atk-s0507a4:362_7": "nhatvā pūve khāditvā pānīyaṁ pivitvā paṭippassaddhamaggakilamatho ‘‘devatā nusi gandhabbo’’tiādinā",
  "atk-s0507a4:362_8": "petaṁ pucchi. Peto ādito paṭṭhāya attano pavattiṁ ācikkhitvā rājānaṁ micchādassanato",
  "atk-s0507a4:362_9": "vimocetvā saraṇesu sīlesu ca patiṭṭhāpesi. Tamatthaṁ dassetuṁ saṅgītikārā –",
  "atk-s0507a4:363": "658.",
  "atk-s0507a4:364": " ‘‘Rājā piṅgalako nāma, suraṭṭhānaṁ adhipati ahu;",
  "atk-s0507a4:365": "Moriyānaṁ upaṭṭhānaṁ gantvā, suraṭṭhaṁ punarāgamā.",
  "atk-s0507a4:366": "659.",
  "atk-s0507a4:367": " ‘‘Uṇhe majjhanhike kāle, rājā paṅkaṁ upāgami;",
  "atk-s0507a4:368": "Addasa maggaṁ ramaṇīyaṁ, petānaṁ taṁ vaṇṇupathaṁ.",
  "atk-s0507a4:369": "660. Sārathiṁ āmantayī rājā –",
  "atk-s0507a4:370": "‘‘‘Ayaṁ maggo ramaṇīyo, khemo sovatthiko sivo;",
  "atk-s0507a4:371": "Iminā sārathi yāma, suraṭṭhānaṁ santike ito’.",
  "atk-s0507a4:372": "661.",
  "atk-s0507a4:373": " ‘‘Tena pāyāsi soraṭṭho, senāya caturaṅginiyā;",
  "atk-s0507a4:374": "Ubbiggarūpo puriso, soraṭṭhaṁ etadabravi.",
  "atk-s0507a4:375": "662.",
  "atk-s0507a4:376": " ‘‘‘Kummaggaṁ paṭipannamhā, bhiṁsanaṁ lomahaṁsanaṁ;",
  "atk-s0507a4:377": "Purato dissati maggo, pacchato ca na dissati.",
  "atk-s0507a4:378": "663.",
  "atk-s0507a4:379": " ‘‘‘Kummaggaṁ paṭipannamhā, yamapurisāna santike;",
  "atk-s0507a4:380": "Amānuso vāyati gandho, ghoso suyyati dāruṇo’.",
  "atk-s0507a4:381": "664.",
  "atk-s0507a4:382": " ‘‘Saṁviggo rājā soraṭṭho, sārathiṁ etadabravi;",
  "atk-s0507a4:383": "‘Kummaggaṁ paṭipannamhā, bhiṁsanaṁ lomahaṁsanaṁ;",
  "atk-s0507a4:384": "Purato dissati maggo, pacchato ca na dissati.",
  "atk-s0507a4:385": "665.",
  "atk-s0507a4:386": " ‘‘‘Kummaggaṁ paṭipannamhā, yamapurisāna santike;",
  "atk-s0507a4:387": "Amānuso vāyati gandho, ghoso suyyati dāruṇo’.",
  "atk-s0507a4:388": "666.",
  "atk-s0507a4:389": " ‘‘Hatthikkhandhaṁ samāruyha, olokento catuddisā;",
  "atk-s0507a4:390": "Addasa nigrodhaṁ ramaṇīyaṁ, pādapaṁ chāyāsampannaṁ;",
  "atk-s0507a4:391": "Nīlabbhavaṇṇasadisaṁ, meghavaṇṇasirīnibhaṁ.",
  "atk-s0507a4:392": "667.",
  "atk-s0507a4:393": " ‘‘Sārathiṁ āmantayī rājā, ‘kiṁ eso dissati brahā;",
  "atk-s0507a4:394": "Nīlabbhavaṇṇasadiso, meghavaṇṇasirīnibho’.",
  "atk-s0507a4:395": "668.",
  "atk-s0507a4:396": " ‘‘Nigrodho so mahārāja, pādapo chāyāsampanno;",
  "atk-s0507a4:397": "Nīlabbhavaṇṇasadiso, meghavaṇṇasirīnibho.",
  "atk-s0507a4:398": "669.",
  "atk-s0507a4:399": " ‘‘Tena pāyāsi soraṭṭho, yena so dissate brahā;",
  "atk-s0507a4:400": "Nīlabbhavaṇṇasadiso, meghavaṇṇasirīnibho.",
  "atk-s0507a4:401": "670.",
  "atk-s0507a4:402": " ‘‘Hatthikkhandhato oruyha, rājā rukkhaṁ upāgami;",
  "atk-s0507a4:403": "Nisīdi rukkhamūlasmiṁ, sāmacco saparijjano;",
  "atk-s0507a4:404": "Pūraṁ pānīyasarakaṁ, pūve vitte ca addasa.",
  "atk-s0507a4:405": "671.",
  "atk-s0507a4:406": " ‘‘Puriso ca devavaṇṇī, sabbābharaṇabhūsito;",
  "atk-s0507a4:407": "Upasaṅkamitvā rājānaṁ, soraṭṭhaṁ etadabravi.",
  "atk-s0507a4:408": "672.",
  "atk-s0507a4:409": " ‘‘‘Svāgataṁ te mahārāja, atho te adurāgataṁ;",
  "atk-s0507a4:410": "Pivatu devo pānīyaṁ, pūve khāda arindama’.",
  "atk-s0507a4:411": "673.",
  "atk-s0507a4:412": " ‘‘Pivitvā rājā pānīyaṁ, sāmacco saparijjano;",
  "atk-s0507a4:413": "Pūve khāditvā pitvā ca, soraṭṭho etadabravi.",
  "atk-s0507a4:414": "674.",
  "atk-s0507a4:415": " ‘‘Devatā nusi gandhabbo, adu sakko purindado;",
  "atk-s0507a4:416": "Ajānantā taṁ pucchāma, kathaṁ jānemu taṁ mayanti.",
  "atk-s0507a4:417": "675.",
  "atk-s0507a4:418": " ‘‘Nāmhi devo na gandhabbo, nāpi sakko purindado;",
  "atk-s0507a4:419": "Peto ahaṁ mahārāja, suraṭṭhā idha māgatoti.",
  "atk-s0507a4:420": "676.",
  "atk-s0507a4:421": " ‘‘Kiṁsīlo kiṁsamācāro, suraṭṭhasmiṁ pure tuvaṁ;",
  "atk-s0507a4:422": "Kena te brahmacariyena, ānubhāvo ayaṁ tavāti.",
  "atk-s0507a4:423": "677.",
  "atk-s0507a4:424": " ‘‘Taṁ suṇohi mahārāja, arindama raṭṭhavaḍḍhana;",
  "atk-s0507a4:425": "Amaccā pārisajjā ca, brāhmaṇo ca purohito.",
  "atk-s0507a4:426": "678.",
  "atk-s0507a4:427": " ‘‘Suraṭṭhasmiṁ ahaṁ deva, puriso pāpacetaso;",
  "atk-s0507a4:428": "Micchādiṭṭhi ca dussīlo, kadariyo paribhāsako.",
  "atk-s0507a4:429": "679.",
  "atk-s0507a4:430": " ‘‘Dadantānaṁ karontānaṁ, vārayissaṁ bahujjanaṁ;",
  "atk-s0507a4:431": "Aññesaṁ dadamānānaṁ, antarāyakaro ahaṁ.",
  "atk-s0507a4:432": "680.",
  "atk-s0507a4:433": " ‘‘Vipāko natthi dānassa, saṁyamassa kuto phalaṁ;",
  "atk-s0507a4:434": "Natthi ācariyo nāma, adantaṁ ko damessati.",
  "atk-s0507a4:435": "681.",
  "atk-s0507a4:436": " ‘‘Samatulyāni bhūtāni, kuto jeṭṭhāpacāyiko;",
  "atk-s0507a4:437": "Natthi balaṁ vīriyaṁ vā, kuto uṭṭhānaporisaṁ.",
  "atk-s0507a4:438": "682.",
  "atk-s0507a4:439": " ‘‘Natthi dānaphalaṁ nāma, na visodheti verinaṁ;",
  "atk-s0507a4:440": "Laddheyyaṁ labhate macco, niyatipariṇāmajaṁ.",
  "atk-s0507a4:441": "683.",
  "atk-s0507a4:442": " ‘‘Natthi mātā pitā bhātā, loko natthi ito paraṁ;",
  "atk-s0507a4:443": "Natthi dinnaṁ natthi hutaṁ, sunihitaṁ na vijjati.",
  "atk-s0507a4:444": "684.",
  "atk-s0507a4:445": " ‘‘Yopi haneyya purisaṁ, parassa chindate siraṁ;",
  "atk-s0507a4:446": "Na koci kañci hanati, sattannaṁ vivaramantare.",
  "atk-s0507a4:447": "685.",
  "atk-s0507a4:448": " ‘‘Acchejjābhejjo hi jīvo, aṭṭhaṁso guḷaparimaṇḍalo;",
  "atk-s0507a4:449": "Yojanānaṁ sataṁ pañca, ko jīvaṁ chettumarahati.",
  "atk-s0507a4:450": "686.",
  "atk-s0507a4:451": " ‘‘Yathā suttaguḷe khitte, nibbeṭhentaṁ palāyati;",
  "atk-s0507a4:452": "Evameva ca so jīvo, nibbeṭhento palāyati.",
  "atk-s0507a4:453": "687.",
  "atk-s0507a4:454": " ‘‘Yathā gāmato nikkhamma, aññaṁ gāmaṁ pavisati;",
  "atk-s0507a4:455": "Evameva ca so jīvo, aññaṁ bondiṁ pavisati.",
  "atk-s0507a4:456": "688.",
  "atk-s0507a4:457": " ‘‘Yathā gehato nikkhamma, aññaṁ gehaṁ pavisati;",
  "atk-s0507a4:458": "Evameva ca so jīvo, aññaṁ bondiṁ pavisati.",
  "atk-s0507a4:459": "689.",
  "atk-s0507a4:460": " ‘‘Cullāsīti mahākappino, satasahassāni hi;",
  "atk-s0507a4:461": "Ye bālā ye ca paṇḍitā, saṁsāraṁ khepayitvāna;",
  "atk-s0507a4:462": "Dukkhassantaṁ karissare.",
  "atk-s0507a4:463": "690.",
  "atk-s0507a4:464": " ‘‘Mitāni sukhadukkhāni, doṇehi piṭakehi ca;",
  "atk-s0507a4:465": "Jino sabbaṁ pajānāti, sammūḷhā itarā pajā.",
  "atk-s0507a4:466": "691.",
  "atk-s0507a4:467": " ‘‘Evaṁdiṭṭhi pure āsiṁ, sammūḷho mohapāruto;",
  "atk-s0507a4:468": "Micchādiṭṭhi ca dussīlo, kadariyo paribhāsako.",
  "atk-s0507a4:469": "692.",
  "atk-s0507a4:470": " ‘‘Oraṁ me chahi māsehi, kālakiriyā bhavissati;",
  "atk-s0507a4:471": "Ekantakaṭukaṁ ghoraṁ, nirayaṁ papatissahaṁ.",
  "atk-s0507a4:472": "693.",
  "atk-s0507a4:473": " ‘‘Catukkaṇṇaṁ catudvāraṁ, vibhattaṁ bhāgaso mitaṁ;",
  "atk-s0507a4:474": "Ayopākārapariyantaṁ, ayasā paṭikujjitaṁ.",
  "atk-s0507a4:475": "694.",
  "atk-s0507a4:476": " ‘‘Tassa ayomayā bhūmi, jalitā tejasā yutā;",
  "atk-s0507a4:477": "Samantā yojanasataṁ, pharitvā tiṭṭhati sabbadā.",
  "atk-s0507a4:478": "695.",
  "atk-s0507a4:479": " ‘‘Vassāni satasahassāni, ghoso suyyati tāvade;",
  "atk-s0507a4:480": "Lakkho eso mahārāja, satabhāgavassakoṭiyo.",
  "atk-s0507a4:481": "696.",
  "atk-s0507a4:482": " ‘‘Koṭisatasahassāni, niraye paccare janā;",
  "atk-s0507a4:483": "Micchādiṭṭhī ca dussīlā, ye ca ariyūpavādino.",
  "atk-s0507a4:484": "697.",
  "atk-s0507a4:485": " ‘‘Tatthāhaṁ dīghamaddhānaṁ, dukkhaṁ vedissa vedanaṁ;",
  "atk-s0507a4:486": "Phalaṁ pāpassa kammassa, tasmā socāmahaṁ bhusaṁ.",
  "atk-s0507a4:487": "698.",
  "atk-s0507a4:488": " ‘‘Taṁ suṇohi mahārāja, arindama raṭṭhavaḍḍhana;",
  "atk-s0507a4:489": "Dhītā mayhaṁ mahārāja, uttarā bhaddamatthu te.",
  "atk-s0507a4:490": "699.",
  "atk-s0507a4:491": " ‘‘Karoti bhaddakaṁ kammaṁ, sīlesuposathe ratā;",
  "atk-s0507a4:492": "Saññatā saṁvibhāgī ca, vadaññū vītamaccharā.",
  "atk-s0507a4:493": "700.",
  "atk-s0507a4:494": " ‘‘Akhaṇḍakārī sikkhāya, suṇhā parakulesu ca;",
  "atk-s0507a4:495": "Upāsikā sakyamunino, sambuddhassa sirīmato.",
  "atk-s0507a4:496": "701.",
  "atk-s0507a4:497": " ‘‘Bhikkhu ca sīlasampanno, gāmaṁ piṇḍāya pāvisi;",
  "atk-s0507a4:498": "Okkhittacakkhu satimā, guttadvāro susaṁvuto.",
  "atk-s0507a4:499": "702.",
  "atk-s0507a4:500": " ‘‘Sapadānaṁ caramāno, agamā taṁ nivesanaṁ;",
  "atk-s0507a4:501": "Tamaddasa mahārāja, uttarā bhaddamatthu te.",
  "atk-s0507a4:502": "703.",
  "atk-s0507a4:503": " ‘‘Pūraṁ pānīyasarakaṁ, pūve vitte ca sā adā;",
  "atk-s0507a4:504": "Pitā me kālakato bhante, tassetaṁ upakappatu.",
  "atk-s0507a4:505": "704.",
  "atk-s0507a4:506": " ‘‘Samanantarānuddiṭṭhe , vipāko udapajjatha;",
  "atk-s0507a4:507": "Bhuñjāmi kāmakāmīhaṁ, rājā vessavaṇo yathā.",
  "atk-s0507a4:508": "705.",
  "atk-s0507a4:509": " ‘‘Taṁ suṇohi mahārāja, arindama raṭṭhavaḍḍhana;",
  "atk-s0507a4:510": "Sadevakassa lokassa, buddho aggo pavuccati;",
  "atk-s0507a4:511": "Taṁ buddhaṁ saraṇaṁ gaccha, saputtadāro arindama.",
  "atk-s0507a4:512": "706.",
  "atk-s0507a4:513": " ‘‘Aṭṭhaṅgikena maggena, phusanti amataṁ padaṁ;",
  "atk-s0507a4:514": "Taṁ dhammaṁ saraṇaṁ gaccha, saputtadāro arindama.",
  "atk-s0507a4:515": "707.",
  "atk-s0507a4:516": " ‘‘Cattāro ca paṭipannā, cattāro ca phale ṭhitā;",
  "atk-s0507a4:517": "Esa saṅgho ujubhūto, paññāsīlasamāhito;",
  "atk-s0507a4:518": "Taṁ saṅghaṁ saraṇaṁ gaccha, saputtadāro arindama.",
  "atk-s0507a4:519": "708.",
  "atk-s0507a4:520": " ‘‘Pāṇātipātā viramassu khippaṁ, loke adinnaṁ parivajjayassu;",
  "atk-s0507a4:521": "Amajjapo mā ca musā abhāṇi, sakena dārena ca hohi tuṭṭhoti.",
  "atk-s0507a4:522": "709.",
  "atk-s0507a4:523": " ‘‘Atthakāmosi me yakkha, hitakāmosi devate;",
  "atk-s0507a4:524": "Karomi tuyhaṁ vacanaṁ, tvaṁsi ācariyo mama.",
  "atk-s0507a4:525": "710.",
  "atk-s0507a4:526": " ‘‘Upemi saraṇaṁ buddhaṁ, dhammañcāpi anuttaraṁ;",
  "atk-s0507a4:527": "Saṅghañca naradevassa, gacchāmi saraṇaṁ ahaṁ.",
  "atk-s0507a4:528": "711.",
  "atk-s0507a4:529": " ‘‘Pāṇātipātā viramāmi khippaṁ, loke adinnaṁ parivajjayāmi;",
  "atk-s0507a4:530": "Amajjapo no ca musā bhaṇāmi, sakena dārena ca homi tuṭṭho.",
  "atk-s0507a4:531": "712.",
  "atk-s0507a4:532": " ‘‘Ophuṇāmi mahāvāte, nadiyā sīghagāmiyā;",
  "atk-s0507a4:533": "Vamāmi pāpikaṁ diṭṭhiṁ, buddhānaṁ sāsane rato.",
  "atk-s0507a4:534": "713.",
  "atk-s0507a4:535": " ‘‘Idaṁ vatvāna soraṭṭho, viramitvā pāpadassanā;",
  "atk-s0507a4:536": "Namo bhagavato katvā, pāmokkho rathamāruhī’’ti. – gāthāyo avocuṁ;",
  "atk-s0507a4:537_0": "658-9. Tattha rājā piṅgalako nāma, suraṭṭhānaṁ adhipati ahūti piṅgalacakkhutāya ‘‘piṅgalo’’ti",
  "atk-s0507a4:537_1": "pākaṭanāmo suraṭṭhadesassa issaro rājā ahosi. Moriyānanti moriyarājūnaṁ, dhammāsokaṁ",
  "atk-s0507a4:537_2": "sandhāya vadati. Suraṭṭhaṁ punarāgamāti suraṭṭhassa visayaṁ uddissa suraṭṭhagāmimaggaṁ",
  "atk-s0507a4:537_3": "paccāgañchi. Paṅkanti mudubhūmiṁ. Vaṇṇupathanti petena nimmitaṁ marūbhūmimaggaṁ.",
  "atk-s0507a4:538": "660.Khemoti nibbhayo. Sovatthikoti sotthibhāvāvaho. Sivoti anupaddavo. Suraṭṭhānaṁ santike itoti iminā maggena gacchantā mayaṁ suraṭṭhavisayassa samīpeyeva.",
  "atk-s0507a4:539": "661-2.Soraṭṭhoti suraṭṭhādhipati. Ubbiggarūpoti utrastasabhāvo. Bhiṁsananti bhayajananaṁ . Lomahaṁsananti bhiṁsanakabhāvena lomānaṁ haṁsāpanaṁ.",
  "atk-s0507a4:540_0": "663.Yamapurisāna santiketi petānaṁ samīpe vattāma. Amānuso vāyati gandhoti petānaṁ",
  "atk-s0507a4:540_1": "sarīragandho vāyati. Ghoso suyyati dāruṇoti paccekanirayesu kāraṇaṁ kāriyamānānaṁ",
  "atk-s0507a4:540_2": "sattānaṁ ghorataro saddo suyyati.",
  "atk-s0507a4:541_0": "666.Pādapanti pādasadisehi mūlāvayavehi udakassa pivanato ‘‘pādapo’’ti laddhanāmaṁ",
  "atk-s0507a4:541_1": "taruṁ. Chāyāsampannanti sampannacchāyaṁ. Nīlabbhavaṇṇasadisanti vaṇṇena nīlameghasadisaṁ.",
  "atk-s0507a4:541_2": "Meghavaṇṇasirīnibhanti meghavaṇṇasaṇṭhānaṁ hutvā khāyamānaṁ.",
  "atk-s0507a4:542": "670.Pūraṁ pānīyasarakanti pānīyena puṇṇaṁ pānīyabhājanaṁ. Pūveti khajjake. Vitteti vittijanane madhure manuññe tahiṁ tahiṁ sarāve pūretvā ṭhapitapūve addasa.",
  "atk-s0507a4:543_0": "672.Athote adurāgatanti ettha athoti nipātamattaṁ, avadhāraṇatthe vā, mahārāja, te",
  "atk-s0507a4:543_1": "āgataṁ durāgataṁ na hoti, atha kho svāgatamevāti mayaṁ sampaṭicchāmāti attho. Arindamāti arīnaṁ damanasīla.",
  "atk-s0507a4:544": "677.Amaccā pārisajjāti amaccā pārisajjā ca vacanaṁ suṇantu, brāhmaṇo ca tuyhaṁ purohito taṁ suṇātūti yojanā.",
  "atk-s0507a4:545_0": "678.Suraṭṭhasmiṁ ahanti suraṭṭhadese ahaṁ. Devāti rājānaṁ ālapati. Micchādiṭṭhīti",
  "atk-s0507a4:545_1": "natthikadiṭṭhiyā viparītadassano. Dussīloti nissīlo. Kadariyoti thaddhamaccharī.",
  "atk-s0507a4:545_2": "Paribhāsakoti samaṇabrāhmaṇānaṁ akkosako.",
  "atk-s0507a4:546_0": "679.Vārayissanti vāresiṁ. Antarāyakaro ahanti dānaṁ dadantānaṁ upakāraṁ karontānaṁ",
  "atk-s0507a4:546_1": "antarāyakaro hutvā aññesañca paresaṁ dānaṁ dadamānānaṁ dānamayapuññato ahaṁ bahujanaṁ",
  "atk-s0507a4:546_2": "vārayissaṁ vāresinti yojanā.",
  "atk-s0507a4:547_0": "680.Vipākonatthi dānassātiādi vāritākāradassanaṁ. Tattha vipāko natthi dānassāti",
  "atk-s0507a4:547_1": "dānaṁ dadato tassa vipāko āyatiṁ pattabbaphalaṁ natthīti vipākaṁ paṭibāhati. Saṁyamassa",
  "atk-s0507a4:547_2": "kuto phalanti sīlassa pana kuto nāma phalaṁ, sabbena sabbaṁ taṁ natthīti adhippāyo.",
  "atk-s0507a4:547_3": "Natthi ācariyo nāmāti ācārasamācārasikkhāpako ācariyo nāma koci natthi. Sabhāvato",
  "atk-s0507a4:547_4": "eva hi sattā dantā vā adantā vā hontīti adhippāyo. Tenāha ‘‘adantaṁ ko damessatī’’ti.",
  "atk-s0507a4:548_0": "681.Samatulyāni bhūtānīti ime sattā sabbepi aññamaññaṁ samasamā, tasmā jeṭṭho eva",
  "atk-s0507a4:548_1": "natthi, kuto jeṭṭhāpacāyiko, jeṭṭhāpacāyanapuññaṁ nāma natthīti attho. Natthi balanti",
  "atk-s0507a4:548_2": "yamhi attano bale patiṭṭhitā sattā vīriyaṁ katvā manussasobhagyataṁ ādiṁ katvā yāvaarahattaṁ",
  "atk-s0507a4:548_3": "sampattiyo pāpuṇanti, taṁ vīriyabalaṁ paṭikkhipati. Vīriyaṁ vā natthi kuto uṭṭhānaporisanti",
  "atk-s0507a4:548_4": "idaṁ no purisavīriyena purisakārena pavattanti evaṁ pavattavādapaṭikkhepavasena vuttaṁ.",
  "atk-s0507a4:549_0": "682.Natthidānaphalaṁ nāmāti dānassa phalaṁ nāma kiñci natthi, deyyadhammapariccāgo",
  "atk-s0507a4:549_1": "bhasmanihitaṁ viya nipphalo evāti attho. Na visodheti verinanti ettha verinanti veravantaṁ",
  "atk-s0507a4:549_2": "verānaṁ vasena pāṇātipātādīnaṁ vasena ca katapāpaṁ puggalaṁ dānasīlādivatato na visodheti,",
  "atk-s0507a4:549_3": "kadācipi suddhaṁ na karoti. Pubbe ‘‘vipāko natthi dānassā’’tiādi dānādito attano",
  "atk-s0507a4:549_4": "paresaṁ nivāritākāradassanaṁ, ‘‘natthi dānaphalaṁ nāmā’’tiādi pana atthano micchābhinivesadassananti",
  "atk-s0507a4:549_5": "daṭṭhabbaṁ. Laddheyyanti laddhabbaṁ. Kathaṁ pana laddhabbanti āha ‘‘niyatipariṇāmaja’’nti.",
  "atk-s0507a4:549_6": "Ayaṁ satto sukhaṁ vā dukkhaṁ vā labhanto niyativipariṇāmavaseneva labhati, na kammassa",
  "atk-s0507a4:549_7": "katattā, na issarādinā cāti adhippāyo.",
  "atk-s0507a4:550_0": "683.Natthimātā pitā bhātāti mātādīsu sammāpaṭipattimicchāpaṭipattīnaṁ phalābhāvaṁ",
  "atk-s0507a4:550_1": "sandhāya vadati. Loko natthi ito paranti ito idhalokato paraloko nāma koci natthi,",
  "atk-s0507a4:550_2": "tattha tattheva sattā ucchijjantīti adhippāyo. Dinnanti mahādānaṁ. Hutanti pahenakasakkāro,",
  "atk-s0507a4:550_3": "tadubhayampi phalābhāvaṁ sandhāya ‘‘natthī’’ti paṭikkhipati. Sunihitanti suṭṭhu nihitaṁ.",
  "atk-s0507a4:550_4": "Na vijjatīti yaṁ samaṇabrāhmaṇānaṁ dānaṁ nāma ‘‘anugāmikanidhī’’ti vadanti, taṁ na",
  "atk-s0507a4:550_5": "vijjati. Tesaṁ taṁ vācāvatthumattamevāti adhippāyo.",
  "atk-s0507a4:551_0": "684.Na koci kañci hanatīti yo puriso paraṁ purisaṁ haneyya, parassa purisassa sīsaṁ",
  "atk-s0507a4:551_1": "chindeyya, tattha paramatthato na koci kañci hanati, sattannaṁ kāyānaṁ chiddabhāvato",
  "atk-s0507a4:551_2": "hananto viya hoti. Kathaṁ satthapahāroti āha ‘‘sattannaṁ vivaramantare’’ti. Pathavīādīnaṁ",
  "atk-s0507a4:551_3": "sattannaṁ kāyānaṁ vivarabhūte antare chidde satthaṁ pavisati, tena sattā asiādīhi",
  "atk-s0507a4:551_4": "pahatā viya honti, jīvo viya pana sesakāyāpi niccasabhāvattā na chijjantīti adhippāyo.",
  "atk-s0507a4:552_0": "685.Acchejjābhejjo hi jīvoti ayaṁ sattānaṁ jīvo satthādīhi na chinditabbo na bhinditabbo",
  "atk-s0507a4:552_1": "niccasabhāvattā. Aṭṭhaṁso guḷaparimaṇḍaloti so pana jīvo kadāci aṭṭhaṁso hoti kadāci",
  "atk-s0507a4:552_2": "guḷaparimaṇḍalo . Yojanānaṁ sataṁ pañcāti kevalībhāvaṁ patto pañcayojanasatubbedho",
  "atk-s0507a4:552_3": "hoti. Ko jīvaṁ chettumarahatīti niccaṁ nibbikāraṁ jīvaṁ ko nāma satthādīhi chindituṁ",
  "atk-s0507a4:552_4": "arahati, na so kenaci vikopaneyyoti vadati.",
  "atk-s0507a4:553_0": "686.Suttaguḷeti veṭhetvā katasuttaguḷe. Khitteti nibbeṭhanavasena khitte. Nibbeṭhentaṁ",
  "atk-s0507a4:553_1": "palāyatīti pabbate vā rukkhagge vā ṭhatvā nibbeṭhiyamānaṁ khittaṁ suttaguḷaṁ nibbeṭhentameva",
  "atk-s0507a4:553_2": "gacchati, sutte khīṇe na gacchati. Evamevanti yathā taṁ suttaguḷaṁ nibbeṭhiyamānaṁ",
  "atk-s0507a4:553_3": "gacchati, sutte khīṇe na gacchati, evameva so jīvo ‘‘cullāsīti mahākappino satasahassānī’’ti",
  "atk-s0507a4:553_4": "vuttakālameva attabhāvaguḷaṁ nibbeṭhento palāyati pavattati, tato uddhaṁ na pavattati.",
  "atk-s0507a4:554_0": "687.Evameva ca so jīvoti yathā koci puriso attano nivāsagāmato nikkhamitvā tato aññaṁ",
  "atk-s0507a4:554_1": "gāmaṁ pavisati kenacideva karaṇīyena, evameva so jīvo ito sarīrato nikkhamitvā aññaṁ",
  "atk-s0507a4:554_2": "aparaṁ sarīraṁ niyatavasena pavisatīti adhippāyo. Bondinti kāyaṁ.",
  "atk-s0507a4:555_0": "689.Cullāsītīti caturāsīti. Mahākappinoti mahākappānaṁ. Tattha ‘‘ekamhā mahāsarā",
  "atk-s0507a4:555_1": "anotattādito vassasate vassasate kusaggena ekekaṁ udakabinduṁ nīharante iminā upakkamena",
  "atk-s0507a4:555_2": "sattakkhattuṁ tamhi sare nirudake jāte eko mahākappo nāma hotī’’ti vatvā ‘‘evarūpānaṁ",
  "atk-s0507a4:555_3": "mahākappānaṁ caturāsītisatasahassāni saṁsārassa parimāṇa’’nti vadanti. Ye bālā ye",
  "atk-s0507a4:555_4": "ca paṇḍitāti ye andhabālā, ye ca sappaññā, sabbepi te. Saṁsāraṁ khepayitvānāti yathāvuttakālaparicchedaṁ",
  "atk-s0507a4:555_5": "saṁsāraṁ aparāparuppattivasena khepetvā. Dukkhassantaṁ karissareti vaṭṭadukkhassa",
  "atk-s0507a4:555_6": "pariyantaṁ pariyosānaṁ karissanti. Paṇḍitāpi antarā sujjhituṁ na sakkonti, bālāpi",
  "atk-s0507a4:555_7": "tato uddhaṁ nappavattantīti tassa laddhi.",
  "atk-s0507a4:556_0": "690.Mitāni sukhadukkhāni, doṇehi piṭakehi cāti sattānaṁ sukhadukkhāni nāma doṇehi",
  "atk-s0507a4:556_1": "piṭakehi mānabhājanehi mitāni viya yathāvuttakālaparicchedeneva parimitattā paccekañca",
  "atk-s0507a4:556_2": "tesaṁ tesaṁ sattānaṁ tāni niyatipariṇāmajāni parimitāni. Tayidaṁ jino sabbaṁ pajānāti",
  "atk-s0507a4:556_3": "jinabhūmiyaṁ ṭhito kevalaṁ pajānāti saṁsārassa samatikkantattā. Saṁsāre pana paribbhamati",
  "atk-s0507a4:556_4": "sammūḷhāyaṁ itarā pajā.",
  "atk-s0507a4:557_0": "691.Evaṁdiṭṭhi pure āsinti yathāvuttanatthikadiṭṭhiko pubbeva ahaṁ ahosiṁ. Sammūḷho",
  "atk-s0507a4:557_1": "mohapārutoti yathāvuttāya diṭṭhiyā hetubhūtena sammohena sammūḷho, taṁsahajātena",
  "atk-s0507a4:557_2": "pana mohena pāruto, paṭicchāditakusalabījoti adhippāyo.",
  "atk-s0507a4:558": "692. Evaṁ pubbe yā attano uppannā pāpadiṭṭhi, tassā vasena kataṁ pāpakammaṁ dassetvā idāni attanā āyatiṁ anubhavitabbaṁ tassa phalaṁ dassento ‘‘oraṁ me chahi māsehī’’tiādimāha.",
  "atk-s0507a4:559_0": "695-7. Tattha vassāni satasahassānīti vassānaṁ satasahassāni, atikkamitvāti vacanaseso.",
  "atk-s0507a4:559_1": "Bhummatthe vā etaṁ paccattavacanaṁ, vassesu satasahassesu vītivattesūti attho. Ghoso",
  "atk-s0507a4:559_2": "suyyati tāvadeti yadā ettako kālo atikkanto hoti, tāvadeva tasmiṁ kāle ‘‘idha paccantānaṁ",
  "atk-s0507a4:559_3": "vo mārisā vassasatasahassaparimāṇo kālo atīto’’ti evaṁ tasmiṁ niraye saddo suyyati.",
  "atk-s0507a4:559_4": "Lakkho eso, mahārāja, satabhāgavassakoṭiyoti satabhāgā satakoṭṭhāsā vassakoṭiyo,",
  "atk-s0507a4:559_5": "mahārāja, niraye paccantānaṁ sattānaṁ āyuno eso lakkho eso paricchedoti attho. Idaṁ",
  "atk-s0507a4:559_6": "vuttaṁ hoti – dasadasakaṁ sataṁ nāma, dasa satāni sahassaṁ nāma, dasadasasahassāni",
  "atk-s0507a4:559_7": "satasahassaṁ nāma, satasatasahassāni koṭi nāma, tāsaṁ koṭīnaṁ vasena satasahassavassakoṭiyo",
  "atk-s0507a4:559_8": "satabhāgā vassakoṭiyo. Sā ca kho nerayikānaṁyeva vassagaṇanāvasena veditabbā, na",
  "atk-s0507a4:559_9": "manussānaṁ, devānaṁ vā. Īdisāni anekāni vassakoṭisatasahassāni nerayikānaṁ āyu. Tenāha",
  "atk-s0507a4:559_10": "‘‘koṭisatasahassāni, niraye paccare janā’’ti. Yādisena pana pāpena sattā evaṁ nirayesu",
  "atk-s0507a4:559_11": "paccanti , taṁ nigamanavasena dassetuṁ ‘‘micchādiṭṭhī ca dussīlā, ye ca ariyūpavādino’’ti",
  "atk-s0507a4:559_12": "vuttaṁ. Vedissanti anubhavissaṁ.",
  "atk-s0507a4:560_0": "698-706. Evaṁ āyatiṁ attanā anubhavitabbaṁ pāpaphalaṁ dassetvā idāni ‘‘kena te brahmacariyena",
  "atk-s0507a4:560_1": ", ānubhāvo ayaṁ tavā’’ti raññā pucchitamatthaṁ ācikkhitvā taṁ saraṇesu ceva sīlesu",
  "atk-s0507a4:560_2": "ca patiṭṭhāpetukāmo ‘‘taṁ suṇohi mahārājā’’tiādimāha. Tattha sīlesuposathe ratāti",
  "atk-s0507a4:560_3": "niccasīlesu ca uposathasīlesu ca abhiratā. Adāti adāsi. Taṁ dhammanti taṁ aṭṭhaṅgikaṁ",
  "atk-s0507a4:560_4": "maggaṁ amatapadañca.",
  "atk-s0507a4:561_0": "709-12. Evaṁ petena saraṇesu sīlesu ca samādapito rājā pasannamānaso tena attano",
  "atk-s0507a4:561_1": "kataṁ upakāraṁ tāva kittetvā saraṇādīsu patiṭṭhahanto ‘‘atthakāmo’’tiādikā tisso",
  "atk-s0507a4:561_2": "gāthā vatvā pubbe attanā gahitāya pāpikāya diṭṭhiyā paṭinissaṭṭhabhāvaṁ pakāsento",
  "atk-s0507a4:561_3": "‘‘ophuṇāmī’’ti gāthamāha.",
  "atk-s0507a4:562_0": "Tattha ophuṇāmi mahāvāteti mahante vāte vāyante bhusaṁ viya taṁ pāpakaṁ diṭṭhiṁ,",
  "atk-s0507a4:562_1": "yakkha, tava dhammadesanāvāte ophuṇāmi niddhunāmi. Nadiyā vā sīghagāmiyāti sīghasotāya",
  "atk-s0507a4:562_2": "mahānadiyā vā tiṇakaṭṭhapaṇṇakasaṭaṁ viya pāpikaṁ diṭṭhiṁ pavāhemīti adhippāyo. Vamāmi",
  "atk-s0507a4:562_3": "pāpikaṁ diṭṭhinti mama manomukhagataṁ pāpikaṁ diṭṭhiṁ ucchaḍḍayāmi. Tattha kāraṇamāha",
  "atk-s0507a4:562_4": "‘‘buddhānaṁ sāsane rato’’ti. Yasmā ekaṁsena amatāvahe buddhānaṁ bhagavantānaṁ sāsane",
  "atk-s0507a4:562_5": "rato abhirato, tasmā taṁ diṭṭhisaṅkhātaṁ visaṁ vamāmīti yojanā.",
  "atk-s0507a4:563_0": "713. Ti osānagāthā saṅgītikārehi ṭhapitā. Tattha pāmokkhotipācīnadisābhimukho hutvā.",
  "atk-s0507a4:563_1": "Rathamāruhīti rājā gamanasajjaṁ attano rājarathaṁ abhiruhi, āruyha yakkhānubhāvena",
  "atk-s0507a4:563_2": "taṁ divasameva attano nagaraṁ patvā rājabhavanaṁ pāvisi. So aparena samayena imaṁ",
  "atk-s0507a4:563_3": "pavattiṁ bhikkhūnaṁ ārocesi, bhikkhū taṁ therānaṁ ārocesuṁ, therā tatiyasaṅgītiyaṁ saṅgahaṁ āropesuṁ.",
  "atk-s0507a4:564": "Nandakapetavatthuvaṇṇanā niṭṭhitā.",
  "atk-s0507a4:565": "4. Revatīpetavatthuvaṇṇanā",
  "atk-s0507a4:566_0": "714-36.Uṭṭhehi, revate, supāpadhammeti idaṁ revatīpetavatthu. Taṁ yasmā revatīvimānavatthunā",
  "atk-s0507a4:566_1": "nibbisesaṁ, tasmā yadettha aṭṭhuppattiyaṁ gāthāsu ca vattabbaṁ, taṁ paramatthadīpaniyaṁ",
  "atk-s0507a4:566_2": "vimānavatthuvaṇṇanāyaṁ (vi. va. aṭṭha. 860 revatīvimānavaṇṇanā) vuttanayeneva veditabbaṁ.",
  "atk-s0507a4:566_3": "Idañhi nandiyassa devaputtassa vasena vimānavatthupāḷiyaṁ saṅgahaṁ āropitampi revatīpaṭibaddhāya",
  "atk-s0507a4:566_4": "gāthāya vasena ‘‘revatīpetavatthu’’nti petavatthupāḷiyampi saṅgahaṁ āropitanti daṭṭhabbaṁ.",
  "atk-s0507a4:567": "Revatīpetavatthuvaṇṇanā niṭṭhitā.",
  "atk-s0507a4:568": "5. Ucchupetavatthuvaṇṇanā",
  "atk-s0507a4:569_0": "Idaṁ mama ucchuvanaṁ mahantanti idaṁ ucchupetavatthu. Tassa kā uppatti? Bhagavati",
  "atk-s0507a4:569_1": "veḷuvane viharante aññataro puriso ucchukalāpaṁ khandhe katvā ekaṁ ucchuṁ khādanto",
  "atk-s0507a4:569_2": "gacchati. Atha aññataro upāsako sīlavā kalyāṇadhammo bāladārakena saddhiṁ tassa piṭṭhito",
  "atk-s0507a4:569_3": "piṭṭhito gacchati. Dārako ucchuṁ passitvā ‘‘dehī’’ti parodati. Upāsako dārakaṁ parodantaṁ",
  "atk-s0507a4:569_4": "disvā taṁ purisaṁ saṅgaṇhanto tena saddhiṁ sallāpamakāsi. So pana puriso tena saddhiṁ",
  "atk-s0507a4:569_5": "na kiñci ālapi, dārakassa ucchukhaṇḍampi nādāsi. Upāsako taṁ dārakaṁ dassetvā ‘‘ayaṁ",
  "atk-s0507a4:569_6": "dārako ativiya rodati, imassa ekaṁ ucchukhaṇḍaṁ dehī’’ti āha. Taṁ sutvā so puriso",
  "atk-s0507a4:569_7": "asahanto paṭihatacittaṁ upaṭṭhapetvā anādaravasena ekaṁ ucchulaṭṭhiṁ piṭṭhito khipi.",
  "atk-s0507a4:570_0": "So aparena samayena kālaṁ katvā ciraṁ paribhāvitassa lobhassa vasena petesu nibbatti,",
  "atk-s0507a4:570_1": "tassa phalaṁ nāma sakakammasarikkhakaṁ hotīti aṭṭhakarīsamattaṁ ṭhānaṁ avattharantaṁ",
  "atk-s0507a4:570_2": "añjanavaṇṇaṁ musaladaṇḍaparimāṇehi ucchūhi ghanasañchannaṁ mahantaṁ ucchuvanaṁ nibbatti.",
  "atk-s0507a4:570_3": "Tasmiṁ khāditukāmatāya ‘‘ucchuṁ gahessāmī’’ti upagatamatte taṁ ucchū abhihananti,",
  "atk-s0507a4:570_4": "so tena pucchito patati.",
  "atk-s0507a4:571": "Athekadivasaṁ āyasmā mahāmoggallāno rājagahaṁ piṇḍāya gacchanto antarāmagge taṁ petaṁ addasa. So theraṁ disvā attanā katakammaṁ pucchi –",
  "atk-s0507a4:572": "737.",
  "atk-s0507a4:573": " ‘‘Idaṁ mama ucchuvanaṁ mahantaṁ, nibbattati puññaphalaṁ anappakaṁ;",
  "atk-s0507a4:574": "Taṁ dāni me na paribhogameti, ācikkha bhante kissa ayaṁ vipāko.",
  "atk-s0507a4:575": "738.",
  "atk-s0507a4:576": " ‘‘Haññāmi khajjāmi ca vāyamāmi, parisakkāmi paribhuñjituṁ kiñci;",
  "atk-s0507a4:577": "Svāhaṁ chinnathāmo kapaṇo lālapāmi, kissa kammassa ayaṁ vipāko.",
  "atk-s0507a4:578": "739.",
  "atk-s0507a4:579": " ‘‘Vighāto cāhaṁ paripatāmi chamāyaṁ,",
  "atk-s0507a4:580": "Parivattāmi vāricarova ghamme;",
  "atk-s0507a4:581": "Rudato ca me assukā niggalanti,",
  "atk-s0507a4:582": "Ācikkha bhante kissa ayaṁ vipāko.",
  "atk-s0507a4:583": "740.",
  "atk-s0507a4:584": " ‘‘Chāto kilanto ca pipāsito ca, santassito sātasukhaṁ na vinde;",
  "atk-s0507a4:585": "Pucchāmi taṁ etamatthaṁ bhadante, kathaṁ nu ucchuparibhogaṁ labheyya’’nti.",
  "atk-s0507a4:586": "741.",
  "atk-s0507a4:587": " ‘‘Pure tuvaṁ kammamakāsi attanā, manussabhūto purimāya jātiyā;",
  "atk-s0507a4:588": "Ahañca taṁ etamatthaṁ vadāmi, sutvāna tvaṁ etamatthaṁ vijāna.",
  "atk-s0507a4:589": "742.",
  "atk-s0507a4:590": " ‘‘Ucchuṁ tuvaṁ khādamāno payāto, puriso ca te piṭṭhito anvagacchi;",
  "atk-s0507a4:591": "So ca taṁ paccāsanto kathesi, tassa tuvaṁ na kiñci ālapittha.",
  "atk-s0507a4:592": "743.",
  "atk-s0507a4:593": " ‘‘So ca taṁ abhaṇantaṁ ayāci, dehayya ucchunti ca taṁ avoca;",
  "atk-s0507a4:594": "Tassa tuvaṁ piṭṭhito ucchuṁ adāsi, tassetaṁ kammassa ayaṁ vipāko.",
  "atk-s0507a4:595": "744.",
  "atk-s0507a4:596": " ‘‘Iṅgha tvaṁ gantvāna piṭṭhito gaṇheyyāsi, gahetvāna taṁ khādassu yāvadatthaṁ;",
  "atk-s0507a4:597": "Teneva tvaṁ attamano bhavissasi, haṭṭho cudaggo ca pamodito cāti.",
  "atk-s0507a4:598": "745.",
  "atk-s0507a4:599": " ‘‘Gantvāna so piṭṭhito aggahesi, gahetvāna taṁ khādi yāvadatthaṁ;",
  "atk-s0507a4:600": "Teneva so attamano ahosi, haṭṭho cudaggo ca pamodito cā’’ti. –",
  "atk-s0507a4:601": "Vacanapaṭivacanagāthā petena therena ca vuttā.",
  "atk-s0507a4:602_0": "737-8. Tattha kissāti kīdisassa, kammassāti adhippāyo. Haññāmīti vihaññāmi vighātaṁ",
  "atk-s0507a4:602_1": "āpajjāmi. Vihaññāmīti vā vibādhiyāmi, visesato pīḷiyāmīti attho. Khajjāmīti khādiyāmi,",
  "atk-s0507a4:602_2": "asipattasadisehi nisitehi khādantehi viya ucchupattehi kantiyāmīti attho. Vāyamāmīti",
  "atk-s0507a4:602_3": "ucchuṁ khādituṁ vāyāmaṁ karomi. Parisakkāmīti payogaṁ karomi. Paribhuñjitunti ucchurasaṁ",
  "atk-s0507a4:602_4": "paribhuñjituṁ, ucchuṁ khāditunti attho. Chinnathāmoti chinnasaho upacchinnathāmo,",
  "atk-s0507a4:602_5": "parikkhīṇabaloti attho. Kapaṇoti dīno. Lālapāmīti dukkhena aṭṭito ativiya vilapāmi.",
  "atk-s0507a4:603_0": "739.Vighātoti vighātavā, vihatabalo vā. Paripatāmi chamāyanti ṭhātuṁ asakkonto bhūmiyaṁ",
  "atk-s0507a4:603_1": "papatāmi. Parivattāmīti paribbhamāmi. Vāricarovāti maccho viya. Ghammeti ghammasantatte thale.",
  "atk-s0507a4:604_0": "740-4.Santassitoti oṭṭhakaṇṭhatālūnaṁ sosappattiyā suṭṭhu tasito. Sātasukhanti sātabhūtaṁ",
  "atk-s0507a4:604_1": "sukhaṁ. Na vindeti na labhāmi. Tanti tuvaṁ. Vijānāti vijānāhi. Payātoti gantuṁ āraddho.",
  "atk-s0507a4:604_2": "Anvagacchīti anubandhi. Paccāsantoti paccāsīsamāno. Tassetaṁ kammassāti ettha etanti",
  "atk-s0507a4:604_3": "nipātamattaṁ, tassa kammassāti attho. Piṭṭhito gaṇheyyāsīti attano piṭṭhipasseneva",
  "atk-s0507a4:604_4": "ucchuṁ gaṇheyyāsi. Pamoditoti pamudito.",
  "atk-s0507a4:605_0": "745.Gahetvāna taṁ khādi yāvadatthanti therena āṇattiniyāmena ucchuṁ gahetvā yathāruci",
  "atk-s0507a4:605_1": "khāditvā mahantaṁ ucchukalāpaṁ gahetvā therassa upanesi, thero taṁ anuggaṇhanto teneva",
  "atk-s0507a4:605_2": "taṁ ucchukalāpaṁ gāhāpetvā veḷuvanaṁ gantvā bhagavato adāsi, bhagavā bhikkhusaṅghena",
  "atk-s0507a4:605_3": "saddhiṁ taṁ paribhuñjitvā anumodanaṁ akāsi, peto pasannacitto vanditvā gato, tato",
  "atk-s0507a4:605_4": "paṭṭhāya yathāsukhaṁ ucchuṁ paribhuñji.",
  "atk-s0507a4:606_0": "So aparena samayena kālaṁ katvā tāvatiṁsesu uppajji. Sā panesā petassa pavatti manussaloke",
  "atk-s0507a4:606_1": "pākaṭā ahosi. Atha manussā satthāraṁ upasaṅkamitvā taṁ pavattiṁ pucchiṁsu. Satthā",
  "atk-s0507a4:606_2": "tesaṁ tamatthaṁ vitthārato kathetvā dhammaṁ desesi, taṁ sutvā manussā maccheramalato",
  "atk-s0507a4:606_3": "paṭiviratā ahesunti.",
  "atk-s0507a4:607": "Ucchupetavatthuvaṇṇanā niṭṭhitā.",
  "atk-s0507a4:608": "6. Kumārapetavatthuvaṇṇanā",
  "atk-s0507a4:609_0": "Sāvatthināma nagaranti idaṁ satthā jetavane viharanto dve pete ārabbha kathesi. Sāvatthiyaṁ",
  "atk-s0507a4:609_1": "kira kosalarañño dve puttā pāsādikā paṭhamavaye ṭhitā yobbanamadamattā paradārakammaṁ",
  "atk-s0507a4:609_2": "katvā kālaṁ katvā parikhāpiṭṭhe petā hutvā nibbattiṁsu. Te rattiyaṁ bheravena saddena",
  "atk-s0507a4:609_3": "parideviṁsu. Manussā taṁ sutvā bhītatasitā ‘‘evaṁ kate idaṁ avamaṅgalaṁ vūpasammatī’’ti",
  "atk-s0507a4:609_4": "buddhappamukhassa bhikkhusaṅghassa mahādānaṁ datvā taṁ pavattiṁ bhagavato ārocesuṁ.",
  "atk-s0507a4:609_5": "Bhagavā ‘‘upāsakā tassa saddassa savanena tumhākaṁ na koci antarāyo’’ti vatvā tassa",
  "atk-s0507a4:609_6": "kāraṇaṁ ācikkhitvā tesaṁ dhammaṁ desetuṁ –",
  "atk-s0507a4:610": "746.",
  "atk-s0507a4:611": " ‘‘Sāvatthi nāma nagaraṁ, himavantassa passato;",
  "atk-s0507a4:612": "Tattha āsuṁ dve kumārā, rājaputtāti me sutaṁ.",
  "atk-s0507a4:613": "747.",
  "atk-s0507a4:614": " ‘‘Sammattā rajanīyesu, kāmassādābhinandino;",
  "atk-s0507a4:615": "Paccuppannasukhe giddhā, na te passiṁsunāgataṁ.",
  "atk-s0507a4:616": "748.",
  "atk-s0507a4:617": " ‘‘Te cutā ca manussattā, paralokaṁ ito gatā;",
  "atk-s0507a4:618": "Tedha ghosentyadissantā, pubbe dukkaṭamattano.",
  "atk-s0507a4:619": "749.",
  "atk-s0507a4:620": " ‘‘Bahūsu vata santesu, deyyadhamme upaṭṭhite;",
  "atk-s0507a4:621": "Nāsakkhimhā ca attānaṁ, parittaṁ kātuṁ sukhāvahaṁ.",
  "atk-s0507a4:622": "750.",
  "atk-s0507a4:623": " ‘‘Kiṁ tato pāpakaṁ assa, yaṁ no rājakulā cutā;",
  "atk-s0507a4:624": "Upapannā pettivisayaṁ, khuppipāsasamappitā.",
  "atk-s0507a4:625": "751.",
  "atk-s0507a4:626": " ‘‘Sāmino idha hutvāna, honti asāmino tahiṁ;",
  "atk-s0507a4:627": "Bhamanti khuppipāsāya, manussā unnatonatā.",
  "atk-s0507a4:628": "752.",
  "atk-s0507a4:629": " ‘‘Etamādīnavaṁ ñatvā, issaramadasambhavaṁ;",
  "atk-s0507a4:630": "Pahāya issaramadaṁ, bhave saggagato naro;",
  "atk-s0507a4:631": "Kāyassa bhedā sappañño, saggaṁ so upapajjatī’’ti – gāthā abhāsi;",
  "atk-s0507a4:632": "746. Tattha iti me sutanti na kevalaṁ attano ñāṇena diṭṭhameva, atha kho loke pākaṭabhāvena evaṁ mayā sutanti attho.",
  "atk-s0507a4:633_0": "747.Kāmassādābhinandinoti kāmaguṇesu assādavasena abhinandanasīlā. Paccuppannasukhe",
  "atk-s0507a4:633_1": "giddhāti vattamānasukhamatte giddhā gathitā hutvā. Na te passiṁsunāgatanti duccaritaṁ",
  "atk-s0507a4:633_2": "pahāya sucaritaṁ caritvā anāgataṁ āyatiṁ devamanussesu laddhabbaṁ sukhaṁ te na cintesuṁ.",
  "atk-s0507a4:634": "748.Tedha ghosentyadissantāti te pubbe rājaputtabhūtā petā idha sāvatthiyā samīpe adissamānarūpā ghosenti kandanti. Kiṁ kandantīti āha ‘‘pubbe dukkaṭamattano’’ti.",
  "atk-s0507a4:635": "749. Idāni tesaṁ kandanassa kāraṇaṁ hetuto ca phalato ca vibhajitvā dassetuṁ ‘‘bahūsu vata santesū’’tiādi vuttaṁ.",
  "atk-s0507a4:636_0": "Tattha bahūsu vata santesūti anekesu dakkhiṇeyyesu vijjamānesu. Deyyadhamme upaṭṭhiteti",
  "atk-s0507a4:636_1": "attano santake dātabbadeyyadhammepi samīpe ṭhite, labbhamāneti attho. Parittaṁ sukhāvahanti",
  "atk-s0507a4:636_2": "appamattakampi āyatiṁ sukhāvahaṁ puññaṁ katvā attānaṁ sotthiṁ nirupaddavaṁ kātuṁ",
  "atk-s0507a4:636_3": "nāsakkhimhā vatāti yojanā.",
  "atk-s0507a4:637_0": "750.Kiṁ tato pāpakaṁ assāti tato pāpakaṁ lāmakaṁ nāma kiṁ aññaṁ assa siyā. Yaṁ no",
  "atk-s0507a4:637_1": "rājakulā cutāti yena pāpakammena mayaṁ rājakulato cutā idha pettivisayaṁ upapannā",
  "atk-s0507a4:637_2": "petesu nibbattā khuppipāsasamappitā vicarāmāti attho.",
  "atk-s0507a4:638_0": "751.Sāmino idha hutvānāti idha imasmiṁ loke yasmiṁyeva ṭhāne pubbe sāmino hutvā vicaranti,",
  "atk-s0507a4:638_1": "tahiṁ tasmiṁyeva ṭhāne honti assāmino. Manussā unnatonatāti manussakāle sāmino hutvā",
  "atk-s0507a4:638_2": "kālakatā kammavasena onatā bhamanti khuppipāsāya, passa saṁsārapakatinti dasseti.",
  "atk-s0507a4:639_0": "752.Etamādīnavaṁ ñatvā, issaramadasambhavanti etaṁ issariyamadavasena sambhūtaṁ apāyūpapattisaṅkhātaṁ",
  "atk-s0507a4:639_1": "ādīnavaṁ dosaṁ ñatvā pahāya issariyamadaṁ puññappasuto hutvā. Bhave saggagato naroti",
  "atk-s0507a4:639_2": "saggaṁ devalokaṁ gatoyeva bhaveyya.",
  "atk-s0507a4:640_0": "Iti satthā tesaṁ petānaṁ pavattiṁ kathetvā tehi manussehi kataṁ dānaṁ tesaṁ petānaṁ",
  "atk-s0507a4:640_1": "uddisāpetvā sampattaparisāya ajjhāsayānurūpaṁ dhammaṁ desesi. Sā desanā mahājanassa sātthikā ahosīti.",
  "atk-s0507a4:641": "Kumārapetavatthuvaṇṇanā niṭṭhitā.",
  "atk-s0507a4:642": "7. Rājaputtapetavatthuvaṇṇanā",
  "atk-s0507a4:643_0": "Pubbekatānaṁ kammānanti idaṁ satthā jetavane viharanto rājaputtapetaṁ ārabbha kathesi.",
  "atk-s0507a4:643_1": "Tattha yo so atīte kitavassa nāma rañño putto atīte paccekabuddhe aparajjhitvā bahūni",
  "atk-s0507a4:643_2": "vassasahassāni niraye paccitvā tasseva kammassa vipākāvasesena petesu uppanno. So",
  "atk-s0507a4:643_3": "idha ‘‘rājaputtapeto’’ti adhippeto. Tassa vatthu heṭṭhā sāṇavāsipetavatthumhi vitthārato",
  "atk-s0507a4:643_4": "āgatameva, tasmā tattha vuttanayeneva gahetabbaṁ. Satthā hi tadā therena attano ñātipetānaṁ",
  "atk-s0507a4:643_5": "pavattiyā kathitāya ‘‘na kevalaṁ tava ñātakāyeva, atha kho tvampi ito anantarātīte",
  "atk-s0507a4:643_6": "attabhāve peto hutvā mahādukkhaṁ anubhavī’’ti vatvā tena yācito –",
  "atk-s0507a4:644": "753.",
  "atk-s0507a4:645": " ‘‘Pubbe katānaṁ kammānaṁ, vipāko mathaye manaṁ;",
  "atk-s0507a4:646": "Rūpe sadde rase gandhe, phoṭṭhabbe ca manorame.",
  "atk-s0507a4:647": "754.",
  "atk-s0507a4:648": " ‘‘Iccaṁ gītaṁ ratiṁ khiḍḍaṁ, anubhutvā anappakaṁ;",
  "atk-s0507a4:649": "Uyyāne paricaritvā, pavisanto giribbajaṁ.",
  "atk-s0507a4:650": "755.",
  "atk-s0507a4:651": " ‘‘Isiṁ sunettamaddakkhi, attadantaṁ samāhitaṁ;",
  "atk-s0507a4:652": "Appicchaṁ hirisampannaṁ, uñche pattagate rataṁ.",
  "atk-s0507a4:653": "756.",
  "atk-s0507a4:654": " ‘‘Hatthikkhandhato oruyha, laddhā bhanteti cābravi;",
  "atk-s0507a4:655": "Tassa pattaṁ gahetvāna, uccaṁ paggayha khattiyo.",
  "atk-s0507a4:656": "757.",
  "atk-s0507a4:657": " ‘‘Thaṇḍile pattaṁ bhinditvā, hasamāno apakkami;",
  "atk-s0507a4:658": "Rañño kitavassāhaṁ putto, kiṁ maṁ bhikkhu karissasi.",
  "atk-s0507a4:659": "758.",
  "atk-s0507a4:660": " ‘‘Tassa kammassa pharusassa, vipāko kaṭuko ahu;",
  "atk-s0507a4:661": "Yaṁ rājaputto vedesi, nirayamhi samappito.",
  "atk-s0507a4:662": "759.",
  "atk-s0507a4:663": " ‘‘Chaḷeva caturāsīti, vassāni nahutāni ca;",
  "atk-s0507a4:664": "Bhusaṁ dukkhaṁ nigacchittho, niraye katakibbiso.",
  "atk-s0507a4:665": "760.",
  "atk-s0507a4:666": " ‘‘Uttānopi ca paccittha, nikujjo vāmadakkhiṇo;",
  "atk-s0507a4:667": "Uddhaṁpādo ṭhito ceva, ciraṁ bālo apaccatha.",
  "atk-s0507a4:668": "761.",
  "atk-s0507a4:669": " ‘‘Bahūni vassasahassāni, pūgāni nahutāni ca;",
  "atk-s0507a4:670": "Bhusaṁ dukkhaṁ nigacchittho, niraye katakibbiso.",
  "atk-s0507a4:671": "762.",
  "atk-s0507a4:672": " ‘‘Etādisaṁ kho kaṭukaṁ, appaduṭṭhappadosinaṁ;",
  "atk-s0507a4:673": "Paccanti pāpakammantā, isimāsajja subbataṁ.",
  "atk-s0507a4:674": "763.",
  "atk-s0507a4:675": " ‘‘So tattha bahuvassāni, vedayitvā bahuṁ dukhaṁ;",
  "atk-s0507a4:676": "Khuppipāsahato nāma, peto āsi tato cuto.",
  "atk-s0507a4:677": "764.",
  "atk-s0507a4:678": " ‘‘Etamādīnavaṁ ñatvā, issaramadasambhavaṁ;",
  "atk-s0507a4:679": "Pahāya issaramadaṁ, nivātamanuvattaye.",
  "atk-s0507a4:680": "765.",
  "atk-s0507a4:681": " ‘‘Diṭṭheva dhamme pāsaṁso, yo buddhesu sagāravo;",
  "atk-s0507a4:682": "Kāyassa bhedā sappañño, saggaṁ so upapajjatī’’ti. –",
  "atk-s0507a4:683": "Idaṁ petavatthuṁ kathesi.",
  "atk-s0507a4:684_0": "753. Tattha pubbe katānaṁ kammānaṁ, vipāko mathaye mananti purimāsu jātīsu katānaṁ",
  "atk-s0507a4:684_1": "akusalakammānaṁ phalaṁ uḷāraṁ hutvā uppajjamānaṁ andhabālānaṁ cittaṁ mathayeyya abhibhaveyya,",
  "atk-s0507a4:684_2": "paresaṁ anatthakaraṇamukhena attano atthaṁ uppādeyyāti adhippāyo.",
  "atk-s0507a4:685_0": "Idāni taṁ cittamathanaṁ visayena saddhiṁ dassetuṁ ‘‘rūpe sadde’’tiādi vuttaṁ. Tattha",
  "atk-s0507a4:685_1": "rūpeti rūpahetu, yathicchitassa manāpiyassa rūpārammaṇassa paṭilābhanimittanti attho.",
  "atk-s0507a4:685_2": "Saddetiādīsupi eseva nayo.",
  "atk-s0507a4:686": "754. Evaṁ sādhāraṇato vuttamatthaṁ asādhāraṇato niyametvā dassento ‘‘naccaṁ gīta’’ntiādimāha. Tattha ratinti kāmaratiṁ. Khiḍḍanti sahāyakādīhi keḷiṁ. Giribbajanti rājagahaṁ.",
  "atk-s0507a4:687_0": "755.Isinti asekkhānaṁ sīlakkhandhādīnaṁ esanaṭṭhena isiṁ. Sunettanti evaṁnāmakaṁ",
  "atk-s0507a4:687_1": "paccekabuddhaṁ. Attadantanti uttamena damathena damitacittaṁ. Samāhitanti arahattaphalasamādhinā",
  "atk-s0507a4:687_2": "samāhitaṁ. Uñche pattagate ratanti uñchena bhikkhācārena laddhe pattagate pattapariyāpanne",
  "atk-s0507a4:687_3": "āhāre rataṁ santuṭṭhaṁ.",
  "atk-s0507a4:688": "756.Laddhā, bhanteti cābravīti ‘‘api, bhante, bhikkhā laddhā’’ti vissāsajananatthaṁ kathesi. Uccaṁ paggayhāti uccataraṁ katvā pattaṁ ukkhipitvā.",
  "atk-s0507a4:689_0": "757.Thaṇḍile pattaṁ bhinditvāti kharakaṭhine bhūmippadese khipanto pattaṁ bhinditvā.",
  "atk-s0507a4:689_1": "Apakkamīti thokaṁ apasakki. Apasakkanto ca ‘‘akāraṇeneva andhabālo mahantaṁ anatthaṁ",
  "atk-s0507a4:689_2": "attano akāsī’’ti karuṇāyanavasena olokentaṁ paccekabuddhaṁ rājaputto āha ‘‘rañño",
  "atk-s0507a4:689_3": "kitavassāhaṁ putto, kiṁ maṁ bhikkhu karissasī’’ti.",
  "atk-s0507a4:690": "758.Pharusassāti dāruṇassa. Kaṭukoti aniṭṭho. Yanti yaṁ vipākaṁ. Samappitoti allīno.",
  "atk-s0507a4:691_0": "759.Chaḷeva caturāsīti, vassāni nahutāni cāti uttāno nipanno caturāsītivassasahassāni,",
  "atk-s0507a4:691_1": "nikujjo, vāmapassena, dakkhiṇapassena, uddhaṁpādo, olambiko, yathāṭhito cāti evaṁ",
  "atk-s0507a4:691_2": "cha caturāsītisahassāni vassāni honti. Tenāha –",
  "atk-s0507a4:692": "760.",
  "atk-s0507a4:693": " ‘‘Uttānopi ca paccittha, nikujjo vāmadakkhiṇo;",
  "atk-s0507a4:694": "Uddhaṁpādo ṭhito ceva, ciraṁ bālo apaccathā’’ti.",
  "atk-s0507a4:695": "Tāni pana vassāni yasmā anekāni nahutāni honti, tasmā vuttaṁ ‘‘nahutānī’’ti. Bhusaṁ dukkhaṁ nigacchitthoti ativiya dukkhaṁ pāpuṇi.",
  "atk-s0507a4:696": "761.Pūgānīti vassasamūhe, idha purimagāthāya ca accantasaṁyoge upayogavacanaṁ daṭṭhabbaṁ.",
  "atk-s0507a4:697_0": "762.Etādisanti evarūpaṁ. Kaṭukanti atidukkhaṁ, bhāvanapaṁsakaniddesoyaṁ ‘‘ekamantaṁ",
  "atk-s0507a4:697_1": "nisīdī’’tiādīsu viya. Appaduṭṭhappadosinaṁ isiṁ subbataṁ āsajja āsādetvā pāpakammantā",
  "atk-s0507a4:697_2": "puggalā evarūpaṁ kaṭukaṁ ativiya dukkhaṁ paccantīti yojanā.",
  "atk-s0507a4:698": "763.Soti so rājaputtapeto. Tatthāti niraye. Vedayitvāti anubhavitvā. Nāmāti byattapākaṭabhāvena. Tato cutoti nirayato cuto. Sesaṁ vuttanayameva.",
  "atk-s0507a4:699": "Evaṁ bhagavā rājaputtapetakathāya tattha sannipatitaṁ mahājanaṁ saṁvejetvā upari saccāni pakāsesi. Saccapariyosāne bahū sotāpattiphalādīni sampāpuṇiṁsūti.",
  "atk-s0507a4:700": "Rājaputtapetavatthuvaṇṇanā niṭṭhitā.",
  "atk-s0507a4:701": "8. Gūthakhādakapetavatthuvaṇṇanā",
  "atk-s0507a4:702_0": "Gūthakūpatouggantvāti idaṁ satthari jetavane viharante ekaṁ gūthakhādakapetaṁ ārambha",
  "atk-s0507a4:702_1": "vuttaṁ. Sāvatthiyā kira avidūre aññatarasmiṁ gāmake eko kuṭumbiko attano kulūpakaṁ",
  "atk-s0507a4:702_2": "bhikkhuṁ uddissa vihāraṁ kāresi. Tattha nānājanapadato bhikkhū āgantvā paṭivasiṁsu.",
  "atk-s0507a4:702_3": "Te disvā manussā pasannacittā paṇītena paccayena upaṭṭhahiṁsu. Kulūpako bhikkhu taṁ",
  "atk-s0507a4:702_4": "asahamāno issāpakato hutvā tesaṁ bhikkhūnaṁ dosaṁ vadanto kuṭumbikaṁ ujjhāpesi. Kuṭumbiko",
  "atk-s0507a4:702_5": "te bhikkhū kulūpakañca paribhavanto paribhāsi. Atha kulūpako kālaṁ katvā tasmiṁyeva",
  "atk-s0507a4:702_6": "vihāre vaccakuṭiyaṁ peto hutvā nibbatti, kuṭumbiko pana kālaṁ katvā tasseva upari",
  "atk-s0507a4:702_7": "peto hutvā nibbatti. Athāyasmā mahāmoggallāno taṁ disvā pucchanto –",
  "atk-s0507a4:703": "766.",
  "atk-s0507a4:704": " ‘‘Gūthakūpato uggantvā, ko na dīno patiṭṭhasi;",
  "atk-s0507a4:705": "Nissaṁsayaṁ pāpakammanto, kiṁ nu saddahase tuva’’nti. –",
  "atk-s0507a4:706": "Gāthamāha. Taṁ sutvā peto –",
  "atk-s0507a4:707": "767.",
  "atk-s0507a4:708": " ‘‘Ahaṁ bhadante petomhi, duggato yamalokiko;",
  "atk-s0507a4:709": "Pāpakammaṁ karitvāna, petalokaṁ ito gato’’ti. –",
  "atk-s0507a4:710": "Gāthāya attānaṁ ācikkhi. Atha naṁ thero –",
  "atk-s0507a4:711": "768.",
  "atk-s0507a4:712": " ‘‘Kiṁ nu kāyena vācāya, manasā dukkaṭaṁ kataṁ;",
  "atk-s0507a4:713": "Kissakammavipākena, idaṁ dukkhaṁ nigacchasī’’ti. –",
  "atk-s0507a4:714": "Gāthāya tena katakammaṁ pucchi. So peto –",
  "atk-s0507a4:715": "769.",
  "atk-s0507a4:716": " ‘‘Ahu āvāsiko mayhaṁ, issukī kulamaccharī;",
  "atk-s0507a4:717": "Ajjhāsito mayhaṁ ghare, kadariyo paribhāsako.",
  "atk-s0507a4:718": "770.",
  "atk-s0507a4:719": " ‘‘Tassāhaṁ vacanaṁ sutvā, bhikkhavo paribhāsisaṁ;",
  "atk-s0507a4:720": "Tassakammavipākena, petalokaṁ ito gato’’ti. –",
  "atk-s0507a4:721": "Dvīhi gāthāhi attanā katakammaṁ kathesi.",
  "atk-s0507a4:722_0": "769. Tattha ahu āvāsiko mayhanti mayhaṁ āvāse mayā katavihāre eko bhikkhu āvāsiko",
  "atk-s0507a4:722_1": "nibaddhavasanako ahosi. Ajjhāsito mayhaṁ ghareti kulūpakabhāvena mama gehe taṇhābhinivesavasena abhiniviṭṭho.",
  "atk-s0507a4:723": "770.Tassāti tassa kulūpakabhikkhussa. Bhikkhavoti bhikkhū. Paribhāsisanti akkosiṁ. Petalokaṁ ito gatoti iminā ākārena petayoniṁ upagato petabhūto.",
  "atk-s0507a4:724": "Taṁ sutvā thero itarassa gatiṁ pucchanto –",
  "atk-s0507a4:725": "771.",
  "atk-s0507a4:726": " ‘‘Amitto mittavaṇṇena, yo te āsi kulūpako;",
  "atk-s0507a4:727": "Kāyassa bhedā duppañño, kiṁ nu pecca gatiṁ gato’’ti. –",
  "atk-s0507a4:728": "Gāthamāha. Tattha mittavaṇṇenāti mittapaṭirūpena mittapaṭirūpatāya.",
  "atk-s0507a4:729": "Puna peto therassa tamatthaṁ ācikkhanto –",
  "atk-s0507a4:730": "772.",
  "atk-s0507a4:731": " ‘‘Tassevāhaṁ pāpakammassa, sīse tiṭṭhāmi matthake;",
  "atk-s0507a4:732": "So ca paravisayaṁ patto, mameva paricārako.",
  "atk-s0507a4:733": "773.",
  "atk-s0507a4:734": " ‘‘Yaṁ bhadante hadantaññe, etaṁ me hoti bhojanaṁ;",
  "atk-s0507a4:735": "Ahañca kho yaṁ hadāmi, etaṁ so upajīvatī’’ti. – gāthādvayamāha;",
  "atk-s0507a4:736_0": "772. Tattha tassevāti tasseva mayhaṁ pubbe kulūpakabhikkhubhūtassa petassa. Pāpakammassāti",
  "atk-s0507a4:736_1": "pāpasamācārassa. Sīse tiṭṭhāmi matthaketi sīse tiṭṭhāmi, tiṭṭhanto ca matthake eva",
  "atk-s0507a4:736_2": "tiṭṭhāmi, na sīsappamāṇe ākāseti attho. Paravisayaṁ pattoti manussalokaṁ upādāya",
  "atk-s0507a4:736_3": "paravisayabhūtaṁ pettivisayaṁ patto. Mamevāti mayhaṁ eva paricārako ahosīti vacanaseso.",
  "atk-s0507a4:737_0": "773.Yaṁ bhadante hadantaññeti bhadante, ayya mahāmoggalāna, tassaṁ vaccakuṭiyaṁ yaṁ",
  "atk-s0507a4:737_1": "aññe uhadanti vaccaṁ ossajanti. Etaṁ me hoti bhojananti etaṁ vaccaṁ mayhaṁ divase",
  "atk-s0507a4:737_2": "divase bhojanaṁ hoti. Yaṁ hadāmīti taṁ pana vaccaṁ khāditvā yampahaṁ vaccaṁ karomi.",
  "atk-s0507a4:737_3": "Etaṁ so upajīvatīti etaṁ mama vaccaṁ so kulūpakapeto divase divase khādanavasena",
  "atk-s0507a4:737_4": "upajīvati, attabhāvaṁ yāpetīti attho.",
  "atk-s0507a4:738_0": "Tesu kuṭumbiko pesale bhikkhū ‘‘evaṁ āhāraparibhogato varaṁ tumhākaṁ gūthakhādana’’nti",
  "atk-s0507a4:738_1": "akkosi. Kulūpako pana kuṭumbikampi tathāvacane samādapetvā sayaṁ tathā akkosi, tenassa",
  "atk-s0507a4:738_2": "tatopi paṭikuṭṭhatarā jīvikā ahosi. Āyasmā mahāmoggallāno taṁ pavattiṁ bhagavato",
  "atk-s0507a4:738_3": "ārocesi. Bhagavā tamatthaṁ aṭṭhuppattiṁ katvā upavāde ādīnavaṁ dassetvā sampattaparisāya",
  "atk-s0507a4:738_4": "dhammaṁ desesi. Sā desanā mahājanassa sātthikā ahosīti.",
  "atk-s0507a4:739": "Gūthakhādakapetavatthuvaṇṇanā niṭṭhitā.",
  "atk-s0507a4:740": "9. Gūthakhādakapetivatthuvaṇṇanā",
  "atk-s0507a4:741_0": "774-81.Gūthakūpatouggantvāti idaṁ satthari jetavane viharante aññataraṁ gūthakhādakapetiṁ",
  "atk-s0507a4:741_1": "ārabbha vuttaṁ. Tassā vatthu anantaravatthusadisaṁ. Tattha upāsakena vihāro kāritoti",
  "atk-s0507a4:741_2": "upāsakassa vasena āgataṁ, idha pana upāsikāyāti ayameva viseso. Sesaṁ vatthusmiṁ",
  "atk-s0507a4:741_3": "gāthāsu ca apubbaṁ natthi.",
  "atk-s0507a4:742": "Gūthakhādakapetivatthuvaṇṇānā niṭṭhitā.",
  "atk-s0507a4:743": "10. Gaṇapetavatthuvaṇṇanā",
  "atk-s0507a4:744_0": "Naggā dubbaṇṇarūpātthāti idaṁ satthari jetavane viharante sambahule pete ārabbha",
  "atk-s0507a4:744_1": "vuttaṁ. Sāvatthiyaṁ kira sambahulā manussā gaṇabhūtā assaddhā appasannā maccheramalapariyuṭṭhitacittā",
  "atk-s0507a4:744_2": "dānādisucaritavimukhā hutvā ciraṁ jīvitvā kāyassa bhedā nagarassa samīpe petayoniyaṁ",
  "atk-s0507a4:744_3": "nibbattiṁsu . Athekadivasaṁ āyasmā mahāmoggallāno sāvatthiyaṁ piṇḍāya gacchanto antarāmagge pete disvā –",
  "atk-s0507a4:745": "782.",
  "atk-s0507a4:746": " ‘‘Naggā dubbaṇarūpāttha, kisā dhamanisanthatā;",
  "atk-s0507a4:747": "Upphāsulikā kisikā, ke nu tumhettha mārisā’’ti. –",
  "atk-s0507a4:748": "Gāthāya pucchi. Tattha dubbaṇṇarūpātthāti dubbaṇṇasarīrā hotha. Ke nu tumhetthāti tumhe ke nu nāma bhavatha. Mārisāti te attano sāruppavasena ālapati.",
  "atk-s0507a4:749": "Taṁ sutvā petā –",
  "atk-s0507a4:750": "783.",
  "atk-s0507a4:751": " ‘‘Mayaṁ bhadante petamhā, duggatā yamalokikā;",
  "atk-s0507a4:752": "Pāpakammaṁ karitvāna, petalokaṁ ito gatā’’ti. –",
  "atk-s0507a4:753": "Gāthāya attano petabhāvaṁ pakāsetvā puna therena –",
  "atk-s0507a4:754": "784.",
  "atk-s0507a4:755": " ‘‘Kiṁ nu kāyena vācāya, manasā dukkaṭaṁ kataṁ;",
  "atk-s0507a4:756": "Kissakammavipākena, petalokaṁ ito gatā’’ti. –",
  "atk-s0507a4:757": "Gāthāya katakammaṁ pucchitā –",
  "atk-s0507a4:758": "785.",
  "atk-s0507a4:759": " ‘‘Anāvaṭesu titthesu, vicinimhaddhamāsakaṁ;",
  "atk-s0507a4:760": "Santesu deyyadhammesu, dīpaṁ nākamha attano.",
  "atk-s0507a4:761": "786.",
  "atk-s0507a4:762": " ‘‘Nadiṁ upema tasitā, rittakā parivattati;",
  "atk-s0507a4:763": "Chāyaṁ upema uṇhesu, ātapo parivattati.",
  "atk-s0507a4:764": "787.",
  "atk-s0507a4:765": " ‘‘Aggivaṇṇo ca no vāto, ḍahanto upavāyati;",
  "atk-s0507a4:766": "Etañca bhante arahāma, aññañca pāpakaṁ tato.",
  "atk-s0507a4:767": "788.",
  "atk-s0507a4:768": " ‘‘Api yojanāni gacchāma, chātā āhāragedhino;",
  "atk-s0507a4:769": "Aladdhāva nivattāma, aho no appapuññatā.",
  "atk-s0507a4:770": "789.",
  "atk-s0507a4:771": " ‘‘Chātā pamucchitā bhantā, bhūmiyaṁ paṭisumbhitā;",
  "atk-s0507a4:772": "Uttānā paṭikirāma, avakujjā patāmase.",
  "atk-s0507a4:773": "790.",
  "atk-s0507a4:774": " ‘‘Te ca tattheva patitā, bhūmiyaṁ paṭisumbhitā;",
  "atk-s0507a4:775": "Uraṁ sīsañca ghaṭṭema, aho no appapuññatā.",
  "atk-s0507a4:776": "791.",
  "atk-s0507a4:777": " ‘‘Etañca bhante arahāma, aññañca pāpakaṁ tato;",
  "atk-s0507a4:778": "Santesu deyyadhammesu, dīpaṁ nākamha attano.",
  "atk-s0507a4:779": "792.",
  "atk-s0507a4:780": " ‘‘Te hi nūna ito gantvā, yoniṁ laddhāna mānusiṁ;",
  "atk-s0507a4:781": "Vadaññū sīlasampannā, kāhāma kusalaṁ bahu’’nti. –",
  "atk-s0507a4:782": "Attanā katakammaṁ kathesuṁ.",
  "atk-s0507a4:783_0": "788. Tattha api yojanāni gacchāmāti anekānipi yojanāni gacchāma. Kathaṁ? Chātā āhāragedhinoti",
  "atk-s0507a4:783_1": ", cirakālaṁ jighacchāya jighacchitā āhāre giddhā abhigijjhantā hutvā, evaṁ gantvāpi",
  "atk-s0507a4:783_2": "kiñci āhāraṁ aladdhāyeva nivattāma. Appapuññatāti apuññatā akatakalyāṇatā.",
  "atk-s0507a4:784": "789.Uttānāpaṭikirāmāti kadāci uttānā hutvā vikiriyamānaṅgapaccaṅgā viya vattāma. Avakujjā patāmaseti kadāci avakujjā hutvā patāma.",
  "atk-s0507a4:785": "790.Te cāti te mayaṁ. Uraṁ sīsañca ghaṭṭemāti avakujjā hutvā patitā uṭṭhātuṁ asakkontā vedhantā vedanāppattā attano attano uraṁ sīsañca paṭighaṁsāma. Sesaṁ heṭṭhā vuttanayameva.",
  "atk-s0507a4:786": "Thero taṁ pavattiṁ bhagavato ārocesi. Bhagavā tamatthaṁ aṭṭhuppattiṁ katvā sampattaparisāya dhammaṁ desesi. Taṁ sutvā mahājano maccheramalaṁ pahāya dānādisucaritanirato ahosīti.",
  "atk-s0507a4:787": "Gaṇapetavatthuvaṇṇanā niṭṭhitā.",
  "atk-s0507a4:788": "11. Pāṭaliputtapetavatthuvaṇṇanā",
  "atk-s0507a4:789_0": "Diṭṭhā tayā nirayā tiracchānayonīti idaṁ satthari jetavane viharante aññataraṁ vimānapetaṁ",
  "atk-s0507a4:789_1": "ārabbha vuttaṁ. Sāvatthivāsino kira pāṭaliputtavāsino ca bahū vāṇijā nāvāya suvaṇṇabhūmiṁ",
  "atk-s0507a4:789_2": "agamiṁsu. Tattheko upāsako ābādhiko mātugāme paṭibaddhacitto kālamakāsi. So katakusalopi",
  "atk-s0507a4:789_3": "devalokaṁ anupapajjitvā itthiyā paṭibaddhacittatāya samuddamajjhe vimānapeto hutvā",
  "atk-s0507a4:789_4": "nibbatti. Yassaṁ pana so paṭibaddhacitto, sā itthī suvaṇṇabhūmigāminiṁ nāvaṁ abhiruyha",
  "atk-s0507a4:789_5": "gacchati. Atha kho so peto taṁ itthiṁ gahetukāmo nāvāya gamanaṁ uparundhi. Atha vāṇijā",
  "atk-s0507a4:789_6": "‘‘kena nu kho kāraṇena ayaṁ nāvā na gacchatī’’ti vīmaṁsantā kāḷakaṇṇisalākaṁ vicāresuṁ.",
  "atk-s0507a4:789_7": "Amanussiddhiyā yāvatatiyaṁ tassā eva itthiyā pāpuṇi, yassaṁ so paṭibaddhacitto. Taṁ",
  "atk-s0507a4:789_8": "disvā vāṇijā veḷukalāpaṁ samudde otāretvā tassa upari taṁ itthiṁ otāresuṁ. Itthiyā",
  "atk-s0507a4:789_9": "otāritamattāya nāvā vegena suvaṇṇabhūmiṁ abhimukhā pāyāsi. Amanusso taṁ itthiṁ attano",
  "atk-s0507a4:789_10": "vimānaṁ āropetvā tāya saddhiṁ abhirami.",
  "atk-s0507a4:790_0": "Sā ekaṁ saṁvaccharaṁ atikkamitvā nibbinnarūpā taṁ petaṁ yācantī āha – ‘‘ahaṁ idha",
  "atk-s0507a4:790_1": "vasantī mayhaṁ samparāyikaṁ atthaṁ kātuṁ na labhāmi, sādhu, mārisa, maṁ pāṭaliputtameva",
  "atk-s0507a4:790_2": "nehī’’ti. So tāya yācito –",
  "atk-s0507a4:791": "793.",
  "atk-s0507a4:792": " ‘‘Diṭṭhā tayā nirayā tiracchānayoni, petā asurā athavāpi mānusā devā;",
  "atk-s0507a4:793": "Sayamaddasa kammavipākamattano, nessāmi taṁ pāṭaliputtamakkhataṁ;",
  "atk-s0507a4:794": "Tattha gantvā kusalaṁ karohi kamma’’nti. –",
  "atk-s0507a4:795_0": "Gāthamāha. Tattha diṭṭhā tayā nirayāti ekacce paccekanirayāpi tayā diṭṭhā. Tiracchānayonīti",
  "atk-s0507a4:795_1": "mahānubhāvā nāgasupaṇṇāditiracchānāpi diṭṭhā tayāti yojanā. Petāti khuppipāsādibhedā",
  "atk-s0507a4:795_2": "petā. Asurāti kālakañcikādibhedā asurā. Devāti ekacce cātumahārājikā devā. So kira",
  "atk-s0507a4:795_3": "attano ānubhāvena antarantarā taṁ gahetvā paccekanirayādike dassento vicarati, tena",
  "atk-s0507a4:795_4": "evamāha. Sayamaddasa kammavipākamattanoti nirayādike visesato gantvā passantī sayameva",
  "atk-s0507a4:795_5": "attanā katakammānaṁ vipākaṁ paccakkhato addasa adakkhi. Nessāmi taṁ pāṭaliputtamakkhatanti",
  "atk-s0507a4:795_6": "idānāhaṁ taṁ akkhataṁ kenaci aparikkhataṁ manussarūpeneva pāṭaliputtaṁ nayissāmi.",
  "atk-s0507a4:795_7": "Tvaṁ pana tattha gantvā kusalaṁ karohi kammaṁ, kammavipākassa paccakkhato diṭṭhattā",
  "atk-s0507a4:795_8": "yuttapayuttā puññaniratā hohīti attho.",
  "atk-s0507a4:796": "Atha sā itthī tassa vacanaṁ sutvā attamanā –",
  "atk-s0507a4:797": "794.",
  "atk-s0507a4:798": " ‘‘Atthakāmosi me yakkha, hitakāmosi devate;",
  "atk-s0507a4:799": "Karomi tuyhaṁ vacanaṁ, tvaṁsi ācariyo mama.",
  "atk-s0507a4:800": "795.",
  "atk-s0507a4:801": " ‘‘Diṭṭhā mayā nirayā tiracchānayoni, petā asurā athavāpi mānusā devā;",
  "atk-s0507a4:802": "Sayamaddasaṁ kammavipākamattano, kāhāmi puññāni anappakānī’’ti. –",
  "atk-s0507a4:803": "Gāthamāha.",
  "atk-s0507a4:804_0": "Atha so peto taṁ itthiṁ gahetvā ākāsena gantvā pāṭaliputtanagarassa majjhe ṭhapetvā",
  "atk-s0507a4:804_1": "pakkāmi. Athassā ñātimittādayo taṁ disvā ‘‘mayaṁ pubbe samudde pakkhittā matāti assumha.",
  "atk-s0507a4:804_2": "Sā ayaṁ diṭṭhā vata, bho, sotthinā āgatā’’ti abhinandamānā samāgantvā tassā pavattiṁ",
  "atk-s0507a4:804_3": "pucchiṁsu. Sā tesaṁ ādito paṭṭhāya attanā diṭṭhaṁ anubhūtañca sabbaṁ kathesi. Sāvatthivāsinopi",
  "atk-s0507a4:804_4": "kho te vāṇijā anukkamena sāvatthiṁ upagatakāle satthu santikaṁ upasaṅkamitvā vanditvā",
  "atk-s0507a4:804_5": "ekamantaṁ nisinnā taṁ pavattiṁ bhagavato ārocesuṁ. Bhagavā tamatthaṁ aṭṭhuppattiṁ",
  "atk-s0507a4:804_6": "katvā catunnaṁ parisānaṁ dhammaṁ desesi. Taṁ sutvā mahājano saṁvegajāto dānādikusaladhammanirato ahosīti.",
  "atk-s0507a4:805": "Pāṭaliputtapetavatthuvaṇṇanā niṭṭhitā.",
  "atk-s0507a4:806": "12. Ambavanapetavatthuvaṇṇanā",
  "atk-s0507a4:807_0": "Ayañca te pokkharaṇī surammāti idaṁ satthari sāvatthiyaṁ viharante ambapetaṁ ārabbha",
  "atk-s0507a4:807_1": "vuttaṁ . Sāvatthiyaṁ kira aññataro gahapati parikkhīṇabhogo ahosi. Tassa bhariyā",
  "atk-s0507a4:807_2": "kālamakāsi, ekā dhītāyeva hoti. So taṁ attano mittassa gehe ṭhapetvā iṇavasena gahitena",
  "atk-s0507a4:807_3": "kahāpaṇasatena bhaṇḍaṁ gahetvā satthena saddhiṁ vaṇijjāya gato, na cireneva mūlena",
  "atk-s0507a4:807_4": "saha udayabhūtāni pañca kahāpaṇasatāni labhitvā satthena saha paṭinivatti. Antarāmagge",
  "atk-s0507a4:807_5": "corā pariyuṭṭhāya satthaṁ pāpuṇiṁsu, satthikā ito cito ca palāyiṁsu. So pana gahapati",
  "atk-s0507a4:807_6": "aññatarasmiṁ gacche kahāpaṇe nikkhipitvā avidūre nilīyi. Corā taṁ gahetvā jīvitā",
  "atk-s0507a4:807_7": "voropesuṁ. So dhanalobhena tattheva peto hutvā nibbatti.",
  "atk-s0507a4:808_0": "Vāṇijā sāvatthiṁ gantvā tassa dhītuyā taṁ pavattiṁ ārocesuṁ. Sā pitu maraṇena ājīvikābhayena",
  "atk-s0507a4:808_1": "ca ativiya sañjātadomanassā bāḷhaṁ paridevi. Atha naṁ so pitu sahāyo kuṭumbiko ‘‘yathā",
  "atk-s0507a4:808_2": "nāma kulālabhājanaṁ sabbaṁ bhedanapariyantaṁ, evameva sattānaṁ jīvitaṁ bhedanapariyantaṁ.",
  "atk-s0507a4:808_3": "Maraṇaṁ nāma sabbasādhāraṇaṁ appaṭikārañca, tasmā mā tvaṁ pitari atibāḷhaṁ soci,",
  "atk-s0507a4:808_4": "mā paridevi, ahaṁ te pitā, tvaṁ mayhaṁ dhītā, ahaṁ tava pitu kiccaṁ karomi, tvaṁ",
  "atk-s0507a4:808_5": "pituno gehe viya imasmiṁ gehe avimanā abhiramassū’’ti vatvā samassāsesi. Sā tassa",
  "atk-s0507a4:808_6": "vacanena paṭippassaddhasokā pitari viya tasmiṁ sañjātagāravabahumānā attano kapaṇabhāvena",
  "atk-s0507a4:808_7": "tassa veyyāvaccakārinī hutvā vattamānā pitaraṁ uddissa matakiccaṁ kātukāmā yāguṁ",
  "atk-s0507a4:808_8": "pacitvā manosilāvaṇṇāni suparipakkāni madhurāni ambaphalāni kaṁsapātiyaṁ ṭhapetvā",
  "atk-s0507a4:808_9": "yāguṁ ambaphalāni ca dāsiyā gāhāpetvā vihāraṁ gantvā satthāraṁ vanditvā evamāha –",
  "atk-s0507a4:808_10": "‘‘bhagavā mayhaṁ dakkhiṇāya paṭiggahaṇena anuggahaṁ karothā’’ti. Satthā mahākaruṇāya",
  "atk-s0507a4:808_11": "sañcoditamānaso tassā manorathaṁ pūrento nisajjākāraṁ dassesi. Sā haṭṭhatuṭṭhā paññattavarabuddhāsane",
  "atk-s0507a4:808_12": "attanā upanītaṁ suvisuddhavatthaṁ attharitvā adāsi, nisīdi bhagavā paññatte āsane.",
  "atk-s0507a4:809_0": "Atha sā bhagavato yāguṁ upanāmesi, paṭiggahesi bhagavā yāguṁ. Atha saṅghaṁ uddissa",
  "atk-s0507a4:809_1": "bhikkhūnampi yāguṁ datvā puna dhotahatthā ambaphalāni bhagavato upanāmesi, bhagavā",
  "atk-s0507a4:809_2": "tāni paribhuñji. Sā bhagavantaṁ vanditvā evamāha – ‘‘yā me, bhante, paccattharaṇayāguambaphaladānavasena",
  "atk-s0507a4:809_3": "pavattā dakkhiṇā, sā me pitaraṁ pāpuṇātū’’ti. Bhagavā ‘‘evaṁ hotū’’ti vatvā anumodanaṁ",
  "atk-s0507a4:809_4": "akāsi. Sā bhagavantaṁ vanditvā padakkhiṇaṁ katvā pakkāmi. Tāya dakkhiṇāya samuddiṭṭhamattāya",
  "atk-s0507a4:809_5": "so peto ambavanauyyānavimānakapparukkhapokkharaṇiyo mahatiñca dibbasampattiṁ paṭilabhi.",
  "atk-s0507a4:810_0": "Atha te vāṇijā aparena samayena vaṇijjāya gacchantā tameva maggaṁ paṭipannā pubbe",
  "atk-s0507a4:810_1": "vasitaṭṭhāne ekarattiṁ vāsaṁ kappesuṁ. Te disvā so vimānapeto uyyānavimānādīhi saddhiṁ",
  "atk-s0507a4:810_2": "tesaṁ attānaṁ dassesi. Te vāṇijā taṁ disvā tena laddhasampattiṁ pucchantā –",
  "atk-s0507a4:811": "796.",
  "atk-s0507a4:812": " ‘‘Ayañca te pokkharaṇī surammā, samā sutitthā ca mahodakā ca;",
  "atk-s0507a4:813": "Supupphitā bhamaragaṇānukiṇṇā, kathaṁ tayā laddhā ayaṁ manuññā.",
  "atk-s0507a4:814": "797.",
  "atk-s0507a4:815": " ‘‘Idañca te ambavanaṁ surammaṁ, sabbotukaṁ dhārayate phalāni;",
  "atk-s0507a4:816": "Supupphitaṁ bhamaragaṇānukiṇṇaṁ, kathaṁ tayā laddhamidaṁ vimāna’’nti. –",
  "atk-s0507a4:817": "Imā dve gāthā avocuṁ.",
  "atk-s0507a4:818": "796. Tattha surammāti suṭṭhu ramaṇīyā. Samāti samatalā. Sutitthāti ratanamayasopānatāya sundaratitthā. Mahodakāti bahujalā.",
  "atk-s0507a4:819": "797.Sabbotukanti pupphūpagaphalūpagarukkhādīhi sabbesu utūsu sukhāvahaṁ. Tenāha ‘‘dhārayate phalānī’’ti. Supupphitanti niccaṁ supupphitaṁ.",
  "atk-s0507a4:820": "Taṁ sutvā peto pokkharaṇiādīnaṁ paṭilābhakāraṇaṁ ācikkhanto –",
  "atk-s0507a4:821": "798.",
  "atk-s0507a4:822": " ‘‘Ambapakkaṁ dakaṁ yāgu, sītacchāyā manoramā;",
  "atk-s0507a4:823": "Dhītāya dinnadānena, tena me idha labbhatī’’ti. –",
  "atk-s0507a4:824_0": "Gāthamāha. Tattha tena me idha labbhatīti yaṁ taṁ bhagavato bhikkhūnañca ambapakkaṁ",
  "atk-s0507a4:824_1": "udakaṁ yāguñca mamaṁ uddissa dentiyā mayhaṁ dhītāya dinnaṁ dānaṁ, tena me dhītāya",
  "atk-s0507a4:824_2": "dinnadānena idha imasmiṁ dibbe ambavane sabbotukaṁ ambapakkaṁ, imissā dibbāya manuññāya",
  "atk-s0507a4:824_3": "pokkharaṇiyā dibbaṁ udakaṁ, yāguyā attharaṇassa ca dānena uyyānavimānakapparukkhādīsu",
  "atk-s0507a4:824_4": "sītacchāyā manoramā idha labbhati, samijjhatīti attho.",
  "atk-s0507a4:825_0": "Evañca pana vatvā so peto te vāṇije netvā tāni pañca kahāpaṇasatāni dassetvā ‘‘ito",
  "atk-s0507a4:825_1": "upaḍḍhaṁ tumhe gaṇhatha, upaḍḍhaṁ mayā gahitaṁ iṇaṁ sodhetvā sukhena jīvatūti mayhaṁ",
  "atk-s0507a4:825_2": "dhītāya dethā’’ti āha. Vāṇijā anukkamena sāvatthiṁ patvā tassa dhītāya kathetvā tena",
  "atk-s0507a4:825_3": "attano dinnabhāgampi tassā eva adaṁsu. Sā kahāpaṇasataṁ dhanikānaṁ datvā itaraṁ attano",
  "atk-s0507a4:825_4": "pitu sahāyassa tassa kuṭumbikassa datvā sayaṁ veyyāvaccaṁ karonti nivasati. So ‘‘idaṁ",
  "atk-s0507a4:825_5": "sabbaṁ tuyhaṁyeva hotū’’ti tassāyeva paṭidatvā taṁ attano jeṭṭhaputtassa gharasāminiṁ akāsi.",
  "atk-s0507a4:826": "Sā gacchante kāle ekaṁ puttaṁ labhitvā taṁ upalālentī –",
  "atk-s0507a4:827": "799.",
  "atk-s0507a4:828": " ‘‘Sandiṭṭhikaṁ kammaṁ evaṁ passatha, dānassa damassa saṁyamassa vipākaṁ;",
  "atk-s0507a4:829": "Dāsī ahaṁ ayyakulesu hutvā, suṇisā homi agārassa issarā’’ti. –",
  "atk-s0507a4:830": "Imaṁ gāthaṁ vadati.",
  "atk-s0507a4:831": "Athekadivasaṁ satthā tassā ñāṇaparipākaṁ oloketvā obhāsaṁ pharitvā sammukhe ṭhito viya attānaṁ dassetvā –",
  "atk-s0507a4:832": "‘‘Asātaṁ sātarūpena, piyarūpena appiyaṁ;",
  "atk-s0507a4:833": "Dukkhaṁ sukhassa rūpena, pamattaṁ ativattatī’’ti. (udā. 18; jā. 1.1.100) –",
  "atk-s0507a4:834_0": "Imaṁ gāthamāha. Sā gāthāpariyosāne sotāpattiphale patiṭṭhitā. Sā dutiyadivase buddhappamukhassa",
  "atk-s0507a4:834_1": "bhikkhusaṅghassa dānaṁ datvā taṁ pavattiṁ bhagavato ārocesi. Bhagavā tamatthaṁ aṭṭhuppattiṁ",
  "atk-s0507a4:834_2": "katvā sampattaparisāya dhammaṁ desesi. Sā desanā mahājanassa sātthikā ahosīti.",
  "atk-s0507a4:835": "Ambavanapetavatthuvaṇṇanā niṭṭhitā.",
  "atk-s0507a4:836": "13. Akkharukkhapetavatthuvaṇṇanā",
  "atk-s0507a4:837_0": "Yaṁ dadāti na taṁ hotīti idaṁ akkhadāyakapetavatthu. Tassa kā uppatti? Bhagavati",
  "atk-s0507a4:837_1": "sāvatthiyaṁ viharante aññataro sāvatthivāsī upāsako sakaṭehi bhaṇḍassa pūretvā vaṇijjāya",
  "atk-s0507a4:837_2": "videsaṁ gantvā tattha attano bhaṇḍaṁ vikkiṇitvā paṭibhaṇḍaṁ sakaṭesu āropetvā sāvatthiṁ",
  "atk-s0507a4:837_3": "uddissa maggaṁ paṭipajji. Tassa maggaṁ gacchantassa aṭaviyaṁ ekassa sakaṭassa akkho",
  "atk-s0507a4:837_4": "bhijji. Atha aññataro puriso rukkhagahaṇatthaṁ kuṭhāripharasuṁ gāhāpetvā attano gāmato",
  "atk-s0507a4:837_5": "nikkhamitvā araññe vicaranto taṁ ṭhānaṁ patvā taṁ upāsakaṁ akkhabhañjanena domanassappattaṁ",
  "atk-s0507a4:837_6": "disvā ‘‘ayaṁ vāṇijo akkhabhañjanena aṭaviyaṁ kilamatī’’ti anukampaṁ upādāya rukkhadaṇḍaṁ",
  "atk-s0507a4:837_7": "chinditvā daḷhaṁ akkhaṁ katvā sakaṭe yojetvā adāsi.",
  "atk-s0507a4:838": "So aparena samayena kālaṁ katvā tasmiṁyeva aṭavipadese bhummadevatā hutvā nibbatto. Attano kammaṁ paccavekkhitvā rattiyaṁ tassa upāsakassa gehaṁ gantvā gehadvāre ṭhatvā –",
  "atk-s0507a4:839": "800.",
  "atk-s0507a4:840": " ‘‘Yaṁ dadāti na taṁ hoti, detheva dānaṁ datvā ubhayaṁ tarati;",
  "atk-s0507a4:841": "Ubhayaṁ tena dānena gacchati, jāgaratha mā pamajjathā’’ti. –",
  "atk-s0507a4:842_0": "Gāthamāha. Tattha yaṁ dadāti na taṁ hotīti yaṁ deyyadhammaṁ dāyako deti, na tadeva",
  "atk-s0507a4:842_1": "paraloke tassa dānassa phalabhāvena hoti, atha kho aññaṁ bahuṁ iṭṭhaṁ kantaṁ phalaṁ",
  "atk-s0507a4:842_2": "hotiyeva. Tasmā detheva dānanti yathā tathā dānaṁ detha eva. Tattha kāraṇamāha ‘‘datvā",
  "atk-s0507a4:842_3": "ubhayaṁ taratī’’ti , dānaṁ datvā diṭṭhadhammikampi samparāyikampi dukkhaṁ anatthañca",
  "atk-s0507a4:842_4": "atikkamati. Ubhayaṁ tena dānena gacchatīti diṭṭhadhammikaṁ samparāyikañcāti ubhayampi",
  "atk-s0507a4:842_5": "sukhaṁ tena dānena upagacchati pāpuṇāti, attano paresañca hitasukhavasenāpi ayamattho",
  "atk-s0507a4:842_6": "yojetabbo. Jāgaratha mā pamajjathāti evaṁ ubhayānatthanivāraṇaṁ ubhayahitasādhanaṁ",
  "atk-s0507a4:842_7": "dānaṁ sampādetuṁ jāgaratha, dānūpakaraṇāni sajjetvā tattha ca appamattā hothāti attho.",
  "atk-s0507a4:842_8": "Ādaradassanatthaṁ cettha āmeḍitavasena vuttaṁ.",
  "atk-s0507a4:843_0": "Vāṇijo attano kiccaṁ tīretvā paṭinivattitvā anukkamena sāvatthiṁ patvā dutiyadivase",
  "atk-s0507a4:843_1": "satthāraṁ upasaṅkamitvā vanditvā ekamantaṁ nisinno taṁ pavattiṁ bhagavato ārocesi.",
  "atk-s0507a4:843_2": "Satthā tamatthaṁ aṭṭhuppattiṁ katvā sampattaparisāya dhammaṁ desesi. Sā desanā mahājanassa sātthikā ahosīti.",
  "atk-s0507a4:844": "Akkharukkhapetavatthuvaṇṇanā niṭṭhitā.",
  "atk-s0507a4:845": "14. Bhogasaṁharaṇapetivatthuvaṇṇanā",
  "atk-s0507a4:846_0": "Mayaṁbhoge saṁharimhāti idaṁ bhogasaṁharaṇapetivatthu. Tassa kā uppatti? Bhagavati",
  "atk-s0507a4:846_1": "veḷuvane viharante rājagahe kira catasso itthiyo mānakūṭādivasena sappimadhuteladhaññādīhi",
  "atk-s0507a4:846_2": "vohāraṁ katvā ayoniso bhoge saṁharitvā jīvanti. Tā kāyassa bhedā paraṁ maraṇā bahinagare",
  "atk-s0507a4:846_3": "parikhāpiṭṭhe petiyo hutvā nibbattiṁsu. Tā rattiyaṁ dukkhābhibhūtā –",
  "atk-s0507a4:847": "801.",
  "atk-s0507a4:848": " ‘‘Mayaṁ bhoge saṁharimhā, samena visamena ca;",
  "atk-s0507a4:849": "Te aññe paribhuñjanti, mayaṁ dukkhassa bhāginī’’ti. –",
  "atk-s0507a4:850_0": "Vippalapantiyo bheravena mahāsaddena viraviṁsu. Manussā taṁ sutvā bhītatasitā vibhātāya",
  "atk-s0507a4:850_1": "rattiyā buddhappamukhassa bhikkhusaṅghassa mahādānaṁ sajjetvā satthāraṁ bhikkhusaṅghañca",
  "atk-s0507a4:850_2": "nimantetvā paṇītena khādanīyena bhojanīyena parivisitvā bhagavantaṁ bhuttāviṁ onītapattapāṇiṁ",
  "atk-s0507a4:850_3": "upanisīditvā taṁ pavattiṁ nivedesuṁ. Bhagavā ‘‘upāsakā tena vo saddena koci antarāyo",
  "atk-s0507a4:850_4": "natthi, catasso pana petiyo dukkhābhibhūtā attanā dukkaṭaṁ kammaṁ kathetvā paridevanavasena",
  "atk-s0507a4:850_5": "vissarena viravantiyo –",
  "atk-s0507a4:851": "‘‘Mayaṁ bhoge saṁharimhā, samena visamena ca;",
  "atk-s0507a4:852": "Te aññe paribhuñjanti, mayaṁ dukkhassa bhāginī’’ti. –",
  "atk-s0507a4:853": "Imaṁ gāthamāhaṁsūti avoca.",
  "atk-s0507a4:854_0": "Tattha bhogeti paribhuñjitabbaṭṭhena ‘‘bhogā’’ti laddhanāme vatthābharaṇādike vittūpakaraṇavisese.",
  "atk-s0507a4:854_1": "Saṁharimhāti maccheramalena pariyādinnacittā kassaci kiñci adatvā sañcinimha. Samena",
  "atk-s0507a4:854_2": "visamena cāti ñāyena ca aññāyena ca, ñāyapatirūpakena vā aññāyena te bhoge amhehi",
  "atk-s0507a4:854_3": "saṁharite idāni aññe paribhuñjanti. Mayaṁ dukkhassa bhāginīti mayaṁ pana kassacipi",
  "atk-s0507a4:854_4": "sucaritassa akatattā duccaritassa ca katattā etarahi petayonipariyāpannassa mahato",
  "atk-s0507a4:854_5": "dukkhassa bhāginiyo bhavāma, mahādukkhaṁ anubhavāmāti attho.",
  "atk-s0507a4:855_0": "Evaṁ bhagavā tāhi petīhi vuttaṁ gāthaṁ vatvā tāsaṁ pavattiṁ kathetvā taṁ aṭṭhuppattiṁ",
  "atk-s0507a4:855_1": "katvā sampattaparisāya dhammaṁ desetvā upari saccāni pakāsesi, saccapariyosāne bahū",
  "atk-s0507a4:855_2": "sotāpattiphalādīni pāpuṇiṁsūti.",
  "atk-s0507a4:856": "Bhogasaṁharaṇapetivatthuvaṇṇanā niṭṭhitā.",
  "atk-s0507a4:857": "15. Seṭṭhiputtapetavatthuvaṇṇanā",
  "atk-s0507a4:858_0": "Saṭṭhivassasahassānīti idaṁ seṭṭhiputtapetavatthu. Tassa kā uppatti? Bhagavā sāvatthiyaṁ",
  "atk-s0507a4:858_1": "viharati jetavane. Tena kho pana samayena rājā pasenadi kosalo alaṅkatappaṭiyatto",
  "atk-s0507a4:858_2": "hatthikkhandhavaragato mahatiyā rājiddhiyā mahantena rājānubhāvena nagaraṁ anusañcaranto",
  "atk-s0507a4:858_3": "aññatarasmiṁ gehe uparipāsāde vātapānaṁ vivaritvā taṁ rājavibhūtiṁ olokentiṁ rūpasampattiyā",
  "atk-s0507a4:858_4": "devaccharāpaṭibhāgaṁ ekaṁ itthiṁ disvā adiṭṭhapubbe ārammaṇe sahasā samuppannena",
  "atk-s0507a4:858_5": "kilesasamudācārena pariyuṭṭhitacitto satipi kularūpācārādiguṇavisesasampanne antepurajane",
  "atk-s0507a4:858_6": "sabhāvalahukassa pana duddamassa cittassa vasena tassaṁ itthiyaṁ paṭibaddhamānaso",
  "atk-s0507a4:858_7": "hutvā pacchāsane nisinnassa purisassa ‘‘imaṁ pāsādaṁ imañca itthiṁ upadhārehī’’ti",
  "atk-s0507a4:858_8": "saññaṁ datvā rājagehaṁ paviṭṭho. Aññaṁ sabbaṁ ambasakkarapetavatthumhi āgatanayeneva veditabbaṁ.",
  "atk-s0507a4:859_0": "Ayaṁ pana viseso – idha puriso sūriye anatthaṅgateyeva āgantvā nagaradvāre thakite",
  "atk-s0507a4:859_1": "attanā ānītaṁ aruṇavaṇṇamattikaṁ uppalāni ca nagaradvārakavāṭe laggetvā nipajjituṁ",
  "atk-s0507a4:859_2": "jetavanaṁ agamāsi. Rājā pana sirisayane vāsūpagato majjhimayāme sa-iti na-iti du-iti",
  "atk-s0507a4:859_3": "so-iti ca imāni cattāri akkharāni mahatā kaṇṭhena uccāritāni viya vissaravasena assosi.",
  "atk-s0507a4:859_4": "Tāni kira atīte kāle sāvatthivāsīhi catūhi seṭṭhiputtehi bhogamadamattehi yobbanakāle",
  "atk-s0507a4:859_5": "pāradārikakammavasena bahuṁ apuññaṁ pasavetvā aparabhāge kālaṁ katvā tasseva nagarassa",
  "atk-s0507a4:859_6": "samīpe lohakumbhiyaṁ nibbattitvā paccamānehi lohakumbhiyā mukhavaṭṭiṁ patvā ekekaṁ",
  "atk-s0507a4:859_7": "gāthaṁ vatthukāmehi uccāritānaṁ tāsaṁ gāthānaṁ ādiakkharāni , te paṭhamakkharameva",
  "atk-s0507a4:859_8": "vatvā vedanāppattā hutvā lohakumbhiṁ otariṁsu.",
  "atk-s0507a4:860_0": "Rājā pana taṁ saddaṁ sutvā bhītatasito saṁviggo lomahaṭṭhajāto taṁ rattāvasesaṁ dukkhena",
  "atk-s0507a4:860_1": "vītināmetvā vibhātāya rattiyā purohitaṁ pakkosāpetvā taṁ pavattiṁ kathesi. Purohito",
  "atk-s0507a4:860_2": "rājānaṁ bhītatasitaṁ ñatvā lābhagiddho ‘‘uppanno kho ayaṁ mayhaṁ brāhmaṇānañca lābhuppādanupāyo’’ti",
  "atk-s0507a4:860_3": "cintetvā ‘‘mahārāja, mahā vatāyaṁ upaddavo uppanno, sabbacatukkaṁ yaññaṁ yajāhī’’ti",
  "atk-s0507a4:860_4": "āha. Rājā tassa vacanaṁ sutvā amacce āṇāpesi ‘‘sabbacatukkayaññassa upakaraṇāni sajjethā’’ti.",
  "atk-s0507a4:860_5": "Taṁ sutvā mallikā devī rājānaṁ evamāha – ‘‘kasmā, mahārāja, brāhmaṇassa vacanaṁ sutvā",
  "atk-s0507a4:860_6": "anekapāṇavadhahiṁsanakakiccaṁ kātukāmosi, nanu sabbattha appaṭihatañāṇacāro bhagavā",
  "atk-s0507a4:860_7": "pucchitabbo? Yathā ca te bhagavā byākarissati, tathā paṭipajjitabba’’nti. Rājā tassā",
  "atk-s0507a4:860_8": "vacanaṁ sutvā satthu santikaṁ gantvā taṁ pavattiṁ bhagavato ārocesi. Bhagavā ‘‘na,",
  "atk-s0507a4:860_9": "mahārāja, tatonidānaṁ tuyhaṁ koci antarāyo’’ti vatvā ādito paṭṭhāya tesaṁ lohakumbhiniraye",
  "atk-s0507a4:860_10": "nibbattasattānaṁ pavattiṁ kathetvā tehi paccekaṁ uccāretuṁ āraddhagāthāyo –",
  "atk-s0507a4:861": "802.",
  "atk-s0507a4:862": " ‘‘Saṭṭhivassasahassāni, paripuṇṇāni sabbaso;",
  "atk-s0507a4:863": "Niraye paccamānānaṁ, kadā anto bhavissati.",
  "atk-s0507a4:864": "803.",
  "atk-s0507a4:865": " ‘‘Natthi anto kuto anto, na anto paṭidissati;",
  "atk-s0507a4:866": "Tathā hi pakataṁ pāpaṁ, tuyhaṁ mayhañca mārisā.",
  "atk-s0507a4:867": "804.",
  "atk-s0507a4:868": " ‘‘Dujjīvitamajīvimha, ye sante na dadamhase;",
  "atk-s0507a4:869": "Santesu deyyadhammesu, dīpaṁ nākamha attano.",
  "atk-s0507a4:870": "805.",
  "atk-s0507a4:871": " ‘‘Sohaṁ nūna ito gantvā, yoniṁ laddhāna mānusiṁ;",
  "atk-s0507a4:872": "Vadaññū sīlasampanno, kāhāmi kusalaṁ bahu’’nti. –",
  "atk-s0507a4:873": "Paripuṇṇaṁ katvā kathesi.",
  "atk-s0507a4:874_0": "802. Tattha saṭṭhivassasahassānīti vassānaṁ saṭṭhisahassāni. Tasmiṁ kira lohakumbhiniraye",
  "atk-s0507a4:874_1": "nibbattasatto adho ogacchanto tiṁsāya vassasahassehi heṭṭhimatalaṁ pāpuṇāti, tato",
  "atk-s0507a4:874_2": "uddhaṁ uggacchantopi tiṁsāya eva vassasahassehi mukhavaṭṭipadesaṁ pāpuṇāti, tāya",
  "atk-s0507a4:874_3": "saññāya so ‘‘saṭṭhivassasahassāni, paripuṇṇāni sabbaso’’ti gāthaṁ vattukāmo sa-iti",
  "atk-s0507a4:874_4": "vatvā adhimattavedanāppatto hutvā adhomukho pati. Bhagavā pana taṁ rañño paripuṇṇaṁ",
  "atk-s0507a4:874_5": "katvā kathesi. Esa nayo sesagāthāsupi. Tattha kadā anto bhavissatīti lohakumbhiniraye",
  "atk-s0507a4:874_6": "paccamānānaṁ amhākaṁ kadā nu kho imassa dukkhassa anto pariyosānaṁ bhavissati.",
  "atk-s0507a4:875": "803.Tathā hīti yathā tuyhaṁ mayhañca imassa dukkhassa natthi anto, na anto paṭidissati, tathā tena pakārena pāpakaṁ kammaṁ pakataṁ tayā mayā cāti vibhattiṁ vipariṇāmetvā vattabbaṁ.",
  "atk-s0507a4:876_0": "804.Dujjīvitanti viññūhi garahitabbaṁ jīvitaṁ. Ye santeti ye mayaṁ sante vijjamāne",
  "atk-s0507a4:876_1": "deyyadhamme. Na dadamhaseti na adamha. Vuttamevatthaṁ pākaṭataraṁ kātuṁ ‘‘santesu",
  "atk-s0507a4:876_2": "deyyadhammesu, dīpaṁ nākamha attano’’ti vuttaṁ.",
  "atk-s0507a4:877_0": "805.Sohanti so ahaṁ. Nūnāti parivitakke nipāto. Itoti imasmā lohakumbhinirayā. Gantvāti",
  "atk-s0507a4:877_1": "apagantvā. Yoniṁ laddhāna mānusinti manussayoniṁ manussattabhāvaṁ labhitvā. Vadaññūti",
  "atk-s0507a4:877_2": "pariccāgasīlo, yācakānaṁ vā vacanaññū. Sīlasampannoti sīlācārasampanno. Kāhāmi kusalaṁ",
  "atk-s0507a4:877_3": "bahunti pubbe viya pamādaṁ anāpajjitvā bahuṁ pahūtaṁ kusalaṁ puññakammaṁ karissāmi,",
  "atk-s0507a4:877_4": "upacinissāmīti attho.",
  "atk-s0507a4:878_0": "Satthā imā gāthāyo vatvā vitthārena dhammaṁ desesi, desanāpariyosāne mattikārattuppalahārako",
  "atk-s0507a4:878_1": "puriso sotāpattiphale patiṭṭhahi. Rājā sañjātasaṁvego parapariggahe abhijjhaṁ pahāya",
  "atk-s0507a4:878_2": "sadārasantuṭṭho ahosīti.",
  "atk-s0507a4:879": "Seṭṭhiputtapetavatthuvaṇṇanā niṭṭhitā.",
  "atk-s0507a4:880": "16. Saṭṭhikūṭapetavatthuvaṇṇanā",
  "atk-s0507a4:881_0": "Kiṁnu ummattarūpovāti idaṁ satthari veḷuvane viharante aññataraṁ petaṁ ārabbha vuttaṁ.",
  "atk-s0507a4:881_1": "Atīte kira bārāṇasinagare aññataro pīṭhasappī sālittakapayoge kusalo, tahiṁ sakkharakhipanasippe",
  "atk-s0507a4:881_2": "nipphattiṁ gato nagaradvāre nigrodharukkhamūle nisīditvā sakkharapahārehi hatthiassamanussarathakūṭāgāradhajapuṇṇaghaṭādirūpāni",
  "atk-s0507a4:881_3": "nigrodhapattesu dasseti. Nagaradārakā attano kīḷanatthāya māyakaḍḍhamāsakādīni datvā",
  "atk-s0507a4:881_4": "yathāruci tāni sippāni kārāpenti.",
  "atk-s0507a4:882_0": "Athekadivasaṁ bārāṇasirājā nagarato nikkhamitvā taṁ nigrodhamūlaṁ upagato nigrodhapattesu",
  "atk-s0507a4:882_1": "hatthirūpādivasena nānāvidharūpavibhattiyo appitā disvā manusse pucchi – ‘‘kena nu",
  "atk-s0507a4:882_2": "kho imesu nigrodhapattesu evaṁ nānāvidharūpavibhattiyo katā’’ti? Manussā taṁ pīṭhasappiṁ",
  "atk-s0507a4:882_3": "dassesuṁ ‘‘deva, iminā katā’’ti . Rājā taṁ pakkosāpetvā evamāha – ‘‘sakkā nu kho,",
  "atk-s0507a4:882_4": "bhaṇe, mayā dassitassa ekassa purisassa kathentassa ajānantasseva kucchiyaṁ ajalaṇḍikāhi",
  "atk-s0507a4:882_5": "pūretu’’nti? ‘‘Sakkā, devā’’ti. Rājā taṁ attano rājabhavanaṁ netvā bahubhāṇike purohite",
  "atk-s0507a4:882_6": "nibbinnarūpo purohitaṁ pakkosāpetvā tena saha vivitte okāse sāṇipākāraparikkhitte",
  "atk-s0507a4:882_7": "nisīditvā mantayamāno pīṭhasappiṁ pakkosāpesi. Pīṭhasappī nāḷimattā ajalaṇḍikā ādāyāgantvā",
  "atk-s0507a4:882_8": "rañño ākāraṁ ñatvā purohitābhimukho nisinno tena mukhe vivaṭe sāṇipākāravivarena",
  "atk-s0507a4:882_9": "ekekaṁ ajalaṇḍikaṁ tassa galamūle patiṭṭhāpesi. So lajjāya uggilituṁ asakkonto sabbā",
  "atk-s0507a4:882_10": "ajjhohari. Atha naṁ rājā ajalaṇḍikāhi pūritodaraṁ vissajji – ‘‘gaccha, brāhmaṇa,",
  "atk-s0507a4:882_11": "laddhaṁ tayā bahubhāṇitāya phalaṁ, maddanaphalapiyaṅgutacādīhi abhisaṅkhataṁ pānakaṁ",
  "atk-s0507a4:882_12": "pivitvā ucchaḍḍehi, evaṁ te sotthi bhavissatī’’ti. Tassa ca pīṭhasappissa tena kammena",
  "atk-s0507a4:882_13": "attamano hutvā cuddasa gāme adāsi. So gāme labhitvā attānaṁ sukhento pīṇento parijanampi",
  "atk-s0507a4:882_14": "sukhento pīṇento samaṇabrāhmaṇādīnaṁ yathārahaṁ kiñci dento diṭṭhadhammikaṁ samparāyikañca",
  "atk-s0507a4:882_15": "atthaṁ ahāpento sukheneva jīvati, attano santikaṁ upagatānaṁ sippaṁ sikkhantānaṁ bhattavetanaṁ deti.",
  "atk-s0507a4:883_0": "Atheko puriso tassa santikaṁ upagantvā evamāha – ‘‘sādhu, ācariya, mampi etaṁ sippaṁ",
  "atk-s0507a4:883_1": "sikkhāpehi, mayhaṁ pana alaṁ bhattavetanenā’’ti. So taṁ purisaṁ taṁ sippaṁ sikkhāpesi.",
  "atk-s0507a4:883_2": "So sikkhitasippo sippaṁ vīmaṁsitukāmo gantvā gaṅgātīre nisinnassa sunettassa nāma",
  "atk-s0507a4:883_3": "paccekabuddhassa sakkharābhighātena sīsaṁ bhindi. Paccekabuddho tattheva gaṅgātīre",
  "atk-s0507a4:883_4": "parinibbāyi. Manussā taṁ pavattiṁ sutvā taṁ purisaṁ tattheva leḍḍudaṇḍādīhi paharitvā",
  "atk-s0507a4:883_5": "jīvitā voropesuṁ. So kālakato avīcimahāniraye nibbattitvā bahūni vassasahassāni niraye",
  "atk-s0507a4:883_6": "paccitvā tasseva kammassa vipākāvasesena imasmiṁ buddhuppāde rājagahanagarassa avidūre",
  "atk-s0507a4:883_7": "peto hutvā nibbatti. Tassa kammassa sarikkhakena vipākena bhavitabbanti kammavegukkhittāni",
  "atk-s0507a4:883_8": "pubbaṇhasamayaṁ majjhanhikasamayaṁ sāyanhasamayañca saṭṭhi ayokūṭasahassāni matthake",
  "atk-s0507a4:883_9": "nipatanti. So chinnabhinnasīso adhimattavedanāppatto bhūmiyaṁ nipatati, ayokūṭesu",
  "atk-s0507a4:883_10": "pana apagatamattesu paṭipākatikasiro tiṭṭhati.",
  "atk-s0507a4:884": "Athekadivasaṁ āyasmā mahāmoggallāno gijjhakūṭapabbatā otaranto taṁ disvā –",
  "atk-s0507a4:885": "806.",
  "atk-s0507a4:886": " ‘‘Kiṁ nu ummattarūpova, migo bhantova dhāvasi;",
  "atk-s0507a4:887": "Nissaṁsayaṁ pāpakammanto, kiṁ nu saddāyase tuva’’nti. –",
  "atk-s0507a4:888_0": "Imāya gāthāya paṭipucchi. Tattha ummattarūpovāti ummattakasabhāvo viya ummādappatto",
  "atk-s0507a4:888_1": "viya. Migo bhantova dhāvasīti bhantamigo viya ito cito ca dhāvasi. So hi tesu ayokūṭesu",
  "atk-s0507a4:888_2": "nipatantesu parittāṇaṁ apassanto ‘‘na siyā nu kho evaṁ pahāro’’ti itopi ettopi palāyati.",
  "atk-s0507a4:888_3": "Te pana kammavegukkhittā yattha katthaci ṭhitassa matthakeyeva nipatanti. Kiṁ nu",
  "atk-s0507a4:888_4": "saddāyase tuvanti kiṁ nu kho tuvaṁ saddaṁ karosi, ativiya vissaraṁ karonto vicarasi.",
  "atk-s0507a4:889": "Taṁ sutvā peto –",
  "atk-s0507a4:890": "807.",
  "atk-s0507a4:891": " ‘‘Ahaṁ bhadante petomhi, duggato yamalokiko;",
  "atk-s0507a4:892": "Pāpakammaṁ karitvāna, petalokaṁ ito gato.",
  "atk-s0507a4:893": "808.",
  "atk-s0507a4:894": " ‘‘Saṭṭhi kūṭasahassāni, paripuṇṇāni sabbaso;",
  "atk-s0507a4:895": "Sīse mayhaṁ nipatanti, te bhindanti ca matthaka’’nti. –",
  "atk-s0507a4:896_0": "Dvīhi gāthāhi paṭivacanaṁ adāsi. Tattha saṭṭhi kūṭasahassānīti saṭṭhimattāni ayokūṭasahassāni.",
  "atk-s0507a4:896_1": "Paripuṇṇānīti anūnāni. Sabbasoti sabbabhāgato. Tassa kira saṭṭhiyā ayokūṭasahassānaṁ",
  "atk-s0507a4:896_2": "patanappahonakaṁ mahantaṁ pabbatakūṭappamāṇaṁ sīsaṁ nibbatti. Taṁ tassa vālaggakoṭinitudanamattampi",
  "atk-s0507a4:896_3": "ṭhānaṁ asesetvā tāni kūṭāni patantāni matthakaṁ bhindanti, tena so aṭṭassaraṁ karoti.",
  "atk-s0507a4:896_4": "Tena vuttaṁ ‘‘sabbaso sīse mayhaṁ nipatanti, te bhindanti ca matthaka’’nti.",
  "atk-s0507a4:897": "Atha naṁ thero katakammaṁ pucchanto –",
  "atk-s0507a4:898": "809.",
  "atk-s0507a4:899": " ‘‘Kiṁ nu kāyena vācāya, manasā dukkaṭaṁ kataṁ;",
  "atk-s0507a4:900": "Kissa kammavipākena, idaṁ dukkhaṁ nigacchasi.",
  "atk-s0507a4:901": "810.",
  "atk-s0507a4:902": " ‘‘Saṭṭhi kūṭasahassāni, paripuṇṇāni sabbaso;",
  "atk-s0507a4:903": "Sīse tuyhaṁ nipatanti, te bhindanti ca matthaka’’nti. –",
  "atk-s0507a4:904": "Dve gāthā abhāsi.",
  "atk-s0507a4:905": "Tassa peto attanā katakammaṁ ācikkhanto –",
  "atk-s0507a4:906": "811.",
  "atk-s0507a4:907": " ‘‘Athaddasāsiṁ sambuddhaṁ, sunettaṁ bhāvitindriyaṁ;",
  "atk-s0507a4:908": "Nisinnaṁ rukkhamūlasmiṁ, jhāyantaṁ akutobhayaṁ.",
  "atk-s0507a4:909": "812.",
  "atk-s0507a4:910": " ‘‘Sālittakappahārena, bhindissaṁ tassa matthakaṁ;",
  "atk-s0507a4:911": "Tassakammavipākena, idaṁ dukkhaṁ nigacchisaṁ.",
  "atk-s0507a4:912": "813.",
  "atk-s0507a4:913": " ‘‘Saṭṭhi kūṭasahassāni, paripuṇṇāni sabbaso;",
  "atk-s0507a4:914": "Sīse mayhaṁ nipatanti, te bhindanti ca matthaka’’nti. –",
  "atk-s0507a4:915": "Tisso gāthāyo abhāsi.",
  "atk-s0507a4:916": "811. Tattha sambuddhanti paccekasambuddhaṁ. Sunettanti evaṁnāmakaṁ. Bhāvitindriyanti ariyamaggabhāvanāya bhāvitasaddhādiindriyaṁ.",
  "atk-s0507a4:917": "812-13.Sālittakappahārenāti sālittakaṁ vuccati dhanukena, aṅgulīhi eva vā sakkharakhipanapayogo. Tathā hi sakkharāya pahārenāti vā pāṭho. Bhindissanti bhindiṁ.",
  "atk-s0507a4:918": "Taṁ sutvā thero ‘‘attano katakammānurūpameva idāni purāṇakammassa idaṁ phalaṁ paṭilabhatī’’ti dassento –",
  "atk-s0507a4:919": "814.",
  "atk-s0507a4:920": " ‘‘Dhammena te kāpurisa;",
  "atk-s0507a4:921": "Saṭṭhi kūṭasahassāni, paripuṇṇāni sabbaso;",
  "atk-s0507a4:922": "Sīse tuyhaṁ nipatanti, te bhindanti ca matthaka’’nti. –",
  "atk-s0507a4:923_0": "Osānagāthamāha. Tattha dhammenāti anurūpakāraṇena. Teti tava, tasmiṁ paccekabuddhe",
  "atk-s0507a4:923_1": "aparajjhantena tayā katassa pāpakammassa anucchavikamevetaṁ phalaṁ tuyhaṁ upanītaṁ.",
  "atk-s0507a4:923_2": "Tasmā kenaci devena vā mārena vā brahmunā vā api sammāsambuddhenapi appaṭibāhanīyametanti dasseti.",
  "atk-s0507a4:924_0": "Evañca pana vatvā tato nagare piṇḍāya caritvā katabhattakicco sāyanhasamaye satthāraṁ",
  "atk-s0507a4:924_1": "upasaṅkamitvā taṁ pavattiṁ bhagavato ārocesi. Bhagavā tamatthaṁ aṭṭhuppattiṁ katvā",
  "atk-s0507a4:924_2": "sampattaparisāya dhammaṁ desento paccekabuddhānaṁ guṇānubhāvaṁ kammānañca avañjhataṁ",
  "atk-s0507a4:924_3": "pakāsesi, mahājano saṁvegajāto hutvā pāpaṁ pahāya dānādipuññanirato ahosīti.",
  "atk-s0507a4:925": "Saṭṭhikūṭapetavatthuvaṇṇanā niṭṭhitā.",
  "atk-s0507a4:926": "Iti khuddaka-aṭṭhakathāya petavatthusmiṁ",
  "atk-s0507a4:927": "Soḷasavatthupaṭimaṇḍitassa",
  "atk-s0507a4:928": "Catutthassa mahāvaggassa atthasaṁvaṇṇanā niṭṭhitā.",
  "atk-s0507a4:929": "Nigamanakathā",
  "atk-s0507a4:930": "Ettāvatā ca –",
  "atk-s0507a4:931": "Ye te petesu nibbattā, sattā dukkaṭakārino;",
  "atk-s0507a4:932": "Yehi kammehi tesaṁ taṁ, pāpakaṁ kaṭukapphalaṁ.",
  "atk-s0507a4:933": "Paccakkhato vibhāventī, pucchāvissajjanehi ca;",
  "atk-s0507a4:934": "Yā desanāniyāmena, sataṁ saṁvegavaḍḍhanī.",
  "atk-s0507a4:935": "Yaṁ kathāvatthukusalā, supariññātavatthukā;",
  "atk-s0507a4:936": "Petavatthūti nāmena, saṅgāyiṁsu mahesayo.",
  "atk-s0507a4:937": "Tassa atthaṁ pakāsetuṁ, porāṇaṭṭhakathānayaṁ;",
  "atk-s0507a4:938": "Nissāya yā samāraddhā, atthasaṁvaṇṇanā mayā.",
  "atk-s0507a4:939": "Yā tattha paramatthānaṁ, tattha tattha yathārahaṁ;",
  "atk-s0507a4:940": "Pakāsanā paramattha-dīpanī nāma nāmato.",
  "atk-s0507a4:941": "Sampattā pariniṭṭhānaṁ, anākulavinicchayā;",
  "atk-s0507a4:942": "Sā pannarasamattāya, pāḷiyā bhāṇavārato.",
  "atk-s0507a4:943": "Iti taṁ saṅkharontena, yaṁ taṁ adhigataṁ mayā;",
  "atk-s0507a4:944": "Puññaṁ tassānubhāvena, lokanāthassa sāsanaṁ.",
  "atk-s0507a4:945": "Ogāhetvā visuddhāya, sīlādipaṭipattiyā;",
  "atk-s0507a4:946": "Sabbepi dehino hontu, vimuttirasabhāgino.",
  "atk-s0507a4:947": "Ciraṁ tiṭṭhatu lokasmiṁ, sammāsambuddhasāsanaṁ;",
  "atk-s0507a4:948": "Tasmiṁ sagāravā niccaṁ, hontu sabbepi pāṇino.",
  "atk-s0507a4:949": "Sammā vassatu kālena, devopi jagatīpati;",
  "atk-s0507a4:950": "Saddhammanirato lokaṁ, dhammeneva pasāsatūti.",
  "atk-s0507a4:951": "Iti badaratitthavihāravāsinā munivarayatinā",
  "atk-s0507a4:952": "Bhadantena ācariyadhammapālena katā petavatthuatthasaṁvaṇṇanā niṭṭhitā.",
  "atk-s0507a4:953": "Petavatthu-aṭṭhakathā samattā."
}