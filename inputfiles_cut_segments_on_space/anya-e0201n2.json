{
  "anya-e0201n2:0": "3. Kārakakaṇḍa",
  "anya-e0201n2:1": "Paṭhamāvibhattirāsi",
  "anya-e0201n2:2": "Atha nāmavibhattīnaṁ atthabhedā vuccante.",
  "anya-e0201n2:3": "Kasmiṁ atthe paṭhamā?",
  "anya-e0201n2:4": "289.Paṭhamatthamattecaṁ. 2.1.93; pā. 2.3.46.",
  "anya-e0201n2:5": "Nāmassa abhidheyyamatte paṭhamāvibhatti hoti.",
  "anya-e0201n2:6": "Rukkho, mālā, dhanaṁ.",
  "anya-e0201n2:7": "Ettha ca mattasaddena kattu, kammādike vibhatyatthe nivatteti. Tasmā atthamattanti liṅgatthoyeva vuccati.",
  "anya-e0201n2:8": "Tattha anuccārite sati suṇantassa avidito attho līnattho nāma. Taṁ līnamatthaṁ gameti bodhetīti liṅgaṁ, uccāritapadaṁ.",
  "anya-e0201n2:9": "Taṁ pana pakatiliṅgaṁ, nipphannaliṅganti duvidhaṁ. Tattha vibhattirahitaṁ pakatiliṅgaṁ idhādhippetaṁ liṅga, vibhattīnaṁ visuṁ visuṁ vibhāgaṭṭhānattā.",
  "anya-e0201n2:10": "Līnaṁ aṅganti liṅgaṁ. Tattha ‘līna’nti apākaṭaṁ. ‘Aṅga’nti avayavo. Liṅgaṁ, nāmaṁ, pāṭipadikanti atthato ekaṁ.",
  "anya-e0201n2:11": "Liṅgassa attho paramattho, paññattiatthoti duvidho. Tathā visesanattho, visesyatthoti.",
  "anya-e0201n2:12_0": "Tattha visesanattho nāma sakattho, tassa tassa saddassa paṭiniyato pāṭipuggalikatthoti",
  "anya-e0201n2:12_1": "vuttaṁ hoti. Soyeva tasmiṁ tasmiṁ atthe ādimhi sadduppattiyā cirakālañca saddapavattiyā",
  "anya-e0201n2:12_2": "nibaddhakāraṇattā nimittatthoti ca vuccati . So suti, jāti, guṇa, dabba, kriyā, nāma,",
  "anya-e0201n2:12_3": "sambandhavasena sattavidho hoti.",
  "anya-e0201n2:13_0": "Visesyattho nāma sāmaññattho, bahunimittānaṁ sādhāraṇatthoti vuttaṁ hoti, soyeva",
  "anya-e0201n2:13_1": "taṁtaṁnimittayogā nemittakatthoti ca vuccati, so jāti, guṇa, dabba, kriyā, nāmavasena",
  "anya-e0201n2:13_2": "pañcavidho. Go, sukko, daṇḍī, pācako, tissoti.",
  "anya-e0201n2:14": "Tattha gosaddo yadā jātimattaṁ vadati go jātīti, tadā suti visesanaṁ. Yadā dabbaṁ vadati go gacchatīti, tadā suti ca jāti ca visesanaṁ.",
  "anya-e0201n2:15_0": "Sukkasaddo yadā guṇamattaṁ vadati sukko guṇoti, tadā suti visesanaṁ. Yadā guṇavisesaṁ",
  "anya-e0201n2:15_1": "vadati gossa sukkoti, tadā suti ca guṇajāti ca visesanaṁ. Yadā guṇavantaṁ dabbaṁ",
  "anya-e0201n2:15_2": "vadati sukko goti, tadā suti ca guṇajāti ca guṇaviseso ca sambandho ca visesanaṁ.",
  "anya-e0201n2:16_0": "Daṇḍīsaddo yadā jātimattaṁ vadati daṇḍī jātīti, tadā suti ca dabbañca visesanaṁ.",
  "anya-e0201n2:16_1": "Yadā dabbavantaṁ dabbaṁ vadati daṇḍī purisoti, tadā suti ca dabbañca jāti ca sambandho ca visesanaṁ.",
  "anya-e0201n2:17_0": "Pācakasaddo yadā jātimattaṁ vadati pācako jātīti, tadā suti ca kriyā ca visesanaṁ.",
  "anya-e0201n2:17_1": "Yadā kriyānipphādakaṁ dabbaṁ vadati pācako purisoti, tadā suti ca kriyā ca jāti ca",
  "anya-e0201n2:17_2": "kriyākārakasambandho ca visesanaṁ.",
  "anya-e0201n2:18": "Tissasaddo yadā nāmamattaṁ vadati tisso nāmanti, tadā suti visesanaṁ. Yadā nāmavantaṁ dabbaṁ vadati, tisso bhikkhūti, tadā suti ca nāmajāti ca sambandho ca visesanaṁ.",
  "anya-e0201n2:19_0": "Sabbattha yaṁ yaṁ vadatīti vuttaṁ, taṁ taṁ visesyanti ca dabbanti ca veditabbaṁ.",
  "anya-e0201n2:19_1": "Ettha ca suti nāma saddasabhāvā eva hoti, saddapakkhikā eva. Sabbo saddo paṭhamaṁ",
  "anya-e0201n2:19_2": "sattābhidhāyakoti ca ñāse vuttaṁ. Tasmā sabbattha sutiṭṭhāne sattā eva yuttā vattunti.",
  "anya-e0201n2:19_3": "Sattāti ca tassa tassa atthassa vohāramattenapi loke vijjamānatā vuccati, taṁ taṁ",
  "anya-e0201n2:19_4": "saddaṁ suṇantassa ca ñāṇaṁ taṁtadatthassa atthitāmattaṁ sabbapaṭhamaṁ jānāti, tato",
  "anya-e0201n2:19_5": "paraṁ jātisadde jātiṁ jānāti. Guṇasadde guṇanti evamādi sabbaṁ vattabbaṁ. Liṅga,",
  "anya-e0201n2:19_6": "saṅkhyā, parimāṇānipi visesanatthe saṅgayhanti.",
  "anya-e0201n2:20_0": "Tattha liṅgaṁ nāma ye itthi, purisānaṁ liṅga, nimitta, kuttā’kappā nāma abhidhamme",
  "anya-e0201n2:20_1": "vuttā, ye ca napuṁsakānaṁ liṅga, nimitta, kuttā’kappā nāma avuttasiddhā, ye ca saddesu",
  "anya-e0201n2:20_2": "ceva atthesu ca visadā’visadākāra, majjhimākārā sandissanti, sabbametaṁ liṅgaṁ nāma.",
  "anya-e0201n2:21": "Evaṁ visesana, visesyavasena duvidho attho pubbe vuttassa saddaliṅgassa attho nāma, so saliṅgo, sasaṅkhyo, saparimāṇo cāti tividho hoti.",
  "anya-e0201n2:22": "Tattha saliṅgo yathā? Saññā, phasso, cittaṁ. Kaññā, puriso, kulaṁ. Mālā, rukkho, dhananti.",
  "anya-e0201n2:23": "Sasaṅkhyo yathā? Eko, dve, tayo, bahū iccādi.",
  "anya-e0201n2:24": "Saparimāṇo yathā? Vidatthi, hattho, doṇo, āḷhakaṁ iccādi.",
  "anya-e0201n2:25_0": "Api ca suddho, saṁsaṭṭhoti duvidho liṅgattho. Tattha kammādisaṁsaggarahito suddho",
  "anya-e0201n2:25_1": "nāma. So saliṅgo, sasaṅkhyo, saparimāṇo, upasaggattho, nipātattho, pāṭi-padikatthoti",
  "anya-e0201n2:25_2": "chabbidho. Atthi, sakkā, labbhāiccādi idha pāṭipadikaṁ nāma. Tuna, tvāna, tvā, tave,",
  "anya-e0201n2:25_3": "tuṁ, khattuṁpaccayantāpi nipātesu gayhanti.",
  "anya-e0201n2:26_0": "Saṁsaṭṭho vuttasaṁsaṭṭho, avuttasaṁsaṭṭhoti duvidho. Tattha vuttasaṁsaṭṭho catubbidho",
  "anya-e0201n2:26_1": "samāsena vuttasaṁsaṭṭho, taddhitena, ākhyātena, kitenāti. Tattha samāsena vutto chakārakasambandhavasena",
  "anya-e0201n2:26_2": "sattavidho, bhāvena saddhiṁ aṭṭhavidho vā, tathā taddhitena vutto. Ākhyātena vutto",
  "anya-e0201n2:26_3": "kattu, kamma, bhāvavasena tividho. Kitena vutto chakāraka, bhāvavasena sattavidho.",
  "anya-e0201n2:26_4": "Sabbo suddho ceva vuttasaṁsaṭṭho ca paṭhamāya visayo.",
  "anya-e0201n2:27_0": "Avuttasaṁsaṭṭhopi kattusaṁsaṭṭho, kammasaṁsaṭṭhotiādinā anekavidho. So dutiyādīnaṁ",
  "anya-e0201n2:27_1": "eva visayoti. Ettha ca vibhattiyā vinā kevalo saddo payogaṁ nārahatīti katvā payogārahatthameva",
  "anya-e0201n2:27_2": "chabbidhe suddhe catubbidhe ca vuttasaṁsaṭṭhe paṭhamā payujjati, na atthajotanatthaṁ.",
  "anya-e0201n2:28_0": "Kenaci vācakena avuttāni pana kammādīni vibhattīhi vinā viditāni na hontītikatvā",
  "anya-e0201n2:28_1": "atthajotanatthampi kammādīsu dutiyādayo payujjanti. Tasmā atthamatteti idha desantarāvacchedake",
  "anya-e0201n2:28_2": "visayamatte bhummaṁ. Kamme dutiyāiccādīsu pana nipphādetabbe payojane bhummanti evaṁ",
  "anya-e0201n2:28_3": "dvinnaṁ bhummānaṁ nānattaṁ veditabbanti.",
  "anya-e0201n2:29": "290.Āmantaneka. 285; rū. 70; nī. 578; caṁ. 2.1.94; pā. 2.3.47; āmantaṇe (bahūsu).",
  "anya-e0201n2:30_0": "Pageva siddhassa vatthuno nāmena vā nipātena vā attano abhimukhīkaraṇaṁ āmantanaṁ",
  "anya-e0201n2:30_1": "nāma. Adhikāmantane atthamatte paṭhamā hoti. Ettha ca āmantanapadaṁ nāma kriyāpekkhaṁ",
  "anya-e0201n2:30_2": "na hoti, tasmā kārakasaññaṁ na labhati.",
  "anya-e0201n2:31": "Taṁ pana duvidhaṁ sādarā’nādaravasena. Ehi samma, ehi jeti.",
  "anya-e0201n2:32": "Tathā sajīva, nijjīvavasena, bho purisa, vadehi bho saṅkha, vadehi bho saṅkha dī. ni. 2.426. Ummujja bho puthusile, ummujja bho puthusileti saṁ. ni. 4.358.",
  "anya-e0201n2:33": "Tathā paccakkhā’paccakkhavasena, bho purisa, kahaṁ ekaputtaka, kahaṁ ekaputtakāti saṁ. ni. 2.63; dha. pa. aṭṭha. 1.2.",
  "anya-e0201n2:34_0": "Tathā niyamā’niyamavasena, bho purisa, acchariyaṁ vata bho abbhutaṁ vata bho dī.",
  "anya-e0201n2:34_1": "ni. 2.192. Yatra hi nāma saññī samānotiādi dī. ni. 2.192. Idaṁ āmantanaṁ nāma pageva",
  "anya-e0201n2:34_2": "siddhe eva hoti, na vidhātabbe, na hi pageva rājabhāvaṁ vā bhikkhubhāvaṁ vā appattaṁ",
  "anya-e0201n2:34_3": "janaṁ ‘‘bho rājā’’ti vā ‘‘bho bhikkhū’’ti vā āmantentīti.",
  "anya-e0201n2:35": "Paṭhamāvibhattirāsi niṭṭhito.",
  "anya-e0201n2:36": "Dutiyāvibhattirāsi",
  "anya-e0201n2:37": "Kasmiṁ atthe dutiyā?",
  "anya-e0201n2:38": "291.Kamme dutiyāka. 297; rū. 284; nī. 580; caṁ. 2.1.43; pā. 1.4.49-51.",
  "anya-e0201n2:39": "Kammatthe dutiyā hoti. Kariyateti kammaṁ, taṁ nibbattikammaṁ, vikatikammaṁ, pattikammanti tividhaṁ hoti.",
  "anya-e0201n2:40_0": "Tattha nibbattikammaṁ yathā? Iddhimā hatthivaṇṇaṁ māpeti, rājā nagaraṁ māpeti, mātā",
  "anya-e0201n2:40_1": "puttaṁ vijāyati, bījaṁ rukkhaṁ janeti, kammaṁ vipākaṁ janeti, āhāro balaṁ janeti,",
  "anya-e0201n2:40_2": "jano puññaṁ karoti, pāpaṁ karoti, buddho dhammaṁ desesi, vinayaṁ paññapesi, bhikkhu",
  "anya-e0201n2:40_3": "jhānaṁ uppādeti, maggaṁ uppādeti iccādi.",
  "anya-e0201n2:41_0": "Vikatikammaṁ yathā? Gehaṁ karoti, rathaṁ karoti, ghaṭaṁ karoti, paṭaṁ vāyati, odanaṁ",
  "anya-e0201n2:41_1": "pacati, bhattaṁ pacati, kaṭṭhaṁ aṅgāraṁ karoti, suvaṇṇaṁ kaṭakaṁ karoti, gehaṁ jhāpeti,",
  "anya-e0201n2:41_2": "rukkhaṁ chindati, pākāraṁ bhindati, vihayo lunāti, pāṇaṁ hanati, bhattaṁ bhuñjati iccādi.",
  "anya-e0201n2:42": "Pattikammaṁ yathā? Gāmaṁ gacchati, gehaṁ pavisati, rukkhaṁ ārohati, nadiṁ tarati, ādiccaṁ passati, dhammaṁ suṇāti, buddhaṁ vandati payirupāsati iccādi.",
  "anya-e0201n2:43_0": "Pakatikammaṁ, vikatikammanti duvidhaṁ. Suvaṇṇaṁ kaṭakaṁ karoti, kaṭṭhaṁ aṅgāraṁ karoti,",
  "anya-e0201n2:43_1": "purisaṁ ṭhitaṁ passati, purisaṁ gacchantaṁ passati, bhikkhuṁ passati sataṁ, sampajānaṁ,",
  "anya-e0201n2:43_2": "abhikkamantaṁ, paṭikkamantaṁ, ālokentaṁ, vilokentaṁ, samiñjentaṁ, pasārentaṁ.",
  "anya-e0201n2:44": "Ettha ‘purisaṁ, bhikkhu’nti pakatikammaṁ, ‘ṭhitaṁ, sataṁ’iccādīni vikatikammāni.",
  "anya-e0201n2:45": "Dhātukammaṁ, kāritakammanti duvidhaṁ. Gāmaṁ gacchati, purisaṁ gāmaṁ gameti.",
  "anya-e0201n2:46_0": "Dhātukammañca dvikammikadhātūnaṁ duvidhaṁ padhānakammaṁ, appadhānakammanti. Ajapālo",
  "anya-e0201n2:46_1": "ajaṁ gāmaṁ neti, puriso bhāraṁ gāmaṁ vahati, harati, gāmaṁ sākhaṁ kaḍḍhati, gāviṁ",
  "anya-e0201n2:46_2": "khīraṁ dohati, brāhmaṇaṁ kambalaṁ yācati, brāhmaṇaṁ bhattaṁ bhikkhati, gāviyo vajaṁ",
  "anya-e0201n2:46_3": "avarundhati, bhagavantaṁ pañhaṁ pucchati, rukkhaṁ phalāni ocināti, sissaṁ dhammaṁ",
  "anya-e0201n2:46_4": "bravīti, bhagavā bhikkhū etadavoca udā. 23 (thokaṁ visadisaṁ), sissaṁ dhammaṁ anusāsati iccādi.",
  "anya-e0201n2:47": "Ettha ca ‘ajaṁ, khīraṁ’ iccādi padhānakammaṁ nāma kattārā pariggahetuṁ iṭṭhatarattā. ‘Gāmaṁ, gāviṁ’iccādi appadhānakammaṁ nāma tathā aniṭṭhatarattā.",
  "anya-e0201n2:48_0": "Tattha padhānakammaṁ kathinakammaṁ nāma, kammabhāve thirakammanti vuttaṁ hoti. Appadhānakammaṁ",
  "anya-e0201n2:48_1": "akathinakammaṁ nāma, athirakammanti vuttaṁ hoti. Tañhi kadāci sampadānaṁ hoti, kadāci",
  "anya-e0201n2:48_2": "apādānaṁ, kadāci sāmi, kadāci okāso. Yathā – so maṁ dakāya neti, gāvito khīraṁ dohati,",
  "anya-e0201n2:48_3": "gāviyā khīraṁ dohahi, gāviyaṁ khīraṁ dohati iccādi.",
  "anya-e0201n2:49": "Kamme dutiyāti vattate.",
  "anya-e0201n2:50": "292.Gatibodhāhārasaddatthā kammaka bhajjādīnaṁ payojjeka. 300; rū. 286; nī. 587; caṁ. 2.1.44; pā. 1.4.52.",
  "anya-e0201n2:51_0": "Niccavidhisuttamidaṁ. Gamanatthānaṁ bodhanatthānaṁ āhāratthānaṁ saddatthānaṁ akammakānaṁ",
  "anya-e0201n2:51_1": "bhajjādīnañca dhātūnaṁ payojje kammani dutiyā hoti. Ettha ca payojjakammaṁ nāma kāritakammaṁ vuccati.",
  "anya-e0201n2:52_0": "Puriso purisaṁ gāmaṁ gamayati, sāmiko ajapālaṁ ajaṁ gāmaṁ nayāpeti, ācariyo sissaṁ",
  "anya-e0201n2:52_1": "dhammaṁ bodheti, puriso purisaṁ bhattaṁ bhojeti, ācariyo sissaṁ dhammaṁ pāṭheti,",
  "anya-e0201n2:52_2": "puriso purisaṁ sayāpeti, acchāpeti, uṭṭhāpeti, puriso purisaṁ dhaññaṁ bhajjāpeti,",
  "anya-e0201n2:52_3": "koṭṭāpeti, uddharāpeti.",
  "anya-e0201n2:53": "Etesamīti kiṁ? Puriso purisena odanaṁ pāceti.",
  "anya-e0201n2:54_0": "Ettha ca gamanatthādīnaṁ payojje tatiyāpi rūpasiddhiyaṁ 141 piṭṭhe saddanītiyañca",
  "anya-e0201n2:54_1": "sutta-148 piṭṭhe vuttā. Saddanītiyaṁ tatiyāpayogepi kammatthameva icchati. Ñāsādīsu",
  "anya-e0201n2:54_2": "katvatthaṁ icchanti.",
  "anya-e0201n2:55": "Yadā pana paṭhamaṁ payojakaṁ añño dutiyo payojeti, tadā paṭhamo payojjo nāma. Tasmiṁ tatiyāevāti vuttiyaṁ vuttaṁ. Attanā vippakataṁ kuṭiṁ parehi pariyosāpeti pārā. 363.",
  "anya-e0201n2:56": "293.Harādīnaṁ vāka. 300; rū. 286; nī. 587; caṁ. 2.1.45; pā. 1.4.53.",
  "anya-e0201n2:57": "Harādīnaṁ payojje kammani vikappena dutiyā hoti.",
  "anya-e0201n2:58_0": "Sāmiko purisaṁ bhāraṁ hāreti purisena vā, purisaṁ āhāraṁ ajjhohāreti purisena vā,",
  "anya-e0201n2:58_1": "purisaṁ kammaṁ kāreti purisena vā, rājā purisaṁ attānaṁ dasseti purisena vā, purisaṁ",
  "anya-e0201n2:58_2": "buddhaṁ vandāpeti purisena vā.",
  "anya-e0201n2:59": "194.Na khādādīnaṁka. 300; rū. 286; nī. 587; caṁ. 2.1.47; pā. 1.4.57.",
  "anya-e0201n2:60": "Khādādīnaṁ payojje kammani na dutiyā hoti.",
  "anya-e0201n2:61_0": "Sāmiko purisena khajjaṁ khādāpeti, ada-bhakkhane, bhattaṁ ādeti, sāmiko dāsena purisaṁ",
  "anya-e0201n2:61_1": "avhāpeti, saddāyāpeti, kandayati, nādayati. Ettha ca ‘saddāyāpetī’ti saddaṁ kārāpeti,",
  "anya-e0201n2:61_2": "nāmadhātu cesā. Kanda, nadāpi saddatthāyeva.",
  "anya-e0201n2:62": "295.Vahissāniyantukeka. 300; rū. 286; nī. 587; caṁ. 2.1.48; pā. 1.4.52.",
  "anya-e0201n2:63_0": "Vahissāti dhātuniddeso i-kāro, niyāmeti payojetīti niyantā, natthi niyantā etassāti",
  "anya-e0201n2:63_1": "aniyantuko. Yassa aññena payojakena kiccaṁ natthi, sayameva ñatvā vahati, so aniyantuko",
  "anya-e0201n2:63_2": "nāma, vahadhātussa tādise aniyantuke payojje kammani dutiyā na hoti.",
  "anya-e0201n2:64": "Sāmiko dāsena bhāraṁ vāheti.",
  "anya-e0201n2:65": "Aniyantuketi kiṁ? Balībadde bhāraṁ vāheti.",
  "anya-e0201n2:66": "296.Bhakkhissāhiṁsāyaṁka. 300; rū. 286; nī. 587; caṁ. 2.1.49; pā. 1.4.5.",
  "anya-e0201n2:67": "Bhakkhituṁ icchantassa bhakkhāpanaṁ hiṁsā nāma na hoti, anicchantassa bhakkhāpanaṁ hiṁsā nāma, bhakkhadhātussa payojje kammani ahiṁsāvisaye dutiyā na hoti.",
  "anya-e0201n2:68": "Sāmiko purisena modake bhakkhāpeti.",
  "anya-e0201n2:69": "Ahiṁsāyanti kiṁ? Balībadde sassaṁ bhakkhāpeti. Ettha ‘sassa’nti thūlataraṁ sassanti vadanti.",
  "anya-e0201n2:70": "Pāḷiyaṁ ‘‘sabbesaṁ viññāpetvāna apa. thera 1.1.438, tosenti sabbapāṇinaṁ apa. thera 1.1.300. Therassa patto dutiyassa gāhetabbo’’ iccādinā pārā. 615 payojje chaṭṭhīpi dissati.",
  "anya-e0201n2:71": "297.Jhādīhi yuttāka. 299; rū. 288; nī. 582, 586; caṁ. 2.1.50; pā. 2.3.2.",
  "anya-e0201n2:72": "Dhīiccādīhi nipātopasaggehi yuttā liṅgamhā dutiyā hoti.",
  "anya-e0201n2:73_0": "Dhī brāhmaṇassa hantāraṁ dha. pa. 389, dhīratthu’maṁ pūtikāyaṁ jā. 1.3.129, dhīratthu",
  "anya-e0201n2:73_1": "taṁ dhanalābhaṁ jā. 1.4.36, dhīratthu bahuke kāme. Tatiyāpi dissati, dhīratthu jīvitena",
  "anya-e0201n2:73_2": "me jā. 2.17.135. Antarā ca rājagahaṁ antarā ca nāḷandaṁ dī. ni. 1.1, abhito gāmaṁ",
  "anya-e0201n2:73_3": "vasati, paritogāmaṁ vasati, nadiṁ nerañjaraṁ pati su. ni. 427, etesu chaṭṭhyatthe dutiyā.",
  "anya-e0201n2:74_0": "Tathā paṭibhāti maṁ bhagavā udā. 45; saṁ. ni. 1.217, apissu maṁ tisso upamāyo paṭibhaṁsu",
  "anya-e0201n2:74_1": "ma. ni. 1.374, paṭibhātu taṁ bhikkhu dhammo bhāsituṁ mahāva. 258. Paṭibhantu taṁ",
  "anya-e0201n2:74_2": "cunda bojjhaṅgā saṁ. ni. 3.79 – ‘ma’nti mama, ‘ta’nti tava, sampadānatthe dutiyā.",
  "anya-e0201n2:74_3": "‘Ma’nti mamañāṇe, ‘ta’nti tavañāṇetipi vaṇṇesuṁ. Na upāyamantarena atthassa siddhi,",
  "anya-e0201n2:74_4": "natthi samādānamantarena sikkhāpaṭilābho, nevidha na huraṁ na ubhayamantarena, esevanto",
  "anya-e0201n2:74_5": "dukkhassa ma. ni. 3.393; udā. 74. Tattha ‘antarenā’ti nipātapadametaṁ, vajjetvātyattho.",
  "anya-e0201n2:74_6": "Pubbena gāmaṁ, dakkhiṇena gāmaṁ, uttarena gāmaṁ, gāmassa pubbeti attho.",
  "anya-e0201n2:75_0": "Upasaggapubbānaṁ akammakadhātūnaṁ payoge ādhāre dutiyā, pathaviṁ adhisessati, gāmaṁ",
  "anya-e0201n2:75_1": "adhitiṭṭhati, rukkhaṁ ajjhāvasati, mañcaṁ vā pīṭhaṁ vā abhinisīdeyya vā abhinipajjeyya",
  "anya-e0201n2:75_2": "vā pāci. 130, gāmaṁ upavasati, gāmaṁ anuvasati, pabbataṁ adhivasati, gharaṁ āvasati,",
  "anya-e0201n2:75_3": "agāraṁ ajjhāvasati dī. ni. 1.258; pārā. 519, uposathaṁ upavasati, kāmāvacaraṁ upapajjati,",
  "anya-e0201n2:75_4": "rūpāvacaraṁ upapajjati, arūpāvacaraṁ upapajjati, sakkassa sahabyataṁ upapajjati,",
  "anya-e0201n2:75_5": "nipannaṁ vā upanipajjeyya dī. ni. 3.282, nisinnaṁ vā upanisīdeyya dī. ni. 3.282,",
  "anya-e0201n2:75_6": "ṭhitaṁ vā upatiṭṭheyya dī. ni. 3.282 iccādi.",
  "anya-e0201n2:76": "Tappāna, cārepi dutiyā, nadiṁ pivati, samuddaṁ pivati, gāmaṁ carati, araññaṁ carati, nadiyaṁ, gāmeti attho.",
  "anya-e0201n2:77_0": "Kāla, disāsupi ādhāre eva dutiyā, taṁ khaṇaṁ, taṁ muhuttaṁ, taṁ kālaṁ, ekamantaṁ",
  "anya-e0201n2:77_1": "khu. pā. 5.1, ekaṁ samayaṁ khu. pā. 5.1; dī. ni. 1.1, pubbaṇhasamayaṁ pārā. 16, sāyanhasamayaṁ,",
  "anya-e0201n2:77_2": "taṁ divasaṁ, imaṁ rattiṁ dī. ni. 3.285, dutiyampi, tatiyampi, catutthaṁ vā pañcamaṁ",
  "anya-e0201n2:77_3": "vā appeti, tato pubbaṁ, tato paraṁ, purimaṁ disaṁ dī. ni. 2.336, dakkhiṇaṁ disaṁ",
  "anya-e0201n2:77_4": "dī. ni. 2.336, pacchimaṁ disaṁ dī. ni. 2.336, uttaraṁ disaṁ dī. ni. 2.336, imā dasa",
  "anya-e0201n2:77_5": "disāyo, katamaṁ disaṁ tiṭṭhati nāgarājā jā. 1.16.104, imāsu disāsu katamāya disāya",
  "anya-e0201n2:77_6": "tiṭṭhati chaddantanāgarājāti atthoiccādi.",
  "anya-e0201n2:78": "298.Lakkhaṇitthambhūtavicchāsvabhināka. 299; rū. 288; nī. 582, 586; caṁ. 2.1.54; pā. 1.4.90, 91; 2.3.8.",
  "anya-e0201n2:79": "Lakkhaṇādīsu atthesu pavattena abhinā yuttā liṅgamhā dutiyā hoti.",
  "anya-e0201n2:80": "Lakkhīyati lakkhitabbaṁ anenāti lakkhaṇaṁ. Ayaṁ pakāro itthaṁ, īdiso visesoti attho. Itthaṁ bhūto pattoti itthambhūto. Bhinne atthe byāpituṁ icchā vicchā.",
  "anya-e0201n2:81": "Tattha lakkhaṇe –",
  "anya-e0201n2:82": "Rukkhamabhi vijjotate vijju, rukkhaṁ abhi byāpetvā vijjotateti attho, vijjobhāsena byāpito rukkho vijjuppādassa lakkhaṇaṁ saññāṇaṁ hoti.",
  "anya-e0201n2:83": "Itthambhūte –",
  "anya-e0201n2:84_0": "Sādhu devadatto mātaramabhi, mātaraṁ abhi visiṭṭhaṁ katvā sādhūti attho, devadatto",
  "anya-e0201n2:84_1": "sakkaccaṁ mātupaṭṭhāne aggapurisoti vuttaṁ hoti. Taṁ kho pana bhavantaṁ gotamaṁ evaṁ",
  "anya-e0201n2:84_2": "kalyāṇo kittisaddo abbhuggato pārā. 1. Ettha ca ‘abbhuggato’ti abhi visiṭṭhaṁ katvā",
  "anya-e0201n2:84_3": "uggatoti attho, ayaṁ kittisaddo bhoto gotamassa sakalalokaggabhāvaṁ pakāsetvā uggatoti",
  "anya-e0201n2:84_4": "vuttaṁ hoti, kittisaddasambandhe pana tassa kho pana bhoto gotamassāti attho.",
  "anya-e0201n2:85": "Vicchāyaṁ –",
  "anya-e0201n2:86": "Rukkhaṁ rukkhaṁ abhi vijjotate cando, byāpetvā vijjotatetyattho.",
  "anya-e0201n2:87": "Ettha ca lakkhaṇādiatthā abhisaddena jotanīyā piṇḍatthā eva, na vacanīyatthā, byāpanādiatthā eva vacanīyatthāti.",
  "anya-e0201n2:88": "299.Patiparīhi bhāge caka. 299; rū. 288; nī. 582, 586; caṁ. 2.1.55; pā. 1.4.90.",
  "anya-e0201n2:89": "Lakkhaṇi’tthambhūta, vicchāsu ca bhāge ca pavattehi pati, parīhi yuttā liṅgamhā dutiyā hoti.",
  "anya-e0201n2:90": "Lakkhaṇe –",
  "anya-e0201n2:91": "Rukkhaṁ pati vijjotate vijju, rukkhaṁ pari vijjotate vijju. Tattha ‘patī’ti paṭicca, ‘parī’ti pharitvā.",
  "anya-e0201n2:92": "Itthambhūte –",
  "anya-e0201n2:93": "Sādhu devadatto mātaraṁ pati, sādhu devadatto mātaraṁ pari.",
  "anya-e0201n2:94": "Vicchāyaṁ –",
  "anya-e0201n2:95": "Rukkhaṁ rukkhaṁ pati vijjotate cando, rukkhaṁ rukkhaṁ pari vijjotate cando.",
  "anya-e0201n2:96": "Bhāge –",
  "anya-e0201n2:97_0": "Taṁ dīyatu, yadettha maṁ pati siyā, taṁ dīyatu, yadettha maṁ pari siyā. Tattha ‘patī’ti",
  "anya-e0201n2:97_1": "paṭicca, ‘parī’ti paricca, uddissāti attho, ‘ṭhapita’nti pāṭhaseso. Ettha maṁ uddissa",
  "anya-e0201n2:97_2": "yaṁ vatthu ṭhapitaṁ siyā, taṁ me dīyatūtyattho, etesu bahūsu bhāgesu yo mama bhāgo,",
  "anya-e0201n2:97_3": "so mayhaṁ dīyatūti vuttaṁ hotīti.",
  "anya-e0201n2:98": "300.Anunāka. 299; rū. 288; nī. 582, 586; caṁ. 2.1.56; pā. 1.4.84, 90.",
  "anya-e0201n2:99": "Lakkhaṇi’tthambhūta, vicchāsu ca bhāge ca pavattena anunā yuttā liṅgamhā dutiyā hoti.",
  "anya-e0201n2:100": "Lakkhaṇe –",
  "anya-e0201n2:101_0": "Rukkhaṁ anu vijjotate vijju, rukkhaṁ anu pharitvāti attho. Caturāsītisahassāni, sambuddhamanupabbajuṁ",
  "anya-e0201n2:101_1": "bu. vaṁ. 21.5, ‘sambuddha’nti bodhisattaṁ, anu gantvā pabbajiṁsūti attho, vipassibodhisatte",
  "anya-e0201n2:101_2": "pabbajite sati tānipi caturāsītikulaputtasahassāni pabbajiṁsūti vuttaṁ hoti. Saccakriyamanu",
  "anya-e0201n2:101_3": "vuṭṭhi pāvassi, ‘anū’ti anvāya, paṭiccāti attho, saccakriyāya sati saccakriyahetu",
  "anya-e0201n2:101_4": "devo pāvassīti vuttaṁ hoti. ‘‘Hetu ca lakkhaṇaṁ bhavatī’’ti vuttiyaṁ vuttaṁ. Saccakriyāya",
  "anya-e0201n2:101_5": "sahevātipi yujjati. ‘‘Saha sacce kate mayha’’nti cariyā. 3.82 hi vuttaṁ.",
  "anya-e0201n2:102": "Itthambhūte –",
  "anya-e0201n2:103": "Sādhu devadatto mātaramanu. Tattha ‘anū’ti anvāya paṭicca.",
  "anya-e0201n2:104": "Vicchāyaṁ –",
  "anya-e0201n2:105": "Rukkhaṁ rukkhaṁ anu vijjotate cando. Tattha ‘anū’ti anu pharitvā.",
  "anya-e0201n2:106": "Bhāge –",
  "anya-e0201n2:107": "Yadettha maṁ anu siyā, taṁ dīyatu. Tattha ‘anū’ti anvāya. Sesaṁ vuttanayameva.",
  "anya-e0201n2:108": "301.Sahattheka. 299; rū. 288; nī. 582, 586; caṁ. 2.1.57; pā. 1.4.85.",
  "anya-e0201n2:109": "Sahatthe anunā yuttā liṅgamhā dutiyā hoti.",
  "anya-e0201n2:110": "Pabbataṁ anu tiṭṭhati pabbatamanusenā tiṭṭhati (moggallānavuttiyaṁ). Nadiṁ anvāvasitā bārāṇasī. ‘Anū’ti anugantvā, nadiyā saha ābaddhā tiṭṭhatīti vuttaṁ hoti.",
  "anya-e0201n2:111": "302.Hīneka. 299; rū. 288; nī. 582, 586; caṁ. 2.1.58; pā. 1.4.86.",
  "anya-e0201n2:112": "Hīne pavattena anunā yuttā liṅgamhā dutiyā hoti.",
  "anya-e0201n2:113": "Anu sāriputtaṁ paññavanto, anugatā pacchato gatāti attho, sabbe paññavanto sāriputtato hīnāti vuttaṁ hoti.",
  "anya-e0201n2:114": "303.Upenaka. 299; rū. 288; nī. 582, 586; caṁ. 2.1.59; pā. 1.4.87.",
  "anya-e0201n2:115": "Hīne upena yuttā liṅgamhā dutiyā hoti.",
  "anya-e0201n2:116": "Upa sāriputtaṁ paññavanto, upecca gatā samīpe gatāti attho, hīnātveva vuttaṁ hoti.",
  "anya-e0201n2:117_0": "Ettha ca abhiiccādayo kammappavacanīyāti saddasatthesu vuttā. Tattha pakārena vuccatīti",
  "anya-e0201n2:117_1": "pavacanīyaṁ, pakāro ca lakkhaṇi’tthambhūta, vicchādiko piṇḍattho vuccati, kammanti",
  "anya-e0201n2:117_2": "byāpanādikriyā, kammaṁ pavacanīyaṁ yehi te kammappavacanīyā.",
  "anya-e0201n2:118": "Tattha byāpanādikriyāvisesavācīhi upasaggehi sambandhesati kammatthe dutiyā hoti, asambandhe pana ādhāra, sāmyādiatthesu hoti, lakkhaṇādayo pana sāmatthiyasiddhā piṇḍatthā evāti.",
  "anya-e0201n2:119": "304.Kāladdhānamaccantasaṁyogeka. 298; rū. 287; nī. 581; pā. 2.3.5",
  "anya-e0201n2:120": "Kālassa vā addhuno vā dabba, guṇa, kriyāhi accantaṁ nirantaraṁ saṁyoge kāla’ddhānavācīhi liṅgehi paraṁ dutiyā hoti.",
  "anya-e0201n2:121": "Kāle –",
  "anya-e0201n2:122": "Sattāhaṁ gavapānaṁ, māsaṁ maṁsodanaṁ, saradaṁ ramaṇīyā nadī, sabbakālaṁ ramaṇīyaṁ nandanaṁ, māsaṁ sajjhāyati, vassasataṁ jīvati, tayo māse abhidhammaṁ deseti.",
  "anya-e0201n2:123": "Addhāne –",
  "anya-e0201n2:124": "Yojanaṁ vanarāji, yojanaṁ dīgho pabbato, kosaṁ sajjhāyati.",
  "anya-e0201n2:125": "Accantasaṁyogeti kiṁ? Māse māse bhuñjati, yojane yojane vihāro.",
  "anya-e0201n2:126": "Ettha ca kriyāvisesanampi kattārā sādhetabbattā kammagatikaṁ hoti, tasmā tampi ‘kamme dutiyā’ti ettha kammasaddena gayhati.",
  "anya-e0201n2:127_0": "Sukhaṁ seti, dukkhaṁ seti, sīghaṁ gacchati, khippaṁ gacchati, dandhaṁ gacchati, muduṁ",
  "anya-e0201n2:127_1": "pacati, garuṁ essati, lahuṁ essati, sannidhikārakaṁ bhuñjati, samparivattakaṁ otāpeti,",
  "anya-e0201n2:127_2": "kāyappacālakaṁ gacchati pāci. 590, hatthappacālakaṁ gacchati, sīsappacālakaṁ gacchati",
  "anya-e0201n2:127_3": "pāci. 594-595, surusurukārakaṁ bhuñjati pāci. 627, avagaṇḍakārakaṁ bhuñjati pāci.",
  "anya-e0201n2:127_4": "622, piṇḍukkhepakaṁ bhuñjati pāci. 620, hatthaniddhunakaṁ bhuñjati pāci. 623, hatthanillehakaṁ",
  "anya-e0201n2:127_5": "bhuñjati pāci. 628, candimasūriyā samaṁ pariyāyanti, visamaṁ pariyāyanti iccādi.",
  "anya-e0201n2:128": "Dutiyāvibhattirāsi niṭṭhito.",
  "anya-e0201n2:129": "Tatiyāvibhattirāsi",
  "anya-e0201n2:130": "Kasmiṁ atthe tatiyā?",
  "anya-e0201n2:131": "305.Kattukaraṇesu tatiyāka. 286, 288; rū. 291, 293; nī. 591, 594; caṁ. 2.1.62-3; pā. 2.3.18.",
  "anya-e0201n2:132_0": "Kattari karaṇe ca tatiyā hoti. Kattāti ca kārakoti ca atthato ekaṁ ‘‘karotīti kattā,",
  "anya-e0201n2:132_1": "karotīti kārako’’ti, tasmā ‘‘kattukārako’’ti vutte dvinnaṁ pariyāyasaddānaṁ vasena",
  "anya-e0201n2:132_2": "ayameva kriyaṁ ekantaṁ karoti, sāmī hutvā karoti, attappadhāno hutvā karotīti viññāyati,",
  "anya-e0201n2:132_3": "tato kriyā nāma kattuno eva byāpāro, na aññesanti ca, aññe pana kriyāsādhane kattuno",
  "anya-e0201n2:132_4": "upakārakattā kārakā nāmāti ca, tathā anupakārakattā akārakā nāmāti ca viññāyantīti.",
  "anya-e0201n2:133": "Tattha kattā tividho sayaṁkattā, payojakakattā, kammakattāti.",
  "anya-e0201n2:134": "Tattha dhātvatthaṁ sayaṁ karonto sayaṁkattā nāma, puriso kammaṁ karoti.",
  "anya-e0201n2:135": "Paraṁ niyojento payojakakattā nāma, puriso dāsaṁ kammaṁ kāreti.",
  "anya-e0201n2:136_0": "Kammakattā nāma payojjakakattāpi vuccati, puriso dāsena kammaṁ kāreti dāsassa vā,",
  "anya-e0201n2:136_1": "yo ca aññena kataṁ payogaṁ paṭicca kammabhūtopi sukarattā vā kammabhāvena avattukāmatāya",
  "anya-e0201n2:136_2": "vā ajānanatāya vā vañcetukāmatāya vā kattubhāvena voharīyati, so kammakattā nāma,",
  "anya-e0201n2:136_3": "kusūlo sayameva bhijjati, ghaṭo sayameva bhijjati. Apica sukaro vā hotu dukkaro vā,",
  "anya-e0201n2:136_4": "yo kammarūpakriyāpade paṭhamanto kattā, so kammakattāti vuccati. Saddarūpena kammañca",
  "anya-e0201n2:136_5": "taṁ attharūpena kattā cāti kammakattā, kusūlo bhijjati, ghaṭo bhijjati, paccati munino",
  "anya-e0201n2:136_6": "bhattaṁ, thokaṁ thokaṁ ghare ghare iccādi.",
  "anya-e0201n2:137_0": "Ettha ca saddattho duvidho paramattho, paññattatthoti. Tattha paramattho ekantena",
  "anya-e0201n2:137_1": "vijjamānoyeva. Paññattattho pana koci vijjamānoti sammato. Yathā? Rājaputto, govisāṇaṁ,",
  "anya-e0201n2:137_2": "campakapupphanti. Koci avijjamānoti sammato. Yathā? Vañjhāputto, sasavisāṇaṁ, udumbarapupphanti.",
  "anya-e0201n2:137_3": "Saddo ca nāma vatticchāpaṭibaddhavuttī hoti, vattamāno ca saddo atthaṁ na dīpetīti",
  "anya-e0201n2:137_4": "natthi, saṅkete sati suṇantassa atthavisayaṁ buddhiṁ na janetīti natthīti adhippāyo.",
  "anya-e0201n2:137_5": "Iti avijjamānasammatopi attho saddabuddhīnaṁ visayabhāvena vijjamāno eva hoti. Itarathā",
  "anya-e0201n2:137_6": "‘vañjhāputto’ti padaṁ suṇantassa tadatthavisayaṁ cittaṁ nāma na pavatteyyāti, saddabuddhīnañca",
  "anya-e0201n2:137_7": "visayabhāvena vijjamāno nāma attho saddanānātte buddhinānātte ca sati nānā hoti,",
  "anya-e0201n2:137_8": "visuṁ visuṁ vijjamāno nāma hotīti adhippāyo. Evaṁ saddabuddhivisayabhāvena vijjamānañca",
  "anya-e0201n2:137_9": "nānābhūtañca atthaṁ paṭicca kārakanānāttaṁ kriyākārakanānāttañca hoti , na pana sabhāvato",
  "anya-e0201n2:137_10": "vijjamānameva nānābhūtameva ca atthanti niṭṭhamettha gantabbaṁ. Tasmā ‘‘saṁyogo jāyate’’",
  "anya-e0201n2:137_11": "iccādīsu saddabuddhīnaṁ nānāttasiddhena atthanānāttena dvinnaṁ saddānaṁ dvinnaṁ atthānañca",
  "anya-e0201n2:137_12": "kriyākārakatāsiddhi veditabbāti.",
  "anya-e0201n2:138": "Kayirate anenāti karaṇaṁ, kriyāsādhane kattuno sahakārīkāraṇanti vuttaṁ hoti. Taṁ duvidhaṁ ajjhattikakaraṇaṁ, bāhirakaraṇanti.",
  "anya-e0201n2:139_0": "Tattha kattuno aṅgabhūtaṁ karaṇaṁ ajjhattikaṁ nāma, puriso cakkhunā rūpaṁ passati,",
  "anya-e0201n2:139_1": "manasā dhammaṁ vijānāti, hatthena kammaṁ karoti, pādena maggaṁ gacchati, rukkho phalabhārena oṇamati.",
  "anya-e0201n2:140": "Kattuno bahibhūtaṁ bāhiraṁ nāma, puriso yānena gacchati, pharasunā parasunā (sakkataganthesu) chindati, rukkho vātena oṇamati.",
  "anya-e0201n2:141": "306.Sahatthenaka. 287; rū. 296; nī. 592; caṁ. 2.1.65; pā. 2.3.19.",
  "anya-e0201n2:142": "Sahasaddassa attho yassa soti sahattho, sahatthena saddena yuttā liṅgamhā tatiyā hoti. Sahasaddassa attho nāma samavāyattho.",
  "anya-e0201n2:143_0": "So tividho dabbasamavāyo, guṇasamavāyo, kriyāsamavāyoti. Puttena saha dhanavā pitā,",
  "anya-e0201n2:143_1": "puttena saha thūlo pitā, puttena saha āgato pitā. Saha, saddhiṁ, samaṁ, nānā, vināiccādiko sahatthasaddo nāma.",
  "anya-e0201n2:144_0": "Nisīdi bhagavā saddhiṁ bhikkhusaṅghena mahāva. 59, sahassena samaṁ mitā saṁ. ni.",
  "anya-e0201n2:144_1": "1.32, piyehi nānābhāvo vinābhāvo dī. ni. 2.183, 207, saṅgho saha vā gaggena vinā",
  "anya-e0201n2:144_2": "vā gaggena uposathaṁ kareyya mahāva. 167.",
  "anya-e0201n2:145": "307.Lakkhaṇerū. 147 piṭṭhe; nī. 598; caṁ. 2.1.66; pā. 2.3.21.",
  "anya-e0201n2:146": "Lakkhaṇaṁ vuccati itthambhūtalakkhaṇaṁ, tasmiṁ tatiyā hoti.",
  "anya-e0201n2:147_0": "Assupuṇṇehi nettehi, pitaraṁ so udikkhati jā. 2.22.2123. Brahmabhūtena attanā viharati",
  "anya-e0201n2:147_1": "a. ni. 3.67, asambhinnena vilepanena rājānamadakkhi, tidaṇḍakena paribbājakamadakkhi,",
  "anya-e0201n2:147_2": "ūnapañcabandhanena pattena aññaṁ pattaṁ cetāpeti pārā. 612 (thokaṁ visadisaṁ), bhikkhu",
  "anya-e0201n2:147_3": "pāsādikena abhikkantena paṭikkantena ālokitena vilokitena samiñjitena pasāritena",
  "anya-e0201n2:147_4": "gāmaṁ piṇḍāya pāvisi, sā kāḷī dāsī bhinnena sīsena lohitena galantena pativissakānaṁ",
  "anya-e0201n2:147_5": "ujjhāpesi ma. ni. 1.226, ukkhittakāya antaraghare gacchanti pāci. 584, pallatthikāya",
  "anya-e0201n2:147_6": "antaraghare nisīdanti pāci. 599.",
  "anya-e0201n2:148_0": "Aṅgavikāropi idha saṅgayhati ka. 291; rū. 299; nī. 603, akkhinā kāṇaṁ passati, ‘akkhī’ti",
  "anya-e0201n2:148_1": "idaṁ ‘kāṇa’nti pade visesanaṁ, vikalena cakkhuaṅgena so kāṇo nāma hoti. Hatthena",
  "anya-e0201n2:148_2": "kuṇiṁ passati, pādena khañjaṁ passati.",
  "anya-e0201n2:149": "308.Hetumhika. 289; rū. 297; nī. 601.",
  "anya-e0201n2:150": "Hinoti pavattati phalaṁ etenāti hetu, tasmiṁ tatiyā hoti.",
  "anya-e0201n2:151_0": "Annena vasati, vijjāya sādhu, kammunā vattati loko, kammunā vattati pajā ma. ni.",
  "anya-e0201n2:151_1": "2.460; su. ni. 659 (vattatī pajā). Kammunā vasalo hoti, kammunā hoti brāhmaṇo su.",
  "anya-e0201n2:151_2": "ni. 136. Kenaṭṭhena dha. sa. aṭṭha. nidānakathā, kena nimittena, kena vaṇṇena saṁ.",
  "anya-e0201n2:151_3": "ni. 1.234 kena paccayena, kena hetunā jā. 2.22.2097, kena kāraṇena jā. aṭṭha. 4.15",
  "anya-e0201n2:151_4": "mātaṅgajātakavaṇṇanā iccādi.",
  "anya-e0201n2:152": "Ettha ca karaṇaṁ tividhaṁ kriyāsādhakakaraṇaṁ, visesanakaraṇaṁ, nānāttakaraṇanti.",
  "anya-e0201n2:153": "Tattha kriyāsādhakaṁ pubbe vuttameva.",
  "anya-e0201n2:154_0": "Visesanakaraṇaṁ yathā? Ādicco nāma gottena, sākiyo nāma jātiyā su. ni. 425. Gottena",
  "anya-e0201n2:154_1": "gotamo nātho apa. thera 1.1.253 (visadisaṁ), sāriputtoti nāmena apa. thera 1.1.251,",
  "anya-e0201n2:154_2": "vissuto paññavā ca so, jātiyā khattiyo buddho dī. ni. 2.92, jātiyā sattavassiko mi.",
  "anya-e0201n2:154_3": "pa. 6.4.8, sippena naḷakāro so, ekūnatiṁso vayasā dī. ni. 2.214, vijjāya sādhu, tapasā",
  "anya-e0201n2:154_4": "uttamo, suvaṇṇena abhirūpo, pakatiyā abhirūpo, pakatiyā bhaddako, yebhuyyena mattikā",
  "anya-e0201n2:154_5": "pāci. 86, dhammena samena rajjaṁ kāreti, samena dhāvati, visamena dhāvati, sukhena",
  "anya-e0201n2:154_6": "sukhito homi, pāmojjena pamudito bu. vaṁ. 2.78. Dvidoṇena dhaññaṁ kiṇāti, sahassena",
  "anya-e0201n2:154_7": "asse vikkiṇāti, attanāva attānaṁ sammannati pārā. aṭṭha. 1.paṭhamamahāsaṅgītikathā (sammanni) iccādi.",
  "anya-e0201n2:155_0": "Nānāttakaraṇaṁ yathā? Kiṁ me ekena tiṇṇena, purisena thāmadassinā bu. vaṁ. 2.56.",
  "anya-e0201n2:155_1": "Kiṁ te jaṭāhi dummedha, kiṁ te ajinasāṭiyā dha. pa. 394. Alaṁ te idha vāsena pārā.",
  "anya-e0201n2:155_2": "436, alaṁ me buddhena pārā. 52, kinnumebuddhena pārā. 52, na mamattho buddhena pārā.",
  "anya-e0201n2:155_3": "52, maṇinā me attho pārā. 344, vadeyyātha bhante yenattho, pānīyena pāṇiyena (mū.)",
  "anya-e0201n2:155_4": "attho, mūlehi bhesajjehi attho mahāva. 263, seyyena atthiko, mahagghena atthiko,",
  "anya-e0201n2:155_5": "māsena pubbo, pitarā sadiso, mātarā samo, kahāpaṇena ūno, dhanena vikalo, asinā kalaho,",
  "anya-e0201n2:155_6": "vācāya kalaho, ācārena nipuṇo, vācāya nipuṇo, guḷena missako, tilena missako, vācāya sakhilo iccādi.",
  "anya-e0201n2:156": "Tathā kammā’vadhi, ādhāra’ccantasaṁyoga, kriyāpavaggāpi nānāttakaraṇe saṅgayhanti.",
  "anya-e0201n2:157": "Kamme tāva –",
  "anya-e0201n2:158": "Tilehi khette vappati, tantavāyehi cīvaraṁ vāyāpeti, sunakhehi khādāpenti iccādi.",
  "anya-e0201n2:159": "Avadhimhi –",
  "anya-e0201n2:160_0": "Sumuttā mayaṁ tena mahāsamaṇena cūḷava. 437, muttomhi kāsirājena, cakkhu suññaṁ attena",
  "anya-e0201n2:160_1": "vā attaniyena vā saṁ. ni. 4.85, ottappati kāyaduccaritena a. ni. 5.2, hirīyati kāyaduccaritena",
  "anya-e0201n2:160_2": "a. ni. 5.2, jigucchati sakena kāyena, pathabyā ekarajjena, saggassa gamanena vā.",
  "anya-e0201n2:160_3": "Sabbalokādhipaccena, sotāpattiphalaṁ varaṁ dha. pa. 178 iccādi.",
  "anya-e0201n2:161": "Ādhāre –",
  "anya-e0201n2:162_0": "Tena khaṇena tena layena tena muhuttena mahāva. 17, tena samayena pārā. 1, kālena",
  "anya-e0201n2:162_1": "dhammassavanaṁ khu. pā. 5.9. So vo mamaccayena satthā dī. ni. 2.216, tiṇṇaṁ māsānaṁ",
  "anya-e0201n2:162_2": "accayena dī. ni. 2.168; udā. 51, pubbena gāmaṁ, dakkhiṇena gāmaṁ, puratthimena dhataraṭṭho,",
  "anya-e0201n2:162_3": "dakkhiṇena virūḷhako pacchimena virūpakkho dī. ni. 2.336, yena bhagavā tenupasaṅkami",
  "anya-e0201n2:162_4": "khu. pā. 5.1 iccādi.",
  "anya-e0201n2:163": "Accantasaṁyoge –",
  "anya-e0201n2:164": "Māsena bhuñjati, yojanena dhāvati iccādi.",
  "anya-e0201n2:165_0": "Kriyāpavaggo nāma kriyāya sīghataraṁ niṭṭhāpanaṁ, tasmiṁ jotetabbe tatiyā, ekāheneva",
  "anya-e0201n2:165_1": "bārāṇasiṁ pāpuṇi, tīhi māsehi abhidhammaṁ desesi, navahi māsehi vihāraṁ niṭṭhāpesi,",
  "anya-e0201n2:165_2": "gamanamattena labhati, oṭṭhapahaṭamattena paguṇaṁ akāsi.",
  "anya-e0201n2:166": "Tatiyāvibhattirāsi niṭṭhito.",
  "anya-e0201n2:167": "Catutthīvibhattirāsi",
  "anya-e0201n2:168": "Kasmiṁ atthe catutthī?",
  "anya-e0201n2:169": "309.Sampadāne catutthīka. 293; rū. 301; nī. 605; catutthī sampadāne (bahūsu), caṁ. 2.1.73; pā. 2.3.13.",
  "anya-e0201n2:170": "Sampadāne catutthī hoti. Sammā padīyate assāti sampadānaṁ, sampaṭicchakanti vuttaṁ hoti.",
  "anya-e0201n2:171": "Taṁ vatthusampaṭicchakaṁ, kriyāsampaṭicchakanti duvidhaṁ. Bhikkhussa cīvaraṁ deti, buddhassa silāghate.",
  "anya-e0201n2:172_0": "Puna anirākaraṇaṁ, anumati, ārādhananti tividhaṁ hoti. Tattha na nirākaroti na nivāretīti",
  "anya-e0201n2:172_1": "anirākaraṇaṁ, diyyamānaṁ na paṭikkhipatīti attho. Asati hi paṭikkhipane sampaṭicchanaṁ",
  "anya-e0201n2:172_2": "nāma hotīti. Kāyacittehi sampaṭicchanākāraṁ dassetvā paṭiggaṇhantaṁ sampadānaṁ anumati",
  "anya-e0201n2:172_3": "nāma. Vividhehi āyācanavacanehi parassa cittaṁ ārādhetvā sampaṭicchantaṁ ārādhanaṁ",
  "anya-e0201n2:172_4": "nāma. Bodhirukkhassa jalaṁ deti, bhikkhussa annaṁ deti, yācakassa annaṁ deti.",
  "anya-e0201n2:173": "Kriyāsampaṭicchakaṁ nānākriyāvasena bahuvidhaṁ.",
  "anya-e0201n2:174": "Tattha rocanakriyāyoge –",
  "anya-e0201n2:175_0": "Tañca amhākaṁ ruccati ceva khamati ca ma. ni. 1.179; ma. ni. 2.435, pabbajjā mama",
  "anya-e0201n2:175_1": "ruccati jā. 2.22.43, kassa sāduṁ na ruccati, na me ruccati bhaddante, ulūkassābhisecanaṁ",
  "anya-e0201n2:175_2": "jā. 1.3.60. Gamanaṁ mayhaṁ ruccati, māyasmantānampi saṅghabhedo ruccittha pārā. 418,",
  "anya-e0201n2:175_3": "yassāyasmato na khamati, khamati saṅghassa pārā. 438, bhattaṁ mayhaṁ chādeti, bhattamassa",
  "anya-e0201n2:175_4": "nacchādeti cūḷava. 282, tesaṁ bhikkhūnaṁ lūkhāni bhojanāni nacchādenti mahāva. 261",
  "anya-e0201n2:175_5": "(thokaṁ visadisaṁ). Tattha ‘chādetī’ti icchaṁ uppādetīti attho.",
  "anya-e0201n2:176": "Dhāraṇappayoge –",
  "anya-e0201n2:177": "Chattaggāho rañño chattaṁ dhāreti, sampatijātassa bodhisattassa devā chattaṁ dhārayiṁsu.",
  "anya-e0201n2:178_0": "Buddhassa silāghate, thometīti attho, tuyhaṁ hanute, tuṇhibhāvena vañcetīti attho,",
  "anya-e0201n2:178_1": "bhikkhunī bhikkhussa bhuñjamānassa pānīyena vā vidhūpanena vā upaṭṭhāti pāci. 816",
  "anya-e0201n2:178_2": "(visadisaṁ). Dutiyāpi hoti, rañño upaṭṭhāti, rājānaṁ upaṭṭhāti, ahaṁ bhotiṁ upaṭṭhissaṁ",
  "anya-e0201n2:178_3": "jā. 2.22.1934, ahaṁ taṁ upaṭṭhissāmi, mātāpituupaṭṭhānaṁ khu. pā. 5.6, tuyhaṁ sapate,",
  "anya-e0201n2:178_4": "sapassu me vepacitti saṁ. ni. 1.253, sapathampi te samma ahaṁ karomi jā. 2.21.407,",
  "anya-e0201n2:178_5": "tava mayi saddahanatthaṁ saccaṁ karomīti attho, rañño sataṁ dhāreti, idha kulaputto",
  "anya-e0201n2:178_6": "na kassaci kiñci dhāreti a. ni. 4.62, tassa rañño mayaṁ nāgaṁ dhārayāma. Tattha ‘rañño",
  "anya-e0201n2:178_7": "sataṁ dhāretī’ti sataṁ balidhanaṁ vā daṇḍadhanaṁ vā nidetīti nidhetīti, nidhema (keci)",
  "anya-e0201n2:178_8": "attho, ‘‘iṇaṁ katvā gaṇhātī’’ti ca vadanti. ‘Dhārayāmā’ti puna nidema nidhetīti,",
  "anya-e0201n2:178_9": "nidhema (keci), tuyhaṁ saddahati, mayhaṁ saddahati, saddahāsi siṅgālassa, surāpītassa",
  "anya-e0201n2:178_10": "brāhmaṇa jā. 1.1.113.",
  "anya-e0201n2:179_0": "Devāpi te pihayanti tādino dha. pa. 94 (tassa pihayanti), devāpi tesaṁ pihayanti,",
  "anya-e0201n2:179_1": "sambuddhānaṁ satīmataṁ dha. pa. 181, ‘pihayantī’ti punappunaṁ daṭṭhuṁ patthentīti",
  "anya-e0201n2:179_2": "attho. Dutiyāpi hoti, sace maṁ pihayasi, dhanaṁ piheti, hiraññaṁ piheti, suvaṇṇaṁ",
  "anya-e0201n2:179_3": "piheti. Tatiyāpi dissati, rūpena piheti, saddena piheti iccādi.",
  "anya-e0201n2:180_0": "Tassa kujjha mahāvīra jā. 1.4.49, mā me kujjha rathesabha jā. 2.22.1696 (kujjhi),",
  "anya-e0201n2:180_1": "yadihaṁ tassa kuppeyyaṁ, mātu kuppati, pitu kuppati, yo appaduṭṭhassa narassa dussati",
  "anya-e0201n2:180_2": "dha. pa. 125; su. ni. 667; jā. 1.5.94, duhayati disānaṁ megho, pūreti vināseti vāti",
  "anya-e0201n2:180_3": "attho, akāle vassanto hi vināseti nāma, yo mittānaṁ na dubbhati jā. 2.22.19, aduṭṭhassa",
  "anya-e0201n2:180_4": "tuvaṁ dubbhi jā. 1.16.295, mittānaṁ na dubbheyya, titthiyā issanti samaṇānaṁ, ussūyanti",
  "anya-e0201n2:180_5": "dujjanā guṇavantānaṁ, pativissakānaṁ ujjhāpesi ma. ni. 1.226 (ujjhāpesi), mā tumhe",
  "anya-e0201n2:180_6": "tassa ujjhāyittha udā. 26 (visadisaṁ), mahārājānaṁ ujjhāpetabbaṁ viravitabbaṁ vikkanditabbaṁ,",
  "anya-e0201n2:180_7": "kyāhaṁ ayyānaṁ aparajjhāmi pārā. 383 ayye vā, rañño aparajjhati rājānaṁ vā, ārādho me rājā hoti.",
  "anya-e0201n2:181_0": "Pati, āpubbassa su-dhātussa anu, patipubbassa ca gī-dhātussa yoge sampadāne catutthī.",
  "anya-e0201n2:181_1": "Tatra kho bhagavā bhikkhū āmantesi ‘‘bhikkhavo’’ti, ‘‘bhaddante’’ti te bhikkhū bhagavato",
  "anya-e0201n2:181_2": "paccassosuṁ a. ni. 1.1. Ettha ca pubbavākye āmantanakriyāya kattā bhagavā, so paravākye",
  "anya-e0201n2:181_3": "paccāsuyoge sampadānaṁ hoti, ‘paccassosu’nti bhaddanteti paṭivacanaṁ adaṁsūti attho.",
  "anya-e0201n2:181_4": "Bhikkhū buddhassa āsuṇanti, rājā bimbisāro pilindavacchattherassa ārāmikaṁ paṭissutvā",
  "anya-e0201n2:181_5": "mahāva. 270, amacco rañño bimbisārassa paṭissutvā mahāva. 270, sampaṭicchitvāti attho,",
  "anya-e0201n2:181_6": "bhikkhu janaṁ dhammaṁ sāveti , jano tassa bhikkhuno anugiṇāti paṭigiṇāti, sādhukāraṁ detīti attho.",
  "anya-e0201n2:182": "Ārocanatthayoge –",
  "anya-e0201n2:183_0": "Ārocayāmi vo bhikkhave ma. ni. 1.416, paṭivedayāmi vo bhikkhave ma. ni. 1.416, āmantayāmi",
  "anya-e0201n2:183_1": "vo bhikkhave dī. ni. 2.218 (visadisaṁ), dhammaṁ vo desessāmi ma. ni. 3.105, bhikkhūnaṁ",
  "anya-e0201n2:183_2": "dhammaṁ deseti, yathā no bhagavā byākareyya, niruttiṁ te pavakkhāmi, ahaṁ te ācikkhissāmi,",
  "anya-e0201n2:183_3": "ahaṁ te kittayissāmi, bhikkhūnaṁ etadavoca.",
  "anya-e0201n2:184": "310.Tadattheka. 277; rū. 303; nī. 554.",
  "anya-e0201n2:185": "Tassā tassā kriyāya atthoti tadattho, tadatthe sampadāne catutthī hoti.",
  "anya-e0201n2:186": "311.Sassāya catutthiyāka. 109; rū. 304; nī. 279-80.",
  "anya-e0201n2:187": "Akārantato catutthībhūtassa sassa āyo hoti vā.",
  "anya-e0201n2:188_0": "Vinayo saṁvaratthāya, saṁvaro avippaṭisāratthāya, avippaṭisāro pāmujjatthāya, pāmujjaṁ",
  "anya-e0201n2:188_1": "pītatthāya, pīti passaddhatthāya, passaddhi sukhatthāya, sukhaṁ samādhatthāya, samādhi",
  "anya-e0201n2:188_2": "yathābhūtañāṇadassanatthāya, yathābhūtañāṇadassanaṁ nibbidatthāya, nibbidā virāgatthāya,",
  "anya-e0201n2:188_3": "virāgo vimuttatthāya, vimutti vimuttiñāṇadassanatthāya, vimuttiñāṇadassanaṁ anupādāparinibbānatthāya",
  "anya-e0201n2:188_4": "pari. 366, atthāya hitāya sukhāya devamanussānaṁ ma. ni. 1.50, alaṁ kukkuccāya pārā.",
  "anya-e0201n2:188_5": "38, alaṁ sammohāya, pākāya vajati, yuddhāya gacchati, gāmaṁ piṇḍāya pāvisiṁ pāci. 902.",
  "anya-e0201n2:189_0": "Tumatthopi tadatthe saṅgayhati, alaṁ mitte sukhāpetuṁ, amittānaṁ dukhāya ca jā. 2.17.13.",
  "anya-e0201n2:189_1": "Lokānukampāya buddho loke uppajjati, alaṁ phāsuvihārāya, abhiññāya sambodhāya nibbānāya",
  "anya-e0201n2:189_2": "saṁvattati mahāva. 13.",
  "anya-e0201n2:190": "Alamatthayoge –",
  "anya-e0201n2:191_0": "Alaṁ mallo mallassa, arahati mallo mallassa, alaṁ te idha vāsena pārā. 436, alaṁ",
  "anya-e0201n2:191_1": "te hiraññasuvaṇṇena, kiṁ me ekena tiṇṇena bu. vaṁ. 2.56, kiṁ te jaṭāhi dummedha,",
  "anya-e0201n2:191_2": "kiṁ te ajinasāṭiyā dha. pa. 394.",
  "anya-e0201n2:192": "Maññanāpayoge anādare apāṇismimeva catutthī, kaṭṭhassa tuvaṁ maññe, kaliṅgarassa kaḷiṅgarassa, kaḷaṅgarassa (ka.) tuvaṁ maññe, jīvitaṁ tiṇāyapi na maññati.",
  "anya-e0201n2:193": "Anādareti kiṁ? Suvaṇṇaṁ taṁ maññe.",
  "anya-e0201n2:194": "Apāṇisminti kiṁ? Gadrabhaṁ tuvaṁ maññe.",
  "anya-e0201n2:195_0": "Gatyatthānaṁ nayanatthānañca dhātūnaṁ kammani catutthī, appo saggāya gacchati dha.",
  "anya-e0201n2:195_1": "pa. 174, yo maṁ dakāya neti jā. 1.6.97, nirayāyupakaḍḍhati dha. pa. 311, mūlāya paṭikasseyya cūḷava. 111.",
  "anya-e0201n2:196": "Āsīsanakriyāyoge –",
  "anya-e0201n2:197_0": "Āyu bhavato hotu, bhaddaṁ te hotu, bhaddamatthu te jā. 1.8.15; jā. 2.17.1, kusalaṁ",
  "anya-e0201n2:197_1": "te hotu, anāmayaṁ te hotu, sukhaṁ te hotu, atthaṁ te hotu, hitaṁ te hotu, kalyāṇaṁ",
  "anya-e0201n2:197_2": "te hotu, svāgataṁ te hotu, sotthi te hotu sotthi gabbhassa ma. ni. 2.351, maṅgalaṁ te hotu.",
  "anya-e0201n2:198": "Sammutiyoge kammatthe [chaṭṭhī], itthannāmassa bhikkhuno rūpiyachaḍḍakassa sammuti pārā. 590, pattagāhāpakassa sammutiiccādi pārā. 614.",
  "anya-e0201n2:199": "Āvikaraṇādiyoge –",
  "anya-e0201n2:200_0": "Tuyhañcassa āvi karomi, tassa me sakko pāturahosi, tassa pahiṇeyya, bhikkhūnaṁ dūtaṁ",
  "anya-e0201n2:200_1": "pāhesi, kappati bhikkhūnaṁ āyogo, vaṭṭati bhikkhūnaṁ āyogo, patthodano dvinnaṁ tiṇṇaṁ",
  "anya-e0201n2:200_2": "nappahoti, ekassa pahoti, ekassa pariyatto, upamaṁ te karissāmi ma. ni. 1.258; jā.",
  "anya-e0201n2:200_3": "2.19.24, añjaliṁ te paggaṇhāmi jā. 2.22.327, tathāgatassa phāsu hoti, āvikatā hissa",
  "anya-e0201n2:200_4": "phāsu mahāva. 134, lokassa attho, lokassa hitaṁ, maṇinā me attho pārā. 344, na mamattho",
  "anya-e0201n2:200_5": "buddhena pārā. 52, namatthu buddhānaṁ namatthu bodhiyā jā. 1.2.17, vipassissa ca",
  "anya-e0201n2:200_6": "namatthu dī. ni. 3.277, namo karohi nāgassa ma. ni. 1.249, namo te purisājañña, namo",
  "anya-e0201n2:200_7": "te purisuttama apa. thera 1.2.129. Sotthi pajānaṁ dī. ni. 1.274, suvatthi pajānaṁ iccādi.",
  "anya-e0201n2:201": "Catutthīvibhattirāsi niṭṭhito.",
  "anya-e0201n2:202": "Pañcamīvibhattirāsi",
  "anya-e0201n2:203": "Kasmiṁ atthe pañcamī?",
  "anya-e0201n2:204": "312.Pañcamyāvadhismiṁka. 295; rū. 307; nī. 607; caṁ. 2.1.81; pā. 2.3.28; 1.4.24.",
  "anya-e0201n2:205": "Avadhiyati vavatthiyati padattho etasmāti avadhi, tasmiṁ pañcamī hoti, avadhīti ca apādānaṁ vuccati.",
  "anya-e0201n2:206": "Apanetvā ito aññaṁ ādadāti gaṇhātīti apādānaṁ. Taṁ tividhaṁ niddiṭṭhavisayaṁ, uppāṭavisayaṁ, anumeyyavisayanti.",
  "anya-e0201n2:207": "Tattha yasmiṁ apādānavisayabhūto kriyāviseso sarūpato niddiṭṭho hoti, taṁ niddiṭṭhavisayaṁ. Yathā? Gāmā apenti munayo, nagarā niggato rājā.",
  "anya-e0201n2:208_0": "Yasmiṁ pana so pāṭhasesaṁ katvā ajjhāharitabbo hoti, taṁ uppāṭavisayaṁ. Yathā? Valāhakā",
  "anya-e0201n2:208_1": "vijjotate vijju, agārasmā anagāriyaṁ pabbajitoti mahāva. 30. Ettha hi ‘nikkhamitvā’ti",
  "anya-e0201n2:208_2": "padaṁ ajjhāharitabbaṁ.",
  "anya-e0201n2:209_0": "Yasmiṁ pana so niddiṭṭho ca na hoti, ajjhāharituñca na sakkā, atha kho atthato anumānavasena",
  "anya-e0201n2:209_1": "so viññeyyo hoti, taṁ anumeyyavisayaṁ. Yathā? Māthurā pāṭaliputtakehi abhirūpatarā,",
  "anya-e0201n2:209_2": "sīlameva sutā seyyo jā. 1.5.65, mayā bhiyyo na vijjati, aggohamasmi lokassa, jeṭṭhohamasmi",
  "anya-e0201n2:209_3": "lokassa, seṭṭhohamasmi lokassa iccādi ma. ni. 3.207. Kriyaṁ vinā kārakaṁ nāma na",
  "anya-e0201n2:209_4": "sijjhatītikatvā ukkaṁsanakriyā ettha anumetabbā hoti. Evaṁ kriyāpadarahitesu dūrayogādīsupi",
  "anya-e0201n2:209_5": "avinābhāvikriyānumānaṁ veditabbaṁ.",
  "anya-e0201n2:210": "Puna calā’calavasena duvidhaṁ.",
  "anya-e0201n2:211_0": "Calaṁ yathā? Puriso dhāvatā assā patati, dve meṇḍā yujjhitvā aññamaññato apasakkanti.",
  "anya-e0201n2:211_1": "Ettha ca yadi calaṁ siyā, kathaṁ avadhi nāma bhaveyya. Accutilakkhaṇo hi avadhīti?",
  "anya-e0201n2:211_2": "Vuccate-dve meṇḍā sakasakakriyāya calanti, itarītarakriyāya avadhī hontīti natthi",
  "anya-e0201n2:211_3": "ettha avadhilakkhaṇavirodhoti.",
  "anya-e0201n2:212": "Acalaṁ yathā? Gāmā apenti munayo, nagarā niggato rājā.",
  "anya-e0201n2:213_0": "Puna kāyasaṁsaggapubbakaṁ, cittasaṁsaggapubbakanti duvidhaṁ hoti, gāmā apenti munayo,",
  "anya-e0201n2:213_1": "corā bhayaṁ jāyate. Ettha ca ‘‘kiṁva dūro ito gāmo, ito sā dakkhiṇā disā dī. ni.",
  "anya-e0201n2:213_2": "3.279. Ito ekanavutikappe’’ti dī. ni. 2.4 ādīsu vadantassa cittasaṁsaggapubbakampi",
  "anya-e0201n2:213_3": "veditabbaṁ. ‘‘Na mātā puttato bhāyati, na ca putto mātito bhāyati, bhayā bhīto na",
  "anya-e0201n2:213_4": "bhāsasī’’ti jā. 2.21.138 pāḷi. Atthi te ito bhayaṁ ma. ni. 2.350, natthi te ito bhayaṁ,",
  "anya-e0201n2:213_5": "yato khemaṁ tato bhayaṁ jā. 1.9.58, corā bhāyati, corā bhīto. Chaṭṭhī ca, corassa",
  "anya-e0201n2:213_6": "bhāyati, corassa bhīto. Dutiyā ca, ‘‘kathaṁ paralokaṁ na bhāyeyya, evaṁ paralokaṁ",
  "anya-e0201n2:213_7": "na bhāyeyya, bhāyasi maṁ samaṇa su. ni. sūcilomasutta, nāhaṁ taṁ bhāyāmi su. ni.",
  "anya-e0201n2:213_8": "sūcilomasutta, bhāyitabbaṁ na bhāyati, nāhaṁ bhāyāmi bhoginaṁ jā. 2.22.835, na maṁ",
  "anya-e0201n2:213_9": "migā uttasantī’’ti jā. 2.22.307 pāḷipadāni dissanti. Tattha ‘‘bhogina’nti nāgaṁ,",
  "anya-e0201n2:213_10": "corā tasati uttasati corassa vā, sabbe tasanti daṇḍassa dha. pa. 129, pāpato ottappati",
  "anya-e0201n2:213_11": "jigucchati harāyati pāpena vā.",
  "anya-e0201n2:214_0": "Yato kiñci sippaṁ vā vijjaṁ vā dhammaṁ vā gaṇhāti, tasmiṁ akkhātari pañcamī, upajjhāyā",
  "anya-e0201n2:214_1": "adhīte, upajjhāyā sippaṁ gaṇhāti, dvāsīti buddhato gaṇhiṁ, dve sahassāni bhikkhuto.",
  "anya-e0201n2:214_2": "Caturāsītisahassāni, yeme dhammā pavattino theragā. 1027.",
  "anya-e0201n2:215": "Yato suṇāti, tasmiṁ pañcamī, chaṭṭhī ca, ito sutvā, imassa sutvā vā, yamhā dhammaṁ vijāneyya, sammāsambuddhadesitaṁ dha. pa. 392.",
  "anya-e0201n2:216": "Yato labhati, tasmiṁ pañcamī, saṅghato labhati, gaṇato labhati.",
  "anya-e0201n2:217_0": "Yato parājayati, yato pabhavati, yato jāyati, tasmiṁ pañcamī, buddhasmā parājayanti",
  "anya-e0201n2:217_1": "aññatitthiyā, pāḷiyaṁ pana parājiyoge apādānaṁ pāṭhasesavasena labbhati, tasmiṁ kho",
  "anya-e0201n2:217_2": "pana saṅgāme devā jiniṁsu, asurā parājiniṁsu. Ettha devehi parājiniṁsūti pāṭhaseso.",
  "anya-e0201n2:217_3": "‘‘Mayaṁ jitāmhā ambakāya. Himavantā pabhavanti pañca mahānadiyo a. ni. aṭṭha. 3.8.19,",
  "anya-e0201n2:217_4": "ayaṁ bhāgīrathī gaṅgā, himavantā pabhāvitā’’ti pāḷi apa. thera 1.1.255, corā bhayaṁ",
  "anya-e0201n2:217_5": "jāyate, kāmato jāyate bhayaṁ dha. pa. 215, jātaṁ saraṇato bhayaṁ jā. 1.1.36; 1.2.13;",
  "anya-e0201n2:217_6": "1.9.56, 57, 59, yaṁkiñci bhayaṁ vā veraṁ vā upaddavo vā upasaggo vā jāyati, sabbaṁ",
  "anya-e0201n2:217_7": "taṁ bālato jāyati, no paṇḍitato, kāmato jāyatī soko dha. pa. 214, ubhato sujāto putto",
  "anya-e0201n2:217_8": "dī. ni. 1.311, urasmā jāto, ure jāto vā, cīvaraṁ uppajjeyya saṅghato vā gaṇato vā",
  "anya-e0201n2:217_9": "ñātimittato vā pārā. 500 (thokaṁ visadisaṁ).",
  "anya-e0201n2:218": "Aññatthānaṁ yoge pañcamī, tato aññaṁ, tato paraṁ mahāva. 346, tato aparena samayena pārā. 195.",
  "anya-e0201n2:219": "Upasaggānaṁ yoge pana –",
  "anya-e0201n2:220": "313.Apaparīhi vajjaneka. 272; rū. 309; nī. 558, 568; caṁ. 2.1.82; pā. 1.4.88; 2.3.10.",
  "anya-e0201n2:221": "Vajjane pavattehi apa, parīhi yoge pañcamī hoti.",
  "anya-e0201n2:222_0": "Apapabbatā vassati devo, paripabbatā vassati devo, apasālāya āyanti vāṇijā, parisālāya",
  "anya-e0201n2:222_1": "āyanti vāṇijā, pabbataṁ sālaṁ vajjetvāti attho. Kaccāyane pana ‘‘uparipabbatā devo",
  "anya-e0201n2:222_2": "vassatī’’ti pāṭho porāṇapāṭho, paripabbatāti yutto. Upariyoge pana sattamīyeva dissati",
  "anya-e0201n2:222_3": "– ‘‘tasmiṁ uparipabbate ma. ni. 3.216; jā. 1.8.16, uparipāsāde dī. ni. 2.408, uparivehāse,",
  "anya-e0201n2:222_4": "uparivehāsakuṭiyā’’ti, pāci. 130 tattha pabbatassa upari uparipabbatanti attho.",
  "anya-e0201n2:223": "314.Paṭinidhipaṭidānesu patināka. 272; rū. 309; nī. 558, 568; caṁ. 2.1.83; pā. 2.3.11; 1.4.9.2.",
  "anya-e0201n2:224": "Paṭinidhi nāma paṭibimbaṭṭhapanaṁ, paṭidānaṁ nāma paṭibhaṇḍadānaṁ tesu pavattena patinā yoge pañcamī hoti.",
  "anya-e0201n2:225": "Buddhasmā pati sāriputto dhammaṁ deseti, telasmā pati ghataṁ deti.",
  "anya-e0201n2:226": "315.Rite dutiyā caka. 272; rū. 309; nī. 558, 568; caṁ. 2.1.84; pā. 2.3.29.",
  "anya-e0201n2:227": "Ritesaddena yoge pañcamī hoti dutiyā ca.",
  "anya-e0201n2:228": "Rite saddhammā, rite saddhammaṁ.",
  "anya-e0201n2:229": "316.Vināññatrehi tatiyā caka. 272; rū. 309; nī. 558, 568; caṁ. 2.1.85; pā. 2.3.32; ‘vināññatra tatiyāca’ (bahūsu).",
  "anya-e0201n2:230": "Vajjane pavattehi vinā, aññatrasaddehi yoge pañcamī, dutiyā, tatiyā ca honti.",
  "anya-e0201n2:231": "Vinā saddhammā, vinā saddhammaṁ, vinā saddhammena, aññatra saddhammā, aññatra saddhammaṁ, aññatra saddhammena.",
  "anya-e0201n2:232": "317.Puthunānāhi caka. 272; rū. 309; nī. 558, 568; caṁ. 2.1.86; pā. 2.3.32; ‘puthanānāhi ca’ (bahūsu).",
  "anya-e0201n2:233": "Vajjane pavattehi puthu, nānāsaddehi ca yoge pañcamī, tatiyā ca honti.",
  "anya-e0201n2:234_0": "Puthageva janasmā, puthageva janena, nānā saddhammā, nānā saddhammena, piyehi manāpehi",
  "anya-e0201n2:234_1": "nānābhāvo vinābhāvo dī. ni. 2.183; cūḷava. 437. ‘‘Te bhikkhū nānākulā pabbajitā’’ti",
  "anya-e0201n2:234_2": "ettha pana nānāppakārattho nānāsaddo, na vajjanattho, ettha ca vajjanattho nāma viyogattho asammissattho.",
  "anya-e0201n2:235": "Mariyādā’bhividhīsu pavattehi āsadda, yāvasaddehi yogepi pañcamī, dutiyā ca.",
  "anya-e0201n2:236": "Tattha yassa avadhino sambandhinī kriyā, taṁ bahikatvā pavattati, so mariyādo. Yathā? Āpabbatā khettaṁ tiṭṭhati āpabbataṁ vā, yāvapabbatā khettaṁ tiṭṭhati yāvapabbataṁ vā.",
  "anya-e0201n2:237_0": "Yassa sambandhinī kriyā, taṁ antokatvā byāpetvā pavattati, so abhividhi. Yathā? Ābhavaggā",
  "anya-e0201n2:237_1": "bhagavato kittisaddo abbhuggato ābhavaggaṁ vā, bhavato ābhavaggaṁ dhammato āgotrabhuṁ",
  "anya-e0201n2:237_2": "savantīti āsavā, yāvabhavaggā yāvabhavaggaṁ vā, tāvadeva yāvabrahmalokā saddo abbhuggato.",
  "anya-e0201n2:238_0": "Ārabbhe, sahatthe ca pañcamī, yatohaṁ bhagini ariyāya jātiyā jāto ma. ni. 2.351,",
  "anya-e0201n2:238_1": "yato paṭṭhāyāti attho. Yato sarāmi attānaṁ, yato pattosmi viññutaṁ jā. 2.22.307.",
  "anya-e0201n2:238_2": "Yato paṭṭhāya, yato pabhuti.",
  "anya-e0201n2:239": "Sahatthe –",
  "anya-e0201n2:240": "Saha sabbaññutaññāṇappaṭilābhā, saha parinibbānā dī. ni. 2.220, saha dassanuppādā.",
  "anya-e0201n2:241": "‘‘Uppādā vā tathāgatānaṁ anuppādā vā tathāgatāna’’nti saṁ. ni. 2.20, ettha bhāvalakkhaṇe pañcamī.",
  "anya-e0201n2:242": "‘‘Sahatthā dānaṁ deti, sahatthā paṭiggaṇhātī’’ti ettha karaṇe.",
  "anya-e0201n2:243": "‘‘Ajjatagge pāṇupetaṁ dī. ni. 1.250, tadagge kho vāseṭṭha’’iccādīsu dī. ni. 3.130, ārabbhe sattamī.",
  "anya-e0201n2:244": "‘‘Yatvādhikaraṇaṁ dī. ni. 1.213, yatonidānaṁ su. ni. 275, tatonidānaṁ’’ iccādīsu ma. ni. 1.238 vākye icchite sati hetvatthe pañcamī, samāse icchite sati atthamatte pañcamī.",
  "anya-e0201n2:245_0": "Dvinnaṁ kārakānaṁ kriyānañca majjhe pavattakāladdhānavācīhi pañcamī, luddako pakkhasmā",
  "anya-e0201n2:245_1": "migaṁ vijjhati, kosā kuñjaraṁ vijjhati. Ettha ca luddako sakiṁ migaṁ vijjhitvā pakkhabbhantaramhi",
  "anya-e0201n2:245_2": "na vijjhi, pakkhe paripuṇṇe puna vijjhati, pakkhasaddo dvinnaṁ vijjhanavārānaṁ majjhe",
  "anya-e0201n2:245_3": "kālavācī hoti, dvepi vijjhanakriyā kārakehi saheva sijjhantīti kārakānañca majjheti",
  "anya-e0201n2:245_4": "vuccati. Vuttiyaṁ pana ‘‘ajja bhutvā devadatto dvihe bhuñjissati, dvihā bhuñjissati,",
  "anya-e0201n2:245_5": "atraṭṭho’yamissāso kose lakkhaṁ vijjhati, kosā lakkhaṁ vijjhatī’’ti moga. 79 evaṁ",
  "anya-e0201n2:245_6": "sattamīvasena paripuṇṇavākyampi vuttaṁ. Pāḷiyaṁ ‘‘anāpatti chabbassā karoti pārā.",
  "anya-e0201n2:245_7": "564, atirekachabbassā karotī’’ti pārā. 564, ‘‘chabbassānī’’tipi pāṭho.",
  "anya-e0201n2:246": "Rakkhanatthānaṁ yoge –",
  "anya-e0201n2:247_0": "Yañca vatthuṁ guttaṁ icchiyate, yato ca guttaṁ icchiyate, tattha pañcamī, yavehi",
  "anya-e0201n2:247_1": "gāvo rakkhati vāreti, taṇḍulā kāke rakkhati vāreti, taṁ maṁ puññā nivāresi, pāpā",
  "anya-e0201n2:247_2": "cittaṁ nivāraye dha. pa. 116, na naṁ jāti nivāreti, duggatyā garahāya vā su. ni.",
  "anya-e0201n2:247_3": "141 (na ne). Rājato vā corato vā ārakkhaṁ gaṇhantu.",
  "anya-e0201n2:248": "Antaradhānatthayoge –",
  "anya-e0201n2:249_0": "Yassa adassanaṁ icchiyati, tasmiṁ pañcamī, upajjhāyā antaradhāyati sisso, nilīyatīti",
  "anya-e0201n2:249_1": "attho. Pāḷiyaṁ pana yassa adassanaṁ icchiyati, tasmiṁ chaṭṭhī eva- ‘‘antaradhāyissāmi",
  "anya-e0201n2:249_2": "samaṇassa gotamassa, antaradhāyissāmi samaṇassa gotamassā’’ti. ‘‘Na sakkhi me antaradhāyitu’’nti",
  "anya-e0201n2:249_3": "pāḷi, ‘antaradhāyissāmī’ti antarite acakkhuvisaye ṭhāne attānaṁ ṭhapessāmītyattho,",
  "anya-e0201n2:249_4": "nilīyissāmīti vuttaṁ hoti.",
  "anya-e0201n2:250_0": "Yasmiṁ ṭhāne antaradhāyati, tasmiṁ sattamī eva dissati, atikhippaṁ loke cakkhu antaradhāyissati",
  "anya-e0201n2:250_1": "dī. ni. 2.224 (visadisaṁ), jetavane antaradhāyitvā, brahmaloke antaradhāyitvā, maddakucchismiṁ",
  "anya-e0201n2:250_2": "antaradhāyitvā, tatthevantaradhāyī saṁ. ni. 1.1 iccādi. ‘‘Bhagavato purato antaradhāyitvā’’ti",
  "anya-e0201n2:250_3": "etthapi tosaddo sattamyatthe eva. ‘‘Sakko nimissa rañño sammukhe antarahito’’ti pāḷi.",
  "anya-e0201n2:250_4": "‘Dhajatavane antaradhāyitvā’ti jetavane aññesaṁ adassanaṁ katvā, aññesaṁ acakkhuvisayaṁ",
  "anya-e0201n2:250_5": "katvāti attho. ‘‘Andhakāro antaradhāyati, āloko antaradhāyati, saddhammo antaradhāyati,",
  "anya-e0201n2:250_6": "sāsanaṁ antaradhāyati’’ iccādīsu pana chaṭṭhī, sattamiyo yathāsambhavaṁ veditabbā.",
  "anya-e0201n2:251": "Dūratthayoge –",
  "anya-e0201n2:252_0": "Kiṁva dūro ito gāmo, kacci ārā pamādamhā su. ni. 156, atho ārā pamādamhā su. ni.",
  "anya-e0201n2:252_1": "157, gāmato avidūre, ārakā te moghapurisā imasmā dhammavinayā, ārakā tehi bhagavā,",
  "anya-e0201n2:252_2": "kilesehi ārakāti arahaṁ, ārā so āsavakkhayā dha. pa. 253. Dutiyā ca tatiyā ca chaṭṭhī",
  "anya-e0201n2:252_3": "ca, ārakā imaṁ dhammavinayaṁ iminā dhammavinayena vā, ārakā mandabuddhīnaṁ visuddhi ṭī. 1.130.",
  "anya-e0201n2:253": "Dūratthe –",
  "anya-e0201n2:254_0": "Dūratova namassanti, addasā kho bhagavantaṁ dūratova āgacchantaṁ dī. ni. 1.409, kinnu",
  "anya-e0201n2:254_1": "tiṭṭhatha ārakā, tasmā tiṭṭhāma ārakā. Dutiyā ca tatiyā ca, dūraṁ gāmaṁ āgato, dūrena",
  "anya-e0201n2:254_2": "gāmena āgato , dūrā gāmā āgato iccevattho, dūraṁ gāmena vā.",
  "anya-e0201n2:255": "Antikatthayoge –",
  "anya-e0201n2:256": "Antikaṁ gāmā, āsannaṁ gāmā, samīpaṁ gāmā. Dutiyā ca tatiyā ca chaṭṭhī ca, antikaṁ gāmaṁ, antikaṁ gāmena, antikaṁ gāmassa.",
  "anya-e0201n2:257": "Kāladdhānaṁ parimāṇavacane –",
  "anya-e0201n2:258_0": "Ito mathurāya catūsu yojanesu saṅkassaṁ, rājagahato pañcacattālīsayojane sāvatthi,",
  "anya-e0201n2:258_1": "ito ekanavutikappe dī. ni. 2.4, ito ekatiṁse kappe dī. ni. 2.4, ito sattame divase,",
  "anya-e0201n2:258_2": "ito tiṇṇaṁ māsānaṁ accayena parinibbāyissāmi dī. ni. 2.168; udā. 51 iccādi.",
  "anya-e0201n2:259": "Pamāṇatthe –",
  "anya-e0201n2:260_0": "Āyāmato ca vitthārato ca yojanaṁ, parikkhepato navayojanasataparimāṇo majjhimadeso",
  "anya-e0201n2:260_1": "parikkhepena vā, dīghaso navavidatthiyo pāci. 548, yojanaṁ āyāmena yojanaṁ vitthārena",
  "anya-e0201n2:260_2": "yojanaṁ ubbedhena sāsaparāsi saṁ. ni. 2.129 iccādi.",
  "anya-e0201n2:261_0": "Tvālopepi pañcamī. Ettha ca tvālopo nāma paripuṇṇavākye laddhabbassa tvāntapadassa",
  "anya-e0201n2:261_1": "aparipuṇṇavākye natthi bhāvo, yañca padaṁ tvāntapade sati kammaṁ vā hoti adhikaraṇaṁ",
  "anya-e0201n2:261_2": "vā. Taṁ tvāntapade asati padantare avadhi hoti, tasmiṁ pañcamī, pāsādā vā pāsādaṁ",
  "anya-e0201n2:261_3": "saṅkameyya saṁ. ni. 1.132, hatthikkhandhā vā hatthikkhandhaṁ saṅkameyya saṁ. ni.",
  "anya-e0201n2:261_4": "1.132 iccādi. Ettha ca paṭhamaṁ ekaṁ pāsādaṁ abhirūhitvā puna aññaṁ pāsādaṁ saṅkameyyāti",
  "anya-e0201n2:261_5": "vā paṭhamaṁ ekasmiṁ pāsāde nisīditvā puna aññaṁ pāsādaṁ saṅkameyyāti vā evaṁ paripuṇṇavākyaṁ",
  "anya-e0201n2:261_6": "veditabbaṁ. ‘‘Andhakārā vā andhakāraṁ gaccheyya, tamā vā tamaṁ gaccheyyā’’ti saṁ.",
  "anya-e0201n2:261_7": "ni. 1.132 pāḷi. Tathā raṭṭhā raṭṭhaṁ vicarati, gāmā gāmaṁ vicarati, vanā vanaṁ vicarati,",
  "anya-e0201n2:261_8": "vihārato vihāraṁ gacchati, pariveṇato pariveṇaṁ gacchati, bhavato bhavaṁ gacchati,",
  "anya-e0201n2:261_9": "kulato kulaṁ gacchati iccādi. Tathā vinayā vinayaṁ pucchati, abhidhammā abhidhammaṁ",
  "anya-e0201n2:261_10": "pucchati, vinayā vinayaṁ katheti, abhidhammā abhidhammaṁ katheti. Etthapi paṭhamaṁ",
  "anya-e0201n2:261_11": "ekaṁ vinayavacanaṁ pucchitvā vā ekasmiṁ vinayavacane ṭhatvā vā puna aññaṁ vinayavacanaṁ",
  "anya-e0201n2:261_12": "pucchatīti paripuṇṇavākyaṁ veditabbaṁ. Vuttiyaṁ pana ‘‘pāsādaṁ āruyha pekkhati, pāsādā",
  "anya-e0201n2:261_13": "pekkhati, āsane pavisitvā pekkhati, āsanā pekkhatī’’ti vuttaṁ.",
  "anya-e0201n2:262_0": "Disatthayoge disatthe ca pañcamī, ito sā purimā disā dī. ni. 3.278, ito sā dakkhiṇā",
  "anya-e0201n2:262_1": "disā dī. ni. 3.278, avīcito upari, uddhaṁ pādatalā, adho kesamatthakā dī. ni. 2.377; ma. ni. 1.110.",
  "anya-e0201n2:263": "Disatthe –",
  "anya-e0201n2:264_0": "Purimato gāmassa, dakkhiṇato gāmassa, uparito pabbatassa, heṭṭhato pāsādassa, puratthimato,",
  "anya-e0201n2:264_1": "dakkhiṇato, yato khemaṁ, tato bhayaṁ jā. 1.9.58, yato yato sammasati, khandhānaṁ",
  "anya-e0201n2:264_2": "udayabbayaṁ dha. pa. 374 iccādi.",
  "anya-e0201n2:265": "Pubbādiyogepi pañcamī, pubbeva me sambodhā a. ni. 3.104, ito pubbe, tato pubbe, ito parā paccantimā janapadā mahāva. 259, tato pure, tato pacchā, tato uttari pārā. 499 iccādi.",
  "anya-e0201n2:266_0": "Vibhattatthe ca pañcamī chaṭṭhī ca. Vibhatti nāma pageva visuṁbhūtassa atthassa kenaci",
  "anya-e0201n2:266_1": "adhikena vā hīnena vā bhāgena tadaññato puthakkaraṇaṁ, māthurā pāṭaliputtakehi abhirūpatarā,",
  "anya-e0201n2:266_2": "yato paṇītataro vā visiṭṭhataro vā natthi, attadanto tato varaṁ dha. pa. 322, channavutīnaṁ",
  "anya-e0201n2:266_3": "pāsaṇḍānaṁ pavaraṁ yadidaṁ sugatavinayo , sadevakassa lokassa, satthā loke anuttaro,",
  "anya-e0201n2:266_4": "aggohamasmi lokassa ma. ni. 3.207, jeṭṭhohamasmi lokassa ma. ni. 3.207, seṭṭhohamasmi",
  "anya-e0201n2:266_5": "lokassa ma. ni. 3.207, paññavantā nāma sāriputtato hīnā sāriputtassa vā, tato adhikaṁ",
  "anya-e0201n2:266_6": "vā ūnaṁ vā na vaṭṭati iccādi.",
  "anya-e0201n2:267": "Viramaṇatthayoge –",
  "anya-e0201n2:268": "Āratī viratī pāpā khu. pā. 5.8, pāṇātipātā veramaṇi khu. pā. 2.1 iccādi.",
  "anya-e0201n2:269": "Suddhatthayoge –",
  "anya-e0201n2:270": "Lobhanīyehi dhammehi suddho iccādi.",
  "anya-e0201n2:271_0": "Mocanatthayoge pañcamī tatiyā ca, so parimuccati jātiyā jarāya maraṇena sokehi paridevehi",
  "anya-e0201n2:271_1": "dukkhehi domanassehi upāyāsehi, parimutto so dukkhasmāti vadāmi saṁ. ni. 3.29, mokkhanti",
  "anya-e0201n2:271_2": "mārabandhanā dha. pa. 37, na te muccanti maccunā iccādi, sabbattha avadhiattho veditabbo.",
  "anya-e0201n2:272": "Hetvatthe –",
  "anya-e0201n2:273_0": "Kasmā hetunā, kena hetunā, kasmā nu tumhaṁ kule daharā na miyyare jā. 1.10.92 (mīyare),",
  "anya-e0201n2:273_1": "tasmātiha bhikkhave saṁ. ni. 2.157. Dutiyā tatiyā chaṭṭhī ca, kiṁkāraṇaṁ jā. aṭṭha.",
  "anya-e0201n2:273_2": "6.22.umaṅgajātakavaṇṇanā, yatvādhikaraṇaṁ dī. ni. 1.213, yatonidānaṁ su. ni. 275,",
  "anya-e0201n2:273_3": "tatonidānaṁ ma. ni. 1.238, kena kāraṇena jā. aṭṭha. 4.20.mātaṅgajātakavaṇṇanā, taṁ",
  "anya-e0201n2:273_4": "kissahetu ma. ni. 1.2, kissa tumhe kilamatha iccādi.",
  "anya-e0201n2:274": "Vivecanatthayoge –",
  "anya-e0201n2:275": "Vivicceva kāmehi vivicca akusalehi dhammehi dī. ni. 1.226, vivitto pāpakā dhammā.",
  "anya-e0201n2:276": "Bandhanatthayoge –",
  "anya-e0201n2:277": "318.Pañcamīṇe vāka. 296; rū. 314; nī. 608; caṁ. 2.1.69; pā. 2.3.24.",
  "anya-e0201n2:278": "Iṇabhūte hetumhi pañcamī hoti vā.",
  "anya-e0201n2:279": "Satasmā bandho naro satena vā.",
  "anya-e0201n2:280": "319.Guṇecaṁ. 2.1.70; pā. 2.3.25.",
  "anya-e0201n2:281": "Ajjhattabhūto hetu guṇo nāma, aguṇopi idha guṇotveva vuccati, tasmiṁ pañcamī hoti vā.",
  "anya-e0201n2:282_0": "Jaḷattā bandho naro jaḷattena vā, attano bālattāyeva bandhoti attho, paññāya bandhanā",
  "anya-e0201n2:282_1": "mutto, vācāya marati, vācāya muccati, vācāya piyo hoti, vācāya desso, issariyā janaṁ",
  "anya-e0201n2:282_2": "rakkhati rājā issariyena vā, sīlato naṁ pasaṁsanti a. ni. 4.6 sīlena vā, hutvā abhāvato",
  "anya-e0201n2:282_3": "aniccā, udayabbayapīḷanato dukkhā, avijjānirodhā saṅkhāranirodho udā. 2, saṅkhāranirodhā",
  "anya-e0201n2:282_4": "viññāṇanirodho udā. 2, catunnaṁ ariyasaccānaṁ anaññā appaṭivedhā dīghamaddhānaṁ saṁsaranti",
  "anya-e0201n2:282_5": "dī. ni. 2.186 (visadisaṁ) iccādi.",
  "anya-e0201n2:283": "Pañhā, kathanesupi pañcamī, kuto bhavaṁ, ahaṁ pāṭaliputtato iccādi.",
  "anya-e0201n2:284_0": "Thokatthepi asatvavacane pañcamī, satvaṁ vuccati dabbaṁ, thokā muccati thokena vā,",
  "anya-e0201n2:284_1": "muccanamattaṁ hotīti vuttaṁ hoti ‘‘nadiṁ taranto manaṁ vuḷho’’ti mahāva. 148 ettha",
  "anya-e0201n2:284_2": "viya. Appamattakā muccati appamattakena vā, kicchā muccati kicchena vā, kicchā laddho",
  "anya-e0201n2:284_3": "piyo putto jā. 2.22.353, kicchā muttā’mha dukkhasmā, yāma dāni mahosadha jā. 2.22.700.",
  "anya-e0201n2:285": "Asatvavacaneti kiṁ? Paccati munino bhattaṁ, thokaṁ thokaṁ ghare ghareti theragā. 248 (kule kule).",
  "anya-e0201n2:286": "‘‘Anupubbena medhāvī, thokaṁ thokaṁ khaṇe khaṇe dha. pa. 239’’ iccādīsu kriyāvisesane dutiyā.",
  "anya-e0201n2:287_0": "Akattaripi pañcamī, tassa kammassa katattā upacitattā ussannattā vipulattā tathāgato",
  "anya-e0201n2:287_1": "suppatiṭṭhitapādo hoti dī. ni. 3.201. Ettha ca ‘akattarī’ti akārake ñāpakahetumhīti",
  "anya-e0201n2:287_2": "vadanti. Ñāse pana ‘‘akattarīti hetvatthe saṅgaṇhāti. Yattha hi kattubuddhi sañjāyate,",
  "anya-e0201n2:287_3": "sova kattā na hotīti vattuṁ sakkā’’ti vuttaṁ. Etena kattusadiso janakahetu akattā",
  "anya-e0201n2:287_4": "nāmāti dīpeti, kammassa katattāiccādi ca janakahetu evāti.",
  "anya-e0201n2:288": "Bhiyyatthayoge –",
  "anya-e0201n2:289_0": "Yodha sītañca uṇhañca, tiṇā bhiyyo na maññati dī. ni. 3.253, sukhā bhiyyo somanassaṁ",
  "anya-e0201n2:289_1": "dī. ni. 2.287, khantyā bhiyyo na vijjati saṁ. ni. 1.250, mayā bhiyyo na vijjati,",
  "anya-e0201n2:289_2": "sotukāmāttha tumhe bhikkhave bhiyyosomattāya pubbenivāsakathaṁ, attamano tvaṁ hohi",
  "anya-e0201n2:289_3": "paraṁ viya mattāya, ahampi attamano homi paraṁ viya mattāya.",
  "anya-e0201n2:290": "Pañcamīvibhattirāsi niṭṭhito.",
  "anya-e0201n2:291": "Chaṭṭhīvibhattirāsi",
  "anya-e0201n2:292": "Kasmiṁ atthe chaṭṭhī?",
  "anya-e0201n2:293": "320.Chaṭṭhī sambandheka. 301; rū. 315; nī. 609; caṁ. 2.1.95; pā. 2.3.50.",
  "anya-e0201n2:294": "Dvinnaṁ sambandhīnaṁ kenaci pakārena āyattabhāvo sambandho nāma, sambandhe jotetabbe visesanasambandhimhi chaṭṭhī hoti.",
  "anya-e0201n2:295_0": "Tattha kriyākārakasañjāto assedambhāvahetuko sambandho nāmāti vuttaṁ. Tattha dve",
  "anya-e0201n2:295_1": "sambandhino aññamaññaṁ taṁtaṁkriyaṁ karonti, taṁ disvā ‘‘ime aññamaññasambandhino’’ti",
  "anya-e0201n2:295_2": "jānantassa dvinnaṁ kārakānaṁ dvinnaṁ kriyānañca saṁyogaṁ nissāya sambandhopi vidito",
  "anya-e0201n2:295_3": "hoti, evaṁ sambandho kriyākārakasañjāto, ‘imassa aya’nti evaṁ pavattabuddhiyā hetubhūtattā",
  "anya-e0201n2:295_4": "assedambhāvahetuko ca.",
  "anya-e0201n2:296": "Tattha sambandho tividho sāmisambandho, nānāttasambandho, kriyākārakasambandhoti.",
  "anya-e0201n2:297": "Tattha ‘sāmī’ti yassa kassaci visesanasambandhino nāmaṁ, tasmā visesyapadatthassa taṁtaṁvisesanabhāvena sambandho sāmisambandho nāma.",
  "anya-e0201n2:298": "So visesyapadatthabhedena anekavidho.",
  "anya-e0201n2:299": "Tattha tassa mātā, tassa pitāiccādi janakasambandho nāma.",
  "anya-e0201n2:300": "Tassā putto, tassā dhītā iccādi jaññasambandho nāma.",
  "anya-e0201n2:301": "Tassa bhātā, tassa bhaginī iccādi kulasambandho nāma.",
  "anya-e0201n2:302": "Sakko devānamindo saṁ. ni. 1.248 iccādi sāmisambandho nāma.",
  "anya-e0201n2:303": "Pahūtaṁ me dhanaṁ sakka jā. 1.15.72, bhikkhussa pattacīvaraṁ iccādi saṁsambandho nāma.",
  "anya-e0201n2:304": "Ambavanassa avidūre, nibbānasseva santike dha. pa. 32 iccādi samīpasambandho nāma.",
  "anya-e0201n2:305": "Suvaṇṇassa rāsi, bhikkhūnaṁ samūho iccādi samūhasambandho nāma.",
  "anya-e0201n2:306": "Manussasseva te sīsaṁ jā. 1.4.81, rukkhassa sākhā iccādi avayavasambandho nāma.",
  "anya-e0201n2:307": "Suvaṇṇassa bhājanaṁ, alābussa kaṭāhaṁ, bhaṭṭhadhaññānaṁ sattu iccādi vikārasambandho nāma.",
  "anya-e0201n2:308": "Yavassa aṅkuro, meghassa saddo, pupphānaṁ gandho, phalānaṁ raso, aggissa dhūmo iccādi kāriyasambandho nāma.",
  "anya-e0201n2:309": "Khandhānaṁ jāti, khandhānaṁ jarā, khandhānaṁ bhedo saṁ. ni. 2.1 iccādi avatthāsambandho nāma.",
  "anya-e0201n2:310": "Suvaṇṇassa vaṇṇo, vaṇṇo na khīyyetha tathāgatassa dī. ni. aṭṭha. 1.304, buddhassa kittisaddo, sippikānaṁ sataṁ natthi jā. 1.1.113, tilānaṁ muṭṭhi iccādi guṇasambandho nāma.",
  "anya-e0201n2:311": "Pādassa ukkhipanaṁ, hatthassa samiñjanaṁ, dhātūnaṁ gamanaṁ ṭhānaṁ iccādi kriyāsambandho nāma.",
  "anya-e0201n2:312_0": "Cātumahārājikānaṁ ṭhānaṁ iccādi ṭhānasambandho nāma. Evamādinā nayena sāmisambandho",
  "anya-e0201n2:312_1": "anekasahassappabhedo, so ca kriyāsambandhābhāvā kārako nāma na hoti. Yadi evaṁ ‘‘pādassa",
  "anya-e0201n2:312_2": "ukkhipanaṁ’’ iccādi kriyāsambandho nāmāti idaṁ na yujjatīti? Vuccate – kriyāsambandhābhāvāti",
  "anya-e0201n2:312_3": "idaṁ sādhakabhāvena sambandhābhāvaṁ sandhāya vuttaṁ, siddhāya pana kriyāya sambandhaṁ",
  "anya-e0201n2:312_4": "sandhāya kriyāsambandho nāma vuttoti.",
  "anya-e0201n2:313_0": "Nānāttasambandhe pana nānāatthesu chaṭṭhī hoti. Tattha ṇī, āvīpaccayānaṁ kamme niccaṁ",
  "anya-e0201n2:313_1": "chaṭṭhī, jhānassa lābhī, cīvarassa lābhī, dhanassa lābhī, ādīnavassa dassāvī, atthi",
  "anya-e0201n2:313_2": "rūpānaṁ dassāvī, atthi samavisamassa dassāvī, atthi tārakarūpānaṁ dassāvī, atthi",
  "anya-e0201n2:313_3": "candimasūriyānaṁ dassāvī.",
  "anya-e0201n2:314": "Tu, aka, ana, ṇapaccayānaṁ yoge kvaci kammatthe chaṭṭhī.",
  "anya-e0201n2:315": "Tupaccaye tāva –",
  "anya-e0201n2:316": "Tassa bhavanti vattāro ma. ni. 2.173, sahasā kammassa kattāro, amatassa dātā ma. ni. 1.203, bhinnānaṁ sandhātā dī. ni. 1.9, 164, sahitānaṁ vā anuppadātā dī. ni. 1.9, 164 iccādi.",
  "anya-e0201n2:317_0": "Kvacīti kiṁ? Gambhīrañca kathaṁ kattā a. ni. 7.37, gādhaṁ kattā novasitā a. ni. 4.107,",
  "anya-e0201n2:317_1": "kālena dhammīkathaṁ bhāsitā, sarasi tvaṁ evarūpaṁ vācaṁ bhāsitā, paresaṁ puññaṁ anumodetā,",
  "anya-e0201n2:317_2": "bujjhitā saccāni mahāni. 192 iccādi.",
  "anya-e0201n2:318": "Akapaccaye –",
  "anya-e0201n2:319": "Kammassa kārako natthi, vipākassa ca vedako visuddhi 2.689, avisaṁvādako lokassa dī. ni. 1.9 iccādi.",
  "anya-e0201n2:320": "Kvacīti kiṁ? Mahatiṁ mahiṁ anusāsako, janaṁ aheṭhako, kaṭaṁ kārako, pasavo ghātako iccādi.",
  "anya-e0201n2:321": "Anapaccaye –",
  "anya-e0201n2:322": "Pāpassa akaraṇaṁ sukhaṁ dha. pa. 61, bhārassa ukkhipanaṁ, hatthassa gahaṇaṁ, hatthassa parāmasanaṁ, aññatarassa aṅgassa parāmasanaṁ pārā. 270 iccādi.",
  "anya-e0201n2:323": "Kvacīti kiṁ? Bhagavantaṁ dassanāya udā. 23 iccādi.",
  "anya-e0201n2:324": "Ṇapaccaye –",
  "anya-e0201n2:325": "Acchariyo arajakena vatthānaṁ rāgo, agopālakena gāvīnaṁ doho, appapuññena lābhānaṁ lābho, hatthassa gāho, pattassa paṭiggāho iccādi.",
  "anya-e0201n2:326": "Tvāpaccayepi kvaci kammani chaṭṭhī, alajjīnaṁ nissāya, āyasmato nissāya vacchāmi, catunnaṁ mahābhūtānaṁ upādāya pasādo dha. sa. 596-599 (upādāya) iccādi.",
  "anya-e0201n2:327": "Kattari ta, tavantu, tāvī, māna’ntānaṁ yoge pana kammani dutiyā eva, sukhakāmo vihāraṁ kato, gāmaṁ gato, odanaṁ bhuttavā bhuttāvī, kammaṁ kurumāno, kammaṁ karonto iccādi.",
  "anya-e0201n2:328": "Kvaci chaṭṭhīpi dissati, dhammassa gutto medhāvī dha. pa. 257 iccādi.",
  "anya-e0201n2:329_0": "Sara, isu, cinta, isa, dayadhātūnaṁ kammani chaṭṭhī vā, mātussa sarati, mātaraṁ sarati,",
  "anya-e0201n2:329_1": "pitussa sarati, pitaraṁ sarati, na rajjassa sarissasi jā. 2.22.1721, na tesaṁ koci",
  "anya-e0201n2:329_2": "sarati, sattānaṁ kammapaccayā khu. pā. 7.2, āpattipariyantaṁ nassarati, rattipariyantaṁ",
  "anya-e0201n2:329_3": "nassarati cūḷava. 157, puttassa icchati puttaṁ vā, mātussa cinteti mātaraṁ vā, therassa",
  "anya-e0201n2:329_4": "ajjhesati theraṁ vā, telassa dayati telaṁ vā, rakkhatīti attho.",
  "anya-e0201n2:330": "Karadhātussa abhisaṅkharaṇatthavācino kamme chaṭṭhī, udakassa paṭikurute udakaṁ vā, kaṇḍassa paṭikurute kaṇḍaṁ vā iccādi.",
  "anya-e0201n2:331_0": "Tapaccaye pūjanatthādidhātūnaṁ kattari chaṭṭhī vā, rañño sammato raññā vā, gāmassa",
  "anya-e0201n2:331_1": "pūjito gāmena vā, rañño sakkato raññā vā, rañño apacito raññā vā, rañño mānito dī.",
  "anya-e0201n2:331_2": "ni. 1.303 raññā vā, tathā suppaṭividdhā buddhānaṁ dhammadhātu, amataṁ tesaṁ paribhuttaṁ,",
  "anya-e0201n2:331_3": "yesaṁ kāyagatāsati paribhuttā a. ni. 1.603, amataṁ tesaṁ viraddhaṁ, yesaṁ kāyagatāsati",
  "anya-e0201n2:331_4": "viraddhā a. ni. 1.603.",
  "anya-e0201n2:332": "Tipaccayepi kvaci kattari chaṭṭhī vā, sobhaṇā kaccāyanassa pakati kaccāyanena vā, sobhaṇā buddhaghosassa pakati buddhaghosena vā iccādi.",
  "anya-e0201n2:333_0": "Pūjanatthānaṁ pūraṇatthānañca karaṇe chaṭṭhī, pupphassa buddhaṁ pūjeti pupphena vā,",
  "anya-e0201n2:333_1": "ghatassa aggiṁ juhoti ghatena vā, pattaṁ udakassa pūretvā, pūraṁ nānāppakārassa asucino",
  "anya-e0201n2:333_2": "dī. ni. 2.377, bālo pūrati pāpassa dha. pa. 121, dhīro pūrati puññassa dha. pa. 121",
  "anya-e0201n2:333_3": "pūrati dhaññānaṁ vā muggānaṁ vā māsānaṁ vā iccādi. Tatiyā vā, khemā nāma pokkharaṇī,",
  "anya-e0201n2:333_4": "puṇṇā haṁsehi tiṭṭhati.",
  "anya-e0201n2:334_0": "Tabba, rujādiyoge pana sampadāne catutthī eva, yakkhasenāpatīnaṁ ujjhāpetabbaṁ vikkanditabbaṁ",
  "anya-e0201n2:334_1": "viravitabbaṁ dī. ni. 3.283 (visadisaṁ), devadattassa rujjati, rajakassa vatthaṁ dadāti iccādi.",
  "anya-e0201n2:335_0": "Bhayatthādīnaṁ apādāne bahulaṁ chaṭṭhī, kiṁ nu kho ahaṁ tassa sukhassa bhāyāmi, sabbe",
  "anya-e0201n2:335_1": "tasanti daṇḍassa, sabbe bhāyanti maccuno dha. pa. 129, bhīto catunnaṁ āsīvisānaṁ",
  "anya-e0201n2:335_2": "saṁ. ni. 4.238, mā bhikkhave puññānaṁ bhāyittha udā. 22, saṅkhātuṁ nopi sakkomi,",
  "anya-e0201n2:335_3": "musāvādassa ottapaṁ saṁ. ni. 1.184 iccādi. Tattha ‘ottapa’nti ottappanto. Tathā aggohamasmi",
  "anya-e0201n2:335_4": "lokassa, jeṭṭhohamasmi lokassa ma. ni. 3.207 iccādi ca.",
  "anya-e0201n2:336_0": "Kusala, kovida, pasādatthānaṁ ādhāre chaṭṭhī, kusalā naccagītassa jā. 2.22.94, kusalo",
  "anya-e0201n2:336_1": "tvaṁ rathassa aṅgapaccaṅgānaṁ ma. ni. 2.87, amacce tāta jānāhi, dhīre atthassa kovide",
  "anya-e0201n2:336_2": "jā. 1.17.13, narā dhammassa kovidā jā. 1.1.37, maggāmaggassa kovidā, ‘‘keci iddhīsu",
  "anya-e0201n2:336_3": "kovidā’’tipi atthi, santi yakkhā buddhassa pasannā dī. ni. 3.276 (visadisaṁ), dhammassa",
  "anya-e0201n2:336_4": "pasannā, saṅghassa pasannā, buddhe pasannā, dhamme pasannā, saṅghe pasannā vā. Tathā",
  "anya-e0201n2:336_5": "cetopariyañāṇassa, vasī homi mahāmuni. Jhānassa vasimhi iccādi.",
  "anya-e0201n2:337": "321.Chaṭṭhī hetvatthehirū. 163 piṭṭhe; nī. 650; caṁ. 2.1.71; pā. 2.3.26.",
  "anya-e0201n2:338": "Hetvatthehi yoge hetumhi chaṭṭhī hoti.",
  "anya-e0201n2:339": "Taṁ kissa hetu ma. ni. 1.2; caṁ. 2.1.96; pā. 2.3.72, aṅgavarassa hetu, udarassa hetu, udarassa kāraṇā pārā. 228 iccādi.",
  "anya-e0201n2:340": "322.Tulyatthena vā tatiyānī. 638.",
  "anya-e0201n2:341": "Tulyatthena yoge chaṭṭhī hoti tatiyā vā.",
  "anya-e0201n2:342": "Tulyo pitu pitarā vā, sadiso pitu pitarā vā. Iti nānāttasambandho.",
  "anya-e0201n2:343_0": "Kriyākārakasambandho nāma kārakānaṁ kriyāya saha sādhaka, sādhyabhāvena aññamaññāpekkhatā",
  "anya-e0201n2:343_1": "avinābhāvitā vuccati, na hi kriyaṁ vinā kārakaṁ nāma sijjhati, na ca kārakaṁ vinā",
  "anya-e0201n2:343_2": "kriyā nāma sijjhatīti, sā pana chaṭṭhīvisayo na hotīti.",
  "anya-e0201n2:344": "Chaṭṭhīvibhattirāsi niṭṭhito.",
  "anya-e0201n2:345": "Sattamīvibhattirāsi",
  "anya-e0201n2:346": "Kasmiṁ atthe sattamī?",
  "anya-e0201n2:347": "323.Sattamyādhāreka. 302; rū. 313; nī. 630; caṁ. 2.1.88; pā. 1.3.45.",
  "anya-e0201n2:348": "Ādhāro, okāso, adhikaraṇanti atthato ekaṁ, ādhāratthe sattamī hoti. Kattukammaṭṭhaṁ kriyaṁ bhuso dhāretīti ādhāro.",
  "anya-e0201n2:349": "Kaṭe nisīdati puriso, thāliyaṁ odanaṁ pacati. Tattha kaṭo kattubhūte purise ṭhitaṁ nisīdanakriyaṁ dhāreti, thālī kammabhūte taṇḍule ṭhitaṁ pacanakriyaṁ dhāreti.",
  "anya-e0201n2:350": "So catubbidho byāpikādhāro, opasilesikādhāro, sāmīpikādhāro, vesayikādhāroti.",
  "anya-e0201n2:351_0": "Tattha yasmiṁ ādheyyavatthu sakale vā ekadese vā byāpetvā tiṭṭhati, so byāpiko. Yathā?",
  "anya-e0201n2:351_1": "Tilesu telaṁ tiṭṭhati, ucchūsu raso tiṭṭhati, jalesu khīraṁ tiṭṭhati, dadhimhi sappi tiṭṭhatīti.",
  "anya-e0201n2:352_0": "Yasmiṁ ādheyyavatthu allīyitvā vā tiṭṭhati, adhiṭṭhitamattaṁ hutvā vā tiṭṭhati, so",
  "anya-e0201n2:352_1": "opasilesiko. Yathā? Ukkhaliyaṁ ācāmo tiṭṭhati, ghaṭesu udakaṁ tiṭṭhati, āsane nisīdati",
  "anya-e0201n2:352_2": "bhikkhu, pariyaṅke rājā seti.",
  "anya-e0201n2:353_0": "Yo pana attho ādheyyassa avatthubhūtopi tadāyattavuttidīpanatthaṁ ādhārabhāvena vohariyati,",
  "anya-e0201n2:353_1": "so sāmīpiko nāma. Yathā? Gaṅgāyaṁ ghoso tiṭṭhati, sāvatthiyaṁ viharati bhagavāti a. ni. 1.1.",
  "anya-e0201n2:354_0": "Yo ca attho attanā vinā ādheyyassa aññatthattaṁ kriyaṁ sampādetuṁ asakkuṇeyyattā",
  "anya-e0201n2:354_1": "ādhārabhāvena vohariyati, yo ca ādheyyassa anaññābhimukhabhāvadīpanatthaṁ ādhārabhāvena",
  "anya-e0201n2:354_2": "vohariyati, so vesayiko nāma. Yathā? Ākāse sakuṇā pakkhanti, bhūmīsu manussā caranti",
  "anya-e0201n2:354_3": ", udake macchā caranti, bhagavantaṁ pādesu vandati, pādesu patitvā rodati, pāpasmiṁ",
  "anya-e0201n2:354_4": "ramatī mano dha. pa. 116, pasanno buddhasāsaneti dha. pa. 368.",
  "anya-e0201n2:355": "324.Nimitteka. 310; rū. 324; nī. 641; caṁ. 2.1.89; pā. 2.3.36.",
  "anya-e0201n2:356": "Niminanti sañjānanti etenāti nimittaṁ, nemittakasahabhāvino saññāṇakāraṇassetaṁ nāmaṁ, tasmiṁ nimitte sattamī hoti.",
  "anya-e0201n2:357": "Dīpi cammesu haññate, kuñjaro dantesu haññate, musāvāde pācittiyaṁ pāci. 2, omasavāde pācittiyaṁ pāci. 14 iccādi.",
  "anya-e0201n2:358": "325.Yambhāvo bhāvalakkhaṇaṁka. 313; rū. 327; nī. 644; caṁ. 2.1.90; pā. 2.3.37; ‘yabbhā vo’ (bahūsu).",
  "anya-e0201n2:359_0": "Yādiso bhāvo yambhāvo, lakkhiyati etenāti lakkhaṇaṁ, bhāvantarassa lakkhaṇaṁ bhāvalakkhaṇaṁ,",
  "anya-e0201n2:359_1": "yambhāvo bhāvantarassa lakkhaṇaṁ hoti, tasmiṁ bhāve gamyamāne sattamī hoti, chaṭṭhīpi dissati.",
  "anya-e0201n2:360": "Acirapakkantassa sāriputtassa brāhmaṇo kālamakāsi ma. ni. 2.452 (visadisaṁ), appamattassa te viharato itthāgāropi te appamatto viharissati saṁ. ni. 1.129 (visadisaṁ) iccādi.",
  "anya-e0201n2:361_0": "Imasmiṁ sati idaṁ hoti, imasmiṁ asati idaṁ na hoti saṁ. ni. 2.21, acirapakkante bhagavati",
  "anya-e0201n2:361_1": "brāhmaṇo kālamakāsi, sabbe maggā vivajjanti, gacchante lokanāyake ma. ni. aṭṭha.",
  "anya-e0201n2:361_2": "2.22. Gāvīsu duyhamānāsu gato, gāvīsu duddhāsu āgato iccādi.",
  "anya-e0201n2:362": "Kvaci paṭhamāpi bahulaṁ dissati, gacchanto so bhāradvājo, addasā accutaṁ isiṁ jā. 2.22.2007 (addassa). Yāyamāno mahārājā, addā sīdantare nage jā. 2.22.566 iccādi.",
  "anya-e0201n2:363": "Pubbaṇhasamaye gato, sāyanhasamaye āgato iccādi vesayikādhāro eva.",
  "anya-e0201n2:364": "Tathā akāle vassatī tassa, kāle tassa na vassati jā. 1.2.88; 1.8.48. Ito satasahassamhi, kappe uppajji nāyako apa. thera 2.54.28 iccādi.",
  "anya-e0201n2:365": "326.Chaṭṭhī cānādareka. 305; rū. 323; nī. 633; caṁ. 2.1.91; pā. 2.3.38.",
  "anya-e0201n2:366": "‘Anādaro’ti dvinnaṁ lakkhaṇa, lakkhitabbakriyānaṁ ekappahārena pavattiyā adhivacanaṁ, anādarabhūte bhāvalakkhaṇe gamyamāne sattamī chaṭṭhī ca hoti.",
  "anya-e0201n2:367_0": "Maccu gacchati ādāya, pekkhamāne mahājane. Ākoṭayanto so neti, sivirājassa pekkhato",
  "anya-e0201n2:367_1": "jā. 2.22.2122 (teneti). Akāmakānaṁ mātāpitūnaṁ rudantānaṁ pabbaji, anagāriyupetassa,",
  "anya-e0201n2:367_2": "vippamuttassa te sato. Samaṇassa na taṁ sādhu, yadaññamanusocati jā. 1.7.107 (yaṁ petamanusocasi).",
  "anya-e0201n2:368": "327.Yato niddhāraṇaṁka. 304; rū. 322; nī. 632; caṁ. 2.1.92; pā. 2.3.41.",
  "anya-e0201n2:369": "Jāti, guṇa, kriyā, nāmehi samudāyato ekadesassa puthakkaraṇaṁ niddhāraṇaṁ, yato taṁ niddhāraṇaṁ jāyati, tasmiṁ samudāye chaṭṭhī, sattamiyo honti.",
  "anya-e0201n2:370": "Jātiyaṁ tāva –",
  "anya-e0201n2:371": "Manussānaṁ khattiyo sūratamo, manussesu khattiyo sūratamo.",
  "anya-e0201n2:372": "Guṇe –",
  "anya-e0201n2:373": "Kaṇhā gāvīnaṁ sampannakhīratamā, kaṇhāgāvīsu sampannakhīratamā.",
  "anya-e0201n2:374": "Kriyāyaṁ –",
  "anya-e0201n2:375": "Addhikānaṁ dhāvanto sīghatamo, addhikesu dhāvanto sīghatamo.",
  "anya-e0201n2:376": "Nāme –",
  "anya-e0201n2:377": "Āyasmā ānando arahataṁ aññataro, arahantesu aññataro iccādi.",
  "anya-e0201n2:378": "Idha nānāttasattamī vuccate.",
  "anya-e0201n2:379": "Kammatthe sattamī, bhikkhūsu abhivādenti pārā. 517, puttaṁ muddhani cumbitvā, purisaṁ nānābāhāsu gahetvā saṁ. ni. 2.63 iccādi.",
  "anya-e0201n2:380": "Atha vā ‘muddhani, bāhāsū’ti ādhāre eva bhummaṁ. Yathā? Rukkhaṁ mūle chindati, rukkhaṁ khandhe chindati, purisaṁ sīse paharati, bhagavantaṁ pādesu vandati.",
  "anya-e0201n2:381": "Karaṇe ca sattamī, hatthesu piṇḍāya caranti mahāva. 119, pattesu piṇḍāya caranti, pathesu gacchanti, sopi maṁ anusāseyya, sampaṭicchāmi matthake mi. pa. 6.4.8.",
  "anya-e0201n2:382_0": "Sampadāne ca sattamī, saṅghe dinne mahapphalaṁ, saṅghe gotamī dadeyyāsi, saṅghe dinne",
  "anya-e0201n2:382_1": "ahañceva pūjito bhavissāmi ma. ni. 3.376, viceyya dānaṁ dātabbaṁ, yattha dinnaṁ mahapphalaṁ",
  "anya-e0201n2:382_2": "pe. va. 329. Etesu pana visayasattamīpi yujjati.",
  "anya-e0201n2:383": "Apādāne ca sattamī, gadalīsu gaje rakkhantiiccādi.",
  "anya-e0201n2:384_0": "Sāmissarādiyoge pana chaṭṭhī sattamī ca hoti, gunnaṁ sāmi, gosu sāmi, gunnaṁ issaro,",
  "anya-e0201n2:384_1": "gosu issaro, gunnaṁ adhipati, gosu adhipati, gunnaṁ dāyādo, gosu dāyādo, gunnaṁ sakkhi,",
  "anya-e0201n2:384_2": "gosu sakkhi, gunnaṁ patibhū, gosu patibhū, gunnaṁ pasuto, gosu pasuto, āyutto kaṭakaraṇassa,",
  "anya-e0201n2:384_3": "āyutto kaṭakaraṇeti, etesu pana sambandhe chaṭṭhī, visayādhāre sattamī. Ñāṇasmiṁ",
  "anya-e0201n2:384_4": "pasanno, ñāṇasmiṁ ussukkoti visayādhāre sattamī. Ñāṇena pasanno, ñāṇena ussukkoti karaṇe tatiyā.",
  "anya-e0201n2:385": "328.Sattamyādhikyeka. 314; rū. 328; nī. 645; caṁ. 2.1.60; pā. 2.3.9; 1.4.87.",
  "anya-e0201n2:386": "Adhikabhāvatthe upena yuttā liṅgamhā sattamī hoti.",
  "anya-e0201n2:387": "Upa khāriyaṁ doṇo, upa nikkhe kahāpaṇaṁ, atirekadoṇā khārī, atirekakahāpaṇaṁ nikkhanti vuttaṁ hoti.",
  "anya-e0201n2:388": "329.Sāmittedhinācaṁ. 2.1.61; pā. 2.3.9; 1.4.97.",
  "anya-e0201n2:389": "Sāmibhāvatthe adhinā yuttā liṅgamhā sattamī hoti.",
  "anya-e0201n2:390_0": "Adhi brahmadatte pañcālā, adhi pañcālesu brahmadatto, adhi devesu buddho. Tattha",
  "anya-e0201n2:390_1": "‘adhi brahmadatte pañcālā’ti brahmadattissarā pañcālaraṭṭhavāsinoti vadanti, ‘pañcālā’ti",
  "anya-e0201n2:390_2": "vā janapadanāmattā bahuvacanaṁ, kadāci pañcālarājā brahmadatte kāsiraññe issaro,",
  "anya-e0201n2:390_3": "kadāci brahmadatto pañcālaraññe issaroti attho.",
  "anya-e0201n2:391": "330.Sabbāditosabbācaṁ. 2.1.72; pā. 2.3.27.",
  "anya-e0201n2:392": "Hetvatthehi yoge sabbādīhi sabbanāmehi hetvatthe sabbā vibhattiyo honti.",
  "anya-e0201n2:393_0": "Kiṁ kāraṇaṁ, kena kāraṇena jā. aṭṭha. 4.15 mātaṅgajātakavaṇṇanā, kiṁ nimittaṁ, kena",
  "anya-e0201n2:393_1": "nimittena, kiṁ payojanaṁ, kena payojanena, kenaṭṭhena dha. sa. aṭṭha. nidānakathā,",
  "anya-e0201n2:393_2": "kena vaṇṇena saṁ. ni. 1.234, kimatthaṁ, kuto nidānaṁ pārā. 42, kissa hetu pārā. 39,",
  "anya-e0201n2:393_3": "kasmiṁ nidāne, etasmiṁ nidāne pārā. 42, etasmiṁ pakaraṇe pārā. 42 iccādi.",
  "anya-e0201n2:394": "Sattamīvibhattirāsi niṭṭhito.",
  "anya-e0201n2:395": "Iti niruttidīpaniyā nāma moggallānadīpaniyā",
  "anya-e0201n2:396": "Kārakakaṇḍo niṭṭhito."
}