{
  "atk-s0515a:6": "Namo tassa bhagavato arahato sammāsambuddhassa",
  "atk-s0515a:7": "Khuddakanikāye",
  "atk-s0515a:8": "Mahāniddesa-aṭṭhakathā",
  "atk-s0515a:9": "Ganthārambhakathā",
  "atk-s0515a:10": "Avijjālaṅgiṃ ghātento, nandirāgañca mūlato;",
  "atk-s0515a:11": "Bhāventaṭṭhaṅgikaṃ maggaṃ, phusi yo amataṃ padaṃ.",
  "atk-s0515a:12": "Pāpuṇitvā jino bodhiṃ, migadāyaṃ vigāhiya;",
  "atk-s0515a:13": "Dhammacakkaṃ pavattetvā, theraṃ koṇḍaññamādito.",
  "atk-s0515a:14": "Aṭṭhārasannaṃ koṭīnaṃ, bodhesi tāpaso tahiṃ;",
  "atk-s0515a:15": "Vandehaṃ sirasā tañca, sabbasattānamuttamaṃ.",
  "atk-s0515a:16": "Tathā dhammuttamañceva, saṅghañcāpi anuttaraṃ;",
  "atk-s0515a:17": "Saṃkhittena hi yo vuttaṃ, dhammacakkaṃ vibhāgaso.",
  "atk-s0515a:18": "Sāriputto mahāpañño, satthukappo jinatrajo;",
  "atk-s0515a:19": "Dhammacakkaṃ vibhājetvā, mahāniddesamabravi;",
  "atk-s0515a:20": "Pāṭho visiṭṭho niddeso, taṃnāmavisesito ca.",
  "atk-s0515a:21": "Taṃ sāriputtaṃ jinarājaputtaṃ, theraṃ thirānekaguṇādhivāsaṃ;",
  "atk-s0515a:22": "Paññāpabhāvuggatacārukittiṃ, sunīcavuttiñca atho namitvā.",
  "atk-s0515a:23": "Khamādayādiyuttena, yuttamuttādivādinā;",
  "atk-s0515a:24": "Bahussutena therena, devena abhiyācito.",
  "atk-s0515a:25": "Mahāvihāravāsīnaṃ, sajjhāyamhi patiṭṭhito;",
  "atk-s0515a:26": "Gahetabbaṃ gahetvāna, porāṇesu vinicchayaṃ.",
  "atk-s0515a:27": "Avokkamento samayaṃ sakañca, anāmasanto samayaṃ parañca;",
  "atk-s0515a:28": "Pubbopadesaṭṭhakathānayañca, yathānurūpaṃ upasaṃharanto.",
  "atk-s0515a:29": "Ñāṇappabhedāvahanassa tassa, yogīhi nekehi nisevitassa;",
  "atk-s0515a:30": "Atthaṃ apubbaṃ anuvaṇṇayanto, suttañca yuttiñca anukkamento.",
  "atk-s0515a:31": "Ārabhissaṃ samāsena, mahāniddesavaṇṇanaṃ;",
  "atk-s0515a:32": "Saddhammabahumānena, nāttukkaṃsanakamyatā.",
  "atk-s0515a:33": "Vakkhāmahaṃ aṭṭhakathaṃ janassa, hitāya saddhammaciraṭṭhitatthaṃ;",
  "atk-s0515a:34": "Sakkacca saddhammapajotikaṃ taṃ, suṇātha dhāretha ca sādhu santoti.",
  "atk-s0515a:35_0": "Tattha “pāṭho visiṭṭho niddeso, taṃnāmavisesito cā”ti vuttattā duvidho pāṭho – byañjanapāṭho,",
  "atk-s0515a:35_1": "atthapāṭho ca. Tesu byañjanapāṭho akkharapadabyañjanaākāraniruttiniddesavasena chabbidho.",
  "atk-s0515a:35_2": "Atthapāṭho saṅkāsanapakāsanavivaraṇavibhajanauttānīkaraṇapaññattivasena chabbidho.",
  "atk-s0515a:35_3": "Tattha tīsu dvāresu parisuddhapayogabhāvena visuddhakaruṇānaṃ cittena pavattitadesanā",
  "atk-s0515a:35_4": "vācāhi akathitattā adesitattā akkharamiti saññitā, taṃ pārāyanikabrāhmaṇānaṃ manasā",
  "atk-s0515a:35_5": "pucchitapañhānaṃ vasena bhagavatā ratanaghare nisīditvā sammasitapaṭṭhānamahāpakaraṇavasena",
  "atk-s0515a:35_6": "ca akkharaṃ nāmāti gahetabbaṃ.",
  "atk-s0515a:36_0": "Atha vā aparipuṇṇaṃ padaṃ akkharamiti gahetabbaṃ “saṭṭhivassasahassānī”ti evamādīsu",
  "atk-s0515a:36_1": "viya. Ettha hi sakāra nakāra sokārādīni akkharamiti, ekakkharaṃ vā padaṃ akkharamiti",
  "atk-s0515a:36_2": "eke. “Yāyaṃ taṇhā ponobhavikā”ti evamādīsu vibhatyantaṃ atthajotakaṃ akkharapiṇḍaṃ",
  "atk-s0515a:36_3": "padaṃ. “Nāmañca rūpañcā”ti evamādīsu bahuakkharehi yuttaṃ padaṃ nāma. Saṃkhittena",
  "atk-s0515a:36_4": "vuttaṃ padaṃ vibhāveti. Padena abhihitaṃ byañjayati byattaṃ pākaṭaṃ karotīti byañjanaṃ,",
  "atk-s0515a:36_5": "vākyameva. “Cattāro iddhipādā”ti saṅkhepena kathitamatthaṃ. “Katame cattāro? Idha,",
  "atk-s0515a:36_6": "bhikkhave, bhikkhu chandasamādhipadhānasaṅkhārasamannāgataṃ iddhipādaṃ bhāveti. Vīriyacittavīmaṃsasamādhipadhānasaṅkhārasamannāgataṃ",
  "atk-s0515a:36_7": "iddhipādaṃ bhāvetī”tiādīsu pākaṭakaraṇabhāvena byañjanaṃ nāma. Byañjanavibhāgapakāso",
  "atk-s0515a:36_8": "ākāro. “Tattha katamo chando? Yo chando chandikatā kattukamyatā”ti evamādīsu kathitabyañjanaṃ",
  "atk-s0515a:36_9": "anekavidhena vibhāgakaraṇaṃ ākāro nāma. Ākārābhihitassa nibbacanaṃ nirutti. “Phasso,",
  "atk-s0515a:36_10": "vedanā”ti evamādīsu ākārena kathitaṃ “phusatīti phasso. Vediyatīti vedanā”ti nīharitvā",
  "atk-s0515a:36_11": "vacanaṃ nirutti nāma. Nibbacanavitthāro nissesato desoti niddeso, vediyatīti vedanāti",
  "atk-s0515a:36_12": "nibbacanaladdhapadaṃ “sukhā dukkhā adukkhamasukhā, sukhayatīti sukhā, dukkhayatīti",
  "atk-s0515a:36_13": "dukkhā, neva dukkhayati na sukhayatīti adukkhamasukhā”ti atthavitthāro niravasesena",
  "atk-s0515a:36_14": "kathitattā niddeso nāma.",
  "atk-s0515a:37_0": "Evaṃ chabbidhāni byañjanapadāni jānitvā ca chasu atthapadesu saṅkhepato kāsanā dīpanā",
  "atk-s0515a:37_1": "saṅkāsanā, “maññamāno kho, bhikkhu, bandho mārassa amaññamāno mutto pāpimato”ti evamādīsu",
  "atk-s0515a:37_2": "saṅkhepena atthadīpanā saṅkāsanā nāma. Eso pana thero “buddhena bhagavatā evaṃ saṅkhepaṃ",
  "atk-s0515a:37_3": "katvā vuttamatthaṃ ‘aññātaṃ bhagavā, aññātaṃ sugatā”’ti kathetuṃ samattho paṭivijjhi.",
  "atk-s0515a:38_0": "Upari vattabbamatthaṃ ādito kāsanā dīpanā pakāsanā, “sabbaṃ, bhikkhave, āditta”nti",
  "atk-s0515a:38_1": "evamādīsu pacchā kathitabbamatthaṃ paṭhamavacanena dīpanā pakāsanā nāma. Evaṃ paṭhamaṃ",
  "atk-s0515a:38_2": "dīpitaṃ atthaṃ puna pākaṭaṃ katvā dīpanena “kiñca, bhikkhave, sabbaṃ ādittaṃ? Cakkhuṃ,",
  "atk-s0515a:38_3": "bhikkhave, ādittaṃ, rūpā ādittā”ti evamādīsu kathitesu “tikkhindriyo saṅkhepena vuttaṃ",
  "atk-s0515a:38_4": "paṭivijjhatī”ti kathitattā dve atthapadāni tikkhindriyassa upakāravasena vuttāni.",
  "atk-s0515a:39_0": "Saṃkhittassa vitthārābhidhānaṃ sakiṃ vuttassa ca punapi abhidhānaṃ vivaraṇaṃ, “kusalā",
  "atk-s0515a:39_1": "dhammā”ti saṅkhepena nikkhittassa. “Katame dhammā kusalā? Yasmiṃ samaye kāmāvacaraṃ",
  "atk-s0515a:39_2": "kusalaṃ cittaṃ uppannaṃ hotī”ti niddesavasena vitthāraṇaṃ vitthāravasena puna kathanaṃ vivaraṇaṃ nāma.",
  "atk-s0515a:40_0": "Taṃ vibhāgakaraṇaṃ vibhajanaṃ, “yasmiṃ samaye”ti vivarite kusale dhamme “tasmiṃ samaye",
  "atk-s0515a:40_1": "phasso hoti, vedanā hotī”ti vibhāgakaraṇaṃ vibhajanaṃ nāma. Vivarassa vitthārābhidhānena",
  "atk-s0515a:40_2": "vibhattassa ca upamābhidhānena paṭipādanaṃ uttānīkaraṇaṃ, vivaraṇena vivaritatthassa",
  "atk-s0515a:40_3": "“katamo tasmiṃ samaye phasso hoti? Yo tasmiṃ samaye phasso phusanā samphusanā”ti",
  "atk-s0515a:40_4": "ativivaritvā kathanañca vibhajanena vibhattassa “seyyathāpi, bhikkhave, gāvī niccammā,",
  "atk-s0515a:40_5": "evameva khvāhaṃ, bhikkhave, phassāhāro daṭṭhabboti vadāmī”ti evamādiupamākathanañca",
  "atk-s0515a:40_6": "uttānīkaraṇaṃ nāma. Dhammaṃ suṇantānaṃ dhammadesanena cittassa anekavidhena somanassauppādanañca",
  "atk-s0515a:40_7": "atikhiṇabuddhīnaṃ anekavidhena ñāṇassa tikhiṇabhāvakaraṇañca paññatti nāma, tesaṃ",
  "atk-s0515a:40_8": "suṇantānaṃ taṃcittatosanena taṃcittanisāmanena ca paññāyatīti paññatti. Tattha bhagavā",
  "atk-s0515a:40_9": "akkharehi saṅkāsayati, padehi pakāsayati, byañjanehi vivarati, ākārehi vibhajati,",
  "atk-s0515a:40_10": "niruttīhi uttānīkaroti, niddesehi paññāpayatīti. Kiṃ vuttaṃ hoti? Buddhā bhagavanto",
  "atk-s0515a:40_11": "ekacce veneyye ekasmiṃ desane akkharehi atthasaṅkāsanaṃ karonti…pe… niddesehi atthapaññāpanaṃ",
  "atk-s0515a:40_12": "karontīti ayamettha adhippāyo.",
  "atk-s0515a:41_0": "Atha vā akkharehi saṅkāsayitvā padehi pakāsayati, byañjanehi vivaritvā ākārehi vibhajati,",
  "atk-s0515a:41_1": "niruttīhi uttānīkatvā niddesehi paññāpayati. Kiṃ vuttaṃ hoti? Evarūpena dhammadesanena",
  "atk-s0515a:41_2": "ekaccesu ṭhānesu ekaccānaṃ veneyyānaṃ vinayatīti.",
  "atk-s0515a:42_0": "Atha vā akkharehi ugghāṭayitvā padehi pakāsento vinayati ugghaṭitaññuṃ, byañjanehi",
  "atk-s0515a:42_1": "vivaritvā ākārehi vibhajanto vinayati vipañcitaññuṃ, niruttīhi uttānīkatvā niddesehi",
  "atk-s0515a:42_2": "paññāpento vinayati neyyaṃ. Iti veneyyavasenapi yojetabbameva.",
  "atk-s0515a:43_0": "Atthato panettha katamo byañjanapāṭho, katamo atthapāṭhoti? Buddhānaṃ bhagavantānaṃ",
  "atk-s0515a:43_1": "dhammaṃ desentānaṃ yo atthāvagamako saviññattikasaddo, so byañjanapāṭho. Yo tena",
  "atk-s0515a:43_2": "abhisametabbo lakkhaṇarasādisahito dhammo, so atthapāṭhoti veditabbo. Punapi sandhāyabhāsito",
  "atk-s0515a:43_3": "byañjanabhāsito sāvasesapāṭho anavasesapāṭho nīto neyyoti chabbidho pāṭho. Tattha",
  "atk-s0515a:43_4": "anekatthavattā sandhāyabhāsito “mātaraṃ pitaraṃ hantvā, rājāno dve ca khattiye”ti",
  "atk-s0515a:43_5": "evamādi. Ekatthavattā byañjanabhāsito ‘manopubbaṅgamā dhammā”ti evamādi. Sāvaseso",
  "atk-s0515a:43_6": "“sabbaṃ, bhikkhave, āditta”nti evamādi. Viparīto anavaseso “sabbe dhammā sabbākārena",
  "atk-s0515a:43_7": "buddhassa bhagavato ñāṇamukhe āpāthaṃ āgacchantī”ti evamādi. Yathā vacanaṃ, tathā",
  "atk-s0515a:43_8": "avagantabbo nīto “aniccaṃ dukkhaṃ anattā”ti evamādi. Yuttiyā anussaritabbo neyyo",
  "atk-s0515a:43_9": "“ekapuggalo bhikkhave”ti evamādi.",
  "atk-s0515a:44_0": "Attho pana anekappakāro pāṭhattho sabhāvattho ñāyattho pāṭhānurūpo napāṭhānurūpo",
  "atk-s0515a:44_1": "sāvasesattho niravasesattho nītattho neyyattho iccādi. Tattha yo appassatthassa ñāpanatthamuccāriyate,",
  "atk-s0515a:44_2": "so pāṭhattho “sātthaṃ sabyañjana”ntiādīsu viya. Rūpārūpadhammānaṃ lakkhaṇarasādisabhāvattho",
  "atk-s0515a:44_3": "“sammādiṭṭhiṃ bhāvetī”tiādīsu viya. Yo ñāyamāno hitāya saṃvattati, so ñātuṃ arahatīti",
  "atk-s0515a:44_4": "ñāyattho – “atthavādī dhammavādī”tiādīsu viya. Yathāpāṭhaṃ bhāsito pāṭhānurūpo “cakkhu,",
  "atk-s0515a:44_5": "bhikkhave, purāṇakamma”nti bhagavatā vuttaṃ. Tasmā cakkhumapi kammanti. Byañjanacchāyāya",
  "atk-s0515a:44_6": "atthaṃ paṭibāhayamānena vutto attho napāṭhānurūpo, so pāṭhato ananuññāto akatapaṭikkhepo",
  "atk-s0515a:44_7": "viyutto. So ca saṅgahetabbampi asaṅgahetvā, parivajjetabbampi vā kiñci aparivajjetvā",
  "atk-s0515a:44_8": "parisesaṃ katvā vutto sāvasesattho “cakkhuñca paṭicca rūpe ca uppajjati cakkhuviññāṇaṃ.",
  "atk-s0515a:44_9": "Sabbe tasanti daṇḍassa, sabbe bhāyanti maccuno”tiādīsu viya. Viparīto niravasesattho",
  "atk-s0515a:44_10": "“sandhāvitaṃ saṃsaritaṃ mamañceva tumhākañca. Tatra, bhikkhave, ko mantā ko saddhātā…pe…",
  "atk-s0515a:44_11": "aññatra diṭṭhapadehī”tiādīsu viya. Saddavaseneva veditabbo nītattho “rūpā saddā rasā",
  "atk-s0515a:44_12": "gandhā, phoṭṭhabbā ca manoramā”tiādīsu viya. Sammutivasena veditabbo neyyattho “cattārome,",
  "atk-s0515a:44_13": "bhikkhave, valāhakūpamā puggalā”tiādīsu viya. Evamidha pāṭhañca atthañca vivaritvā",
  "atk-s0515a:44_14": "ṭhito asaṃhīro bhavati paravādīhi dīgharattaṃ titthavāsena.",
  "atk-s0515a:45_0": "Iti asaṃhīrabhāvena yāva āgamādhigamasampadaṃ, tāva vattuṃ sakkoti. Saṅkhepavitthāranayena",
  "atk-s0515a:45_1": "hetudāharaṇādīhi avabodhayituṃ samattho. Evaṃvidho attānañca parañca sodhetuṃ samatthabhāvena",
  "atk-s0515a:45_2": "dussīlyadiṭṭhimalavirahitattā suci. Dussīlo hi attānaṃ upahanati, tena nādeyyavāco",
  "atk-s0515a:45_3": "ca bhavati sabyohāramāno idha niccāturo vejjova. Duddiṭṭhi paraṃ upahanati, nāvassayo",
  "atk-s0515a:45_4": "ca bhavati vāḷagahākulo iva kamalasaṇḍo. Ubhayavipanno pana sabbathāpi anupāsanīyo",
  "atk-s0515a:45_5": "bhavati gūthagatamiva chavālātaṃ gūthagato viya ca kaṇhasappo. Ubhayasampanno pana",
  "atk-s0515a:45_6": "sabbathāpi upāsanīyo sevitabbo ca viññūhi, nirupaddavo iva ratanākaro, evaṃ bhūto",
  "atk-s0515a:45_7": "evaṃ amaccharo ahīnācariyamuṭṭhi. Suttasuttānulomaācariyavādaattanomatisaṅkhātānañca",
  "atk-s0515a:45_8": "catunnaṃ apariccāgī, tesaṃ vasena byākhyāto.",
  "atk-s0515a:46": "“Ekaṃsavacanaṃ ekaṃ, vibhajjavacanaṃ padaṃ;",
  "atk-s0515a:47": "Tatiyaṃ paṭipuccheyya, catutthaṃ pana ṭhāpaye”ti.",
  "atk-s0515a:48": "Etesaṃ vā apariccāgī. Tato eva sotūnaṃ hite niyuttattā nesaṃ avabodhanaṃ pati akilāsu bhavatīti. Āha cettha –",
  "atk-s0515a:49": "“Pāṭhatthavidasaṃhīro, vattā suci amaccharo;",
  "atk-s0515a:50": "Catunnaṃ apariccāgī, desakassa hitānvito”ti.",
  "atk-s0515a:51_0": "Ettha desakassāti desako assa, bhaveyyāti attho. Hitānvitoti hite anugato hitacitto.",
  "atk-s0515a:51_1": "So eso sucittā piyo, catunnaṃ apariccāgittā garu, asaṃhīrattā bhāvanīyo, desakattā",
  "atk-s0515a:51_2": "vattā, hitānvitattā vacanakkhamo, pāṭhatthavidattā gambhīrakathaṃ kattā, amaccharattā",
  "atk-s0515a:51_3": "na cāṭṭhāne niyojako iti –",
  "atk-s0515a:52": "“Piyo garu bhāvanīyo, vattā ca vacanakkhamo;",
  "atk-s0515a:53": "Gambhīrañca kathaṃ kattā, no cāṭṭhāne niyojako”ti. ;",
  "atk-s0515a:54": "“Abhihito desako so, tāva dāni abhidhīyate”.",
  "atk-s0515a:55_0": "Tattha dhammagaruttā kathaṃ na paribhavati, ācariyagaruttā kathikaṃ na paribhavati,",
  "atk-s0515a:55_1": "saddhāpaññādiguṇapaṭimaṇḍitattā attānaṃ na paribhavati, asaṭhāmāyāvittā amatābhimukhattā",
  "atk-s0515a:55_2": "ca avikkhittacitto bhavati, sumedhattā yoniso manasi karotīti. Vuttañhetaṃ –",
  "atk-s0515a:56_0": "“Pañcahi, bhikkhave, dhammehi samannāgato suṇanto saddhammaṃ bhabbo niyāmaṃ okkamituṃ",
  "atk-s0515a:56_1": "kusalesu dhammesu sammattaṃ. Katamehi pañcahi? Na kathaṃ paribhoti, na kathikaṃ paribhoti,",
  "atk-s0515a:56_2": "na attānaṃ paribhoti, avikkhittacitto dhammaṃ suṇāti ekaggacitto, yoniso manasi karotī”ti.",
  "atk-s0515a:57": "Taṃlakkhaṇappattattā bhāvanaṃ bhajatīti. Āha cettha –",
  "atk-s0515a:58": "“Dhammācariyagaru saddhāpaññādiguṇamaṇḍito;",
  "atk-s0515a:59": "Asaṭhāmāyāvikassa, sumedho amatābhimukho”. –",
  "atk-s0515a:60": "Iti vattā ca sotā ca.",
  "atk-s0515a:61": "Evaṃ vuttappakāraṃ byañjanañca atthañca dassetvā idāni yo atiaggaṃ katvā kathitattā mahāsamuddamahāpathavī viya mahā ca so niddeso cāti mahāniddeso, taṃ mahāniddesaṃ vaṇṇayissāmi.",
  "atk-s0515a:62_0": "Tadetaṃ mahāniddesaṃ atthasampannaṃ byañjanasampannaṃ gambhīraṃ gambhīratthaṃ lokuttarappakāsakaṃ",
  "atk-s0515a:62_1": "suññatappaṭisaṃyuttaṃ paṭipattimaggaphalavisesasādhanaṃ paṭipattipaṭipakkhapaṭisedhanaṃ",
  "atk-s0515a:62_2": "yogāvacarānaṃ ñāṇavararatanākarabhūtaṃ dhammakathikānaṃ dhammakathāvilāsavisesahetubhūtaṃ",
  "atk-s0515a:62_3": "saṃsārabhīrukānaṃ dukkhanissaraṇatadupāyadassanena assāsajananatthaṃ tappaṭipakkhanāsanatthañca",
  "atk-s0515a:62_4": "gambhīratthānañca anekesaṃ suttantapadānaṃ atthavivaraṇena sujanahadayaparitosajananatthaṃ,",
  "atk-s0515a:62_5": "tathāgatena arahatā sammāsambuddhena sabbattha appaṭihatasabbaññutaññāṇamahādīpobhāsena",
  "atk-s0515a:62_6": "sakalajanavitthatamahākaruṇāsinehena veneyyajanahadayagatakilesandhakāravidhamanatthaṃ",
  "atk-s0515a:62_7": "samujjalitassa saddhammamahāpadīpassa tadadhippāyavikāsanasinehaparisekena pañcavassasahassamaticirasamujjalanamicchatā",
  "atk-s0515a:62_8": "lokānukampakena satthukappena dhammarājassa dhammasenāpatinā āyasmatā sāriputtattherena",
  "atk-s0515a:62_9": "bhāsitaṃ sutvā āyasmā ānando paṭhamamahāsaṅgītikāle yathāsutameva saṅgahaṃ āropesi.",
  "atk-s0515a:63_0": "So panesa vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpanno,",
  "atk-s0515a:63_1": "dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu",
  "atk-s0515a:63_2": "mahānikāyesu khuddakamahānikāyapariyāpanno, suttaṃ geyyaṃ veyyākaraṇaṃ gāthā udānaṃ",
  "atk-s0515a:63_3": "itivuttakaṃ jātakaṃ abbhutadhammaṃ vedallanti navasu satthusāsanaṅgesu yathāsambhavaṃ",
  "atk-s0515a:63_4": "gāthaṅgaveyyākaraṇaṅgadvayasaṅgahito.",
  "atk-s0515a:64": "“Dvāsīti buddhato gaṇhiṃ, dvesahassāni bhikkhuto;",
  "atk-s0515a:65": "Caturāsīti sahassāni, ye me dhammā pavattino”ti. –",
  "atk-s0515a:66_0": "Dhammabhaṇḍāgārikattherena pañcasu ṭhānesu etadaggaṃ āropitena paṭiññātānaṃ caturāsītiyā",
  "atk-s0515a:66_1": "dhammakkhandhasahassānaṃ bhikkhuto gahitesu dvīsu dhammakkhandhasahassesu anekasatadhammakkhandhasaṅgahito.",
  "atk-s0515a:66_2": "Tassa dve vaggā aṭṭhakavaggo pārāyanavaggo khaggavisāṇasuttañca, ekekasmiṃ vagge",
  "atk-s0515a:66_3": "soḷasa soḷasa katvā khaggavisāṇasuttañcāti tettiṃsa suttāni kāmasuttādikhaggavisāṇasuttapariyosānāni.",
  "atk-s0515a:66_4": "Evaṃ anekadhā vavatthāpitassa imassa mahāniddesassa anupubbapadatthavaṇṇanaṃ karissāmi.",
  "atk-s0515a:66_5": "Ayañhi mahāniddeso pāṭhato atthato ca uddisantena niddisantena ca sakkaccaṃ uddisitabbo",
  "atk-s0515a:66_6": "niddisitabbo ca, uggaṇhantenāpi sakkaccaṃ uggaṇhitabbo dhāretabbo ca. Taṃ kissa hetu?",
  "atk-s0515a:66_7": "Gambhīrattā imassa mahāniddesassa lokahitāya loke ciraṭṭhitatthanti.",
  "atk-s0515a:67": "1. Aṭṭhakavaggo",
  "atk-s0515a:68": "1. Kāmasuttaniddesavaṇṇanā",
  "atk-s0515a:69_0": "Tattha kāmasuttaṃ ādi. Tasmimpi “kāmaṃ kāmayamānassā”ti gāthā ādi. Sā uddesaniddesapaṭiniddesavasena",
  "atk-s0515a:69_1": "tidhā ṭhitā. “Kāmaṃ kāmayamānassā”ti evamādi uddeso. “Kāmāti uddānato dve kāmā –",
  "atk-s0515a:69_2": "vatthukāmā ca kilesakāmā cā”ti niddeso. “Katame vatthukāmā? Manāpikā rūpā”ti evamādi paṭiniddeso.",
  "atk-s0515a:70_0": "1. Tattha kāmanti manāpiyarūpāditebhūmakadhammasaṅkhātaṃ vatthukāmaṃ. Kāmayamānassāti",
  "atk-s0515a:70_1": "icchamānassa. Tassa cetaṃ samijjhatīti tassa kāmayamānassa sattassa taṃ kāmasaṅkhātaṃ",
  "atk-s0515a:70_2": "vatthu samijjhati ce, sace so taṃ labhatīti vuttaṃ hoti. Addhā pītimano hotīti ekaṃsaṃ",
  "atk-s0515a:70_3": "tuṭṭhacitto hoti. Laddhāti labhitvā. Maccoti satto. Yadicchatīti yaṃ icchati. Idaṃ",
  "atk-s0515a:70_4": "pana saṅkhepato padatthasambandhamattameva, vitthāro pana upari pāḷiyaṃ āgatanayeneva",
  "atk-s0515a:70_5": "veditabbo. Yathā ca imasmiṃ, evaṃ ito paraṃ sabbesupīti.",
  "atk-s0515a:71_0": "Kāmāti uddisitabbapadaṃ. Uddānatoti niddisitabbapadaṃ. Uddānatoti vaggavasena “macchuddānaṃ",
  "atk-s0515a:71_1": "kineyyā”ti ādīsu viya. Atha vā uparūpari dānato uddānaṃ, uddhaṃ uddhaṃ sodhanato",
  "atk-s0515a:71_2": "byavadānaṭṭhena vodānaṃ viya. Vitthārakaraṇabhāvena vā. Kāmā iti pāṭhasesaṃ katvā",
  "atk-s0515a:71_3": "vattabbaṃ. Dveti gaṇanaparicchedo, na ekaṃ, na tayo. Vatthukāmā cāti manāpiyarūpādivatthukāmā",
  "atk-s0515a:71_4": "ca. Upatāpanaṭṭhena vibādhanaṭṭhena ca kilesakāmā ca. Tesu vatthukāmo pariññeyyo,",
  "atk-s0515a:71_5": "kilesakāmo pahātabbo. Tattha vatthukāmo kilesakāmena patthayitabboti kāmīyatīti kāmo.",
  "atk-s0515a:71_6": "Kilesakāmo vatthukāmānaṃ paccāsīsanassa kāraṇabhāvena kāmīyate anenāti kāmo. Tattha",
  "atk-s0515a:71_7": "rūpādikkhandhe saṅgahito vatthukāmo, saṅkhārakkhandhe saṅgahito kilesakāmo. Chahi",
  "atk-s0515a:71_8": "viññāṇehi vijānitabbo vatthukāmo, manoviññāṇena jānitabbo kilesakāmo. Kilesānaṃ patiṭṭhaṭṭhena",
  "atk-s0515a:71_9": "kāraṇaṭṭhena ārammaṇaṭṭhena ca vatthukāmo.",
  "atk-s0515a:72": "“Nete kāmā yāni citrāni loke, saṅkapparāgo purisassa kāmo;",
  "atk-s0515a:73": "Tiṭṭhanti citrāni tatheva loke, athettha dhīrā vinayanti chanda”nti. ;",
  "atk-s0515a:74_0": "Nandamāṇavaka- soreyyaseṭṭhiputtādīnaṃ vatthūni cettha nidassanaṃ. Kilesakāmo tāpanaṭṭhena",
  "atk-s0515a:74_1": "bādhanaṭṭhena ca sayaṃ kāmetīti kāmo. Vuttampi cetaṃ “ratto kho, brāhmaṇa, rāgena",
  "atk-s0515a:74_2": "abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi",
  "atk-s0515a:74_3": "cetetī”ti ca “ratto kho, brāhmaṇa, pāṇampi hanati, adinnampi ādiyati, paradārampi",
  "atk-s0515a:74_4": "gacchati, musāpi bhaṇatī”ti ca evamādi nidassanaṃ.",
  "atk-s0515a:75_0": "Tameva paṭiniddesavasena vitthāretvā vattukāmo – “katame vatthukāmā”tiādimāha. Tattha",
  "atk-s0515a:75_1": "katameti kathetukamyatāpucchā. Pañcavidhā hi pucchā, tāsaṃ vibhāgo upari pāḷiyaṃyeva",
  "atk-s0515a:75_2": "āvi bhavissati. Tāsu ayaṃ kathetukamyatāpucchā. Tattha manāpikāti manaṃ appāyanti",
  "atk-s0515a:75_3": "vaddhentīti manāpā, manāpā eva manāpikā. Rūpāti kammacittautuāhārasamuṭṭhānavasena",
  "atk-s0515a:75_4": "catusamuṭṭhānikā rūpārammaṇā. Rūpayantīti rūpā, vaṇṇavikāraṃ āpajjamānā hadayaṅgatabhāvaṃ pakāsentīti attho.",
  "atk-s0515a:76": "Tattha kenaṭṭhena rūpanti? Ruppanaṭṭhena. Vuttañhetaṃ bhagavatā –",
  "atk-s0515a:77_0": "“Kiñca, bhikkhave, rūpaṃ vadetha? Ruppatīti kho, bhikkhave, tasmā ‘rūpa’nti vuccati.",
  "atk-s0515a:77_1": "Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi",
  "atk-s0515a:77_2": "ruppati, ḍaṃsamakasavātātapasarīsapasamphassenapi ruppati. Ruppatīti kho, bhikkhave,",
  "atk-s0515a:77_3": "tasmā ‘rūpa’nti vuccatī”ti.",
  "atk-s0515a:78_0": "Tattha ruppatīti kuppati ghaṭṭīyati pīḷīyati, bhijjatīti attho. Sītena tāva ruppanaṃ",
  "atk-s0515a:78_1": "lokantarikaniraye pākaṭaṃ. Mahiṃsakaraṭṭhādīsupi himapātasītalesu padesesu etaṃ pākaṭameva.",
  "atk-s0515a:78_2": "Tattha hi sattā sītena bhinnachinnasarīrā jīvitakkhayampi pāpuṇanti.",
  "atk-s0515a:79": "Uṇhena ruppanaṃ avīcimahāniraye pākaṭaṃ. Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṃ anubhavanti.",
  "atk-s0515a:80_0": "Jighacchāya ruppanaṃ pettivisaye ceva dubbhikkhakāle ca pākaṭaṃ. Pettivisayasmiñhi",
  "atk-s0515a:80_1": "sattā dve tīṇi buddhantarāni kiñcideva āmisaṃ hatthena gahetvā mukhe pakkhipantā",
  "atk-s0515a:80_2": "nāma na honti, antoudaraṃ ādittasusirarukkho viya hoti. Dubbhikkhe kañjikamattampi",
  "atk-s0515a:80_3": "alabhitvā maraṇasattānaṃ pamāṇaṃ natthi.",
  "atk-s0515a:81_0": "Pipāsāya ruppanaṃ kālakañjikādīsu pākaṭaṃ. Tattha hi sattā dve tīṇi buddhantarāni",
  "atk-s0515a:81_1": "hadayatemanamattaṃ vā jivhātemanamattaṃ vā udakabindumpi laddhuṃ na sakkonti. “Pānīyaṃ",
  "atk-s0515a:81_2": "pivissāmā”ti nadiṃ gatānaṃ jalaṃ vālukātalaṃ sampajjati. Mahāsamuddaṃ pakkhantānampi",
  "atk-s0515a:81_3": "samuddo piṭṭhipāsāṇoyeva hoti. Te sussantā balavadukkhapīḷitā viravanti. Ḍaṃsādīhi",
  "atk-s0515a:81_4": "ruppanaṃ ḍaṃsamakkhikādibahulesu padesesu pākaṭaṃ. Taṃ pana – “katamaṃ taṃ rūpaṃ",
  "atk-s0515a:81_5": "sanidassanaṃ? Sappaṭigha”nti ādinā nayena abhidhamme vitthāritameva.",
  "atk-s0515a:82_0": "Sappantīti saddā, udāharīyantīti attho. Utucittavasena dvisamuṭṭhānikā saddā. Gandhayantīti",
  "atk-s0515a:82_1": "gandhā, attano vatthūni sūcayantīti attho. Rasanti te sattāti rasā, assādentīti attho.",
  "atk-s0515a:82_2": "Phusīyantīti phoṭṭhabbā. Ete gandhādayo catusamuṭṭhānikāva. Tesaṃ vibhāgo abhidhamme vitthāritoyeva.",
  "atk-s0515a:83_0": "Tamevatthaṃ vitthāravasena dassento “attharaṇā pāvuraṇā”tiādimāha. Tattha attharitvā",
  "atk-s0515a:83_1": "nipajjiyantīti attharaṇā. Sarīraṃ veṭhetvā pārupīyantīti pāvuraṇā. Antojātādayo cattāro",
  "atk-s0515a:83_2": "dāsī ca dāso ca dāsidāsā. Khettaṃ nāma yasmiṃ pubbaṇṇaṃ ruhati. Vatthu nāma yasmiṃ",
  "atk-s0515a:83_3": "aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya katabhūmibhāgo",
  "atk-s0515a:83_4": "vatthu. Khettavatthusīsena cettha vāpītaḷākādīnipi saṅgahitāni. Hiraññanti kahāpaṇo.",
  "atk-s0515a:83_5": "Suvaṇṇanti jātarūpaṃ. Tesaṃ gahaṇena lohamāsako jatumāsako dārumāsakoti sabbepi saṅgahaṃ",
  "atk-s0515a:83_6": "gacchanti. Gāmanigamarājadhāniyoti ekakuṭikādi gāmo. Āpaṇayutto nigamo. Ekassa rañño",
  "atk-s0515a:83_7": "āṇāpavattiṭṭhānaṃ rājadhānī. Raṭṭhanti janapadekadesaṃ. Janapadoti kāsikosalādijanapado.",
  "atk-s0515a:83_8": "Kosoti catubbidho koso – hatthī asso ratho patti. Koṭṭhāgāranti tividhaṃ koṭṭhāgāraṃ",
  "atk-s0515a:83_9": "– dhanakoṭṭhāgāraṃ dhaññakoṭṭhāgāraṃ vatthakoṭṭhāgāraṃ. Yaṃ kiñcīti anavasesapariyādānavacanaṃ.",
  "atk-s0515a:83_10": "Rajanīyanti rañjetuṃ yuttaṭṭhena.",
  "atk-s0515a:84_0": "Ito paraṃ tikavasena dassetuṃ atītattikaajjhattattikahīnattikaokāsattikasaṃyogattikakāmāvacarattikavasena",
  "atk-s0515a:84_1": "chattike āha. Tattha atītattike tāva attano sabhāvaṃ uppādādikkhaṇaṃ vā patvā atikkantāti",
  "atk-s0515a:84_2": "atītā. Tadubhayampi na āgatāti anāgatā. Taṃ taṃ kāraṇaṃ paṭicca uppannāti paccuppannā.",
  "atk-s0515a:84_3": "Idaṃ bhavena paricchannaṃ. Paṭisandhito hi paṭṭhāya atītabhavesu nibbattā anantarabhave",
  "atk-s0515a:84_4": "vā nibbattā hontu kappakoṭisatasahassamatthake vā, sabbe atītāyeva nāma. Cutito paṭṭhāya",
  "atk-s0515a:84_5": "anāgatabhavesu nibbattanakā kāmā anantarabhave vā nibbattantu kappakoṭisatasahassamatthake",
  "atk-s0515a:84_6": "vā, sabbe anāgatāyeva nāma. Cutipaṭisandhiantare pavattā kāmā paccuppannā nāma.",
  "atk-s0515a:85_0": "Ajjhattattike “evaṃ pavattamānā mayaṃ attāti gahaṇaṃ gamissāmā”ti iminā viya adhippāyena",
  "atk-s0515a:85_1": "attānaṃ adhikāraṃ katvā pavattā attano santāne pavattā pāṭipuggalikā kāmā ajjhattā",
  "atk-s0515a:85_2": "kāmā nāma. Tato bahibhūtā pana indriyabaddhā vā anindriyabaddhā vā bahiddhā nāma.",
  "atk-s0515a:85_3": "Tatiyapadaṃ tadubhayavasena vuttaṃ.",
  "atk-s0515a:86_0": "Hīnattike hīnāti lāmakā. Majjhimāti hīnapaṇītānaṃ majjhe bhavāti majjhimā. Avasesā",
  "atk-s0515a:86_1": "uttamaṭṭhena paṇītā. Api ca upādāyupādāya hīnamajjhimapaṇītatā veditabbā. Nerayikānañhi",
  "atk-s0515a:86_2": "kāmā koṭippattā hīnā nāma. Te upādāya tiracchānesu nāgasupaṇṇānaṃ kāmā paṇītā nāma.",
  "atk-s0515a:86_3": "Sesatiracchānagatānaṃ kāmā majjhimā nāma. Tesampi kāmā hīnā. Te upādāya mahesakkhapetānaṃ",
  "atk-s0515a:86_4": "kāmā paṇītā nāma. Avasesānaṃ kāmā majjhimā nāma. Tesampi hīnā. Te upādāya jānapadānaṃ",
  "atk-s0515a:86_5": "kāmā paṇītā nāma. Paccantavāsīnaṃ kāmā majjhimā nāma. Tesampi hīnā. Te upādāya gāmabhojakānaṃ",
  "atk-s0515a:86_6": "kāmā paṇītā nāma. Tesaṃ paricārikānaṃ kāmā majjhimā nāma. Tesampi hīnā. Te upādāya",
  "atk-s0515a:86_7": "janapadasāmikānaṃ kāmā paṇītā nāma. Tesaṃ paricārikānaṃ kāmā majjhimā nāma. Tesampi",
  "atk-s0515a:86_8": "hīnā. Te upādāya padesarājūnaṃ kāmā paṇītā nāma. Tesaṃ amaccānaṃ kāmā majjhimā nāma.",
  "atk-s0515a:86_9": "Tesampi hīnā. Te upādāya cakkavattirañño kāmā paṇītā nāma. Tassa amaccānaṃ kāmā majjhimā",
  "atk-s0515a:86_10": "nāma. Tassapi hīnā. Te upādāya bhummadevānaṃ kāmā paṇītā nāma. Tesaṃ paricārikānaṃ",
  "atk-s0515a:86_11": "devānaṃ kāmā majjhimā nāma. Tesampi hīnā. Te upādāya cātumahārājikānaṃ devānaṃ kāmā",
  "atk-s0515a:86_12": "paṇītātiādinā nayena yāva akaniṭṭhadevānaṃ kāmā matthakappattā paṇītā nāma. Evaṃ",
  "atk-s0515a:86_13": "upādāyupādāya hīnamajjhimapaṇītatā veditabbā.",
  "atk-s0515a:87": "Okāsattike āpāyikā kāmāti avaḍḍhisaṅkhātesu apagataayesu catūsu apāyesu nibbattakāmā āpāyikā. Manussesu nibbattakāmā mānusikā. Devesu nibbattakāmā dibbā.",
  "atk-s0515a:88_0": "Saṃyogattike paccupaṭṭhitānaṃ kāmānaṃ paribhuñjanato ṭhapetvā nerayike sesaapāyasattānaṃ",
  "atk-s0515a:88_1": "manussānaṃ cātumahārājike deve upādāya yāva tusitakāyikānañca devānaṃ kāmā paccupaṭṭhitā",
  "atk-s0515a:88_2": "kāmā nāma. Pakatipaṭiyattārammaṇato atirekena ramitukāmatākāle yathārucitaṃ ārammaṇaṃ",
  "atk-s0515a:88_3": "nimminitvā nimminitvā ramantīti nimmānaratīnaṃ devānaṃ kāmā nimmitā kāmā nāma. Attano",
  "atk-s0515a:88_4": "ajjhāsayaṃ ñatvā parehi nimmite ārammaṇe sevantīti paranimmitavasavattīnaṃ kāmā paranimmitā",
  "atk-s0515a:88_5": "kāmā nāma. Pariggahitāti “mayhaṃ eta”nti gahitā kāmā. Apariggahitāti tathā apariggahitā",
  "atk-s0515a:88_6": "uttarakurukānaṃ kāmā. Mamāyitāti taṇhāvasena “mama eta”nti gahitā. Amamāyitāti vuttapaṭipakkhā.",
  "atk-s0515a:89_0": "Sabbepi kāmāvacarā dhammāti “heṭṭhato avīcinirayaṃ pariyantaṃ karitvā”tiādinā nayena",
  "atk-s0515a:89_1": "vuttesu kāmāvacaradhammesu pariyāpannā. Tatrāyaṃ vacanattho – uddānato dve kāmā,",
  "atk-s0515a:89_2": "vatthukāmo ca kilesakāmo cāti. Tattha kilesakāmo atthato chandarāgo. Vatthukāmo tebhūmakaṃ",
  "atk-s0515a:89_3": "vaṭṭaṃ. Kilesakāmo cettha kāmetīti kāmo. Itaro kāmīyatīti. Yasmiṃ pana padese duvidhopeso",
  "atk-s0515a:89_4": "kāmo pavattivasena avacarati, so catunnaṃ apāyānaṃ manussānaṃ channañca devalokānaṃ",
  "atk-s0515a:89_5": "vasena ekādasavidho padeso kāmo ettha avacaratīti kāmāvacaro. Tattha pariyāpannadhamme",
  "atk-s0515a:89_6": "sandhāya “sabbepi kāmāvacarā dhammā”ti vuttaṃ. Attano sabhāvaṃ dhārentīti dhammā.",
  "atk-s0515a:89_7": "Rūpāvacarā dhammāti “heṭṭhato brahmalokaṃ pariyantaṃ karitvā uparito akaniṭṭhe deve",
  "atk-s0515a:89_8": "antokaritvā”tiādinā nayena vuttānaṃ rūpāvacaradhammānaṃ vasena sabbepi dhammā rūpāvacarā.",
  "atk-s0515a:89_9": "Arūpāvacarā dhammāti “heṭṭhato ākāsānañcāyatanupage deve pariyantaṃ karitvā uparito",
  "atk-s0515a:89_10": "nevasaññānāsaññāyatanupage deve antokaritvā”tiādinā nayena vuttā sabbepi arūpāvacarā",
  "atk-s0515a:89_11": "dhammā. Tattha rūpe avacarantīti rūpāvacarā. Arūpe avacarantīti arūpāvacarā. Taṇhāvatthukāti",
  "atk-s0515a:89_12": "patiṭṭhaṭṭhena kāraṇaṭṭhena ca taṇhāya vatthubhūtā. Taṇhārammaṇāti taṇhāpavattivasena",
  "atk-s0515a:89_13": "taṇhāya ārammaṇabhūtā. Kāmanīyaṭṭhenāti paccāsīsitabbaṭṭhena. Rajanīyaṭṭhenāti rañjetuṃ",
  "atk-s0515a:89_14": "yuttaṭṭhena. Madanīyaṭṭhenāti kulamadādimadaṃ uppādanīyaṭṭhena.",
  "atk-s0515a:90": "Tattha “katame vatthukāmā? Manāpikā rūpā”tiādiṃ katvā “yaṃ kiñci rajanīyaṃ vatthū”ti pariyosānaṃ saviññāṇakaaviññāṇakavasena vuttaṃ. Avasesaṃ ekacatukkādikachattikanti veditabbaṃ.",
  "atk-s0515a:91_0": "Evaṃ vatthukāmaṃ dassetvā kilesakāmaṃ dassetuṃ “katame kilesakāmā”tiādimāha. Tattha",
  "atk-s0515a:91_1": "chandoti dubbalarāgo. Rāgoti tato balavataro. Upari tayopi rāgā imehi balavatarā.",
  "atk-s0515a:91_2": "Kāmesūti pañcasu kāmaguṇesu. Kāmacchandoti kāmasaṅkhāto chando, na kattukamyatāchando,",
  "atk-s0515a:91_3": "na dhammacchando. Kāmanavasena rajjanavasena ca kāmoyeva rāgo kāmarāgo. Kāmanavasena",
  "atk-s0515a:91_4": "nandanavasena ca kāmoyeva nandī kāmanandī. Evaṃ sabbattha kāmatthaṃ viditvā taṇhāyanaṭṭhena",
  "atk-s0515a:91_5": "kāmataṇhā. Sinehanaṭṭhena kāmasneho. Pariḍayhanaṭṭhena kāmapariḷāho. Mucchanaṭṭhena",
  "atk-s0515a:91_6": "kāmamucchā. Gilitvā pariniṭṭhāpanaṭṭhena kāmajjhosānaṃ. Vaṭṭasmiṃ oghehi osīdāpetīti",
  "atk-s0515a:91_7": "kāmogho. Vaṭṭasmiṃ yojetīti kāmayogo. Daḷhavasena taṇhādiṭṭhiggahaṇaṃ upādānaṃ. Cittaṃ",
  "atk-s0515a:91_8": "nīvarati pariyonandhatīti nīvaraṇaṃ.",
  "atk-s0515a:92": "Addasanti addakkhiṃ. Kāmāti ālapanaṃ. Teti tava. Mūlanti patiṭṭhaṃ. Saṅkappāti parikappena. Na taṃ saṅkappayissāmīti taṃ parikappanaṃ na karissāmi. Na hohisīti na bhavissasi.",
  "atk-s0515a:93_0": "Icchamānassāti paccāsīsantassa. Sādiyamānassāti assādiyamānassa. Patthayamānassāti",
  "atk-s0515a:93_1": "patthanaṃ uppādentassa. Pihayamānassāti pāpuṇituṃ icchaṃ uppādentassa. Abhijappamānassāti",
  "atk-s0515a:93_2": "taṇhāvasena tittiṃ uppādentassa. Atha vā abhivadantassa.",
  "atk-s0515a:94_0": "Khattiyassa vātiādi catujjātivasena vuttaṃ. Gahaṭṭhassa vā pabbajitassa vāti liṅgavasena",
  "atk-s0515a:94_1": "vuttaṃ. Devassa vā manussassa vāti upapattivasena vuttaṃ. Ijjhatīti nipphajjati.",
  "atk-s0515a:94_2": "Samijjhatīti sammā nipphajjati. Ijjhati visesarūpapaṭilābhavasena. Labhati dassanīyarūpapaṭilābhavasena.",
  "atk-s0515a:94_3": "Paṭilabhati pasādanīyarūpapaṭilābhavasena. Adhigacchati saṇṭhānarūpapaṭilābhavasena.",
  "atk-s0515a:94_4": "Vindati chavippasādarūpapaṭilābhavasena. Atha vā puññamahattena ijjhati. Jātimahattena",
  "atk-s0515a:94_5": "labhati. Issariyamahattena paṭilabhati. Sukhamahattena adhigacchati. Sampattimahattena vindatīti.",
  "atk-s0515a:95_0": "Ekaṃsavacananti ekakoṭṭhāsavacanaṃ. “Ekaṃsaṃ cīvaraṃ katvā, ekaṃsabyākaraṇīyo pañho”tiādīsu",
  "atk-s0515a:95_1": "viya anekaṃsagahaṇapaṭikkhepo. Nissaṃsayavacananti saṃsayavirahitavacanaṃ, sandehapaṭikkhepavacananti",
  "atk-s0515a:95_2": "attho. Nikkaṅkhāvacananti “kathamidaṃ kathamida”nti kaṅkhāpaṭikkhepavacanaṃ. Advejjhavacananti",
  "atk-s0515a:95_3": "dvidhābhāvaṃ dvejjhaṃ, taṃabhāvena advejjhavacanaṃ. Dvidhābhāvavirahitaṃ “advejjhavacanā",
  "atk-s0515a:95_4": "buddhā”tiādīsu viya vimatipaṭikkhepo. Adveḷhakavacananti dvihadayābhāvena adveḷhakaṃ.",
  "atk-s0515a:95_5": "“Itihāsa, itihāsā”ti dveḷhakapaṭikkhepavacanaṃ. Niyogavacananti ekasmiṃ atthe dve",
  "atk-s0515a:95_6": "na yujjantīti niyogavacanaṃ dvidhāpathapaṭikkhepo. Aññattha pana “niyogā anāgatārammaṇā",
  "atk-s0515a:95_7": "natthī”ti āgataṃ. Apaṇṇakavacananti palāsarahitaṃ sāravacanaṃ aviraddhakāraṇaṃ “apaṇṇakaṃ",
  "atk-s0515a:95_8": "ṭhānameke”tiādīsu viya, apaṇṇakamaṇi viya sappatiṭṭhavacanaṃ. Avatthāpanavacanametanti",
  "atk-s0515a:95_9": "etaṃ vacanaṃ otaritvā patiṭṭhitaṃ santiṭṭhāpanaṃ ṭhapanaṃ.",
  "atk-s0515a:96_0": "Yāni imasmiṃ mahāniddese vibhattiṃ āropitāni padāni, tāni vibhattiṃ gacchantāni tīhi",
  "atk-s0515a:96_1": "kāraṇehi vibhattiṃ gacchanti, nānā hontāni catūhi kāraṇehi nānā bhavanti. Aparadīpanā",
  "atk-s0515a:96_2": "panettha dve ṭhānāni gacchanti. Kathaṃ? Tāni hi byañjanavasena upasaggavasena atthavasena",
  "atk-s0515a:96_3": "vāti imehi tīhi kāraṇehi vibhattiṃ gacchanti. Tattha “kodho kujjhanā kujjhitattaṃ,",
  "atk-s0515a:96_4": "doso dussanā dussitatta”nti evaṃ byañjanavasena vibhattigamanaṃ veditabbaṃ. Tattha",
  "atk-s0515a:96_5": "hi ekova kodho byañjanavasena evaṃ vibhattiṃ labhati. “Ijjhati samijjhati labhati",
  "atk-s0515a:96_6": "paṭilabhati gacchati adhigacchatī”ti evaṃ pana upasaggavasena vibhattigamanaṃ veditabbaṃ.",
  "atk-s0515a:96_7": "“Paṇḍiccaṃ kosallaṃ nepuññaṃ vebhabyā cintā upaparikkhā”ti evaṃ atthavasena vibhattigamanaṃ veditabbaṃ.",
  "atk-s0515a:97_0": "Tesu pītipadaniddese tāva imā tisso vibhattiyo labbhanti. Pīti pāmojjanti hi byañjanavasena",
  "atk-s0515a:97_1": "vibhattigamanaṃ hoti. Āmodanā pamodanā pahāsoti upasaggavasena. Vitti tuṭṭhi odagyaṃ",
  "atk-s0515a:97_2": "attamanatāti atthavasena. Iminā nayena sabbapadaniddesesu vibhattigamanaṃ veditabbaṃ.",
  "atk-s0515a:98_0": "Nānā hontānipi nāmanānattena lakkhaṇanānattena kiccanānattena paṭikkhepanānattenāti",
  "atk-s0515a:98_1": "imehi catūhi kāraṇehi nānā honti. Tattha “katamo tasmiṃ samaye byāpādo hoti? Yo tasmiṃ",
  "atk-s0515a:98_2": "samaye doso dussanā”ti ettha byāpādoti vā dosoti vā dvepi ete kodho eva, nāmena pana",
  "atk-s0515a:98_3": "nānattaṃ gatāti evaṃ nāmanānattena nānattaṃ veditabbaṃ.",
  "atk-s0515a:99_0": "Rāsaṭṭhena ca pañcapi khandhā ekova khandho hoti. Ettha pana rūpaṃ ruppanalakkhaṇaṃ,",
  "atk-s0515a:99_1": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṃ",
  "atk-s0515a:99_2": "vijānanalakkhaṇanti iminā lakkhaṇanānattena pañcakkhandhā honti. Evaṃ lakkhaṇanānattena",
  "atk-s0515a:99_3": "nānattaṃ veditabbaṃ.",
  "atk-s0515a:100_0": "“Cattāro sammappadhānā – idha bhikkhu anuppannānaṃ pāpakānaṃ akusalānaṃ dhammānaṃ",
  "atk-s0515a:100_1": "anuppādāya…pe… cittaṃ paggaṇhāti padahatī”ti ekameva vīriyaṃ kiccanānattena catūsu",
  "atk-s0515a:100_2": "ṭhānesu āgataṃ. Evaṃ kiccanānattena nānattaṃ veditabbaṃ.",
  "atk-s0515a:101_0": "“Cattāro asaddhammā kodhagarutā, na saddhammagarutā, makkhagarutā, na saddhammagarutā,",
  "atk-s0515a:101_1": "lābhagarutā, na saddhammagarutā, sakkāragarutā, na saddhammagarutā”ti evamādīsu pana",
  "atk-s0515a:101_2": "paṭikkhepanānattena nānattaṃ veditabbaṃ.",
  "atk-s0515a:102_0": "Imāni pana cattāri nānattāni na pītiyāyeva labbhanti, sabbesupi yathālābhavasena",
  "atk-s0515a:102_1": "labbhanti. Pītiyā hi pītīti nāmaṃ, cittassa cittanti nāmaṃ. Pīti ca pharaṇalakkhaṇā,",
  "atk-s0515a:102_2": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṃ vijānanalakkhaṇaṃ.",
  "atk-s0515a:103_0": "Tathā pīti pharaṇakiccā, vedanā anubhavanakiccā, saññā sañjānanakiccā, cetanā cetayitakiccā,",
  "atk-s0515a:103_1": "viññāṇaṃ vijānanakiccanti evaṃ kiccanānattena nānattaṃ veditabbaṃ. Paṭikkhepanānattaṃ pītipade natthi.",
  "atk-s0515a:104_0": "Alobhādiniddese pana “alobho alubbhanā alubbhitatta”ntiādinā nayena labbhatīti evaṃ",
  "atk-s0515a:104_1": "paṭikkhepanānattena nānattaṃ veditabbaṃ. Evaṃ sabbapadaniddesesu labbhamānavasena",
  "atk-s0515a:104_2": "catubbidhampi nānattaṃ veditabbaṃ.",
  "atk-s0515a:105_0": "Aparadīpanā pana padatthuti vā hoti daḷhīkammaṃ vāti evaṃ dve ṭhānāni gacchati. Yaṭṭhikoṭiyā",
  "atk-s0515a:105_1": "uppīḷentena viya hi sakimeva “pītī”ti vutte etaṃ padaṃ phullitamaṇḍitavibhūsitaṃ",
  "atk-s0515a:105_2": "nāma na hoti, punappunaṃ byañjanavasena upasaggavasena atthavasena “pīti pāmojjaṃ",
  "atk-s0515a:105_3": "āmodanā pamodanā hāso pahāso vittī”ti vutte phullitamaṇḍitavibhūsitaṃ nāma hoti.",
  "atk-s0515a:105_4": "Yathā hi daharakumāraṃ nahāpetvā manoramaṃ vatthaṃ paridahāpetvā pupphāni piḷandhāpetvā",
  "atk-s0515a:105_5": "akkhīni añjetvā athassa nalāṭe ekameva manosilābinduṃ kareyya, na tassa ettāvatā",
  "atk-s0515a:105_6": "cittatilako nāma hoti, nānāvaṇṇehi pana parivāretvā bindūsu katesu cittatilako nāma",
  "atk-s0515a:105_7": "hoti. Evaṃ sampadamidaṃ veditabbaṃ. Ayaṃ padatthuti nāma.",
  "atk-s0515a:106_0": "Byañjanavasena pana upasaggavasena atthavasena ca punappunaṃ bhaṇanameva daḷhīkammaṃ",
  "atk-s0515a:106_1": "nāma. Yathā hi “āvuso”ti vā “bhante”ti vā “yakkho”ti vā “sappo”ti vā vutte daḷhīkammaṃ",
  "atk-s0515a:106_2": "nāma na hoti, “āvuso āvuso, bhante bhante, yakkho yakkho, sappo sappo”ti vutte pana",
  "atk-s0515a:106_3": "daḷhīkammaṃ nāma hoti, evameva sakiṃdeva yaṭṭhikoṭiyā uppīḷentena viya “pītī”ti vuttamatte",
  "atk-s0515a:106_4": "daḷhīkammaṃ nāma na hoti, punappunaṃ byañjanavasena upasaggavasena atthavasena “pīti",
  "atk-s0515a:106_5": "pāmojjaṃ āmodanā pamodanā hāso pahāso vittī”ti vutteyeva daḷhīkammaṃ nāma hotīti",
  "atk-s0515a:106_6": "evaṃ aparadīpanā dve ṭhānāni gacchati. Etissāpi vasena labbhamānakapadaniddesesu",
  "atk-s0515a:106_7": "sabbattha attho veditabbo.",
  "atk-s0515a:107_0": "Tattha pīnayatīti pīti. Sā sampiyāyanalakkhaṇā, kāyacittapīṇanarasā pharaṇarasā vā,",
  "atk-s0515a:107_1": "odagyapaccupaṭṭhānā. Yā pañcakāmaguṇapaṭisaññuttāti yā rūpādipañcakāmakoṭṭhāsapaṭisaṃyuttā",
  "atk-s0515a:107_2": "pīti, sā pīnayatīti pīti, idaṃ sabhāvapadaṃ. Pamuditassa bhāvo pāmojjaṃ. Āmodanākāro",
  "atk-s0515a:107_3": "āmodanā. Pamodanākāro pamodanā. Yathā vā bhesajjānaṃ vā telānaṃ vā uṇhodakasītodakānaṃ",
  "atk-s0515a:107_4": "vā ekato karaṇaṃ “modanā”ti vuccati, evamayampi pītidhammānaṃ ekato karaṇena modanā.",
  "atk-s0515a:107_5": "Upasaggavasena pana maṇḍetvā “āmodanā pamodanā”ti vuttā.",
  "atk-s0515a:108_0": "Hāsetīti hāso. Pahāsetīti pahāso, haṭṭhapahaṭṭhākārānametaṃ adhivacanaṃ. Vittīti",
  "atk-s0515a:108_1": "vittaṃ, dhanassetaṃ nāmaṃ. Ayaṃ pana somanassapaccayattā vittisarikkhatāya vitti.",
  "atk-s0515a:108_2": "Yathā hi dhanino dhanaṃ paṭicca somanassaṃ uppajjati, evaṃ pītimatopi pītiṃ paṭicca",
  "atk-s0515a:108_3": "somanassaṃ uppajjati. Tasmā “vittī”ti vuttā. Tuṭṭhīti sabhāvasaṇṭhitāya pītiyā etaṃ",
  "atk-s0515a:108_4": "nāmaṃ. Pītimā pana puggalo kāyacittānaṃ uggatattā abbhuggatattā “udaggo”ti vuccati,",
  "atk-s0515a:108_5": "udaggassa bhāvo odagyaṃ.",
  "atk-s0515a:109_0": "Attano manatā attamanatā. Anabhiraddhassa hi mano dukkhapadaṭṭhānattā na attano mano",
  "atk-s0515a:109_1": "nāma hoti, abhiraddhassa sukhapadaṭṭhānattā attano mano nāma hoti, iti attano manatā",
  "atk-s0515a:109_2": "attamanatā, sakamanatā, sakamanassa bhāvoti attho. Sā pana yasmā na aññassa kassaci",
  "atk-s0515a:109_3": "attano manatā, cittasseva panesā bhāvo cetasiko dhammo, tasmā “attamanatā cittassā”ti vuttā.",
  "atk-s0515a:110": "Cittavicittatāya cittaṃ. Ārammaṇaṃ minamānaṃ jānātīti mano. Mānasanti mano eva, “antalikkhacaro pāso, yvāyaṃ carati mānaso”ti hi ettha pana sampayuttakadhammo “mānaso”ti vutto.",
  "atk-s0515a:111": "“Kathañhi bhagavā tuyhaṃ, sāvako sāsane rato;",
  "atk-s0515a:112": "Appattamānaso sekkho, kālaṃkayirā jane sutā”ti. –",
  "atk-s0515a:113": "Ettha arahattaṃ “mānasa”nti vuttaṃ. Idha pana mano eva mānasaṃ, byañjanavasena hetaṃ padaṃ vaḍḍhitaṃ.",
  "atk-s0515a:114_0": "Hadayanti cittaṃ. “Cittaṃ vā te khipissāmi, hadayaṃ vā te phālessāmī”ti ettha uro",
  "atk-s0515a:114_1": "“hadaya”nti vuttaṃ. “Hadayā hadayaṃ maññe aññāya tacchatī”ti ettha cittaṃ. “Vakkaṃ",
  "atk-s0515a:114_2": "hadaya”nti ettha hadayavatthu. Idha pana cittameva abbhantaraṭṭhena “hadaya”nti vuttaṃ.",
  "atk-s0515a:114_3": "Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha – “pabhassaramidaṃ,",
  "atk-s0515a:114_4": "bhikkhave, cittaṃ, tañca kho āgantukehi upakkilesehi upakkiliṭṭha”nti. Tato nikkhantattā",
  "atk-s0515a:114_5": "pana akusalampi gaṅgāya nikkhantā nadī gaṅgā viya godhāvarito nikkhantā godhāvarī",
  "atk-s0515a:114_6": "viya ca “paṇḍara”ntveva vuttaṃ.",
  "atk-s0515a:115_0": "Mano manāyatananti idha pana manoggahaṇaṃ manasseva āyatanabhāvadīpanatthaṃ. Tenetaṃ",
  "atk-s0515a:115_1": "dīpeti “nayidaṃ devāyatanaṃ viya manassa āyatanattā manāyatanaṃ, atha kho mano eva",
  "atk-s0515a:115_2": "āyatanaṃ manāyatana”nti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena",
  "atk-s0515a:115_3": "sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ,",
  "atk-s0515a:115_4": "vāsudevāyatana”ntiādīsu nivāsaṭṭhānaṃ “āyatana”nti vuccati. “Suvaṇṇāyatanaṃ, rajatāyatana”ntiādīsu",
  "atk-s0515a:115_5": "ākaro. Sāsane pana “manorame āyatane, sevanti naṃ vibhaṅgamā”tiādīsu samosaraṇaṭṭhānaṃ.",
  "atk-s0515a:115_6": "“Dakkhiṇāpatho gunnaṃ āyatana”ntiādīsu sañjātideso. “Tatra tatreva sakkhibhabbataṃ",
  "atk-s0515a:115_7": "pāpuṇāti sati satiāyatane”tiādīsu kāraṇaṃ. Idha pana sañjātidesaṭṭhena samosaraṇaṭhānaṭṭhena",
  "atk-s0515a:115_8": "kāraṇaṭṭhenāti tidhāpi vaṭṭati.",
  "atk-s0515a:116_0": "Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ. Bahiddhā",
  "atk-s0515a:116_1": "rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi",
  "atk-s0515a:116_2": "āyatanaṃ. Phassādīnaṃ pana sahajātādipaccayaṭṭhena kāraṇattā kāraṇaṭṭhenapi āyatananti",
  "atk-s0515a:116_3": "veditabbaṃ. Tadeva mananalakkhaṇe indaṭṭhaṃ kāretīti indriyaṃ, mano eva indriyaṃ manindriyaṃ.",
  "atk-s0515a:117_0": "Vijānātīti viññāṇaṃ. Viññāṇameva khandho viññāṇakkhandho. Tassa rāsiādivasena attho",
  "atk-s0515a:117_1": "veditabbo. “Mahāudakakkhandhotveva saṅkhaṃ gacchatī”ti ettha hi rāsaṭṭhena khandho",
  "atk-s0515a:117_2": "vutto. “Sīlakkhandho samādhikkhandho”tiādīsu guṇaṭṭhena. “Addasā kho bhagavā mahantaṃ",
  "atk-s0515a:117_3": "dārukkhandha”nti ettha paṇṇattimattaṭṭhena. Idha pana ruḷhito khandho vutto. Rāsaṭṭhena",
  "atk-s0515a:117_4": "hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ chindanto",
  "atk-s0515a:117_5": "“rukkhaṃ chindatī”ti vuccati, evameva viññāṇakkhandhassa ekadesabhūtaṃ ekampi viññāṇaṃ",
  "atk-s0515a:117_6": "rūḷhito “viññāṇakkhandho”ti vuttaṃ.",
  "atk-s0515a:118_0": "Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.",
  "atk-s0515a:118_1": "Imasmiñhi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena",
  "atk-s0515a:118_2": "nissattaṭṭhena vā dhātūti tīhi nāmehi vuttaṃ. Sahagatoti avijahito. Sahajātoti saddhiṃ",
  "atk-s0515a:118_3": "niggato. Saṃsaṭṭhoti saṃsaggo hutvā ṭhito. Sampayuttoti samaṃ pakārehi yutto. Katamehi",
  "atk-s0515a:118_4": "pakārehīti? Ekuppādādīhi. Natthi keci dhammā kehici dhammehi sampayuttāti? Āmantā.",
  "atk-s0515a:118_5": "Iti hi imassa pañhassa paṭikkhepe “nanu atthi keci dhammā kehici dhammehi sahagatā",
  "atk-s0515a:118_6": "sahajātā saṃsaṭṭhā ekuppādā ekanirodhā ekavatthukā ekārammaṇā”ti evaṃ ekuppādatādīnaṃ",
  "atk-s0515a:118_7": "vasena sampayogattho vutto. Iti imehi ekuppādatādīhi samaṃ pakārehi yutto sampayutto.",
  "atk-s0515a:118_8": "Ekuppādoti ekato uppanno, na vināti attho. Ekanirodhoti ekato nirodho. Ekavatthukoti",
  "atk-s0515a:118_9": "hadayavatthuvasena ekavatthuko. Ekārammaṇoti rūpādivasena ekārammaṇo.",
  "atk-s0515a:119_0": "Ettha sahagatasaddo tabbhāve, vokiṇṇe, ārammaṇe, nissaye, saṃsaṭṭheti pañcasu atthesu",
  "atk-s0515a:119_1": "dissati jinavacane. “Yāyaṃ taṇhā ponobhavikā nandirāgasahagatā”ti ettha tabbhāve",
  "atk-s0515a:119_2": "veditabbo, nandirāgabhūtāti attho. “Yā, bhikkhave, vīmaṃsā kosajjasahagatā kosajjasampayuttā”ti",
  "atk-s0515a:119_3": "ettha vokiṇṇe, antarantarā uppajjamānena kosajjena vokiṇṇāti ayamettha attho. “Lābhī",
  "atk-s0515a:119_4": "hoti rūpasahagatānaṃ vā samāpattīnaṃ arūpasahagatānaṃ vā samāpattīna”nti ettha ārammaṇe,",
  "atk-s0515a:119_5": "rūpārammaṇānaṃ arūpārammaṇānanti attho. “Aṭṭhikasaññāsahagataṃ satisambojjhaṅgaṃ",
  "atk-s0515a:119_6": "bhāvetī”ti ettha nissaye, aṭṭhikasaññaṃ nissāya aṭṭhikasaññaṃ bhāvetvā paṭiladdhanti",
  "atk-s0515a:119_7": "attho. “Idaṃ sukhaṃ imāya pītiyā sahagataṃ hoti sahajātaṃ sampayutta”nti ettha saṃsaṭṭhe,",
  "atk-s0515a:119_8": "saṃmissanti attho. Imasmimpi ṭhāne saṃsaṭṭhe āgato.",
  "atk-s0515a:120_0": "Sahajātasaddo “sahajātaṃ purejātaṃ pacchājāta”nti ettha viya sahajāte. Saṃsaṭṭhasaddo",
  "atk-s0515a:120_1": "“gihīhi saṃsaṭṭho”ti ca, “evaṃ saṃsaṭṭho, bhante”ti cāti evamādīsu saṃsagge. “Kise",
  "atk-s0515a:120_2": "thūle vivajjetvā saṃsaṭṭhā yojitā hayā”ti ettha sadise.",
  "atk-s0515a:121": "“Pucimandaparivāro, ambo te dadhivāhana;",
  "atk-s0515a:122": "Mūlaṃ mūlena saṃsaṭṭhaṃ, sākhā sākhā nisevare”ti. –",
  "atk-s0515a:123_0": "Ettha upacite. “Cittasaṃsaṭṭhā dhammā”ti ettha cittasampayuttadhamme. Idha pana yo",
  "atk-s0515a:123_1": "phalappadāne aviyogadhammo vinibbhogaṃ akatvā ekuppādādidhammo hutvā “sampayutto”ti",
  "atk-s0515a:123_2": "vuccati. Taṃvisayo. Atha vā “sahagato”ti vatvā pacchato pacchato āgatasuttena viya",
  "atk-s0515a:123_3": "so na hotīti dassetuṃ “sahajāto”ti vuttaṃ. Ekato uppannarūpārūpaṃ viya sopi na hotīti",
  "atk-s0515a:123_4": "dassetuṃ “saṃsaṭṭho”ti vuttaṃ.",
  "atk-s0515a:124_0": "Khīrodakaṃ viya ca sopi na hotīti dassetuṃ “sampayutto”ti vuttaṃ. Vinibbhogaṃ kātuṃ",
  "atk-s0515a:124_1": "asakkuṇeyyaṭṭhena hi sahuppannā dhammā sampayuttāpi atthi khīratelaṃ viya. Tathā",
  "atk-s0515a:124_2": "vippayuttāpi khīrato apanītaṃ navanītaṃ viya. Evaṃ lakkhaṇasampayutto ekuppādādilakkhaṇoyeva",
  "atk-s0515a:124_3": "hotīti dassetuṃ “ekuppādo”tiādi vuttaṃ. Ettha ekuppādasahajātānaṃ kiṃ nānattaṃ? Uppāde",
  "atk-s0515a:124_4": "antaravirahito ekuppādo. Khīrakālamuttassāpi dadhino mathane mathane pākaṭaṃ navanītaṃ",
  "atk-s0515a:124_5": "viya purebhattapacchābhattavasena ekadivasameva jāto viya so na hotīti dassetuṃ ekakkhaṇe",
  "atk-s0515a:124_6": "nibbattoti sahajāto. Ekavatthukoti patiṭṭhaṭṭhena ekaparicchedena ekavatthuko, dvinnaṃ",
  "atk-s0515a:124_7": "bhikkhūnaṃ ekavatthukatā viya ṭhānantaravirahito. Ekārammaṇoti aniyatekārammaṇo na",
  "atk-s0515a:124_8": "cakkhuviññāṇaṃ viyāti evameke vaṇṇayanti.",
  "atk-s0515a:125_0": "Maccoti mūlapadaṃ. Rūpādīsu satto laggo laggitoti satto. Vuttañhetaṃ “satto sattoti,",
  "atk-s0515a:125_1": "bhante, vuccati, kittāvatā nu kho, bhante, ‘satto’ti vuccatīti? Rūpe kho, rādha,",
  "atk-s0515a:125_2": "yo chando yo rāgo yā nandī yā taṇhā, tatra satto tatra visatto, tasmā ‘satto’ti vuccatī”ti.",
  "atk-s0515a:125_3": "Sattayogena vā satto. Sugatiduggatiṃ naratīti naro. Manuno puttoti mānavo. Upakaraṇena",
  "atk-s0515a:125_4": "sayaṃ posayatīti poso. Puṃ vuccati nirayo, taṃ galatīti puggalo. Jīvitindriyaṃ dhāretīti",
  "atk-s0515a:125_5": "jīvo. Cutito jātiṃ gacchatīti jāgu. Jiyatīti jantu. Indriyena gacchatīti indagu.",
  "atk-s0515a:125_6": "Atha vā indabhūtena kammunā gacchatīti indagu. “Hindagū”tipi pāḷi. Hindanti maraṇaṃ,",
  "atk-s0515a:125_7": "taṃ gacchatīti hindagu. Manuto jātoti manujo. Yaṃ sādiyatīti yaṃ rūpādiṃ assādiyati.",
  "atk-s0515a:125_8": "Sesaṃ vuttanayameva. Ito paraṃ vuttamatthaṃ nigamento tenāha bhagavā –",
  "atk-s0515a:126": "“Kāmaṃ kāmayamānassa…pe… laddhā macco yadicchatī”ti;",
  "atk-s0515a:127": "Ito paraṃ ettakampi avatvā visesamattameva vakkhāma.",
  "atk-s0515a:128_0": "2. Tassa ce kāmayānassāti tassa puggalassa kāme icchamānassa, kāmena vā yāyamānassa.",
  "atk-s0515a:128_1": "Chandajātassāti jātataṇhassa. Jantunoti sattassa. Te kāmā parihāyantīti te kāmā parihāyanti",
  "atk-s0515a:128_2": "ce. Sallaviddhova ruppatīti atha so ayomayādinā sallena viddho viya pīḷīyati. Ito",
  "atk-s0515a:128_3": "paraṃ vuttaṃ vajjetvā avuttesu yaṃ yaṃ anuttānaṃ, taṃ tadeva kathayissāmi.",
  "atk-s0515a:129_0": "Cakkhupīṇanaṃ ārammaṇaṃ pāpuṇanavasena yāyati gacchati. Dassanīyavasena piyattaṃ",
  "atk-s0515a:129_1": "ārammaṇavasena appāpetīti niyyati. Savanīyaṃ hutvā kaṇṇasotapīṇanaṃ ārammaṇavasena",
  "atk-s0515a:129_2": "parikaḍḍhatīti vuyhati. Saritabbaṃ hutvā cittapīṇanaṃ ārammaṇavasena gahetvā upasaṃharīyatīti",
  "atk-s0515a:129_3": "saṃharīyati. Yathāti opammatthe nipāto. Hatthinā yāyati gacchatīti hatthiyānena vā,",
  "atk-s0515a:129_4": "vāiti vikappatthe. Assena yāyati gacchatīti assayānena vā. Goyuttaṃ vayhādiyānaṃ",
  "atk-s0515a:129_5": "goyānaṃ, tena goyānena. Ajayānādīsupi eseva nayo. Iṭṭhavasena jāto sañjāto.",
  "atk-s0515a:130_0": "Ārammaṇapiyattavasena nibbatto abhinibbatto. Ārammaṇamanāpabhāvena pātubhūto. Atha",
  "atk-s0515a:130_1": "vā kāmarāgavasena jāto sañjāto. Kāmanandivasena nibbatto abhinibbatto. Kāmataṇhāvasena",
  "atk-s0515a:130_2": "kāmasinehavasena kāmacchandavasena kāmapariḷāhavasena ca pātubhūtoti veditabbo.",
  "atk-s0515a:131_0": "Te vā kāmā parihāyantīti te vatthukāmādayo parihāyanti vigacchanti. So vā kāmehi",
  "atk-s0515a:131_1": "parihāyatīti eso khattiyādipuggalo vatthukāmādikāmehi parihāyati vigacchati “pubbeva",
  "atk-s0515a:131_2": "maccaṃ vijahanti bhogā, macco dhane pubbataraṃ jahātī”ti evamādīsu viya. Kathanti",
  "atk-s0515a:131_3": "kena pakārena. Tiṭṭhantassevāti dharantasseva. Te bhogeti te vatthukāmādayo bhoge.",
  "atk-s0515a:131_4": "Rājāno vāti pathabyādirājāno. Harantīti gahetvā gacchanti, apaharanti vā. Corā vāti",
  "atk-s0515a:131_5": "sandhicchedādikā. Aggi vāti dāvaggiādi. Dahatīti jhāpeti bhasmaṃ karoti. Udakaṃ vāti",
  "atk-s0515a:131_6": "oghādiudakaṃ. Vahatīti gahetvā mahāsamuddaṃ pāpeti. Appiyā vāti akantā amanāpā. Dāyādā",
  "atk-s0515a:131_7": "harantīti dāyajjavirahitā assāmikā haranti. Nihitaṃ vāti nidhānaṃ katvā ṭhapitaṃ.",
  "atk-s0515a:131_8": "Nādhigacchatīti na vindati na paṭilabhati, na passatīti attho. Duppayuttāti visamapayogena",
  "atk-s0515a:131_9": "yojitā kasivāṇijjādikammantā. Bhijjantīti bhedaṃ pāpuṇanti, na pavattantīti attho.",
  "atk-s0515a:131_10": "“Bhañjanti rathaṃ ayānakā”tiādīsu sambhavo veditabbo.",
  "atk-s0515a:132_0": "Kule vā kulaṅgāro uppajjatīti khattiyādikule kulajhāpako kule antimapuriso nibbattati.",
  "atk-s0515a:132_1": "“Kulaṅkaro”tipi pāḷi. Yo te bhoge vikiratīti yo eso kule pacchimako te hiraññādike",
  "atk-s0515a:132_2": "bhoge khepeti. Vidhamatīti viyogaṃ karoti, dūre khipati. Viddhaṃsetīti nāseti adassanaṃ",
  "atk-s0515a:132_3": "gameti. Atha vā itthidhutto hutvā vikirati. Surādhutto hutvā vidhamati. Akkhadhutto",
  "atk-s0515a:132_4": "hutvā viddhaṃseti. Vikirati vā uppannaṃ āyaṃ ajānanena. Vidhamati vissajjanamukhaṃ",
  "atk-s0515a:132_5": "ajānanena. Viddhaṃseti ṭhapitaṭṭhāne ārakkhaṃ asaṃvidhānenāti evamādinā yojetabbaṃ.",
  "atk-s0515a:133_0": "Aniccatāyeva aṭṭhamīti vināsabhāvo eva aṭṭhamo. Hāyantīti adassanaṃ yanti. Parihāyantīti",
  "atk-s0515a:133_1": "na puna paññāyanti. Paridhaṃsentīti ṭhānato apagacchanti. Paripatantīti paggharanti.",
  "atk-s0515a:133_2": "Antaradhāyantīti antaradhānaṃ adassanaṃ gacchanti. Vippalujjantīti cuṇṇavicuṇṇā hutvā apagacchanti.",
  "atk-s0515a:134_0": "Tiṭṭhanteva te bhogeti tesaṃ dhanānaṃ ṭhitakāle “tiṭṭhante nibbute cāpī”ti evamādīsu",
  "atk-s0515a:134_1": "viya. Soti so bhogasāmiko puggalo. Cavati devalokato. Marati manussalokato. Vippalujjati",
  "atk-s0515a:134_2": "nāgasupaṇṇādilokato. Atha vā hāyati dhaññakoṭṭhāgāravasena. Parihāyati dhanakoṭṭhāgāravasena.",
  "atk-s0515a:134_3": "Paridhaṃsati balibaddahatthiassādivasena. Paripatati dāsidāsavasena. Antaradhāyati",
  "atk-s0515a:134_4": "dārābharaṇavasena. Nassati udakādivasenāti eke vaṇṇayanti.",
  "atk-s0515a:135_0": "Ayomayenāti kāḷalohādinibbattena. Sallenāti kaṇḍena. Aṭṭhimayenāti manussaṭṭhiṃ ṭhapetvā",
  "atk-s0515a:135_1": "avasesena. Dantamayenāti hatthidantādinā. Visāṇamayenāti govisāṇādinā. Kaṭṭhamayenāti",
  "atk-s0515a:135_2": "veḷukaṭṭhādinā. Viddhoti vuttappakārasallānaṃ aññataraññatarena pahaṭo. Ruppatīti",
  "atk-s0515a:135_3": "vikirati, vikāraṃ āpajjati. Kuppatīti calati, kopaṃ uppādeti. Ghaṭṭīyatīti ghaṭṭito",
  "atk-s0515a:135_4": "hoti. Pīḷīyatīti pīḷito hoti, laddhappahāro kuppati. “Tatiyadivase salākaṃ pavesetvā",
  "atk-s0515a:135_5": "dhovanakāle ghaṭṭīyati. Khārappadāne pīḷīyati. Pahāradhovane vā ruppati. Tasmiṃ dukkhuppādane",
  "atk-s0515a:135_6": "kuppati. Salākapavesane pīḷīyati. Khārappadāne ghaṭṭīyatī”ti evameke vaṇṇayanti.",
  "atk-s0515a:136_0": "Byādhitoti laddhappahāro hutvā pīḷito. Domanassitoti domanassappatto. Vipariṇāmaññathābhāvāti",
  "atk-s0515a:136_1": "pakatibhāvaṃ jahitvā aññathābhāvaṃ upanītena, antososādi soko ca vācāvippalāpo paridevo",
  "atk-s0515a:136_2": "ca kāyapīḷanādi dukkhañca cittapīḷanādi domanassañca bhuso āyāso upāyāso ca. Ete",
  "atk-s0515a:136_3": "vuttappakārā sokādayo uppajjanti samudācāraṃ gacchanti.",
  "atk-s0515a:137_0": "3. Tatiyagāthāyaṃ saṅkhepattho – yo pana ime kāme tattha chandarāgavikkhambhanena",
  "atk-s0515a:137_1": "vā samucchedena vā attano pādena sappassa siraṃ viya parivajjeti, so bhikkhu sabbalokaṃ",
  "atk-s0515a:137_2": "vipphāretvā ṭhitattā loke visattikāsaṅkhātaṃ taṇhaṃ sato hutvā samativattatīti.",
  "atk-s0515a:138_0": "Yoti vibhajitabbaṃ padaṃ. Yo yādisotiādīni tassa vibhajanapadāni. Ettha ca yasmā",
  "atk-s0515a:138_1": "yoti atthapadaṃ. tañca aniyamena puggalaṃ dīpeti. Tasmā tassa atthaṃ dassento aniyamena",
  "atk-s0515a:138_2": "puggaladīpakaṃ yo-saddameva āha. Tasmā ettha evamattho veditabbo – yoti yo kocīti.",
  "atk-s0515a:138_3": "Yasmā yo yo koci nāma, so avassaṃ yathāliṅgayathāyuttayathāvihitayathāppakārayaṃṭhānapattayaṃdhammasamannāgatavasena",
  "atk-s0515a:138_4": "ekenākārena paññāyati, tasmā taṃ tattha ñāpetuṃ taṃ bhedaṃ pakāsento “yādiso”tiādimāha.",
  "atk-s0515a:138_5": "Tattha yādisoti liṅgavasena yādiso vā tādiso vā hotu, dīgho vā rasso vā kāḷo vā odāto",
  "atk-s0515a:138_6": "vā maṅguracchavi vā kiso vā thūlo vāti attho.",
  "atk-s0515a:139_0": "Yathāyuttoti yogavasena yena vā tena vā yutto hotu, navakammayutto vā uddesayutto",
  "atk-s0515a:139_1": "vā vāsadhurayutto vāti attho. Yathāvihitoti yathāṭhapito navakammādhiṭṭhāyikādivasena.",
  "atk-s0515a:139_2": "Yathāpakāroti yathāpakārena patiṭṭhito padīpanāyakādivasena. Yaṃṭhānappattoti yaṃ",
  "atk-s0515a:139_3": "ṭhānantaraṃ patto senāpatiseṭṭhiṭṭhānādivasena. Yaṃdhammasamannāgatoti yena dhammena",
  "atk-s0515a:139_4": "upāgato dhutaṅgādivasena.",
  "atk-s0515a:140_0": "Vikkhambhanato vāti upacārappanāsamādhīti kilesānaṃ dūrīkaraṇato vā ghaṭappahārena",
  "atk-s0515a:140_1": "sevālānaṃ viya. Samucchedato vāti puna appavattiṃ katvā accantato maggena kilesānaṃ",
  "atk-s0515a:140_2": "ucchinnamūlato pahānavasena samucchedato vā. Aṭṭhikaṅkalūpamā kāmātiādīni ekādasa",
  "atk-s0515a:140_3": "padāni vipassanāvasena vuttāni.",
  "atk-s0515a:141_0": "Buddhānussatiṃ bhāventopītiādīni cha padāni maraṇassatiṃ bhāventopi, upasamānussatiṃ",
  "atk-s0515a:141_1": "bhāventopīti imāni ca upacārajjhānavasena vuttāni. Ānāpānassatiṃ bhāventopi, kāyagatāsatiṃ",
  "atk-s0515a:141_2": "bhāventopi, paṭhamaṃ jhānaṃ bhāventopītiādīni nevasaññānāsaññāyatanasamāpattiṃ bhāventopīti",
  "atk-s0515a:141_3": "pariyosānāni appanājjhānavasena vuttāni. Tattha aṭṭhikaṅkalūpamā kāmāti sunikkantaṃ",
  "atk-s0515a:141_4": "nikkantaṃ nimmaṃsaṃ lohitamakkhitaṃ aṭṭhikaṅkalaṃ upamā etesaṃ kāmānanti aṭṭhikaṅkalūpamā",
  "atk-s0515a:141_5": "kāmā. Appassādaṭṭhenāti “appaṃ parittaṃ sukhassādaṃ ādīnavo ettha bhiyyo”ti dassanaṭṭhena.",
  "atk-s0515a:141_6": "Passantoti “yāvadeva pana so kukkuro kilamathassa vighātassa bhāgī assā”ti ñāṇacakkhunā",
  "atk-s0515a:141_7": "passanto. Parivajjetīti dūraṅgameti. Vuttañhetaṃ bhagavatā –",
  "atk-s0515a:142_0": "“Seyyathāpi, gahapati, kukkuro jighacchādubbalyapareto goghātakasūnaṃ paccupaṭṭhito",
  "atk-s0515a:142_1": "assa, tamenaṃ dakkho goghātako vā goghātakantevāsī vā aṭṭhikaṅkalaṃ sunikkantaṃ nikkantaṃ",
  "atk-s0515a:142_2": "nimmaṃsaṃ lohitamakkhitaṃ upasumbheyya. Taṃ kiṃ maññasi, gahapati, api nu kho so",
  "atk-s0515a:142_3": "kukkuro amhaṃ aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ palehanto",
  "atk-s0515a:142_4": "jighacchādubbalyaṃ paṭivineyyā”ti? “No hetaṃ, bhante”. “Taṃ kissa hetu”? “Aduñhi,",
  "atk-s0515a:142_5": "bhante, aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ, yāvadeva pana",
  "atk-s0515a:142_6": "so kukkuro kilamathassa vighātassa bhāgī assā”ti. “Evameva kho, gahapati, ariyasāvako",
  "atk-s0515a:142_7": "iti paṭisañcikkhati ‘aṭṭhikaṅkalūpamā kāmā vuttā bhagavatā bahudukkhā bahupāyāsā,",
  "atk-s0515a:142_8": "ādīnavo ettha bhiyyo’ti. Evametaṃ yathābhūtaṃ sammappaññāya disvā yāyaṃ upekkhā nānattā",
  "atk-s0515a:142_9": "nānattasitā, taṃ abhinivajjetvā yāyaṃ upekkhā ekattā ekattasitā, yattha sabbaso lokāmisupādānā",
  "atk-s0515a:142_10": "aparisesā nirujjhanti, tamevūpekkhaṃ bhāvetī”ti.",
  "atk-s0515a:143_0": "Gijjhādīhi sādhāraṇā maṃsapesi upamā etesanti maṃsapesūpamā. Bahūnaṃ sādhāraṇaṭṭhena",
  "atk-s0515a:143_1": "bahusādhāraṇā. Ādittaṃ tiṇukkaṃ upamā etesanti tiṇukkūpamā. Anudahanaṭṭhenāti hatthādijhāpanaṭṭhena.",
  "atk-s0515a:143_2": "Sādhikaporisappamāṇā vītaccikānaṃ vītadhūmānaṃ aṅgārānaṃ pūrā aṅgārakāsu upamā etesanti",
  "atk-s0515a:143_3": "aṅgārakāsūpamā. Mahāpariḷāhaṭṭhenāti mahantaparitāpanaṭṭhena. Ārāmarāmaṇeyyādikaṃ",
  "atk-s0515a:143_4": "supinaṃ upamā etesanti supinakūpamā. Ittarapaccupaṭṭhānaṭṭhenāti appatvā, na upagantvā",
  "atk-s0515a:143_5": "tiṭṭhanaṭṭhena. Yācitena laddhaṃ yānādibhaṇḍaṃ upamā etesanti yācitakūpamā. Tāvakālikaṭṭhenāti",
  "atk-s0515a:143_6": "anibandhanaṭṭhena. Sampannaphalarukkho upamā etesanti rukkhaphalūpamā. Sambhañjanaparibhañjanaṭṭhenāti",
  "atk-s0515a:143_7": "sākhābhañjanaṭṭhena ceva samantato bhañjitvā rukkhapātanaṭṭhena ca. Asi ca sūnā ca",
  "atk-s0515a:143_8": "upamā etesanti asisūnūpamā. Adhikuṭṭanaṭṭhenāti chindanaṭṭhena. Sattisūlaṃ upamā",
  "atk-s0515a:143_9": "etesanti sattisūlūpamā. Vinivijjhanaṭṭhenāti nipatetvā gamanaṭṭhena. Bhayajananaṭṭhena",
  "atk-s0515a:143_10": "sappasiraṃ upamā etesanti sappasirūpamā. Sappaṭibhayaṭṭhenāti saha abhimukhe bhayaṭṭhena.",
  "atk-s0515a:143_11": "Dukkhajananaṃ aggikkhandhaṃ upamā etesanti aggikkhandhūpamā. Mahābhitāpanaṭṭhenāti",
  "atk-s0515a:143_12": "mahantaabhitāpakāyapīḷāuppādanaṭṭhenāti kāmaṃ parivajjetīti. Vuttañhetaṃ –",
  "atk-s0515a:144_0": "“Seyyathāpi, gahapati, gijjho vā kaṅko vā kulalo vā maṃsapesiṃ ādāya uḍḍīyeyya, tamenaṃ",
  "atk-s0515a:144_1": "gijjhāpi kaṅkāpi kulalāpi anupatitvā anupatitvā vitaccheyyuṃ vissajjeyyuṃ. Taṃ kiṃ",
  "atk-s0515a:144_2": "maññasi, gahapati, sace so gijjho vā kaṅko vā kulalo vā taṃ maṃsapesiṃ na khippameva",
  "atk-s0515a:144_3": "paṭinissajjeyya, so tatonidānaṃ maraṇaṃ vā nigaccheyya, maraṇamattaṃ vā dukkha”nti",
  "atk-s0515a:144_4": "“evaṃ, bhante”. “Evameva kho, gahapati, ariyasāvako iti paṭisañcikkhati ‘maṃsapesūpamā",
  "atk-s0515a:144_5": "kāmā vuttā bhagavatā…pe… tamevūpekkhaṃ bhāveti. Seyyathāpi, gahapati, puriso ādittaṃ",
  "atk-s0515a:144_6": "tiṇukkaṃ ādāya paṭivātaṃ gaccheyya. Taṃ kiṃ maññasi, gahapati, sace so puriso taṃ",
  "atk-s0515a:144_7": "ādittaṃ tiṇukkaṃ na khippameva paṭinissajjeyya, tassa sā ādittā tiṇukkā hatthaṃ vā",
  "atk-s0515a:144_8": "daheyya, bāhuṃ vā daheyya, aññataraṃ vā aññataraṃ vā aṅgapaccaṅgaṃ daheyya, so tatonidānaṃ",
  "atk-s0515a:144_9": "maraṇaṃ vā nigaccheyya, maraṇamattaṃ vā dukkha”nti? “Evaṃ, bhante”. “Evameva kho,",
  "atk-s0515a:144_10": "gahapati, ariyasāvako iti paṭisañcikkhati ‘tiṇukkūpamā kāmā vuttā bhagavatā bahudukkhā",
  "atk-s0515a:144_11": "bahupāyāsā…pe… tamevūpekkhaṃ bhāveti. Seyyathāpi, gahapati, aṅgārakāsu sādhikaporisā",
  "atk-s0515a:144_12": "pūrā aṅgārānaṃ vītaccikānaṃ vītadhūmānaṃ. Atha puriso āgaccheyya jīvitukāmo amaritukāmo",
  "atk-s0515a:144_13": "sukhakāmo dukkhappaṭikkūlo, tamenaṃ dve balavanto purisā nānābāhāsu gahetvā aṅgārakāsuṃ",
  "atk-s0515a:144_14": "upakaḍḍheyyuṃ. Taṃ kiṃ maññasi gahapati, api nu so puriso iti citi ceva kāyaṃ sannāmeyyā”ti?",
  "atk-s0515a:144_15": "“Evaṃ, bhante”. “Taṃ kissahetu”? “Viditañhi, bhante, tassa purisassa ‘imañca ahaṃ",
  "atk-s0515a:144_16": "aṅgārakāsuṃ papatissāmi, tatonidānaṃ maraṇaṃ vā nigacchissāmi maraṇamattaṃ vā dukkha”’nti.",
  "atk-s0515a:144_17": "“Evameva kho gahapati ariyasāvako iti paṭisañcikkhati ‘aṅgārakāsūpamā kāmā vuttā",
  "atk-s0515a:144_18": "bhagavatā…pe… tamevūpekkhaṃ bhāveti. Seyyathāpi, gahapati, puriso supinakaṃ passeyya",
  "atk-s0515a:144_19": "ārāmarāmaṇeyyakaṃ vanarāmaṇeyyakaṃ bhūmirāmaṇeyyakaṃ pokkharaṇirāmaṇeyyakaṃ, so paṭibuddho",
  "atk-s0515a:144_20": "na kiñci paṭipasseyya. Evameva kho, gahapati, ariyasāvako iti paṭisañcikkhati ‘supinakūpamā",
  "atk-s0515a:144_21": "kāmā vuttā bhagavatā…pe… tamevūpekkhaṃ bhāveti. Seyyathāpi, gahapati, puriso yācitakaṃ",
  "atk-s0515a:144_22": "bhogaṃ yācitvā yānaṃ vā poriseyyaṃ pavaramaṇikuṇḍalaṃ. So tehi yācitakehi bhogehi",
  "atk-s0515a:144_23": "purakkhato parivuto antarāpaṇaṃ paṭipajjeyya. Tamenaṃ jano disvā evaṃ vadeyya ‘bhogī",
  "atk-s0515a:144_24": "vata bho puriso, evaṃ kira bho bhogino bhogāni bhuñjantī’ti. Tamenaṃ sāmikā yattha",
  "atk-s0515a:144_25": "yattheva tāni passeyyuṃ, tattha tattheva tāni hareyyuṃ. Taṃ kiṃ maññasi, gahapati,",
  "atk-s0515a:144_26": "alaṃ nu kho tassa purisassa aññathattāyā”ti? “Evaṃ, bhante”. “Taṃ kissahetu”? “Sāmino",
  "atk-s0515a:144_27": "hi, bhante, tāni harantī”ti. “Evameva kho, gahapati, ariyasāvako iti paṭisañcikkhati",
  "atk-s0515a:144_28": "‘yācitakūpamā kāmā vuttā bhagavatā…pe… tamevūpekkhaṃ bhāveti. Seyyathāpi, gahapati,",
  "atk-s0515a:144_29": "gāmassa vā nigamassa vā avidūre tibbo vanasaṇḍo, tatrassa rukkho sampannaphalo ca",
  "atk-s0515a:144_30": "upapannaphalo ca. Na cassu kānici phalāni bhūmiyaṃ patitāni. Atha puriso āgaccheyya",
  "atk-s0515a:144_31": "phalatthiko phalagavesī phalapariyesanaṃ caramāno. So taṃ vanasaṇḍaṃ ajjhogāhetvā",
  "atk-s0515a:144_32": "taṃ rukkhaṃ passeyya sampannaphalañca upapannaphalañca. Tassa evamassa ‘ayaṃ kho",
  "atk-s0515a:144_33": "rukkho sampannaphalo ca upapannaphalo ca, natthi ca kānici phalāni bhūmiyaṃ patitāni,",
  "atk-s0515a:144_34": "jānāmi kho panāhaṃ rukkhaṃ āropituṃ. Yaṃnūnāhaṃ imaṃ rukkhaṃ ārohitvā yāvadatthañca",
  "atk-s0515a:144_35": "khādeyyaṃ, ucchaṅgañca pūreyya’nti? So taṃ rukkhaṃ ārohitvā yāvadatthañca khādeyya,",
  "atk-s0515a:144_36": "ucchaṅgañca pūreyya. Atha dutiyo puriso āgaccheyya phalatthiko phalagavesī phalapariyesanaṃ",
  "atk-s0515a:144_37": "caramāno tiṇhaṃ kuṭhāriṃ ādāya. So taṃ vanasaṇḍaṃ ajjhogāhetvā taṃ rukkhaṃ passeyya",
  "atk-s0515a:144_38": "sampannaphalañca upapannaphalañca. Tassa evamassa ‘ayaṃ kho rukkho sampannaphalo",
  "atk-s0515a:144_39": "ca upapannaphalo ca, natthi ca kānici phalāni bhūmiyaṃ patitāni, na kho panāhaṃ jānāmi",
  "atk-s0515a:144_40": "rukkhaṃ ārohituṃ. Yaṃnūnāhaṃ imaṃ rukkhaṃ mūlato chetvā yāvadatthañca khādeyyaṃ,",
  "atk-s0515a:144_41": "ucchaṅgañca pūreyya’nti. So taṃ rukkhaṃ mūlatova chindeyya. Taṃ kiṃ maññasi, gahapati,",
  "atk-s0515a:144_42": "amuko so puriso paṭhamaṃ rukkhaṃ ārūḷho, sace so na khippameva oroheyya, tassa so",
  "atk-s0515a:144_43": "rukkho papatanto hatthaṃ vā bhañjeyya pādaṃ vā bhañjeyya aññataraṃ vā aññataraṃ vā",
  "atk-s0515a:144_44": "aṅgapaccaṅgaṃ bhañjeyya, so tatonidānaṃ maraṇaṃ vā nigaccheyya, maraṇamattaṃ vā dukkha”nti?",
  "atk-s0515a:144_45": "“Evaṃ, bhante”. “Evameva kho, gahapati, ariyasāvako iti paṭisañcikkhati ‘rukkhaphalūpamā",
  "atk-s0515a:144_46": "kāmā vuttā bhagavatā bahudukkhā bahupāyāsā, ādīnavo ettha bhiyyo’ti. Evametaṃ yathābhūtaṃ",
  "atk-s0515a:144_47": "sammappaññāya disvā yāyaṃ upekkhā nānattā nānattasitā, taṃ abhinivajjetvā yāyaṃ upekkhā",
  "atk-s0515a:144_48": "ekattā ekattasitā. Yattha sabbaso lokāmisūpādānā aparisesā nirujjhanti. Tamevūpekkhaṃ bhāvetī”ti.",
  "atk-s0515a:145": "Evaṃ aṭṭhikaṅkalādikaaggikkhandhūpamapariyosānato vipassanaṃ dassetvā idāni upacārasamādhiṃ dassento “buddhānussatiṃ bhāvento”tiādimāha.",
  "atk-s0515a:146_0": "Tattha punappunaṃ uppajjanato sati eva anussati. Pavattitabbaṭṭhānamhiyeva ca pavattattā",
  "atk-s0515a:146_1": "saddhāpabbajitassa kulaputtassa anurūpā satītipi anussati. Buddhaṃ ārabbha uppannā",
  "atk-s0515a:146_2": "anussati buddhānussati. Arahatādibuddhaguṇārammaṇāya satiyā etaṃ adhivacanaṃ, taṃ",
  "atk-s0515a:146_3": "buddhānussatiṃ. Bhāventoti vaḍḍhento byūhento. Dhammaṃ ārabbha uppannā anussati dhammānussati,",
  "atk-s0515a:146_4": "svākkhātatādidhammaguṇārammaṇāya satiyā etaṃ adhivacanaṃ. Saṅghaṃ ārabbha uppannā",
  "atk-s0515a:146_5": "anussati saṅghānussati, suppaṭipannatādisaṅghaguṇārammaṇāya satiyā etaṃ adhivacanaṃ.",
  "atk-s0515a:146_6": "Sīlaṃ ārabbha uppannā anussati sīlānussati, attano akhaṇḍatādisīlaguṇārammaṇāya satiyā",
  "atk-s0515a:146_7": "etaṃ adhivacanaṃ. Cāgaṃ ārabbha uppannā anussati cāgānussati, attano muttacāgatādicāgaguṇārammaṇāya",
  "atk-s0515a:146_8": "satiyā etaṃ adhivacanaṃ. Devatā ārabbha uppannā anussati devatānussati, devatā sakkhiṭṭhāne",
  "atk-s0515a:146_9": "ṭhapetvā attano saddhādiguṇārammaṇāya satiyā etaṃ adhivacanaṃ. Ānāpāne ārabbha uppannā",
  "atk-s0515a:146_10": "sati ānāpānassati, ānāpānanimittārammaṇāya satiyā etaṃ adhivacanaṃ. Maraṇaṃ ārabbha",
  "atk-s0515a:146_11": "uppannā sati maraṇassati, ekabhavapariyāpannajīvitindriyupacchedasaṅkhātamaraṇārammaṇāya",
  "atk-s0515a:146_12": "satiyā etaṃ adhivacanaṃ.",
  "atk-s0515a:147_0": "Kucchitānaṃ kesādīnaṃ paṭikkūlānaṃ āyattā ākarattā kāyoti saṅkhaṃ gate sarīre gatā",
  "atk-s0515a:147_1": "pavattā sati kāyagatāsati, tādisaṃ vā kāyaṃ gatā sati “kāyagatasatī”ti vattabbe rassaṃ",
  "atk-s0515a:147_2": "akatvā “kāyagatāsatī”ti vuttaṃ. Kesādikesu kāyakoṭṭhāsesu paṭikkūlanimittārammaṇāya",
  "atk-s0515a:147_3": "satiyā etaṃ adhivacanaṃ. Upasamaṃ ārabbha uppannā anussati. Upasamānussati, sabbadukkhūpasamārammaṇāya",
  "atk-s0515a:147_4": "satiyā etaṃ adhivacanaṃ.",
  "atk-s0515a:148_0": "Vitakkavicārapītisukhacittekaggatāsampayuttaṃ paṭhamajjhānaṃ bhāvento. Pītisukhacittekaggatāsampayuttaṃ",
  "atk-s0515a:148_1": "dutiyajjhānaṃ bhāvento. Sukhacittekaggatāsampayuttaṃ tatiyajjhānaṃ bhāvento. Upekkhācittekaggatāsampayuttaṃ",
  "atk-s0515a:148_2": "catutthajjhānaṃ bhāvento…pe… nevasaññānāsaññāyatanaṃ bhāventopi kāme parivajjetīti.",
  "atk-s0515a:149_0": "Vikkhambhanappahānaṃ dassetvā idāni samucchedena kāmānaṃ pahānaṃ dassetuṃ “sotāpattimaggaṃ",
  "atk-s0515a:149_1": "bhāventopī”tiādimāha. Tattha maggasotassa āpajjanaṃ sotāpatti, sotāpattiyā maggo",
  "atk-s0515a:149_2": "sotāpattimaggo. Apāyagamanīye kāmeti yehi apāyaṃ gacchanti, te apāyagamanīye kāme",
  "atk-s0515a:149_3": "samucchedato sotāpattimaggaṃ bhāvento parivajjeti. Paṭisandhivasena sakiṃyeva imaṃ",
  "atk-s0515a:149_4": "lokaṃ āgacchatīti sakadāgāmī, tassa maggo sakadāgāmimaggo. Taṃ maggaṃ bhāvento. Oḷāriketi",
  "atk-s0515a:149_5": "pariḷāhappatte. Paṭisandhivaseneva kāmabhavaṃ nāgacchatīti anāgāmī, tassa maggo anāgāmimaggo.",
  "atk-s0515a:149_6": "Taṃ maggaṃ bhāvento. Anusahagateti sukhumabhāvappatte. Kilesehi ārakattā, kilesārīnaṃ",
  "atk-s0515a:149_7": "hatattā, saṃsāracakkassa arānaṃ hatattā, pāpakaraṇe rahābhāvā, paccayādīnaṃ arahattā",
  "atk-s0515a:149_8": "ca arahaṃ, arahato bhāvo arahattaṃ. Kiṃ taṃ? Arahattaphalaṃ. Arahattassa maggo arahattamaggo.",
  "atk-s0515a:149_9": "Taṃ arahattamaggaṃ bhāvento. Sabbena sabbanti sabbenākārena sabbaṃ. Sabbathā sabbanti",
  "atk-s0515a:149_10": "sabbappakārena sabbaṃ. Asesaṃ nissesanti niravasesaṃ gandhamattampi aṭṭhapetvā. Atha",
  "atk-s0515a:149_11": "vā sabbena sabbaṃ mūlavasena. Sabbathā sabbaṃ ākāranippadesavasena. Asesaṃ nissesaṃ",
  "atk-s0515a:149_12": "bhāvanānippadesavasena. Tathā purimena duccaritābhāvena. Dutiyena pariyuṭṭhānābhāvena.",
  "atk-s0515a:149_13": "Tatiyena anusayābhāvena evameke vaṇṇayanti.",
  "atk-s0515a:150_0": "Sappo vuccati ahīti yo koci saranto gacchati. Kenaṭṭhenāti kena atthena. Saṃsappanto",
  "atk-s0515a:150_1": "gacchatīti yasmā sammā saṃsaranto gacchatīti sappo. Bhujantoti vaṅkavaṅko hutvā.",
  "atk-s0515a:150_2": "Pannasiroti nipannasīso hutvā. Sirena supatīti sīsaṃ bhogantare katvā supanabhāvena",
  "atk-s0515a:150_3": "sirasā supatīti sarīsapo. Bile sayatīti bilāsayo. “Bilasayo”tipi pāḷi, taṃ sundaraṃ.",
  "atk-s0515a:150_4": "Guhāyaṃ setīti guhāsayo. Dāṭhā tassa āvudhoti tassa sappassa duve dāṭhā paharaṇasatthasaṅkhāto",
  "atk-s0515a:150_5": "āvudho. Visaṃ tassa ghoranti tassa sappassa byāpakasaṅkhātaṃ visaṃ dāruṇaṃ kakkhaḷaṃ.",
  "atk-s0515a:150_6": "Jivhā tassa duvidhāti tassa sappassa dvedhā jivhā. Dvīhi jivhāhi rasaṃ sāyatīti duvidhāhi",
  "atk-s0515a:150_7": "jivhāhi rasaṃ jānāti assādaṃ vindati sādiyatīti. Jīvituṃ kāmayatīti jīvitukāmo. Amarituṃ",
  "atk-s0515a:150_8": "kāmayatīti amaritukāmo. Sukhaṃ kāmayatīti sukhakāmo. Dukkhappaṭikkūloti dukkhaṃ anicchamāno.",
  "atk-s0515a:150_9": "Pādenāti attano pādena. Sappasiranti sappassa sīsaṃ. Vajjeyyāti dūrato vajjeyya.",
  "atk-s0515a:150_10": "Vivajjeyyāti tassa pamāṇena. Parivajjeyyāti samantato. Abhinivajjeyyāti catutthappamāṇena.",
  "atk-s0515a:150_11": "Atha vā purimena sīsato. Dutiyatatiyena dvīhi passehi. Catutthena pacchato. “Kāme",
  "atk-s0515a:150_12": "pana appattassa pariyesanamūladukkhavatthubhāvena vajjeyya. Pattassa ārakkhamūladukkhavatthubhāvena",
  "atk-s0515a:150_13": "vivajjeyya. Aññāṇapariḷāhadukkhavatthubhāvena parivajjeyya. Vināsamukhe piyavippayogadukkhavatthubhāvena",
  "atk-s0515a:150_14": "abhinivajjeyyā”ti evameke vaṇṇayanti.",
  "atk-s0515a:151_0": "Rañjanavasena rāgo. Balavarañjanaṭṭhena sārāgo. Visaye sattānaṃ anu anu nayanato",
  "atk-s0515a:151_1": "anunayo. Anurujjhatīti anurodho, kāmetīti attho. Yattha katthaci bhave sattā etāya",
  "atk-s0515a:151_2": "nandantīti nandī, sayaṃ vā nandatīti nandī. Nandī ca sā rañjanaṭṭhena rāgo cāti nandirāgo.",
  "atk-s0515a:151_3": "Tattha ekasmiṃ ārammaṇe sakiṃ uppannā taṇhā nandī, punappunaṃ uppajjamānā nandirāgoti",
  "atk-s0515a:151_4": "vuccati. Cittassa sārāgoti yo heṭṭhā “balavarañjanaṭṭhena sārāgo”ti vutto, so na",
  "atk-s0515a:151_5": "sattassa, cittasseva sārāgoti attho.",
  "atk-s0515a:152_0": "Icchanti etāya ārammaṇānīti icchā. Bahalakilesabhāvena mucchanti etāya pāṇinoti mucchā.",
  "atk-s0515a:152_1": "Gilitvā pariniṭṭhapetvā gahaṇavasena ajjhosānaṃ. Iminā sattā gijjhanti gedhaṃ āpajjantīti",
  "atk-s0515a:152_2": "gedho. Bahalaṭṭhena vā gedho. “Gedhaṃ vā pana pavanasaṇḍa”nti hi bahalaṭṭheneva vuttaṃ.",
  "atk-s0515a:152_3": "Anantarapadaṃ upasaggavasena vaḍḍhitaṃ, sabbatobhāgena vā gedhoti paligedho. Sajjanti",
  "atk-s0515a:152_4": "etenāti saṅgo. Lagganaṭṭhena vā saṅgo. Osīdanaṭṭhena paṅko. Ākaḍḍhanavasena ejā.",
  "atk-s0515a:152_5": "“Ejā imaṃ purisaṃ parikaḍḍhati tassa tasseva bhavassa abhinibbattiyā”ti hi vuttaṃ.",
  "atk-s0515a:152_6": "Vañcanaṭṭhena māyā. Vaṭṭasmiṃ sattānaṃ jananaṭṭhena janikā. “Taṇhā janeti purisaṃ,",
  "atk-s0515a:152_7": "cittamassa vidhāvatī”ti hi vuttaṃ. Vaṭṭasmiṃ satte dukkhena saṃyojayamānā janetīti",
  "atk-s0515a:152_8": "sañjananī. Ghaṭanaṭṭhena sibbinī. Ayañhi vaṭṭasmiṃ satte cutipaṭisandhivasena sibbati",
  "atk-s0515a:152_9": "ghaṭeti tunnakāro viya pilotikāya pilotikaṃ, tasmā “ghaṭanaṭṭhena sibbinī”ti vuttā.",
  "atk-s0515a:152_10": "Anekappakāraṃ visayajālaṃ taṇhāvipphanditanivesasaṅkhātaṃ vā jālamassā atthīti jālinī.",
  "atk-s0515a:153_0": "Ākaḍḍhanaṭṭhena sīghasotā saritā viyāti saritā. Allaṭṭhena vā saritā. Vuttañhetaṃ",
  "atk-s0515a:153_1": "“saritāni sinehitāni ca somanassāni bhavanti jantuno”ti. Allāni ceva siniddhāni cāti",
  "atk-s0515a:153_2": "ayañhettha attho. Anayabyasanāpādanaṭṭhena kummānubandhasuttakaṃ viyāti suttaṃ. Vuttañhetaṃ",
  "atk-s0515a:153_3": "“suttanti kho, bhikkhave, nandirāgassetaṃ adhivacana”nti. Rūpādīsu vitthataṭṭhena",
  "atk-s0515a:153_4": "visatā. Tassa tassa paṭilābhatthāya satte āyūhāpetīti āyūhinī. Ukkaṇṭhituṃ apadānato",
  "atk-s0515a:153_5": "sahāyaṭṭhena dutiyā. Ayañhi sattānaṃ vaṭṭasmiṃ ukkaṇṭhituṃ na deti, gatagataṭṭhāne",
  "atk-s0515a:153_6": "piyasahāyo viya abhiramāpeti. Teneva vuttaṃ –",
  "atk-s0515a:154": "“Taṇhādutiyo puriso, dīghamaddhānasaṃsaraṃ;",
  "atk-s0515a:155": "Itthabhāvaññathābhāvaṃ, saṃsāraṃ nātivattatī”ti. ;",
  "atk-s0515a:156_0": "Paṇidhānakavasena paṇidhi. Bhavanettīti bhavarajju. Etāya hi sattā rajjuyā gīvāyaṃ",
  "atk-s0515a:156_1": "baddhā goṇā viya icchiticchitaṭṭhānaṃ niyyanti. Taṃ taṃ ārammaṇaṃ vanati bhajati",
  "atk-s0515a:156_2": "allīyatīti vanaṃ, vanati yācatīti vā vanaṃ. Vanathoti byañjanena padaṃ vaḍḍhitaṃ.",
  "atk-s0515a:156_3": "Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti vanaṃ. Balavataṇhāyetaṃ",
  "atk-s0515a:156_4": "nāmaṃ. Gahanataraṭṭhena pana tato balavatarā vanatho nāma. Tena vuttaṃ –",
  "atk-s0515a:157": "“Vanaṃ chindatha mā rukkhaṃ, vanato jāyate bhayaṃ;",
  "atk-s0515a:158": "Chetvā vanañca vanathañca, nibbanā hotha bhikkhavo”ti. ;",
  "atk-s0515a:159_0": "Santhavanavasena santhavo, saṃsaggoti attho. So duvidho – taṇhāsanthavo mittasanthavo",
  "atk-s0515a:159_1": "ca. Tesu idha taṇhāsanthavo adhippeto. Sinehavasena sneho. Ālayakaraṇavasena kampamānā",
  "atk-s0515a:159_2": "apekkhatīti apekkhā. Vuttampi cetaṃ “imāni te deva caturāsīti nagarasahassāni kusāvatīrājadhānippamukhāni,",
  "atk-s0515a:159_3": "ettha deva chandaṃ janehi jīvite apekkhaṃ karohī”ti. Ālayaṃ karohīti ayañhettha attho.",
  "atk-s0515a:159_4": "Pāṭiyekke pāṭiyekke ārammaṇe bandhatīti paṭibandhu, ñātakaṭṭhena vā pāṭiyekko bandhūtipi",
  "atk-s0515a:159_5": "paṭibandhu. Niccasannissitaṭṭhenapi sattānaṃ taṇhāsamo bandhu nāma natthi. Ārammaṇānaṃ",
  "atk-s0515a:159_6": "asanato āsā. Ajjhottharaṇato ceva tittiṃ anugantvāva paribhuñjanato cāti attho. Āsīsanavasena",
  "atk-s0515a:159_7": "āsīsanā. Āsīsitassa bhāvo āsīsitattaṃ.",
  "atk-s0515a:160_0": "Idāni tassā pavattiṭṭhānaṃ dassetuṃ “rūpāsā”tiādi vuttaṃ. Tattha āsīsanavasena āsāti",
  "atk-s0515a:160_1": "āsāya atthaṃ gahetvā rūpe āsā rūpāsā. Evaṃ navapi padāni veditabbāni. Ettha ca purimāni",
  "atk-s0515a:160_2": "pañca pañcakāmaguṇavasena vuttāni, parikkhāralobhavasena chaṭṭhaṃ. Taṃ visesato pabbajitānaṃ,",
  "atk-s0515a:160_3": "tato parāni tīṇi atittiyavatthuvasena gahaṭṭhānaṃ. Na hi tesaṃ dhanaputtajīvitehi",
  "atk-s0515a:160_4": "aññaṃ piyataraṃ atthi. “Idaṃ mayhaṃ, idaṃ mayha”nti vā “asukena me idaṃ dinnaṃ, idaṃ",
  "atk-s0515a:160_5": "dinna”nti vā evaṃ satte jappāpetīti jappā. Parato dve padāni upasaggena vaḍḍhitāni,",
  "atk-s0515a:160_6": "tato paraṃ aññenākārena vibhajituṃ āraddhattā puna “jappā”ti vuttaṃ. Jappanākāro",
  "atk-s0515a:160_7": "jappanā. Jappitassa bhāvo jappitattaṃ. Punappunaṃ visaye lumpati ākaḍḍhatīti lolupo,",
  "atk-s0515a:160_8": "lolupassa bhāvo loluppaṃ. Loluppanākāro loluppāyanā. Loluppasamaṅgino bhāvo loluppāyitattaṃ.",
  "atk-s0515a:161_0": "Pucchañjikatāti yāya taṇhāya lābhaṭṭhānesu pucchaṃ cālayamānā sunakhā viya kampamānā",
  "atk-s0515a:161_1": "vicaranti, taṃ tassā kampanataṇhāya nāmaṃ. Sādhu manāpamanāpe visaye kāmetīti sādhukāmo,",
  "atk-s0515a:161_2": "tassa bhāvo sādhukamyatā. Mātāmātucchātiādike ayuttaṭṭhāne rāgoti adhammarāgo. Yuttaṭṭhānepi",
  "atk-s0515a:161_3": "balavā hutvā uppanno lobho visamalobho. “Rāgo visama”ntiādivacanato vā yuttaṭṭhāne",
  "atk-s0515a:161_4": "vā ayuttaṭṭhāne vā uppanno chandarāgo adhammaṭṭhena adhammarāgo. Visamaṭṭhena visamalobhoti",
  "atk-s0515a:161_5": "veditabbo. Ārammaṇānaṃ nikāmanavasena nikanti. Nikāmanākāro nikāmanā. Patthayanavasena",
  "atk-s0515a:161_6": "patthanā. Pihāyanavasena pihanā. Suṭṭhu patthanā sampatthanā. Pañcasu kāmaguṇesu",
  "atk-s0515a:161_7": "taṇhā kāmataṇhā. Rūpārūpabhavesu taṇhā bhavataṇhā. Ucchedasaṅkhāte vibhave taṇhā",
  "atk-s0515a:161_8": "vibhavataṇhā. Suddhe rūpabhavasmiṃyeva taṇhā rūpataṇhā. Arūpabhave taṇhā arūpataṇhā.",
  "atk-s0515a:161_9": "Ucchedadiṭṭhisahagato rāgo, nirodhe taṇhā nirodhataṇhā. Rūpe taṇhā rūpataṇhā. Sadde",
  "atk-s0515a:161_10": "taṇhā saddataṇhā. Gandhataṇhādīsupi eseva nayo. Oghādayo vuttatthāva.",
  "atk-s0515a:162_0": "Kusaladhamme āvaratīti āvaraṇaṃ. Chādanavasena chadanaṃ. Satte vaṭṭasmiṃ bandhatīti",
  "atk-s0515a:162_1": "bandhanaṃ. Cittaṃ upahantvā kilissati saṃkiliṭṭhaṃ karotīti upakkileso. Thāmagataṭṭhena",
  "atk-s0515a:162_2": "anu anu setīti anusayo. Uppajjamānaṃ cittaṃ pariyuṭṭhātīti pariyuṭṭhānaṃ, uppajjituṃ",
  "atk-s0515a:162_3": "apadānena kusalavāraṃ gaṇhātīti attho. “Corā magge pariyuṭṭhiṃsu, dhuttā magge pariyuṭṭhiṃsū”tiādīsu",
  "atk-s0515a:162_4": "hi maggaṃ gaṇhiṃsūti attho. Evamidhāpi gahaṇaṭṭhena pariyuṭṭhānaṃ veditabbaṃ. Paliveṭhanaṭṭhena",
  "atk-s0515a:162_5": "latā viyāti latā. “Latā uppajja tiṭṭhatī”ti āgataṭṭhānepi ayaṃ taṇhā latāti vuttā.",
  "atk-s0515a:162_6": "Vividhāni vatthūni icchatīti vevicchaṃ. Vaṭṭadukkhassa mūlanti dukkhamūlaṃ. Tasseva",
  "atk-s0515a:162_7": "dukkhassa nidānanti dukkhanidānaṃ. Taṃ dukkhaṃ ito pabhavatīti dukkhappabhavo. Bandhanaṭṭhena",
  "atk-s0515a:162_8": "pāso viyāti pāso, mārassa pāso mārapāso. Duruggilanaṭṭhena baḷisaṃ viyāti baḷisaṃ,",
  "atk-s0515a:162_9": "mārassa baḷisaṃ mārabaḷisaṃ. Taṇhābhibhūtā mārassa visayaṃ nātikkamanti, tesaṃ upari",
  "atk-s0515a:162_10": "māro vasaṃ vattetīti iminā pariyāyena mārassa visayoti māravisayo. Sandanaṭṭhena",
  "atk-s0515a:162_11": "taṇhāva nadī taṇhānadī. Ajjhottharaṇaṭṭhena taṇhāva jālaṃ taṇhājālaṃ. Yathā sunakhā",
  "atk-s0515a:162_12": "gaddūlabaddhā yadicchakaṃ niyyanti, evaṃ taṇhābaddhā sattāti daḷhabandhanaṭṭhena",
  "atk-s0515a:162_13": "gaddūlaṃ viyāti gaddūlaṃ, taṇhāva gaddūlaṃ taṇhāgaddūlaṃ. Duppūraṇaṭṭhena taṇhāva",
  "atk-s0515a:162_14": "samuddo taṇhāsamuddo. Abhijjhāyanaṭṭhena abhijjhā. Lubbhanti etena, sayaṃ vā lubbhati,",
  "atk-s0515a:162_15": "lubbhanamattameva vā tanti lobho. Sampayuttakānaṃ akusalānaṃ patiṭṭhaṭṭhena mūlaṃ.",
  "atk-s0515a:163_0": "Visattikātīti visattikā iti. Kenaṭṭhenāti kena sabhāvena. Visatāti vitthaṭā rūpādīsu.",
  "atk-s0515a:163_1": "Visālāti vipulā. Visaṭāti tebhūmakabyāpakavasena visaṭā. Purimavacanameva takārassa",
  "atk-s0515a:163_2": "ṭakāraṃ katvā byañjanavibhāgaṃ katvā vuttaṃ. Visakkatīti parisappati sahati vā. Ratto",
  "atk-s0515a:163_3": "hi rāgavatthunā pādena tāḷiyamānopi sahati. Osakkanaṃ vipphandanaṃ vā “visakkana”ntipi",
  "atk-s0515a:163_4": "vadanti. “Kusalākusalānaṃ patī”ti keci vaṇṇayanti. Visaṃharatīti tathā tathā kāmesu",
  "atk-s0515a:163_5": "ānisaṃsaṃ passantī vividhehi ākārehi nekkhammābhimukhappavattito cittaṃ saṃharati",
  "atk-s0515a:163_6": "saṅkhipati, visaṃ vā dukkhaṃ, taṃ harati, vahatīti attho. Visaṃvādikāti aniccādiṃ",
  "atk-s0515a:163_7": "niccādito gaṇhantī visaṃvādikā hoti. Dukkhanibbattakassa kammassa hetubhāvato visamūlā,",
  "atk-s0515a:163_8": "visaṃ vā dukkhadukkhādibhūtā vedanā mūlaṃ etissāti visamūlā. Dukkhasamudayattā visaṃ",
  "atk-s0515a:163_9": "phalaṃ etissāti visaphalā. Yāya taṇhāya rūpādikassa dukkhasseva paribhogo hoti, na",
  "atk-s0515a:163_10": "amatassāti sā “visaparibhogā”ti vuttā. Sabbattha niruttivasena padasiddhi veditabbā.",
  "atk-s0515a:164_0": "Tassā visayaṃ dassetukāmo “visālā vā pana sā taṇhā rūpe”tiādimāha. Tattha visālā",
  "atk-s0515a:164_1": "vā panāti mahantī eva taṇhāyanaṭṭhena taṇhā, rūpādayo pañca pañcakāmaguṇikarāgavasena",
  "atk-s0515a:164_2": "vuttā. Kule gaṇetiādīni ekādasa padāni loluppādavasena vuttāni. Kāmadhātuttiko kammavaṭṭavasena",
  "atk-s0515a:164_3": "vibhatto, kāmabhavattiko vipākavaṭṭavasena vibhatto, saññābhavattiko saññāvasena",
  "atk-s0515a:164_4": "vibhatto, ekavokārabhavattiko khandhavasena vibhatto. Atītattiko kālavasena, diṭṭhacatukko",
  "atk-s0515a:164_5": "ārammaṇavasena, apāyattiko okāsavasena, khandhattiko nissattanijjīvavasena vibhattoti",
  "atk-s0515a:164_6": "ñātabbaṃ. Tatrāyaṃ saṅkhepena atthadīpanā vibhāvanā ca –",
  "atk-s0515a:165_0": "“Tattha katamā kāmadhātu? Heṭṭhato avīcinirayaṃ pariyantaṃ karitvā uparito paranimmitavasavattideve",
  "atk-s0515a:165_1": "antokaritvā yaṃ etasmiṃ antare etthāvacarā ettha pariyāpannā khandhadhātuāyatanā",
  "atk-s0515a:165_2": "rūpaṃ vedanā saññā saṅkhārā viññāṇaṃ, ayaṃ vuccati kāmadhātu”.",
  "atk-s0515a:166_0": "“Tattha katamā rūpadhātu? Heṭṭhato brahmalokaṃ pariyantaṃ karitvā uparito akaniṭṭhe",
  "atk-s0515a:166_1": "deve antokaritvā yaṃ etasmiṃ antare etthāvacarā ettha pariyāpannā samāpannassa vā",
  "atk-s0515a:166_2": "upapannassa vā diṭṭhadhammasukhavihārissa vā cittacetasikā dhammā, ayaṃ vuccati rūpadhātu”.",
  "atk-s0515a:167_0": "“Tattha katamā arūpadhātu? Heṭṭhato ākāsānañcāyatanupage deve pariyantaṃ karitvā",
  "atk-s0515a:167_1": "uparito nevasaññānāsaññāyatanupage deve antokaritvā yaṃ etasmiṃ antare etthāvacarā",
  "atk-s0515a:167_2": "ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā",
  "atk-s0515a:167_3": "dhammā, ayaṃ vuccati arūpadhātū”ti. Aṭṭhakathāyaṃ pana “kāmadhātūti kāmabhavo, pañcakkhandhā",
  "atk-s0515a:167_4": "labbhanti. Rūpadhātūti rūpabhavo, pañcakkhandhā labbhanti. Arūpadhātūti arūpabhavo,",
  "atk-s0515a:167_5": "cattāro khandhā labbhantī”ti vuttaṃ.",
  "atk-s0515a:168_0": "Atha vā kāmarāgasaṅkhātena kāmena yuttā dhātu kāmadhātu, kāmasaṅkhātā vā dhātu kāmadhātu.",
  "atk-s0515a:168_1": "Kāmaṃ pahāya rūpena yuttā dhātu rūpadhātu, rūpasaṅkhātā vā dhātu rūpadhātu. Kāmañca",
  "atk-s0515a:168_2": "rūpañca pahāya arūpena yuttā dhātu arūpadhātu, arūpasaṅkhātā vā dhātu arūpadhātu.",
  "atk-s0515a:168_3": "Tā eva dhātuyo puna bhavapariyāyena vuttā. Bhavantīti hi bhavāti vuccanti. Saññāya",
  "atk-s0515a:168_4": "yutto bhavo, saññāvataṃ vā bhavo, saññā vā ettha bhave atthīti saññābhavo. So kāmabhavo",
  "atk-s0515a:168_5": "ca asaññābhavamutto rūpabhavo ca nevasaññānāsaññābhavamutto arūpabhavo ca hoti.",
  "atk-s0515a:169_0": "Na saññābhavo asaññābhavo, so rūpabhavekadeso. Oḷārikattābhāvato nevasaññā, sukhumattena",
  "atk-s0515a:169_1": "sabbhāvato nāsaññāti nevasaññānāsaññā, tāya yutto bhavo nevasaññānāsaññābhavo. Atha",
  "atk-s0515a:169_2": "vā oḷārikāya saññāya abhāvā sukhumāya ca bhāvā nevasaññānāsaññā asmiṃ bhaveti nevasaññānāsaññābhavo,",
  "atk-s0515a:169_3": "so arūpabhavekadeso. Ekena rūpakkhandhena vokiṇṇo bhavo, eko vā vokāro, assa bhavassāti",
  "atk-s0515a:169_4": "ekavokārabhavo, so asaññābhavova. Catūhi arūpakkhandhehi vokiṇṇo bhavo, cattāro vā",
  "atk-s0515a:169_5": "vokārā assa bhavassāti catuvokārabhavo, so arūpabhavo eva. Pañcahi khandhehi vokiṇṇo",
  "atk-s0515a:169_6": "bhavo, pañca vā vokārā assa bhavassāti pañcavokārabhavo, so kāmabhavo ca rūpabhavekadeso",
  "atk-s0515a:169_7": "ca hoti. Atītattiko heṭṭhā vuttanayova. Diṭṭhanti catusamuṭṭhānikaṃ rūpārammaṇaṃ.",
  "atk-s0515a:169_8": "Sutanti dvisamuṭṭhānikaṃ saddārammaṇaṃ. Mutanti phusitvā gahetabbāni catusamuṭṭhānikāni",
  "atk-s0515a:169_9": "gandharasaphoṭṭhabbārammaṇāni. Viññātabbaṃ nāma manasā jānitabbaṃ dhammārammaṇaṃ.",
  "atk-s0515a:169_10": "Tesu diṭṭhasutamutaviññātabbesu dhammesu. Visaṭā vitthatāti mahantā patthaṭā.",
  "atk-s0515a:170_0": "Apāyaloketi vaḍḍhisaṅkhātassa ayassa abhāvena apāyo, tasmiṃ apāyaloke. Khandhaloketi",
  "atk-s0515a:170_1": "rāsaṭṭhena rūpādayo pañcakkhandhā eva loko. Dhātuloketi suññataṭṭhena cakkhudhātuādayo",
  "atk-s0515a:170_2": "aṭṭhārasa dhātuyo eva loko. Āyatanaloketi āyatanādīhi kāraṇehi dvādasāyatanāni eva",
  "atk-s0515a:170_3": "loko. Sabbepi lujjanapalujjanaṭṭhena loko, vuttappakāre loke visaṭā vitthaṭāti visattikā.",
  "atk-s0515a:170_4": "Satoti saratīti sato, puggalena sati vuttā.",
  "atk-s0515a:171_0": "Tattha saraṇalakkhaṇā sati. Saranti tāya, sayaṃ vā sarati, saraṇamattameva vā esāti",
  "atk-s0515a:171_1": "sati. Sā panesā apilāpanalakkhaṇā, asammosanarasā, ārakkhapaccupaṭṭhānā, visayābhimukhabhāvapaccupaṭṭhānā",
  "atk-s0515a:171_2": "vā, thirasaññāpadaṭṭhānā, kāyādisatipaṭṭhānapadaṭṭhānā vā. Ārammaṇe daḷhapatiṭṭhitattā",
  "atk-s0515a:171_3": "pana esikā viya, cakkhudvārādīnaṃ rakkhaṇato dovāriko viya ca daṭṭhabbā.",
  "atk-s0515a:172_0": "Tassā pavattiṭṭhānaṃ dassento “kāye kāyānupassanāsatipaṭṭhānaṃ bhāvento sato”tiādinā",
  "atk-s0515a:172_1": "nayena catubbidhaṃ satipaṭṭhānamāha. Tattha kāyeti rūpakāye. Rūpakāyo hi idha aṅgapaccaṅgānaṃ",
  "atk-s0515a:172_2": "kesādīnañca dhammānaṃ samūhaṭṭhena hatthikāyarathakāyādayo viya “kāyo”ti adhippeto.",
  "atk-s0515a:172_3": "Yathā ca samūhaṭṭhena, evaṃ kucchitānaṃ āyaṭṭhena. Kucchitānañhi paramajegucchānaṃ",
  "atk-s0515a:172_4": "so āyotipi kāyo. Āyoti uppattideso. Tatrāyaṃ vacanattho – āyanti tatoti āyo. Ke āyantīti?",
  "atk-s0515a:172_5": "Kucchitā kesādayo. Iti kucchitānaṃ kesādīnaṃ āyoti kāyo.",
  "atk-s0515a:173_0": "Kāyānupassanāti kāyassa anupassanā, kāyaṃ vā anupassanā, “kāye”ti ca vatvāpi puna",
  "atk-s0515a:173_1": "“kāyānupassanā”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.",
  "atk-s0515a:174_0": "Tena na kāye vedanānupassanā cittadhammānupassanā vā, atha kho kāyānupassanāyevāti",
  "atk-s0515a:174_1": "kāyasaṅkhāte vatthusmiṃ kāyānupassanākārasseva dassanena asammissato vavatthānaṃ",
  "atk-s0515a:174_2": "dassitaṃ hoti, tathā na kāye aṅgapaccaṅgavinimuttaekadhammānupassanā, nāpi kesalomādivinimuttaitthipurisānupassanā.",
  "atk-s0515a:174_3": "Yopi cettha kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttaekadhammānupassanā,",
  "atk-s0515a:174_4": "atha kho rathasambhārānupassakassa viya aṅgapaccaṅgasamūhānupassanā, nagarāvayavānupassakassa",
  "atk-s0515a:174_5": "viya kesalomādisamūhānupassanā, kadalikkhandhapattavaṭṭivinibhujanakassa viya rittamuṭṭhiviniveṭhakassa",
  "atk-s0515a:174_6": "viya ca bhūtupādāyasamūhānupassanāyevāti samūhavaseneva kāyasaṅkhātassa vatthuno",
  "atk-s0515a:174_7": "nānappakārato dassentena ghanavinibbhogo dassito hoti. Na hettha yathāvuttasamūhavinimutto",
  "atk-s0515a:174_8": "kāyo vā itthī vā puriso vā añño vā koci dhammo dissati, yathāvuttadhammasamūhamatteyeva",
  "atk-s0515a:174_9": "pana tathā tathā sattā micchābhinivesaṃ karonti. Tenāhu porāṇā –",
  "atk-s0515a:175": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0515a:176": "Apassaṃ bajjhate mūḷho, bajjhamāno na muccatī”ti. ;",
  "atk-s0515a:177_0": "Ghanavinibbhogādidassanatthanti vuttaṃ. Ādisaddena cettha ayampi attho veditabbo.",
  "atk-s0515a:177_1": "Ayañhi etasmiṃ kāye kāyānupassanāyeva, na aññadhammānupassanā. Yathā anudakabhūtāyapi",
  "atk-s0515a:177_2": "marīciyā udakānupassanā hoti, na evaṃ aniccadukkhānattāsubhabhūteyeva imasmiṃ kāye",
  "atk-s0515a:177_3": "niccasukhattasubhabhāvānupassanā, atha kho kāyānupassanā aniccadukkhānattāsubhākārasamūhānupassanāyevāti vuttaṃ hoti.",
  "atk-s0515a:178_0": "Atha vā yvāyaṃ mahāsatipaṭṭhāne “idha, bhikkhave, bhikkhu araññagato vā…pe… so satova",
  "atk-s0515a:178_1": "assasatī”tiādinā nayena assāsapassāsādicuṇṇikajātaaṭṭhikapariyosāno kāyo vutto, yo",
  "atk-s0515a:178_2": "ca paṭisambhidāyaṃ satipaṭṭhānakathāyaṃ “idhekacco pathavīkāyaṃ aniccato anupassati.",
  "atk-s0515a:178_3": "Āpokāyaṃ. Tejokāyaṃ. Vāyokāyaṃ. Kesakāyaṃ. Lomakāyaṃ. Chavikāyaṃ. Cammakāyaṃ. Maṃsakāyaṃ.",
  "atk-s0515a:178_4": "Ruhirakāyaṃ. Nhārukāyaṃ. Aṭṭhikāyaṃ. Aṭṭhimiñjakāya”nti kāyo vutto, tassa sabbassa",
  "atk-s0515a:178_5": "imasmiṃyeva kāye anupassanato kāye kāyānupassanāti evampi attho daṭṭhabbo.",
  "atk-s0515a:179_0": "Atha vā kāye “aha”nti vā “mama”nti vā evaṃ gahetabbassa yassa kassaci anupassanato",
  "atk-s0515a:179_1": "tassa tasseva pana kesalomādikassa nānādhammasamūhassa anupassanato kāye kesādisamūhasaṅkhātakāyānupassanāti",
  "atk-s0515a:179_2": "evamattho daṭṭhabbo. Api ca “imasmiṃ kāye aniccato anupassati, no niccato”tiādinā",
  "atk-s0515a:179_3": "anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0515a:179_4": "kāyassa anupassanatopi kāye kāyānupassanāti evampi attho daṭṭhabbo. Ayaṃ pana catusatipaṭṭhānasādhāraṇo attho.",
  "atk-s0515a:180_0": "Satipaṭṭhānanti tayo satipaṭṭhānā satigocaropi, tidhā paṭipannesu sāvakesu satthuno",
  "atk-s0515a:180_1": "paṭighānunayavītivattatāpi, satipi. “Catunnaṃ, bhikkhave, satipaṭṭhānānaṃ samudayañca",
  "atk-s0515a:180_2": "atthaṅgamañca desissāmi, taṃ suṇātha sādhukaṃ manasi karotha…pe… ko ca, bhikkhave,",
  "atk-s0515a:180_3": "kāyassa samudayo? Āhārasamudayā kāyasamudayo”tiādīsu hi satigocaro “satipaṭṭhāna”nti",
  "atk-s0515a:180_4": "vuccati. Tathā “kāyo upaṭṭhānaṃ, no sati, sati upaṭṭhānañceva sati cā”tiādīsupi.",
  "atk-s0515a:180_5": "Tassattho – patiṭṭhāti asminti paṭṭhānaṃ. Kā patiṭṭhāti? Sati. Satiyā paṭṭhānaṃ satipaṭṭhānaṃ,",
  "atk-s0515a:180_6": "padhānaṭṭhānanti vā paṭṭhānaṃ, satiyā paṭṭhānaṃ satipaṭṭhānaṃ, hatthiṭṭhānaassaṭṭhānādīni viya.",
  "atk-s0515a:181_0": "“Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī”ti",
  "atk-s0515a:181_1": "ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti",
  "atk-s0515a:181_2": "vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabboti?",
  "atk-s0515a:181_3": "Satiyā, satiyā paṭṭhānaṃ satipaṭṭhānanti. “Cattāro satipaṭṭhānā bhāvitā bahulīkatā",
  "atk-s0515a:181_4": "satta bojjhaṅge paripūrentī”tiādīsu pana satiyeva “satipaṭṭhāna”nti vuccati. Tassattho",
  "atk-s0515a:181_5": "– patiṭṭhātīti paṭṭhānaṃ, upaṭṭhāti okkantitvā pakkhanditvā pavattatīti attho. Satiyeva",
  "atk-s0515a:181_6": "paṭṭhānanti satipaṭṭhānaṃ. Atha vā saraṇaṭṭhena sati, upaṭṭhānaṭṭhena paṭṭhānaṃ.",
  "atk-s0515a:181_7": "Iti sati ca sā paṭṭhānañcātipi satipaṭṭhānaṃ. Idamidha adhippetaṃ. Taṃ satipaṭṭhānaṃ.",
  "atk-s0515a:181_8": "Bhāventoti vaḍḍhento. Ettha ca yaṃ tidhā paṭipannesu sāvakesu satthuno paṭighānunayavītivattatā",
  "atk-s0515a:181_9": "“satipaṭṭhāna”nti vuttaṃ, taṃ iminā suttena gahetabbaṃ. Vuttañhetaṃ bhagavatā –",
  "atk-s0515a:182_0": "“Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī”ti",
  "atk-s0515a:182_1": "iti kho panetaṃ vuttaṃ, kiñcetaṃ paṭicca vuttaṃ. Idha, bhikkhave, satthā sāvakānaṃ",
  "atk-s0515a:182_2": "dhammaṃ deseti anukampako hitesī anukampaṃ upādāya “idaṃ vo hitāya idaṃ vo sukhāyā”ti.",
  "atk-s0515a:182_3": "Tassa sāvakā na sussūsanti, na sotaṃ odahanti, na aññā cittaṃ upaṭṭhapenti, vokkamma",
  "atk-s0515a:182_4": "ca satthu sāsanā vattanti. Tatra, bhikkhave, tathāgato na ceva anattamano hoti, na",
  "atk-s0515a:182_5": "ca anattamanataṃ paṭisaṃvedeti, anavassuto ca viharati sato sampajāno. Idaṃ, bhikkhave,",
  "atk-s0515a:182_6": "paṭhamaṃ satipaṭṭhānaṃ. Yadariyo…pe… marahati.",
  "atk-s0515a:183_0": "“Puna caparaṃ, bhikkhave, satthā…pe… idaṃ vo sukhāyāti. Tassa ekacce sāvakā na sussūsanti…pe…",
  "atk-s0515a:183_1": "vattanti. Ekacce sāvakā sussūsanti…pe… na ca vokkamma satthu sāsanā vattanti. Tatra,",
  "atk-s0515a:183_2": "bhikkhave, tathāgato na ceva anattamano hoti, na ca anattamanataṃ paṭisaṃvedeti,",
  "atk-s0515a:183_3": "na ca attamano hoti, na ca attamanataṃ paṭisaṃvedeti. Anattamanatā ca attamanatā",
  "atk-s0515a:183_4": "ca tadubhayaṃ abhinivajjetvā upekkhako viharati sato sampajāno. Idaṃ vuccati, bhikkhave, dutiyaṃ…pe….",
  "atk-s0515a:184_0": "“Puna caparaṃ…pe… idaṃ vo sukhāyāti. Tassa sāvakā sussūsanti…pe… vattanti. Tatra,",
  "atk-s0515a:184_1": "bhikkhave, tathāgato attamano ceva hoti, attamanatañca paṭisaṃvedeti, anavassuto",
  "atk-s0515a:184_2": "ca viharati sato sampajāno. Idaṃ vuccati, bhikkhave, tatiya”nti.",
  "atk-s0515a:185": "Evaṃ paṭighānunayehi anavassutatā niccaṃ upaṭṭhitasatitāya tadubhayaṃ vītivattatā “satipaṭṭhāna”nti vuttā. Buddhānameva kira niccaṃ upaṭṭhitasatitā hoti, na paccekabuddhādīnanti.",
  "atk-s0515a:186_0": "Vedanāsu vedanānupassanātiādīsu vedanādīnaṃ puna vacane payojanaṃ kāyānupassanāyaṃ",
  "atk-s0515a:186_1": "vuttanayeneva yathāyogaṃ yojetvā veditabbaṃ. Ayampi sādhāraṇattho. Sukhādīsu anekappabhedāsu",
  "atk-s0515a:186_2": "vedanāsu visuṃ visuṃ aniccādito ekekavedanānupassanā. Sarāgādike soḷasappabhede citte",
  "atk-s0515a:186_3": "visuṃ visuṃ aniccādito ekekacittānupassanā. Kāyavedanācittāni ṭhapetvā sesatebhūmakadhammesu",
  "atk-s0515a:186_4": "visuṃ visuṃ aniccādito ekekadhammānupassanā satipaṭṭhānasuttante vuttanayena nīvaraṇādidhammānupassanāti.",
  "atk-s0515a:186_5": "Ettha ca kāyeti ekavacanaṃ, sarīrassa ekattā. Citteti ekavacanaṃ, cittassa sabhāvabhedābhāvato",
  "atk-s0515a:186_6": "jātiggahaṇena katanti veditabbaṃ. Yathā ca vedanādayo anupassitabbā, tathānupassanto",
  "atk-s0515a:186_7": "vedanāsu vedanānupassanā, citte cittānupassanā, dhammesu dhammānupassanāti veditabbā.",
  "atk-s0515a:186_8": "Kathaṃ vedanā anupassitabbā? Sukhā tāva vedanā dukkhato, dukkhā vedanā sallato, adukkhamasukhā",
  "atk-s0515a:186_9": "aniccato anupassitabbā. Yathāha –",
  "atk-s0515a:187": "“Yo sukhaṃ dukkhato adda, dukkhamaddakkhi sallato;",
  "atk-s0515a:188": "Adukkhamasukhaṃ santaṃ, addakkhi naṃ aniccato;",
  "atk-s0515a:189": "Sa ve sammaddaso bhikkhu, parijānāti vedanā”ti. ;",
  "atk-s0515a:190_0": "Sabbā eva cetā dukkhatopi anupassitabbā. Vuttañhetaṃ “yaṃ kiñci vedayitaṃ, taṃ dukkhasminti",
  "atk-s0515a:190_1": "vadāmī”ti. Sukhadukkhatopi ca anupassitabbā. Yathāha “sukhā vedanā ṭhitisukhā, vipariṇāmadukkhā.",
  "atk-s0515a:190_2": "Dukkhā vedanā ṭhitidukkhā, vipariṇāmasukhā. Adukkhamasukhā vedanā ñāṇasukhā, aññāṇadukkhā”ti.",
  "atk-s0515a:190_3": "Api ca aniccādisattavipassanāvasenāpi anupassitabbā. Cittadhammesupi cittaṃ tāva",
  "atk-s0515a:190_4": "ārammaṇādhipatisahajātabhūmikammavipākakiriyādinānattabhedānaṃ aniccādisattānupassanānaṃ",
  "atk-s0515a:190_5": "sarāgādisoḷasabhedānañca vasena anupassitabbaṃ. Dhammā salakkhaṇasāmaññalakkhaṇānaṃ",
  "atk-s0515a:190_6": "suññatadhammassa aniccādisattānupassanānaṃ santāsantādīnañca vasena anupassitabbā.",
  "atk-s0515a:191_0": "Ime cattāro satipaṭṭhānā pubbabhāge nānācittesu labbhanti. Aññeneva hi cittena kāyaṃ",
  "atk-s0515a:191_1": "pariggaṇhāti, aññena vedanaṃ, aññena cittaṃ, aññena dhamme pariggaṇhāti, lokuttaramaggakkhaṇe",
  "atk-s0515a:191_2": "pana ekacitteyeva labbhantīti. Ādito hi kāyaṃ pariggaṇhitvā āgatassa vipassanāsampayuttā",
  "atk-s0515a:191_3": "sati kāyānupassanā nāma, tāya satiyā samannāgato puggalo kāyānupassī nāma. Vipassanaṃ",
  "atk-s0515a:191_4": "ussukkāpetvā ariyamaggaṃ pattassa maggakkhaṇe maggasampayuttā sati kāyānupassanā",
  "atk-s0515a:191_5": "nāma, tāya satiyā samannāgato puggalo kāyānupassī nāma.",
  "atk-s0515a:192_0": "Vedanaṃ pariggaṇhitvā cittaṃ pariggaṇhitvā dhamme pariggaṇhitvā āgatassa vipassanāsampayuttā",
  "atk-s0515a:192_1": "sati dhammānupassanā nāma, tāya satiyā samannāgato puggalo dhammānupassī nāma. Vipassanaṃ",
  "atk-s0515a:192_2": "ussukkāpetvā ariyamaggaṃ pattassa maggakkhaṇe maggasampayuttā sati dhammānupassanā",
  "atk-s0515a:192_3": "nāma, tāya satiyā samannāgato puggalo dhammānupassī nāma, evaṃ tāva desanā puggale",
  "atk-s0515a:192_4": "tiṭṭhati, kāye pana “subha”nti vipallāsappahānā kāyapariggāhikā sati maggena samijjhatīti",
  "atk-s0515a:192_5": "kāyānupassanā nāma. Vedanāya “sukha”nti vipallāsappahānā vedanāpariggāhikā sati maggena",
  "atk-s0515a:192_6": "samijjhatīti vedanānupassanā nāma. Citte “nicca”nti vipallāsappahānā cittapariggāhikā",
  "atk-s0515a:192_7": "sati maggena samijjhatīti cittānupassanā nāma. Dhammesu “attā”ti vipallāsappahānā",
  "atk-s0515a:192_8": "dhammapariggāhikā sati maggena samijjhatīti dhammānupassanā nāma. Iti ekāva maggasampayuttā",
  "atk-s0515a:192_9": "sati catukiccasādhakaṭṭhena cattāri nāmāni labhati. Tena vuttaṃ “lokuttaramaggakkhaṇe",
  "atk-s0515a:192_10": "pana ekacitteyeva labbhantī”ti.",
  "atk-s0515a:193_0": "Puna upakāravasena ca aparihīnavasena ca guṇavasena ca apare tayo catukkā vuttā.",
  "atk-s0515a:193_1": "Tattha asatiparivajjanāyāti na sati asati, sati ettha natthīti vā asati, muṭṭhassatiyā",
  "atk-s0515a:193_2": "etaṃ adhivacanaṃ. Parivajjanāyāti samantato vajjanena. Bhattanikkhittakākasadise",
  "atk-s0515a:193_3": "hi muṭṭhasatipuggale parivajjanena upaṭṭhitasatipuggalasevanena ṭhānanisajjādīsu",
  "atk-s0515a:193_4": "satisamuṭṭhāpanatthaṃ ninnapoṇapabbhāracittatāya ca sati uppajjati. Satikaraṇīyānaṃ",
  "atk-s0515a:193_5": "dhammānanti satiyā kātabbānaṃ dhammānaṃ. Katattāti katabhāvena. Catunnaṃ maggānaṃ",
  "atk-s0515a:193_6": "katattā, bhāvitattāti attho. Satiparibandhānaṃ dhammānaṃ hatattāti kāmacchandādīnaṃ",
  "atk-s0515a:193_7": "nāsitabhāvena. Satinimittānaṃ dhammānaṃ asammuṭṭhattāti satiyā kāraṇānaṃ kāyādiārammaṇānaṃ anaṭṭhabhāvena.",
  "atk-s0515a:194_0": "Satiyā samannāgatattāti satiyā sammā āgatattā aparihīnattā ca. Vasitattāti vasibhāvappattena.",
  "atk-s0515a:194_1": "Pāguññatāyāti paguṇabhāvena. Apaccorohaṇatāyāti anivattanabhāvena apaccosakkanabhāvena.",
  "atk-s0515a:195_0": "Sattattāti sabhāvena vijjamānattā. Santattāti nibbutasabhāvattā. Samitattāti kilesānaṃ",
  "atk-s0515a:195_1": "vūpasamitabhāvattā. Santadhammasamannāgatattāti sappurisadhammehi aparihīnattā. Buddhānussatiādayo",
  "atk-s0515a:195_2": "heṭṭhā vuttanayā eva. Saraṇakavasena sati, idaṃ satiyā sabhāvapadaṃ. Punappunaṃ saraṇato",
  "atk-s0515a:195_3": "anussaraṇavasena anussati. Abhimukhaṃ gantvā viya saraṇato paṭisaraṇavasena paṭissati.",
  "atk-s0515a:195_4": "Upasaggavasena vā vaḍḍhitamattameva. Saraṇākāro saraṇatā. Yasmā pana saraṇatāti tiṇṇaṃ",
  "atk-s0515a:195_5": "saraṇānampi nāmaṃ, tasmā taṃ paṭisedhetuṃ puna satiggahaṇaṃ kataṃ. Satisaṅkhātā saraṇatāti",
  "atk-s0515a:195_6": "ayañhettha attho. Sutapariyattassa dhāraṇabhāvato dhāraṇatā. Anupavisanasaṅkhātena",
  "atk-s0515a:195_7": "ogāhanaṭṭhena apilāpanabhāvo apilāpanatā. Yathā hi udake lābukaṭāhādīni palavanti,",
  "atk-s0515a:195_8": "na anupavisanti, na tathā ārammaṇe sati. Ārammaṇañhi esā anupavisati, tasmā “apilāpanatā”ti",
  "atk-s0515a:195_9": "vuttā. Cirakatacirabhāsitānaṃ na sammussanabhāvato asammussanatā. Upaṭṭhānalakkhaṇe",
  "atk-s0515a:195_10": "jotanalakkhaṇe ca indaṭṭhaṃ kāretīti indriyaṃ, satisaṅkhātaṃ indriyaṃ satindriyaṃ.",
  "atk-s0515a:195_11": "Pamāde na kampatīti satibalaṃ. Yāthāvasati niyyānasati kusalasatīti sammāsati. Bujjhanakassa",
  "atk-s0515a:195_12": "aṅgoti bojjhaṅgo, pasaṭṭho sundaro vā bojjhaṅgo sambojjhaṅgo, satiyeva sambojjhaṅgo satisambojjhaṅgo.",
  "atk-s0515a:196_0": "Ekāyanamaggoti ekamaggo, ayaṃ maggo na dvedhāpathabhūtoti evamattho daṭṭhabbo. Atha",
  "atk-s0515a:196_1": "vā ekena ayitabboti ekāyano. Ekenāti gaṇasaṅgaṇikaṃ pahāya vūpakaṭṭhena pavivittacittena.",
  "atk-s0515a:196_2": "Ayitabbo paṭipajjitabbo, ayanti vā etenāti ayano, saṃsārato nibbānaṃ gacchatīti attho.",
  "atk-s0515a:196_3": "Ekassa ayano ekāyano. Ekassāti seṭṭhassa. Sabbasattānaṃ seṭṭhova bhagavā, tasmā “bhagavato”ti",
  "atk-s0515a:196_4": "vuttaṃ hoti. Kiñcāpi hi tena aññepi ayanti, evaṃ santepi bhagavatova so ayano tena",
  "atk-s0515a:196_5": "uppāditattā. Yathāha “so hi brāhmaṇa bhagavā anuppannassa maggassa uppādetā”tiādi.",
  "atk-s0515a:196_6": "Ayatīti vā ayano, gacchati pavattatīti attho. Ekasmiṃ ayano ekāyano. Imasmiṃyeva",
  "atk-s0515a:196_7": "dhammavinaye pavattati, na aññatthāti vuttaṃ hoti. Yathāha “imasmiṃ kho, subhadda,",
  "atk-s0515a:196_8": "dhammavinaye ariyo aṭṭhaṅgiko maggo upalabbhatī”ti. Desanābhedoyeva heso, atthato",
  "atk-s0515a:196_9": "pana ekova. Api ca ekaṃ ayatīti ekāyano. Pubbabhāge nānāmukhabhāvanānayena pavattopi",
  "atk-s0515a:196_10": "aparabhāge ekaṃ nibbānameva gacchatīti vuttaṃ hoti. Yathāha brahmā sahampati –",
  "atk-s0515a:197": "“Ekāyanaṃ jātikhayantadassī, maggaṃ pajānāti hitānukampī;",
  "atk-s0515a:198": "Etena maggena tariṃsu pubbe, tarissanti ye ca taranti ogha”nti. ;",
  "atk-s0515a:199_0": "Maggoti kenaṭṭhena maggo? Nibbānaṃ gamanaṭṭhena, nibbānatthikehi magganīyaṭṭhena",
  "atk-s0515a:199_1": "ca. Upetoti āsannaṃ gato. Samupetoti tato āsannataraṃ gato. Ubhayenapi satiyā aparihīnoti",
  "atk-s0515a:199_2": "attho. Upagatoti upagantvā ṭhito. Samupagatoti sampayutto hutvā ṭhito. “Upāgato samupāgato”tipi",
  "atk-s0515a:199_3": "pāḷi. Ubhayenāpi satisamīpaṃ āgatoti attho. Upapannoti aviyogāpanno. Samupapannoti",
  "atk-s0515a:199_4": "paripuṇṇo. Samannāgatoti avikalo vijjamāno. “Upeto samupetoti dvīhi padehi pavattaṃ",
  "atk-s0515a:199_5": "kathitaṃ. Upagato samupagatoti dvīhi padehi paṭivedho. Upapanno samupapanno samannāgatoti",
  "atk-s0515a:199_6": "tīhi padehi paṭilābho kathito”ti evameke vaṇṇayanti.",
  "atk-s0515a:200_0": "Loke vā sā visattikāti yā esā anekappakārena vuttā visattikā, sā khandhaloke eva,",
  "atk-s0515a:200_1": "na aññatra khandhehi pavattatīti attho. Loke vā taṃ visattikanti khandhaloke eva",
  "atk-s0515a:200_2": "pavattaṃ etaṃ visattikasaṅkhātaṃ taṇhaṃ. Tarati kāme parivajjento. Uttarati kilese",
  "atk-s0515a:200_3": "pajahanto. Patarati tesaṃ patiṭṭhāhetuṃ chindanto. Samatikkamati saṃsāraṃ atikkamanto.",
  "atk-s0515a:200_4": "Vītivattati paṭisandhiabhabbuppattikaṃ karonto. Atha vā tarati uttarati kāyānupassanena.",
  "atk-s0515a:200_5": "Patarati vedanānupassanena. Samatikkamati cittānupassanena. Atha vā tarati sīlena.",
  "atk-s0515a:200_6": "Uttarati samādhinā. Patarati vipassanāya. Samatikkamati maggena. Vītivattati phalenāti",
  "atk-s0515a:200_7": "evamādinā yojetabbaṃ.",
  "atk-s0515a:201_0": "4. Catutthagāthāya ayaṃ saṅkhepattho – yo ekaṃ sālikhettādikhettaṃ vā gharavatthādivatthuṃ",
  "atk-s0515a:201_1": "vā kahāpaṇasaṅkhātaṃ hiraññaṃ vā goassādibhedaṃ gavāssaṃ vā antojātādidāse vā bhatakādikammakare",
  "atk-s0515a:201_2": "vā itthisaññitā thiyo vā ñātibandhavādibandhū vā aññe vā manāpiyarūpādike puthukāme",
  "atk-s0515a:201_3": "anugijjhatīti. Sālikkhettanti yattha sāliyo viruhanti. Vīhikkhettādīsupi eseva nayo.",
  "atk-s0515a:201_4": "Vīhīti avasesavīhayo. Modayatīti muggo. Gharavatthunti gharapatiṭṭhāpanatthaṃ katākatabhūmibhāgo.",
  "atk-s0515a:201_5": "Koṭṭhakavatthādīsupi eseva nayo. Koṭṭhakoti dvārakoṭṭhādi. Pureti gharassa purato.",
  "atk-s0515a:201_6": "Pacchāti gharassa pacchato. Ettha ārāmenti cittaṃ tosentīti ārāmo, pupphenapi phalenapi",
  "atk-s0515a:201_7": "chāyāyapi dakenapi ramantīti attho.",
  "atk-s0515a:202_0": "Pasukādayoti eḷakādayo. Antojātakoti antogharadāsiyā kucchimhi jāto. Dhanakkītakoti",
  "atk-s0515a:202_1": "dhanena kīṇitvā parivattetvā gahito. Sāmaṃ vāti sayaṃ vā. Dāsabyanti dāsassa bhāvo",
  "atk-s0515a:202_2": "dāsabyaṃ, taṃ dāsabyaṃ. Upetīti upagacchati. Akāmako vāti attano aruciyā vā karamarānīto.",
  "atk-s0515a:203_0": "Te cattāro punapi dassetuṃ “āmāya dāsāpi bhavanti heke”ti āha. Āmāya dāsāti antojātadāsā.",
  "atk-s0515a:203_1": "“Yattha dāso āmajāto ṭhito thullāni gacchatī”ti etthāpi eteva vuttā. Dhanena kītāti",
  "atk-s0515a:203_2": "dhanadāsā. Sāmañca eketi sayaṃ dāsā. Bhayāpaṇunnāti akāmadāsā. Bhayena paṇunnā khipitā.",
  "atk-s0515a:204": "Bhatakāti bhatiyā jīvanakā. Kasikammādikammaṃ karontīti kammakarā. Upajīvinoti sammantanādinā upagantvā nissayaṃ katvā jīvantīti upajīvino.",
  "atk-s0515a:205_0": "Itthīti thiyati etissaṃ gabbhoti itthī. Pariggahoti sahāyī sassāmikā. Mātāpitibandhavāpi",
  "atk-s0515a:205_1": "ñātibandhu. Sagotto gottabandhu. Ekācariyakule vā ekajātimantaṃ vā uggahitamanto",
  "atk-s0515a:205_2": "mantabandhu. Dhanusippādisaddhiṃ uggahitako sippabandhu. “Mittabandhavātipi bandhū”ti",
  "atk-s0515a:205_3": "katthaci potthake pāṭho dissati.",
  "atk-s0515a:206_0": "Gijjhatīti kilesakāmena pattheti. Anugijjhatīti anu anu gijjhati punappunaṃ pattheti.",
  "atk-s0515a:206_1": "Paligijjhatīti samantato pattheti. Palibajjhatīti visesena pattheti. “Oḷārikattena",
  "atk-s0515a:206_2": "nimittaggāhavasena gijjhati, anugijjhati, anubyañjanaggāhavasena paligijjhati, palibajjhatī”ti evameke vaṇṇayanti.",
  "atk-s0515a:207_0": "5. Pañcamagāthāyaṃ ayaṃ saṅkhepattho – taṃ puggalaṃ abalakhyā kilesā balīyanti sahanti",
  "atk-s0515a:207_1": "maddanti. Saddhābalādivirahena vā abalaṃ taṃ puggalaṃ abalā kilesā balīyanti, abalattā",
  "atk-s0515a:207_2": "balīyantīti attho. Atha vā taṃ kāmagiddhaṃ kāmarattaṃ kāmapariyesantañca sīhādayo",
  "atk-s0515a:207_3": "ca pākaṭaparissayā, kāyaduccaritādayo ca apākaṭaparissayā maddanti. Tato apākaṭaparissayehi",
  "atk-s0515a:207_4": "abhibhūtaṃ taṃ puggalaṃ jātiādidukkhaṃ bhinnaṃ nāvaṃ udakaṃ viya anveti.",
  "atk-s0515a:208_0": "Abalāti natthi etesaṃ balanti abalā, balavirahitā. Dubbalāti mandapayogābalena kattabbakiccavirahitā.",
  "atk-s0515a:208_1": "Appabalāti appaṃ parittaṃ etesaṃ balanti appabalā, yujjhituṃ asamatthā. Appathāmakāti",
  "atk-s0515a:208_2": "appo paritto thāmo etesaṃ vāyāmo ussāhoti appathāmakā. Hīnā nihīnā payogahīnena.",
  "atk-s0515a:208_3": "Omakā thāmahīnena. Lāmakā paccayahīnena. Chatukkā ajjhāsayahīnena. Parittā pattihīnena.",
  "atk-s0515a:208_4": "Sahantīti maddanti ghaṭṭanaṃ uppādenti. Parisahantīti sabbato maddanti. Abhibhavanti",
  "atk-s0515a:208_5": "aparāparaṃ uppattivasena. Ajjhottharanti punappunaṃ uppattivasena. Pariyādiyanti",
  "atk-s0515a:208_6": "sussosetvā ṭhānena. Maddanti kusaluppattinivāraṇena.",
  "atk-s0515a:209_0": "Saddhābalanti saddahanti etāya, sayaṃ vā saddahati, saddahanamattameva vā esāti saddhā.",
  "atk-s0515a:209_1": "Sā saddahanalakkhaṇā, okappanalakkhaṇā vā, sampasādanarasā udakappasādakamaṇi viya.",
  "atk-s0515a:209_2": "Pakkhandanarasā vā oghuttaraṇo viya. Akālusiyapaccupaṭṭhānā, adhimuttipaccupaṭṭhānā",
  "atk-s0515a:209_3": "vā. Saddheyyavatthupadaṭṭhānā, sotāpattiyaṅgapadaṭṭhānā vā. Sā hatthavittabījāni",
  "atk-s0515a:209_4": "viya daṭṭhabbā. Asaddhiye na kampatīti saddhābalaṃ. Vīriyabalanti vīrassa bhāvo vīriyaṃ,",
  "atk-s0515a:209_5": "vīrānaṃ vā kammaṃ vīriyaṃ, vidhinā vā nayena upāyena īrayitabbaṃ pavattayitabbanti",
  "atk-s0515a:209_6": "vīriyaṃ. Taṃ panetaṃ upatthambhanalakkhaṇañca paggahaṇalakkhaṇañca vīriyaṃ, sahajātānaṃ",
  "atk-s0515a:209_7": "upatthambhanarasaṃ, asaṃsīdanabhāvapaccupaṭṭhānaṃ, “saṃviggo yoniso padahatī”ti vacanato",
  "atk-s0515a:209_8": "saṃvegapadaṭṭhānaṃ, vīriyārambhavatthupadaṭṭhānaṃ vā. Sammā āraddhaṃ sabbasampattīnaṃ",
  "atk-s0515a:209_9": "mūlanti daṭṭhabbaṃ. Kosajje na kampatīti vīriyabalaṃ. Satiyā lakkhaṇādīni vuttāneva.",
  "atk-s0515a:210_0": "Muṭṭhassacce na kampatīti satibalaṃ. Sahajātāni sammā ādhīyati ṭhapetīti samādhi.",
  "atk-s0515a:210_1": "So pāmokkhalakkhaṇo avikkhepalakkhaṇo vā, sahajātānaṃ dhammānaṃ ārammaṇe sampiṇḍanaraso",
  "atk-s0515a:210_2": "nhāniyacuṇṇānaṃ udakaṃ viya, upasamapaccupaṭṭhāno, ñāṇapaccupaṭṭhāno vā. “Samāhito",
  "atk-s0515a:210_3": "yathābhūtaṃ pajānāti passatī”ti hi vuttaṃ. Visesato sukhapadaṭṭhāno nivāte padīpaccīnaṃ",
  "atk-s0515a:210_4": "ṭhiti viya cetaso ṭhitīti daṭṭhabbo. Uddhacce na kampatīti samādhibalaṃ. Pajānātīti",
  "atk-s0515a:210_5": "paññā. Kiṃ pajānāti? “Idaṃ dukkha”ntiādinā nayena ariyasaccāni. Sā yathāsabhāvapaṭivedhalakkhaṇā,",
  "atk-s0515a:210_6": "akkhalitapaṭivedhalakkhaṇā vā kusalissāsakhittausupaṭivedho viya, visayobhāsanarasā",
  "atk-s0515a:210_7": "padīpo viya, asammohapaccupaṭṭhānā araññagatasudesako viya. Avijjāya na kampatīti",
  "atk-s0515a:210_8": "paññābalaṃ. Hiribalaṃ ottappabalanti ahirike na kampatīti hiribalaṃ. Anottappe na",
  "atk-s0515a:210_9": "kampatīti ottappabalaṃ. Ayaṃ ubhayavasena atthavaṇṇanā hoti. Kāyaduccaritādīhi hirīyatīti",
  "atk-s0515a:210_10": "hirī, lajjāyetaṃ adhivacanaṃ. Tehi eva ottappatīti ottappaṃ, pāpato ubbegassetaṃ adhivacanaṃ.",
  "atk-s0515a:211_0": "Tesaṃ nānākaraṇadīpanatthaṃ – “samuṭṭhānaṃ adhipati, lajjādilakkhaṇena cā”ti imaṃ",
  "atk-s0515a:211_1": "mātikaṃ ṭhapetvā ayaṃ vitthārakathā vuttā – ajjhattasamuṭṭhānā hirī nāma, bahiddhāsamuṭṭhānaṃ",
  "atk-s0515a:211_2": "ottappaṃ nāma. Attādhipati hirī nāma, lokādhipati ottappaṃ nāma. Lajjāsabhāvasaṇṭhitā",
  "atk-s0515a:211_3": "hirī nāma, bhayasabhāvasaṇṭhitaṃ ottappaṃ nāma. Sappatissavalakkhaṇā hirī nāma, vajjabhīrukabhayadassāvilakkhaṇaṃ ottappaṃ nāma.",
  "atk-s0515a:212_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti – jātiṃ paccavekkhitvā,",
  "atk-s0515a:212_1": "vayaṃ paccavekkhitvā, sūrabhāvaṃ paccavekkhitvā, bāhusaccaṃ paccavekkhitvā. Kathaṃ?",
  "atk-s0515a:212_2": "“Pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ idaṃ kammaṃ,",
  "atk-s0515a:212_3": "mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā",
  "atk-s0515a:212_4": "pāṇātipātādipāpaṃ akaronto hiriṃ samuṭṭhāpeti. Tathā “pāpakaraṇaṃ nāmetaṃ daharehi",
  "atk-s0515a:212_5": "kattabbaṃ kammaṃ, mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ",
  "atk-s0515a:212_6": "paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā “pāpakammaṃ nāmetaṃ",
  "atk-s0515a:212_7": "dubbalajātikānaṃ kammaṃ, mādisassa sūrabhāvasampannassa idaṃ kammaṃ kātuṃ na yutta”nti",
  "atk-s0515a:212_8": "evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā",
  "atk-s0515a:212_9": "“pāpakammaṃ nāmetaṃ andhabālānaṃ kammaṃ, na paṇḍitānaṃ. Mādisassa paṇḍitassa bahussutassa",
  "atk-s0515a:212_10": "idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpaṃ akaronto",
  "atk-s0515a:212_11": "hiriṃ samuṭṭhāpeti. Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.",
  "atk-s0515a:212_12": "Samuṭṭhāpetvā ca pana attano citte hiriṃ pavesetvā pāpakammaṃ na karoti. Evaṃ ajjhattasamuṭṭhānā",
  "atk-s0515a:212_13": "hirī nāma hoti. Kathaṃ bahiddhāsamuṭṭhānaṃ ottappaṃ nāma? “Sace tvaṃ pāpakammaṃ karissasi,",
  "atk-s0515a:212_14": "catūsu parisāsu garahappatto bhavissasi –",
  "atk-s0515a:213": "“Garahissanti taṃ viññū, asuciṃ nāgariko yathā;",
  "atk-s0515a:214": "Vajjito sīlavantehi, kathaṃ bhikkhu karissasī”ti. –",
  "atk-s0515a:215": "Evaṃ paccavekkhanto hi bahiddhāsamuṭṭhitena ottappena pāpakammaṃ na karoti, evaṃ bahiddhāsamuṭṭhānaṃ ottappaṃ nāma hoti.",
  "atk-s0515a:216_0": "Kathaṃ attādhipati hirī nāma? Idhekacco kulaputto attānaṃ adhipatiṃ jeṭṭhakaṃ katvā",
  "atk-s0515a:216_1": "“mādisassa saddhāpabbajitassa bahussutassa dhutaṅgadharassa na yuttaṃ pāpakammaṃ",
  "atk-s0515a:216_2": "kātu”nti pāpaṃ na karoti. Evaṃ attādhipati hirī nāma hoti. Tenāha bhagavā “so attānaṃyeva",
  "atk-s0515a:216_3": "adhipatiṃ karitvā akusalaṃ pajahati, kusalaṃ bhāveti, sāvajjaṃ pajahati, anavajjaṃ",
  "atk-s0515a:216_4": "bhāveti, suddhaṃ attānaṃ pariharatī”ti.",
  "atk-s0515a:217": "Kathaṃ lokādhipati ottappaṃ nāma? Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-s0515a:218_0": "“Mahā kho panāyaṃ lokasannivāso, mahantasmiṃ kho pana lokasannivāse santi samaṇabrāhmaṇā",
  "atk-s0515a:218_1": "iddhimanto dibbacakkhukā paracittaviduno, te dūratopi passanti, āsannāpi na dissanti,",
  "atk-s0515a:218_2": "cetasāpi cittaṃ jānanti. Tepi maṃ evaṃ jāneyyuṃ ‘passatha bho imaṃ kulaputtaṃ saddhāya",
  "atk-s0515a:218_3": "agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0515a:218_4": "Devatāpi kho santi iddhimantiniyo dibbacakkhukā paracittaviduniyo, tā dūratopi passanti,",
  "atk-s0515a:218_5": "āsannāpi na dissanti, cetasāpi cittaṃ jānanti. Tāpi maṃ evaṃ jāneyyuṃ ‘passatha bho",
  "atk-s0515a:218_6": "imaṃ kulaputtaṃ saddhāya agārasmā anagāriyaṃ pabbajito samāno vokiṇṇo viharati pāpakehi",
  "atk-s0515a:218_7": "akusalehi dhammehī’ti. So iti paṭisañcikkhati ‘āraddhaṃ kho pana me vīriyaṃ bhavissati",
  "atk-s0515a:218_8": "asallīnaṃ, upaṭṭhitā sati asammuṭṭhā, passaddho kāyo asāraddho, samāhitaṃ cittaṃ",
  "atk-s0515a:218_9": "ekagga’nti. So lokaṃyeva adhipatiṃ karitvā akusalaṃ pajahati, kusalaṃ bhāveti, sāvajjaṃ",
  "atk-s0515a:218_10": "pajahati, anavajjaṃ bhāveti, suddhaṃ attānaṃ pariharatī”ti.",
  "atk-s0515a:219_0": "Evaṃ lokādhipati ottappaṃ nāma hoti. “Lajjāsabhāvasaṇṭhitā hirī, bhayasabhāvasaṇṭhitaṃ",
  "atk-s0515a:219_1": "ottappa”nti ettha pana lajjāti lajjanākāro, tena sabhāvena saṇṭhitā hirī. Bhayanti",
  "atk-s0515a:219_2": "apāyabhayaṃ, tena sabhāvena saṇṭhitaṃ ottappaṃ. Tadubhayampi pāpaparivajjane pākaṭaṃ",
  "atk-s0515a:219_3": "hoti. Ekacco hi yathā nāma eko kulaputto uccārapassāvādīni karonto lajjitabbayuttakaṃ",
  "atk-s0515a:219_4": "ekaṃ disvā lajjanākārappatto bhaveyya hīḷito, evameva ajjhattaṃ lajjīdhammaṃ okkamitvā",
  "atk-s0515a:219_5": "pāpakammaṃ na karoti. Ekacco apāyabhayabhīto hutvā pāpakammaṃ na karoti.",
  "atk-s0515a:220_0": "Tatridaṃ opammaṃ – yathā hi dvīsu ayoguḷesu eko sītalo bhaveyya gūthamakkhito, eko",
  "atk-s0515a:220_1": "uṇho āditto. Tattha paṇḍito sītalaṃ gūthamakkhitattā jigucchanto na gaṇhāti, itaraṃ",
  "atk-s0515a:220_2": "ḍāhabhayena. Tattha sītalassa gūthamakkhanajigucchāya agaṇhanaṃ viya ajjhattaṃ lajjīdhammaṃ",
  "atk-s0515a:220_3": "okkamitvā pāpassa akaraṇaṃ, uṇhassa ḍāhabhayena agaṇhanaṃ viya apāyabhayena pāpassa",
  "atk-s0515a:220_4": "akaraṇaṃ veditabbaṃ.",
  "atk-s0515a:221_0": "“Sappatissavalakkhaṇā hirī, vajjabhīrukabhayadassāvilakkhaṇaṃ ottappa”nti idampi",
  "atk-s0515a:221_1": "dvayaṃ pāpaparivajjane eva pākaṭaṃ hoti. Ekacco hi jātimahattapaccavekkhaṇā satthumahattapaccavekkhaṇā",
  "atk-s0515a:221_2": "dāyajjamahattapaccavekkhaṇā sabrahmacārimahattapaccavekkhaṇāti catūhi kāraṇehi sappatissavalakkhaṇaṃ",
  "atk-s0515a:221_3": "hiriṃ samuṭṭhāpetvā pāpaṃ na karoti. Ekacco attānuvādabhayaṃ parānuvādabhayaṃ daṇḍabhayaṃ",
  "atk-s0515a:221_4": "duggatibhayanti catūhākārehi vajjabhīrukabhāvadassāvilakkhaṇaṃ ottappaṃ samuṭṭhāpetvā",
  "atk-s0515a:221_5": "pāpaṃ na karoti. Tattha jātimahattapaccavekkhaṇādīni ceva attānuvādabhayādīni ca",
  "atk-s0515a:221_6": "vitthāretvā kathetabbāni. Evaṃ vuttaṃ sattavidhaṃ balaṃ yassa puggalassa natthi,",
  "atk-s0515a:221_7": "te kilesā taṃ puggalaṃ sahanti…pe… pariyādiyanti maddantīti.",
  "atk-s0515a:222_0": "Dve parissayāti pākaṭāpākaṭavasena dve eva upaddavā, na ekaṃ, na tīṇi. Te vibhāgato",
  "atk-s0515a:222_1": "dassetuṃ “katame pākaṭaparissayā”tiādimāha. Tattha kokāti kekā. Ayameva vā pāṭho.",
  "atk-s0515a:222_2": "Corāti coriyakammehi yuttā. Māṇavāti sāhasikakammehi yuttā. Katakammāti sandhicchedādikatacorikakammā.",
  "atk-s0515a:222_3": "Akatakammāti taṃ kammaṃ kātuṃ nikkhantā. Ettha assūti bhaveyyunti attho. Cakkhurogoti",
  "atk-s0515a:222_4": "cakkhusmiṃ uppannarogo, rujatīti rogo. Cakkhurogotiādayo vatthuvasena veditabbā.",
  "atk-s0515a:222_5": "Nibbattitapasādānañhi rogo nāma natthi. Kaṇṇarogoti bahikaṇṇarogo. Mukharogoti mukhe",
  "atk-s0515a:222_6": "uppannarogo. Dantarogoti dantasūlaṃ. Kāsoti khayarogo. Sāsoti svāso uggārarogo. Pināsoti",
  "atk-s0515a:222_7": "bahināsikāya rogo. Ḍāhoti abbhantare uppajjanako uṇho. Mucchāti sativissajjanakā.",
  "atk-s0515a:222_8": "Pakkhandikāti lohitapakkhandikā atisāro. Sūlāti āmasūlā kucchivāto. Visūcikāti mahanto",
  "atk-s0515a:222_9": "virecanako. Kilāsoti sabalo. Sosoti sukkhanako sosabyādhi. Apamāroti amanussaggāho",
  "atk-s0515a:222_10": "veriyakkhābādho. Daddūti daddupīḷakā. Kaṇḍūti khuddakapīḷakā. Kacchūti mahākacchu.",
  "atk-s0515a:222_11": "Rakhasāti nakhehi vilikhitaṭṭhāne rogo. “Nakhasā”tipi pāḷi. Vitacchikāti hatthatalapādatalesu",
  "atk-s0515a:222_12": "hīraṃ hīraṃ katvā phālento uppajjanakarogo. Lohitapittanti soṇitapittaṃ, rattapittanti",
  "atk-s0515a:222_13": "vuttaṃ hoti. Madhumehoti sarīrabbhantare ukkaṭṭharogo. Vuttañhetaṃ “api ca madhumeho ābādho ukkaṭṭho”ti.",
  "atk-s0515a:223_0": "Aṃsāti arisarogo. Pīḷakāti lohitapīḷakā. Bhagaṃ dālayatīti bhagandalā, vaccamaggaṃ",
  "atk-s0515a:223_1": "phāletīti attho. Pittasamuṭṭhānāti pittena samuṭṭhānaṃ uppatti etesanti pittasamuṭṭhānā.",
  "atk-s0515a:223_2": "Te kira dvattiṃsa honti. Semhasamuṭṭhānādīsupi eseva nayo. Sannipātikāti vātapittasemhānaṃ",
  "atk-s0515a:223_3": "sannipātena ekībhāvena uppannā. Ābādhaṭṭhena ābādhā. Utupariṇāmajāti utupariṇāmena.",
  "atk-s0515a:223_4": "Accuṇhāti sītena uppajjanakarogā. Visamaparihārajāti atiṭṭhānanisajjādinā visamaparihārena",
  "atk-s0515a:223_5": "jātā. Opakkamikāti vadhabandhanādinā upakkamena jātā. Kammavipākajāti balavakammavipākasambhūtā.",
  "atk-s0515a:223_6": "Sītaṃ uṇhaṃ…pe… samphassoti ime pākaṭā eva. Iti vāti evaṃ vā. Ime vuccantīti nigamento āha.",
  "atk-s0515a:224_0": "Katame paṭicchannaparissayāti apākaṭā acchāditaupaddavā katameti pucchati. Tattha",
  "atk-s0515a:224_1": "kāyaduccaritanti pāṇātipātaadinnādānamicchācāracetanā veditabbā. Vacīduccaritanti",
  "atk-s0515a:224_2": "musāvādapisuṇavācāpharusavācāsamphappalāpacetanā veditabbā. Manoduccaritanti abhijjhābyāpādamicchādiṭṭhiyo",
  "atk-s0515a:224_3": "veditabbā. Kāye pavattaṃ, kāyato vā pavattaṃ, duṭṭhu caritaṃ, kilesapūtikattā vā",
  "atk-s0515a:224_4": "duṭṭhu caritanti kāyaduccaritaṃ. Vacīmanoduccaritesupi eseva nayo.",
  "atk-s0515a:225_0": "Kāmīyantīti kāmā, pañca kāmaguṇā. Kāmesu chando kāmacchando. Kāmayatīti vā kāmo,",
  "atk-s0515a:225_1": "kāmo eva chando, kāmacchando na kattukamyatāchando, na dhammacchando vā. Kāmataṇhāva",
  "atk-s0515a:225_2": "evaṃnāmikā. Kusaladhamme nīvaratīti nīvaraṇaṃ, kāmacchando eva nīvaraṇaṃ kāmacchandanīvaraṇaṃ.",
  "atk-s0515a:225_3": "Evaṃ sesesupi. Byāpajjati tena cittaṃ pūtibhāvaṃ upagacchati, byāpādayati vā vinayācārarūpasampattihitasukhādīnīti",
  "atk-s0515a:225_4": "vā byāpādo. Thinanatā thinaṃ. Middhanatā middhaṃ, anussāhasaṃhananatā asattivighātatā",
  "atk-s0515a:225_5": "cāti attho. Thinañca middhañca thinamiddhaṃ. Tattha thinaṃ anussāhanalakkhaṇaṃ, vīriyavinodanarasaṃ,",
  "atk-s0515a:225_6": "saṃsīdanapaccupaṭṭhānaṃ. Middhaṃ akammaññatālakkhaṇaṃ, onahanarasaṃ, līnabhāvapaccupaṭṭhānaṃ,",
  "atk-s0515a:225_7": "pacalāyikāniddāpaccupaṭṭhānaṃ vā. Ubhayampi aratitandīvijambhitādīsu ayonisomanasikārapadaṭṭhānanti.",
  "atk-s0515a:226_0": "Uddhatassa bhāvo uddhaccaṃ. Taṃ avūpasamalakkhaṇaṃ vātābhighātacalajalaṃ viya, anavaṭṭhānarasaṃ",
  "atk-s0515a:226_1": "vātābhighātacaladhajapaṭākaṃ viya, bhantattapaccupaṭṭhānaṃ pāsāṇābhighātasamuddhatabhasmaṃ",
  "atk-s0515a:226_2": "viya, cetaso avūpasamo ayonisomanasikārapadaṭṭhānaṃ. Cittavikkhepoti daṭṭhabbaṃ.",
  "atk-s0515a:226_3": "Kucchitaṃ kataṃ kukataṃ, tassa bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ,",
  "atk-s0515a:226_4": "vippaṭisārapaccupaṭṭhānaṃ, katākatapadaṭṭhānaṃ dāsabyaṃ viya daṭṭhabbaṃ. Uddhaccañca",
  "atk-s0515a:226_5": "kukkuccañca uddhaccakukkuccaṃ. Vigatā cikicchāti vicikicchā, sabhāvaṃ vā vicinanto",
  "atk-s0515a:226_6": "etāya kicchati kilamatīti vicikicchā, sā saṃsayalakkhaṇā, saṃsappanarasā, anicchayapaccupaṭṭhānā,",
  "atk-s0515a:226_7": "anekaṃsaggāhapaccupaṭṭhānā vā, ayonisomanasikārapadaṭṭhānā. Paṭipattiantarāyakarāti daṭṭhabbā.",
  "atk-s0515a:227_0": "Rajjanalakkhaṇo rāgo. Dussanalakkhaṇo doso. Muyhanalakkhaṇo moho. Kujjhanalakkhaṇo",
  "atk-s0515a:227_1": "kodho, caṇḍikkalakkhaṇo vā, āghātakaraṇaraso, dūsanapaccupaṭṭhāno. Upanandhanalakkhaṇo",
  "atk-s0515a:227_2": "upanāho, veraappaṭinissajjanaraso, kodhānubandhabhāvapaccupaṭṭhāno. Vuttañcetaṃ “pubbakālaṃ",
  "atk-s0515a:227_3": "kodho, aparakālaṃ upanāho”tiādi.",
  "atk-s0515a:228_0": "Paraguṇamakkhanalakkhaṇo makkho. Tesaṃ vināsanaraso, tadacchādanapaccupaṭṭhāno. Yugaggāhalakkhaṇo",
  "atk-s0515a:228_1": "paḷāso, paraguṇehi attano guṇānaṃ samīkaraṇaraso, paresaṃ guṇappamāṇena upaṭṭhānapaccupaṭṭhāno.",
  "atk-s0515a:229_0": "Parasampattikhīyanalakkhaṇā issā, tassa akkhamanalakkhaṇā vā, tattha anabhiratirasā,",
  "atk-s0515a:229_1": "tato vimukhabhāvapaccupaṭṭhānā. Attano sampattinigūhanalakkhaṇaṃ macchariyaṃ, attano",
  "atk-s0515a:229_2": "sampattiyā parehi sādhāraṇabhāvaṃ akkhamanarasaṃ, saṅkocanapaccupaṭṭhānaṃ.",
  "atk-s0515a:230_0": "Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā. Attano",
  "atk-s0515a:230_1": "avijjamānaguṇappakāsanalakkhaṇaṃ sāṭheyyaṃ, tesaṃ samudāharaṇarasaṃ, sarīrākārehipi",
  "atk-s0515a:230_2": "tesaṃ vibhūtakaraṇapaccupaṭṭhānaṃ.",
  "atk-s0515a:231": "Cittassa uddhumātabhāvalakkhaṇo thambho, appatissavavuttiraso, amaddavapaccupaṭṭhāno. Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.",
  "atk-s0515a:232": "Uṇṇatilakkhaṇo māno, ahaṃkāraraso, uddhumātabhāvapaccupaṭṭhāno. Abbhuṇṇatilakkhaṇo atimāno, ativiya ahaṃkāraraso, accuddhumātabhāvapaccupaṭṭhāno.",
  "atk-s0515a:233_0": "Mattabhāvalakkhaṇo mado, madaggahaṇaraso, ummādapaccupaṭṭhāno. Pañcasu kāmaguṇesu",
  "atk-s0515a:233_1": "cittassa vossaggalakkhaṇo pamādo, vossaggānuppadanaraso, sativippavāsapaccupaṭṭhānoti",
  "atk-s0515a:233_2": "evaṃ imesaṃ dhammānaṃ lakkhaṇādīni veditabbāni. Ayamettha saṅkhepo, vitthāro pana",
  "atk-s0515a:233_3": "“tattha katamo kodho”tiādinā vibhaṅge vuttanayeneva veditabbo.",
  "atk-s0515a:234_0": "Visesato cettha āmisagiddho attanā alabhanto aññassa lābhino kujjhati, tassa sakiṃ",
  "atk-s0515a:234_1": "uppanno kodho kodhoyeva. Taduttari upanāho. So evaṃ kuddho upanayhanto ca santepi",
  "atk-s0515a:234_2": "aññassa lābhino guṇaṃ makkheti “ahampi tādiso”ti ca yugaggāhaṃ gaṇhāti. Ayamassa",
  "atk-s0515a:234_3": "makkho ca palāso ca, so evaṃ makkhī palāsī tassa lābhasakkārādīsu “kiṃ imassa iminā”ti",
  "atk-s0515a:234_4": "issati padussati, ayamassa issā. Sace panassa kāci sampatti hoti, tassā tena sādhāraṇabhāvaṃ",
  "atk-s0515a:234_5": "na sahati, idamassa maccheraṃ. Lābhahetu kho pana attano santepi dose paṭicchādeti,",
  "atk-s0515a:234_6": "ayamassa māyā. Asantepi guṇe pakāseti, idamassa sāṭheyyaṃ. So evaṃ paṭipanno sace",
  "atk-s0515a:234_7": "pana yathādhippāyaṃ lābhaṃ labhati, tena thaddho hoti amuducitto “na idaṃ evaṃ kātabba”nti",
  "atk-s0515a:234_8": "ovadituṃ asakkuṇeyyo, ayamassa thambho. Sace pana naṃ koci kiñci vadati “na idaṃ",
  "atk-s0515a:234_9": "evaṃ kātabba”nti, tena sāraddhacitto hoti, bhākuṭikamukho “ko me tva”nti pasayhabhāṇī,",
  "atk-s0515a:234_10": "ayamassa sārambho. Tato thambhena “ahameva seyyo”ti attānaṃ maññanto mānī hoti. Sārambhena",
  "atk-s0515a:234_11": "“ke ime”ti pare atimaññanto atimānī, ayamassa māno ca atimāno ca. So tehi mānātimānehi",
  "atk-s0515a:234_12": "jātimadādianekarūpaṃ madaṃ janeti, matto samāno kāmaguṇādibhedesu vatthūsu pamajjati,",
  "atk-s0515a:234_13": "ayamassa mado ca pamādo cāti veditabbaṃ.",
  "atk-s0515a:235_0": "Sabbe kilesāti sabbepi akusalā dhammā. Upatāpanaṭṭhena vibādhanaṭṭhena ca kilesā.",
  "atk-s0515a:235_1": "Kilesapūtikattā duccaritā. Kilesadarathakaraṇaṭṭhena darathā. Antoḍāhādikaraṇaṭṭhena",
  "atk-s0515a:235_2": "pariḷāhā. Sadā tāpanaṭṭhena santāpā. Akosallasambhūtaṭṭhena abhisaṅkharaṇaṭṭhena",
  "atk-s0515a:235_3": "ca sabbe akusalābhisaṅkhārā.",
  "atk-s0515a:236_0": "Kenaṭṭhenāti kena atthena. Abhibhavanāditividhaṃ atthaṃ dassetuṃ “parisahantīti parissayā”tiādimāha.",
  "atk-s0515a:236_1": "Parisahantīti dukkhaṃ uppādenti abhibhavanti. Parihānāya saṃvattantīti kusalānaṃ",
  "atk-s0515a:236_2": "dhammānaṃ pariccajanāya saṃvattanti. Tatrāsayāti tasmiṃ sarīre akusalā dhammā āsayanti",
  "atk-s0515a:236_3": "nivasanti uppajjantīti attho. Te parissayāti kāyaduccaritādayo upaddavā. Kusalānaṃ",
  "atk-s0515a:236_4": "dhammānaṃ antarāyāyāti upari vattabbānaṃ sammāpaṭipadādito kosallasambhūtānaṃ dhammānaṃ",
  "atk-s0515a:236_5": "antaradhānāya adassanatthāya saṃvattanti. Sammāpaṭipadāyāti sundarāya pasaṭṭhāya",
  "atk-s0515a:236_6": "vā paṭipadāya, na micchāpaṭipadāya. Anulomapaṭipadāyāti aviruddhapaṭipadāya, na paṭilomapaṭipadāya.",
  "atk-s0515a:236_7": "Apaccanīkapaṭipadāyāti na paccanīkapaṭipadāya, apaccatthikapaṭipadāya. Anvatthapaṭipadāyāti",
  "atk-s0515a:236_8": "atthaanugatāya paṭipadāya, uparūpari vaḍḍhitāya paṭipadāya. Yathā attho, tathā paṭipajjitabbāya",
  "atk-s0515a:236_9": "paṭipadāyāti vuttaṃ hoti. “Attatthapaṭipadāyā”tipi pāḷi, taṃ na sundaraṃ. Dhammānudhammapaṭipadāyāti",
  "atk-s0515a:236_10": "dhammo nāma navalokuttaradhammo. Anudhammo nāma vipassanādi. Tassa dhammassa anurūpā",
  "atk-s0515a:236_11": "dhammapaṭipadā dhammānudhammapaṭipadā, tassā dhammānudhammapaṭipadāya.",
  "atk-s0515a:237_0": "Sīlesu paripūrikāritāyāti pātimokkhasīlesu pāripūriṃ katvā ṭhitatāya. Indriyesu guttadvāratāyāti",
  "atk-s0515a:237_1": "“cakkhunā rūpaṃ disvā”tiādinā nayena vuttesu manacchaṭṭhesu indriyesu sugopitadvārabhāvassa.",
  "atk-s0515a:237_2": "Bhojane mattaññutāyāti paṭiggahaṇādīsu pamāṇayuttatāya. Alaṃsāṭakādiṃ muñcitvā mitabhojanatāya.",
  "atk-s0515a:238_0": "Jāgariyānuyogassāti “divasaṃ caṅkamena nisajjāya āvaraṇīyehi dhammehī”ti evamādinā",
  "atk-s0515a:238_1": "nayena pañca jāgaraṇadhamme anuyogassa. Satisampajaññassāti sabbakammaṭṭhānabhāvanānuyuttānaṃ",
  "atk-s0515a:238_2": "sabbayogīnaṃ sabbadā upakārakassa satisampajaññassa.",
  "atk-s0515a:239_0": "Satipaṭṭhānānanti ārammaṇesu okkantitvā pakkanditvā upaṭṭhānato paṭṭhānaṃ, satiyeva",
  "atk-s0515a:239_1": "paṭṭhānaṃ satipaṭṭhānaṃ. Kāyavedanācittadhammesu panassā asubhadukkhāniccānattākāragahaṇavasena",
  "atk-s0515a:239_2": "subhasukhaniccattasaññāpahānakiccasādhanavasena ca pavattito catudhā pabhedo hoti,",
  "atk-s0515a:239_3": "tesaṃ catunnaṃ satipaṭṭhānānaṃ.",
  "atk-s0515a:240_0": "Catunnaṃ sammappadhānānanti padahanti etenāti padhānaṃ, sobhanaṃ padhānaṃ sammappadhānaṃ,",
  "atk-s0515a:240_1": "sammā vā padahanti etenāti sammappadhānaṃ, sobhanaṃ vā taṃ kilesavirūpattavirahato,",
  "atk-s0515a:240_2": "padhānañca hitasukhanipphādakaṭṭhena seṭṭhabhāvāvahanato, padhānabhāvakaraṇato cāti",
  "atk-s0515a:240_3": "sammappadhānaṃ, vīriyassetaṃ adhivacanaṃ. Uppannuppannānaṃ anuppannuppannānañca catunnaṃ",
  "atk-s0515a:240_4": "akusalakusalānaṃ pahānānuppattiuppādaṭṭhitikiccasādhanavasena pavattito panassa catudhā",
  "atk-s0515a:240_5": "pabhedo hoti, tesaṃ catunnaṃ sammappadhānānaṃ.",
  "atk-s0515a:241_0": "Catunnaṃ iddhipādānanti ettha chandavīriyacittavīmaṃsāsu ekeko ijjhatīti iddhi, samijjhati",
  "atk-s0515a:241_1": "nipphajjatīti attho. Ijjhanti vā etāya sattā iddhā vuddhā ukkaṃsagatā hontīti iddhi.",
  "atk-s0515a:241_2": "Paṭhamena atthena iddhiyeva pādoti iddhipādo, iddhikoṭṭhāsoti attho. Dutiyena atthena",
  "atk-s0515a:241_3": "iddhiyā pādoti iddhipādo, pādoti patiṭṭhā adhigamupāyoti attho. Tena hi yasmā uparūparivisesasaṅkhātaṃ",
  "atk-s0515a:241_4": "iddhiṃ pajjanti pāpuṇanti, tasmā pādoti vuccati. Tesaṃ catunnaṃ iddhipādānaṃ.",
  "atk-s0515a:242_0": "Sattannaṃ bojjhaṅgānanti bodhiyā, bodhissa vā aṅgāti bojjhaṅgā. Idaṃ vuttaṃ hoti,",
  "atk-s0515a:242_1": "yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0515a:242_2": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0515a:242_3": "dhammasāmaggiyā ariyasāvako bujjhatīti katvā “bodhī”ti vuccati, bujjhatīti kilesasantānaniddāya",
  "atk-s0515a:242_4": "uṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā",
  "atk-s0515a:242_5": "dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādīni viya. Yo",
  "atk-s0515a:242_6": "panesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti",
  "atk-s0515a:242_7": "vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā",
  "atk-s0515a:242_8": "“bujjhanakassa puggalassa aṅgāti bojjhaṅgā”ti. Tesaṃ sattannaṃ bojjhaṅgānaṃ.",
  "atk-s0515a:243_0": "Ariyassa aṭṭhaṅgikassa maggassāti ariyoti taṃtaṃmaggavajjhakilesehi ārakattā ariyabhāvakarattā",
  "atk-s0515a:243_1": "ariyaphalapaṭilābhakarattā ca ariyo. Aṭṭhaṅgāni assāti aṭṭhaṅgiko. Svāyaṃ caturaṅgikā",
  "atk-s0515a:243_2": "viya senā, pañcaṅgikaṃ viya ca tūriyaṃ aṅgamattameva hoti, aṅgavinimutto natthi.",
  "atk-s0515a:243_3": "Nibbānaṃ maggati, kilese vā mārento gacchatīti maggo, tassa ariyassa aṭṭhaṅgikassa",
  "atk-s0515a:243_4": "maggassa bhāvanānuyogassa. Imesaṃ kusalānaṃ dhammānanti vuttappakārānaṃ lokiyalokuttarakusaladhammānaṃ.",
  "atk-s0515a:243_5": "Antarāyāyāti lokuttarakusaladhammānaṃ antarāyāya antaradhānāya lokiyakusaladhammānaṃ pariccāgāya.",
  "atk-s0515a:244_0": "Tesu lokuttarakusaladhammānaṃ uppajjituṃ appadānaṭṭhena parissayā nāma. Te hi uppajjitvā",
  "atk-s0515a:244_1": "nirujjhamānā upaddavaṃ nāvahanti. Tattheteti tasmiṃ attabhāve ete. Pāpakāti lāmakā.",
  "atk-s0515a:244_2": "Attabhāvasannissayāti attabhāvaṃ upanissāya ārammaṇaṃ katvā uppajjantīti attabhāvasannissayā. Daketi udake.",
  "atk-s0515a:245": "Vuttaṃ hetanti kathitañhi etaṃ. Sāntevāsikoti antevāsikasaṅkhātena kilesena saha vasatīti sāntevāsiko. Sācariyakoti samudācaraṇasaṅkhātena kilesena saha vasatīti sācariyako.",
  "atk-s0515a:246_0": "Cakkhunā rūpaṃ disvāti cakkhuviññāṇena rūpaṃ passitvā. Upari sotena saddaṃ sutvātiādīsupi",
  "atk-s0515a:246_1": "eseva nayo. Uppajjantīti samudācaranti. Sarasaṅkappāti nānārammaṇe saṃsaraṇavasena",
  "atk-s0515a:246_2": "uppannā parikappā. Saṃyojaniyāti ārammaṇabhāvaṃ upagantvā saṃyojanasambandhanena",
  "atk-s0515a:246_3": "saṃyojanānaṃ hitā. Tyassāti te pāpakā assa puggalassa. Anto vasantīti abbhantare",
  "atk-s0515a:246_4": "citte nivasanti. Anvāsavantīti kilesasantānaṃ anugantvā bhusaṃ savanti anubandhanti.",
  "atk-s0515a:246_5": "Te nanti taṃ puggalaṃ ete akusalā dhammā. Samudācarantīti sammā ācaranti pavattantīti attho.",
  "atk-s0515a:247_0": "Kilissanaṭṭhena malā. Sattuatthena amittā. Veriatthena sapattā. Hananaṭṭhena vadhakā.",
  "atk-s0515a:247_1": "Paccāmittaṭṭhena paccatthikā. Atha vā malā sūriyassopakkilesavalāhakā viya. Amittā",
  "atk-s0515a:247_2": "sūriyassa dhūmaṃ viya. Sapattā sūriyassa himaṃ viya. Vadhakā sūriyassa rajaṃ viya.",
  "atk-s0515a:247_3": "Paccatthikā sūriyassa rāhu viya. “Malā suvaṇṇassa malaṃ viya cittappabhānāsakā. Amittā",
  "atk-s0515a:247_4": "kāḷalohamalaṃ viya citte siniddhabhāvanāsakā, sapattā yuganaddhaṃ yujjhantā sapattā",
  "atk-s0515a:247_5": "viya citte patiṭṭhitadhammadhaṃsakā. Vadhakā manussaghātakā viya dhammaghātakā. Paccatthikā",
  "atk-s0515a:247_6": "raññā upagatassa vināso viya mokkhamaggassa paṭisedhakā”ti evameke vaṇṇayanti.",
  "atk-s0515a:248_0": "Anatthajananoti na atthaṃ anatthaṃ, taṃ anatthaṃ uppādetīti anatthajanano. Ko so?",
  "atk-s0515a:248_1": "Lobho. Cittappakopanoti cittassa pakopano calano, kusalaṃ nivāretvā cittaṃ rundhatīti",
  "atk-s0515a:248_2": "attho. Bhayamantarato jātanti abbhantare attano citteyeva jātaṃ, anatthajananādibhayahetu.",
  "atk-s0515a:248_3": "Taṃ jano nāvabujjhatīti taṃ bhayaṃ bālamahājano avagantvā otaritvā na jānāti. Atthanti",
  "atk-s0515a:248_4": "luddho puggalo lokiyalokuttaraatthaṃ na jānāti. Dhammanti tassa hetuṃ. Andhatamanti",
  "atk-s0515a:248_5": "bahalandhakāraṃ. Yanti yasmā, yaṃ naraṃ vā. Sahateti abhibhavati.",
  "atk-s0515a:249_0": "Ajjhattanti sakasantāne. Uppajjamānā uppajjantīti pubbantato uddhaṃ uppajjamānā ahitāya",
  "atk-s0515a:249_1": "uppajjanti dukkhāya. Tadubhayena aphāsuvihārāya. Ahitāyāti cetasikadukkhatthāya.",
  "atk-s0515a:249_2": "Dukkhāyāti kāyikadukkhatthāya. Aphāsuvihārāyāti tadubhayena na sukhavihāratthāya.",
  "atk-s0515a:249_3": "Atha vā “uppajjamānā uppajjantīti bhavaṅgacalanato paṭṭhāya yāva voṭṭhabbanā, tāva",
  "atk-s0515a:249_4": "uppajjamānā nāma. Voṭṭhabbanaṃ pana patvā anivattanabhāvena uppajjanti nāmā”ti evameke vaṇṇayanti.",
  "atk-s0515a:250_0": "Tacasāraṃva samphalanti attano phalena nāsitaṃ tacasārasaṅkhātaṃ veḷu viya. Aratīti",
  "atk-s0515a:250_1": "kusalesu dhammesu ukkaṇṭhitatā. Ratīti pañcakāmaguṇe abhirati. Lomahaṃsoti kaṇṭakasadiso",
  "atk-s0515a:250_2": "hutvā uddhaggalomo. Itonidānāti ayaṃ attabhāvo nidānaṃ paccayo etesanti itonidānā.",
  "atk-s0515a:250_3": "Itojāti ito attabhāvato jātā. Ito samuṭṭhāya manovitakkāti yathā dīghasuttakena pāde",
  "atk-s0515a:250_4": "baddhaṃ kākaṃ kumārakā tassa suttassa pariyantaṃ aṅguliṃ veṭhetvā ossajjanti, so",
  "atk-s0515a:250_5": "dūraṃ gantvāpi puna tesaṃ pādamūleyeva patati, evameva ito attabhāvato samuṭṭhāya",
  "atk-s0515a:250_6": "pāpavitakkā cittaṃ ossajjanti.",
  "atk-s0515a:251_0": "“Sāntevāsiko”tiādikaṃ paṭhamasuttaṃ kilesena sahavāsaṃ sandhāya vuttaṃ. “Tayome,",
  "atk-s0515a:251_1": "bhikkhave, antarāmalā”tiādikaṃ dutiyaṃ kusaladhammamalīnakaraṇavasena atthānatthassa",
  "atk-s0515a:251_2": "ajānanavasena ca. “Tayo kho, mahārāja, purisassa dhammā ajjhattaṃ uppajjamānā”tiādikaṃ",
  "atk-s0515a:251_3": "tatiyaṃ attano nissayaghātanavasena. “Rāgo ca doso ca itonidānā”tiādikaṃ catutthaṃ",
  "atk-s0515a:251_4": "kilesānaṃ patiṭṭhādassanavasena vuttanti ñātabbaṃ.",
  "atk-s0515a:252_0": "Tato tato parissayatoti tamhā tamhā upaddavā. Taṃ puggalanti vuttappakārakilesasamaṅgīpuggalaṃ.",
  "atk-s0515a:252_1": "Dukkhaṃ anvetīti dukkhaṃ anu eti mātu pacchato khīrapivako viya. Anugacchatīti samīpaṃ",
  "atk-s0515a:252_2": "gacchati coraghātako viya vajjhappattassa. Anvāyikaṃ hotīti sampattaṃ hoti dhammaganthikāya",
  "atk-s0515a:252_3": "paricchedo viya. Jātidukkhanti jātisaddassa tāva aneke atthā paveditā. Yathā –",
  "atk-s0515a:253": "Bhavo kulaṃ nikāyo ca, sīlaṃ paññatti lakkhaṇaṃ;",
  "atk-s0515a:254": "Pasūti sandhi cevāti, jātiatthā paveditā.",
  "atk-s0515a:255_0": "Tathā hissa “ekampi jātiṃ dvepi jātiyo”tiādīsu bhavo attho. “Akkhitto anupakkuṭṭho",
  "atk-s0515a:255_1": "jātivādenā”ti ettha kulaṃ. “Atthi, visākhe, nigaṇṭhā nāma samaṇajātī”ti ettha nikāyo.",
  "atk-s0515a:255_2": "“Yatohaṃ, bhagini, ariyāya jātiyā jāto nābhijānāmī”ti ettha ariyasīlaṃ. “Tiriyā nāma",
  "atk-s0515a:255_3": "tiṇajāti nābhiyā uggantvā nabhaṃ āhacca ṭhitā ahosī”ti ettha paññatti. “Jāti dvīhi",
  "atk-s0515a:255_4": "khandhehi saṅgahitā”ti ettha saṅkhatalakkhaṇaṃ. “Sampatijāto, ānanda, bodhisatto”ti",
  "atk-s0515a:255_5": "ettha pasūti. “Bhavapaccayā jātī”ti ca, “jātipi dukkhā”ti ca ettha pariyāyato paṭisandhikkhaṇo,",
  "atk-s0515a:255_6": "nippariyāyato pana tattha tattha nibbattamānānaṃ sattānaṃ ye ye khandhā pātubhavanti,",
  "atk-s0515a:255_7": "tesaṃ tesaṃ paṭhamapātubhāvo jāti nāma.",
  "atk-s0515a:256_0": "Kasmā panesā jāti dukkhāti ce? Anekesaṃ dukkhānaṃ vatthubhāvato. Anekāni hi dukkhāni.",
  "atk-s0515a:256_1": "Seyyathidaṃ – dukkhadukkhaṃ vipariṇāmadukkhaṃ saṅkhāradukkhaṃ paṭicchannadukkhaṃ",
  "atk-s0515a:256_2": "appaṭicchannadukkhaṃ pariyāyadukkhaṃ nippariyāyadukkhanti.",
  "atk-s0515a:257": "Tattha kāyikacetasikā dukkhavedanā sabhāvato ca nāmato ca dukkhattā “dukkhadukkha”nti vuccati.",
  "atk-s0515a:258": "Sukhavedanā vipariṇāmena dukkhuppattihetuto vipariṇāmadukkhaṃ. Upekkhāvedanā ceva avasesā ca tebhūmakā saṅkhārā udayabbayapīḷitattā saṅkhāradukkhaṃ.",
  "atk-s0515a:259": "Kaṇṇasūladantasūlarāgajapariḷāhadosamohajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṃ. Apākaṭadukkhantipi vuccati.",
  "atk-s0515a:260": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ. Pākaṭadukkhantipi vuccati.",
  "atk-s0515a:261": "Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ. Dukkhadukkhaṃ pana nippariyāyadukkhanti vuccati.",
  "atk-s0515a:262_0": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ",
  "atk-s0515a:262_1": "dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "atk-s0515a:262_2": "tassa vatthubhāvato dukkhā.",
  "atk-s0515a:263_0": "Tatridaṃ gabbhokkantimūlakādibhedaṃ dukkhaṃ – ayañhi satto mātukucchimhi nibbattamāno",
  "atk-s0515a:263_1": "na uppalapadumapuṇḍarikādīsu nibbattati, atha kho heṭṭhā āmāsayassa upari pakkāsayassa",
  "atk-s0515a:263_2": "udarapaṭalapiṭṭhikaṇṭakānaṃ vemajjhe paramasambādhe tibbandhakāre nānākuṇapagandhaparibhāvite",
  "atk-s0515a:263_3": "asuciparamaduggandhapavanavicarite adhimattajegucche kucchippadese pūtimacchapūtikummāsacandanikādīsu",
  "atk-s0515a:263_4": "kimi viya nibbattati. So tattha nibbatto dasa māse mātukucchisambhavena usmanā puṭapākaṃ",
  "atk-s0515a:263_5": "viya paccamāno piṭṭhapiṇḍi viya sediyamāno samiñjanapasāraṇādivirahito adhimattaṃ",
  "atk-s0515a:263_6": "dukkhaṃ paccanubhotīti, idaṃ tāva gabbhokkantimūlakaṃ dukkhaṃ.",
  "atk-s0515a:264_0": "Yaṃ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato",
  "atk-s0515a:264_1": "eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunanaddhunanādinā",
  "atk-s0515a:264_2": "upakkamena adhimattaṃ dukkhaṃ anubhavati, yañca mātu sītudakapānakāle sītanarakupapanno",
  "atk-s0515a:264_3": "viya uṇhayāgubhattādiajjhoharaṇakāle aṅgāravuṭṭhisamparikiṇṇo viya loṇambilādiajjhoharaṇakāle",
  "atk-s0515a:264_4": "khārāpaṭicchakādikammakāraṇapatto viya tibbaṃ dukkhaṃ anubhoti, idaṃ gabbhapariharaṇamūlakaṃ dukkhaṃ.",
  "atk-s0515a:265": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati, idaṃ gabbhavipattimūlakaṃ dukkhaṃ.",
  "atk-s0515a:266_0": "Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ",
  "atk-s0515a:266_1": "yonimaggaṃ paṭipātiyamānassa paramasambādhena ca yonimukhena tāḷacchiggaḷena viya",
  "atk-s0515a:266_2": "mahānāgassa nikaḍḍhiyamānassa narakasattassa viya ca saṅghātapabbatehi vicuṇṇiyamānassa",
  "atk-s0515a:266_3": "dukkhaṃ uppajjati, idaṃ vijāyanamūlakaṃ dukkhaṃ.",
  "atk-s0515a:267_0": "Yaṃ pana jātassa taruṇavaṇasadisasukhumālasarīrassa hatthaggahaṇanhāpanadhovanacoḷaparimajjanādikāle",
  "atk-s0515a:267_1": "sūcimukhakhuradhārāhi vijjhanaphālanasadisaṃ dukkhaṃ uppajjati, idaṃ mātukucchito",
  "atk-s0515a:267_2": "bahinikkhamanamūlakaṃ dukkhaṃ.",
  "atk-s0515a:268_0": "Yaṃ pana tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa",
  "atk-s0515a:268_1": "kodhavasena abhuñjantassa ubbandhantassa ca dukkhaṃ hoti, idaṃ attūpakkamamūlakaṃ dukkhaṃ.",
  "atk-s0515a:269": "Yaṃ pana parato vadhabandhanādīni anubhavantassa dukkhaṃ uppajjati, idaṃ parūpakkamamūlakaṃ dukkhanti.",
  "atk-s0515a:270": "Iti imassa sabbassāpi dukkhassa ayaṃ jāti vatthumeva hoti, idaṃ jātidukkhaṃ anveti.",
  "atk-s0515a:271_0": "Jarādukkhanti duvidhā jarā – saṅkhatalakkhaṇañca khaṇḍiccādisammato santatiyaṃ ekabhavapariyāpanno",
  "atk-s0515a:271_1": "khandhapurāṇabhāvo ca, sā idha adhippetā. Sā panesā dukkhā saṅkhāradukkhabhāvato",
  "atk-s0515a:271_2": "ceva dukkhavatthuto ca. Yaṃ hidaṃ aṅgapaccaṅgasithilabhāvato indriyavikāravirūpatā",
  "atk-s0515a:271_3": "yobbanavināsabalūpaghātasatimativippavāsaparaparibhavādianekapaccayaṃ kāyikacetasikaṃ",
  "atk-s0515a:271_4": "dukkhamuppajjati, jarā tassa vatthu. Tenetaṃ vuccati –",
  "atk-s0515a:272": "“Aṅgānaṃ sithilabhāvā, indriyānaṃ vikārato;",
  "atk-s0515a:273": "Yobbanassa vināsena, balassa upaghātato.",
  "atk-s0515a:274": "“Vippavāsā satādīnaṃ, puttadārehi attano;",
  "atk-s0515a:275": "Appasādanīyato ceva, bhiyyo bālattapattiyā.",
  "atk-s0515a:276": "“Pappoti dukkhaṃ yaṃ macco, kāyikaṃ mānasaṃ tathā;",
  "atk-s0515a:277": "Sabbametaṃ jarāhetu, yasmā tasmā jarā dukhā”ti. ;",
  "atk-s0515a:278": "Idaṃ jarādukkhaṃ anvetīti sambandho. Byādhīti vividhaṃ dukkhaṃ ādahati vidahatīti byādhi. Byādhayati tāpayati kampayatīti vā byādhi.",
  "atk-s0515a:279_0": "Maraṇadukkhanti etthāpi duvidhaṃ maraṇaṃ saṅkhatalakkhaṇañca, yaṃ sandhāya vuttaṃ",
  "atk-s0515a:279_1": "“jarāmaraṇaṃ dvīhi khandhehi saṅgahita”nti. Ekabhavapariyāpannajīvitindriyapabandhavicchedo",
  "atk-s0515a:279_2": "ca, yaṃ sandhāya vuttaṃ “niccaṃ maraṇato bhaya”nti. Taṃ idha adhippetaṃ. Jātipaccayā",
  "atk-s0515a:279_3": "maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva",
  "atk-s0515a:279_4": "nāmaṃ. Puna khaṇikamaraṇaṃ sammutimaraṇaṃ samucchedamaraṇanti ayampi bhedo veditabbo.",
  "atk-s0515a:279_5": "Pavatte rūpārūpadhammānaṃ bhedo khaṇikamaraṇaṃ nāma. Tisso mato phusso matoti idaṃ",
  "atk-s0515a:279_6": "paramatthato sattassa abhāvā, sassaṃ mataṃ, rukkho matoti idampi jīvitindriyassa",
  "atk-s0515a:279_7": "abhāvā sammutimaraṇaṃ nāma. Khīṇāsavassa appaṭisandhikā kālakiriyā samucchedamaraṇaṃ",
  "atk-s0515a:279_8": "nāma. Bāhirasammutimaraṇaṃ ṭhapetvā itaraṃ sammutimaraṇañca idha yathāvuttappabandhavicchedanabhāvena",
  "atk-s0515a:279_9": "saṅgahitaṃ, dukkhassa pana vatthubhāvato dukkhaṃ. Tenetaṃ vuccati –",
  "atk-s0515a:280": "“Pāpassa pāpakammādi-nimittamanupassato;",
  "atk-s0515a:281": "Bhaddassāpasahantassa, viyogaṃ piyavatthukaṃ;",
  "atk-s0515a:282": "Mīyamānassa yaṃ dukkhaṃ, mānasaṃ avisesato.",
  "atk-s0515a:283": "“Sabbesañcāpi yaṃ sandhi-bandhanacchedanādikaṃ;",
  "atk-s0515a:284": "Vitujjamānamammānaṃ, hoti dukkhaṃ sarīrajaṃ.",
  "atk-s0515a:285": "“Asayhamappatikāraṃ, dukkhassetassidaṃ yato;",
  "atk-s0515a:286": "Maraṇaṃ vatthu tenetaṃ, dukkhamicceva bhāsita”nti. ;",
  "atk-s0515a:287_0": "Sokaparidevadukkhadomanassupāyāsadukkhanti ettha sokādīsu soko nāma ñātibyasanādīhi",
  "atk-s0515a:287_1": "phuṭṭhassa antonijjhānalakkhaṇo cittasantāpo. Dukkho panassa dukkhadukkhattā ceva",
  "atk-s0515a:287_2": "dukkhassa ca vatthubhāvato. Tenetaṃ vuccati –",
  "atk-s0515a:288": "“Sattānaṃ hadayaṃ soko, sallaṃ viya vitujjati;",
  "atk-s0515a:289": "Aggitattova nārāco, bhusañca ḍahate puna.",
  "atk-s0515a:290": "“Samāvahati ca byādhi-jarāmaraṇabhedanaṃ;",
  "atk-s0515a:291": "Dukkhampi vividhaṃ yasmā, tasmā dukkhoti vuccatī”ti. ;",
  "atk-s0515a:292": "Paridevo nāma ñātibyasanādīhi phuṭṭhassa vacīpalāpo. Dukkho panassa saṃsāradukkhabhāvato dukkhavatthuto ca. Tenetaṃ vuccati –",
  "atk-s0515a:293": "“Yaṃ sokasallavihato paridevamāno, kaṇṭhoṭṭhatālutalasosajamappasayhaṃ;",
  "atk-s0515a:294": "Bhiyyodhimattamadhigacchatiyeva dukkhaṃ, dukkhoti tena bhagavā paridevamāhā”ti. ;",
  "atk-s0515a:295": "Dukkhaṃ nāma kāyapīḷanalakkhaṇaṃ kāyikaṃ dukkhaṃ. Dukkhaṃ panassa dukkhadukkhattā ceva mānasadukkhāvahanato ca. Tenetaṃ vuccati –",
  "atk-s0515a:296": "“Pīḷeti kāyikamidaṃ, dukkhaṃ dukkhañca mānasaṃ bhiyyo;",
  "atk-s0515a:297": "Janayati yasmā tasmā, dukkhanti visesato vutta”nti. ;",
  "atk-s0515a:298_0": "Domanassaṃ nāma cittapīḷanalakkhaṇaṃ mānasaṃ dukkhaṃ. Dukkhaṃ panassa dukkhadukkhattā",
  "atk-s0515a:298_1": "ceva kāyikadukkhāvahanato ca. Cetodukkhasamappitā hi kese pakiriya kandanti, urāni",
  "atk-s0515a:298_2": "patipisenti, āvaṭṭanti, vivaṭṭanti, chinnapapātaṃ papatanti, satthaṃ āharanti, visaṃ",
  "atk-s0515a:298_3": "khādanti, rajjuyā ubbandhanti, aggiṃ pavisanti, nānappakāraṃ dukkhaṃ anubhavanti. Tenetaṃ vuccati –",
  "atk-s0515a:299": "“Pīḷeti yato cittaṃ, kāyassa ca pīḷanaṃ samāvahati;",
  "atk-s0515a:300": "Dukkhanti domanassampi, domanassaṃ tato ahū”ti. ;",
  "atk-s0515a:301_0": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva. Saṅkhārakkhandhapariyāpanno",
  "atk-s0515a:301_1": "eko dhammoti eke. Dukkho panassa saṅkhāradukkhabhāvato cittaṃ paridahanato kāyassa",
  "atk-s0515a:301_2": "vihananato ca. Tenetaṃ vuccati –",
  "atk-s0515a:302": "“Cittassa ca paridahanā, kāyassa vihananato ca adhimattaṃ;",
  "atk-s0515a:303": "Yaṃ dukkhamupāyāso, janeti dukkho tato vutto”ti. ;",
  "atk-s0515a:304_0": "Ettha ca mandagginā antobhājane pāko viya soko, tikkhagginā paccamānassa bhājanato",
  "atk-s0515a:304_1": "bahi nikkhamanaṃ viya paridevo, bahi nikkhantāvasesassa nikkhamitumpi appahontassa",
  "atk-s0515a:304_2": "antobhājaneyeva yāva parikkhayā pāko viya upāyāso daṭṭhabbo.",
  "atk-s0515a:305": "Nerayikaṃ dukkhanti niraye pañcavidhabandhanādikaṃ dukkhaṃ anveti, taṃ devadūtasuttena dīpetabbaṃ. Tenetaṃ vuccati –",
  "atk-s0515a:306": "“Jāyetha no ce narakesu satto, tatthaggidāhādikamappasayhaṃ;",
  "atk-s0515a:307": "Labhetha dukkhaṃ nu kuhiṃ patiṭṭhaṃ, iccāha dukkhāti munīdha jāti”nti. ;",
  "atk-s0515a:308": "Tiracchānayonikaṃ dukkhanti tiracchānesu kasāpatodatāḷanavijjhanādikaṃ anekavidhaṃ dukkhaṃ anveti, taṃ bālapaṇḍitasuttato gahetabbaṃ. Tenetaṃ vuccati –",
  "atk-s0515a:309": "“Dukkhaṃ tiracchesu kasāpatodadaṇḍābhighātādibhavaṃ anekaṃ;",
  "atk-s0515a:310": "Yaṃ taṃ kathaṃ tattha bhaveyya jātiṃ, vinā tahiṃ jāti tatopi dukkhā”ti. ;",
  "atk-s0515a:311": "Pettivisayikaṃ dukkhanti petesu pana khuppipāsa vātātapādinibbattaṃ dukkhañca lokantare tibbandhakāre asayhasītādidukkhañca anveti. Tenetaṃ vuccati –",
  "atk-s0515a:312": "“Petesu dukkhaṃ pana khuppipāsāvātātapādippabhavaṃ vicittaṃ;",
  "atk-s0515a:313": "Yasmā ajātassa na tattha atthi, tasmāpi dukkhaṃ muni jātimāha.",
  "atk-s0515a:314": "“Tibbandhakāre ca asayhasīte, lokantare yaṃ asuresu dukkhaṃ;",
  "atk-s0515a:315": "Na taṃ bhave tattha na cassa jāti, yato ayaṃ jāti tatopi dukkhā”ti. ;",
  "atk-s0515a:316_0": "Mānusikaṃ dukkhanti manussesu vadhabandhanādikaṃ dukkhaṃ. Gabbhokkantimūlakaṃ dukkhanti",
  "atk-s0515a:316_1": "“ayañhi satto mātukucchimhi nibbattamāno na uppalapadumapuṇḍarikādīsu nibbattatī”tiādinā",
  "atk-s0515a:316_2": "nayena yaṃ jātidukkhaṃ vuttaṃ, idaṃ tāva gabbhokkantimūlakaṃ dukkhaṃ anveti. Gabbhe",
  "atk-s0515a:316_3": "ṭhitimūlakaṃ dukkhanti yaṃ pana “so mātu sahasā upakkhalanagamananisīdanā”tiādinā",
  "atk-s0515a:316_4": "nayena yaṃ tibbaṃ dukkhaṃ vuttaṃ, idaṃ gabbhe ṭhitimūlakaṃ dukkhaṃ anveti. Gabbhā",
  "atk-s0515a:316_5": "vuṭṭhānamūlakaṃ dukkhanti “yaṃ panassa mūḷhagabbhāya mātuyā mittāmaccasuhajjādīhipi",
  "atk-s0515a:316_6": "adassanārahe dukkhuppattiṭṭhāne”tiādinā nayena yaṃ dukkhaṃ vuttaṃ, idaṃ mātukucchito",
  "atk-s0515a:316_7": "bahi nikkhantamūlakaṃ dukkhaṃ anveti. Tenetaṃ vuccati –",
  "atk-s0515a:317": "“Yañcāpi gūthanarake viya mātugabbhe,",
  "atk-s0515a:318": "Satto vasaṃ ciramato bahi nikkhamanañca;",
  "atk-s0515a:319": "Pappoti dukkhamatighoramidampi natthi,",
  "atk-s0515a:320": "Jātiṃ vinā itipi jāti ayañhi dukkhā.",
  "atk-s0515a:321": "“Kiṃ bhāsitena bahunā nanu yaṃ kuhiñci,",
  "atk-s0515a:322": "Atthīdha kiñcirapi dukkhamidaṃ kadāci;",
  "atk-s0515a:323": "Nevatthi jātivirahe yadato mahesi,",
  "atk-s0515a:324": "Dukkhāti sabbapaṭhamaṃ imamāha jāti”nti. ;",
  "atk-s0515a:325_0": "Jātassūpanibandhakaṃ dukkhanti jātassa upanibandhanaṃ nhānalepanakhādanapivanādijagganadukkhaṃ",
  "atk-s0515a:325_1": "anveti. Jātassa parādheyyakaṃ dukkhanti parassa aññassa āyattaṃ issariyadukkhaṃ anveti.",
  "atk-s0515a:325_2": "“Sabbaṃ paravasaṃ dukkha”nti hi vuttaṃ. Attūpakkamaṃ dukkhanti yaṃ attanāva attānaṃ",
  "atk-s0515a:325_3": "vadhentassa acelakavatādivasena ātāpanaparitāpanānuyogamanuyuttassa kodhavasena abhuñjantassa",
  "atk-s0515a:325_4": "ubbandhantassa ca dukkhaṃ hoti, idaṃ attūpakkamaṃ dukkhaṃ anveti. Parūpakkamaṃ dukkhanti",
  "atk-s0515a:325_5": "yaṃ parato vadhabandhanādīni anubhavantassa uppajjati, idaṃ parūpakkamaṃ dukkhaṃ",
  "atk-s0515a:325_6": "anveti. Dukkhadukkhanti kāyikacetasikā dukkhā vedanā sabhāvato ca nāmato ca dukkhattā",
  "atk-s0515a:325_7": "dukkhadukkhaṃ, idaṃ dukkhadukkhaṃ anveti. Saṅkhāradukkhanti upekkhāvedanā ceva avasesā",
  "atk-s0515a:325_8": "ca tebhūmakasaṅkhārā udayabbayapīḷitattā saṅkhāradukkhaṃ, idaṃ saṅkhāradukkhaṃ anveti.",
  "atk-s0515a:325_9": "Vipariṇāmadukkhanti sukhavedanā vipariṇāmadukkhassa hetuto vipariṇāmadukkhaṃ, idaṃ",
  "atk-s0515a:325_10": "vipariṇāmadukkhaṃ anveti.",
  "atk-s0515a:326_0": "Mātumaraṇanti mātuyā maraṇaṃ. Pitumaraṇanti pituno maraṇaṃ. Bhātumaraṇanti jeṭṭhakaniṭṭhabhātūnaṃ",
  "atk-s0515a:326_1": "maraṇaṃ. Bhaginimaraṇanti jeṭṭhakaniṭṭhabhaginīnaṃ maraṇaṃ. Puttamaraṇanti puttānaṃ",
  "atk-s0515a:326_2": "maraṇaṃ. Dhītumaraṇanti dhītūnaṃ maraṇaṃ. Ñātibyasanaṃ dukkhanti ñātīnaṃ byasanaṃ,",
  "atk-s0515a:326_3": "corarogabhayādīhi ñātikkhayo, ñātivināsoti attho. Tena ñātibyasanena phuṭṭhassa ajjhotthaṭassa",
  "atk-s0515a:326_4": "abhibhūtassa uppannaṃ dukkhaṃ ñātibyasanaṃ dukkhaṃ, taṃ ñātibyasanaṃ dukkhaṃ anveti.",
  "atk-s0515a:326_5": "Sesesupi eseva nayo. Ayaṃ pana viseso – bhogānaṃ byasanaṃ bhogabyasanaṃ, rājacorādivasena",
  "atk-s0515a:326_6": "bhogakkhayo, bhogavināsoti attho. Vuttanayena taṃ bhogabyasanaṃ dukkhaṃ anveti. Rogabyasananti",
  "atk-s0515a:326_7": "rogo eva byasanaṃ rogabyasanaṃ. Rogo hi ārogyaṃ byasati vināsetīti byasanaṃ, vuttanayena",
  "atk-s0515a:326_8": "taṃ rogabyasanaṃ dukkhaṃ anveti. Sīlabyasanaṃ dukkhanti sīlassa byasanaṃ sīlabyasanaṃ,",
  "atk-s0515a:326_9": "dussīlyassetaṃ nāmaṃ. Vuttanayena taṃ sīlabyasanaṃ dukkhaṃ anveti. Sammādiṭṭhiṃ vināsayamānā",
  "atk-s0515a:326_10": "uppannā diṭṭhiyeva byasanaṃ diṭṭhibyasanaṃ, vuttanayena taṃ diṭṭhibyasanaṃ dukkhaṃ",
  "atk-s0515a:326_11": "anveti. Ettha ca purimāni dve anipphannāni, pacchimāni tīṇi nipphannāni tilakkhaṇāhatāni.",
  "atk-s0515a:326_12": "Purimāni ca tīṇi neva kusalāni nākusalāni. Sīladiṭṭhibyasanadvayaṃ akusalaṃ.",
  "atk-s0515a:327_0": "Yathāti opamme. Bhinnaṃ nāvanti sithilabandhanaṃ nāvaṃ, jajjarībhūtaṃ vā padarugghāṭimaṃ",
  "atk-s0515a:327_1": "vā. Dakamesinti udakadāyiṃ udakappavesaniṃ. Tato tato udakaṃ anvetīti tato tato bhinnaṭṭhānato",
  "atk-s0515a:327_2": "udakaṃ pavisati. Puratopīti nāvāya purimabhāgatopi. Pacchatopīti tassā pacchimabhāgatopi.",
  "atk-s0515a:327_3": "Heṭṭhatopīti adhobhāgatopi. Passatopīti ubhayapassatopi. Yaṃ antarantarā na vuttaṃ,",
  "atk-s0515a:327_4": "taṃ pāṭhānusārena veditabbaṃ.",
  "atk-s0515a:328_0": "Tasmā kāyagatāsatiādibhāvanāya jantu, sadā sato hutvā vikkhambhanasamucchedavasena",
  "atk-s0515a:328_1": "rūpādīsu vatthukāmesu sabbappakārampi kilesakāmaṃ parivajjento kāmāni parivajjeyya.",
  "atk-s0515a:328_2": "Evaṃ te kāme pahāya tappahānakaramaggeneva catubbidhampi oghaṃ tareyya tarituṃ sakkuṇeyya.",
  "atk-s0515a:328_3": "Tato yathā puriso garukaṃ nāvaṃ udakaṃ siñcitvā lahukāya nāvāya appakasireneva pāragū",
  "atk-s0515a:328_4": "bhaveyya pāraṃ gaccheyya, evamevaṃ attabhāvanāvaṃ kilesūdakagarukaṃ siñcitvā lahukena",
  "atk-s0515a:328_5": "attabhāvena pāragū bhaveyya. Sabbadhammapāraṃ nibbānaṃ gato bhaveyya, arahattappattiyā",
  "atk-s0515a:328_6": "gaccheyya anupādisesāya nibbānadhātuyā parinibbānenāti arahattanikūṭena desanaṃ niṭṭhāpesi.",
  "atk-s0515a:329_0": "Tasmāti yasmā jātiādikaṃ dukkhaṃ etaṃ puggalaṃ anveti, tasmā. Taṃkāraṇā taṃhetūtiādīsupi",
  "atk-s0515a:329_1": "eseva nayo. Yasmā vuttappakāradukkhaṃ etaṃ anveti, taṃhetu. Yasmā anveti tappaccayā,",
  "atk-s0515a:329_2": "yasmā anveti taṃnidānanti evaṃ padayojanā kātabbā. Hetūtiādīni kāraṇavevacanāni.",
  "atk-s0515a:329_3": "Kāraṇañhi tena tassa phalaṃ hinoti pavattatīti hetu. Taṃ taṃ paṭicca phalaṃ eti pavattatīti",
  "atk-s0515a:329_4": "paccayo. “Handa naṃ gaṇhathā”ti dassentaṃ viya attano phalaṃ nidetīti nidānaṃ.",
  "atk-s0515a:330_0": "“Taṃkāraṇāti akāraṇanikkāraṇapaṭisedho. Taṃhetūti ahetumahābhūtahetupaṭisedho. Tappaccayāti",
  "atk-s0515a:330_1": "appaccayena saddhiṃ asādhāraṇapaccayapaṭisedho. Taṃnidānāti anidānena saha āgamādhigamanidānapaṭisedho”ti",
  "atk-s0515a:330_2": "evameke vaṇṇayanti. Etaṃ ādīnavaṃ sampassamānoti etaṃ vuttappakāraṃ upaddavaṃ vipassanāñāṇena",
  "atk-s0515a:330_3": "sammā passamāno dakkhamāno.",
  "atk-s0515a:331_0": "Sadāti mūlapadaṃ. Puna sadāti atthapadaṃ. Sadāti sabbadivase. Sabbadāti sabbasmiṃ",
  "atk-s0515a:331_1": "kāle. Sabbakālanti pubbaṇhādisabbakālaṃ. Niccakālanti divase divase. Dhuvakālanti",
  "atk-s0515a:331_2": "abbocchinnakālaṃ. Satatanti nirantaraṃ. Samitanti ekībhūtaṃ. Abbokiṇṇanti aññena",
  "atk-s0515a:331_3": "asammissaṃ. Poṅkhānupoṅkhanti paṭipāṭiyā ghaṭitaṃ “poṅkhānupoṅkhaṃ avirādhitaṃ upaṭṭhātī”tiādīsu",
  "atk-s0515a:331_4": "viya. Udakūmikajātanti nibbattaudakaūmitaraṅgaṃ viya. Avīcīti aviraḷaṃ. Santatīti",
  "atk-s0515a:331_5": "anupacchinnaṃ. Sahitanti ghaṭitaṃ ekībhūtaṃ vā “sahitaṃ me, asahitaṃ te”tiādīsu viya.",
  "atk-s0515a:331_6": "Phassitanti phusitaṃ “nivāte phusitaggale”tiādīsu viya. Purebhattaṃ pacchābhattanti",
  "atk-s0515a:331_7": "dve padāni divākālavibhāgavasena. Purimaṃ yāmaṃ majjhimaṃ yāmaṃ pacchimaṃ yāmanti",
  "atk-s0515a:331_8": "tīṇi rattivibhāgavasena. Kāḷe juṇheti aḍḍhamāsavasena. Vasse…pe… gimheti tīṇi utuvasena.",
  "atk-s0515a:331_9": "Purime vayokhandhe…pe… pacchime vayokhandheti tīṇi vayovibhāgavasena vuttānīti ñātabbaṃ.",
  "atk-s0515a:332_0": "Satoti catūhi kāraṇehi sato. “Kāye kāyānupassanāsatipaṭṭhānaṃ bhāvento sato”tiādīni",
  "atk-s0515a:332_1": "“evaṃ samucchedato kāme parivajjeyyā”ti pariyosānāni vuttatthāneva. Api ca sattattā",
  "atk-s0515a:332_2": "satoti tīsu vatthūsu sattabhāvena vā tayo kilese paṭikkamāpetuṃ sattibhāvena vā satattā",
  "atk-s0515a:332_3": "sato. Santattāti kilesopakkilese palāpetvā ṭhānena ca ārammaṇena ca pamocetvā santattā",
  "atk-s0515a:332_4": "sato. Samitattāti iṭṭhaphaladāyakapuññena ca aniṭṭhaphaladāyakapāpena ca samitattā",
  "atk-s0515a:332_5": "sato. Santadhammasamannāgatoti sappurisadhamme bhajanato buddhādiariyapuggale sevanato",
  "atk-s0515a:332_6": "santadhammasamannāgatattā sato.",
  "atk-s0515a:333_0": "Vatthukāme parijānitvāti ete vuttappakāre tebhūmake vatthukāme tīraṇapariññāya jānitvā.",
  "atk-s0515a:333_1": "Pahāyāti kilesakāme pahānapariññāya pariccajitvā. Pajahitvāti chaḍḍetvā. Kiṃ kacavaraṃ",
  "atk-s0515a:333_2": "viya piṭakenāti? Na hi, api ca kho taṃ vinodetvā taritvā vijjhitvā nīharitvā. Kiṃ",
  "atk-s0515a:333_3": "balibaddamiva patodenāti? Na hi, atha kho taṃ byantiṃ karitvā vigatantaṃ karitvā.",
  "atk-s0515a:333_4": "Yathāssa antopi nāvasissati, antamaso bhaṅgamattampi, tathā taṃ karitvā. Kathaṃ pana",
  "atk-s0515a:333_5": "taṃ tathā katanti? Anabhāvaṃ gahetvā anu abhāvaṃ gametvā. Samucchedappahānena yathā",
  "atk-s0515a:333_6": "samucchinnā hoti, tathā karitvāti vuttaṃ hoti. Esa nayo kāmacchandanīvaraṇādīsu.",
  "atk-s0515a:334_0": "Kāmoghantiādīsu pañcakāmaguṇikarāgo avasīdanaṭṭhena “kāmogho”ti vuccati. Bhavoghoti",
  "atk-s0515a:334_1": "rūpārūpabhavesu chandarāgo jhānanikanti ca. Diṭṭhoghoti sassatadiṭṭhādisahagatā bhave",
  "atk-s0515a:334_2": "patthanāyeva, diṭṭhogho bhavoghe eva samodhānaṃ gacchati. Avijjogho catūsu saccesu",
  "atk-s0515a:334_3": "aññāṇaṃ. Tattha kāmaguṇe assādato manasi karoto anuppanno ca kāmogho uppajjati, uppanno",
  "atk-s0515a:334_4": "ca kāmogho saṃvaḍḍhati. Mahaggatadhamme assādato manasi karoto anuppanno ca bhavogho",
  "atk-s0515a:334_5": "uppajjati, uppanno ca saṃvaḍḍhati. Tebhūmakadhammesu catuvipallāsapadaṭṭhānabhāvena",
  "atk-s0515a:334_6": "anuppanno ca avijjogho uppajjati, uppanno ca saṃvaḍḍhatīti veditabbo. Vuttanayapaccanīkato",
  "atk-s0515a:334_7": "sukkapakkho vitthāretabbo.",
  "atk-s0515a:335_0": "Appaṇihitavimokkhaṃ paṭipanno kāmoghaṃ, animittavimokkhaṃ paṭipanno bhavoghaṃ, suññatavimokkhaṃ",
  "atk-s0515a:335_1": "paṭipanno avijjoghañca tareyya. Paṭhamamaggavasena tareyya, dutiyamaggavasena uttareyya,",
  "atk-s0515a:335_2": "tatiyamaggavasena patareyya, catutthamaggavasena samatikkameyya, phalavasena vītivatteyyāti.",
  "atk-s0515a:335_3": "Atha vā “kāmoghavasena tareyya, bhavoghavasena uttareyya, diṭṭhoghavasena patareyya,",
  "atk-s0515a:335_4": "avijjoghavasena samatikkameyya, sabboghavasena vītivatteyyā”ti evameke vaṇṇayanti.",
  "atk-s0515a:336_0": "Garukanti na sallahukaṃ. Bhārikanti bhārabhaṇḍaṃ ettha ṭhapayantīti bhārikaṃ. Udakaṃ",
  "atk-s0515a:336_1": "sitvāti udakaṃ siñcitvā. Osiñcitvāti atirekaṃ siñcitvā. Chaḍḍetvāti pātetvā. Lahukāyāti",
  "atk-s0515a:336_2": "sallahukāya. Khippanti sīghaṃ. Lahunti taṃkhaṇaṃ. Appakasirenevāti nidukkheneva.",
  "atk-s0515a:336_3": "Pāraṃ vuccati amataṃ nibbānanti sakkāyaorato pārabhūtaṃ pāraṃ. Taṇhāvānato nikkhantaṃ",
  "atk-s0515a:336_4": "nibbānaṃ kathīyati. Yosoti yo eso. Sabbasaṅkhārasamathotiādi sabbaṃ nibbānameva.",
  "atk-s0515a:336_5": "Yasmā hi taṃ āgamma sabbasaṅkhāravipphanditāni samanti vūpasamanti, tasmā “sabbasaṅkhārasamatho”ti",
  "atk-s0515a:336_6": "vuccati. Yasmā cetaṃ āgamma sabbe upadhayo paṭinissaṭṭhā honti, sabbā taṇhā khīyanti,",
  "atk-s0515a:336_7": "sabbe kilesarajjā virajjanti, sabbaṃ dukkhaṃ nirujjhati, tasmā “sabbūpadhipaṭinissaggo,",
  "atk-s0515a:336_8": "taṇhakkhayo, virāgo, nirodho”ti vuccati. Yā panesā taṇhā bhavena bhavaṃ, phalena",
  "atk-s0515a:336_9": "vā saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti",
  "atk-s0515a:336_10": "nibbānaṃ. Pāraṃ gaccheyya nimittavasena ekato vuṭṭhānagotrabhuñāṇena nibbānapāraṃ",
  "atk-s0515a:336_11": "pāpuṇeyya. Adhigaccheyya nimittapavattehi ubhatovuṭṭhānamaggañāṇena nibbānapāraṃ",
  "atk-s0515a:336_12": "visesena pāpuṇeyya. Phuseyya nibbānārammaṇaphalacittavasena nibbānapāraṃ phuseyya.",
  "atk-s0515a:336_13": "Sacchikareyya guṇavasena phusitvā paccavekkhaṇañāṇena nibbānapāraṃ paccakkhaṃ kareyya.",
  "atk-s0515a:336_14": "Atha vā “paṭhamamaggena pāraṃ gaccheyya, dutiyena adhigaccheyya, tatiyena phuseyya,",
  "atk-s0515a:336_15": "catutthena sacchi kareyyā”ti evameke vaṇṇayanti. Yopi pāraṃ gantukāmoti yo koci vipassanāñāṇe",
  "atk-s0515a:336_16": "ṭhito puggalo nibbānapāraṃ gantukāmo, sopi avassaṃ tattha gamissatīti pāragū. Vuttañhetaṃ",
  "atk-s0515a:336_17": "– “otiṇṇomhi jātiyā jarāya maraṇena sokehi paridevehi dukkhehi domanassehi upāyāsehī”tiādi.",
  "atk-s0515a:336_18": "Pubbabhāge ajjhāsayavasena vipassanāyogena ca, sopi pāragū nāma. Yopi pāraṃ gacchatīti",
  "atk-s0515a:336_19": "yopi maggasamaṅgī nibbānapāraṃ gacchati, sopi pāragū nāma. Yopi pāraṃ gatoti yopi",
  "atk-s0515a:336_20": "maggena kiccaṃ niṭṭhāpetvā phale ṭhito nibbānapāraṅgato, sopi pāragū nāma.",
  "atk-s0515a:337_0": "Taṃ jinavacanena dassetuṃ “vuttampi hetaṃ bhagavatā – tiṇṇo pāraṅgato thale tiṭṭhati",
  "atk-s0515a:337_1": "brāhmaṇo”tiādimāha. Abhiññāpāragūti adhigatena ñāṇena ñātapariññāya nibbānapāraṃ",
  "atk-s0515a:337_2": "gantukāmo gacchati, gatoti pāragū. Pariññāpāragūti sabbadhammānaṃ tīraṇapariññāya",
  "atk-s0515a:337_3": "samatikkamitvā vuttanayena pāragū. Pahānapāragūti samudayapakkhikānaṃ kilesānaṃ pahānapariññāya",
  "atk-s0515a:337_4": "samatikkamitvā vuttanayena pāragū. Yo hi sabbadhammaṃ parijānāti, so tīhi pariññāhi",
  "atk-s0515a:337_5": "parijānāti ñātapariññāya tīraṇapariññāya pahānapariññāyāti. Tattha katamā ñātapariññā?",
  "atk-s0515a:337_6": "Sabbadhammaṃ jānāti “ime ajjhattikā, ime bāhirā, idamassa lakkhaṇaṃ, imāni rasapaccupaṭṭhānapadaṭṭhānānī”ti,",
  "atk-s0515a:337_7": "ayaṃ ñātapariññā. Katamā tīraṇapariññā? Evaṃ ñātaṃ katvā labbhamānavasena sabbadhammaṃ",
  "atk-s0515a:337_8": "tīreti “aniccato dukkhato rogato”tiādinā, ayaṃ tīraṇapariññā. Katamā pahānapariññā?",
  "atk-s0515a:337_9": "Evaṃ tīrayitvā aggamaggena dhammesu chandarāgaṃ pajahati, ayaṃ pahānapariññāti. Imā",
  "atk-s0515a:337_10": "pariññāyo sandhāya “so abhiññāpāragū pariññāpāragū pahānapāragū”ti āha.",
  "atk-s0515a:338_0": "Bhāvanāpāragūti bhāvanāya koṭiṃ patvā maggavasena nibbānapāraṃ gato. Sacchikiriyāpāragūti",
  "atk-s0515a:338_1": "phalanibbānavasena sacchi kiriyāphalanibbānapāraṃ gato. Samāpattipāragūti aṭṭhannaṃ",
  "atk-s0515a:338_2": "samāpattīnaṃ pāraṃ patto. Sabbadhammānanti pañcakkhandhādisabbadhammānaṃ. Sabbadukkhānanti",
  "atk-s0515a:338_3": "jātidukkhādisabbadukkhānaṃ. Sabbakilesānanti kāyaduccaritādisabbakilesānaṃ. Ariyamaggānanti",
  "atk-s0515a:338_4": "sotāpattimaggādicatunnaṃ ariyamaggānaṃ. Nirodhassāti nibbānassa. Sabbasamāpattīnanti",
  "atk-s0515a:338_5": "sabbāsampi aṭṭhannaṃ rūpārūpasamāpattīnaṃ. Soti so ariyo. Vasippattoti vasībhāvappatto.",
  "atk-s0515a:338_6": "Atha vā kantabhāvaṃ issariyabhāvaṃ nipphannabhāvaṃ patto. Pāramippattoti pāramīti",
  "atk-s0515a:338_7": "avasānaṃ niṭṭhānaṃ, uttamabhāvaṃ vā taṃ patto. Kattha pattoti āha “ariyasmiṃ sīlasmi”ntiādi.",
  "atk-s0515a:338_8": "Tattha ariyasmiṃ sīlasminti niddose sīlasmiṃ. Ariyasmiṃ samādhisminti niddose samādhismiṃ.",
  "atk-s0515a:338_9": "Ariyāya paññāyāti niddosāya paññāya. Ariyāya vimuttiyāti niddosāya phalavimuttiyā.",
  "atk-s0515a:338_10": "Purimena vācākammantājīvā gahitā, dutiyena vāyāmasatisamādhayo gahitā, tatiyena vitakkasammādiṭṭhiyo",
  "atk-s0515a:338_11": "gahitā, catutthena taṃsampayuttā sesadhammā gahitāti veditabbā.",
  "atk-s0515a:339_0": "Antagatoti maggena saṅkhāralokantaṃ gato. Antappattoti tameva lokantaṃ phalena patto.",
  "atk-s0515a:339_1": "Koṭigatoti maggena saṅkhārakoṭiṃ gato. Koṭippattoti tameva koṭiṃ phalena patto. Pariyantagatoti",
  "atk-s0515a:339_2": "maggena khandhāyatanādilokapariyantaṃ paricchedaṃ parivaṭumaṃ katvā gato. Pariyantappattoti",
  "atk-s0515a:339_3": "tameva lokaṃ phalena pariyantaṃ katvā patto. Vosānagatoti maggena avasānaṃ gato.",
  "atk-s0515a:339_4": "Vosānappattoti phalena avasānaṃ patto. Tāṇagatoti maggena tāyanaṃ gato. Tāṇappattoti",
  "atk-s0515a:339_5": "phalena tāyanaṃ patto. Leṇagatoti maggena nilīyanaṃ gato. Leṇappattoti taṃ phalena",
  "atk-s0515a:339_6": "nilīyanaṃ patto. Saraṇagatoti maggena patiṭṭhaṃ gato. Saraṇappattoti phalena saraṇaṃ",
  "atk-s0515a:339_7": "patto. Abhayagatoti maggena nibbhayaṃ gato. Abhayappattoti phalena nibbhayaṃ nibbānaṃ",
  "atk-s0515a:339_8": "patto. Accutagatoti cutivirahitaṃ nibbānaṃ maggena gato. Accutappattoti taṃ phalena",
  "atk-s0515a:339_9": "patto. Amatagatoti maraṇarahitaṃ nibbānaṃ maggena gato. Amatappattoti taṃ phalena",
  "atk-s0515a:339_10": "patto. Nibbānagatoti taṇhāvānato nikkhantaṃ nibbānaṃ maggena gato. Nibbānappattoti",
  "atk-s0515a:339_11": "tameva phalena patto. So vuṭṭhavāsoti so arahā dasasu ariyavāsesu vasi parivasi vuṭṭho",
  "atk-s0515a:339_12": "vuṭṭhāti ca vuṭṭhavāso. Ciṇṇacaraṇoti sīlena saha aṭṭhasu samāpattīsu ciṇṇavasīti",
  "atk-s0515a:339_13": "ciṇṇacaraṇo. Gataddhoti saṃsāraddhānaṃ atikkanto. Gatadisoti supinantenapi agatapubbaṃ",
  "atk-s0515a:339_14": "nibbānadisaṃ gato. Gatakoṭikoti anupādisesanibbānakoṭiṃ gato hutvā ṭhito. Pālitabrahmacariyoti",
  "atk-s0515a:339_15": "rakkhitabrahmacariyo. Uttamadiṭṭhippattoti uttamaṃ sammādiṭṭhiṃ patto. Paṭividdhākuppoti",
  "atk-s0515a:339_16": "akuppaṃ acalanaṃ arahattaphalaṃ paṭivijjhitvā ṭhito. Sacchikatanirodhoti nirodhaṃ",
  "atk-s0515a:339_17": "nibbānaṃ sacchikatvā ṭhito.",
  "atk-s0515a:340_0": "Dukkhaṃ tassa pariññātanti tividhaṃ dukkhaṃ tena samatikkamitvā paricchinnaṃ. Abhiññeyyanti",
  "atk-s0515a:340_1": "sabhāvalakkhaṇāvabodhavasena sobhanena ākārena jānitabbaṃ. Abhiññātanti adhikena",
  "atk-s0515a:340_2": "ñāṇena ñātaṃ. Pariññeyyanti sāmaññalakkhaṇāvabodhavasena kiccasamāpannavasena ca",
  "atk-s0515a:340_3": "byāpitvā parijānitabbaṃ. Pariññātanti samantato ñātaṃ. Bhāvetabbanti vaḍḍhetabbaṃ.",
  "atk-s0515a:340_4": "Sacchikātabbanti paccakkhaṃ kātabbaṃ. Duvidhā hi sacchikiriyā paṭilābhasacchikiriyā",
  "atk-s0515a:340_5": "ārammaṇasacchikiriyā cāti.",
  "atk-s0515a:341_0": "Ukkhittapalighoti ettha palighoti vaṭṭamūlikā avijjā. Ayañhi dukkhipanaṭṭhena “paligho”ti",
  "atk-s0515a:341_1": "vuccati. Tenesa tassā ukkhittattā “ukkhittapaligho”ti vutto. Saṃkiṇṇaparikhoti parikhā",
  "atk-s0515a:341_2": "vuccati punabbhavadāyako bhavesu jāyanavasena ceva saṃsaraṇavasena ca “jātisaṃsāro”ti",
  "atk-s0515a:341_3": "laddhanāmānaṃ punabbhavakkhandhānaṃ paccayo kammābhisaṅkhāro. So hi punappunaṃ uppattikaraṇavasena",
  "atk-s0515a:341_4": "parikkhipitvā ṭhitattā “parikhā”ti vuccati. Tenesa tassā saṃkiṇṇattā vikiṇṇattā “saṃkiṇṇaparikho”ti",
  "atk-s0515a:341_5": "vutto. Abbūḷhesikoti esikāti vaṭṭamūlikā taṇhā. Ayañhi gambhīrānugataṭṭhena “esikā”ti",
  "atk-s0515a:341_6": "vuccati. Tenesa tassā abbūḷhattā luñcitvā chaḍḍitattā “abbūḷhesiko”ti vuccati. Niraggaḷoti",
  "atk-s0515a:341_7": "aggaḷaṃ vuccanti orambhāgajanakāni kāmabhave uppattipaccayāni orambhāgiyāni. Etāni",
  "atk-s0515a:341_8": "hi mahākavāṭaṃ viya nagaradvāraṃ cittaṃ pidahitvā ṭhitattā “aggaḷa”nti vuccanti.",
  "atk-s0515a:341_9": "Tenesa tesaṃ niraggaḷattā bhinnattā “niraggaḷo”ti vutto. Ariyoti nikkileso parisuddho.",
  "atk-s0515a:341_10": "Pannaddhajoti pātitamānaddhajo. Pannabhāroti khandhabhārakilesabhāraabhisaṅkhārabhārapañcakāmaguṇabhārā",
  "atk-s0515a:341_11": "pannā oropitā assāti pannabhāro. Api ca idha mānabhārasseva oropitattā “pannabhāro”ti",
  "atk-s0515a:341_12": "adhippeto. Visaṃyuttoti catūhi yogehi sabbakilesehi ca visaṃyutto. Idha pana mānayogeneva",
  "atk-s0515a:341_13": "visaṃyuttattā “visaṃyutto”ti adhippeto.",
  "atk-s0515a:342_0": "Ettāvatā therena maggena kilese khepetvā nirodhasayanavaragatassa khīṇāsavassa nibbānārammaṇaṃ",
  "atk-s0515a:342_1": "phalasamāpattiṃ appetvā viharaṇakālo dassito. Yathā hi dve nagarāni ekaṃ coranagaraṃ,",
  "atk-s0515a:342_2": "ekaṃ khemanagaraṃ. Atha ekassa mahāyodhassa evaṃ icchā uppajjeyya “yāvimaṃ coranagaraṃ",
  "atk-s0515a:342_3": "tiṭṭhati, tāva khemanagaraṃ bhayato na muccati. Coranagaraṃ anagaraṃ karissāmī”ti",
  "atk-s0515a:342_4": "sannāhaṃ katvā khaggaṃ gahetvā coranagaraṃ upasaṅkamitvā nagaradvāre ussāpite esikatthambhe",
  "atk-s0515a:342_5": "khaggena chinditvā saddhiṃ dvārabāhāhi kavāṭaṃ bhinditvā palighaṃ ukkhipitvā pākāraṃ",
  "atk-s0515a:342_6": "bhindanto parikhaṃ saṃkiritvā nagarasobhanatthāya ussāpite dhaje pātetvā nagaraṃ",
  "atk-s0515a:342_7": "agginā jhāpetvā khemanagaraṃ pavisitvā uparipāsādamāruyha ñātigaṇaparivuto surasabhojanaṃ",
  "atk-s0515a:342_8": "bhuñjeyya. Evaṃ coranagaraṃ viya sakkāyo, khemanagaraṃ viya nibbānaṃ, mahāyodho viya",
  "atk-s0515a:342_9": "yogāvacaro. Tassevaṃ hoti “yāva sakkāyavaṭṭaṃ vaṭṭati, tāva dvattiṃsakammakāraṇehi",
  "atk-s0515a:342_10": "aṭṭhanavutirogehi pañcavīsatimahabbhayehi ca parimuccanaṃ natthī”ti. So mahāyodho",
  "atk-s0515a:342_11": "viya sannāhaṃ sīlasannāhaṃ katvā paññātiṇhakhaggaṃ gahetvā khaggena esikatthambhe",
  "atk-s0515a:342_12": "viya arahattamaggena taṇhesikaṃ chinditvā, so yodho sadvārabāhakaṃ nagarakavāṭaṃ",
  "atk-s0515a:342_13": "viya pañcorambhāgiyasaṃyojanaggaḷaṃ ugghoṭetvā, so yodho palighaṃ viya avijjāpalighaṃ",
  "atk-s0515a:342_14": "ukkhipitvā, so yodho pākāraṃ bhindanto parikhaṃ viya kammābhisaṅkhārapākāraṃ bhindanto",
  "atk-s0515a:342_15": "jātisaṃsāraparikhaṃ saṃkiritvā, so yodho nagarasobhanatthāya ussāpite dhaje viya",
  "atk-s0515a:342_16": "mānaddhaje pātetvā sakkāyanagaraṃ jhāpetvā, so yodho khemanagaraṃ pavisitvā uparipāsāde",
  "atk-s0515a:342_17": "surasabhojanaṃ bhuñjanto viya nibbānanagaraṃ pavisitvā amatanirodhārammaṇaṃ phalasamāpattisukhaṃ",
  "atk-s0515a:342_18": "anubhavamāno kālaṃ vītināmeti. Vuttañhetaṃ bhagavatā –",
  "atk-s0515a:343_0": "“Kathañca, bhikkhave, bhikkhu ukkhittapaligho hoti? Idha, bhikkhave, bhikkhuno avijjā",
  "atk-s0515a:343_1": "pahīnā hoti ucchinnamūlā tālāvatthukatā anabhāvaṃkatā āyatiṃ anuppādadhammā. Evaṃ",
  "atk-s0515a:343_2": "kho, bhikkhave, bhikkhu ukkhittapaligho hoti.",
  "atk-s0515a:344": "“Kathañca, bhikkhave, bhikkhu saṃkiṇṇaparikho hoti? Idha, bhikkhave, bhikkhuno ponobhaviko jātisaṃsāro pahīno hoti…pe… evaṃ kho, bhikkhave, bhikkhu saṃkiṇṇaparikho hoti.",
  "atk-s0515a:345": "“Kathañca, bhikkhave, bhikkhu abbūḷhesiko hoti? Idha, bhikkhave, bhikkhuno taṇhā pahīnā hoti…pe… evaṃ kho, bhikkhave, bhikkhu abbūḷhesiko hoti.",
  "atk-s0515a:346": "“Kathañca, bhikkhave, bhikkhu niraggaḷo hoti? Idha, bhikkhave, bhikkhuno pañcorambhāgiyāni saṃyojanāni pahīnāni honti…pe… evaṃ kho, bhikkhave, bhikkhu niraggaḷo hoti.",
  "atk-s0515a:347_0": "“Kathañca, bhikkhave, bhikkhu ariyo pannaddhajo pannabhāro visaṃyutto hoti? Idha,",
  "atk-s0515a:347_1": "bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṃkato",
  "atk-s0515a:347_2": "āyatiṃ anuppādadhammo. Evaṃ kho, bhikkhave, bhikkhu ariyo pannaddhajo pannabhāro visaṃyutto hoti.",
  "atk-s0515a:348": "“Evaṃ vimuttacittaṃ kho, bhikkhave, bhikkhuṃ saindā devā sabrahmakā sapajāpatikā anvesaṃ nādhigacchanti ‘idaṃnissitaṃ tathāgatassa viññāṇa”’nti.",
  "atk-s0515a:349": "Pañcaṅgavippahīnoti kāmacchandādipañcaṅgāni vividhehi upāyehi pajahitvā ṭhito. Vuttañhetaṃ –",
  "atk-s0515a:350_0": "“Kathañcāvuso, bhikkhu pañcaṅgavippahīno hoti? Idhāvuso, bhikkhuno kāmacchando pahīno",
  "atk-s0515a:350_1": "hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ pahīnaṃ hoti,",
  "atk-s0515a:350_2": "vicikicchā pahīnā hoti. Evaṃ kho, āvuso, bhikkhu pañcaṅgavippahīno hotī”ti.",
  "atk-s0515a:351_0": "Chaḷaṅgasamannāgatoti channaṃ aṅgānaṃ pūretvā chasu dvāresu rūpādiārammaṇe paṭighānunayaṃ",
  "atk-s0515a:351_1": "vajjetvā upekkhāvasena sato sampajāno hutvā viharaṇavasena chaḷaṅgāni pūretvā paripuṇṇaṃ",
  "atk-s0515a:351_2": "katvā ṭhitattā “chaḷaṅgasamannāgato”ti vutto. Vuttañhetaṃ –",
  "atk-s0515a:352_0": "“Kathañcāvuso, bhikkhu chaḷaṅgasamannāgato hoti? Idhāvuso, bhikkhu cakkhunā rūpaṃ",
  "atk-s0515a:352_1": "disvā neva sumano hoti na dummano, upekkhako viharati sato sampajāno. Sotena saddaṃ",
  "atk-s0515a:352_2": "sutvā…pe… ghānena gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ phusitvā,",
  "atk-s0515a:352_3": "manasā dhammaṃ viññāya neva sumano hoti na dummano, upekkhako viharati sato sampajāno.",
  "atk-s0515a:352_4": "Evaṃ kho, āvuso, bhikkhu chaḷaṅgasamannāgato hotī”ti.",
  "atk-s0515a:353": "Ekārakkhoti satiārakkhena eko uttamo ārakkho assāti ekārakkho. Vuttañhetaṃ –",
  "atk-s0515a:354": "“Kathañcāvuso, bhikkhu ekārakkho hoti? Idhāvuso, bhikkhu satārakkhena cetasā samannāgato viharati. Evaṃ kho, āvuso, bhikkhu ekārakkho hotī”ti.",
  "atk-s0515a:355_0": "Caturāpassenoti paññāya paṭisevanaparivajjanavinodanapajahanānaṃ vasena catunnaṃ",
  "atk-s0515a:355_1": "apassayānaṃ ito cito ca aparivattamānānaṃ vasena caturāpasseno, tesaṃ pāpuṇitvā ṭhito. Vuttañhetaṃ –",
  "atk-s0515a:356_0": "“Kathañcāvuso, bhikkhu caturāpasseno hoti? Idhāvuso, bhikkhu saṅkhāyekaṃ paṭisevati,",
  "atk-s0515a:356_1": "saṅkhāyekaṃ parivajjeti. Saṅkhāyekaṃ vinodeti, saṅkhāyekaṃ pajahatī”tiādinā nayena vitthāretabbaṃ.",
  "atk-s0515a:357": "Paṇunnapaccekasaccoti “idameva dassanaṃ saccaṃ, idameva sacca”nti evaṃ pāṭiekkaṃ gahitattā paccekasaṅkhātāni diṭṭhisaccāni paṇunnāni nihaṭāni pahīnāni assāti paṇunnapaccekasacco.",
  "atk-s0515a:358_0": "Samavayasaṭṭhesanoti ettha avayāti anūnā. Saṭṭhāti vissaṭṭhā. Sammā avayā saṭṭhā",
  "atk-s0515a:358_1": "esanā assāti samavayasaṭṭhesano. Sammā vissaṭṭhasabbaesanoti attho. Kevalīti paripuṇṇo.",
  "atk-s0515a:358_2": "Vusitavāti vusitabrahmacariyo, garusaṃvāse ariyamaggepi dasasu ariyavāsesupi vusitavanto.",
  "atk-s0515a:358_3": "Uttamapurisoti khīṇakilesattā visesapuriso ājaññapuriso. Paramapurisoti uttamapuriso,",
  "atk-s0515a:358_4": "paramaṃ vā paṭilābhaṃ pattattā uttamaṃ pattabbaṃ arahattapaṭilābhaṃ patto anuttarapuññakkhettabhūto",
  "atk-s0515a:358_5": "uttamapuriso, tenevatthena paramapuriso. Anuttaraṃ samāpattiṃ samāpajjituṃ amataṃ",
  "atk-s0515a:358_6": "paṭilābhaṃ pattattā paramapattippatto. Atha vā “gharāvāse ādīnavaṃ sañjānitvā sāsanapavisanavasena",
  "atk-s0515a:358_7": "uttamapuriso. Attabhāve ādīnavaṃ sañjānitvā vipassanāpavisanavasena paramapuriso.",
  "atk-s0515a:358_8": "Kilese ādīnavaṃ sañjānitvā ariyabhūmantaraṃ paviṭṭho paramapattippattoti evameke vaṇṇayanti.",
  "atk-s0515a:359_0": "Nevācinatīti kusalākusalānaṃ pahīnattā tesaṃ vipākaṃ na vaḍḍheti. Nāpacinatīti phale",
  "atk-s0515a:359_1": "ṭhitattā na viddhaṃseti. Apacinitvā ṭhitoti paṭippassaddhipahāne ṭhitattā kilese",
  "atk-s0515a:359_2": "viddhaṃsetvā ṭhito. Ito paraṃ tīhipi padehi maggaphalavaseneva yojetabbaṃ. Neva pajahatīti",
  "atk-s0515a:359_3": "pahātabbābhāvena kilese na pajahati. Na upādiyatīti taṇhāmānadiṭṭhīhi gahetabbābhāvato",
  "atk-s0515a:359_4": "tehi na gaṇhāti. Pajahitvā ṭhitoti cajitvā ṭhito. Neva saṃsibbatīti taṇhāvasena neva",
  "atk-s0515a:359_5": "saṃsibbati. Na ussinetīti mānavasena na ukkaṃsati. Visinitvā ṭhitoti taṇhāsaṃsīvanaṃ",
  "atk-s0515a:359_6": "akatvā ṭhitoti evameke vaṇṇayanti. Neva vidhūpetīti kilesaggiṃ na nibbāpeti. Na sandhūpetīti",
  "atk-s0515a:359_7": "kilesaggiṃ na jālāpeti. Vidhūpetvā ṭhitoti taṃ nibbāpetvā ṭhito.",
  "atk-s0515a:360_0": "Asekkhena sīlakkhandhenāti sikkhitabbābhāvena asekkhena vācākammantājīvasīlakkhandhena",
  "atk-s0515a:360_1": "sīlarāsinā samannāgatattā ṭhito, aparihīnabhāvena ṭhito. Samādhikkhandhenāti vāyāmasatīhi",
  "atk-s0515a:360_2": "sampayuttena samādhinā. Vimuttikkhandhenāti phalavimuttisampayuttakkhandhena. Vimuttiñāṇadassanakkhandhenāti",
  "atk-s0515a:360_3": "paccavekkhaṇañāṇena. Saccaṃ sampaṭipādiyitvāti catuariyasaccaṃ sabhāvavasena sakasantāne",
  "atk-s0515a:360_4": "sampādiyitvā paṭivijjhitvā ṭhito. Ejaṃ samatikkamitvāti kampanataṇhaṃ atikkamitvā.",
  "atk-s0515a:360_5": "Kilesagginti rāgādikilesaggiṃ. Pariyādiyitvāti khepetvā nibbāpetvā. Aparigamanatāyāti",
  "atk-s0515a:360_6": "saṃsāre agamanabhāvena punāgamanābhāvenāti attho. Kaṭaṃ samādāyāti jayaggāhaṃ gahetvā.",
  "atk-s0515a:360_7": "Muttipaṭisevanatāyāti sabbakilesehi muccitvā rūpādiārammaṇasevanavasena. Atha vā",
  "atk-s0515a:360_8": "sabbakilesehi muttaphalasamāpattisevanavasena. Mettāya pārisuddhiyāti upakkilesamuttāya",
  "atk-s0515a:360_9": "parisuddhabhāve ṭhitāya mettāya ṭhito. Karuṇādīsupi eseva nayo.",
  "atk-s0515a:361_0": "Accantapārisuddhiyāti atikkantaparisuddhabhāvena parisuddhiyā antaṃ pāpuṇitvā ṭhito.",
  "atk-s0515a:361_1": "Atammayatāyāti taṇhādiṭṭhimānā “tammayā”ti vuccanti. Tesaṃ abhāvo atammayatā, tāya",
  "atk-s0515a:361_2": "taṇhādiṭṭhimānavirahitatāya ṭhito. Vuttañhetaṃ –",
  "atk-s0515a:362_0": "“So tādiso lokavidū sumedho, sabbesu dhammesu atammayo munī”ti. Etthāpi taṇhāmānadiṭṭhivirahitoti",
  "atk-s0515a:362_1": "attho. Vimuttattāti sabbakilesehi muttabhāvena. Santussitattāti yathālābhayathābalayathāsāruppasantosavasena",
  "atk-s0515a:362_2": "santuṭṭhabhāvena ṭhito.",
  "atk-s0515a:363_0": "Khandhapariyanteti ekacatupañcakkhandhānaṃ tīhi pariññaggīhi jhāpetvā ante avasāne",
  "atk-s0515a:363_1": "ṭhito, natthi etassa antoti vā pariyantaṃ, tasmiṃ pariyante. Dhātupariyantādīsupi",
  "atk-s0515a:363_2": "eseva nayo. Ayaṃ pana viseso – dhātupariyanteti aṭṭhārasannaṃ dhātūnaṃ pariyante.",
  "atk-s0515a:363_3": "Āyatanapariyanteti dvādasannaṃ āyatanānaṃ. Gatipariyanteti nirayādipañcannaṃ gatīnaṃ.",
  "atk-s0515a:363_4": "Upapattipariyanteti sugatiduggatīsu nibbattiyā. Paṭisandhipariyanteti kāmarūpārūpabhavesu",
  "atk-s0515a:363_5": "paṭisandhiyā. Bhavapariyanteti ekavokāracatupañcasaññāasaññānevasaññānāsaññākāmarūpaarūpabhavānaṃ.",
  "atk-s0515a:363_6": "Saṃsārapariyanteti khandhadhātuāyatanānaṃ abbocchinnapavattiyā. Vaṭṭapariyanteti",
  "atk-s0515a:363_7": "kammavipākakilesavaṭṭānaṃ pariyante. Antime bhaveti avasāne upapattibhave. Antime",
  "atk-s0515a:363_8": "samussaye ṭhitoti avasāne samussaye sarīre ṭhito. Antimadehadharoti antimaṃ avasānadehaṃ",
  "atk-s0515a:363_9": "sarīraṃ dhāretīti antimadehadharo. Arahāti ārakattā arīnaṃ, arānañca hatattā, paccayādīnaṃ",
  "atk-s0515a:363_10": "arahattā, pāpakaraṇe rahābhāvā arahā.",
  "atk-s0515a:364_0": "Tassāyaṃ pacchimakoti tassa khīṇāsavassa ayaṃ samussayo attabhāvo avasāno. Carimoti",
  "atk-s0515a:364_1": "appo mando carimo ālopo, carimaṃ kabaḷaṃ viya. Puna paṭisandhiyā natthibhāvaṃ sandhāya",
  "atk-s0515a:364_2": "“jātimaraṇasaṃsāro, natthi tassa punabbhavo”ti āha. Jananaṃ jāti, maranti tenāti",
  "atk-s0515a:364_3": "maraṇaṃ, khandhādīnaṃ abbocchinnā saṃsārapavatti ca tassa khīṇāsavassa puna natthīti",
  "atk-s0515a:364_4": "vuttaṃ gāthaṃ nigamento āha tenāha bhagavā –",
  "atk-s0515a:365": "“Tasmā jantu…pe… nāvaṃ sitvāva pāragū”ti.",
  "atk-s0515a:366": "Imasmiṃ sutte yaṃ antarantarā na vuttaṃ, taṃ pāṭhānusārena gahetabbaṃ.",
  "atk-s0515a:367": "Saddhammappajjotikāya mahāniddesaṭṭhakathāya",
  "atk-s0515a:368": "Kāmasuttaniddesavaṇṇanā niṭṭhitā.",
  "atk-s0515a:369": "2. Guhaṭṭhakasuttaniddesavaṇṇanā",
  "atk-s0515a:370_0": "7. Dutiye – sattoti laggo. Guhāyanti kāye. Kāyo hi rāgādīnaṃ vāḷānaṃ vasanokāsato",
  "atk-s0515a:370_1": "“guhā”ti vuccati. Bahunābhichannoti bahunā rāgādikilesajātena abhicchanno. Etena",
  "atk-s0515a:370_2": "ajjhattabandhanaṃ vuttaṃ. Tiṭṭhanti rāgādivasena tiṭṭhanto. Mohanasmiṃ pagāḷhoti",
  "atk-s0515a:370_3": "mohanaṃ vuccati kāmaguṇo. Ettha hi devamanussā muyhanti tesu ajjhogāḷhā hutvā; etena",
  "atk-s0515a:370_4": "bāhirabandhanaṃ vuttaṃ. Dūre vivekā hi tathāvidho soti so tathārūpo naro tividhāpi",
  "atk-s0515a:370_5": "kāyavivekādivivekā dūre, anāsanne. Kiṃkāraṇā? Kāmā hi loke na hi suppahāyāti yasmā",
  "atk-s0515a:370_6": "loke kāmā suppahāyā na honti, tasmāti vuttaṃ hoti.",
  "atk-s0515a:371_0": "Sattoti hi kho vuttanti “satto, naro, mānavo”ti evamādinā nayena kathitoyeva. Guhā",
  "atk-s0515a:371_1": "tāva vattabbāti guhā tāva kathetabbā. Kāyoti vātiādīsu ayaṃ tāva padayojanā – kāyo",
  "atk-s0515a:371_2": "iti vā guhā iti vā…pe… kumbho iti vāti. Tattha kāyoti “kucchitānaṃ āyoti kāyo”tiādinā",
  "atk-s0515a:371_3": "heṭṭhā satipaṭṭhānakathāyaṃ vuttoyeva. Rāgādivāḷānaṃ vasanokāsaṭṭhena guhā, “paṭicchādanaṭṭhenā”tipi",
  "atk-s0515a:371_4": "eke. “Dūraṅgamaṃ ekacaraṃ, asarīraṃ guhāsaya”ntiādīsu viya. Rāgādīhi jhāpanaṭṭhena",
  "atk-s0515a:371_5": "deho “te hitvā mānusaṃ deha”ntiādīsu viya. Pamattakaraṇaṭṭhena sandeho “bhijjati",
  "atk-s0515a:371_6": "pūtisandeho, maraṇantañhi jīvita”ntiādīsu viya. Saṃsāre sañcaraṇaṭṭhena nāvā “siñca",
  "atk-s0515a:371_7": "bhikkhu imaṃ nāvaṃ, sittā te lahumessatī”tiādīsu viya. Iriyāpathassa atthibhāvaṭṭhena",
  "atk-s0515a:371_8": "ratho “ratho sīlaparikkhāro, jhānakkho cakkavīriyo”tiādīsu viya. Accuggataṭṭhena",
  "atk-s0515a:371_9": "dhajo “dhajo rathassa paññāṇa”ntiādīsu viya.",
  "atk-s0515a:372_0": "Kimikulānaṃ āvāsabhāvena vammiko “vammikoti kho, bhikkhu, imassetaṃ cātumahābhūtikassa",
  "atk-s0515a:372_1": "kāyassa adhivacana”ntiādīsu viya. Yatheva hi bāhirako vammiko, vamati vantako vantussayo",
  "atk-s0515a:372_2": "vantasinehasambaddhoti catūhi kāraṇehi “vammiko”ti vuccati. So hi ahinakulaundūragharagoḷikādayo",
  "atk-s0515a:372_3": "nānappakāre pāṇake vamatīti vammiko. Upacikāhi vantakoti vammiko. Upacikāhi vamitvā",
  "atk-s0515a:372_4": "mukhatuṇḍakehi ukkhittapaṃsucuṇṇena kaṭippamāṇenapi porisappamāṇenapi ussitoti vammiko.",
  "atk-s0515a:372_5": "Upacikāhi vantakheḷasinehena ābaddhatāya sattasattāhaṃ deve vassantepi na vippakirīyati,",
  "atk-s0515a:372_6": "nidāghepi tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati,",
  "atk-s0515a:372_7": "evaṃ vantasinehena sambaddhoti vammiko. Evamayaṃ kāyopi “akkhimhā aggigūthako”tiādinā",
  "atk-s0515a:372_8": "nayena nānappakāraṃ asucikalimalaṃ vamatīti vammiko. Buddhapaccekabuddhakhīṇāsavā",
  "atk-s0515a:372_9": "imasmiṃ attabhāve nikantipariyādānena attabhāvaṃ chaḍḍetvā gatāti ariyehi vantakotipi",
  "atk-s0515a:372_10": "vammiko. Yehi cāyaṃ tīhi aṭṭhisatehi ussito nahārusambaddho maṃsāvalepano allacammapariyonaddho",
  "atk-s0515a:372_11": "chavirañjito satte vañceti, taṃ sabbaṃ ariyehi vantamevāti vantussayotipi vammiko.",
  "atk-s0515a:372_12": "“Taṇhā janeti purisaṃ, cittamassa vidhāvatī”ti evaṃ taṇhāya janitattā ariyehi vanteneva",
  "atk-s0515a:372_13": "taṇhāsinehena sambaddho ayanti vantasinehena sambaddhotipi vammiko. Yathā ca vammikassa",
  "atk-s0515a:372_14": "anto nānappakārā pāṇakā tattheva jāyanti, uccārapassāvaṃ karonti, gilānā sayanti,",
  "atk-s0515a:372_15": "matā nipatanti. Iti so tesaṃ sūtigharaṃ vaccakuṭi gilānasālā susānañca hoti. Evaṃ",
  "atk-s0515a:372_16": "khattiyamahāsālādīnampi kāyo “ayaṃ gopitarakkhito maṇḍitapasādito mahānubhāvānaṃ",
  "atk-s0515a:372_17": "kāyo”ti acintetvā chavinissitā pāṇā cammanissitā pāṇā maṃsanissitā pāṇā nahārunissitā",
  "atk-s0515a:372_18": "pāṇā aṭṭhinissitā pāṇā aṭṭhimiñjanissitā pāṇāti evaṃ kulagaṇanāya asītimattāni kimikulasahassāni",
  "atk-s0515a:372_19": "antokāyasmiṃyeva jāyanti, uccārapassāvaṃ karonti, gelaññena āturitāni sayanti, matāmatā",
  "atk-s0515a:372_20": "nipatanti. Iti ayampi tesaṃ pāṇānaṃ sūtigharaṃ vaccakuṭi gilānasālā susānañca hotīti",
  "atk-s0515a:372_21": "“vammiko”ti saṅkhaṃ gato.",
  "atk-s0515a:373_0": "Manāpāmanāpapatanaṭṭhena nagaraṃ “sakkāyanagara”ntiādīsu viya. Rogādīnaṃ nīḷabhāvena",
  "atk-s0515a:373_1": "kulāvakabhāvena nīḷaṃ “roganīḷaṃ pabhaṅgura”ntiādīsu viya. Paṭisandhiyā nivāsagehaṭṭhena",
  "atk-s0515a:373_2": "kuṭi “pañcadvārāyaṃ kuṭikāyaṃ pasakkiyā”tiādīsu viya. Pūtibhāvena gaṇḍo “rogoti bhikkhave,",
  "atk-s0515a:373_3": "gaṇḍoti bhikkhave, salloti bhikkhave, kāyassetaṃ adhivacana”ntiādīsu viya. Bhijjanaṭṭhena",
  "atk-s0515a:373_4": "kumbho “kumbhūpamaṃ kāyamimaṃ viditvā”tiādīsu viya. Kāyassetaṃ adhivacananti etaṃ",
  "atk-s0515a:373_5": "vuttappakāraṃ catumahābhūtamayassa kucchitadhammānaṃ āyassa adhivacanaṃ, kathananti",
  "atk-s0515a:373_6": "attho. Guhāyanti sarīrasmiṃ. Sattoti allīno. Visattoti vaṇṇarāgādivasena vividho",
  "atk-s0515a:373_7": "allīno. Saṇṭhānarāgavasena āsatto. Tattheva “subhaṃ sukha”nti gahaṇavasena laggo.",
  "atk-s0515a:373_8": "Attaggahaṇavasena laggito. Palibuddhoti phassarāgavasena amuñcitvā ṭhito. Bhittikhileti",
  "atk-s0515a:373_9": "bhittiyaṃ ākoṭitakhāṇuke. Nāgadanteti tatheva hatthidantasadise vaṅkadaṇḍake. Sattanti",
  "atk-s0515a:373_10": "bhittikhile laggaṃ. Visattanti nāgadante laggaṃ. Āsattanti cīvaravaṃse laggaṃ. Lagganti",
  "atk-s0515a:373_11": "cīvararajjuyā laggaṃ. Laggitanti pīṭhapāde laggaṃ. Palibuddhanti mañcapāde lagganti",
  "atk-s0515a:373_12": "evamādinā nayena yojetabbaṃ.",
  "atk-s0515a:374_0": "Lagganādhivacananti visesena allīyanakathanaṃ. Channoti vuttappakārehi kilesehi chādito.",
  "atk-s0515a:374_1": "Punappunaṃ uppattivasena uparūpari channoti ucchanno. Āvutoti āvarito. Nivutoti vārito.",
  "atk-s0515a:374_2": "Ophutoti avattharitvā chādito. Pihitoti bhājanena ukkhalimukhaṃ viya paliguṇṭhito.",
  "atk-s0515a:374_3": "Paṭicchannoti āvaṭo. Paṭikujjitoti adhomukhaṃ ṭhapito. Tattha tiṇapaṇṇādīhi chāditaṃ",
  "atk-s0515a:374_4": "viya channo. Ucchanno nadiṃ āvaraṇasetu viya. Āvuto janasañcaraṇamaggāvaraṇaṃ viya.",
  "atk-s0515a:375_0": "Vinibaddho mānavasenāti nānāvidhena mānātimānavasena nānāvidhe ārammaṇe baddho hutvā",
  "atk-s0515a:375_1": "tiṭṭhati. Parāmaṭṭho diṭṭhivasenāti dvāsaṭṭhidiṭṭhīnaṃ vasena parāmaṭṭho āmasitvā",
  "atk-s0515a:375_2": "gahito. Vikkhepagato uddhaccavasenāti ārammaṇe asantiṭṭhanavasena cittavikkhepaṃ",
  "atk-s0515a:375_3": "patto upagato. Aniṭṭhaṅgato vicikicchāvasenāti ratanattayādīsu kaṅkhāsaṅkhātāya vicikicchāya",
  "atk-s0515a:375_4": "vasena sanniṭṭhānaṃ appatto. Thāmagato anusayavasenāti dunnīharaṇaappahīnānusayavasena",
  "atk-s0515a:375_5": "thirabhāvaṃ patto upagato hutvā tiṭṭhati.",
  "atk-s0515a:376_0": "Rūpūpayanti taṇhādiṭṭhūpayavasena rūpaṃ upagantvā ārammaṇaṃ katvā. Viññāṇaṃ tiṭṭhamānaṃ",
  "atk-s0515a:376_1": "tiṭṭhatīti tasmiṃ ārammaṇe rūpārammaṇaṃ viññāṇaṃ tiṭṭhantaṃ tiṭṭhati. Rūpārammaṇaṃ",
  "atk-s0515a:376_2": "rūpapatiṭṭhanti rūpameva ārammaṇaṃ ālambitvā rūpameva patiṭṭhaṃ katvā. Nandūpasecananti",
  "atk-s0515a:376_3": "sappītikataṇhodakena āsittaṃ viññāṇaṃ. Vuddhinti vuddhibhāvaṃ. Virūḷhinti javanavasena",
  "atk-s0515a:376_4": "uparito virūḷhibhāvaṃ. Vepullanti tadārammaṇavasena vepullaṃ.",
  "atk-s0515a:377_0": "Atthi rāgotiādīni lobhasseva nāmāni. So hi rañjanavasena rāgo, nandanavasena nandī,",
  "atk-s0515a:377_1": "taṇhāyanavasena taṇhāti vuccati. Patiṭṭhitaṃ tattha viññāṇaṃ virūḷhanti kammaṃ javāpetvā",
  "atk-s0515a:377_2": "paṭisandhiākaḍḍhanasamatthatāya patiṭṭhitañceva virūḷhañca. Yatthāti tebhūmakavaṭṭe",
  "atk-s0515a:377_3": "bhummaṃ. Sabbattha vā purimapade etaṃ bhummaṃ. Atthi tattha saṅkhārānaṃ vuddhīti",
  "atk-s0515a:377_4": "idaṃ imasmiṃ vipākavaṭṭe ṭhitassa āyatiṃ vaṭṭahetuke saṅkhāre sandhāya vuttaṃ. Yattha",
  "atk-s0515a:377_5": "atthi āyatiṃ punabbhavābhinibbattīti yasmiṃ ṭhāne āyatiṃ punabbhavābhinibbatti atthi.",
  "atk-s0515a:377_6": "Tattha purimasuttaṃ rūpādiārammaṇalagganavasena vuttaṃ, dutiyasuttaṃ tadevārammaṇaṃ",
  "atk-s0515a:377_7": "abhinandanavasena vuttaṃ, tatiyaṃ viññāṇapatiṭṭhānavasena vuttaṃ, catutthaṃ catubbidhaāhāravasena,",
  "atk-s0515a:377_8": "kusalākusalaviññāṇapatiṭṭhānavasena vuttanti ñātabbaṃ.",
  "atk-s0515a:378_0": "Yebhuyyenāti pāyena. Muyhantīti mohaṃ āpajjanti. Sammuyhantīti visesena muyhanti.",
  "atk-s0515a:378_1": "Sampamuyhantīti sabbākārena muyhanti. Atha vā rūpārammaṇaṃ paṭicca muyhanti, saddārammaṇaṃ",
  "atk-s0515a:378_2": "paṭicca sammuyhanti, mutārammaṇaṃ paṭicca sampamuyhanti. Avijjāya andhīkatāti aṭṭhasu",
  "atk-s0515a:378_3": "ṭhānesu aññāṇāya avijjāya andhīkatā. “Gatā”ti vā pāṭho, andhabhāvaṃ upagatāti attho.",
  "atk-s0515a:378_4": "Pagāḷhoti paviṭṭho. Ogāḷhoti heṭṭhābhāgaṃ paviṭṭho. Ajjhogāḷhoti adhiogāhitvā avattharitvā",
  "atk-s0515a:378_5": "visesena paviṭṭho nimuggoti adhomukhaṃ hutvā paviṭṭho. Atha vā dassanasaṃsaggena",
  "atk-s0515a:378_6": "ogāḷho. Savanasaṃsaggena ajjhogāḷho. Vacanasaṃsaggena nimuggo. Sappurisasaṃsaggavirahito",
  "atk-s0515a:378_7": "vā ogāḷho. Saddhammasevanavirahito vā ajjhogāḷho. Dhammānudhammapaṭipattivirahito vā nimuggo.",
  "atk-s0515a:379_0": "Vivekāti vivitti, viviccanaṃ vā viveko. Tayoti gaṇanaparicchedo. Kāyavivekoti kāyena",
  "atk-s0515a:379_1": "vivitti, vinā apasakkanaṃ. Cittavivekādīsupi eseva nayo. Idha bhikkhūti imasmiṃ sāsane.",
  "atk-s0515a:379_2": "Saṃsāre bhayaṃ ikkhanato bhikkhu. Vivittanti suññaṃ, appasaddaṃ appanigghosanti attho.",
  "atk-s0515a:379_3": "Etadeva hi sandhāya vibhaṅge “vivittanti santike cepi senāsanaṃ hoti, tañca anākiṇṇaṃ",
  "atk-s0515a:379_4": "gahaṭṭhehi pabbajitehi, tena taṃ vivitta”nti vuttaṃ. Seti ceva āsati ca etthāti senāsanaṃ,",
  "atk-s0515a:379_5": "mañcapīṭhādīnametamadhivacanaṃ. Tenāha –",
  "atk-s0515a:380_0": "“Senāsananti mañcopi senāsanaṃ, pīṭhampi… bhisipi… bibbohanampi… vihāropi… aḍḍhayogopi…",
  "atk-s0515a:380_1": "pāsādopi… aṭṭopi… māḷopi… leṇampi… guhāpi… rukkhamūlampi… veḷugumbopi… yattha vā",
  "atk-s0515a:380_2": "pana bhikkhū paṭikkamanti, sabbametaṃ senāsana”nti.",
  "atk-s0515a:381_0": "Api ca vihāro aḍḍhayogo pāsādo hammiyaṃ guhāti idaṃ vihārasenāsanaṃ nāma. Mañco pīṭhaṃ",
  "atk-s0515a:381_1": "bhisi bibbohananti idaṃ mañcapīṭhasenāsanaṃ nāma. Cimilikā cammakhaṇḍo tiṇasanthāro",
  "atk-s0515a:381_2": "paṇṇasanthāroti idaṃ santhatasenāsanaṃ nāma. Yattha vā pana bhikkhū paṭikkamanti,",
  "atk-s0515a:381_3": "idaṃ okāsasenāsanaṃ nāmāti evaṃ catubbidhaṃ senāsanaṃ hoti. Taṃ sabbampi senāsanaggahaṇena gahitameva.",
  "atk-s0515a:382_0": "Idha panassa sakuṇasadisassa cātuddisassa bhikkhuno anucchavikasenāsanaṃ dassento",
  "atk-s0515a:382_1": "“araññaṃ rukkhamūla”ntiādimāha. Tattha araññanti “nikkhamitvā bahi indakhīlā sabbametaṃ",
  "atk-s0515a:382_2": "arañña”nti idaṃ bhikkhunīnaṃ vasena āgataṃ. “Āraññakaṃ nāma senāsanaṃ pañcadhanusatikaṃ",
  "atk-s0515a:382_3": "pacchima”nti idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese",
  "atk-s0515a:382_4": "vuttaṃ. Rukkhamūlanti yaṃkiñci santacchāyaṃ vivittaṃ rukkhamūlaṃ. Pabbatanti selaṃ.",
  "atk-s0515a:382_5": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu",
  "atk-s0515a:382_6": "khāyamānāsu sītena vātena bījiyamānassa cittaṃ ekaggaṃ hoti. Kandaranti kaṃ vuccati",
  "atk-s0515a:382_7": "udakaṃ, tena dāritaṃ, udakena bhinnaṃ pabbatapadesaṃ. Yaṃ “nadītumba”ntipi “nadīkuñja”ntipi",
  "atk-s0515a:382_8": "vadanti. Tattha hi rajatapaṭṭasadisā vālukā hoti, matthake maṇivitānaṃ viya vanagahanaṃ,",
  "atk-s0515a:382_9": "maṇikhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni",
  "atk-s0515a:382_10": "sītāni katvā vālukaṃ ussāpetvā paṃsukūlacīvaraṃ paññapetvā nisinnassa samaṇadhammaṃ",
  "atk-s0515a:382_11": "karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ, ekasmiṃyeva vā",
  "atk-s0515a:382_12": "umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ.",
  "atk-s0515a:383_0": "Vanapatthanti gāmantaṃ atikkamitvā manussānaṃ anupacāraṭṭhānaṃ yattha na kasanti",
  "atk-s0515a:383_1": "na vapanti. Tenevāha “vanapatthanti dūrānametaṃ senāsanānaṃ adhivacana”ntiādi. Abbhokāsanti",
  "atk-s0515a:383_2": "acchannaṃ. Ākaṅkhamāno panettha cīvarakuṭiṃ katvā vasati. Palālapuñjanti palālarāsiṃ.",
  "atk-s0515a:383_3": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi",
  "atk-s0515a:383_4": "upari palālaṃ pakkhipitvā heṭṭhā nisinnā samaṇadhammaṃ karonti. Sabbametaṃ sandhāya",
  "atk-s0515a:383_5": "vuttaṃ “kāyena vivitto viharatī”tiādi. Eko caṅkamaṃ adhiṭṭhāti pavattayatīti vuttaṃ",
  "atk-s0515a:383_6": "hoti. Iriyatīti iriyāpathaṃ vattayati. Vattatīti iriyāpathavuttiṃ uppādeti. Pāletīti",
  "atk-s0515a:383_7": "iriyāpathaṃ rakkhati. Yapetīti yapayati. Yāpetīti yāpayati.",
  "atk-s0515a:384_0": "Paṭhamaṃ jhānaṃ samāpannassāti kusalajjhānasamaṅgissa. Nīvaraṇehi cittaṃ vivittanti",
  "atk-s0515a:384_1": "upacārena nīvaraṇehi vivittampi samānaṃ antoappanāyaṃ suṭṭhu vivittaṃ nāma hotīti",
  "atk-s0515a:384_2": "dassetuṃ “paṭhamaṃ jhānaṃ samāpannassa nīvaraṇehi cittaṃ vivittaṃ hotī”ti vuttaṃ.",
  "atk-s0515a:384_3": "Eseva nayo vitakkavicārapītisukhadukkhehi dutiyatatiyacatutthajjhānāni samāpannānanti.",
  "atk-s0515a:384_4": "Rūpasaññāyāti kusalavipākakiriyavasena pañcadasannaṃ rūpāvacarajjhānānaṃ saññāya.",
  "atk-s0515a:384_5": "Paṭighasaññāyāti cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya",
  "atk-s0515a:384_6": "paṭighasaññāya ca. Nānattasaññāyāti nānārammaṇe pavattāya catucattālīsakāmāvacarasaññāya",
  "atk-s0515a:384_7": "ca cittaṃ vivittaṃ hoti suññaṃ hoti.",
  "atk-s0515a:385_0": "Ākāsānañcāyatanaṃ samāpannassāti ettha nāssa antoti anantaṃ, ākāsaṃ anantaṃ ākāsānantaṃ,",
  "atk-s0515a:385_1": "ākāsānantameva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa",
  "atk-s0515a:385_2": "jhānassa devānaṃ devāyatanamivāti ākāsānañcāyatanaṃ, kasiṇugghāṭimākāsārammaṇajhānassetaṃ",
  "atk-s0515a:385_3": "adhivacanaṃ. Taṃ ākāsānañcāyatanaṃ samāpannassa kusalakiriyajhānaṃ samāpannassa.",
  "atk-s0515a:385_4": "Rūpasaññāyāti saññāsīsena rūpāvacarajjhānato ceva tadārammaṇato ca. Rūpāvacarajjhānampi",
  "atk-s0515a:385_5": "hi “rūpa”nti vuccati “rūpī rūpāni passatī”tiādīsu, tassa ārammaṇampi “bahiddhā rūpāni",
  "atk-s0515a:385_6": "passati suvaṇṇadubbaṇṇānī”tiādīsupi. Tasmā idha rūpe saññā rūpasaññāti evaṃ saññāsīsena",
  "atk-s0515a:385_7": "rūpāvacarajjhānassetaṃ adhivacanaṃ. Rūpe saññā assāti rūpasaññaṃ, rūpamassa nāmanti",
  "atk-s0515a:385_8": "vuttaṃ hoti. Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "atk-s0515a:385_9": "Etāya kusalavipākakiriyāvasena pañcadasavidhāya jhānasaṅkhātāya rūpasaññāya. Etāya",
  "atk-s0515a:385_10": "ca pathavīkasiṇādivasena aṭṭhavidhāya ārammaṇasaṅkhātāya rūpasaññāya.",
  "atk-s0515a:386_0": "Paṭighasaññāyāti cakkhādīnaṃ vatthūnaṃ rūpādīnaṃ ārammaṇānañca paṭighātena samuppannā",
  "atk-s0515a:386_1": "saññā paṭighasaññā, rūpasaññādīnaṃ etaṃ adhivacanaṃ. Yathāha – “tattha katamā paṭighasaññā?",
  "atk-s0515a:386_2": "Rūpasaññā saddasaññā gandhasaññā rasasaññā phoṭṭhabbasaññā, imā vuccanti paṭighasaññāyo”ti.",
  "atk-s0515a:386_3": "Tā kusalavipākā pañca akusalavipākā pañcāti etāya paṭighasaññāya.",
  "atk-s0515a:387_0": "Nānattasaññāyāti nānatte gocare pavattāya saññāya, nānattāya vā saññāya. Yathāha",
  "atk-s0515a:387_1": "– “tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa",
  "atk-s0515a:387_2": "vā saññā sañjānanā sañjānitattaṃ, imā vuccanti nānattasaññāyo”ti evaṃ vibhaṅge vibhajitvā",
  "atk-s0515a:387_3": "vuttā. Tā idha adhippetā. Asamāpannassa manodhātumanoviññāṇadhātusaṅgahitā saññā",
  "atk-s0515a:387_4": "rūpasaddādibhede nānatte nānāsabhāve gocare pavattanti. Yasmā cesā aṭṭha kāmāvacarakusalasaññā,",
  "atk-s0515a:387_5": "dvādasa akusalasaññā, ekādasa kāmāvacarakusalavipākasaññā, dve akusalavipākasaññā,",
  "atk-s0515a:387_6": "ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ",
  "atk-s0515a:387_7": "asadisā, tasmā “nānattasaññā”ti vuttā, tāya nānattasaññāya.",
  "atk-s0515a:388_0": "Cittaṃ vivittaṃ hotīti ākāsānañcāyatanaṃ samāpannassa rūpasaññāpaṭighasaññānānattasaññāsaṅkhātāhi",
  "atk-s0515a:388_1": "saññāhi jhānacittaṃ vivittaṃ hoti vinā hoti apasakkanaṃ hoti. Viññāṇañcāyatananti",
  "atk-s0515a:388_2": "etadeva viññāṇaṃ adhiṭṭhānaṭṭhena āyatanamassāti viññāṇañcāyatanaṃ, ākāse pavattaviññāṇārammaṇassa",
  "atk-s0515a:388_3": "jhānassetaṃ adhivacanaṃ. Taṃ jhānaṃ samāpannassa vuttappakārāya ākāsānañcāyatanasaññāya",
  "atk-s0515a:388_4": "cittaṃ vivittaṃ hoti.",
  "atk-s0515a:389_0": "Ākiñcaññāyatananti ettha pana nāssa kiñcananti akiñcanaṃ, antamaso bhaṅgamattampi",
  "atk-s0515a:389_1": "assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ",
  "atk-s0515a:389_2": "adhivacanaṃ. Taṃ ākiñcaññaṃ adhiṭṭhānaṭṭhena āyatanamassāti ākiñcaññāyatanaṃ, ākāse",
  "atk-s0515a:389_3": "pavattitaviññāṇāpagamārammaṇajhānassetaṃ adhivacanaṃ. Taṃ ākiñcaññāyatanaṃ samāpannassa",
  "atk-s0515a:389_4": "tāya viññāṇañcāyatanasaññāya cittaṃ vivittaṃ.",
  "atk-s0515a:390_0": "Nevasaññānāsaññāyatananti ettha pana yāya saññāya bhāvato taṃ “nevasaññānāsaññāyatana”nti",
  "atk-s0515a:390_1": "vuccati, yathāpaṭipannassa sā saññā hoti, taṃ tāva dassetuṃ vibhaṅge “nevasaññīnāsaññī”ti",
  "atk-s0515a:390_2": "uddharitvā taññeva “ākiñcaññāyatanaṃ santato manasi karoti, saṅkhārāvasesasamāpattiṃ",
  "atk-s0515a:390_3": "bhāveti, tena vuccati nevasaññīnāsaññī”ti vuttaṃ. Tattha santato manasi karotīti",
  "atk-s0515a:390_4": "“santovatāyaṃ samāpatti, yatra hi nāma natthibhāvampi ārammaṇaṃ karitvā vasatī”ti",
  "atk-s0515a:390_5": "evaṃ santārammaṇatāya naṃ “santā”ti manasi karoti. Taṃ nevasaññānāsaññāyatanaṃ appetvā",
  "atk-s0515a:390_6": "nisinnassa tāya ākiñcaññāyatanasaññāya jhānacittaṃ suññaṃ hoti.",
  "atk-s0515a:391_0": "Sotāpannassāti sotāpattiphalaṃ pattassa. Sakkāyadiṭṭhiyāti vīsativatthukāya sakkāyadiṭṭhiyā.",
  "atk-s0515a:391_1": "Vicikicchāyāti aṭṭhasu ṭhānesu kaṅkhāya. Sīlabbataparāmāsāti “sīlena suddhi, vatena",
  "atk-s0515a:391_2": "suddhī”ti parāmasitvā uppajjanakadiṭṭhi. Diṭṭhānusayāti appahīnaṭṭhena santāne anusayakā",
  "atk-s0515a:391_3": "diṭṭhānusayā. Tathā vicikicchānusayā. Tadekaṭṭhehi cāti tehi sakkāyadiṭṭhiādīhi ekato",
  "atk-s0515a:391_4": "ṭhitehi ca. Upatāpenti vibādhenti cāti kilesā, tehi sakkāyadiṭṭhiyādikilesehi cittaṃ",
  "atk-s0515a:391_5": "vivittaṃ suññaṃ hoti. Ettha “tadekaṭṭha”nti duvidhaṃ ekaṭṭhaṃ pahānekaṭṭhaṃ sahajekaṭṭhañca.",
  "atk-s0515a:391_6": "Apāyagamanīyā hi kilesā yāva sotāpattimaggena na pahīyanti, tāva diṭṭhivicikicchāhi",
  "atk-s0515a:391_7": "saha ekasmiṃ puggale ṭhitāti pahānekaṭṭhā. Dasasu hi kilesesu idha diṭṭhivicikicchā",
  "atk-s0515a:391_8": "eva āgatā. Anusayesu diṭṭhānusayavicikicchānusayā āgatā. Sesā pana apāyagamanīyo",
  "atk-s0515a:391_9": "lobho doso moho māno thinaṃ uddhaccaṃ ahirikaṃ anottappanti aṭṭha kilesā diṭṭhivicikicchāhi",
  "atk-s0515a:391_10": "saha pahānekaṭṭhā hutvā dvīhi anusayehi saddhiṃ sotāpattimaggena pahīyanti. Rāgadosamohapamukhesu",
  "atk-s0515a:391_11": "vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha",
  "atk-s0515a:391_12": "vicikicchā pahīnā, diṭṭhānusayavicikicchānusayehi saha apāyagamanīyā sabbakilesā",
  "atk-s0515a:391_13": "pahānekaṭṭhavasena pahīyanti. Sahajekaṭṭhā pana diṭṭhiyā saha vicikicchāya ca saha",
  "atk-s0515a:391_14": "ekekasmiṃ citte ṭhitā avasesakilesā.",
  "atk-s0515a:392_0": "Sotāpattimaggena hi cattāri diṭṭhisahagatāni vicikicchāsahagatañcāti pañca cittāni",
  "atk-s0515a:392_1": "pahīyanti. Tattha dvīsu diṭṭhisampayuttaasaṅkhārikacittesu pahīyamānesu tehi sahajāto",
  "atk-s0515a:392_2": "lobho moho uddhaccaṃ ahirikaṃ anottappanti ime kilesā sahajekaṭṭhavasena pahīyanti,",
  "atk-s0515a:392_3": "dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṃ",
  "atk-s0515a:392_4": "uddhaccaṃ ahirikaṃ anottappanti ime kilesā sahajekaṭṭhavasena pahīyanti, vicikicchāsahagatacitte",
  "atk-s0515a:392_5": "pahīyamāne tena sahajāto moho uddhaccaṃ ahirikaṃ anottappanti ime kilesā sahajekaṭṭhavasena",
  "atk-s0515a:392_6": "pahīyanti. Tehi duvidhekaṭṭhehi kilesehi cittaṃ vivittaṃ hotīti maggacittaṃ viviccati,",
  "atk-s0515a:392_7": "phalacittaṃ vivittaṃ viyuttaṃ apasakkitaṃ suññaṃ hotīti attho.",
  "atk-s0515a:393_0": "Sakadāgāmissa oḷārikā kāmarāgasaññojanāti oḷārikabhūtā kāyadvāre vītikkamassa paccayabhāvena",
  "atk-s0515a:393_1": "thūlabhūtā methunarāgasaṅkhātā saññojanā. So hi kāmabhave saññojetīti “saññojana”nti",
  "atk-s0515a:393_2": "vuccati. Paṭighasaññojanāti byāpādasaññojanā. So hi ārammaṇe paṭihaññatīti “paṭigha”nti",
  "atk-s0515a:393_3": "vuccati. Te eva thāmagataṭṭhena santāne anusentīti anusayā. Aṇusahagatāti sukhumabhūtā",
  "atk-s0515a:393_4": "kāmarāgasaññojanā paṭighasaññojanā aṇusahagatā kāmarāgānusayā paṭighānusayāti appahīnaṭṭhena",
  "atk-s0515a:393_5": "santāne anusayanavasena sukhumabhūtā kāmarāgapaṭighānusayā. Tadekaṭṭhehi cāti vuttatthehi",
  "atk-s0515a:393_6": "duvidhekaṭṭhehi kilesehi cittaṃ vivittaṃ suññaṃ hoti.",
  "atk-s0515a:394_0": "Arahatoti kilesārīnaṃ hatattā “arahā”ti laddhanāmassa. Rūparāgāti rūpabhave chandarāgā.",
  "atk-s0515a:394_1": "Arūparāgāti arūpabhave chandarāgā. Mānāti arahattamaggavajjhā mānā eva. Tathā uddhaccaavijjāmānānusayādayo",
  "atk-s0515a:394_2": "arahattamaggavajjhā. Etesu uṇṇatilakkhaṇo māno. Avūpasamalakkhaṇaṃ uddhaccaṃ. Andhabhāvalakkhaṇā",
  "atk-s0515a:394_3": "avijjā. Rūparāgaarūparāgavasena pavattā bhavarāgānusayā. Tadekaṭṭhehi cāti tehi ekato",
  "atk-s0515a:394_4": "ṭhitehi ca kilesehi. Bahiddhā ca sabbanimittehīti ajjhattacittasantāne akusalakkhandhe",
  "atk-s0515a:394_5": "upādāya “bahiddhā”ti saṅkhaṃ gatehi ajjhattaṃ muñcitvā bahiddhā pavattehi sabbasaṅkhāranimittehi",
  "atk-s0515a:394_6": "maggacittaṃ viviccati vinā hoti apasakkati, phalacittaṃ vivittaṃ viyuttaṃ apasakkitaṃ hoti.",
  "atk-s0515a:395_0": "Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo veditabbo.",
  "atk-s0515a:395_1": "Kilesapaṭipāṭiyā hi kāmarāgānusayapaṭighānusayānaṃ tatiyamaggena abhāvo hoti, mānānusayassa",
  "atk-s0515a:395_2": "catutthamaggena, diṭṭhānusayavicikicchānusayānaṃ paṭhamamaggena, bhavarāgānusayāvijjānusayānaṃ",
  "atk-s0515a:395_3": "catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṃ",
  "atk-s0515a:395_4": "abhāvo hoti, dutiyamaggena kāmarāgānusayapaṭighānusayānaṃ tanubhāvo, tatiyamaggena",
  "atk-s0515a:395_5": "sabbaso abhāvo, catutthamaggena mānānusayabhavarāgānusayāvijjānusayānaṃ abhāvo hoti.",
  "atk-s0515a:395_6": "Cittavivekoti mahaggatalokuttaracittānaṃ kilesehi suññabhāvo, tucchabhāvoti attho.",
  "atk-s0515a:396_0": "Upadhivivekoti kilesakkhandhaabhisaṅkhārasaṅkhātānaṃ upadhīnaṃ suññabhāvo. Upadhiṃ",
  "atk-s0515a:396_1": "tāva dassetuṃ “upadhi vuccanti kilesā cā”tiādimāha. Rāgādayo yassa uppajjanti, taṃ",
  "atk-s0515a:396_2": "upatāpenti vibādhentīti kilesā ca. Upādānagocarā rūpādayo pañcakkhandhā ca. Upādānasambhūtā",
  "atk-s0515a:396_3": "puññāpuññaāneñjābhisaṅkhārā ca. Amatanti natthi etassa maraṇasaṅkhātaṃ matanti amataṃ,",
  "atk-s0515a:396_4": "kilesavisapaṭipakkhattā agadantipi amataṃ. Saṃsārayonigatiupapattiviññāṇaṭṭhitisattāvāsesu",
  "atk-s0515a:396_5": "saṃsibbati vinatīti taṇhā “vāna”nti vuccati, taṃ tattha natthīti nibbānaṃ. Vivekaṭṭhakāyānanti",
  "atk-s0515a:396_6": "gaṇasaṅgaṇikāya apagatasarīrānaṃ. Nekkhammābhiratānanti nekkhamme kāmādito nikkhante",
  "atk-s0515a:396_7": "paṭhamajjhānādike abhiratānaṃ tanninnānaṃ. Paramavodānappattānanti uttamaparisuddhabhāvaphalaṃ",
  "atk-s0515a:396_8": "pāpuṇitvā ṭhitānaṃ. “Upakkilesābhāvena parisuddhacittānaṃ, kilesehi muttabhāvena",
  "atk-s0515a:396_9": "paramavodānappattānaṃ. Vikkhambhanappahānena parisuddhacittānaṃ, samucchedappahānena",
  "atk-s0515a:396_10": "paramavodānappattāna”nti evameke vaṇṇayanti. Nirūpadhīnanti vigatūpadhīnaṃ. Visaṅkhāragatānanti",
  "atk-s0515a:396_11": "saṅkhārārammaṇaṃ cajitvā vigatasaṅkhāraṃ nibbānaṃ ārammaṇavasena upagatānaṃ. Visaṅkhāragataṃ",
  "atk-s0515a:396_12": "cittanti etthapi hi nibbānameva “visaṅkhāra”nti vuttaṃ.",
  "atk-s0515a:397_0": "Vidūreti vividhe dūre. Suvidūreti suṭṭhu vidūre. Na santiketi na samīpe. Na sāmantāti",
  "atk-s0515a:397_1": "na ekapasse. Anāsanneti anaccantasamīpe. Vivekaṭṭheti atidūre, vigateti attho. Tādisoti",
  "atk-s0515a:397_2": "taṃsadiso. Tassaṇṭhitoti tena ākārena ṭhito. Tappakāroti tena pakārena ṭhito. Tappaṭibhāgoti",
  "atk-s0515a:397_3": "taṃkoṭṭhāsiko. Atha vā “attabhāvaguhāya laggabhāvena tādiso. Kilesehi channabhāvena",
  "atk-s0515a:397_4": "tassaṇṭhito. Mohanasmiṃ pagāḷhabhāvena tappakāro. Tīhi vivekehi dūrabhāvena tappaṭibhāgoti evameke vaṇṇayanti.",
  "atk-s0515a:398_0": "Duppahāyāti sukhena pahātabbā na honti. Duccajjāti sukhena jahituṃ na sakkā. Duppariccajjāti",
  "atk-s0515a:398_1": "sabbākārena jahituṃ na sakkā. Dunnimmadayāti nimmadaṃ amadaṃ kātuṃ na sakkā. Dubbiniveṭhayāti",
  "atk-s0515a:398_2": "viniveṭhanaṃ mocanaṃ kātuṃ na sakkā. Duttarāti uttaritvā atikkantuṃ na sakkā. Duppatarāti",
  "atk-s0515a:398_3": "visesetvā tarituṃ na sakkā. Dussamatikkamāti dukkhena atikkamitabbā. Dubbinivattāti",
  "atk-s0515a:398_4": "nivattetuṃ dukkhā. Atha vā “pakativasena duppariccajjā. Goṇapatāsaṃ viya dunnimmadayā.",
  "atk-s0515a:398_5": "Nāgapāsaṃ viya dubbiniveṭhayā. Gimhasamaye marukantāraṃ viya duttarā duppatarā. Byagghapariggahitā",
  "atk-s0515a:398_6": "aṭavī viya dussamatikkamā. Samuddavīci viya dubbinivattāti evameke vaṇṇayanti.",
  "atk-s0515a:399_0": "8. Evaṃ paṭhamagāthāya “dūre vivekā hi tathāvidho”ti sādhetvā puna tathāvidhānaṃ",
  "atk-s0515a:399_1": "sattānaṃ dhammataṃ āvi karonto “icchānidānā”tiādigāthamāha. Tattha icchānidānāti",
  "atk-s0515a:399_2": "taṇhāhetukā. Bhavasātabaddhāti sukhavedanādimhi bhavasātena baddhā. Te duppamuñcāti",
  "atk-s0515a:399_3": "te bhavasātavatthubhūtā dhammā. Te vā tattha baddhā icchānidānā sattā duppamocayā.",
  "atk-s0515a:399_4": "Na hi aññamokkhāti aññe ca mocetuṃ na sakkonti. Kāraṇavacanaṃ vā etaṃ. Te sattā duppamuñcā.",
  "atk-s0515a:399_5": "Kasmā? Yasmā aññena mocetabbā na honti. Yadi sattā muñceyyuṃ, sakena thāmena muñceyyunti",
  "atk-s0515a:399_6": "ayamassa attho. Pacchā pure vāpi apekkhamānāti anāgate atīte vā kāme apekkhamānā.",
  "atk-s0515a:399_7": "Ime va kāme purime va jappanti ime vā paccuppanne kāme purime vā duvidhepi atītānāgate",
  "atk-s0515a:399_8": "balavataṇhāya patthayamānā. Imesañca dvinnaṃ padānaṃ “te duppamuñcā na hi aññamokkhā”ti",
  "atk-s0515a:399_9": "imināva saha sambandho veditabbo. Itarathā apekkhamānā jappaṃ kiṃ karonti, kiṃ vā",
  "atk-s0515a:399_10": "katāti na paññāyeyyuṃ.",
  "atk-s0515a:400_0": "Bhavasātabaddhāti bhave sātaṃ bhavasātaṃ, tena bhavasātena sukhassādena baddhā hutvā",
  "atk-s0515a:400_1": "ṭhitā. Taṃ bhājetvā dassetuṃ “ekaṃ bhavasātaṃ – sukhā vedanā”tiādimāha. Yobbanabhāvo",
  "atk-s0515a:400_2": "yobbaññaṃ. Arogabhāvo ārogyaṃ. Jīvitindriyassa pavattabhāvo jīvitaṃ. Lābhoti catunnaṃ",
  "atk-s0515a:400_3": "paccayānaṃ lābho. Yasoti parivāro. Pasaṃsāti kitti. Sukhanti kāyikacetasikaṃ sukhaṃ.",
  "atk-s0515a:400_4": "Manāpikā rūpāti manavaḍḍhanakā rūpā. Sesesupi eseva nayo.",
  "atk-s0515a:401_0": "Cakkhusampadāti cakkhussa sampadā. “Mayhaṃ cakkhu sampannaṃ maṇivimāne ugghāṭitasīhapañjaraṃ",
  "atk-s0515a:401_1": "viya khāyatī”ti uppannaṃ sukhassādaṃ sandhāya “cakkhusampadā”ti vuttaṃ. Sotasampadādīsupi",
  "atk-s0515a:401_2": "eseva nayo. Sukhāya vedanāya sātabaddhā…pe… vibaddhāti vividhākārena baddhā. Ābaddhāti",
  "atk-s0515a:401_3": "visesena ādito baddhā. Laggāti ārammaṇena saddhiṃ appitā. Laggitāti nāgadante phāṇitavārako",
  "atk-s0515a:401_4": "viya laggitā. Yamettha ca avuttaṃ, taṃ satto visattotiādimhi vuttanayena gahetabbaṃ.",
  "atk-s0515a:402_0": "Na hi aññamokkhāti na parehi mokkhā. Te vā bhavasātavatthū duppamuñcāti bhave sukhassādavatthubhūtā",
  "atk-s0515a:402_1": "dhammā te muñcituṃ dukkhā. Sattā vā etto dummocayāti sattā eva vā etasmā bhavasātavatthuto mocetuṃ dukkhā.",
  "atk-s0515a:403_0": "Duruddharāti uddharituṃ dukkhā. Dussamuddharāti samantato chinnataṭe narakāvāṭe patito",
  "atk-s0515a:403_1": "viya uddhaṃ katvā uddharituṃ dukkhā. Dubbuṭṭhāpayāti uṭṭhāpetuṃ dukkhā. Dussamuṭṭhāpayāti",
  "atk-s0515a:403_2": "sukhumaattabhāvaṃ pathaviyaṃ patiṭṭhāpanaṃ viya ussāpetuṃ ativiya dukkhā.",
  "atk-s0515a:404_0": "Te attanā palipapalipannāti gambhīrakaddame yāva sīsato nimuggā na sakkonti. Paraṃ",
  "atk-s0515a:404_1": "palipapalipannaṃ uddharitunti aparaṃ tatheva nimuggaṃ hatthe vā sīse vā gahetvā uddharitvā",
  "atk-s0515a:404_2": "thale patiṭṭhāpetuṃ na sakkonti. So vata cundāti soti vattabbākārapuggalaniddeso.",
  "atk-s0515a:404_3": "Tassa “yo”ti imaṃ uddesavacanaṃ āharitvā yo attanā palipapalipanno, so vata, cunda,",
  "atk-s0515a:404_4": "paraṃ palipapalipannaṃ uddharissatīti. Evaṃ sesapadesu sambandho veditabbo. Palipapalipannoti",
  "atk-s0515a:404_5": "gambhīrakaddame nimuggo vuccati. Yathā, cunda, koci puriso yāva sīsato gambhīrakaddame",
  "atk-s0515a:404_6": "nimuggo, parampi tatheva nimuggaṃ hatthe vā sīse vā gahetvā uddharissatīti netaṃ",
  "atk-s0515a:404_7": "ṭhānaṃ vijjati. Na hi taṃ kāraṇamatthi, yena so taṃ uddharitvā thale patiṭṭhāpeyyāti.",
  "atk-s0515a:404_8": "Adanto avinīto aparinibbutoti ettha pana anibbisevanatāya adanto. Asikkhitavinayatāya",
  "atk-s0515a:404_9": "avinīto. Anibbutakilesatāya aparinibbutoti veditabbo. So tādiso paraṃ damessati nibbisevanaṃ",
  "atk-s0515a:404_10": "karissati, vinessati tisso sikkhā sikkhāpessati. Parinibbāpessati tassa kilese nibbāpessati.",
  "atk-s0515a:405_0": "Natthañño kocīti añño koci puggalo mocetuṃ samattho natthi. Sakena thāmenāti attano",
  "atk-s0515a:405_1": "ñāṇathāmena. Balenāti ñāṇabalena. Vīriyenāti ñāṇasampayuttacetasikavīriyena. Purisaparakkamenāti",
  "atk-s0515a:405_2": "paraṃ paraṃ ṭhānaṃ akkamanena mahantavīriyena.",
  "atk-s0515a:406": "Nāhaṃ sahissāmīti ahaṃ na sahissāmi na sakkomi, na vāyamissāmīti vuttaṃ hoti. Pamocanāyāti pamocetuṃ. Kathaṃkathinti sakaṅkhaṃ. Dhotakāti ālapanaṃ. Taresīti tareyyāsi.",
  "atk-s0515a:407": "“Attanā hi kataṃ pāpaṃ, attanā saṃkilissati;",
  "atk-s0515a:408": "Attanā akataṃ pāpaṃ, attanāva visujjhati;",
  "atk-s0515a:409": "Suddhī asuddhi paccattaṃ, nāñño aññaṃ visodhaye”ti. –",
  "atk-s0515a:410_0": "Etthāyamattho – yena attanā akusalaṃ kammaṃ kataṃ hoti, so catūsu apāyesu dukkhaṃ",
  "atk-s0515a:410_1": "anubhavanto attanāva saṃkilissati. Yena pana attanā akataṃ pāpaṃ, so sugatiñceva",
  "atk-s0515a:410_2": "agatiñca gacchanto attanāva visujjhati. Kusalakammasaṅkhātā suddhi akusalakammasaṅkhātā",
  "atk-s0515a:410_3": "ca asuddhi paccattaṃ kārakasattānaṃ attaniyeva vipaccati. Añño puggalo aññaṃ puggalaṃ",
  "atk-s0515a:410_4": "na visodhaye neva visodheti, na kilesetīti vuttaṃ hoti.",
  "atk-s0515a:411_0": "Tiṭṭhateva nibbānanti amatamahānibbānaṃ tiṭṭhatiyeva. Nibbānagāmimaggoti pubbabhāgavipassanāto",
  "atk-s0515a:411_1": "paṭṭhāya ariyamaggo. Tiṭṭhāmahaṃ samādapetāti ahaṃ gaṇhāpetā patiṭṭhāpetā tiṭṭhāmi.",
  "atk-s0515a:411_2": "Evaṃ ovadiyamānā evaṃ anusāsiyamānāti mayā evaṃ ovadiyamānā evaṃ anusāsiyamānā. Ettha",
  "atk-s0515a:411_3": "uppanne vatthusmiṃ vadanto ovadati nāma, anuppanne vatthusmiṃ anusāsanto “ayasopi",
  "atk-s0515a:411_4": "te bhavissatī”tiādivasena anāgataṃ dassento anusāsati nāma. Sammukhā vadantopi ovadati",
  "atk-s0515a:411_5": "nāma, parammukhā dūtasāsanaṃ vā pesento anusāsati nāma. Sakiṃ vadantopi ovadati nāma,",
  "atk-s0515a:411_6": "punappunaṃ vadanto anusāsati nāma. Ovadanto eva vā anusāsati nāma. Appekacceti api",
  "atk-s0515a:411_7": "ekacce, eketi attho. Accantaniṭṭhaṃ nibbānaṃ ārādhentīti khayavayasaṅkhātaṃ antaṃ",
  "atk-s0515a:411_8": "atītanti accantaṃ, accantañca taṃ sabbasaṅkhārānaṃ appavattiṭṭhānattā niṭṭhañcāti",
  "atk-s0515a:411_9": "accantaniṭṭhaṃ, ekantaniṭṭhaṃ, satataniṭṭhanti attho. Taṃ accantanibbānaṃ ārādhenti",
  "atk-s0515a:411_10": "sampādenti. Nārādhentīti na sampādenti, na paṭilabhantīti attho. Ettha kyāhanti etesu",
  "atk-s0515a:411_11": "kiṃ ahaṃ, kiṃ karomīti attho. Maggakkhāyīti paṭipadāmaggakkhāyī. Ācikkhati katheti.",
  "atk-s0515a:411_12": "Attanā paṭipajjamānā muñceyyunti paṭipajjantā mayaṃ muñceyyuṃ.",
  "atk-s0515a:412_0": "Atītaṃ upādāyāti atītaṃ paṭicca. Kathaṃ pure apekkhaṃ karotīti kena pakārena ikkhaṃ",
  "atk-s0515a:412_1": "olokanaṃ karoti. Evaṃrūpo ahosinti dīgharassaaṇukathūlādivasena evaṃjātiko evarūpo",
  "atk-s0515a:412_2": "abhaviṃ. Tattha nandiṃ samannānetīti tasmiṃ rūpārammaṇe taṇhaṃ sammā ānayati upaneti.",
  "atk-s0515a:412_3": "Vedanādīsupi eseva nayo.",
  "atk-s0515a:413_0": "“Iti me cakkhū”tiādayo vatthuārammaṇavasena taṇhuppattiṃ dassento āha. Iti rūpātīti",
  "atk-s0515a:413_1": "evaṃ rūpā iti. Tattha chandarāgapaṭibaddhanti tesu cakkhurūpesu dubbalasaṅkhāto chando",
  "atk-s0515a:413_2": "ca balavasaṅkhāto rāgo ca, tena chandarāgena paṭibaddhaṃ allīnaṃ. Viññāṇanti javanacittaṃ.",
  "atk-s0515a:413_3": "Chandarāgapaṭibaddhattā viññāṇassāti tassa javanaviññāṇassa chandarāgena baddhabhāvā.",
  "atk-s0515a:413_4": "Tadabhinandatīti taṃ ārammaṇaṃ taṇhāvasena abhinandati.",
  "atk-s0515a:414_0": "Yānissa tānīti yāni assa tāni. Pubbeti atīte. Saddhinti ekato. Hasitalapitakīḷitānīti",
  "atk-s0515a:414_1": "dantavidaṃsādihasitāni ca, vacībhedaṃ katvā lapitāni ca, kāyakhiḍḍādikīḷitāni ca.",
  "atk-s0515a:414_2": "Tadassādetīti taṃ assādayati assādaṃ vindati sādiyati. Taṃ nikāmetīti taṃ nikāmayati",
  "atk-s0515a:414_3": "paccāsīsati. Vittiṃ āpajjatīti tuṭṭhiṃ pāpuṇāti.",
  "atk-s0515a:415": "Siyanti bhaveyyaṃ. Appaṭiladdhassa paṭilābhāyāti appattassa pāpuṇanatthāya. Cittaṃ paṇidahatīti cittaṃ ṭhapeti. Cetaso paṇidhānapaccayāti cittassa ṭhapanakāraṇā.",
  "atk-s0515a:416_0": "Sīlena vāti pañcasīlādisīlena vā. Vatena vāti dhutaṅgasamādānena vā. Tapena vāti",
  "atk-s0515a:416_1": "vīriyasamādānena vā. Brahmacariyena vāti methunaviratiyā vā. Devo vāti mahānubhāvo",
  "atk-s0515a:416_2": "devarājā vā. Devaññataro vāti tesaṃ aññataro vā.",
  "atk-s0515a:417": "Jappantāti guṇavasena kathentā. Pajappantāti pakārena kathentā. Abhijappantāti visesena kathentā, upasaggavasena vā vaḍḍhitaṃ.",
  "atk-s0515a:418": "9. Evaṃ paṭhamagāthāya “dūre vivekā hi tathāvidho”ti sādhetvā dutiyagāthāya ca tathāvidhānaṃ dhammataṃ āvi katvā idāni tesaṃ pāpakaraṇaṃ āvi karonto “kāmesu giddhā”ti gāthamāha.",
  "atk-s0515a:419_0": "Tassattho – te sattā kāmesu paribhogataṇhāya giddhā, pariyesanādimanuyuttattā pasutā,",
  "atk-s0515a:419_1": "sammohamāpannattā pamūḷhā, avagamanatāya macchariyatāya buddhādīnaṃ vacanaṃ anādiyatāya",
  "atk-s0515a:419_2": "ca avadāniyā, kāyavisamādimhi visame niviṭṭhā, antakāle maraṇadukkhūpanītā, “kiṃsu",
  "atk-s0515a:419_3": "bhavissāma ito cutāse”ti paridevayantīti.",
  "atk-s0515a:420_0": "Giddhāti kāmarāgena giddhā. Gadhitāti saṅkapparāgena paccāsīsamānā hutvā gadhitā.",
  "atk-s0515a:420_1": "Mucchitāti kāmataṇhāya mucchāparetā. Ajjhosannāti kāmanandiyā adhiosannā ajjhotthaṭā.",
  "atk-s0515a:420_2": "Laggāti kāmasinehena allīnā. Laggitāti kāmapariḷāhena ekībhūtā. Palibuddhāti kāmasaññāya",
  "atk-s0515a:420_3": "āvaṭṭitā. Atha vā “diṭṭhidassane giddhā. Abhiṇhadassane gadhitā. Saṃsaggakiriyasmiṃ",
  "atk-s0515a:420_4": "mucchitā. Vissāsakiriyasmiṃ ajjhosannā. Sinehavaḷañjasmiṃ laggā. Dvayaṃdvayasamāpattimhi",
  "atk-s0515a:420_5": "laggitā. Aparāparaṃ amuñcamānā hutvā palibuddhā”ti evameke vaṇṇayanti.",
  "atk-s0515a:421_0": "Esantīti paccāsīsanti. Gavesantīti maggayanti. Pariyesantīti sabbākārena icchanti",
  "atk-s0515a:421_1": "patthenti. Atha vā diṭṭhārammaṇe subhāsubhaṃ atthi, natthīti esanti. Subhāsubhārammaṇe",
  "atk-s0515a:421_2": "paccakkhaṃ katvā vaḷañjanatthāya piyaṃ karontā gavesanti. Cittavasena esanti. Payogavasena",
  "atk-s0515a:421_3": "gavesanti. Karaṇavasena pariyesanti. Te duvidhe kāme paṭicca otaritvā carantīti taccaritā.",
  "atk-s0515a:421_4": "Te ca kāme bahulaṃ yebhuyyena vaḍḍhenti pavattayantīti tabbahulā. Te ca kāme garuṃ",
  "atk-s0515a:421_5": "katvā rahantīti taggarukā. Tesu kāmesu ninnā namitā hutvā vasantīti tanninnā. Tesu",
  "atk-s0515a:421_6": "kāmesu sanninnā hutvā vasantīti tappoṇā. Tesu kāmesu avalambitā hutvā tesuyeva namitā",
  "atk-s0515a:421_7": "vasantīti tappabbhārā. Tesu kāmesu avattharitvā mucchāparetappasaṅgā hutvā vadantīti",
  "atk-s0515a:421_8": "tadadhimuttā. Te ca kāme adhipatiṃ jeṭṭhakaṃ katvā vasantīti tadadhipateyyā. Atha",
  "atk-s0515a:421_9": "vā “ārammaṇassa iṭṭhabhāvena taccaritā. Ārammaṇassa kantabhāvena tabbahulā. Ārammaṇassa",
  "atk-s0515a:421_10": "manāpabhāvena taggarukā. Ārammaṇassa piyabhāvena tanninnā. Ārammaṇassa kāmupasaṃhitabhāvena",
  "atk-s0515a:421_11": "tappoṇā. Ārammaṇassa rajanīyabhāvena tappabbhārā. Ārammaṇassa mucchanīyabhāvena tadadhimuttā.",
  "atk-s0515a:421_12": "Ārammaṇassa bandhanīyabhāvena tadadhipateyyā”ti evameke vaṇṇayanti.",
  "atk-s0515a:422_0": "Rūpe pariyesantītiādīsu pariyesantīti aladdhassa lābhāya esanavasena. Paṭilabhantīti",
  "atk-s0515a:422_1": "hatthagatavasena. Paribhuñjantīti vaḷañjanavasena vuttanti ñātabbaṃ. Kalahaṃ vivādaṃ",
  "atk-s0515a:422_2": "karotīti kalahakārako. Tasmiṃ niyuttoti kalahapasuto. Kammakārakādīsupi eseva nayo.",
  "atk-s0515a:422_3": "Gocare carantoti vesiyādigocare, satipaṭṭhānādigocare vā caramāno. Tesu niyutto gocarapasuto.",
  "atk-s0515a:422_4": "Ārammaṇūpanijjhānavasena jhānaṃ assa atthīti jhāyī. Tasmiṃ niyutto jhānapasuto.",
  "atk-s0515a:423_0": "Avagacchantīti apāyaṃ gacchanti. Maccharinoti sakasampattiṃ niguhantā. Vacananti",
  "atk-s0515a:423_1": "kathanaṃ. Byapathanti vākyapathaṃ. Desananti vissajjanaovādaṃ. Anusiṭṭhinti anusāsaniṃ.",
  "atk-s0515a:423_2": "Nādiyantīti na gaṇhanti na garuṃ karonti. “Na paṭissantī”ti vā pāṭho, soyeva attho.",
  "atk-s0515a:423_3": "Vatthuto macchariyadassanatthaṃ “pañca macchariyāni āvāsamacchariya”ntiādi vuttaṃ.",
  "atk-s0515a:423_4": "Tattha āvāse macchariyaṃ āvāsamacchariyaṃ. Sesapadesupi eseva nayo.",
  "atk-s0515a:424_0": "Āvāso nāma sakalārāmopi pariveṇampi ekovarakopi rattiṭṭhānādīnipi. Tesu vasantā sukhaṃ",
  "atk-s0515a:424_1": "vasanti, paccaye labhanti. Eko bhikkhu vattasampannasseva pesalassa bhikkhuno tattha",
  "atk-s0515a:424_2": "āgamanaṃ na icchati, āgatopi “khippaṃ gacchatū”ti cintesi, idaṃ āvāsamacchariyaṃ",
  "atk-s0515a:424_3": "nāma. Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.",
  "atk-s0515a:425_0": "Kulanti upaṭṭhākakulampi ñātikulampi. Tattha aññassa upasaṅkamanaṃ anicchato kulamacchariyaṃ",
  "atk-s0515a:425_1": "hoti. Pāpapuggalassa pana upasaṅkamanaṃ anicchatopi macchariyaṃ nāma na hoti. So",
  "atk-s0515a:425_2": "hi tesaṃ pasādabhedāya paṭipajjati. Pasādaṃ rakkhituṃ samatthasseva pana bhikkhuno",
  "atk-s0515a:425_3": "tattha upasaṅkamanaṃ anicchato macchariyaṃ nāma hoti.",
  "atk-s0515a:426_0": "Lābhoti catupaccayalābhova. Taṃ aññasmiṃ sīlavanteyeva labhante “mā labhatū”ti cintentassa",
  "atk-s0515a:426_1": "lābhamacchariyaṃ hoti. Yo pana saddhādeyyaṃ vinipāteti, aparibhogadupparibhogādivasena",
  "atk-s0515a:426_2": "vināseti, pūtibhāvaṃ gacchantampi aññassa na deti, taṃ disvā “sace imaṃ esa na labheyya,",
  "atk-s0515a:426_3": "añño sīlavā labheyya, paribhogaṃ gaccheyyā”ti cintentassa macchariyaṃ nāma natthi.",
  "atk-s0515a:427_0": "Vaṇṇo nāma sarīravaṇṇopi guṇavaṇṇopi. Tattha sarīravaṇṇe maccharī “paro pāsādiko",
  "atk-s0515a:427_1": "rūpavā”ti vutte taṃ na kathetukāmo hoti. Guṇavaṇṇamaccharī parassa sīlena dhutaṅgena",
  "atk-s0515a:427_2": "paṭipadāya ācārena vaṇṇaṃ na kathetukāmo hoti.",
  "atk-s0515a:428_0": "Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṃ",
  "atk-s0515a:428_1": "na maccharāyanti, attanā paṭividdhadhamme sadevakassa lokassa paṭivedhaṃ icchanti.",
  "atk-s0515a:428_2": "Taṃ pana paṭivedhaṃ “pare jānantū”ti icchanti, tantidhammeyeva pana dhammamacchariyaṃ",
  "atk-s0515a:428_3": "nāma hoti. Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti,",
  "atk-s0515a:428_4": "taṃ aññe na jānāpetukāmo hoti. Yo pana puggalaṃ upaparikkhitvā dhammānuggahena dhammaṃ",
  "atk-s0515a:428_5": "vā upaparikkhitvā puggalānuggahena na deti, ayaṃ dhammamaccharī nāma na hoti. Tattha",
  "atk-s0515a:428_6": "ekacco puggalo lolo hoti, kālena samaṇo hoti, kālena brāhmaṇo, kālena nigaṇṭho. Yo",
  "atk-s0515a:428_7": "hi bhikkhu “ayaṃ puggalo paveṇiāgataṃ tantiṃ saṇhaṃ sukhumaṃ dhammantaraṃ bhinditvā",
  "atk-s0515a:428_8": "āluḷessatī”ti na deti, ayaṃ puggalaṃ upaparikkhitvā dhammānuggahena na deti nāma.",
  "atk-s0515a:428_9": "Yo pana “ayaṃ dhammo saṇho sukhumo, sacāyaṃ puggalo gaṇhissati, aññaṃ byākaritvā",
  "atk-s0515a:428_10": "attānaṃ āvi katvā nassissatī”ti na deti, ayaṃ dhammaṃ upaparikkhitvā puggalānuggahena",
  "atk-s0515a:428_11": "na deti nāma. Yo pana “sacāyaṃ imaṃ dhammaṃ gaṇhissati, amhākaṃ samayaṃ bhindituṃ",
  "atk-s0515a:428_12": "samattho bhavissatī”ti na deti, ayaṃ dhammamaccharī nāma hoti.",
  "atk-s0515a:429_0": "Imesu pañcasu macchariyesu āvāsamacchariyena tāva yakkho vā peto vā hutvā tasseva",
  "atk-s0515a:429_1": "āvāsassa saṅkāraṃ sīsena ukkhipitvā vicarati. Kulamacchariyena tasmiṃ kule aññesaṃ",
  "atk-s0515a:429_2": "dānamānanādīni karonte disvā “bhinnaṃ vatidaṃ kulaṃ mamā”ti cintayato lohitampi mukhato",
  "atk-s0515a:429_3": "uggacchati, kucchivirecanampi hoti, antānipi khaṇḍākhaṇḍāni hutvā nikkhamanti. Lābhamacchariyena",
  "atk-s0515a:429_4": "saṅghassa vā gaṇassa vā santake lābhe maccharāyitvā puggalikaparibhogaṃ viya paribhuñjitvā",
  "atk-s0515a:429_5": "yakkho vā peto vā mahāajagaro vā hutvā nibbattati. Sarīravaṇṇaguṇavaṇṇamaccharena",
  "atk-s0515a:429_6": "pana pariyattidhammamacchariyena ca attanova vaṇṇaṃ vaṇṇeti, paresaṃ vaṇṇe “kiṃ vaṇṇo",
  "atk-s0515a:429_7": "eso”ti taṃ taṃ dosaṃ vadanto pariyattidhammañca kassaci kiñci adento dubbaṇṇo ceva eḷamūgo ca hoti.",
  "atk-s0515a:430_0": "Api ca āvāsamacchariyena lohagehe paccati, kulamacchariyena appalābho hoti, lābhamacchariyena",
  "atk-s0515a:430_1": "gūthaniraye nibbattati, vaṇṇamacchariyena bhave bhave nibbattassa vaṇṇo nāma na hoti,",
  "atk-s0515a:430_2": "dhammamacchariyena kukkuḷaniraye nibbattatīti.",
  "atk-s0515a:431_0": "Maccharāyanavasena macchariyaṃ. Maccharāyanākāro maccharāyanā. Maccharena ayitassa",
  "atk-s0515a:431_1": "maccherasamaṅgino bhāvo maccharāyitattaṃ. “Mayhameva hontu, mā aññassā”ti sabbāpi",
  "atk-s0515a:431_2": "attano sampattiyo byāpetuṃ na icchatīti viviccho, vivicchassa bhāvo vevicchaṃ, mudumacchariyassetaṃ",
  "atk-s0515a:431_3": "nāmaṃ. Kadariyo vuccati anādaro, tassa bhāvo kadariyaṃ, thaddhamacchariyassetaṃ nāmaṃ.",
  "atk-s0515a:431_4": "Tena hi samannāgato puggalo parampi paresaṃ dadamānaṃ nivāreti. Vuttampi cetaṃ –",
  "atk-s0515a:432": "“Kadariyo pāpasaṅkappo, micchādiṭṭhianādaro;",
  "atk-s0515a:433": "Dadamānaṃ nivāreti, yācamānāna bhojana”nti. ;",
  "atk-s0515a:434_0": "Yācake disvā kaṭukabhāvena cittaṃ añcati saṅkocetīti kaṭukañcuko, tassa bhāvo kaṭukañcukatā.",
  "atk-s0515a:434_1": "Aparo nayo – kaṭukañcukatā vuccati kaṭacchuggāho. Samatittikapuṇṇāya hi ukkhaliyā",
  "atk-s0515a:434_2": "bhattaṃ gaṇhanto sabbatobhāgena saṅkuṭitena aggakaṭacchunā gaṇhāti pūretvā gahetuṃ",
  "atk-s0515a:434_3": "na sakkoti, evaṃ maccharipuggalassa cittaṃ saṅkucati, tasmiṃ saṅkucite kāyopi tatheva",
  "atk-s0515a:434_4": "saṅkucati paṭikuṭati paṭinivaṭṭati na sampasārīyatīti maccheraṃ “kaṭukañcukatā”ti vuttaṃ.",
  "atk-s0515a:435_0": "Aggahitattaṃ cittassāti paresaṃ upakārakaraṇe dānādinā ākārena yathā na sampasārīyati,",
  "atk-s0515a:435_1": "evaṃ āvaritvā gahitabhāvo cittassa. Yasmā pana maccharipuggalo attano santakaṃ paresaṃ",
  "atk-s0515a:435_2": "adātukāmo hoti, parasantakaṃ gaṇhitukāmo. Tasmā “idaṃ acchariyaṃ mayhameva hotu,",
  "atk-s0515a:435_3": "mā aññassā”ti pavattivasenassa attasampattinigūhanalakkhaṇatā parasampattiggahaṇalakkhaṇatā ca veditabbā.",
  "atk-s0515a:436_0": "Khandhamacchariyampi macchariyanti attano pañcakkhandhasaṅkhātaṃ upapattibhavaṃ aññehi",
  "atk-s0515a:436_1": "asādhāraṇaṃ “acchariyaṃ mayhameva hotu, mā aññassā”ti pavattaṃ macchariyaṃ khandhamacchariyaṃ",
  "atk-s0515a:436_2": "nāma. Dhātuāyatanamacchariyesupi eseva nayo. Gāhoti gāhanicchayavasena gahaṇaṃ. Avadaññutāyāti",
  "atk-s0515a:436_3": "sabbaññubuddhānampi kathitaṃ ajānanabhāvena. Yācakānaṃ adadamāno hi tehi kathitaṃ",
  "atk-s0515a:436_4": "na jānāti nāma. Janā pamattāti sativippavāsā janā. Vacananti saṅkhepavacanaṃ. Byappathanti",
  "atk-s0515a:436_5": "vitthāravacanaṃ. Desananti upamaṃ dassetvā atthasandassanavacanaṃ. Anusiṭṭhinti punappunaṃ",
  "atk-s0515a:436_6": "saṃlakkhāpanavacanaṃ. Atha vā dassetvā kathanaṃ vacanaṃ nāma. Gaṇhāpetvā kathanaṃ",
  "atk-s0515a:436_7": "byappathaṃ nāma. Tosetvā kathanaṃ desanaṃ nāma. Padassetvā kathanaṃ anusiṭṭhi nāma.",
  "atk-s0515a:436_8": "Atha vā paritāpadukkhaṃ nāsetvā kathanaṃ vacanaṃ nāma. Pariḷāhadukkhaṃ nāsetvā kathanaṃ",
  "atk-s0515a:436_9": "byappathaṃ nāma. Apāyadukkhaṃ nāsetvā kathanaṃ desanaṃ nāma. Bhavadukkhaṃ nāsetvā",
  "atk-s0515a:436_10": "kathanaṃ anusiṭṭhi nāma. Atha vā dukkhasaccapariññāpaṭivedhayuttaṃ vacanaṃ. Samudayasaccapahānapaṭivedhayuttaṃ",
  "atk-s0515a:436_11": "byappathaṃ. Nirodhasaccasacchikiriyapaṭivedhayuttaṃ desanaṃ. Maggasaccabhāvanāpaṭivedhayuttaṃ",
  "atk-s0515a:436_12": "anusiṭṭhīti evamādinā nayena eke vaṇṇayanti.",
  "atk-s0515a:437_0": "Na sussusantīti na suṇanti. Na sotaṃ odahantīti savanatthaṃ kaṇṇasotaṃ na ṭhapenti.",
  "atk-s0515a:437_1": "Na aññā cittaṃ upaṭṭhapentīti jānanatthaṃ cittaṃ na patiṭṭhapenti. Anassavāti ovādaṃ",
  "atk-s0515a:437_2": "asuṇamānā. Avacanakarāti suṇamānāpi vacanaṃ na karontīti avacanakarā. Paṭilomavuttinoti",
  "atk-s0515a:437_3": "paṭāṇī hutvā pavattanakā. Aññeneva mukhaṃ karontīti karontāpi mukhaṃ na dentīti attho.",
  "atk-s0515a:438_0": "Visameti kāyasucaritādisammatassa samassa paṭipakkhattā visamaṃ, tasmiṃ visame. Niviṭṭhāti",
  "atk-s0515a:438_1": "paviṭṭhā dunnīharā. Kāyakammeti kāyato pavatte, kāyena vā pavatte kāyakamme. Vacīkammādīsupi eseva nayo.",
  "atk-s0515a:439_0": "Tattha kāyakammavacīkammamanokammāni duccaritavasena vibhattāni, pāṇātipātādayo dasaakusalakammapathavasena",
  "atk-s0515a:439_1": "vibhattāti ñātabbaṃ. Ayaṃ tāvettha sādhāraṇapadavaṇṇanā, asādhāraṇesu pana pāṇassa",
  "atk-s0515a:439_2": "atipāto pāṇātipāto, pāṇavadho pāṇaghātoti vuttaṃ hoti. Pāṇoti cettha vohārato satto,",
  "atk-s0515a:439_3": "paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpitā",
  "atk-s0515a:439_4": "kāyavacīdvārānaṃ aññataradvārapavattā vadhakacetanā pāṇātipāto. So guṇavirahitesu",
  "atk-s0515a:439_5": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?",
  "atk-s0515a:439_6": "Payogamahantatāya, payogasamattepi vatthumahantatāya. Guṇavantesu manussādīsu appaguṇe",
  "atk-s0515a:439_7": "pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ",
  "atk-s0515a:439_8": "upakkamānañca mudutāya appasāvajjo, tibbatāya mahāsāvajjoti veditabbo.",
  "atk-s0515a:440_0": "Tassa pañca sambhārā honti – pāṇo pāṇasaññitā vadhakacittaṃ upakkamo tena maraṇanti.",
  "atk-s0515a:440_1": "Chappayogā – sāhatthiko āṇattiko nissaggiyo thāvaro vijjāmayo iddhimayoti. Imasmiṃ",
  "atk-s0515a:440_2": "panatthe vitthāriyamāne atipapañco hoti, tasmā naṃ na vitthārayissāma. Aññañca evarūpaṃ,",
  "atk-s0515a:440_3": "atthikehi pana samantapāsādikaṃ vinayaṭṭhakathaṃ oloketvā gahetabbaṃ.",
  "atk-s0515a:441_0": "Adinnassa ādānaṃ adinnādānaṃ, parassa haraṇaṃ theyyaṃ corikāti vuttaṃ hoti. Tattha",
  "atk-s0515a:441_1": "adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo",
  "atk-s0515a:441_2": "ca hoti, tasmiṃ pana parapariggahite parapariggahitasaññino tadādāyakaupakkamasamuṭṭhāpikā",
  "atk-s0515a:441_3": "theyyacetanā adinnādānaṃ. Taṃ hīne parasantake vatthusmiṃ appasāvajjaṃ, paṇīte mahāsāvajjaṃ.",
  "atk-s0515a:441_4": "Kasmā? Vatthupaṇītatāya, vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-s0515a:441_5": "Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0515a:442_0": "Tassa pañca sambhārā honti – parapariggahitaṃ parapariggahitasaññitā theyyacittaṃ",
  "atk-s0515a:442_1": "upakkamo tena haraṇanti. Chappayogā sāhatthikādayova. Te ca kho yathānurūpaṃ theyyāvahāro",
  "atk-s0515a:442_2": "pasayhāvahāro paṭicchannāvahāro parikappāvahāro kusāvahāroti imesaṃ pañcannaṃ avahārānaṃ",
  "atk-s0515a:442_3": "vasena pavattanti. Ayamettha saṅkhepo. Vitthāro pana samantapāsādikāyaṃ vutto.",
  "atk-s0515a:443_0": "Kāmesumicchācāroti ettha pana kāmesūti methunasamācāresu. Micchācāroti ekantanindito",
  "atk-s0515a:443_1": "lāmakācāro. Lakkhaṇato pana asaddhammasevanādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0515a:444_0": "Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā",
  "atk-s0515a:444_1": "bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā",
  "atk-s0515a:444_2": "saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī",
  "atk-s0515a:444_3": "odapattakinī obhatacumbaṭakā dāsī ca bhariyā kammakārī ca bhariyā dhajāhaṭā muhuttikāti",
  "atk-s0515a:444_4": "etā dhanakkītādayo dasāti vīsati itthiyo. Itthīsu pana dvīnnaṃ sārakkhasaparidaṇḍānaṃ",
  "atk-s0515a:444_5": "dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ nāma.",
  "atk-s0515a:445_0": "So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-s0515a:445_1": "mahāsāvajjo. Tassa cattāro sambhārā – agamanīyavatthu tasmiṃ sevanacittaṃ sevanapayogo",
  "atk-s0515a:445_2": "maggena maggapaṭipattiadhivāsananti. Eko payogo sāhatthiko eva.",
  "atk-s0515a:446_0": "Musāti visaṃvādanapurekkhārassa atthabhañjanako vacīpayogo kāyapayogo vā. Visaṃvādanādhippāyena",
  "atk-s0515a:446_1": "panassa paravisaṃvādakakāyavacīpayogasamuṭṭhāpikā cetanā musāvādo. Aparo nayo – musāti",
  "atk-s0515a:446_2": "abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato pana",
  "atk-s0515a:446_3": "atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0515a:446_4": "So yamatthaṃ bhañjati, tassa appatāya appasāvajjo, mahantatāya mahāsāvajjo. Api ca",
  "atk-s0515a:446_5": "gahaṭṭhānaṃ attano santakaṃ adātukāmatāya “natthī”tiādinayappavatto appasāvajjo,",
  "atk-s0515a:446_6": "sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ",
  "atk-s0515a:446_7": "vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena",
  "atk-s0515a:446_8": "pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0515a:447_0": "Tassa cattāro sambhārā honti – atathaṃ vatthu visaṃvādanacittaṃ tajjo vāyāmo parassa",
  "atk-s0515a:447_1": "tadatthavijānananti. Eko payogo sāhatthikova. So ca kāyena vā kāyapaṭibaddhena vā",
  "atk-s0515a:447_2": "vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ",
  "atk-s0515a:447_3": "jānāti, ayaṃ kiriyasamuṭṭhāpikā cetanākkhaṇeyeva musāvādakammunā bajjhati.",
  "atk-s0515a:448_0": "Pisuṇavācātiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ",
  "atk-s0515a:448_1": "parassa ca suññabhāvaṃ karoti, sā pisuṇavācā. Yāya pana attānampi parampi pharusaṃ",
  "atk-s0515a:448_2": "karoti, yā vācā sayampi pharusā neva kaṇṇasukhā na hadayaṅgamā, ayaṃ pharusavācā.",
  "atk-s0515a:448_3": "Yena samphaṃ palapati niratthakaṃ, so samphappalāpo. Tesaṃ mūlabhūtāpi cetanā pisuṇavācādināmameva",
  "atk-s0515a:448_4": "labhati, sā eva idha adhippetāti.",
  "atk-s0515a:449_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0515a:449_1": "cetanā pisuṇavācā. Sā yassa bhedaṃ karoti, tassa appaguṇāya appasāvajjā, mahāguṇatāya mahāsāvajjā.",
  "atk-s0515a:450_0": "Tassā cattāro sambhārā honti – bhinditabbo paro “iti ime nānā bhavissanti vinā bhavissantī”ti",
  "atk-s0515a:450_1": "bhedapurekkhāratā vā, “iti ahaṃ piyo bhavissāmi vissāsiko”ti viyakamyatā vā, tajjo",
  "atk-s0515a:450_2": "vāyāmo, tassa tadatthavijānananti.",
  "atk-s0515a:451_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0515a:451_1": "Mammacchedakopi payogo cittasaṇhatāya pharusavācā na hoti. Mātāpitaro hi kadāci puttake",
  "atk-s0515a:451_2": "evampi vadanti “corā vo khaṇḍākhaṇḍikaṃ karontū”ti, uppalapattampi ca nesaṃ upari",
  "atk-s0515a:451_3": "patantaṃ na icchanti. Ācariyupajjhāyā ca kadāci nissitake evaṃ vadanti “kiṃ ime ahirikā",
  "atk-s0515a:451_4": "anottappino caranti, niddhamatha ne”ti. Atha ca nesaṃ āgamādhigamasampattiṃ icchanti.",
  "atk-s0515a:451_5": "Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi",
  "atk-s0515a:451_6": "na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,",
  "atk-s0515a:451_7": "cittapharusatāya panesā pharusavācāva, sā yaṃ sandhāya pavattitā. Tassa appaguṇatāya",
  "atk-s0515a:451_8": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro kupitacittaṃ akkosananti.",
  "atk-s0515a:452_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0515a:452_1": "appasāvajjo, āsevanamahantatāya mahāsāvajjo. Tassa dve sambhārā honti – bhāratayuddhasītāharaṇādiniratthakakathāpurekkhāratā",
  "atk-s0515a:452_2": "tathārūpīkathākathanañcāti.",
  "atk-s0515a:453_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0515a:453_1": "Sā “aho vata idaṃ mamāssā”ti evaṃ parabhaṇḍābhijjhāyanalakkhaṇā. Adinnādānaṃ viya",
  "atk-s0515a:453_2": "appasāvajjā mahāsāvajjā ca. Tassā dve sambhārā honti – parabhaṇḍaṃ attano pariṇāmanañcāti.",
  "atk-s0515a:453_3": "Parabhaṇḍavatthuke hi lobhe uppannepi na tāva kammapathabhedo hoti, yāva “aho vatidaṃ",
  "atk-s0515a:453_4": "mamāssā”ti attano na pariṇāmeti.",
  "atk-s0515a:454_0": "Hitasukhaṃ byāpādayatīti byāpādo, so paravināsāya manopadosalakkhaṇo. Pharusavācā",
  "atk-s0515a:454_1": "viya appasāvajjo mahāsāvajjo ca. Tassa dve sambhārā honti – parasatto ca tassa ca",
  "atk-s0515a:454_2": "vināsacintāti. Parasattavatthuke hi kodhe uppannepi na tāva kammapathabhedo hoti,",
  "atk-s0515a:454_3": "yāva “aho vatāyaṃ ucchijjeyya vinasseyyā”ti tassa vināsaṃ na cintesi.",
  "atk-s0515a:455": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā nayena viparītadassanalakkhaṇā. Samphappalāpo viya appasāvajjā mahāsāvajjā ca.",
  "atk-s0515a:456_0": "Saññī, asaññī, nevasaññīnāsaññī bhavissāmāti rūpādivasena kaṅkhanti. Bhavissāma nu",
  "atk-s0515a:456_1": "kho mayantiādinā attānaṃ kaṅkhanti. Tattha bhavissāma nu kho. Na nu kho bhavissāmāti",
  "atk-s0515a:456_2": "tassa sassatākārañca ucchedākārañca nissāya anāgate attānaṃ vijjamānatañca avijjamānatañca",
  "atk-s0515a:456_3": "kaṅkhanti. Kiṃ nu kho bhavissāmāti jātiliṅgupapattiyo nissāya “khattiyā nu kho bhavissāma,",
  "atk-s0515a:456_4": "brāhmaṇavessasuddagahaṭṭhapabbajitadevamanussānaṃ aññatarā”ti kaṅkhanti. Kathaṃ nu",
  "atk-s0515a:456_5": "kho bhavissāmāti saṇṭhānākāraṃ nissāya “dīghā nu kho bhavissāma, rassaodātakaṇhapamāṇikaappamāṇikādīnaṃ",
  "atk-s0515a:456_6": "aññatarā”ti kaṅkhanti. Keci pana “issaranimmānādīni nissāya ‘kena nu kho kāraṇena",
  "atk-s0515a:456_7": "bhavissāmā’ti hetuto kaṅkhantī”ti vadanti. Kiṃ hutvā kiṃ bhavissāma nu kho mayanti",
  "atk-s0515a:456_8": "jātiādīni nissāya “khattiyā hutvā nu kho brāhmaṇā bhavissāma…pe… devā hutvā manussā”ti",
  "atk-s0515a:456_9": "attano paramparaṃ kaṅkhanti. Sabbattheva pana addhānanti kālādhivacanametaṃ.",
  "atk-s0515a:457_0": "10. Yasmā etadeva tasmā hi sikkhetha…pe… āhu dhīrāti. Tattha sikkhethāti tisso sikkhā",
  "atk-s0515a:457_1": "āvajjeyya. Idhevāti imasmiṃyeva sāsane. Tattha sikkhitabbāti sikkhā. Tissoti gaṇanaparicchedo.",
  "atk-s0515a:457_2": "Adhisīlasikkhāti adhikaṃ uttamaṃ sīlanti adhisīlaṃ, adhisīlañca taṃ sikkhitabbaṭṭhena",
  "atk-s0515a:457_3": "sikkhā cāti adhisīlasikkhā. Esa nayo adhicittaadhipaññāsikkhāsu.",
  "atk-s0515a:458_0": "Katamaṃ panettha sīlaṃ, katamaṃ adhisīlaṃ, katamaṃ cittaṃ, katamaṃ adhicittaṃ, katamā",
  "atk-s0515a:458_1": "paññā, katamā adhipaññāti? Vuccate – pañcaṅgadasaṅgasīlaṃ tāva sīlameva. Tañhi buddhe",
  "atk-s0515a:458_2": "uppannepi anuppannepi loke pavattati. Uppanne buddhe tasmiṃ sīle buddhāpi sāvakāpi",
  "atk-s0515a:458_3": "mahājanaṃ samādapenti, anuppanne buddhe paccekabuddhā ca kammavādino ca dhammikā",
  "atk-s0515a:458_4": "samaṇabrāhmaṇā ca cakkavattī ca mahārājāno mahābodhisattā ca samādapenti, sāmampi",
  "atk-s0515a:458_5": "paṇḍitā samaṇabrāhmaṇā samādiyanti. Te taṃ kusalaṃ dhammaṃ paripūretvā devesu ca",
  "atk-s0515a:458_6": "manussesu ca sampattiṃ anubhonti.",
  "atk-s0515a:459_0": "Pātimokkhasaṃvarasīlaṃ pana “adhisīla”nti vuccati. Tañhi sūriyo viya pajjotānaṃ sineru",
  "atk-s0515a:459_1": "viya pabbatānaṃ sabbalokiyasīlānaṃ adhikañceva uttamañca, buddhuppādeyeva ca pavattati,",
  "atk-s0515a:459_2": "na vinā buddhuppādā. Na hi taṃ paññattiṃ uddharitvā añño satto ṭhapetuṃ sakkoti.",
  "atk-s0515a:459_3": "Buddhāyeva pana sabbaso kāyavacīdvāraajjhācārasotaṃ chinditvā tassa tassa vītikkamassa",
  "atk-s0515a:459_4": "anucchavikaṃ taṃ sīlasaṃvaraṃ paññapenti. Pātimokkhasaṃvaratopi ca maggaphalasampayuttameva sīlaṃ adhisīlaṃ.",
  "atk-s0515a:460_0": "Kāmāvacarāni pana aṭṭha kusalacittāni lokiyaaṭṭhasamāpatticittāni ca ekajjhaṃ katvā",
  "atk-s0515a:460_1": "cittamevāti veditabbāni. Buddhuppādānuppāde cassa pavatti, samādapanaṃ samādānañca",
  "atk-s0515a:460_2": "sīle vuttanayeneva veditabbaṃ.",
  "atk-s0515a:461_0": "Vipassanāpādakaṃ aṭṭhasamāpatticittaṃ pana “adhicitta”nti vuccati. Tañhi adhisīlaṃ",
  "atk-s0515a:461_1": "viya sīlānaṃ, sabbalokiyacittānaṃ adhikañceva uttamañca, buddhuppādeyeva ca hoti,",
  "atk-s0515a:461_2": "na vinā buddhuppādā. Tatopi ca maggaphalacittameva adhicittaṃ.",
  "atk-s0515a:462_0": "“Atthi dinnaṃ atthi yiṭṭha”ntiādinayappavattaṃ pana kammassakatāñāṇaṃ paññā. Sā hi",
  "atk-s0515a:462_1": "buddhe uppannepi anuppannepi loke pavattati. Uppanne buddhe tassā paññāya buddhāpi",
  "atk-s0515a:462_2": "sāvakāpi mahājanaṃ samādapenti, anuppanne buddhe paccekabuddhā ca kammavādino ca",
  "atk-s0515a:462_3": "dhammikā samaṇabrāhmaṇā ca cakkavattī ca mahārājāno mahābodhisattā ca samādapenti,",
  "atk-s0515a:462_4": "sāmampi paṇḍitā sattā samādiyanti. Tathā hi aṅkuro dasavassasahassāni mahādānaṃ adāsi.",
  "atk-s0515a:462_5": "Velāmo vessantaro aññe ca bahū paṇḍitamanussā mahādānāni adaṃsu. Te taṃ kusalaṃ dhammaṃ",
  "atk-s0515a:462_6": "paripūretvā devesu ca manussesu ca sampattiṃ anubhaviṃsu.",
  "atk-s0515a:463_0": "Tilakkhaṇākāraparicchedakaṃ pana vipassanāñāṇaṃ “adhipaññā”ti vuccati. Sā hi adhisīlaadhicittāni",
  "atk-s0515a:463_1": "viya sīlacittānaṃ, sabbalokiyapaññānaṃ adhikā ceva uttamā ca, na ca vinā buddhuppādā",
  "atk-s0515a:463_2": "loke pavattati. Tatopi ca maggaphalapaññāva adhipaññā.",
  "atk-s0515a:464_0": "Idāni ekekaṃ dassento “katamā adhisīlasikkhā – idha bhikkhu sīlavā hoti, pātimokkhasaṃvarasaṃvuto",
  "atk-s0515a:464_1": "viharatī”tiādimāha. Idhāti vacanaṃ pubbabhāgakaraṇīyasampadāya sampannassa sabbapakārasīlaparipūrakassa",
  "atk-s0515a:464_2": "puggalassa sannissayabhūtasāsanaparidīpanaṃ, aññasāsanassa ca tathābhāvapaṭisedhanaṃ.",
  "atk-s0515a:464_3": "Vuttañhetaṃ – “idheva, bhikkhave, samaṇo…pe… suññā parappavādā samaṇebhi aññehī”ti.",
  "atk-s0515a:464_4": "Bhikkhūti tassa sīlassa paripūrakassa puggalassa paridīpanaṃ. Pātimokkhasaṃvarasaṃvutoti",
  "atk-s0515a:464_5": "idamassa pātimokkhasaṃvare patiṭṭhitabhāvaparidīpanaṃ. Viharatīti idamassa tadanurūpavihārasamaṅgībhāvaparidīpanaṃ.",
  "atk-s0515a:464_6": "Ācāragocarasampannoti idamassa pātimokkhasaṃvarassa upakārakadhammaparidīpanaṃ. Aṇumattesu",
  "atk-s0515a:464_7": "vajjesu bhayadassāvīti idamassa pātimokkhato acavanadhammatāparidīpanaṃ. Samādāyāti",
  "atk-s0515a:464_8": "idamassa sikkhāpadānaṃ anavasesato ādānaparidīpanaṃ. Sikkhatīti idamassa sikkhāya",
  "atk-s0515a:464_9": "samaṅgībhāvaparidīpanaṃ. Sikkhāpadesūti idamassa sikkhitabbadhammaparidīpanaṃ.",
  "atk-s0515a:465_0": "Tattha bhikkhūti saṃsāre bhayaṃ ikkhatīti bhikkhu. Sīlamassa atthīti sīlavāti ettha",
  "atk-s0515a:465_1": "sīlanti sīlanaṭṭhena sīlaṃ. Kimidaṃ sīlanaṃ nāma? Samādhānaṃ vā, kāyakammādīnaṃ susīlyavasena",
  "atk-s0515a:465_2": "avippakiṇṇatāti attho. Upadhāraṇaṃ vā, kusalānaṃ dhammānaṃ patiṭṭhāvasena ādhārabhāvoti",
  "atk-s0515a:465_3": "attho. Etadeva hi ettha atthadvayaṃ saddalakkhaṇavidū anujānanti. Aññe pana “adhisevanaṭṭhena",
  "atk-s0515a:465_4": "ācāraṭṭhena sīlanaṭṭhena siraṭṭhena sītalaṭṭhena sivaṭṭhena sīla”nti vaṇṇayanti.",
  "atk-s0515a:466": "Sīlanaṃ lakkhaṇaṃ tassa, bhinnassāpi anekadhā;",
  "atk-s0515a:467": "Sanidassanattaṃ rūpassa, yathā bhinnassanekadhā.",
  "atk-s0515a:468_0": "Yathā hi nīlapītādibhedenanekadhā bhinnassāpi rūpāyatanassa sanidassanattaṃ lakkhaṇaṃ",
  "atk-s0515a:468_1": "nīlādibhedena bhinnassāpi sanidassanabhāvānatikkamanato. Tathā sīlassa cetanādibhedena",
  "atk-s0515a:468_2": "anekadhā bhinnassāpi yadetaṃ kāyakammādīnaṃ samādhānavasena, kusalānañca dhammānaṃ",
  "atk-s0515a:468_3": "patiṭṭhāvasena vuttaṃ sīlanaṃ, tadeva lakkhaṇaṃ cetanādibhedena bhinnassāpi samādhānapatiṭṭhābhāvānatikkamanato.",
  "atk-s0515a:468_4": "Evaṃ lakkhaṇassa panassa –",
  "atk-s0515a:469": "Dussīlyaviddhaṃsanatā, anavajjaguṇo tathā;",
  "atk-s0515a:470": "Kiccasampattiatthena, raso nāma pavuccati.",
  "atk-s0515a:471": "Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ.",
  "atk-s0515a:472": "Soceyyapaccupaṭṭhānaṃ, tayidaṃ tassa viññubhi;",
  "atk-s0515a:473": "Ottappañca hirī ceva, padaṭṭhānanti vaṇṇitaṃ.",
  "atk-s0515a:474_0": "Tañhidaṃ sīlaṃ “kāyasoceyyaṃ vacīsoceyyaṃ manosoceyya”nti evaṃ vuttasoceyyapaccupaṭṭhānaṃ,",
  "atk-s0515a:474_1": "soceyyabhāvena paccupaṭṭhāti gahaṇabhāvaṃ gacchati. Hirottappañca pana tassa viññūhi",
  "atk-s0515a:474_2": "padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati",
  "atk-s0515a:474_3": "ceva tiṭṭhati ca, asati neva uppajjati ceva na tiṭṭhati cāti evaṃvidhena sīlena sīlavā",
  "atk-s0515a:474_4": "hoti. Etaṃ sīlaṃ nāma pāṇātipātādīhi vā viramantassa, vattapaṭipattiṃ vā pūrentassa",
  "atk-s0515a:474_5": "cetanādayo dhammā veditabbā. Vuttañhetaṃ paṭisambhidāyaṃ “kiṃ sīlanti? Cetanā sīlaṃ,",
  "atk-s0515a:474_6": "cetasikaṃ sīlaṃ, saṃvaro sīlaṃ, avītikkamo sīla”nti.",
  "atk-s0515a:475_0": "Tattha cetanā sīlaṃ nāma pāṇātipātādīhi vā viramantassa vattapaṭipattiṃ vā pūrentassa",
  "atk-s0515a:475_1": "cetanā. Cetasikaṃ sīlaṃ nāma pāṇātipātādīhi viramantassa virati. Api ca cetanā sīlaṃ",
  "atk-s0515a:475_2": "nāma pāṇātipātādīni pajahantassa sattakammapathacetanā. Cetasikaṃ sīlaṃ nāma “abhijjhaṃ",
  "atk-s0515a:475_3": "pahāya vigatābhijjhena cetasā viharatī”tiādinā nayena saṃyuttamahāvagge vuttā anabhijjhābyāpādasammādiṭṭhidhammā.",
  "atk-s0515a:475_4": "Saṃvaro sīlanti ettha pañcavidhena saṃvaro veditabbo – pātimokkhasaṃvaro satisaṃvaro",
  "atk-s0515a:475_5": "ñāṇasaṃvaro khantisaṃvaro vīriyasaṃvaro. Tassa nānākaraṇaṃ upari āvi bhavissati.",
  "atk-s0515a:475_6": "Avītikkamo sīlanti samādinnasīlassa kāyikavācasiko avītikkamo. Ettha ca saṃvarasīlaṃ,",
  "atk-s0515a:475_7": "avītikkamasīlanti idameva nippariyāyato sīlaṃ. Cetanāsīlaṃ, cetasikaṃ sīlanti pariyāyato sīlanti veditabbaṃ.",
  "atk-s0515a:476_0": "Pātimokkhanti sikkhāpadasīlaṃ. Tañhi yo naṃ pāti rakkhati, taṃ mokkheti moceti āpāyikādīhi",
  "atk-s0515a:476_1": "dukkhehi, tasmā “pātimokkha”nti vuttaṃ. Pātimokkhasaṃvarasaṃvutoti pātimokkhasaṃvarasīlena",
  "atk-s0515a:476_2": "samannāgato. Ācāragocarasampannoti ācārena ceva gocarena ca sampanno. Aṇumattesūti",
  "atk-s0515a:476_3": "appamattakesu. Vajjesūti akusaladhammesu. Bhayadassāvīti bhayadassī. Samādāyāti sammā",
  "atk-s0515a:476_4": "ādiyitvā. Sikkhati sikkhāpadesūti taṃ taṃ sikkhāpadaṃ samādiyitvā sikkhati. Api ca",
  "atk-s0515a:476_5": "samādāya sikkhati sikkhāpadesūti yaṃkiñci sikkhāpadesu sikkhākoṭṭhāsesu sikkhitabbaṃ",
  "atk-s0515a:476_6": "kāyikaṃ vā cetasikaṃ vā, taṃ sabbaṃ samādāya sikkhati.",
  "atk-s0515a:477_0": "Khuddako sīlakkhandhoti saṅghādisesādisāvaseso sīlakkhandho. Mahantoti pārājikādiniravaseso.",
  "atk-s0515a:477_1": "Yasmā pana pātimokkhasīlena bhikkhu sāsane patiṭṭhāti nāma, tasmā taṃ “patiṭṭhā”ti",
  "atk-s0515a:477_2": "vuttaṃ. Patiṭṭhahati vā ettha bhikkhu, kusalā dhammā eva vā ettha patiṭṭhahantīti",
  "atk-s0515a:477_3": "patiṭṭhā. Ayamattho “sīle patiṭṭhāya naro sapañño”ti ca, “patiṭṭhānalakkhaṇaṃ, mahārāja,",
  "atk-s0515a:477_4": "sīlaṃ sabbesaṃ kusalānaṃ dhammāna”nti ca, “sīle patiṭṭhito kho, mahārāja…pe… sabbe",
  "atk-s0515a:477_5": "kusalā dhammā na parihāyantī”ti ca ādisuttavasena veditabbo.",
  "atk-s0515a:478_0": "Tadetaṃ pubbuppattiatthena ādi. Vuttampi cetaṃ “tasmātiha tvaṃ uttiya ādimeva visodhehi",
  "atk-s0515a:478_1": "kusalesu dhammesu. Ko cādi kusalānaṃ dhammānaṃ, sīlañca suvisuddhaṃ diṭṭhi ca ujukā”ti.",
  "atk-s0515a:478_2": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge",
  "atk-s0515a:478_3": "vīthicatukkasiṅghāṭakādiparicchedena vibhajitvāva nagaraṃ māpeti. Evameva yogāvacaro",
  "atk-s0515a:478_4": "ādito sīlaṃ visodheti, tato aparabhāge samādhivipassanāmaggaphalanibbānāni sacchikaroti.",
  "atk-s0515a:478_5": "Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ",
  "atk-s0515a:478_6": "raṅgajātaṃ upaneti, yathā vā pana cheko cittakāro rūpaṃ likhitukāmo āditova bhittiparikammaṃ",
  "atk-s0515a:478_7": "karoti, tato aparabhāge rūpaṃ samuṭṭhāpeti. Evameva yogāvacaro āditova sīlaṃ visodhetvā",
  "atk-s0515a:478_8": "aparabhāge samathavipassanādayo dhamme sacchikaroti. Tasmā sīlaṃ “ādī”ti vuttaṃ.",
  "atk-s0515a:479_0": "Tadetaṃ caraṇasarikkhatāya caraṇaṃ. Caraṇāti hi pādā vuccanti. Yathā hi chinnacaraṇassa",
  "atk-s0515a:479_1": "purisassa disaṃ gamanābhisaṅkhāro na jāyati, paripuṇṇapādasseva jāyati, evameva yassa",
  "atk-s0515a:479_2": "sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ na sampajjati.",
  "atk-s0515a:479_3": "Yassa pana taṃ abhinnaṃ hoti akhaṇḍaṃ paripuṇṇaṃ, tassa nibbānagamanāya ñāṇagamanaṃ",
  "atk-s0515a:479_4": "sampajjati. Tasmā sīlaṃ “caraṇa”nti vuttaṃ.",
  "atk-s0515a:480_0": "Tadetaṃ saṃyamanavasena saṃyamo. Saṃvaraṇavasena saṃvaroti ubhayenāpi sīlasaṃyamo",
  "atk-s0515a:480_1": "ceva sīlasaṃvaro ca kathito. Vacanattho panettha saṃyameti vītikkamavipphandanaṃ,",
  "atk-s0515a:480_2": "puggalaṃ vā saṃyameti vītikkamavasena tassa vipphandituṃ na detīti saṃyamo. Vītikkamassa",
  "atk-s0515a:480_3": "pavesanadvāraṃ saṃvarati pidahatīti saṃvaro.",
  "atk-s0515a:481_0": "Mokkhanti uttamaṃ mukhabhūtaṃ vā. Yathā hi sattānaṃ catubbidho āhāro mukhena pavisitvā",
  "atk-s0515a:481_1": "aṅgamaṅgāni pharati, evaṃ yoginopi catubhūmakakusalaṃ sīlamukhena pavisitvā atthasiddhiṃ",
  "atk-s0515a:481_2": "sampādeti. Tena “mokkha”nti. Pamukhe sādhūti pāmokkhaṃ, pubbaṅgamaṃ seṭṭhaṃ padhānanti",
  "atk-s0515a:481_3": "attho. Kusalānaṃ dhammānaṃ samāpattiyāti catubhūmakakusalānaṃ paṭilābhatthāya pāmokkhaṃ",
  "atk-s0515a:481_4": "pubbaṅgamaṃ seṭṭhaṃ padhānanti veditabbaṃ.",
  "atk-s0515a:482_0": "Vivicceva kāmehīti kāmehi vivicca vinā hutvā apakkamitvā. Yo panāyamettha evakāro,",
  "atk-s0515a:482_1": "so niyamatthoti veditabbo. Yasmā ca niyamattho, tasmā tasmiṃ paṭhamaṃ jhānaṃ upasampajja",
  "atk-s0515a:482_2": "viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ kāmapariccāgeneva",
  "atk-s0515a:482_3": "cassa adhigamaṃ dīpeti. Kathaṃ? “Vivicceva kāmehī”ti evañhi niyame kariyamāne idaṃ",
  "atk-s0515a:482_4": "paññāyati, nūnimassa jhānassa kāmā paṭipakkhabhūtā, yesu sati idaṃ na pavattati andhakāre",
  "atk-s0515a:482_5": "sati padīpobhāso viya, tesaṃ pariccāgeneva cassa adhigamo hoti orimatīrapariccāgena",
  "atk-s0515a:482_6": "pārimatīrasseva. Tasmā niyamaṃ karotīti.",
  "atk-s0515a:483_0": "Tattha siyā “kasmā panesa pubbapadeyeva vutto na uttarapade, kiṃ akusalehi dhammehi",
  "atk-s0515a:483_1": "aviviccāpi jhānaṃ upasampajja vihareyyā”ti? Na kho panetaṃ evaṃ daṭṭhabbaṃ. Taṃnissaraṇato",
  "atk-s0515a:483_2": "hi pubbapade eva esa vutto. Kāmadhātusamatikkamanato hi kāmarāgapaṭipakkhato ca idaṃ",
  "atk-s0515a:483_3": "jhānaṃ kāmānameva nissaraṇaṃ. Yathāha – “kāmānametaṃ nissaraṇaṃ yadidaṃ nekkhamma”nti.",
  "atk-s0515a:483_4": "Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro",
  "atk-s0515a:483_5": "ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusalehi",
  "atk-s0515a:483_6": "dhammehi avivicca jhānaṃ upasampajja viharituṃ. Tasmā vivicceva kāmehi vivicceva",
  "atk-s0515a:483_7": "akusalehi dhammehīti evaṃ padadvayepi esa daṭṭhabbo. Padadvayepi ca kiñcāpi viviccāti",
  "atk-s0515a:483_8": "iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ",
  "atk-s0515a:483_9": "gacchanti, tathāpi pubbabhāge kāyavivekacittavivekavikkhambhanavivekā daṭṭhabbā.",
  "atk-s0515a:483_10": "Lokuttaramaggakkhaṇe kāyavivekacittavivekasamucchedavivekanissaraṇavivekā.",
  "atk-s0515a:484_0": "Kāmehīti iminā pana padena ye ca idha “katame vatthukāmā manāpikā rūpā”tiādinā nayena",
  "atk-s0515a:484_1": "vatthukāmā vuttā, ye ca idheva vibhaṅge “chando kāmo rāgo kāmo chandarāgo kāmo saṅkappo",
  "atk-s0515a:484_2": "kāmo rāgo kāmo saṅkapparāgo kāmo”ti evaṃ kilesakāmā vuttā, te sabbepi saṅgahitā icceva",
  "atk-s0515a:484_3": "daṭṭhabbā. Evañhi sati vivicceva kāmehīti vatthukāmehipi viviccevāti attho yujjati.",
  "atk-s0515a:484_4": "Tena kāyaviveko vutto hoti.",
  "atk-s0515a:485_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-s0515a:485_1": "Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,",
  "atk-s0515a:485_2": "dutiyena kilesakāmehi vivekavacanato nekkhammasukhapariggaho vibhāvito hoti. Evaṃ",
  "atk-s0515a:485_3": "vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-s0515a:485_4": "dutiyena saṃkilesappahānaṃ. Paṭhamena lolabhāvassa hetupariccāgo, dutiyena bālabhāvassa.",
  "atk-s0515a:485_5": "Paṭhamena ca payogasuddhi, dutiyena āsayaposanaṃ vibhāvitaṃ hotīti ñātabbaṃ. Esa",
  "atk-s0515a:485_6": "tāva nayo “kāmehī”ti ettha vuttakāmesu vatthukāmapakkhe.",
  "atk-s0515a:486_0": "Kilesakāmapakkhe pana chandoti ca rāgoti ca evamādīhi anekabhedo kāmacchandova “kāmo”ti",
  "atk-s0515a:486_1": "adhippeto. So ca akusalapariyāpannopi samāno “tattha katamo kāmacchando, kāmo”tiādinā",
  "atk-s0515a:486_2": "nayena vibhaṅge jhānapaṭipakkhato visuṃ vutto. Kilesakāmattā vā purimapade vutto,",
  "atk-s0515a:486_3": "akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ.",
  "atk-s0515a:486_4": "Aññesampi ca dhammānaṃ akusalabhāve vijjamāne “tattha katame akusalā dhammā, kāmacchando”tiādinā",
  "atk-s0515a:486_5": "nayena vibhaṅge uparijhānaṅgānaṃ paccanīkapaṭipakkhabhāvadassanato nīvaraṇāneva vuttāni.",
  "atk-s0515a:486_6": "Nīvaraṇāni hi jhānaṅgapaccanīkāni tesaṃ jhānaṅgāneva paṭipakkhāni, viddhaṃsakāni",
  "atk-s0515a:486_7": "vighātakānīti vuttaṃ hoti. Tathā hi “samādhi kāmacchandassa paṭipakkho, pīti byāpādassa,",
  "atk-s0515a:486_8": "vitakko thinamiddhassa, sukhaṃ uddhaccakukkuccassa, vicāro vicikicchāyā”ti peṭake vuttaṃ.",
  "atk-s0515a:487_0": "Evamettha vivicceva kāmehīti iminā kāmacchandassa vikkhambhanaviveko vutto hoti,",
  "atk-s0515a:487_1": "vivicca akusalehi dhammehīti iminā pañcannampi nīvaraṇānaṃ. Aggahitaggahaṇena pana",
  "atk-s0515a:487_2": "paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu",
  "atk-s0515a:487_3": "pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.",
  "atk-s0515a:487_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,",
  "atk-s0515a:487_5": "dutiyena avasesaoghayogāsavaupādānaganthasaṃyojanānaṃ. Paṭhamena ca taṇhāya taṃsampayuttakānañca,",
  "atk-s0515a:487_6": "dutiyena avijjāya taṃsampayuttakānañca. Api ca paṭhamena lobhasampayuttaaṭṭhacittuppādānaṃ,",
  "atk-s0515a:487_7": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-s0515a:488_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ",
  "atk-s0515a:488_1": "“savitakkaṃ savicāra”ntiādi vuttaṃ. Tattha ārammaṇe cittassa abhiniropanalakkhaṇo",
  "atk-s0515a:488_2": "vitakko, ārammaṇānumajjanalakkhaṇo vicāro. Santepi ca nesaṃ katthaci aviyoge oḷārikaṭṭhena",
  "atk-s0515a:488_3": "pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko, sukhumaṭṭhena",
  "atk-s0515a:488_4": "anumajjanasabhāvena ca ghaṇḍānuravo viya anupabandho vicāro. Vipphāravā cettha vitakko",
  "atk-s0515a:488_5": "paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo",
  "atk-s0515a:488_6": "viya, padumābhimukhapāto viya ca gandhānubandhacetaso bhamarassa. Santavutti vicāro",
  "atk-s0515a:488_7": "nātiparipphandanabhāvo cittassa, ākāse uppatitassa pakkhino pakkhappasāraṇaṃ viya,",
  "atk-s0515a:488_8": "paribbhamanaṃ viya ca padumābhimukhapatitassa bhamarassa padumassa uparibhāge.",
  "atk-s0515a:489_0": "Dukanipātaṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā",
  "atk-s0515a:489_1": "pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko,",
  "atk-s0515a:489_2": "vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto",
  "atk-s0515a:489_3": "vicāro”ti vuttaṃ. Taṃ anuppabandhena pavattiyaṃ yujjati. So pana nesaṃ viseso paṭhamadutiyajjhānesu",
  "atk-s0515a:489_4": "pākaṭo hoti. Api ca malaggahitaṃ kaṃsabhājanaṃ ekena hatthena daḷhaṃ gahetvā itarena",
  "atk-s0515a:489_5": "hatthena cuṇṇatelavālaṇḍupakena parimajjantassa daḷhaggahaṇahattho viya vitakko.",
  "atk-s0515a:489_6": "Parimajjanahattho viya vicāro. Tathā kumbhakārassa daṇḍappahārena cakkaṃ bhamayitvā",
  "atk-s0515a:489_7": "bhājanaṃ karontassa uppīḷanahattho viya vitakko. Ito cito ca sañcaraṇahattho viya",
  "atk-s0515a:489_8": "vicāro. Tathā maṇḍalaṃ karontassa majjhe sannirumbhitvā ṭhitakaṇṭako viya abhiniropano",
  "atk-s0515a:489_9": "vitakko. Bahi paribbhamanakaṇṭako viya anumajjamāno vicāro. Iti iminā ca vitakkena",
  "atk-s0515a:489_10": "iminā ca vicārena saha vattati rukkho viya pupphena ca phalena cāti idaṃ jhānaṃ “savitakkaṃ",
  "atk-s0515a:489_11": "savicāra”nti vuccati.",
  "atk-s0515a:490_0": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "atk-s0515a:490_1": "jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ.",
  "atk-s0515a:490_2": "Pītisukhanti ettha piṇayatīti pīti, sā sampiyāyanalakkhaṇā. Sā panesā khuddikāpīti,",
  "atk-s0515a:490_3": "khaṇikāpīti, okkantikāpīti, ubbegāpīti, pharaṇāpītīti pañcavidhā hoti.",
  "atk-s0515a:491_0": "Tattha khuddikāpīti sarīre lomahaṃsamattameva kātuṃ sakkoti. Khaṇikāpīti khaṇe khaṇe",
  "atk-s0515a:491_1": "vijjuppādasadisā hoti. Okkantikāpīti samuddatīraṃ vīci viya, kāyaṃ okkamitvā okkamitvā",
  "atk-s0515a:491_2": "bhijjati. Ubbegāpīti balavatī hoti, kāyaṃ uddhaggaṃ katvā ākāse laṅghāpanappamāṇapattā.",
  "atk-s0515a:492_0": "Pharaṇāpīti atibalavatī hoti. Tāya hi uppannāya sakalasarīraṃ dhamitvā pūritavatthi",
  "atk-s0515a:492_1": "viya mahatā udakoghena pakkhandapabbatakucchi viya ca anuparipphuṭaṃ hoti. Sā panesā",
  "atk-s0515a:492_2": "pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti",
  "atk-s0515a:492_3": "kāyapassaddhiñca cittapassaddhiñca, passaddhi gabbhaṃ gaṇhantī paripākaṃ gacchantī",
  "atk-s0515a:492_4": "duvidhampi sukhaṃ paripūreti kāyikaṃ cetasikañca, sukhaṃ gabbhaṃ gaṇhantaṃ paripākaṃ",
  "atk-s0515a:492_5": "gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ appanāsamādhiñcāti.",
  "atk-s0515a:492_6": "Tāsu yā appanāsamādhissa mūlaṃ hutvā vaḍḍhamānā samādhisampayogaṅgatā pharaṇāpīti,",
  "atk-s0515a:492_7": "ayaṃ imasmiṃ atthe adhippetā pītīti.",
  "atk-s0515a:493_0": "Itaraṃ pana sukhayatīti sukhaṃ, yassa uppajjati, taṃ sukhitaṃ karotīti attho. Sukhanaṃ",
  "atk-s0515a:493_1": "vā sukhaṃ, suṭṭhu vā khādati khaṇati ca kāyacittābādhanti sukhaṃ, somanassavedanāyetaṃ",
  "atk-s0515a:493_2": "nāmaṃ. Taṃ sātalakkhaṇaṃ. Santepi ca nesaṃ katthaci avippayoge iṭṭhārammaṇapaṭilābhatuṭṭhi",
  "atk-s0515a:493_3": "pīti, paṭiladdharasānubhavanaṃ sukhaṃ. Yattha pīti, tattha sukhaṃ, yattha sukhaṃ,",
  "atk-s0515a:493_4": "tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ",
  "atk-s0515a:493_5": "sukhaṃ. Kantārakhinnassa vanantodakadassanasavanesu viya pīti, vanacchāyappavesanaudakaparibhogesu",
  "atk-s0515a:493_6": "viya sukhaṃ. Tasmiṃ tasmiṃ samaye pākaṭabhāvato cetaṃ vuttanti veditabbaṃ. Iti ayañca",
  "atk-s0515a:493_7": "pīti idañca sukhaṃ assa jhānassa, asmiṃ vā jhāne atthīti idaṃ jhānaṃ “pītisukha”nti vuccati.",
  "atk-s0515a:494_0": "Atha vā pīti ca sukhañca pītisukhaṃ dhammavinayādayo viya. Vivekajaṃ pītisukhaṃ assa",
  "atk-s0515a:494_1": "jhānassa, asmiṃ vā jhāne atthīti evampi vivekajaṃpītisukhaṃ. Yatheva hi jhānaṃ, evaṃ",
  "atk-s0515a:494_2": "pītisukhampettha vivekajameva hoti, tañcassa atthi, tasmā alopasamāsaṃ katvā ekapadeneva",
  "atk-s0515a:494_3": "“vivekajaṃpītisukha”ntipi vattuṃ yujjati.",
  "atk-s0515a:495_0": "Paṭhamanti gaṇanānupubbatā paṭhamaṃ, idaṃ paṭhamaṃ uppannantipi paṭhamaṃ. Jhānanti",
  "atk-s0515a:495_1": "duvidhaṃ jhānaṃ ārammaṇūpanijjhānaṃ lakkhaṇūpanijjhānañcāti. Tattha aṭṭha samāpattiyo",
  "atk-s0515a:495_2": "pathavīkasiṇādiārammaṇaṃ upanijjhāyantīti ārammaṇūpanijjhānanti saṅkhyaṃ gatā. Vipassanāmaggaphalāni",
  "atk-s0515a:495_3": "pana lakkhaṇūpanijjhānaṃ nāma. Tattha vipassanā aniccādilakkhaṇassa upanijjhānato",
  "atk-s0515a:495_4": "lakkhaṇūpanijjhānaṃ. Vipassanāya katakiccassa maggena ijjhanato maggo lakkhaṇūpanijjhānaṃ,",
  "atk-s0515a:495_5": "phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ. Tesu",
  "atk-s0515a:495_6": "idha pubbabhāge ārammaṇūpanijjhānaṃ, lokuttaramaggakkhaṇe lakkhaṇūpanijjhānaṃ adhippetaṃ.",
  "atk-s0515a:495_7": "Tasmā ārammaṇūpanijjhānato ca lakkhaṇūpanijjhānato ca paccanīkajhāpanato ca jhānanti veditabbaṃ.",
  "atk-s0515a:496_0": "Upasampajjāti upagantvā, pāpuṇitvāti vuttaṃ hoti. Upasampādayitvā vā, nipphādetvāti",
  "atk-s0515a:496_1": "vuttaṃ hoti. Viharatīti tadanurūpena iriyāpathavihārena iriyati, vuttappakārajhānasamaṅgī",
  "atk-s0515a:496_2": "hutvā attabhāvassa iriyanaṃ vuttiṃ abhinipphādeti.",
  "atk-s0515a:497_0": "Taṃ panetaṃ paṭhamajjhānaṃ pañcaṅgavippahīnaṃ pañcaṅgasamannāgataṃ tividhakalyāṇaṃ,",
  "atk-s0515a:497_1": "dasalakkhaṇasampannaṃ. Tattha kāmacchando byāpādo thinamiddhaṃ uddhaccakukkuccaṃ",
  "atk-s0515a:497_2": "vicikicchāti imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā.",
  "atk-s0515a:497_3": "Na hi etesu appahīnesu jhānaṃ uppajjati. Tenassetāni pahānaṅgānīti vuccanti. Kiñcāpi",
  "atk-s0515a:497_4": "hi jhānakkhaṇe aññepi akusalā dhammā pahīyanti, tathāpi etāneva visesena jhānantarāyakarāni.",
  "atk-s0515a:497_5": "Kāmacchandena hi nānāvisayappalobhitaṃ cittaṃ na ekattārammaṇe samādhiyati, kāmacchandābhibhūtaṃ",
  "atk-s0515a:497_6": "vā, taṃ na kāmadhātuppahānāya paṭipadaṃ paṭipajjati. Byāpādena vā ārammaṇe paṭihaññamānaṃ",
  "atk-s0515a:497_7": "na nirantaraṃ pavattati. Thinamiddhābhibhūtaṃ akammaññaṃ hoti. Uddhaccakukkuccaparetaṃ",
  "atk-s0515a:497_8": "avūpasantameva hutvā paribbhamati. Vicikicchāya upahataṃ jhānādhigamasādhikaṃ paṭipadaṃ",
  "atk-s0515a:497_9": "nārohati. Iti visesena jhānantarāyakarattā etāneva pahānaṅgānīti vuttāni.",
  "atk-s0515a:498_0": "Yasmā pana vitakko ārammaṇe cittaṃ abhiniropeti, vicāro anupabandhati, tehi avikkhepāya",
  "atk-s0515a:498_1": "sampāditapayogassa cetaso payogasampattisambhavā pīti pīṇanaṃ sukhañca upabrūhanaṃ",
  "atk-s0515a:498_2": "karoti. Athassa sesasampayuttadhammā etehi abhiniropanānubandhanapīṇanupabrūhanehi",
  "atk-s0515a:498_3": "anuggahitā ekaggatā ekattārammaṇe samaṃ sammā ca ādhiyati. Tasmā vitakko vicāro pīti",
  "atk-s0515a:498_4": "sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.",
  "atk-s0515a:498_5": "Uppannesu hi etesu pañcasu jhānaṃ uppannaṃ nāma hoti. Tenassa etāni pañcaṅgasamannāgatānīti",
  "atk-s0515a:498_6": "vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā",
  "atk-s0515a:498_7": "pana aṅgamattavaseneva caturaṅginī senā, pañcaṅgikaṃ tūriyaṃ, aṭṭhaṅgiko ca maggoti",
  "atk-s0515a:498_8": "vuccati, evamidampi aṅgamattavaseneva pañcaṅgikanti vā pañcaṅgasamannāgatanti vā",
  "atk-s0515a:498_9": "vuccatīti veditabbaṃ.",
  "atk-s0515a:499_0": "Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato",
  "atk-s0515a:499_1": "balavatarāni. Idha pana upacāratopi balavatarāni rūpāvacaralakkhaṇappattāni nipphannāni.",
  "atk-s0515a:499_2": "Ettha hi vitakko suvisadena ākārena ārammaṇe cittaṃ abhiniropayamāno uppajjati. Vicāro",
  "atk-s0515a:499_3": "ativiya ārammaṇaṃ anumajjamāno. Pītisukhaṃ sabbāvantampi kāyaṃ pharamānaṃ. Tenevāha",
  "atk-s0515a:499_4": "– “nāssa kiñci sabbāvato kāyassa vivekajena pītisukhena apphuṭaṃ hotī”ti. Cittekaggatāpi",
  "atk-s0515a:499_5": "heṭṭhimamhi samuggapaṭale uparimaṃ samuggapaṭalaṃ viya ārammaṇesu phusitā hutvā uppajjati,",
  "atk-s0515a:499_6": "ayametesaṃ itarehi viseso. Tattha cittekaggatā kiñcāpi “savitakkaṃ savicāra”nti imasmiṃ",
  "atk-s0515a:499_7": "pāṭhe na niddiṭṭhā, tathāpi vibhaṅge “jhānanti vitakko vicāro pīti sukhaṃ cittekaggatā”ti",
  "atk-s0515a:499_8": "evaṃ vuttattā aṅgameva. Yena hi adhippāyena bhagavatā uddeso kato, soyeva tena vibhaṅge pakāsitoti.",
  "atk-s0515a:500": "Tividhakalyāṇaṃ",
  "atk-s0515a:501_0": "Tividhakalyāṇaṃ dasalakkhaṇasampannanti ettha pana ādimajjhapariyosānavasenatividhakalyāṇatā.",
  "atk-s0515a:501_1": "Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā veditabbā. Tatrāyaṃ pāḷi –",
  "atk-s0515a:502_0": "“Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṃsanā",
  "atk-s0515a:502_1": "pariyosānaṃ, paṭhamassa jhānassa paṭipadāvisuddhi ādi. Ādissa kati lakkhaṇāni? Ādissa",
  "atk-s0515a:502_2": "tīṇi lakkhaṇāni – yo tassa paripantho, tato cittaṃ visujjhati, visuddhattā cittaṃ",
  "atk-s0515a:502_3": "majjhimaṃ samathanimittaṃ paṭipajjati, paṭipannattā tattha cittaṃ pakkhandati. Yañca",
  "atk-s0515a:502_4": "paripanthato cittaṃ visujjhati, yañca visuddhattā cittaṃ majjhimaṃ samathanimittaṃ",
  "atk-s0515a:502_5": "paṭipajjati, yañca paṭipannattā tattha cittaṃ pakkhandati. Paṭhamassa jhānassa paṭipadāvisuddhi",
  "atk-s0515a:502_6": "ādi, ādissa imāni tīṇi lakkhaṇāni. Tena vuccati – ‘paṭhamaṃ jhānaṃ ādikalyāṇañceva",
  "atk-s0515a:502_7": "hoti tilakkhaṇasampannañcā’ti.",
  "atk-s0515a:503_0": "“Paṭhamassa jhānassa upekkhānubrūhanā majjhe. Majjhassa kati lakkhaṇāni? Majjhassa",
  "atk-s0515a:503_1": "tīṇi lakkhaṇāni – visuddhaṃ cittaṃ ajjhupekkhati, samathapaṭipannaṃ ajjhupekkhati,",
  "atk-s0515a:503_2": "ekattupaṭṭhānaṃ ajjhupekkhati. Yañca visuddhaṃ cittaṃ ajjhupekkhati, yañca samathapaṭipannaṃ",
  "atk-s0515a:503_3": "ajjhupekkhati, yañca ekattupaṭṭhānaṃ ajjhupekkhati. Paṭhamassa jhānassa upekkhānubrūhanā",
  "atk-s0515a:503_4": "majjhe, majjhassa imāni tīṇi lakkhaṇāni. Tena vuccati – ‘paṭhamaṃ jhānaṃ majjhekalyāṇañceva",
  "atk-s0515a:503_5": "hoti tilakkhaṇasampannañcā’ti.",
  "atk-s0515a:504_0": "“Paṭhamassa jhānassa sampahaṃsanā pariyosānaṃ. Pariyosānassa kati lakkhaṇāni? Pariyosānassa",
  "atk-s0515a:504_1": "cattāri lakkhaṇāni – tattha jātānaṃ dhammānaṃ anativattanaṭṭhena sampahaṃsanā, indriyānaṃ",
  "atk-s0515a:504_2": "ekarāsaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena",
  "atk-s0515a:504_3": "sampahaṃsanā. Paṭhamassa jhānassa sampahaṃsanā pariyosānaṃ, pariyosānassa imāni cattāri",
  "atk-s0515a:504_4": "lakkhaṇāni. Tena vuccati ‘paṭhamaṃ jhānaṃ pariyosānakalyāṇañceva hoti catulakkhaṇasampannañcā”’ti.",
  "atk-s0515a:505_0": "“Tatra paṭipadāvisuddhi nāma sasambhāriko upacāro. Upekkhānubrūhanā nāma appanā.",
  "atk-s0515a:505_1": "Sampahaṃsanā nāma paccavekkhaṇā”ti evameke vaṇṇayanti. Yasmā pana “ekattagataṃ cittaṃ",
  "atk-s0515a:505_2": "paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita”nti",
  "atk-s0515a:505_3": "pāḷiyaṃ vuttaṃ, tasmā antoappanāyameva āgamanavasena paṭipadāvisuddhi, tatramajjhattupekkhāya",
  "atk-s0515a:505_4": "kiccavasena upekkhānubrūhanā, dhammānaṃ anativattanādibhāvasādhanena pariyodāpakassa",
  "atk-s0515a:505_5": "ñāṇassa kiccanipphattivasena sampahaṃsanā ca veditabbā.",
  "atk-s0515a:506_0": "Kathaṃ? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa",
  "atk-s0515a:506_1": "jhānassa paripantho, tato cittaṃ visujjhati. Visuddhattā āvaraṇavirahitaṃ hutvā majjhimaṃ",
  "atk-s0515a:506_2": "samathanimittaṃ paṭipajjati. Majjhimasamathanimittaṃ nāma samappavatto appanāsamādhiyeva.",
  "atk-s0515a:506_3": "Tadanantaraṃ pana purimacittaṃ ekasantatipariṇāmanayena tathattaṃ upagacchamānaṃ",
  "atk-s0515a:506_4": "majjhimaṃ samathanimittaṃ paṭipajjati nāma, evaṃ paṭipannattā tathattupagamanena",
  "atk-s0515a:506_5": "tattha pakkhandati nāma. Evaṃ tāva purimacitte vijjamānākāranipphādikā paṭhamassa",
  "atk-s0515a:506_6": "jhānassa uppādakkhaṇeyeva āgamanavasena paṭipadāvisuddhi veditabbā.",
  "atk-s0515a:507_0": "Evaṃ visuddhassa pana tassa puna visodhetabbābhāvato visodhane byāpāraṃ akaronto",
  "atk-s0515a:507_1": "visuddhaṃ cittaṃ ajjhupekkhati nāma. Samathabhāvūpagamanena samathapaṭipannassa puna",
  "atk-s0515a:507_2": "samādhāne byāpāraṃ akaronto samathapaṭipannaṃ ajjhupekkhati nāma. Samathapaṭipannabhāvato",
  "atk-s0515a:507_3": "eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "atk-s0515a:507_4": "akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena",
  "atk-s0515a:507_5": "upekkhānubrūhanā veditabbā.",
  "atk-s0515a:508_0": "Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā",
  "atk-s0515a:508_1": "aññamaññaṃ anativattamānā hutvā pavattā, yāni ca saddhādīni indriyāni nānākilesehi",
  "atk-s0515a:508_2": "vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasabhāvānaṃ",
  "atk-s0515a:508_3": "anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te",
  "atk-s0515a:508_4": "ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā",
  "atk-s0515a:508_5": "sampahaṃsitattā visodhitattā pariyodāpitattā nipphannāva, tasmā “dhammānaṃ anativattanādibhāvasādhanena",
  "atk-s0515a:508_6": "pariyodāpakassa ñāṇassa kiccanipphattivasena sampahaṃsanā veditabbā”ti vuttaṃ.",
  "atk-s0515a:509_0": "Vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā",
  "atk-s0515a:509_1": "samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne",
  "atk-s0515a:509_2": "sabbepi paṭhamajjhānadhammā na santi, aññeyeva hi paṭhamajjhāne phassādayo, aññe",
  "atk-s0515a:509_3": "idha. Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ",
  "atk-s0515a:509_4": "adhigamo hotīti dassanatthaṃ “vitakkavicārānaṃ vūpasamā”ti evaṃ vuttanti veditabbaṃ.",
  "atk-s0515a:509_5": "Ajjhattanti idha niyakajjhattaṃ adhippetaṃ, vibhaṅge pana “ajjhattaṃ paccatta”nti",
  "atk-s0515a:509_6": "ettakameva vuttaṃ. Yasmā niyakajjhattaṃ adhippetaṃ, tasmā attani jātaṃ, attano santāne",
  "atk-s0515a:509_7": "nibbattanti ayamettha attho.",
  "atk-s0515a:510_0": "Sampasādananti sampasādanaṃ vuccati saddhā. Sampasādanayogato jhānampi sampasādanaṃ,",
  "atk-s0515a:510_1": "nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena",
  "atk-s0515a:510_2": "ca ceto sampasādayati, tasmāpi “sampasādana”nti vuttaṃ. Imasmiñca atthavikappe sampasādanaṃ",
  "atk-s0515a:510_3": "cetasoti evaṃ padasambandho veditabbo. Purimasmiṃ pana atthavikappe cetasoti etaṃ",
  "atk-s0515a:510_4": "ekodibhāvena saddhiṃ yojetabbaṃ.",
  "atk-s0515a:511_0": "Tatrāyaṃ atthayojanā – eko udetīti ekodi, vitakkavicārehi anajjhārūḷhattā aggo seṭṭho",
  "atk-s0515a:511_1": "hutvā udetīti attho. Seṭṭhopi hi loke ekoti vuccati. Vitakkavicāravirahito vā eko",
  "atk-s0515a:511_2": "asahāyo hutvātipi vattuṃ vaṭṭati. Atha vā sampayuttadhamme udāyatīti udi, uṭṭhāpetīti",
  "atk-s0515a:511_3": "attho. Seṭṭhaṭṭhena eko ca so udi cāti ekodi, samādhissetaṃ adhivacanaṃ. Iti imaṃ",
  "atk-s0515a:511_4": "ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ. So panāyaṃ ekodi yasmā",
  "atk-s0515a:511_5": "cetaso, na sattassa, na jīvassa. Tasmā etaṃ “cetaso ekodibhāva”nti vuttaṃ.",
  "atk-s0515a:512_0": "Nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā idameva",
  "atk-s0515a:512_1": "“sampasādanaṃ cetaso ekodibhāva”nti vuttanti? Vuccate – aduñhi paṭhamajjhānaṃ vitakkavicārakkhobhena",
  "atk-s0515a:512_2": "vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya sampasādananti",
  "atk-s0515a:512_3": "na vuttaṃ. Na suppasannattāyeva cettha samādhipi na suṭṭhu pākaṭo, tasmā ekodibhāvantipi",
  "atk-s0515a:512_4": "na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "atk-s0515a:512_5": "balavasaddhāsahāyapaṭilābheneva ca samādhipi pākaṭo. Tasmā idameva evaṃ vuttanti veditabbaṃ.",
  "atk-s0515a:513_0": "Avitakkaṃ avicāranti bhāvanāya pahīnattā etasmiṃ, etassa vā vitakko natthīti avitakkaṃ.",
  "atk-s0515a:513_1": "Imināva nayena avicāraṃ. Etthāha “nanu ca ‘vitakkavicārānaṃ vūpasamā’ti imināpi ayamattho",
  "atk-s0515a:513_2": "siddho. Atha kasmā puna vuttaṃ ‘avitakkaṃ avicāra”’nti? Vuccate – evametaṃ, siddhovāyamattho.",
  "atk-s0515a:513_3": "Na panetaṃ tadatthadīpakaṃ, nanu avocumha “oḷārikassa pana oḷārikassa aṅgassa samatikkamā",
  "atk-s0515a:513_4": "paṭhamajjhānato paresaṃ dutiyajjhānādīnaṃ samadhigamo hotīti dassanatthaṃ ‘vitakkavicārānaṃ",
  "atk-s0515a:513_5": "vūpasamā’ti evaṃ vutta”nti.",
  "atk-s0515a:514_0": "Api ca vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca",
  "atk-s0515a:514_1": "vūpasamā ekodibhāvaṃ, na upacārajjhānamiva nīvaraṇappahānā, na paṭhamajjhānamiva",
  "atk-s0515a:514_2": "ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā",
  "atk-s0515a:514_3": "vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya",
  "atk-s0515a:514_4": "cakkhuviññāṇādīni viya ca abhāvāti, evaṃ avitakkaavicārabhāvassa hetuparidīpakañca,",
  "atk-s0515a:514_5": "na vitakkavicārābhāvamattaparidīpakaṃ. Vitakkavicārābhāvamattaparidīpakameva pana",
  "atk-s0515a:514_6": "“avitakkaṃ avicāra”nti idaṃ vacanaṃ. Tasmā purimaṃ vatvāpi puna vattabbamevāti.",
  "atk-s0515a:515_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "atk-s0515a:515_1": "kiñcāpi paṭhamampi sampayuttasamādhito jātaṃ, atha kho ayameva samādhi “samādhī”ti",
  "atk-s0515a:515_2": "vattabbataṃ arahati, vitakkavicārakkhobhavirahena ativiya acalattā suppasannattā",
  "atk-s0515a:515_3": "ca. Tasmā imassa vaṇṇabhaṇanatthaṃ idameva “samādhija”nti vuttaṃ. Pītisukhanti idaṃ vuttanayameva.",
  "atk-s0515a:516": "Dutiyanti gaṇanānupubbatā dutiyaṃ. Idaṃ dutiyaṃ uppannantipi dutiyaṃ.",
  "atk-s0515a:517_0": "Pītiyā ca virāgāti virāgo nāma vuttappakārāya pītiyā jigucchanaṃ vā samatikkamo vā.",
  "atk-s0515a:517_1": "Ubhinnaṃ pana antarā ca-saddo sampiṇḍanattho, so vūpasamaṃ vā sampiṇḍeti vitakkavicāravūpasamaṃ",
  "atk-s0515a:517_2": "vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā",
  "atk-s0515a:517_3": "cāti evaṃ yojanā veditabbā. Imissā ca yojanāya virāgo jigucchanattho hoti, tasmā",
  "atk-s0515a:517_4": "pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṃ",
  "atk-s0515a:517_5": "sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṃ",
  "atk-s0515a:517_6": "yojanā veditabbā. Imissā ca yojanāya virāgo samatikkamanattho hoti, tasmā pītiyā",
  "atk-s0515a:517_7": "ca samatikkamā vitakkavicārānañca vūpasamāti ayamattho daṭṭhabbo.",
  "atk-s0515a:518_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ",
  "atk-s0515a:518_1": "vaṇṇabhaṇanatthañcetaṃ vuttaṃ. “Vitakkavicārānaṃ vūpasamā”ti hi vutte idaṃ paññāyati",
  "atk-s0515a:518_2": "“nūna vitakkavicāravūpasamo maggo imassa jhānassā”ti. Yathā ca tatiye ariyamagge",
  "atk-s0515a:518_3": "appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-s0515a:518_4": "evaṃ pahānaṃ vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ,",
  "atk-s0515a:518_5": "evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti,",
  "atk-s0515a:518_6": "tenāyamattho vutto “pītiyā ca samatikkamā vitakkavicārānañca vūpasamā”ti.",
  "atk-s0515a:519_0": "Upekkhako ca viharatīti ettha upapattito ikkhatīti upekkhā, samaṃ passati, apakkhapatitā",
  "atk-s0515a:519_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-s0515a:519_2": "“upekkhako”ti vuccati.",
  "atk-s0515a:520_0": "Upekkhā pana dasavidhā hoti – chaḷaṅgupekkhā brahmavihārupekkhā bojjhaṅgupekkhā vīriyupekkhā",
  "atk-s0515a:520_1": "saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-s0515a:521_0": "Tattha yā “idha, bhikkhave, bhikkhu cakkhunā rūpaṃ disvā neva sumano hoti na dummano,",
  "atk-s0515a:521_1": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-s0515a:521_2": "parisuddhapakatibhāvāvijahanākārabhūtā upekkhā, ayaṃ chaḷaṅgupekkhā nāma.",
  "atk-s0515a:522": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ brahmavihārupekkhā nāma.",
  "atk-s0515a:523": "Yā pana “upekkhāsambojjhaṅgaṃ bhāveti vivekanissita”nti evamāgatā sahajātānaṃ dhammānaṃ majjhattākārabhūtā upekkhā, ayaṃ bojjhaṅgupekkhā nāma.",
  "atk-s0515a:524": "Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā, ayaṃ vīriyupekkhā nāma.",
  "atk-s0515a:525_0": "Yā pana “kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "atk-s0515a:525_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena",
  "atk-s0515a:525_2": "uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-s0515a:525_3": "ayaṃ saṅkhārupekkhā nāma.",
  "atk-s0515a:526": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaṅkhātā upekkhā, ayaṃ vedanupekkhā nāma.",
  "atk-s0515a:527": "Yā pana “yadatthi yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ vipassanupekkhā nāma.",
  "atk-s0515a:528": "Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ tatramajjhattupekkhā nāma.",
  "atk-s0515a:529": "Yā pana “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ jhānupekkhā nāma.",
  "atk-s0515a:530": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ pārisuddhupekkhā nāma.",
  "atk-s0515a:531_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "atk-s0515a:531_1": "ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena",
  "atk-s0515a:531_2": "tena avatthābhedena panassā ayaṃ bhedo. Ekassāpi sato sattassa kumārayuvatherasenāpatirājādivasena",
  "atk-s0515a:531_3": "bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "atk-s0515a:531_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā.",
  "atk-s0515a:532_0": "Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva",
  "atk-s0515a:532_1": "hi esā, kiccavasena dvidhā bhinnā, yathā hi purisassa sāyaṃ gehaṃ paviṭṭhaṃ sappaṃ",
  "atk-s0515a:532_2": "ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu",
  "atk-s0515a:532_3": "kho no”ti avalokentassa sovatthikattayaṃ disvā nibbematikassa “sappo na sappo”ti",
  "atk-s0515a:532_4": "vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye",
  "atk-s0515a:532_5": "diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā.",
  "atk-s0515a:532_6": "Yathā pana tassa purisassa ajapadadaṇḍakena gāḷhaṃ sappaṃ gahetvā “kintāhaṃ imaṃ",
  "atk-s0515a:532_7": "sappaṃ aviheṭhento attānañca iminā aḍaṃsāpento muñceyya”nti muñcanākārameva pariyesato",
  "atk-s0515a:532_8": "gahaṇe majjhattatā hoti, evameva yā lakkhaṇattayassa diṭṭhattā āditte viya tayo bhave",
  "atk-s0515a:532_9": "passato saṅkhāraggahaṇe majjhattatā, ayaṃ saṅkhārupekkhā. Iti vipassanupekkhāya siddhāya",
  "atk-s0515a:532_10": "saṅkhārupekkhāpi siddhāva hoti. Iminā panesā vicinanaggahaṇesu majjhattatāsaṅkhātena",
  "atk-s0515a:532_11": "kiccena dvidhā bhinnāti. Vīriyupekkhā pana vedanupekkhā ca aññamaññañca avasesāhi",
  "atk-s0515a:532_12": "ca atthato bhinnāyevāti. Āha cettha –",
  "atk-s0515a:533": "“Majjhattabrahmabojjhaṅgachaḷaṅgajhānasuddhiyo;",
  "atk-s0515a:534": "Vipassanā ca saṅkhāravedanāvīriyaṃ iti.",
  "atk-s0515a:535": "“Vitthārato dasopekkhā-chamajjhattādito tato;",
  "atk-s0515a:536": "Duve paññā tato dvīhi, catassova bhavantimā”ti.",
  "atk-s0515a:537_0": "Iti imāsu upekkhāsu jhānupekkhā idha adhippetā. Sā majjhattalakkhaṇā, anābhogarasā,",
  "atk-s0515a:537_1": "abyāpārapaccupaṭṭhānā, pītivirāgapadaṭṭhānāti. Etthāha – “nanu cāyaṃ atthato tatramajjhattupekkhāva",
  "atk-s0515a:537_2": "hoti, sā ca paṭhamadutiyajjhānesupi atthi. Tasmā tatrāpi ‘upekkhako ca viharatī’ti",
  "atk-s0515a:537_3": "evamayaṃ vattabbā siyā, sā kasmā na vuttā”ti? Aparibyattakiccato. Aparibyattañhi",
  "atk-s0515a:537_4": "tassā tattha kiccaṃ, vitakkādīhi abhibhūtattā. Idha panāyaṃ vitakkavicārapītīhi anabhibhūtattā",
  "atk-s0515a:537_5": "ukkhittasirā viya hutvā paribyattakiccā jātā, tasmā vuttāti.",
  "atk-s0515a:538_0": "Sato ca sampajānoti ettha saratīti sato. Sampajānātīti sampajāno. Iti puggalena sati",
  "atk-s0515a:538_1": "ca sampajaññañca vuttaṃ. Tattha saraṇalakkhaṇā sati, asammussanarasā ārakkhapaccupaṭṭhānā.",
  "atk-s0515a:538_2": "Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.",
  "atk-s0515a:539_0": "Tattha kiñcāpi idaṃ satisampajaññaṃ purimajjhānesupi atthi, muṭṭhassatissa hi asampajānassa",
  "atk-s0515a:539_1": "upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ",
  "atk-s0515a:539_2": "viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena",
  "atk-s0515a:539_3": "pana sukhumattā imassa jhānassa purisassa khuradhārāyaṃ viya satisampajaññakiccapariggahitā",
  "atk-s0515a:539_4": "eva cittassa gati icchitabbāti idheva vuttaṃ. Kiñca bhiyyo – yathā dhenupago vaccho",
  "atk-s0515a:539_5": "dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ",
  "atk-s0515a:539_6": "pītito apanītampi satisampajaññārakkhena arakkhiyamānaṃ punadeva pītiṃ upagaccheyya,",
  "atk-s0515a:539_7": "pītisampayuttameva siyā, sukhe vāpi sattā sārajjanti. Idañca atimadhurasukhaṃ, tato",
  "atk-s0515a:539_8": "paraṃ sukhābhāvā. Satisampajaññānubhāvena panettha sukhe asārajjanā hoti, no aññathāti",
  "atk-s0515a:539_9": "imampi atthavisesaṃ dassetuṃ idamidheva vuttanti veditabbaṃ.",
  "atk-s0515a:540_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo",
  "atk-s0515a:540_1": "natthi, evaṃ santepi yasmā tassa nāmakāyena sampayuttaṃ sukhaṃ. Yaṃ vā taṃ nāmakāyasampayuttaṃ",
  "atk-s0515a:540_2": "sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "atk-s0515a:540_3": "jhānā vuṭṭhitopi sukhaṃ paṭisaṃvedeyya, tasmā etamatthaṃ dassento “sukhañca kāyena",
  "atk-s0515a:540_4": "paṭisaṃvedetī”ti āha.",
  "atk-s0515a:541_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu",
  "atk-s0515a:541_1": "yaṃjhānakāraṇā taṃ tatiyajjhānasamaṅgīpuggalaṃ buddhādayo ariyā ācikkhanti desenti",
  "atk-s0515a:541_2": "paññapenti paṭṭhapenti vivaranti vibhajanti uttānīkaronti pakāsenti, pasaṃsantīti",
  "atk-s0515a:541_3": "adhippāyo. Kinti? Upekkhako satimā sukhavihārīti. Taṃ tatiyajjhānaṃ upasampajja viharatīti",
  "atk-s0515a:541_4": "evamettha yojanā veditabbā.",
  "atk-s0515a:542_0": "Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe",
  "atk-s0515a:542_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati.",
  "atk-s0515a:542_2": "Yathā ca pīti na uppajjati, evaṃ upaṭṭhitasatitāya satimā. Yasmā ca ariyakantaṃ ariyajanasevitameva",
  "atk-s0515a:542_3": "ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho. Iti pasaṃsārahato",
  "atk-s0515a:542_4": "naṃ ariyā te evaṃ pasaṃsāhetubhūte guṇe pakāsento “upekkhako satimā sukhavihārī”ti",
  "atk-s0515a:542_5": "evaṃ pasaṃsantīti veditabbaṃ. Tatiyanti gaṇanānupubbatā tatiyaṃ, idaṃ tatiyaṃ uppannantipi tatiyaṃ.",
  "atk-s0515a:543_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-s0515a:543_1": "Pubbevāti tañca kho pubbeva, na catutthajjhānakkhaṇe. Somanassadomanassānaṃ atthaṅgamāti",
  "atk-s0515a:543_2": "cetasikasukhassa ca cetasikadukkhassa cāti imesampi dvinnaṃ pubbeva atthaṅgamā, pahānā icceva vuttaṃ hoti.",
  "atk-s0515a:544_0": "Kadā pana nesaṃ pahānaṃ hoti? Catunnaṃ jhānānaṃ upacārakkhaṇe. Somanassañhi catutthajjhānassa",
  "atk-s0515a:544_1": "upacārakkhaṇeyeva pahīyati, dukkhadomanassasukhāni paṭhamadutiyatatiyajjhānānaṃ upacārakkhaṇesu.",
  "atk-s0515a:544_2": "Evametesaṃ pahānakkamena avuttānaṃ, indriyavibhaṅge pana indriyānaṃ uddesakkameneva",
  "atk-s0515a:544_3": "idhāpi vuttānaṃ sukhadukkhasomanassadomanassānaṃ pahānaṃ veditabbaṃ.",
  "atk-s0515a:545_0": "Yadi panetāni tassa tassa jhānassa upacārakkhaṇeyeva pahīyanti, atha kasmā “kattha",
  "atk-s0515a:545_1": "cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva",
  "atk-s0515a:545_2": "kāmehi…pe… paṭhamaṃ jhānaṃ upasampajja viharati, ettha cuppannaṃ dukkhindriyaṃ aparisesaṃ",
  "atk-s0515a:545_3": "nirujjhati. Kattha cuppannaṃ domanassindriyaṃ… sukhindriyaṃ… somanassindriyaṃ aparisesaṃ",
  "atk-s0515a:545_4": "nirujjhati? Idha, bhikkhave, bhikkhu, sukhassa ca pahānā…pe… catutthaṃ jhānaṃ upasampajja",
  "atk-s0515a:545_5": "viharati. Ettha cuppannaṃ somanassindriyaṃ aparisesaṃ nirujjhatī”ti evaṃ jhānesveva",
  "atk-s0515a:545_6": "nirodho vuttoti. Atisayanirodhattā. Atisayanirodho hi nesaṃ paṭhamajjhānādīsu, na",
  "atk-s0515a:545_7": "nirodhoyeva. Nirodhoyeva pana upacārakkhaṇe nātisayanirodho.",
  "atk-s0515a:546_0": "Tathā hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena",
  "atk-s0515a:546_1": "vā visamāsanupatāpena vā siyā uppatti, na tveva antoappanāyaṃ. Upacāre vā niruddhampetaṃ",
  "atk-s0515a:546_2": "na suṭṭhu niruddhaṃ hoti, paṭipakkhena avihatattā. Antoappanāyaṃ pana pītipharaṇena",
  "atk-s0515a:546_3": "sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ,",
  "atk-s0515a:546_4": "paṭipakkhena vihatattā. Nānāvajjaneyeva ca dutiyajjhānūpacāre pahīnassāpi domanassindriyassa",
  "atk-s0515a:546_5": "yasmā etaṃ vitakkavicārapaccayepi kāyakilamathe cittupaghāte ca sati uppajjati, vitakkavicārābhāve",
  "atk-s0515a:546_6": "neva uppajjati. Yattha pana uppajjati, tattha vitakkavicārabhāve. Appahīnāyeva ca",
  "atk-s0515a:546_7": "dutiyajjhānūpacāre vitakkavicārāti tatthassa siyā uppatti, na tveva dutiyajjhāne,",
  "atk-s0515a:546_8": "pahīnappaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "atk-s0515a:546_9": "siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-s0515a:546_10": "niruddhāti. Tathā catutthajjhānūpacāre pahīnassāpi somanassindriyassa āsannattā,",
  "atk-s0515a:546_11": "appanāpattāya upekkhāya abhāvena sammā anatikkantattā ca siyā uppatti, na tveva catutthajjhāne.",
  "atk-s0515a:546_12": "Tasmā eva ca “etthuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ katanti.",
  "atk-s0515a:547_0": "Etthāha – “athevaṃ tassa tassa jhānassupacāre pahīnāpi etā vedanā idha kasmā samāhaṭā”ti?",
  "atk-s0515a:547_1": "Sukhaggahaṇatthaṃ. Yā hi ayaṃ adukkhamasukhanti ettha adukkhamasukhā vedanā vuttā,",
  "atk-s0515a:547_2": "sā sukhumā dubbiññeyyā, na sakkā sukhena gahetuṃ, tasmā yathā nāma duṭṭhassa yathā",
  "atk-s0515a:547_3": "vā tathā vā upasaṅkamitvā gahetuṃ asakkuṇeyyassa goṇassa sukhagahaṇatthaṃ gopo ekasmiṃ",
  "atk-s0515a:547_4": "vaje sabbā gāvo samāharati, athekekaṃ nīharanto paṭipāṭiyā āgataṃ “ayaṃ so gaṇhatha",
  "atk-s0515a:547_5": "na”nti tampi gāhāpeti, evameva bhagavā sukhaggahaṇatthaṃ sabbā etā samāharīti. Evañhi",
  "atk-s0515a:547_6": "samāhaṭā etā dassetvā “yaṃ neva sukhaṃ, na dukkhaṃ, na somanassaṃ, na domanassaṃ,",
  "atk-s0515a:547_7": "ayaṃ adukkhamasukhā vedanā”ti sakkā hoti esā gāhayituṃ.",
  "atk-s0515a:548_0": "Api ca adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-s0515a:548_1": "Dukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "atk-s0515a:548_2": "cetovimuttiyā samāpattiyā. Idhāvuso, bhikkhu sukhassa ca pahānā …pe… catutthaṃ jhānaṃ",
  "atk-s0515a:548_3": "upasampajja viharati. Ime kho, āvuso, cattāro paccayā adukkhamasukhāya cetovimuttiyā",
  "atk-s0515a:548_4": "samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ",
  "atk-s0515a:548_5": "“tattha pahīnā”ti vuttā, evaṃ vaṇṇabhaṇanatthampetassa jhānassetā idha vuttātipi",
  "atk-s0515a:548_6": "veditabbā. Paccayaghātena vā ettha rāgadosānaṃ atidūrabhāvaṃ dassetumpetā vuttāti",
  "atk-s0515a:548_7": "veditabbā. Etāsu hi sukhaṃ somanassassa paccayo, somanassaṃ rāgassa, dukkhaṃ domanassassa,",
  "atk-s0515a:548_8": "domanassaṃ dosassa. Sukhādighātena ca te sappaccayā rāgadosā hatāti atidūre hontīti.",
  "atk-s0515a:549_0": "Adukkhamasukhanti dukkhābhāvena adukkhaṃ, sukhābhāvena asukhaṃ. Etenettha sukhadukkhapaṭipakkhabhūtaṃ",
  "atk-s0515a:549_1": "tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā,",
  "atk-s0515a:549_2": "upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "atk-s0515a:549_3": "sukhanirodhapadaṭṭhānāti veditabbā.",
  "atk-s0515a:550_0": "Upekkhāsatipārisuddhinti upekkhāya janitasatipārisuddhiṃ. Imasmiñhi jhāne suparisuddhā",
  "atk-s0515a:550_1": "sati, yā ca tassā satiyā pārisuddhi, sā upekkhāya katā, na aññena. Tasmā etaṃ “upekkhāsatipārisuddhi”nti",
  "atk-s0515a:550_2": "vuccati. Yāya ca upekkhāya ettha sati pārisuddhi hoti, sā atthato tatramajjhattatāti",
  "atk-s0515a:550_3": "veditabbā. Na kevalañcettha tāya satiyeva parisuddhā, api ca kho sabbepi sampayuttadhammā,",
  "atk-s0515a:550_4": "satisīsena pana desanā vuttā.",
  "atk-s0515a:551_0": "Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana divā sūriyappabhābhibhavā",
  "atk-s0515a:551_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-s0515a:551_2": "candalekhā aparisuddhā hoti apariyodātā, evamayampi tatramajjhattupekkhācandalekhā",
  "atk-s0515a:551_3": "vitakkādipaccanīkadhammatejābhibhavā sabhāgāya ca upekkhāvedanārattiyā apaṭilābhā",
  "atk-s0515a:551_4": "vijjamānāpi paṭhamajjhānādibhedesu aparisuddhā hoti. Tassā ca aparisuddhāya divā",
  "atk-s0515a:551_5": "aparisuddhacandalekhāya pabhā viya sahajātāpi satiādayo aparisuddhāva honti. Tasmā",
  "atk-s0515a:551_6": "tesu ekampi “upekkhāsatipārisuddhi”nti na vuttaṃ. Idha pana vitakkādipaccanīkadhammatejābhibhavābhāvā",
  "atk-s0515a:551_7": "sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya",
  "atk-s0515a:551_8": "parisuddhā, tassā parisuddhattā parisuddhacandalekhāya pabhā viya sahajātāpi satiādayo",
  "atk-s0515a:551_9": "parisuddhā honti pariyodātā. Tasmā idameva “upekkhāsatipārisuddhi”nti vuttanti veditabbaṃ.",
  "atk-s0515a:551_10": "Catutthanti gaṇanānupubbatā catutthaṃ. Idaṃ catutthaṃ uppannantipi catutthaṃ.",
  "atk-s0515a:552_0": "Paññavā hotīti paññā assa atthīti paññavā. Udayatthagāminiyāti udayagāminiyā ceva",
  "atk-s0515a:552_1": "atthagāminiyā ca. Samannāgatoti paripuṇṇo. Ariyāyāti niddosāya. Nibbedhikāyāti nibbedhapakkhikāya.",
  "atk-s0515a:552_2": "Dukkhakkhayagāminiyāti nibbānagāminiyā. So idaṃ dukkhanti evamādīsu “ettakaṃ dukkhaṃ",
  "atk-s0515a:552_3": "na ito bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ pajānāti",
  "atk-s0515a:552_4": "paṭivijjhati. Tassa ca dukkhassa nibbattikaṃ taṇhaṃ “ayaṃ dukkhasamudayo”ti. Tadubhayampi",
  "atk-s0515a:552_5": "yaṃ ṭhānaṃ patvā nirujjhati, taṃ tesaṃ appavattiṃ nibbānaṃ “ayaṃ dukkhanirodho”ti.",
  "atk-s0515a:552_6": "Tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena",
  "atk-s0515a:552_7": "yathābhūtaṃ pajānāti paṭivijjhatīti evamattho veditabbo.",
  "atk-s0515a:553_0": "Evaṃ sarūpato saccāni dassetvā idāni kilesavasena pariyāyato dassento “ime āsavā”tiādimāha.",
  "atk-s0515a:553_1": "Te vuttanayeneva veditabbā. Evaṃ tisso sikkhāyo dassetvā idāni tāsaṃ pāripūrikkamaṃ",
  "atk-s0515a:553_2": "dassetuṃ “imā tisso sikkhāyo āvajjanto sikkheyyā”tiādimāha. Tassattho – paccekaṃ",
  "atk-s0515a:553_3": "paripūretuṃ āvajjantopi sikkheyya, āvajjitvāpi “ayaṃ nāma sikkhā”ti jānantopi sikkheyya,",
  "atk-s0515a:553_4": "jānitvā punappunaṃ passantopi sikkheyya, passitvā yathādiṭṭhaṃ paccavekkhantopi sikkheyya,",
  "atk-s0515a:553_5": "paccavekkhitvā tattheva cittaṃ acalaṃ katvā patiṭṭhapentopi sikkheyya, taṃtaṃsikkhāsampayuttasaddhāvīriyasatisamādhipaññāhi",
  "atk-s0515a:553_6": "sakasakakiccaṃ karontopi sikkheyya, abhiññeyyābhijānanakālepi taṃ taṃ kiccaṃ karontopi",
  "atk-s0515a:553_7": "tisso sikkhāyo sikkheyya, adhisīlaṃ ācareyya, adhicittaṃ sammā careyya, adhipaññaṃ samādāya vatteyya.",
  "atk-s0515a:554_0": "Idhāti mūlapadaṃ. Imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva",
  "atk-s0515a:554_1": "kathitaṃ. Tañhi buddhena bhagavatā diṭṭhattā diṭṭhīti vuccati. Tasseva khamanavasena",
  "atk-s0515a:554_2": "khanti, ruccanavasena ruci, gahaṇavasena ādāyo, sabhāvaṭṭhena dhammo, sikkhitabbaṭṭhena",
  "atk-s0515a:554_3": "vinayo, tadubhayenapi dhammavinayo, pavuttavasena pāvacanaṃ, seṭṭhacariyaṭṭhena brahmacariyaṃ,",
  "atk-s0515a:554_4": "anusiṭṭhidānavasena satthusāsananti vuccati. Tasmā “imissā diṭṭhiyā”tiādīsu imissā",
  "atk-s0515a:554_5": "buddhadiṭṭhiyā imissā buddhakhantiyā imissā buddharuciyā imasmiṃ buddhaādāye imasmiṃ",
  "atk-s0515a:554_6": "buddhadhamme imasmiṃ buddhavinaye.",
  "atk-s0515a:555_0": "“Ye kho tvaṃ, gotami, dhamme jāneyyāsi ‘ime dhammā sarāgāya saṃvattanti, no virāgāya,",
  "atk-s0515a:555_1": "saññogāya saṃvattanti, no visaññogāya, ācayāya saṃvattanti, no apacayāya, mahicchatāya",
  "atk-s0515a:555_2": "saṃvattanti, no appicchatāya, asantuṭṭhiyā saṃvattanti, no santuṭṭhiyā, saṅgaṇikāya",
  "atk-s0515a:555_3": "saṃvattanti, no pavivekāya, kosajjāya saṃvattanti, no vīriyārambhāya, dubbharatāya",
  "atk-s0515a:555_4": "saṃvattanti, no subharatāyā’ti. Ekaṃsena, gotami, dhāreyyāsi ‘neso dhammo, neso vinayo,",
  "atk-s0515a:555_5": "netaṃ satthusāsana’nti.",
  "atk-s0515a:556_0": "“Ye ca kho tvaṃ, gotami, dhamme jāneyyāsi ‘ime dhammā virāgāya saṃvattanti, no sarāgāya…pe…",
  "atk-s0515a:556_1": "subharatāya saṃvattanti, no dubbharatāyā’ti. Ekaṃsena, gotami, dhāreyyāsi ‘eso dhammo,",
  "atk-s0515a:556_2": "eso vinayo, etaṃ satthusāsana”’nti –",
  "atk-s0515a:557": "Evaṃ vutte imasmiṃ buddhadhammavinaye imasmiṃ buddhapāvacane imasmiṃ buddhabrahmacariye imasmiṃ buddhasāsaneti evamattho veditabbo.",
  "atk-s0515a:558_0": "Api cetaṃ sikkhattayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā",
  "atk-s0515a:558_1": "sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena",
  "atk-s0515a:558_2": "ruci. Gahaṇavasena ādāyo. Attano kārakaṃ apāyesu apatamānaṃ katvā dhāretīti dhammo.",
  "atk-s0515a:558_3": "Sova saṃkilesapakkhaṃ vinetīti vinayo. Dhammo ca so vinayo cāti dhammavinayo. Kusaladhammehi",
  "atk-s0515a:558_4": "vā akusaladhammānaṃ esa vinayoti dhammavinayo. Teneva vuttaṃ –",
  "atk-s0515a:559": "“Ye ca kho tvaṃ, gotami, dhamme jāneyyāsi ‘ime dhammā virāgāya saṃvattanti, no sarāgāya…pe… ekaṃsena gotami dhāreyyāsi ‘eso dhammo, eso vinayo, etaṃ satthusāsana”’nti.",
  "atk-s0515a:560": "Dhammena vā vinayo, na daṇḍādīhīti dhammavinayo. Vuttampi cetaṃ –",
  "atk-s0515a:561": "“Daṇḍeneke damayanti, aṅkusehi kasāhi ca;",
  "atk-s0515a:562": "Adaṇḍena asatthena, nāgo danto mahesinā”ti. ;",
  "atk-s0515a:563": "Tathā –",
  "atk-s0515a:564": "“Dhammena nīyamānānaṃ, kā usūyā vijānata”nti. ;",
  "atk-s0515a:565_0": "Dhammāya vā vinayo dhammavinayo. Anavajjadhammatthañhesa vinayo, na bhavabhogāmisatthaṃ.",
  "atk-s0515a:565_1": "Tenāha bhagavā “nayidaṃ, bhikkhave, brahmacariyaṃ vussati janakuhanattha”nti vitthāro.",
  "atk-s0515a:565_2": "Puṇṇattheropi āha “anupādāparinibbānatthaṃ kho, āvuso, bhagavati brahmacariyaṃ vussatī”ti.",
  "atk-s0515a:565_3": "Visiṭṭhaṃ vā nayatīti vinayo. Dhammato vinayo dhammavinayo. Saṃsāradhammato hi sokādidhammato",
  "atk-s0515a:565_4": "vā esa visiṭṭhaṃ nibbānaṃ nayati. Dhammassa vā vinayo, na titthakarānanti dhammavinayo.",
  "atk-s0515a:565_5": "Dhammabhūto hi bhagavā, tasseva vinayo.",
  "atk-s0515a:566_0": "Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca,",
  "atk-s0515a:566_1": "tasmā esa dhammesu vinayo, na sattesu na jīvesu cāti dhammavinayo. Sātthasabyañjanatādīhi",
  "atk-s0515a:566_2": "aññesaṃ vacanato padhānaṃ vacananti pavacanaṃ, pavacanameva pāvacanaṃ. Sabbacariyāhi",
  "atk-s0515a:566_3": "visiṭṭhacariyabhāvena brahmacariyaṃ. Devamanussānaṃ satthubhūtassa bhagavato sāsananti",
  "atk-s0515a:566_4": "satthusāsanaṃ. Satthubhūtaṃ vā sāsanantipi satthusāsanaṃ. “So vo mamaccayena satthāti",
  "atk-s0515a:566_5": "hi dhammavinayova satthā”ti vuttoti evametesaṃ padānaṃ attho veditabbo.",
  "atk-s0515a:567": "Yasmā pana imasmiṃyeva sāsane sabbappakārajjhānanibbattako bhikkhu dissati, na aññatra, tasmā tattha tattha “imissā”ti ca “imasmi”nti ca ayaṃ niyamo katoti veditabbo.",
  "atk-s0515a:568_0": "Jīvanti tena taṃsampayuttakā dhammāti jīvitaṃ. Anupālanalakkhaṇe indaṭṭhaṃ kāretīti",
  "atk-s0515a:568_1": "indriyaṃ. Jīvitameva indriyaṃ jīvitindriyaṃ. Taṃ pavattasantatādhipateyyaṃ hoti.",
  "atk-s0515a:568_2": "Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ,",
  "atk-s0515a:568_3": "tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ.",
  "atk-s0515a:568_4": "Santepi ca anupālanalakkhaṇādimhi vidhāne atthikkhaṇeyeva taṃ te dhamme anupāleti,",
  "atk-s0515a:568_5": "udakaṃ viya uppalādīni. Yathāsakaṃ paccayehi uppannepi ca dhamme pāleti, dhāti viya",
  "atk-s0515a:568_6": "kumāraṃ, sayaṃpavattitadhammasambandheneva ca pavattati, niyāmako viya nāvaṃ. Na",
  "atk-s0515a:568_7": "bhaṅgato uddhaṃ pavattayati, attano ca pavattayitabbānañca abhāvā. Na bhaṅgakkhaṇe",
  "atk-s0515a:568_8": "ṭhapeti, sayaṃ bhijjamānattā, khīyamāno viya vaṭṭisineho padīpasikhaṃ, na ca anupālanapavattanaṭṭhapanānubhāvavirahitaṃ,",
  "atk-s0515a:568_9": "yathāvuttakkhaṇe tassa tassa sādhanatoti daṭṭhabbaṃ. Ṭhitiparittatāya vāti ṭhitikkhaṇassa",
  "atk-s0515a:568_10": "mandatāya thokatāya. Appakanti mandaṃ lāmakaṃ. Sarasaparittatāya vāti attano paccayabhūtānaṃ",
  "atk-s0515a:568_11": "kiccānaṃ sampattīnaṃ vā appatāya dubbalatāya.",
  "atk-s0515a:569_0": "Tesaṃ dvinnaṃ kāraṇaṃ vibhāgato dassetuṃ “kathaṃ ṭhitiparittatāyā”tiādimāha. Tattha",
  "atk-s0515a:569_1": "“atīte cittakkhaṇe jīvitthāti evamādi pañcavokārabhave pavattiyaṃ cittassa nirujjhanakāle",
  "atk-s0515a:569_2": "sabbasmiṃ rūpārūpadhamme anirujjhantepi rūpato arūpassa paṭṭhānabhāvena arūpajīvitaṃ",
  "atk-s0515a:569_3": "sandhāya, cuticittena vā saddhiṃ sabbesaṃ rūpārūpānaṃ nirujjhanabhāvena pañcavokārabhave",
  "atk-s0515a:569_4": "cuticittaṃ sandhāya, catuvokārabhave rūpassa abhāvena catuvokārabhavaṃ sandhāya kathita”nti",
  "atk-s0515a:569_5": "veditabbaṃ. Atīte cittakkhaṇeti atītacittassa bhaṅgakkhaṇasamaṅgīkāle taṃsamaṅgīpuggalo",
  "atk-s0515a:569_6": "“jīvittha” iti vattuṃ labbhati. Na jīvatīti “jīvatī”tipi vattuṃ na labbhati. Na jīvissatīti",
  "atk-s0515a:569_7": "“jīvissatī”tipi vattuṃ na labbhati. Anāgate cittakkhaṇe jīvissatīti anāgatacittassa",
  "atk-s0515a:569_8": "anuppajjanakkhaṇasamaṅgīkāle “jīvissatī”ti vattuṃ labbhati. Na jīvatīti “jīvatī”ti",
  "atk-s0515a:569_9": "vattuṃ na labbhati. Na jīvitthāti “jīvittha”itipi vattuṃ na labbhati. Paccuppanne",
  "atk-s0515a:569_10": "cittakkhaṇeti paccuppannacittakkhaṇasamaṅgīkāle. Jīvatīti “idāni jīvatī”ti vattuṃ",
  "atk-s0515a:569_11": "labbhati. Na jīvitthāti “jīvittha”iti vattuṃ na labbhati. Na jīvissatīti “jīvissatī”tipi vattuṃ na labbhati.",
  "atk-s0515a:570_0": "Jīvitaṃ attabhāvo ca sukhadukkhā cāti ayaṃ gāthā pañcavokārabhavaṃ amuñcitvā labbhamānāya",
  "atk-s0515a:570_1": "dukkhāya vedanāya gahitattā pañcavokārabhavameva sandhāya vuttāti veditabbā. Kathaṃ?",
  "atk-s0515a:570_2": "Jīvitanti jīvitasīsena saṅkhārakkhandho. Attabhāvoti rūpakkhandho. “Upekkhā pana",
  "atk-s0515a:570_3": "santattā, sukhamicceva bhāsitā”ti vuttattā upekkhāvedanā antokaritvā sukhadukkhā",
  "atk-s0515a:570_4": "cāti vedanākkhandho, cittaṃ iti viññāṇakkhandho vutto. Imesaṃ catunnaṃ khandhānaṃ",
  "atk-s0515a:570_5": "kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi",
  "atk-s0515a:570_6": "kathitoti veditabbo. Evaṃ vuttesu pañcasu khandhesu arūpadhammaṃ muñcitvā kammasamuṭṭhānādirūpassa",
  "atk-s0515a:570_7": "appavattanabhāvena ekacittasamāyuttāti arūpapadhānabhāvo kathito hoti. Kathaṃ? Asaññasatte",
  "atk-s0515a:570_8": "rūpampi idhupacitakammabalaṃ amuñcitvāva pavattati, nirodhasamāpannānaṃ rūpampi paṭhamasamāpannasamāpattibalaṃ",
  "atk-s0515a:570_9": "amuñcitvāva pavattati. Evaṃ attano appavattiṭṭhānepi rūpapavattiṃ attano santakameva",
  "atk-s0515a:570_10": "katvā pavattanasabhāvassa arūpadhammassa attano pavattiṭṭhāne rūpapavattiyā padhānakāraṇabhāvena",
  "atk-s0515a:570_11": "ekacittasamāyuttāti cittapadhānabhāvo kathitoti veditabbo.",
  "atk-s0515a:571_0": "Evaṃ pañcavokārabhave pavattiyaṃ rūpapavattiyā padhānabhūtacittanirodhena rūpe dharamāneyeva",
  "atk-s0515a:571_1": "pavattānaṃ nirodho nāma hotīti arūpadhammavasena eva “lahuso vattate khaṇo”ti vuttaṃ.",
  "atk-s0515a:571_2": "Atha vā pañcavokārabhave cuticittaṃ sandhāya kathitāti veditabbā. Evaṃ kathiyamāne",
  "atk-s0515a:571_3": "sukhadukkhā cāti kāyikacetasikasukhavedanā ca kāyikacetasikadukkhavedanā ca cuticittakkhaṇe",
  "atk-s0515a:571_4": "ahontīpi ekasantativasena cuticittena saddhiṃ nirujjhatīti kathitā. Catuvokārabhavaṃ",
  "atk-s0515a:571_5": "vā sandhāya kathitātipi veditabbā. Kathaṃ? Aññasmiṃ ṭhāne attabhāvoti saññākkhandhassa",
  "atk-s0515a:571_6": "vuttabhāvena attabhāvoti saññākkhandhova gahito. Brahmaloke kāyikasukhadukkhadomanassaṃ",
  "atk-s0515a:571_7": "ahontampi sukhadukkhā cāti vedanāsāmaññato labbhamāno vedanākkhandho gahitoti veditabbaṃ.",
  "atk-s0515a:571_8": "Sesaṃ vuttasadisameva. Imesu ca tīsu vikappesu kevalāti dhuvasukhasubhaattā natthi,",
  "atk-s0515a:571_9": "kevalaṃ tehi avomissā. Lahuso vattati khaṇoti vuttanayena ekacittakkhaṇikatāya lahuko",
  "atk-s0515a:571_10": "atiparitto jīvitādīnaṃ khaṇo vattati.",
  "atk-s0515a:572_0": "Ekato dvinnaṃ cittānaṃ appavattiṃ dassento “cullāsītisahassānī”ti gāthamāha. Cullāsītisahassāni,",
  "atk-s0515a:572_1": "kappā tiṭṭhanti ye marūti ye devagaṇā caturāsīti kappasahassāni āyuṃ gahetvā nevasaññānāsaññāyatane",
  "atk-s0515a:572_2": "tiṭṭhanti. “Ye narā”tipi pāḷi. Na tveva tepi jīvanti, dvīhi cittasamohitāti tepi",
  "atk-s0515a:572_3": "devā dvīhi cittehi samohitā ekato hutvā yuganaddhena cittena na tu eva jīvanti, ekenekena",
  "atk-s0515a:572_4": "cittena jīvantīti attho.",
  "atk-s0515a:573_0": "Idāni maraṇakālaṃ dassento “ye niruddhā”ti gāthamāha. Tattha ye niruddhāti ye khandhā",
  "atk-s0515a:573_1": "niruddhā atthaṅgatā. Marantassāti matassa. Tiṭṭhamānassa vāti dharamānassa vā. Sabbepi",
  "atk-s0515a:573_2": "sadisā khandhāti cutito uddhaṃ niruddhakkhandhā vā pavatte niruddhakkhandhā vā puna",
  "atk-s0515a:573_3": "ghaṭetuṃ asakkuṇeyyaṭṭhena sabbepi khandhā sadisā. Gatā appaṭisandhikāti niruddhakkhandhānaṃ",
  "atk-s0515a:573_4": "puna āgantvā paṭisandhānābhāvena gatā appaṭisandhikāti vuccanti.",
  "atk-s0515a:574_0": "Idāni tīsu kālesu niruddhakkhandhānaṃ nānattaṃ natthīti dassetuṃ “anantarā”ti gāthamāha.",
  "atk-s0515a:574_1": "Tattha anantarā ca ye bhaggā, ye ca bhaggā anāgatāti ye khandhā anantarātītā hutvā",
  "atk-s0515a:574_2": "bhinnā niruddhā, ye ca anāgatā khandhā bhijjissanti. Tadantareti tesaṃ antare niruddhānaṃ",
  "atk-s0515a:574_3": "paccuppannakhandhānaṃ. Vesamaṃ natthi lakkhaṇeti visamassa bhāvo vesamaṃ, taṃ vesamaṃ",
  "atk-s0515a:574_4": "natthi, tehi nānattaṃ natthīti attho. Lakkhīyatīti lakkhaṇaṃ, tasmiṃ lakkhaṇe.",
  "atk-s0515a:575_0": "Idāni anāgatakkhandhānaṃ vattamānakkhandhehi asammissabhāvaṃ kathento “anibbattena",
  "atk-s0515a:575_1": "na jāto”ti gāthamāha. Anibbattena na jātoti ajātena apātubhūtena anāgatakkhandhena",
  "atk-s0515a:575_2": "na jāto na nibbatto. Etena anāgatakkhandhassa vattamānakkhandhena asammissabhāvaṃ",
  "atk-s0515a:575_3": "kathesi. Paccuppannena jīvatīti khaṇapaccuppannena vattamānakkhandhena jīvati. Etena",
  "atk-s0515a:575_4": "ekakkhaṇe dvīhi cittehi na jīvatīti kathitaṃ. Cittabhaggā matoti dvīhi cittehi ekakkhaṇe",
  "atk-s0515a:575_5": "ajīvanabhāvena cittabhaṅgena mato. “Uparito cittabhaṅgā”tipi pāḷi, taṃ ujukameva.",
  "atk-s0515a:575_6": "Paññatti paramatthiyāti “rūpaṃ jīrati maccānaṃ, nāmagottaṃ na jīratī”ti vacanakkamena",
  "atk-s0515a:575_7": "paṇṇattimattaṃ na jīraṇasabhāvena paramā ṭhiti etissāti paramatthiyā, sabhāvaṭṭhitikāti",
  "atk-s0515a:575_8": "attho. “Datto mato, mitto mato”ti paṇṇattimattameva hi tiṭṭhati. Atha vā paramatthiyāti",
  "atk-s0515a:575_9": "paramatthikā. Paramo attho etissāti paramatthikā. Ajaṭākāsoti paññattiyā natthidhammaṃ",
  "atk-s0515a:575_10": "paṭicca kathanaṃ viya matoti paññatti natthidhammaṃ paṭicca na kathiyati, jīvitindriyabhaṅgasaṅkhātaṃ",
  "atk-s0515a:575_11": "dhammaṃ paṭicca kathiyati.",
  "atk-s0515a:576_0": "Anidhānagatā bhaggāti ye khandhā bhinnā, te nidhānaṃ nihitaṃ nicayaṃ na gacchantīti",
  "atk-s0515a:576_1": "anidhānagatā. Puñjo natthi anāgateti anāgatepi nesaṃ puñjabhāvo rāsibhāvo natthi.",
  "atk-s0515a:576_2": "Nibbattāyeva tiṭṭhantīti paccuppannavasena uppannā ṭhitikkhaṇe vayadhammāva hutvā",
  "atk-s0515a:576_3": "tiṭṭhanti. Kimiva? Āragge sāsapūpamāti sūcimukhe sāsapo viya.",
  "atk-s0515a:577_0": "Idāni khandhānaṃ dassanabhāvaṃ dassento “nibbattāna”nti gāthamāha. Tattha nibbattānaṃ",
  "atk-s0515a:577_1": "dhammānanti paccuppannānaṃ khandhānaṃ. Bhaṅgo nesaṃ purakkhatoti etesaṃ bhedo purato",
  "atk-s0515a:577_2": "katvā ṭhapito. Palokadhammāti nassanasabhāvā. Purāṇehi adhissitāti pure uppannehi",
  "atk-s0515a:577_3": "khandhehi na missitā na saṃsaggā.",
  "atk-s0515a:578_0": "Idāni khandhānaṃ adassanabhāvaṃ dassento “adassanato āyantī”ti gāthamāha. Tattha",
  "atk-s0515a:578_1": "adassanato āyantīti adissamānāyeva āgacchanti uppajjanti. Bhaṅgā gacchantidassananti",
  "atk-s0515a:578_2": "bhedā bhaṅgato uddhaṃ adassanabhāvaṃ gacchanti. Vijjuppādova ākāseti vivaṭākāse vijjulatāniccharaṇaṃ",
  "atk-s0515a:578_3": "viya. Uppajjanti vayanti cāti pubbantato uddhaṃ uppajjanti ca bhijjanti ca, nassantīti",
  "atk-s0515a:578_4": "attho. “Udeti āpūrati veti cando”ti evamādīsu viya.",
  "atk-s0515a:579_0": "Evaṃ ṭhitiparittataṃ dassetvā idāni sarasaparittataṃ dassento “kathaṃ sarasaparittatāyā”tiādimāha.",
  "atk-s0515a:579_1": "Tattha assāsūpanibandhaṃ jīvitanti abbhantarapavisananāsikavātapaṭibaddhaṃ jīvitindriyaṃ.",
  "atk-s0515a:579_2": "Passāsoti bahinikkhamananāsikavāto. Assāsapassāsoti tadubhayaṃ. Mahābhūtūpanibandhanti",
  "atk-s0515a:579_3": "catusamuṭṭhānikānaṃ pathavīāpatejavāyānaṃ mahābhūtānaṃ paṭibaddhaṃ jīvitaṃ. Kabaḷīkārāhārūpanibandhanti",
  "atk-s0515a:579_4": "asitapītādikabaḷīkāraāhārena upanibandhaṃ. Usmūpanibandhanti kammajatejodhātūpanibandhaṃ.",
  "atk-s0515a:579_5": "Viññāṇūpanibandhanti bhavaṅgaviññāṇūpanibandhaṃ. Yaṃ sandhāya vuttaṃ “āyu usmā ca",
  "atk-s0515a:579_6": "viññāṇaṃ, yadā kāyaṃ jahantima”nti.",
  "atk-s0515a:580_0": "Idāni nesaṃ dubbalakāraṇaṃ dassento “mūlampi imesaṃ dubbala”ntiādimāha. Tattha mūlampīti",
  "atk-s0515a:580_1": "patiṭṭhaṭṭhena mūlabhūtampi. Assāsapassāsānañhi karajakāyo mūlaṃ. Mahābhūtādīnaṃ",
  "atk-s0515a:580_2": "avijjākammataṇhāhārā. Imesanti vuttappakārānaṃ assāsādīnaṃ jīvitindriyapavattikāraṇavasena",
  "atk-s0515a:580_3": "vuttānaṃ. Etesu hi ekekasmiṃ asati jīvitindriyaṃ na tiṭṭhati. Dubbalanti appathāmaṃ.",
  "atk-s0515a:580_4": "Pubbahetūpīti atītajātiyaṃ imassa vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi.",
  "atk-s0515a:580_5": "Imesaṃ dubbalā ye paccayā tepi dubbalāti ye ārammaṇādisādhāraṇapaccayā. Pabhāvikāti",
  "atk-s0515a:580_6": "padhānaṃ hutvā uppādikā bhavataṇhā. Sahabhūmīti sahabhavikāpi rūpārūpadhammā. Sampayogāpīti",
  "atk-s0515a:580_7": "ekato yuttāpi arūpadhammā. Sahajāpīti saddhiṃ ekacitte uppannāpi. Yāpi payojikāti",
  "atk-s0515a:580_8": "cutipaṭisandhivasena yojetuṃ niyuttāti payojikā, vaṭṭamūlakā taṇhā. Vuttañhetaṃ “taṇhādutiyo",
  "atk-s0515a:580_9": "puriso”ti. Niccadubbalāti nirantarena dubbalā. Anavaṭṭhitāti na avaṭṭhitā, otaritvā",
  "atk-s0515a:580_10": "na ṭhitā. Paripātayanti imeti ime aññamaññaṃ pātayanti khepayanti. Aññamaññassāti",
  "atk-s0515a:580_11": "añño aññassa, eko ekassāti attho. Hi-iti kāraṇatthe nipāto. Natthi tāyitāti tāyano",
  "atk-s0515a:580_12": "rakkhako natthi. Na cāpi ṭhapenti aññamaññanti aññe aññaṃ ṭhapetuṃ na sakkonti. Yopi",
  "atk-s0515a:580_13": "nibbattako so na vijjatīti yopi imesaṃ uppādako dhammo, so idāni natthi.",
  "atk-s0515a:581_0": "Na ca kenaci koci hāyatīti koci ekopi kassaci vasena na parihāyati. Gandhabbā ca",
  "atk-s0515a:581_1": "ime hi sabbasoti sabbe hi ime khandhā sabbākārena bhaṅgaṃ pāpuṇituṃ yuttā. Purimehi",
  "atk-s0515a:581_2": "pabhāvitā imeti pubbahetupaccayehi ime vattamānakā uppādikā. Yepi pabhāvikāti yepi",
  "atk-s0515a:581_3": "ime vattamānakā uppādakā pubbahetupaccayā. Te pure matāti te vuttappakārapaccayā",
  "atk-s0515a:581_4": "vattamānaṃ apāpuṇitvā paṭhamameva maraṇaṃ pattā. Purimāpi ca pacchimāpi cāti purimā",
  "atk-s0515a:581_5": "pubbahetupaccayāpi ca pacchimā vattamāne paccayasamuppannā ca. Aññamaññaṃ na kadāci",
  "atk-s0515a:581_6": "maddasaṃsūti aññamaññaṃ kismiñci kāle na diṭṭhapubbā. Ma-kāro padasandhivasena vutto.",
  "atk-s0515a:582_0": "Cātumahārājikānaṃ devānanti dhataraṭṭhavirūḷhakavirūpakkhakuverasaṅkhātā catumahārājā",
  "atk-s0515a:582_1": "issarā etesanti cātumahārājikā. Rūpādīhi dibbanti kīḷantīti devā. Te sinerupabbatassa",
  "atk-s0515a:582_2": "vemajjhe honti. Tesu atthi pabbataṭṭhakāpi, atthi ākāsaṭṭhakāpi. Tesaṃ paramparā",
  "atk-s0515a:582_3": "cakkavāḷapabbataṃ pattā. Khiḍḍāpadosikā manopadosikā sītavalāhakā uṇhavalāhakā candimā",
  "atk-s0515a:582_4": "devaputto sūriyo devaputtoti ete sabbepi cātumahārājikadevalokaṭṭhā eva tesaṃ cātumahārājikānaṃ",
  "atk-s0515a:582_5": "jīvitaṃ. Upādāyāti paṭicca. Parittakanti vuddhipaṭisedho. Thokanti mandakālaṃ, dīghadivasapaṭisedho.",
  "atk-s0515a:582_6": "Khaṇikanti mandakālaṃ, kālantarapaṭisedho. Lahukanti sallahukaṃ, alasapaṭisedho.",
  "atk-s0515a:582_7": "Itaranti sīghabalavapaṭisedho. Anaddhanīyanti kālavasena na addhānakkhamaṃ. Naciraṭṭhitikanti",
  "atk-s0515a:582_8": "divasena ciraṃ na tiṭṭhatīti naciraṭṭhitikaṃ, divasapaṭisedho.",
  "atk-s0515a:583_0": "Tāvatiṃsānanti tettiṃsajanā tattha upapannāti tāvatiṃsā. Api ca tāvatiṃsāti tesaṃ",
  "atk-s0515a:583_1": "devānaṃ nāmamevātipi vuttaṃ. Tepi atthi pabbataṭṭhakā, atthi ākāsaṭṭhakā, tesaṃ paramparā",
  "atk-s0515a:583_2": "cakkavāḷapabbataṃ pattā. Tathā yāmādīnaṃ. Ekadevalokepi hi devānaṃ paramparā cakkavāḷapabbataṃ",
  "atk-s0515a:583_3": "appattā nāma natthi. Dibbasukhaṃ yātā payātā sampattāti yāmā. Tuṭṭhā pahaṭṭhāti tusitā.",
  "atk-s0515a:583_4": "Pakatipaṭiyattārammaṇato atirekena nimmitukāmakāle yathārucite bhoge nimminitvā ramantīti",
  "atk-s0515a:583_5": "nimmānaratī. Cittācāraṃ ñatvā parehi nimmitesu bhogesu vasaṃ vattentīti paranimmitavasavattī.",
  "atk-s0515a:583_6": "Brahmakāye brahmaghaṭāya niyuttāti brahmakāyikā. Sabbepi pañcavokārabrahmāno gahitā.",
  "atk-s0515a:584_0": "Gamaniyoti gandhabbo. Samparāyoti paraloko. Yo bhikkhave ciraṃ jīvati, so vassasatanti",
  "atk-s0515a:584_1": "yo ciraṃ tiṭṭhamāno, so vassasatamattaṃ tiṭṭhati. Appaṃ vā bhiyyoti vassasatato upari",
  "atk-s0515a:584_2": "tiṭṭhamāno dve vassasatāni tiṭṭhamāno nāma natthi. Hīḷeyya nanti naṃ jīvitaṃ avaññātaṃ",
  "atk-s0515a:584_3": "kareyya, lāmakato cinteyya. “Hīḷeyyāna”nti ca paṭhanti. Accayantīti atikkamanti.",
  "atk-s0515a:584_4": "Ahorattāti rattindivaparicchedā. Uparujjhatīti jīvitindriyaṃ nirujjhati, abhāvaṃ",
  "atk-s0515a:584_5": "upagacchati. Āyu khiyyati maccānanti sattānaṃ āyusaṅkhāro khayaṃ yāti. Kunnadīnaṃva",
  "atk-s0515a:584_6": "odakanti yathā udakacchinnāya kunnadiyā udakaṃ, evaṃ maccānaṃ āyu khiyyati. Paramatthato",
  "atk-s0515a:584_7": "hi atiparitto sattānaṃ jīvitakkhaṇo ekacittakkhaṇikamattoyeva. Yathā nāma rathacakkaṃ",
  "atk-s0515a:584_8": "pavattamānampi ekeneva nemipadesena pavattati, tiṭṭhamānampi ekeneva tiṭṭhati, evameva",
  "atk-s0515a:584_9": "ekacittakkhaṇikaṃ sattānaṃ jīvitaṃ tasmiṃ citte niruddhamatte satto niruddhoti vuccati.",
  "atk-s0515a:585_0": "Dhīrāti dhīrā iti. Puna dhīrāti paṇḍitā. Dhitimāti dhiti assa atthīti dhitimā. Dhitisampannāti",
  "atk-s0515a:585_1": "paṇḍiccena samannāgatā. Dhīkatapāpāti garahitapāpā. Taṃyeva pariyāyaṃ dassetuṃ “dhī",
  "atk-s0515a:585_2": "vuccati paññā”tiādimāha. Tattha pajānātīti paññā. Kiṃ pajānāti? “Idaṃ dukkha”ntiādinā",
  "atk-s0515a:585_3": "nayena ariyasaccāni. Aṭṭhakathāyaṃ pana “paññāpanavasena paññā”ti vuttā. Kinti paññāpeti?",
  "atk-s0515a:585_4": "“Aniccaṃ dukkhaṃ anattā”ti paññāpeti. Sāva avijjāya abhibhavanato adhipatiyaṭṭhena",
  "atk-s0515a:585_5": "indriyaṃ, dassanalakkhaṇe vā indaṭṭhaṃ kāretītipi indriyaṃ, paññāva indriyaṃ paññindriyaṃ.",
  "atk-s0515a:585_6": "Sā panesā obhāsanalakkhaṇā, pajānanalakkhaṇā ca; yathā hi catubhittike gehe rattibhāge",
  "atk-s0515a:585_7": "dīpe jalite andhakāraṃ nirujjhati, āloko pātubhavati, evameva obhāsanalakkhaṇā paññā.",
  "atk-s0515a:585_8": "Paññobhāsasamo obhāso nāma natthi. Paññavato hi ekapallaṅkena nisinnassa dasasahassilokadhātu",
  "atk-s0515a:585_9": "ekālokā hoti. Tenāha thero –",
  "atk-s0515a:586_0": "“Yathā, mahārāja, puriso andhakāre gehe telappadīpaṃ paveseyya, paviṭṭho padīpo andhakāraṃ",
  "atk-s0515a:586_1": "viddhaṃseti, obhāsaṃ janeti, ālokaṃ vidaṃseti, pākaṭāni ca rūpāni karoti; evameva",
  "atk-s0515a:586_2": "kho, mahārāja, paññā uppajjamānā avijjandhakāraṃ viddhaṃseti, vijjobhāsaṃ janeti,",
  "atk-s0515a:586_3": "ñāṇālokaṃ vidaṃseti, pākaṭāni ariyasaccāni karoti. Evaṃ kho, mahārāja, obhāsanalakkhaṇā paññā”ti.",
  "atk-s0515a:587_0": "Yathā pana cheko bhisakko āturānaṃ sappāyāsappāyāni bhojanādīni jānāti, evaṃ paññā",
  "atk-s0515a:587_1": "uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge",
  "atk-s0515a:587_2": "dhamme pajānāti. Vuttampi cetaṃ dhammasenāpatinā “pajānāti pajānātīti kho, āvuso,",
  "atk-s0515a:587_3": "tasmā paññavāti vuccati. Kiñca pajānāti? Idaṃ dukkhanti pajānātī”ti vitthāretabbaṃ.",
  "atk-s0515a:587_4": "Evamassā pajānanalakkhaṇatā veditabbā.",
  "atk-s0515a:588_0": "Aparo nayo – yathāsabhāvapaṭivedhalakkhaṇā paññā, akkhalitapaṭivedhalakkhaṇā vā,",
  "atk-s0515a:588_1": "kusalissāsakhittausupaṭivedho viya. Visayobhāsarasā, padīpo viya. Asammohapaccupaṭṭhānā,",
  "atk-s0515a:588_2": "araññagatasudesako viya.",
  "atk-s0515a:589_0": "Khandhadhīrāti pañcasu khandhesuñāṇaṃ pavattentīti khandhadhīrā. Aṭṭhārasasu dhātūsu",
  "atk-s0515a:589_1": "ñāṇaṃ pavattentīti dhātudhīrā. Sesesupi iminā nayena attho netabbo. Te dhīrā evamāhaṃsūti",
  "atk-s0515a:589_2": "ete paṇḍitā evaṃ kathayiṃsu. Kathentīti “appakaṃ parittaka”nti kathayanti. Bhaṇantīti",
  "atk-s0515a:589_3": "“thokaṃ khaṇika”nti bhāsanti. Dīpayantīti “lahukaṃ ittara”nti patiṭṭhapenti. Voharantīti",
  "atk-s0515a:589_4": "“anaddhanikaṃ naciraṭṭhitika”nti nānāvidhena byavaharanti.",
  "atk-s0515a:590_0": "11. Idāni ye tathā na karonti, tesaṃ byasanuppattiṃ dassento “passāmī”ti gāthamāha.",
  "atk-s0515a:590_1": "Tattha passāmīti maṃsacakkhuādīhi pekkhāmi. Loketi apāyādimhi. Pariphandamānanti",
  "atk-s0515a:590_2": "ito cito ca phandamānaṃ. Pajaṃ imanti imaṃ sattakāyaṃ. Taṇhāgatanti taṇhāya gataṃ",
  "atk-s0515a:590_3": "abhibhūtaṃ nipātitanti adhippāyo. Bhavesūti kāmabhavādīsu. Hīnā narāti hīnakammantā",
  "atk-s0515a:590_4": "narā. Maccumukhe lapantīti antakāle sampatte maraṇamukhe paridevanti. Avītataṇhāseti",
  "atk-s0515a:590_5": "avigatataṇhā. Bhavāti kāmabhavādikā. Bhavesūti kāmabhavādikesu. Atha vā bhavābhavesūti",
  "atk-s0515a:590_6": "bhavabhavesu, punappunabhavesūti vuttaṃ hoti.",
  "atk-s0515a:591_0": "Passāmīti maṃsacakkhunāpi passāmīti duvidhaṃ maṃsacakkhu – sasambhāracakkhu pasādacakkhūti.",
  "atk-s0515a:591_1": "Tattha yoyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena",
  "atk-s0515a:591_2": "ubhato akkhikūṭehi bahiddhā akkhilomehi paricchinno akkhikūpakamajjhā nikkhantena",
  "atk-s0515a:591_3": "nhārusuttakena matthaluṅge ābaddho setakaṇhamaṇḍalavicitto maṃsapiṇḍo, idaṃ sasambhāracakkhu",
  "atk-s0515a:591_4": "nāma. Yo pana ettha sito ettha paṭibaddho catunnaṃ mahābhūtānaṃ upādāya pasādo, idaṃ",
  "atk-s0515a:591_5": "pasādacakkhu nāma. Idamadhippetaṃ. Tadetaṃ tassa sasambhāracakkhuno setamaṇḍalaparikkhittassa",
  "atk-s0515a:591_6": "kaṇhamaṇḍalassa majjhe abhimukhe ṭhitānaṃ sarīrasaṇṭhānuppattipadese diṭṭhamaṇḍale",
  "atk-s0515a:591_7": "sattasu picupaṭalesu āsittatelaṃ picupaṭalāni viya sattakkhipaṭalāni byāpetvā pamāṇato",
  "atk-s0515a:591_8": "ūkāsiramattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0515a:592_0": "Taṃ cakkhatīti cakkhu, tena maṃsacakkhunā passāmi. Dibbacakkhunāti “addasaṃ kho ahaṃ,",
  "atk-s0515a:592_1": "bhikkhave, dibbena cakkhunā visuddhenā”ti evaṃvidhena dibbacakkhunā. Paññācakkhunāti",
  "atk-s0515a:592_2": "“virajaṃ vītamalaṃ dhammacakkhuṃ udapādī”ti evaṃ āgatena paññācakkhunā. Buddhacakkhunāti",
  "atk-s0515a:592_3": "“addasaṃ kho ahaṃ, bhikkhave, buddhacakkhunā lokaṃ volokento”ti evamāgatena buddhacakkhunā.",
  "atk-s0515a:592_4": "Samantacakkhunāti “samantacakkhu vuccati sabbaññutaññāṇa”nti evamāgatena samantacakkhunā.",
  "atk-s0515a:592_5": "Passāmīti maṃsacakkhunā hatthatale ṭhapitāmalakaṃ viya rūpagataṃ maṃsacakkhunā. Dakkhāmīti",
  "atk-s0515a:592_6": "sañjānāmi dibbena cakkhunā cutūpapātaṃ. Olokemīti avalokemi paññācakkhunā catusaccaṃ.",
  "atk-s0515a:592_7": "Nijjhāyāmīti cintemi buddhacakkhunā saddhāpañcamakāni indriyāni. Upaparikkhāmīti",
  "atk-s0515a:592_8": "samantato ikkhāmi pariyesāmi samantacakkhunā pañca neyyapathe.",
  "atk-s0515a:593_0": "Taṇhāphandanāya phandamānanti taṇhācalanāya calamānaṃ. Ito paraṃ diṭṭhiphandanādidiṭṭhibyasanena",
  "atk-s0515a:593_1": "dukkhena phandamānapariyosānaṃ vuttanayattā uttānameva. Samphandamānanti punappunaṃ",
  "atk-s0515a:593_2": "phandamānaṃ. Vipphandamānanti nānāvidhena calamānaṃ. Vedhamānanti kampamānaṃ. Pavedhamānanti",
  "atk-s0515a:593_3": "padhānena kampamānaṃ. Sampavedhamānanti punappunaṃ kampamānaṃ. Upasaggena vā padaṃ vaḍḍhitaṃ.",
  "atk-s0515a:594_0": "Taṇhānugatanti taṇhāya anupaviṭṭhaṃ. Taṇhāyānusaṭanti taṇhāya anupatthaṭaṃ. Taṇhāyāsannanti",
  "atk-s0515a:594_1": "taṇhāya nimuggaṃ. Taṇhāya pātitanti taṇhāya khittaṃ. “Paripātita”nti vā pāṭho. Abhibhūtanti",
  "atk-s0515a:594_2": "taṇhāya madditaṃ ajjhotthaṭaṃ. Pariyādinnacittanti khepetvā gahitacittaṃ. Atha vā",
  "atk-s0515a:594_3": "oghena gataṃ viya taṇhāgataṃ. Upādiṇṇakarūpapaccayehi patitvā gataṃ viya taṇhānugataṃ.",
  "atk-s0515a:594_4": "Udakapiṭṭhiṃ chādetvā patthaṭanīlikā udakapiṭṭhi viya taṇhānusaṭaṃ. Vaccakūpe nimuggaṃ",
  "atk-s0515a:594_5": "viya taṇhāyāsannaṃ. Rukkhaggato patitvā narake patitaṃ viya taṇhāpātitaṃ. Upādiṇṇakarūpaṃ",
  "atk-s0515a:594_6": "saṃyogaṃ viya taṇhāya abhibhūtaṃ. Upādiṇṇakarūpapariggāhakassa uppannavipassanaṃ",
  "atk-s0515a:594_7": "viya taṇhāya pariyādinnacittaṃ. Atha vā kāmacchandena taṇhāgataṃ. Kāmapipāsāya taṇhānugataṃ.",
  "atk-s0515a:594_8": "Kāmāsavena taṇhānusaṭaṃ. Kāmapariḷāhena taṇhāyāsannaṃ. Kāmajjhosānena taṇhāya pātitaṃ.",
  "atk-s0515a:594_9": "Kāmoghena taṇhāya abhibhūtaṃ. Kāmupādānena taṇhāya pariyādinnacittanti evameke vaṇṇayanti.",
  "atk-s0515a:594_10": "Kāmabhaveti kāmāvacare. Rūpabhaveti rūpāvacare. Arūpabhaveti arūpāvacare. Tesaṃ nānattaṃ",
  "atk-s0515a:594_11": "heṭṭhā pakāsitaṃyeva.",
  "atk-s0515a:595_0": "Bhavābhavesūti bhavābhaveti bhavoti kāmadhātu. Abhavoti rūpārūpadhātu. Atha vā bhavoti",
  "atk-s0515a:595_1": "kāmadhātu rūpadhātu. Abhavoti arūpadhātu. Tesu bhavābhavesu. Kammabhaveti kammavaṭṭe.",
  "atk-s0515a:595_2": "Punabbhaveti ponobhavike vipākavaṭṭe. Kāmabhaveti kāmadhātuyā. Kammabhaveti kammavaṭṭe.",
  "atk-s0515a:595_3": "Tattha kammabhavo bhāvayatīti bhavo. Kāmabhave punabbhaveti kāmadhātuyā upapattibhave",
  "atk-s0515a:595_4": "vipākavaṭṭe. Vipākabhavo bhavatīti bhavo. Rūpabhavādīsupi eseva nayo. Ettha ca “kāmabhave",
  "atk-s0515a:595_5": "rūpabhave arūpabhave”ti okāsabhavaṃ sandhāya vuttaṃ. Tīsupi “kammabhave”ti kammabhavaṃ,",
  "atk-s0515a:595_6": "tathā “punabbhave”ti upapattibhavaṃ sandhāya vuttaṃ. Punappunabbhaveti aparāparaṃ",
  "atk-s0515a:595_7": "uppattiyaṃ. Gatiyāti pañcagatiyā aññatarāya. Attabhāvābhinibbattiyāti attabhāvānaṃ",
  "atk-s0515a:595_8": "abhinibbattiyā. Avītataṇhāti mūlapadaṃ. Avigatataṇhāti khaṇikasamādhi viya khaṇikappahānābhāvena",
  "atk-s0515a:595_9": "na vigatā taṇhā etesanti avigatataṇhā. Acattataṇhāti tadaṅgappahānābhāvena apariccattataṇhā.",
  "atk-s0515a:595_10": "Avantataṇhāti vikkhambhanappahānābhāvena na vantataṇhāti avantataṇhā. Amuttataṇhāti",
  "atk-s0515a:595_11": "accantasamucchedappahānābhāvena na muttataṇhā. Appahīnataṇhāti paṭippassaddhippahānābhāvena",
  "atk-s0515a:595_12": "na pahīnataṇhā. Appaṭinissaṭṭhataṇhāti nissaraṇappahānābhāvena bhave patiṭṭhitaṃ",
  "atk-s0515a:595_13": "anusayakilesaṃ appaṭinissajjitvā ṭhitattā appaṭinissaṭṭhataṇhā.",
  "atk-s0515a:596_0": "12. Idāni yasmā avigatataṇhā evaṃ phandanti ca lapanti ca, tasmā taṇhāvinaye samādapento",
  "atk-s0515a:596_1": "“mamāyite”ti gāthamāha. Tattha mamāyiteti taṇhādiṭṭhimamattehi “mama”nti pariggahite",
  "atk-s0515a:596_2": "vatthusmiṃ. Passathāti sotāre ālapanto āha. Etampīti etampi ādīnavaṃ. Sesaṃ pākaṭameva.",
  "atk-s0515a:597_0": "Dve mamattāti dve ālayā. Yāvatāti paricchedaniyamatthe nipāto. Taṇhāsaṅkhātenāti",
  "atk-s0515a:597_1": "taṇhākoṭṭhāsena, saṅkhā saṅkhātanti atthato ekaṃ “saññānidānā hi papañcasaṅkhā”tiādīsu",
  "atk-s0515a:597_2": "viya. Sīmakatanti aparicchedadosavirahitaṃ mariyādakataṃ “tiyojanaparamaṃ sīmaṃ sammannitu”nti",
  "atk-s0515a:597_3": "ādīsu viya. Odhikatanti vacanaparicchedadosavirahitaṃ paricchedakataṃ sīmantarikarukkho",
  "atk-s0515a:597_4": "viya. Pariyantakatanti paricchedakataṃ. Sīmantarikarukkho pana dvinnaṃ sādhāraṇaṃ,",
  "atk-s0515a:597_5": "ayaṃ pana ekābaddhatālapanti viya katanti pariyantakataṃ. Pariggahitanti kālantarepi",
  "atk-s0515a:597_6": "parāyattaṃ muñcitvā sabbākārena gahitaṃ. Mamāyitanti ālayakataṃ vassūpagataṃ senāsanaṃ",
  "atk-s0515a:597_7": "viya. Idaṃ mamanti samīpe ṭhitaṃ. Etaṃ mamanti dūre ṭhitaṃ. Ettakanti parikkhāraniyamanaṃ",
  "atk-s0515a:597_8": "“ettakampi nappaṭibhāseyyā”ti viya. Ettāvatāti paricchedatthepi nipātaniyamanaṃ “ettāvatā",
  "atk-s0515a:597_9": "kho mahānāmā”ti viya. Kevalampi mahāpathavinti sakalampi mahāpathaviṃ.",
  "atk-s0515a:598_0": "Aṭṭhasataṃ taṇhāvicaritanti aṭṭhuttarasataṃ taṇhāgamanavitthāraṃ. Aṭṭhuttarasataṃ",
  "atk-s0515a:598_1": "kathaṃ hotīti ce? Rūpataṇhā…pe… dhammataṇhāti evaṃ cakkhudvārādīsu javanavīthiyā",
  "atk-s0515a:598_2": "pavattā taṇhā “seṭṭhiputto, brāhmaṇaputto”ti evamādīsu pitito laddhanāmā viya pitusadisārammaṇe",
  "atk-s0515a:598_3": "bhūtā. Ettha ca rūpārammaṇā rūpe taṇhāti rūpataṇhā. Sā kāmarāgabhāvena rūpaṃ assādentī",
  "atk-s0515a:598_4": "pavattamānā kāmataṇhā. Sassatadiṭṭhisahagatarāgabhāvena “rūpaṃ niccaṃ dhuvaṃ sassata”nti",
  "atk-s0515a:598_5": "evaṃ assādentī pavattamānā bhavataṇhā. Ucchedadiṭṭhisahagatarāgabhāvena “rūpaṃ ucchijjati",
  "atk-s0515a:598_6": "vinassati pacchedaṃ bhavissatī”ti evaṃ assādentī pavattamānā vibhavataṇhāti evaṃ",
  "atk-s0515a:598_7": "tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni",
  "atk-s0515a:598_8": "honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti",
  "atk-s0515a:598_9": "atītāni chattiṃsa, anāgatāni chattiṃsa, paccuppannāni chattiṃsāti aṭṭhasataṃ. Ajjhattikassa",
  "atk-s0515a:598_10": "upādāya “asmī”ti hoti, “itthasmī”ti hotīti vā evamādīni ajjhattikarūpādinissitāni",
  "atk-s0515a:598_11": "aṭṭhārasa, bāhirassupādāya iminā “asmī”ti hoti, iminā “itthasmī”ti hotīti bāhirarūpādinissitāni",
  "atk-s0515a:598_12": "aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni",
  "atk-s0515a:598_13": "chattiṃsāti evampi aṭṭhasatataṇhāvicaritāni honti.",
  "atk-s0515a:599_0": "Vīsativatthukā sakkāyadiṭṭhīti rūpādīnaṃ pañcannaṃ khandhānaṃ ekekampi “rūpaṃ attato",
  "atk-s0515a:599_1": "samanupassatī”tiādinā nayena catudhā gāhavasena pavattāni vatthūni katvā uppannā",
  "atk-s0515a:599_2": "vijjamānaṭṭhena sati khandhapañcakasaṅkhāte kāye diṭṭhīti sakkāyadiṭṭhi. Dasavatthukā",
  "atk-s0515a:599_3": "micchādiṭṭhīti “natthi dinnaṃ, natthi yiṭṭha”ntiādinayappavattā micchādiṭṭhi, ayāthāvadiṭṭhi",
  "atk-s0515a:599_4": "virajjhitvā gahaṇato vā vitathā diṭṭhi micchādiṭṭhi, anatthāvahattā paṇḍitehi kucchitā",
  "atk-s0515a:599_5": "diṭṭhītipi micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,",
  "atk-s0515a:599_6": "ariyānamadassanakāmatādipadaṭṭhānā, paramavajjāti daṭṭhabbā. Dasavatthukā antaggāhikā",
  "atk-s0515a:599_7": "diṭṭhīti sassato loko, asassato loko, antavā loko”ti ādinayappavattā ekekaṃ koṭṭhāsaṃ",
  "atk-s0515a:599_8": "patiṭṭhaṃ katvā gahaṇavasena evaṃ pavattā diṭṭhi dasavatthukā antaggāhikā diṭṭhi.",
  "atk-s0515a:599_9": "Yā evarūpā diṭṭhīti yā evaṃjātikā diṭṭhi. Diṭṭhigatanti diṭṭhīsu gataṃ. Idaṃ dassanaṃ",
  "atk-s0515a:599_10": "dvāsaṭṭhidiṭṭhiantogadhattāti diṭṭhigataṃ, diṭṭhiyeva duratikkamanaṭṭhena gahanaṃ",
  "atk-s0515a:599_11": "diṭṭhigahanaṃ tiṇagahanavanagahanapabbatagahanāni viya. Sāsaṅkasappaṭibhayaṭṭhena",
  "atk-s0515a:599_12": "diṭṭhikantāraṃ corakantāravāḷakantāranirudakakantāradubbhikkhakantārā viya. Sammādiṭṭhiyā",
  "atk-s0515a:599_13": "vinivijjhanaṭṭhena vilomanaṭṭhena ca diṭṭhivisūkāyikaṃ. Micchādassanañhi uppajjamānaṃ",
  "atk-s0515a:599_14": "sammādassanaṃ vinivijjhati ceva vilometi ca. Kadāci sassatassa, kadāci ucchedassa",
  "atk-s0515a:599_15": "gahaṇato diṭṭhiyā virūpaṃ phanditanti diṭṭhivipphanditaṃ. Diṭṭhigatiko hi ekasmiṃ",
  "atk-s0515a:599_16": "patiṭṭhātuṃ na sakkoti. Kadāci sassataṃ anussarati, kadāci ucchedaṃ. Diṭṭhiyeva bandhanaṭṭhena",
  "atk-s0515a:599_17": "saṃyojananti diṭṭhisaṃyojanaṃ. Susumārādayo viya purisaṃ ārammaṇaṃ daḷhaṃ gaṇhātīti",
  "atk-s0515a:599_18": "gāho. Patiṭṭhahanato patiṭṭhāho. Ayañhi balavapavattibhāvena patiṭṭhahitvā gaṇhāti.",
  "atk-s0515a:599_19": "Niccādivasena abhinivisatīti abhiniveso. Dhammasabhāvaṃ atikkamitvā niccādivasena",
  "atk-s0515a:599_20": "parato āmasatīti parāmāso. Anatthāvahattā kucchito maggo, kucchitānaṃ vā apāyānaṃ",
  "atk-s0515a:599_21": "maggoti kummaggo. Ayāthāvapathato micchāpatho. Yathā hi disāmūḷhena “ayaṃ asukagāmassa",
  "atk-s0515a:599_22": "nāma patho”ti gahitopi taṃ gāmaṃ na sampāpeti, evaṃ diṭṭhigatikena “sugatipatho”ti",
  "atk-s0515a:599_23": "gahitāpi diṭṭhi sugatiṃ na pāpetīti ayāthāvapathato micchāpatho. Micchāsabhāvato",
  "atk-s0515a:599_24": "micchattaṃ. Tattheva paribbhamanato taranti ettha bālāti titthaṃ, titthañca taṃ anatthānañca",
  "atk-s0515a:599_25": "āyatananti titthāyatanaṃ, titthiyānaṃ vā sañjātidesaṭṭhena nivāsaṭṭhānaṭṭhena ca",
  "atk-s0515a:599_26": "āyatanantipi titthāyatanaṃ. Vipariyesabhūto gāho, vipariyesato vā gāhoti vipariyesaggāho.",
  "atk-s0515a:599_27": "Asabhāvagāhoti viparītaggāho. “Anicce nicca”nti ādinayappavattavasena parivattetvā",
  "atk-s0515a:599_28": "gāho vipallāsaggāho. Anupāyagāho micchāgāho. Ayāthāvakasmiṃ vatthusmiṃ na sabhāvasmiṃ",
  "atk-s0515a:599_29": "vatthusmiṃ tathaṃ yāthāvakaṃ sabhāvanti gāho “ayāthāvakasmiṃ yāthāvaka”nti gāho.",
  "atk-s0515a:599_30": "Yāvatāti yattakā. Dvāsaṭṭhidiṭṭhigatānīti brahmajāle āgatāni dvāsaṭṭhidiṭṭhigatāni.",
  "atk-s0515a:600_0": "Acchedasaṃkinopi phandantīti acchinditvā pasayha balakkārena gaṇhissantīti uppannasaṃkinopi",
  "atk-s0515a:600_1": "calanti. Acchindantepīti vuttanayena acchijjantepi. Acchinnepīti vuttanayena acchinditvā",
  "atk-s0515a:600_2": "gahitepi. Vipariṇāmasaṃkinopīti parivattetvā aññathābhāvena āsaṃkinopi. Vipariṇāmantepīti",
  "atk-s0515a:600_3": "viparivattanakālepi. Vipariṇatepīti viparivattitepi. Phandantīti calanti. Samphandantīti",
  "atk-s0515a:600_4": "sabbākārena calanti. Vipphandantīti vividhākārena phandanti. Vedhantīti bhayaṃ disvā",
  "atk-s0515a:600_5": "kampanti. Pavedhantīti chambhitattā bhayena visesena kampanti. Sampavedhantīti lomahaṃsanabhayena",
  "atk-s0515a:600_6": "sabbākārena kampanti. Phandamāneti upayogabahuvacanaṃ. Appodaketi mandodake. Parittodaketi",
  "atk-s0515a:600_7": "luḷitodake. Udakapariyādāneti khīṇodake. Balākāhi vāti vuttāvasesāhi pakkhijātīhi.",
  "atk-s0515a:600_8": "Paripātiyamānāti vihiṃsiyamānā ghaṭṭiyamānā. Ukkhipiyamānāti kaddamantarato nīhariyamānā",
  "atk-s0515a:600_9": "giliyamānā vā. Khajjamānāti khādiyamānā. Phandanti kākehi. Samphandanti kulalehi.",
  "atk-s0515a:600_10": "Vipphandanti balākāhi. Vedhanti tuṇḍena gahitakāle maraṇavasena. Pavedhanti vijjhanakāle.",
  "atk-s0515a:600_11": "Sampavedhanti maraṇasamīpe.",
  "atk-s0515a:601_0": "Passitvāti aguṇaṃ passitvā. Tulayitvāti guṇāguṇaṃ tulayitvā. Tīrayitvāti guṇāguṇaṃ",
  "atk-s0515a:601_1": "vitthāretvā. Vibhāvayitvāti vatthuhānabhāgiṃ muñcitvā vajjetvā. Vibhūtaṃ katvāti",
  "atk-s0515a:601_2": "nipphattiṃ pāpetvā āveṇikaṃ katvā. Atha vā saṃkiṇṇadosaṃ mocetvā vatthuvibhāgakaraṇena",
  "atk-s0515a:601_3": "passitvā. Aparicchedadosaṃ mocetvā pamāṇakaraṇavasena tulayitvā. Vatthudosaṃ mocetvā",
  "atk-s0515a:601_4": "vibhāgakaraṇavasena tīrayitvā. Sammohadosaṃ mocayitvā aggavibhāgakaraṇavasena vibhāvayitvā.",
  "atk-s0515a:601_5": "Ghanadosaṃ mocetvā pakativibhāgakaraṇena vibhūtaṃ katvā. Pahāyāti pajahitvā. Paṭinissajjitvāti",
  "atk-s0515a:601_6": "nissajjitvā. Amamāyantoti taṇhādiṭṭhīhi ālayaṃ akaronto. Agaṇhantoti diṭṭhiyā pubbabhāge",
  "atk-s0515a:601_7": "paññāya taṃ na gaṇhanto. Aparāmasantoti vitakkena ūhanaṃ akaronto. Anabhinivesantoti",
  "atk-s0515a:601_8": "niyāmokkantidiṭṭhivasena nappavisanto.",
  "atk-s0515a:602_0": "Akubbamānoti pariggāhataṇhāvasena akaronto. Ajanayamānoti ponobhavikataṇhāvasena",
  "atk-s0515a:602_1": "ajanayamāno. Asañjanayamānoti visesena asañjanayamāno. Anibbattayamānoti patthanātaṇhāvasena",
  "atk-s0515a:602_2": "na nibbattayamāno. Anabhinibbattayamānoti sabbākārena na abhinibbattayamāno. Upasaggavasena",
  "atk-s0515a:602_3": "vā etāni padāni vaḍḍhitāni. Evamettha paṭhamagāthāya assādaṃ.",
  "atk-s0515a:603_0": "13. Tato parāhi catūhi gāthāhi ādīnavañca dassetvā idāni saupāyaṃ nissaraṇaṃ nissaraṇānisaṃsañca",
  "atk-s0515a:603_1": "dassetuṃ, sabbāhi vā etāhi kāmānaṃ ādīnavaṃ okāraṃ saṃkilesañca dassetvā idāni nekkhamme",
  "atk-s0515a:603_2": "ānisaṃsaṃ dassetuṃ “ubhosu antesū”ti gāthādvayamāha. Tattha ubhosu antesūti phassaphassasamudayādīsu",
  "atk-s0515a:603_3": "dvīsu, dvīsu paricchedesu. Vineyya chandanti chandarāgaṃ vinetvā. Phassaṃ pariññāyāti",
  "atk-s0515a:603_4": "cakkhusamphassādiphassaṃ, phassānusārena vā taṃsampayutte sabbepi arūpadhamme, tesaṃ",
  "atk-s0515a:603_5": "vatthudvārārammaṇavasena rūpadhamme cāti sakalampi nāmarūpaṃ tīhi pariññāhi parijānitvā.",
  "atk-s0515a:603_6": "Anānugiddhoti rūpādīsu sabbadhammesu agiddho. Yadattagarahī tadakubbamānoti yaṃ attanā",
  "atk-s0515a:603_7": "garahati, taṃ akurumāno. Na limpatī diṭṭhasutesu dhīroti so evarūpo dhitisampanno",
  "atk-s0515a:603_8": "dhīro diṭṭhesu ca sutesu ca dhammesu dvinnaṃ lepānaṃ ekenāpi lepena na limpati, ākāsamiva",
  "atk-s0515a:603_9": "nirupalitto accantavodānappatto hoti.",
  "atk-s0515a:604_0": "Phasso eko antoti phasso ekaparicchedo. Phusatīti phasso. Svāyaṃ phusanalakkhaṇo,",
  "atk-s0515a:604_1": "saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno. Ayañhi arūpadhammopi",
  "atk-s0515a:604_2": "samāno ārammaṇe phusanākāreneva pavattatīti phusanalakkhaṇo. Ekadeseneva anallīyamānopi",
  "atk-s0515a:604_3": "rūpaṃ viya cakkhuṃ, saddo viya ca sotaṃ cittaṃ ārammaṇañca saṅghaṭṭetīti saṅghaṭṭanaraso,",
  "atk-s0515a:604_4": "vatthārammaṇasaṅghaṭṭanato vā uppannattā sampattiatthenapi rasena “saṅghaṭṭanaraso”ti",
  "atk-s0515a:604_5": "veditabbo. Vuttañhetaṃ aṭṭhakathāyaṃ –",
  "atk-s0515a:605_0": "“Catubhūmakaphasso no phusanalakkhaṇo nāma natthi, saṅghaṭṭanaraso pana pañcadvārikova",
  "atk-s0515a:605_1": "hoti. Pañcadvārikassa hi phusanalakkhaṇotipi saṅghaṭṭanarasotipi nāmaṃ. Manodvārikassa",
  "atk-s0515a:605_2": "phusanalakkhaṇotveva nāmaṃ, na saṅghaṭṭanaraso”ti.",
  "atk-s0515a:606": "Idañca vatvā idaṃ suttaṃ ābhataṃ –",
  "atk-s0515a:607_0": "“Yathā, mahārāja, dve meṇḍā yujjheyyuṃ, yathā eko meṇḍo, evaṃ cakkhu daṭṭhabbaṃ.",
  "atk-s0515a:607_1": "Yathā dutiyo meṇḍo, evaṃ rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo.",
  "atk-s0515a:607_2": "Evaṃ phusanalakkhaṇo ca phasso saṅghaṭṭanaraso ca. Yathā, mahārāja, dve sammā vajjeyyuṃ,",
  "atk-s0515a:607_3": "dve pāṇī vajjeyyuṃ. Yathā eko pāṇi, evaṃ cakkhu daṭṭhabbaṃ. Yathā dutiyo pāṇi, evaṃ",
  "atk-s0515a:607_4": "rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo. Evaṃ phusanalakkhaṇo",
  "atk-s0515a:607_5": "ca phasso saṅghaṭṭanaraso cā”ti vitthāro.",
  "atk-s0515a:608_0": "Yathā vā “cakkhunā rūpaṃ disvā”tiādīsu cakkhuviññāṇādīni cakkhuādināmena vuttāni,",
  "atk-s0515a:608_1": "evamidhāpi tāni cakkhuādināmeneva vuttānīti veditabbāni. Tasmā “evaṃ cakkhu daṭṭhabba”ntiādīsu",
  "atk-s0515a:608_2": "evaṃ cakkhuviññāṇaṃ daṭṭhabbanti iminā nayena attho veditabbo. Evaṃ sante cittārammaṇasaṅghaṭṭanato",
  "atk-s0515a:608_3": "imasmimpi sutte kiccaṭṭheneva rasena “saṅghaṭṭanaraso”ti siddho hoti. Tiṇṇaṃ sannipātasaṅkhātassa",
  "atk-s0515a:608_4": "pana attano kāraṇassa vasena paveditattā sannipātapaccupaṭṭhāno. Ayañhi tattha tattha",
  "atk-s0515a:608_5": "“tiṇṇaṃ saṅgati phasso”ti evaṃ kāraṇasseva vasena paveditoti. Imassa ca suttapadassa",
  "atk-s0515a:608_6": "tiṇṇaṃ saṅgatiyā phassoti ayamattho, na saṅgatimattameva phasso.",
  "atk-s0515a:609_0": "Evaṃ paveditattā pana tenevākārena paccupaṭṭhātīti “sannipātapaccupaṭṭhāno”ti vutto.",
  "atk-s0515a:609_1": "Phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanaṃ hesa paccupaṭṭhāpeti,",
  "atk-s0515a:609_2": "uppādetīti attho. Uppādayamāno ca yathā bahiddhā uṇhapaccayāpi samānā lākhāsaṅkhātadhātunissitā",
  "atk-s0515a:609_3": "usmā attano nissaye mudubhāvakārī hoti, na attano paccayabhūtepi bahiddhā vītaccitaṅgārasaṅkhāte",
  "atk-s0515a:609_4": "uṇhabhāve. Evaṃ vatthārammaṇasaṅkhātaaññapaccayopi samāno cittanissitattā attano",
  "atk-s0515a:609_5": "nissayabhūte citte eva esa vedanuppādako hoti, na attano paccayabhūtepi vatthumhi",
  "atk-s0515a:609_6": "ārammaṇevāti veditabbo. Tajjena samannāhārena pana indriyena ca parikkhate visaye",
  "atk-s0515a:609_7": "anantarāyena uppajjanato esa “āpāthagatavisayapadaṭṭhāno”ti vuccati.",
  "atk-s0515a:610_0": "Phasso yato samudeti uppajjati, so “phassasamudayo”ti vuccati. Vuttañhetaṃ – “saḷāyatanapaccayā",
  "atk-s0515a:610_1": "phasso”ti. Atītaduko kālavasena vutto. Vedanāduko “upekkhā pana santattā, sukhamicceva",
  "atk-s0515a:610_2": "bhāsitā”ti vuttattā upekkhāvedanaṃ sukhameva katvā sukhadukkhavasena, nāmarūpaduko",
  "atk-s0515a:610_3": "rūpārūpavasena, āyatanaduko saṃsārapavattivasena, sakkāyaduko pañcakkhandhavasena",
  "atk-s0515a:610_4": "vuttoti veditabbo. Tattha sukhayatīti sukhā. Vedayatīti vedanā. Dukkhayatīti dukkhā.",
  "atk-s0515a:610_5": "Namanalakkhaṇaṃ nāmaṃ. Ruppanalakkhaṇaṃ rūpaṃ. Cakkhāyatanādīni cha ajjhattikāni.",
  "atk-s0515a:610_6": "Rūpāyatanādīni cha bāhirāni. Rūpakkhandhādayo pañcakkhandhā vijjamānaṭṭhena sakkāyo.",
  "atk-s0515a:610_7": "Avijjākammataṇhāāhāraphassanāmarūpā sakkāyasamudayo.",
  "atk-s0515a:611_0": "Cakkhusamphassoti cakkhatīti cakkhu, rūpaṃ assādeti vibhāveti cāti attho. Cakkhuto",
  "atk-s0515a:611_1": "pavatto samphasso cakkhusamphasso. So pana attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena",
  "atk-s0515a:611_2": "aṭṭhadhā paccayo hoti. Suṇātīti sotaṃ. Taṃ sasambhārasotabilassa anto tanutambalomācite",
  "atk-s0515a:611_3": "aṅguliveṭhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ",
  "atk-s0515a:611_4": "tiṭṭhati. Sotato pavatto samphasso sotasamphasso. Ghānasamphassādīsupi eseva nayo.",
  "atk-s0515a:611_5": "Ghāyatīti ghānaṃ. Taṃ sasambhārabilassa anto ajapadasaṇṭhāne padese ghānaviññāṇādīnaṃ",
  "atk-s0515a:611_6": "yathārahaṃ vatthudvārabhāvaṃ sādhayamānaṃ tiṭṭhati. Jīvitamavhāyatīti jivhā, sāyanaṭṭhena",
  "atk-s0515a:611_7": "vā jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne",
  "atk-s0515a:611_8": "padese jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati. Kucchitānaṃ",
  "atk-s0515a:611_9": "sāsavadhammānaṃ āyoti kāyo. Āyoti uppattideso. Yāvatā imasmiṃ kāye upādiṇṇapavatti",
  "atk-s0515a:611_10": "nāma atthi, tattha yebhuyyena kāyappasādo kāyaviññāṇādīnaṃ yathārahaṃ vatthudvārabhāvaṃ",
  "atk-s0515a:611_11": "sādhayamāno tiṭṭhati. Munātīti mano, vijānātīti attho. Manoti sahāvajjanabhavaṅgaṃ;",
  "atk-s0515a:611_12": "manato pavatto samphasso manosamphasso.",
  "atk-s0515a:612_0": "Chabbidhampi phassaṃ duvidhameva hotīti dassetuṃ “adhivacanasamphasso paṭighasamphasso”ti",
  "atk-s0515a:612_1": "āha. Manodvāriko adhivacanasamphasso. Pañcadvāriko vatthārammaṇādipaṭighena uppajjanato paṭighasamphasso.",
  "atk-s0515a:613_0": "Sukhavedanāya ārammaṇe sukhavedanīyo. Dukkhavedanāya ārammaṇe dukkhavedanīyo. Adukkhamasukhavedanāya",
  "atk-s0515a:613_1": "ārammaṇe adukkhamasukhavedanīyo. Tattha sukhayatīti sukhaṃ, yassuppajjati, taṃ sukhitaṃ",
  "atk-s0515a:613_2": "karotīti attho. Suṭṭhu vā khanati, khādati ca kāyacittābādhanti sukhaṃ. Dukkhayatīti",
  "atk-s0515a:613_3": "dukkhaṃ, yassuppajjati, taṃ dukkhitaṃ karotīti attho. Na dukkhaṃ na sukhanti adukkhamasukhaṃ,",
  "atk-s0515a:613_4": "ma-kāro padasandhivasena vutto.",
  "atk-s0515a:614": "Kusalotiādayo jātivasena vuttā. Tattha kusaloti ekavīsatikusalacittasampayutto. Akusaloti dvādasākusalacittasampayutto. Abyākatoti avasesavipākakiriyābyākatacittasampayutto.",
  "atk-s0515a:615_0": "Puna bhavappabhedavasena niddisanto “kāmāvacaro”tiādimāha. Catupaññāsakāmāvacaracittasampayutto",
  "atk-s0515a:615_1": "kāmāvacaro. Kāmaṃ pahāya rūpe avacaratīti rūpāvacaro, kusalābyākatavasena pañcadasarūpāvacaracittasampayutto.",
  "atk-s0515a:615_2": "Kāmañca rūpañca pahāya arūpe avacaratīti arūpāvacaro, kusalābyākatavasena dvādasārūpāvacaracittasampayutto.",
  "atk-s0515a:616_0": "Idāni abhinivesavasena dassento “suññato”tiādimāha. Tattha suññatoti rāgadosamohehi",
  "atk-s0515a:616_1": "suññattā suññato. Rāgadosamohanimittehi animittattā animitto. Rāgadosamohapaṇidhīnaṃ",
  "atk-s0515a:616_2": "abhāvato appaṇihitoti vuccati.",
  "atk-s0515a:617_0": "Idāni vaṭṭapariyāpannaapariyāpannavasena dassento “lokiyo”tiādimāha. Loko vuccati",
  "atk-s0515a:617_1": "lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttoti lokiyo. Uttiṇṇoti",
  "atk-s0515a:617_2": "uttaro, loke apariyāpannabhāvena lokato uttaroti lokuttaro. Phusanāti phusanākāro.",
  "atk-s0515a:617_3": "Samphusanā samphusitattanti upasaggena padaṃ vaḍḍhitaṃ.",
  "atk-s0515a:618_0": "Evaṃ ñātaṃ katvāti evaṃ pākaṭaṃ katvā jānanto tīreti tīrayati, upari vattabbākārena",
  "atk-s0515a:618_1": "cinteti. Aniccantikatāya ādiantavantatāya ca aniccato tīreti. Uppādavayapaṭipīḷanatāya",
  "atk-s0515a:618_2": "dukkhavatthutāya ca dukkhato. Paccayayāpanīyatāya rogamūlatāya ca rogato. Dukkhatāsūlayogitāya",
  "atk-s0515a:618_3": "kilesāsucipaggharatāya uppādajarābhaṅgehi uddhumātaparipakkapabhinnatāya ca gaṇḍato.",
  "atk-s0515a:618_4": "Pīḷājanakatāya antotudanatāya dunnīharaṇīyatāya ca sallato. Vigarahaṇīyatāya avaḍḍhiāvahanatāya",
  "atk-s0515a:618_5": "aghavatthutāya ca aghato. Aseribhāvajanakatāya ābādhapadaṭṭhānatāya ca ābādhato.",
  "atk-s0515a:618_6": "Avasatāya avidheyyatāya ca parato. Byādhijarāmaraṇehi lujjanapalujjanatāya palokato.",
  "atk-s0515a:618_7": "Anekabyasanāvahanatāya ītito. Aviditānaṃyeva vipulānaṃ anatthānaṃ āvahanato sabbūpaddavavatthutāya",
  "atk-s0515a:618_8": "ca upaddavato. Sabbabhayānaṃ ākaratāya ca dukkhavūpasamasaṅkhātassa paramassāsassa",
  "atk-s0515a:618_9": "paṭipakkhabhūtatāya ca bhayato. Anekehi anatthehi anubaddhatāya dosūpasaṭṭhatāya,",
  "atk-s0515a:618_10": "upasaggo viya anadhivāsanārahatāya ca upasaggato. Byādhijarāmaraṇehi ceva lābhādīhi",
  "atk-s0515a:618_11": "ca lokadhammehi pacalitatāya calato. Upakkamena ceva sarasena ca pabhaṅgupagamanasīlatāya",
  "atk-s0515a:618_12": "pabhaṅguto. Sabbāvatthāvinipātitāya, thirabhāvassa ca abhāvatāya adhuvato. Atāyanatāya",
  "atk-s0515a:618_13": "ceva alabbhaneyyakhematāya ca atāṇato. Allīyituṃ anarahatāya, allīnānampi ca leṇakiccākāritāya",
  "atk-s0515a:618_14": "aleṇato. Nissitānaṃ bhayasārakattābhāvena asaraṇato. Yathāparikappitehi dhuvasubhasukhattabhāvehi",
  "atk-s0515a:618_15": "rittatāya rittato. Rittatāyeva tucchato, appakattā vā. Appakampi hi loke “tuccha”nti",
  "atk-s0515a:618_16": "vuccati. Sāminivāsivedaka kārakādhiṭṭhāyakavirahitatāya suññato.",
  "atk-s0515a:619_0": "Sayañca asāmikabhāvāditāya anattato. Pavattidukkhatāya, dukkhassa ca ādīnavatāya",
  "atk-s0515a:619_1": "ādīnavato. Atha vā ādīnaṃ vāti gacchati pavattatīti ādīnavo, kapaṇamanussassetaṃ",
  "atk-s0515a:619_2": "adhivacanaṃ. Khandhāpi ca kapaṇāyevāti ādīnavasadisatāya ādīnavato. Jarāya ceva maraṇena",
  "atk-s0515a:619_3": "cāti dvedhā pariṇāmapakatitāya vipariṇāmadhammato. Dubbalatāya, pheggu viya sukhabhañjanīyatāya",
  "atk-s0515a:619_4": "ca asārakato. Aghahetutāya aghamūlato. Mittamukhasapatto viya vissāsaghātitāya vadhakato.",
  "atk-s0515a:619_5": "Vigatabhavatāya vibhavasambhūtatāya ca vibhavato. Āsavapadaṭṭhānatāya sāsavato. Hetupaccayehi",
  "atk-s0515a:619_6": "abhisaṅkhatatāya saṅkhatato. Maccumārakilesamārānaṃ āmisabhūtatāya mārāmisato. Jātijarābyādhimaraṇapakatitāya",
  "atk-s0515a:619_7": "jātijarābyādhimaraṇadhammato. Sokaparidevaupāyāsahetutāya sokaparidevaupāyāsadhammato.",
  "atk-s0515a:619_8": "Taṇhādiṭṭhiduccaritasaṃkilesānaṃ visayadhammatāya saṃkilesadhammato. Avijjākammataṇhāsaḷāyatanavasena",
  "atk-s0515a:619_9": "uppattito samudayato. Tesaṃ abhāvena atthaṅgamato. Phasse chandarāgavasena madhurassādena",
  "atk-s0515a:619_10": "assādato. Phassassa vipariṇāmena ādīnavato. Ubhinnaṃ nissaraṇena nissaraṇato tīretīti",
  "atk-s0515a:619_11": "sabbesu ca imesu “tīretī”ti pāṭhaseso daṭṭhabbo.",
  "atk-s0515a:620_0": "Pajahatīti sakasantānato nīharati. Vinodetīti tudati. Byantiṃ karotīti vigatantaṃ",
  "atk-s0515a:620_1": "karoti. Anabhāvaṃ gametīti anu anu abhāvaṃ gameti. Ariyamaggasatthena ucchinnaṃ taṇhāavijjāmayaṃ",
  "atk-s0515a:620_2": "mūlametesanti ucchinnamūlā. Tālavatthu viya nesaṃ vatthu katanti tālāvatthukatā.",
  "atk-s0515a:620_3": "Yathā hi tālarukkhaṃ samūlaṃ uddharitvā tassa vatthumatte tasmiṃ padese kate na puna",
  "atk-s0515a:620_4": "tassa tālassa uppatti paññāyati, evaṃ ariyamaggasatthena samūle rūpādirase uddharitvā",
  "atk-s0515a:620_5": "tesaṃ pubbe uppannapubbabhāvena vatthumatte cittasantāne kate sabbepi te “tālāvatthukatā”ti",
  "atk-s0515a:620_6": "vuccanti. Yassesoti yassa puggalassa eso gedho. Samucchinnoti ucchinno. Vūpasantoti",
  "atk-s0515a:620_7": "phalena vūpasanto. Paṭipassaddhoti paṭipassaddhippahānena paṭipassambhito. Upasaggena",
  "atk-s0515a:620_8": "vā padaṃ vaḍḍhitaṃ. Abhabbuppattikoti puna uppajjituṃ abhabbo. Ñāṇagginā daḍḍhoti",
  "atk-s0515a:620_9": "maggañāṇagginā jhāpito. Atha vā visanikkhittaṃ bhājanena saha chaḍḍitaṃ viya vatthunā",
  "atk-s0515a:620_10": "saha pahīno. Mūlacchinnavisavalli viya samūlacchinnoti samucchinno. Uddhane udakaṃ",
  "atk-s0515a:620_11": "siñcitvā nibbāpitaaṅgāraṃ viya vūpasanto. Nibbāpitaaṅgāre patitaudakaphusitaṃ viya",
  "atk-s0515a:620_12": "paṭipassaddho. Aṅkuruppattiyā hetucchinnabījaṃ viya abhabbuppattiko. Asanipātavisarukkho",
  "atk-s0515a:620_13": "viya ñāṇagginā daḍḍhoti evameke vaṇṇayanti.",
  "atk-s0515a:621_0": "Vītagedhoti idaṃ sakabhāvapariccajanavasena vuttaṃ. Vigatagedhoti idaṃ ārammaṇe sālayabhāvapariccajanavasena.",
  "atk-s0515a:621_1": "Cattagedhoti idaṃ puna anādiyanabhāvadassanavasena. Muttagedhoti idaṃ santatito vinimocanavasena.",
  "atk-s0515a:621_2": "Pahīnagedhoti idaṃ muttassāpi kvaci anavaṭṭhānadassanavasena. Paṭinissaṭṭhagedhoti",
  "atk-s0515a:621_3": "idaṃ ādinnapubbassa nissaggadassanavasena vuttaṃ. Vītarāgo vigatarāgo cattarāgoti",
  "atk-s0515a:621_4": "vuttanayena yojetabbaṃ. Tattha gijjhanavasena gedho. Rañjanavasena rāgo. Nicchātoti",
  "atk-s0515a:621_5": "nittaṇho. “Nicchado”tipi pāṭho, taṇhāchadanavirahitoti attho. Nibbutoti nibbutasabhāvo.",
  "atk-s0515a:621_6": "Sītibhūtoti sītasabhāvo. Sukhapaṭisaṃvedīti kāyikacetasikasukhaṃ anubhavanasabhāvo.",
  "atk-s0515a:621_7": "Brahmabhūtenāti uttamasabhāvena. Attanāti cittena.",
  "atk-s0515a:622_0": "Katattā cāti pāpakammānaṃ katabhāvena ca. Akatattā cāti kusalānaṃ akatabhāvena ca.",
  "atk-s0515a:622_1": "Kataṃ me kāyaduccaritaṃ, akataṃ me kāyasucaritantiādayo dvāravasena avirativirativasena",
  "atk-s0515a:622_2": "kammapathavasena ca vuttā. Sīlesumhi na paripūrakārītiādayo catupārisuddhisīlavasena.",
  "atk-s0515a:622_3": "Jāgariyamananuyuttoti pañcajāgaraṇavasena. Satisampajaññenāti sātthakādisampajaññavasena.",
  "atk-s0515a:622_4": "Cattāro satipaṭṭhānātiādayo bodhipakkhiyadhammā lokiyalokuttaravasena. Dukkhaṃ me",
  "atk-s0515a:622_5": "apariññātantiādayo cattāro ariyasaccavasena vuttāti veditabbaṃ. Te atthato tattha",
  "atk-s0515a:622_6": "tattha vuttanayattā pākaṭāyeva.",
  "atk-s0515a:623_0": "Dhīro paṇḍitoti satta padā vuttatthāyeva. Api ca dukkhe akampiyaṭṭhena dhīro. Sukhe",
  "atk-s0515a:623_1": "anuppilavaṭṭhena paṇḍito. Diṭṭhadhammikasamparāyikatthe kataparicayaṭṭhena paññavā.",
  "atk-s0515a:623_2": "Attatthaparatthe niccalaṭṭhena buddhimā. Gambhīrauttānatthe apaccosakkanaṭṭhena ñāṇī.",
  "atk-s0515a:623_3": "Guḷhapaṭicchannatthe obhāsanaṭṭhena vibhāvī. Nikkilesabyavadānaṭṭhena tulāsadisoti",
  "atk-s0515a:623_4": "medhāvī. Na limpatīti sajātiyā na limpati ākāse lekhā viya. Na palimpatīti visesena",
  "atk-s0515a:623_5": "na limpati. Na upalimpatīti saññogo hutvāpi na limpati hatthatale lekhā viya. Alittoti",
  "atk-s0515a:623_6": "saññogo hutvāpi na kilissati kāsikavatthe ṭhapitamaṇiratanaṃ viya. Apalittoti visesena",
  "atk-s0515a:623_7": "na kilissati maṇiratane paliveṭhitakāsikavatthaṃ viya. Anupalittoti upagantvāpi na",
  "atk-s0515a:623_8": "allīyati pokkharapatte udakabindu viya. Nikkhantoti bahi nikkhanto bandhanāgārato",
  "atk-s0515a:623_9": "palāto viya. Nissaṭoti pāpapahīno amittassa paṭicchāpitakiliṭṭhavatthu viya. Vippamuttoti",
  "atk-s0515a:623_10": "suṭṭhu mutto gayhūpage vatthumhi ratiṃ nāsetvā puna nāgamanaṃ viya. Visaññuttoti",
  "atk-s0515a:623_11": "kilesehi ekato na yutto byādhinā muttagilāno viya. Vimariyādikatena cetasāti vigatamariyādakatena",
  "atk-s0515a:623_12": "cittena, sabbabhavena sabbārammaṇena sabbakilesehi muttacittenāti attho.",
  "atk-s0515a:624_0": "14. Saññaṃ pariññāti gāthāya pana ayaṃ saṅkhepattho – na kevalañca phassameva, api",
  "atk-s0515a:624_1": "ca kho pana kāmasaññādibhedaṃ saññaṃ, saññānusārena vā pubbe vuttanayeneva nāmarūpaṃ",
  "atk-s0515a:624_2": "tīhi pariññāhi parijānitvā imāya paṭipadāya catubbidhampi vitareyya oghaṃ, tato so",
  "atk-s0515a:624_3": "tiṇṇogho taṇhādiṭṭhipariggahesu taṇhādiṭṭhikilesappahānena anupalitto khīṇāsavamuni",
  "atk-s0515a:624_4": "rāgādisallānaṃ abbūḷhattā abbūḷhasallo, sativepullappattiyā appamatto caraṃ, pubbabhāge",
  "atk-s0515a:624_5": "vā appamatto caranto tena appamādacārena abbūḷhasallo hutvā sakaparattabhāvādibhedaṃ",
  "atk-s0515a:624_6": "nāsīsati lokamimaṃ parañca, aññadatthu carimacittanirodhā nirupādānova jātavedo parinibbātīti",
  "atk-s0515a:624_7": "arahattanikūṭena desanaṃ niṭṭhāpesi, dhammanettiṭhapanameva karonto; na tu imāya",
  "atk-s0515a:624_8": "desanāya maggaṃ vā phalaṃ vā uppādesi, khīṇāsavassa desitattāti.",
  "atk-s0515a:625_0": "Nīlādibhedaṃ ārammaṇaṃ sañjānātīti saññā. Sā sañjānanalakkhaṇā paccābhiññāṇarasā.",
  "atk-s0515a:625_1": "Catubhūmikasaññā hi nosañjānanalakkhaṇā nāma natthi, sabbā sañjānanalakkhaṇāva. Yā",
  "atk-s0515a:625_2": "panettha abhiññāṇena sañjānāti, sā paccābhiññāṇarasā nāma hoti. Tassā vaḍḍhakissa",
  "atk-s0515a:625_3": "dārumhi abhiññāṇaṃ katvā puna tena abhiññāṇena taṃ paccābhijānanakāle, purisassa",
  "atk-s0515a:625_4": "kāḷatilakādiabhiññāṇaṃ sallakkhetvā puna tena abhiññāṇena “asuko nāma eso”ti tassa",
  "atk-s0515a:625_5": "paccābhijānanakāle, rañño piḷandhanagopakabhaṇḍāgārikassa tasmiṃ tasmiṃ piḷandhane",
  "atk-s0515a:625_6": "nāmapaṇṇakaṃ bandhitvā “asukaṃ piḷandhanaṃ nāma āharā”ti vutte dīpaṃ jāletvā sāragabbhaṃ",
  "atk-s0515a:625_7": "pavisitvā paṇṇaṃ vācetvā tassa tasseva piḷandhanassa āharaṇakāle ca pavatti veditabbā.",
  "atk-s0515a:626_0": "Aparo nayo – sabbasaṅgāhikavasena hi sañjānanalakkhaṇā saññā, punasañjānanapaccayanimittakaraṇarasā",
  "atk-s0515a:626_1": "dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā",
  "atk-s0515a:626_2": "hatthidassakaandho viya, ārammaṇe anogāḷhavuttitāya aciraṭṭhānapaccupaṭṭhānā vā vijju",
  "atk-s0515a:626_3": "viya, yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā",
  "atk-s0515a:626_4": "viya. Yā panettha ñāṇasampayuttā hoti, sā ñāṇameva anuvattati, sasambhārapathavīādīsu",
  "atk-s0515a:626_5": "sesadhammā pathavīādīni viyāti veditabbā.",
  "atk-s0515a:627_0": "Kāmapaṭisaññuttā saññā kāmasaññā. Byāpādapaṭisaññuttā saññā byāpādasaññā. Vihiṃsāpaṭisaññuttā",
  "atk-s0515a:627_1": "saññā vihiṃsāsaññā. Tesu dve sattesupi saṅkhāresupi uppajjanti. Kāmasaññā hi piye",
  "atk-s0515a:627_2": "manāpe satte vā saṅkhāre vā vitakkentassa uppajjati. Byāpādasaññā appiye amanāpe",
  "atk-s0515a:627_3": "satte vā saṅkhāre vā kujjhitvā olokanakālato paṭṭhāya yāva vināsanā uppajjati. Vihiṃsāsaññā",
  "atk-s0515a:627_4": "saṅkhāresu na uppajjati. Saṅkhāro hi dukkhāpetabbo nāma natthi. “Ime sattā haññantu",
  "atk-s0515a:627_5": "vā, ucchijjantu vā, vinassantu vā, mā vā ahesu”nti cintanakāle pana sattesu uppajjati.",
  "atk-s0515a:627_6": "Nekkhammapaṭisaññuttā saññā nekkhammasaññā, sā asubhapubbabhāge kāmāvacarā hoti,",
  "atk-s0515a:627_7": "asubhajhāne rūpāvacarā, taṃ jhānaṃ pādakaṃ katvā uppannamaggaphalakāle lokuttarā.",
  "atk-s0515a:627_8": "Abyāpādapaṭisaññuttā saññā abyāpādasaññā, sā mettāpubbabhāge kāmāvacarā hoti, mettājhāne",
  "atk-s0515a:627_9": "rūpāvacarā, taṃ jhānaṃ pādakaṃ katvā uppannamaggaphalakāle lokuttarā. Avihiṃsāpaṭisaññuttā",
  "atk-s0515a:627_10": "saññā avihiṃsāsaññā, sā karuṇāpubbabhāge kāmāvacarā, karuṇājhāne rūpāvacarā, taṃ",
  "atk-s0515a:627_11": "jhānaṃ pādakaṃ katvā uppannamaggaphalakāle lokuttarā. Yadā alobho sīsaṃ hoti, tadā",
  "atk-s0515a:627_12": "itare dve tadanvāyikā bhavanti. Yadā mettā sīsaṃ hoti, tadā itare dve tadanvāyikā",
  "atk-s0515a:627_13": "bhavanti. Yadā karuṇā sīsaṃ hoti, tadā itare dve tadanvāyikā bhavanti. Rūpārammaṇaṃ",
  "atk-s0515a:627_14": "ārabbha uppannā saññā rūpasaññā. Saddasaññādīsupi eseva nayo. Idaṃ tassāyeva ārammaṇato",
  "atk-s0515a:627_15": "nāmaṃ. Ārammaṇānaṃ vuttattā cakkhusamphassajādivatthūnipi vuttāneva honti.",
  "atk-s0515a:628_0": "Yā evarūpā saññāti aññāpi “paṭighasamphassajā saññā adhivacanasamphassajā saññā”ti",
  "atk-s0515a:628_1": "evamādikā veditabbā. Tattha adhivacanasamphassajā saññātipi pariyāyena chadvārikāyeva.",
  "atk-s0515a:628_2": "Tayo hi arūpino khandhā sayaṃ piṭṭhivaṭṭakā hutvā attanā sahajātasaññāya “adhivacanasamphassajā",
  "atk-s0515a:628_3": "saññā”ti nāmaṃ karonti, nippariyāyena pana paṭighasamphassajā saññā nāma pañcadvārikā",
  "atk-s0515a:628_4": "saññā, adhivacanasamphassajā saññā nāma manodvārikā saññā. Etā atirekasaññā pariggahitāti veditabbā.",
  "atk-s0515a:629": "Saññāti sabhāvanāmaṃ. Sañjānanāti sañjānanākāro. Sañjānitattanti sañjānitabhāvo.",
  "atk-s0515a:630_0": "Avijjoghanti pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho.",
  "atk-s0515a:630_1": "Taṃ avindiyaṃ vindatīti avijjā. Tabbiparītato kāyasucaritādi vindiyaṃ nāma, taṃ vindiyaṃ",
  "atk-s0515a:630_2": "na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ,",
  "atk-s0515a:630_3": "indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotītipi avijjā. Dukkhādīnaṃ",
  "atk-s0515a:630_4": "pīḷanādivasena vuttaṃ catubbidhaṃ atthaṃ aviditaṃ karotītipi avijjā. Antavirahite",
  "atk-s0515a:630_5": "saṃsāre yonigatibhavaviññāṇaṭṭhitisattāvāsesu satte javāpetīti avijjā. Paramatthato",
  "atk-s0515a:630_6": "avijjamānesu itthipurisādīsu javati, vijjamānesu khandhādīsu na javatīti avijjā.",
  "atk-s0515a:630_7": "Api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca",
  "atk-s0515a:630_8": "dhammānaṃ chādanatopi avijjā, taṃ avijjoghaṃ. Kāmoghavasena uttareyya. Bhavoghavasena",
  "atk-s0515a:630_9": "patareyya. Diṭṭhoghavasena samatikkameyya. Avijjoghavasena vītivatteyya. Atha vā",
  "atk-s0515a:630_10": "sotāpattimaggena pahānavasena uttareyya. Sakadāgāmimaggena pahānavasena patareyya.",
  "atk-s0515a:630_11": "Anāgāmimaggena pahānavasena samatikkameyya. Arahattamaggena pahānavasena vītivatteyya.",
  "atk-s0515a:630_12": "Atha vā “tareyyādipañcapadaṃ tadaṅgādipañcapahānena yojetabba”nti keci vadanti.",
  "atk-s0515a:631_0": "“Monaṃ vuccati ñāṇa”nti vatvā taṃ pabhedato dassetuṃ “yā paññā pajānanā”tiādimāha.",
  "atk-s0515a:631_1": "Taṃ vuttanayameva ṭhapetvā “amoho dhammavicayo”ti padaṃ. Amoho kusalesu dhammesu",
  "atk-s0515a:631_2": "abhāvanāya paṭipakkho bhāvanāhetu. Amohena aviparītaṃ gaṇhāti mūḷhassa viparītaggahaṇato.",
  "atk-s0515a:631_3": "Amohena yāthāvaṃ yāthāvato dhārento yathāsabhāve pavattati. Mūḷho hi “tacchaṃ atacchaṃ,",
  "atk-s0515a:631_4": "atacchañca taccha”nti gaṇhāti; tathā icchitālābhadukkhaṃ na hoti. Amūḷhassa “taṃ",
  "atk-s0515a:631_5": "kutettha labbhā”ti evamādipaccavekkhaṇasambhavato maraṇadukkhaṃ na hoti. Sammohamaraṇañhi",
  "atk-s0515a:631_6": "dukkhaṃ, na ca taṃ amūḷhassa hoti. Pabbajitānaṃ sukhasaṃvāso hoti, tiracchānayoniyaṃ",
  "atk-s0515a:631_7": "nibbatti na hoti. Mohena hi niccasammūḷhā tiracchānayoniṃ upapajjanti. Mohapaṭipakkho",
  "atk-s0515a:631_8": "ca amoho mohavasena amajjhattabhāvassa abhāvakaro. Amohena avihiṃsāsaññā dhātusaññā",
  "atk-s0515a:631_9": "majjhimāya paṭipattiyā paṭipajjanaṃ, pacchimaganthadvayassa pabhedanañca hoti. Pacchimāni",
  "atk-s0515a:631_10": "dve satipaṭṭhānāni tasseva ānubhāvena ijjhanti. Amoho dīghāyukatāya paccayo hoti.",
  "atk-s0515a:631_11": "Amūḷho hi hitāhitaṃ ñatvā ahitaṃ parivajjento hitañca paṭisevamāno dīghāyuko hoti,",
  "atk-s0515a:631_12": "attasampattiyā aparihīno hoti. Amūḷho hi attano hitameva karonto attānaṃ sampādeti.",
  "atk-s0515a:631_13": "Ariyavihārassa paccayo hoti, udāsinapakkhesu nibbuto hoti amūḷhassa sabbābhisaṅgatāya",
  "atk-s0515a:631_14": "abhāvato. Amohena anattadassanaṃ hoti. Asammūḷho hi yāthāvagahaṇakusalo apariṇāyakaṃ",
  "atk-s0515a:631_15": "khandhapañcakaṃ apariṇāyakato bujjhati. Yathā ca etena anattadassanaṃ, evaṃ attadassanaṃ",
  "atk-s0515a:631_16": "mohena. Ko hi nāma attasuññataṃ bujjhitvā puna sammohaṃ āpajjeyyāti.",
  "atk-s0515a:632_0": "Tena ñāṇena samannāgatoti etena vuttappakārena ñāṇena samaṅgībhūto sekkhādayo muni.",
  "atk-s0515a:632_1": "Monappattoti paṭiladdhañāṇo munibhāvaṃ patto. Tīṇīti gaṇanaparicchedo. Moneyyānīti",
  "atk-s0515a:632_2": "munibhāvakarā moneyyakarā paṭipadā dhammā. Kāyamoneyyantiādīsu viññattikāyarūpakāyavasena",
  "atk-s0515a:632_3": "paññāpetabbaṃ kāyamoneyyaṃ. Viññattivācāsaddavācāvasena paññāpetabbaṃ vacīmoneyyaṃ.",
  "atk-s0515a:632_4": "Manodvārikacittādivasena paññāpetabbaṃ manomoneyyaṃ. Tividhakāyaduccaritānaṃ pahānanti",
  "atk-s0515a:632_5": "pāṇātipātādividhānaṃ kāyato pavattānaṃ duṭṭhu caritānaṃ pajahanaṃ. Kāyasucaritanti",
  "atk-s0515a:632_6": "kāyato pavattaṃ suṭṭhu caritaṃ. Kāyārammaṇe ñāṇanti kāyaṃ ārammaṇaṃ katvā aniccādivasena",
  "atk-s0515a:632_7": "pavattaṃ kāyārammaṇe ñāṇaṃ. Kāyapariññāti kāyaṃ ñātatīraṇappahānapariññāhi jānanavasena",
  "atk-s0515a:632_8": "pavattaṃ ñāṇaṃ. Pariññāsahagato maggoti ajjhattikaṃ kāyaṃ sammasitvā uppāditamaggo",
  "atk-s0515a:632_9": "pariññāsahagato. Kāye chandarāgassa pahānanti kāye taṇhāchandarāgassa pajahanaṃ.",
  "atk-s0515a:632_10": "Kāyasaṅkhāranirodhoti assāsapassāsānaṃ nirodho āvaraṇo, catutthajjhānasamāpattisamāpajjanaṃ.",
  "atk-s0515a:632_11": "Vacīsaṅkhāranirodhoti vitakkavicārānaṃ nirodho āvaraṇo, dutiyajjhānasamāpattisamāpajjanaṃ.",
  "atk-s0515a:632_12": "Cittasaṅkhāranirodhoti saññāvedanānaṃ nirodho āvaraṇo, saññāvedayitanirodhasamāpattisamāpajjanaṃ.",
  "atk-s0515a:633_0": "Paṭhamagāthāya kāyamunintiādīsu kāyaduccaritappahānavasena kāyamuni. Vacīduccaritappahānavasena",
  "atk-s0515a:633_1": "vācāmuni. Manoduccaritappahānavasena manomuni. Sabbākusalappahānavasena anāsavamuni.",
  "atk-s0515a:633_2": "Moneyyasampannanti jānitabbaṃ jānitvā phale ṭhitattā moneyyasampannaṃ. Āhu sabbappahāyinanti",
  "atk-s0515a:633_3": "sabbakilese pajahitvā ṭhitattā sabbappahāyinaṃ kathayanti.",
  "atk-s0515a:634_0": "Dutiyagāthāya ninhātapāpakanti yo ajjhattabahiddhasaṅkhāte sabbasmimpi āyatane ajjhattabahiddhārammaṇavasena",
  "atk-s0515a:634_1": "uppattirahāni sabbapāpakāni maggañāṇena ninhāya dhovitvā ṭhitattā ninhātapāpakaṃ",
  "atk-s0515a:634_2": "āhūti evamattho daṭṭhabbo. Agāramajjhe vasantā agāramunino. Pabbajjupagatā anagāramunino.",
  "atk-s0515a:634_3": "Tattha sekkhā sekkhamunino. Arahanto asekkhamunino. Paccekabuddhā paccekamunino.",
  "atk-s0515a:634_4": "Sammāsambuddhā munimunino.",
  "atk-s0515a:635_0": "Puna kathetukamyatāpucchāvasena “katame agāramunino”ti āha. Agārikāti kasigorakkhādiagārikakamme",
  "atk-s0515a:635_1": "niyuttā. Diṭṭhapadāti diṭṭhanibbānā. Viññātasāsanāti viññātaṃ sikkhattayasāsanaṃ",
  "atk-s0515a:635_2": "etesanti viññātasāsanā. Anagārāti kasigorakkhādiagāriyakammaṃ etesaṃ natthīti pabbajitā",
  "atk-s0515a:635_3": "“anagārā”ti vuccanti. Satta sekkhāti sotāpannādayo satta. Tīsu sikkhāsu sikkhantīti",
  "atk-s0515a:635_4": "sekkhā. Arahanto na sikkhantīti asekkhā. Taṃ taṃ kāraṇaṃ paṭicca ekakāva anācariyakāva",
  "atk-s0515a:635_5": "catusaccaṃ bujjhitavantoti paccekabuddhā paccekamunino.",
  "atk-s0515a:636_0": "Munimunino vuccanti tathāgatāti ettha aṭṭhahi kāraṇehi bhagavā tathāgato – tathā",
  "atk-s0515a:636_1": "āgatoti tathāgato, tathā gatoti tathāgato, tathalakkhaṇaṃ āgatoti tathāgato, tathadhamme",
  "atk-s0515a:636_2": "yāthāvato abhisambuddhoti tathāgato, tathadassitāya tathāgato, tathavāditāya tathāgato,",
  "atk-s0515a:636_3": "tathākāritāya tathāgato, abhibhavanaṭṭhena tathāgatoti.",
  "atk-s0515a:637_0": "Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0515a:637_1": "sammāsambuddhā āgatā. Kiṃ vuttaṃ hoti? Yenābhinīhārena purimakā bhagavanto āgatā,",
  "atk-s0515a:637_2": "teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā",
  "atk-s0515a:637_3": "dasa pāramiyo dasa upapāramiyo dasa paramatthapāramiyoti samatiṃsapāramiyo pūretvā",
  "atk-s0515a:637_4": "aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā",
  "atk-s0515a:637_5": "pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā",
  "atk-s0515a:637_6": "āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne,",
  "atk-s0515a:637_7": "cattāro sammappadhāne, cattāro iddhipāde, pañcindriyāni, pañca balāni, satta bojjhaṅge,",
  "atk-s0515a:637_8": "ariyaṃ aṭṭhaṅgikaṃ maggaṃ bhāvetvā pūretvā āgatā, tathā amhākampi bhagavā āgato.",
  "atk-s0515a:637_9": "Evaṃ tathā āgatoti tathāgato.",
  "atk-s0515a:638": "“Yathā ca dīpaṅkarabuddhaādayo, sabbaññubhāvaṃ munayo idhāgatā;",
  "atk-s0515a:639": "Tathā ayaṃ sakyamunīpi āgato, tathāgato vuccati tena cakkhumā”ti.",
  "atk-s0515a:640_0": "Kathaṃ tathā gatoti tathāgato? Yathā sampatijātā purimakā bhagavanto gatā. Kathañca",
  "atk-s0515a:640_1": "te gatā? Te hi sampatijātā samehi pādehi pathaviyaṃ patiṭṭhāya uttarābhimukhā sattapadavītihārena gatā. Yathāha –",
  "atk-s0515a:641_0": "“Sampatijāto, ānanda, bodhisatto samehi pādehi pathaviyaṃ patiṭṭhahitvā uttarābhimukho",
  "atk-s0515a:641_1": "sattapadavītihārena gacchati, setamhi chatte anudhāriyamāne sabbā ca disā anuviloketi,",
  "atk-s0515a:641_2": "āsabhiñca vācaṃ bhāsati – ‘aggohamasmi lokassa, jeṭṭhohamasmi lokassa, seṭṭhohamasmi",
  "atk-s0515a:641_3": "lokassa, ayamantimā jāti, natthi dāni punabbhavo”’ti.",
  "atk-s0515a:642_0": "Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.",
  "atk-s0515a:642_1": "Yañhi so sampatijāto samehi pādehi patiṭṭhāti, idamassa caturiddhipādapaṭilābhassa",
  "atk-s0515a:642_2": "pubbanimittaṃ. Uttaramukhabhāvo panassa sabbalokuttarabhāvassa pubbanimittaṃ. Sattapadavītihāro",
  "atk-s0515a:642_3": "sattabojjhaṅgaratanapaṭilābhassa. “Suvaṇṇadaṇḍā vītipatanti cāmarā”ti ettha vuttacāmarukkhepo",
  "atk-s0515a:642_4": "pana sabbatitthiyanimmadanassa. Setacchattadhāraṇaṃ arahattavimuttivaravimalasetacchattapaṭilābhassa.",
  "atk-s0515a:642_5": "Sabbadisānuvilokanaṃ sabbaññutānāvaraṇañāṇapaṭilābhassa. Āsabhivācābhāsanaṃ pana",
  "atk-s0515a:642_6": "appaṭivattiyavaradhammacakkapavattanassa pubbanimittaṃ. Tathā ayaṃ bhagavāpi gato.",
  "atk-s0515a:642_7": "Tañcassa gamanaṃ tathaṃ ahosi avitathaṃ tesaṃyeva visesādhigamānaṃ pubbanimittabhāvena. Tenāhu porāṇā –",
  "atk-s0515a:643": "“Muhuttajātova gavampatī yathā, samehi pādehi phusī vasundharaṃ;",
  "atk-s0515a:644": "So vikkamī satta padāni gotamo, setañca chattaṃ anudhārayuṃ marū.",
  "atk-s0515a:645": "“Gantvāna so satta padāni gotamo, disā vilokesi samā samantato;",
  "atk-s0515a:646": "Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito”ti. ;",
  "atk-s0515a:647": "Evaṃ tathā gatoti tathāgato.",
  "atk-s0515a:648_0": "Atha vā yathā purimakā bhagavanto, ayampi bhagavā tatheva nekkhammena kāmacchandaṃ…pe…",
  "atk-s0515a:648_1": "paṭhamajjhānena nīvaraṇe…pe… aniccānupassanāya niccasaññaṃ…pe… arahattamaggena sabbakilese",
  "atk-s0515a:648_2": "pahāya gato, evampi tathā gatoti tathāgato.",
  "atk-s0515a:649_0": "Kathaṃ tathalakkhaṇaṃ āgatoti tathāgato? Pathavīdhātuyā kakkhaḷattalakkhaṇaṃ tathaṃ",
  "atk-s0515a:649_1": "avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā",
  "atk-s0515a:649_2": "vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.",
  "atk-s0515a:650": "Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.",
  "atk-s0515a:651": "Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.",
  "atk-s0515a:652": "Saddhindriyassa adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.",
  "atk-s0515a:653": "Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.",
  "atk-s0515a:654_0": "Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,",
  "atk-s0515a:654_1": "vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa",
  "atk-s0515a:654_2": "upasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa",
  "atk-s0515a:654_3": "paṭisaṅkhānalakkhaṇaṃ.",
  "atk-s0515a:655_0": "Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya",
  "atk-s0515a:655_1": "pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,",
  "atk-s0515a:655_2": "sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.",
  "atk-s0515a:656_0": "Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,",
  "atk-s0515a:656_1": "nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,",
  "atk-s0515a:656_2": "phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa",
  "atk-s0515a:656_3": "gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ,",
  "atk-s0515a:656_4": "maraṇassa cutilakkhaṇaṃ.",
  "atk-s0515a:657_0": "Dhātūnaṃ suññatalakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ,",
  "atk-s0515a:657_1": "sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ,",
  "atk-s0515a:657_2": "balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.",
  "atk-s0515a:658": "Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.",
  "atk-s0515a:659_0": "Sīlavisuddhiyā saṃvaraṇalakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā",
  "atk-s0515a:659_1": "dassanalakkhaṇaṃ, khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ,",
  "atk-s0515a:659_2": "chandassa mūlalakkhaṇaṃ.",
  "atk-s0515a:660_0": "Manasikārassa samuṭṭhānalakkhaṇaṃ, phassassa samodhānalakkhaṇaṃ, vedanāya samosaraṇalakkhaṇaṃ,",
  "atk-s0515a:660_1": "samādhissa pamukhalakkhaṇaṃ, satiyā ādhipateyyalakkhaṇaṃ, paññāya tatuttariyalakkhaṇaṃ,",
  "atk-s0515a:660_2": "vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ tathaṃ avitathaṃ,",
  "atk-s0515a:660_3": "etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato. Evaṃ",
  "atk-s0515a:660_4": "tathalakkhaṇaṃ āgatoti tathāgato.",
  "atk-s0515a:661": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri ariyasaccāni. Yathāha –",
  "atk-s0515a:662": "“Cattārimāni, bhikkhave, tathāni avitathāni anaññathāni. Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti vitthāro.",
  "atk-s0515a:663": "Tāni ca bhagavā abhisambuddhoti tathānaṃ abhisambuddhattā tathāgatoti vuccati. Abhisambuddhattho hi ettha gatasaddo.",
  "atk-s0515a:664_0": "Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0515a:664_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya",
  "atk-s0515a:664_2": "saṅkhārānaṃ paccayaṭṭho…pe… jātiyā jarāmaraṇassa paccayaṭṭho tatho avitatho anaññatho.",
  "atk-s0515a:664_3": "Taṃ sabbaṃ bhagavā abhisambuddho, tassāpi tathānaṃ abhisambuddhattā tathāgato. Evaṃ",
  "atk-s0515a:664_4": "tathadhamme yāthāvato abhisambuddhoti tathāgato.",
  "atk-s0515a:665_0": "Kathaṃ tathadassitāya tathāgato? Bhagavā yaṃ sadevake loke…pe… sadevamanussāya pajāya",
  "atk-s0515a:665_1": "aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ",
  "atk-s0515a:665_2": "nāma atthi, taṃ sabbākārena jānāti passati. Evaṃ jānatā passatā ca tena taṃ iṭṭhāniṭṭhādivasena",
  "atk-s0515a:665_3": "vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0515a:665_4": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0515a:665_5": "pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṃ",
  "atk-s0515a:665_6": "tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.",
  "atk-s0515a:665_7": "Vuttampi cetaṃ bhagavatā –",
  "atk-s0515a:666_0": "“Yaṃ, bhikkhave, sadevakassa lokassa…pe… sadevamanussāya pajāya diṭṭhaṃ sutaṃ mutaṃ",
  "atk-s0515a:666_1": "viññātaṃ pattaṃ pariyesitaṃ anuvicaritaṃ manasā, tamahaṃ jānāmi…pe… tamahaṃ abbhaññāsiṃ.",
  "atk-s0515a:666_2": "Taṃ tathāgatassa viditaṃ, taṃ tathāgato na upaṭṭhāsī”ti.",
  "atk-s0515a:667": "Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0515a:668_0": "Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno",
  "atk-s0515a:668_1": "catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca",
  "atk-s0515a:668_2": "rattiṃ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0515a:668_3": "kāle paṭhamabodhiyampi majjhimabodhiyampi pacchimabodhiyampi yaṃ bhagavatā bhāsitaṃ",
  "atk-s0515a:668_4": "suttaṃ geyyaṃ…pe… vedallaṃ. Sabbaṃ taṃ atthato byañjanato ca anupavajjaṃ anūnamanadhikaṃ",
  "atk-s0515a:668_5": "sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha vālaggamattampi",
  "atk-s0515a:668_6": "pakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya",
  "atk-s0515a:668_7": "tulitaṃ viya ca tathameva hoti avitathaṃ anaññathaṃ. Yathāha –",
  "atk-s0515a:669_0": "“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ",
  "atk-s0515a:669_1": "anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,",
  "atk-s0515a:669_2": "sabbaṃ taṃ tatheva hoti no aññathā, tasmā ‘tathāgato’ti vuccatī”ti.",
  "atk-s0515a:670": "Gadaattho hi ettha gatasaddo. Evaṃ tathavāditāya tathāgato.",
  "atk-s0515a:671": "Api ca āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.",
  "atk-s0515a:672_0": "Kathaṃ tathākāritāya tathāgato? Bhagavato hi vācāya kāyo anulometi, kāyassāpi vācā.",
  "atk-s0515a:672_1": "Tasmā yathāvādī tathākārī, yathākārī tathāvādī ca hoti. Evaṃbhūtassa cassa yathā",
  "atk-s0515a:672_2": "vācā, kāyopi tathā gato pavattoti attho. Yathā ca kāyo, vācāpi tathā gatā pavattāti",
  "atk-s0515a:672_3": "tathāgato. Tenevāha – “yathāvādī, bhikkhave, tathāgato tathākārī, yathākārī tathāvādī.",
  "atk-s0515a:672_4": "Iti yathāvādī tathākārī, yathākārī tathāvādī. ‘Tasmā tathāgato’ti vuccatī”ti. Evaṃ",
  "atk-s0515a:672_5": "tathākāritāya tathāgato.",
  "atk-s0515a:673_0": "Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā",
  "atk-s0515a:673_1": "tiriyaṃ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā",
  "atk-s0515a:673_2": "vimuttiñāṇadassanena, na tassa tulā vā pamāṇaṃ vā atthi, atha kho atulo appameyyo",
  "atk-s0515a:673_3": "anuttaro rājātirājā devānaṃ atidevo sakkānaṃ atisakko brahmānaṃ atibrahmā. Tenāha –",
  "atk-s0515a:674": "“Sadevake, bhikkhave, loke…pe… sadevamanussāya pajāya tathāgato abhibhū anabhibhūto aññadatthudaso vasavattī, tasmā ‘tathāgato’ti vuccatī”ti.",
  "atk-s0515a:675_0": "Tatthevaṃ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0515a:675_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0515a:675_2": "lokaṃ abhibhavati. Iti sabbalokābhibhavane tatho aviparīto desanāvilāsamayo ceva",
  "atk-s0515a:675_3": "puññamayo ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.",
  "atk-s0515a:676_0": "Api ca tathāya gatotipi tathāgato, tathaṃ gatotipi tathāgato. Gatoti avagato, atīto",
  "atk-s0515a:676_1": "patto paṭipannoti attho. Tattha sakalaṃ lokaṃ tīraṇapariññāya tathāya gato avagatoti",
  "atk-s0515a:676_2": "tathāgato, lokasamudayaṃ pahānapariññāya tathāya gato atītoti tathāgato, lokanirodhaṃ",
  "atk-s0515a:676_3": "sacchikiriyāya tathāya gato pattoti tathāgato, lokanirodhagāminiṃ paṭipadaṃ tathaṃ",
  "atk-s0515a:676_4": "gato paṭipannoti tathāgato. Tena yaṃ vuttaṃ bhagavatā –",
  "atk-s0515a:677_0": "“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,",
  "atk-s0515a:677_1": "bhikkhave, tathāgatena abhisambuddho, lokasamudayo tathāgatassa pahīno. Lokanirodho,",
  "atk-s0515a:677_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0515a:677_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0515a:677_4": "bhāvitā. Yaṃ, bhikkhave, sadevakassa lokassa…pe… anuvicaritaṃ manasā, sabbaṃ taṃ",
  "atk-s0515a:677_5": "tathāgatena abhisambuddhaṃ. Tasmā ‘tathāgato’ti vuccatī”ti.",
  "atk-s0515a:678_0": "Tassa evampi attho veditabbo. Idampi ca tathāgatassa tathāgatabhāvadīpena mukhamattameva.",
  "atk-s0515a:678_1": "Sabbākārena pana tathāgatova tathāgatassa tathāgatabhāvaṃ vaṇṇeyya. Yasmā pana sabbabuddhā",
  "atk-s0515a:678_2": "tathāgataguṇenāpi samasamā, tasmā sabbesaṃ vasena “tathāgatā”ti āha.",
  "atk-s0515a:679_0": "Arahantoti kilesehi ārakattā, arīnaṃ arānañca hatattā, paccayādīnaṃ arahattā, pāpakaraṇe",
  "atk-s0515a:679_1": "rahābhāvā tathāgato arahaṃ. Ārakā hi so sabbakilesehi suvidūravidūre ṭhito maggena",
  "atk-s0515a:679_2": "savāsanānaṃ kilesānaṃ viddhaṃsitattāti ārakattā arahaṃ.",
  "atk-s0515a:680": "“So tato ārakā nāma, yassa yenāsamaṅgitā;",
  "atk-s0515a:681": "Asamaṅgī ca dosehi, nātho tenārahaṃ mato”.",
  "atk-s0515a:682": "Te cānena kilesārayo maggena hatāti arīnaṃ hatattāpi arahaṃ.",
  "atk-s0515a:683": "“Yasmā rāgādisaṅkhātā, sabbepi arayo hatā;",
  "atk-s0515a:684": "Paññāsatthena nāthena, tasmāpi arahaṃ mato”.",
  "atk-s0515a:685_0": "Yañcetaṃ avijjābhavataṇhāmayanābhiṃ puññādiabhisaṅkhārānaṃ jarāmaraṇanemiṃ āsavasamudayamayena",
  "atk-s0515a:685_1": "akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena",
  "atk-s0515a:685_2": "bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ",
  "atk-s0515a:685_3": "ñāṇapharasuṃ gahetvā sabbe arā hatāti arahaṃ.",
  "atk-s0515a:686": "“Arā saṃsāracakkassa, hatā ñāṇāsinā yato;",
  "atk-s0515a:687": "Lokanāthena tenesa, ‘araha’nti pavuccati”.",
  "atk-s0515a:688_0": "Aggadakkhiṇeyyattā ca cīvarādipaccaye arahati pūjāvisesañca, teneva ca uppanne tathāgate",
  "atk-s0515a:688_1": "ye keci mahesakkhā devamanussā, na te aññattha pūjaṃ karonti. Tathā hi brahmā sahampati",
  "atk-s0515a:688_2": "sinerumattena ratanadāmena tathāgataṃ pūjesi, yathābalañca aññe devā ca manussā ca",
  "atk-s0515a:688_3": "bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ",
  "atk-s0515a:688_4": "vissajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-s0515a:688_5": "Ko pana vādo aññesaṃ pūjāvisesānanti paccayādīnaṃ arahattāpi arahaṃ.",
  "atk-s0515a:689": "“Pūjāvisesaṃ saha paccayehi, yasmā ayaṃ arahati lokanātho;",
  "atk-s0515a:690": "Atthānurūpaṃ arahanti loke, tasmā jino arahati nāmametaṃ”.",
  "atk-s0515a:691": "Yathā ca loke ye keci paṇḍitamānino bālā asilokabhayena raho pāpaṃ karonti, evamesa na kadāci pāpaṃ karotīti pāpakaraṇe rahābhāvatopi arahaṃ.",
  "atk-s0515a:692": "“Yasmā natthi raho nāma, pāpakammesu tādino;",
  "atk-s0515a:693": "Rahābhāvena tenesa, arahaṃ iti vissuto”.",
  "atk-s0515a:694": "Evaṃ sabbathāpi –",
  "atk-s0515a:695": "“Ārakattā hatattā ca, kilesārīna so muni;",
  "atk-s0515a:696": "Hatasaṃsāracakkāro, paccayādīna cāraho;",
  "atk-s0515a:697": "Na raho karoti pāpāni, arahaṃ tena vuccatī”ti.",
  "atk-s0515a:698_0": "Yasmā pana sabbe buddhā arahattaguṇenāpi samasamā, tasmā sabbesampi vasena “arahanto”ti",
  "atk-s0515a:698_1": "āha. Sammāsambuddhāti sammā sāmañca sabbadhammānaṃ buddhattā sammāsambuddho. Tathā",
  "atk-s0515a:698_2": "hesa sabbadhamme sammāsambuddho, abhiññeyye dhamme abhiññeyyato, pariññeyye dhamme",
  "atk-s0515a:698_3": "pariññeyyato, pahātabbe dhamme pahātabbato, sacchikātabbe dhamme sacchikātabbato,",
  "atk-s0515a:698_4": "bhāvetabbe dhamme bhāvetabbato. Tenevāha –",
  "atk-s0515a:699": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0515a:700": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0515a:701_0": "Atha vā cakkhu dukkhasaccaṃ, tassa mūlakāraṇabhāvena samuṭṭhāpikā purimataṇhā samudayasaccaṃ,",
  "atk-s0515a:701_1": "ubhinnaṃ appavatti nirodhasaccaṃ, nirodhapajānanā paṭipadā maggasaccanti evaṃ ekekapaduddhārenāpi",
  "atk-s0515a:701_2": "sabbadhamme sammā sāmañca buddho. Esa nayo sotaghānajivhākāyamanesu. Eteneva ca nayena",
  "atk-s0515a:701_3": "rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha",
  "atk-s0515a:701_4": "phassā, cakkhusamphassajā vedanādayo cha vedanā, rūpasaññādayo cha saññā, rūpasañcetanādayo",
  "atk-s0515a:701_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "atk-s0515a:701_6": "cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "atk-s0515a:701_7": "dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo",
  "atk-s0515a:701_8": "nava bhavā, paṭhamādīni cattāri jhānāni, mettābhāvanādayo catasso appamaññāyo, catasso",
  "atk-s0515a:701_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.",
  "atk-s0515a:702_0": "Tatrāyaṃ ekapadayojanā – jarāmaraṇaṃ dukkhasaccaṃ, jāti samudayasaccaṃ, ubhinnaṃ",
  "atk-s0515a:702_1": "nissaraṇaṃ nirodhasaccaṃ, nirodhapajānanā paṭipadā maggasaccanti evaṃ ekekapaduddhārena",
  "atk-s0515a:702_2": "sabbadhamme sammā sāmañca buddho anubuddho paṭividdho. Yaṃ vā pana kiñci atthi neyyaṃ",
  "atk-s0515a:702_3": "nāma, sabbassa sammā sambuddhattā vimokkhantikañāṇavasena sammāsambuddho. Tesaṃ pana",
  "atk-s0515a:702_4": "vibhāgo upari āvi bhavissati. Yasmā pana sabbabuddhā sammāsambuddhaguṇenāpi samasamā,",
  "atk-s0515a:702_5": "tasmā sabbesampi vasena “sammāsambuddhā”ti āha.",
  "atk-s0515a:703_0": "Monenāti kāmañhi moneyyapaṭipadāsaṅkhātena maggañāṇamonena muni nāma hoti, idha pana",
  "atk-s0515a:703_1": "tuṇhībhāvaṃ sandhāya “na monenā”ti vuttaṃ. Mūḷharūpoti tuccharūpo. Aviddasūti aviññū.",
  "atk-s0515a:703_2": "Evarūpo hi tuṇhībhūtopi muni nāma na hoti. Atha vā moneyyamuni nāma na hoti, tucchabhāvo",
  "atk-s0515a:703_3": "ca pana aññāṇī ca hotīti attho. Yo ca tulaṃva paggayhāti yathā hi tulaṃ gahetvā ṭhito",
  "atk-s0515a:703_4": "atirekaṃ ce hoti, harati, ūnaṃ ce hoti, pakkhipati; evameva so atirekaṃ haranto viya",
  "atk-s0515a:703_5": "pāpaṃ harati parivajjeti, ūnake pakkhipanto viya kusalaṃ paripūreti. Evañca pana",
  "atk-s0515a:703_6": "karonto sīlasamādhipaññāvimuttivimuttiñāṇadassanasaṅkhātaṃ varaṃ uttamameva ādāya",
  "atk-s0515a:703_7": "pāpāni akusalakammāni parivajjeti sa muni nāmāti attho. Tena so munīti kasmā pana",
  "atk-s0515a:703_8": "so munīti ce? Yaṃ heṭṭhā vuttakāraṇaṃ, tena so munīti attho. Yo munāti ubho loketi",
  "atk-s0515a:703_9": "yo puggalo imasmiṃ khandhādiloke tulaṃ āropetvā minanto viya “ime ajjhattikā khandhā,",
  "atk-s0515a:703_10": "ime bāhirā”tiādinā nayena ime ubho atthe munāti. Muni tena pavuccatīti tena pana",
  "atk-s0515a:703_11": "kāraṇena “munī”ti vuccatiyevāti attho.",
  "atk-s0515a:704_0": "Asatañcāti gāthāya ayaṃ saṅkhepattho – yvāyaṃ akusalakusalappabhedo, asatañca satañca",
  "atk-s0515a:704_1": "dhammo, taṃ “ajjhattaṃ bahiddhā”ti imasmiṃ sabbaloke pavicayañāṇena asatañca satañca",
  "atk-s0515a:704_2": "ñatvā dhammaṃ. Tassa ñātattā eva, rāgādibhedato sattavidhaṃ saṅgaṃ taṇhādiṭṭhibhedato",
  "atk-s0515a:704_3": "duvidhaṃ jālañca aticca atikkamitvā ṭhito, so tena monasaṅkhātena pavicayañāṇena",
  "atk-s0515a:704_4": "samannāgatattā muni. Devamanussehi pūjitoti idaṃ panassa thutivacanaṃ. So hi khīṇāsavamunittā",
  "atk-s0515a:704_5": "devamanussānaṃ pūjāraho hoti, tasmā evaṃ vuttoti.",
  "atk-s0515a:705_0": "Sallanti mūlapadaṃ. Satta sallānīti gaṇanaparicchedo. Rāgasallanti rañjanaṭṭhena",
  "atk-s0515a:705_1": "rāgo ca pīḷājanakatāya antotudanatāya dunnīharaṇatāya sallañcāti rāgasallaṃ. Dosasallādīsupi",
  "atk-s0515a:705_2": "eseva nayo. Abbūḷhasalloti mūlapadaṃ. Abbahitasalloti nīhaṭasallo. Uddhatasalloti",
  "atk-s0515a:705_3": "uddhaṃ haṭasallo uddharitasallo. Samuddhatasalloti upasaggavasena vutto. Uppāṭitasalloti",
  "atk-s0515a:705_4": "luñcitasallo. Samuppāṭitasalloti upasaggavaseneva.",
  "atk-s0515a:706_0": "Sakkaccakārīti dānādīnaṃ kusaladhammānaṃ bhāvanāya puggalassa vā deyyadhammassa vā",
  "atk-s0515a:706_1": "sakkaccakaraṇavasena sakkaccakārī. Satatabhāvakaraṇena sātaccakārī. Aṭṭhitakaraṇena",
  "atk-s0515a:706_2": "aṭṭhitakārī. Yathā nāma kakaṇṭako thokaṃ gantvā thokaṃ tiṭṭhati, na nirantaraṃ gacchati;",
  "atk-s0515a:706_3": "evameva yo puggalo ekadivasaṃ dānaṃ datvā pūjaṃ vā katvā dhammaṃ vā sutvā samaṇadhammaṃ",
  "atk-s0515a:706_4": "vā katvā puna cirassaṃ karoti, taṃ na nirantaraṃ pavatteti. So “asātaccakārī, anaṭṭhitakārī”ti",
  "atk-s0515a:706_5": "vuccati. Ayaṃ evaṃ na karotīti aṭṭhitakārī. Anolīnavuttikoti nirantarakaraṇasaṅkhātassa",
  "atk-s0515a:706_6": "vipphārassa bhāvena na līnavuttikoti anolīnavuttiko. Anikkhittacchandoti kusalakaraṇe",
  "atk-s0515a:706_7": "vīriyacchandassa anikkhittabhāvena anikkhittacchando. Anikkhittadhuroti vīriyadhurassa",
  "atk-s0515a:706_8": "anoropanena anikkhittadhuro, anosakkitamānasoti attho. Yo tattha chando ca vāyāmo",
  "atk-s0515a:706_9": "cāti yo tesu kusaladhammesu kattukamyatādhammacchando ca payattasaṅkhāto vāyāmo ca.",
  "atk-s0515a:706_10": "Ussahanavasena ussāho ca. Adhimattussahanavasena ussoḷhī ca. Vāyāmo ceso pāraṃ gamanaṭṭhena.",
  "atk-s0515a:706_11": "Ussāho ceso pubbaṅgamanaṭṭhena. Ussoḷhī ceso adhimattaṭṭhena. Appaṭivāni cāti anivattanā",
  "atk-s0515a:706_12": "ca. Sati ca sampajaññanti saratīti sati. Sampajānātīti sampajaññaṃ, samantato pakārehi",
  "atk-s0515a:706_13": "jānātīti attho. Sātthakasampajaññaṃ sappāyasampajaññaṃ gocarasampajaññaṃ asammohasampajaññanti",
  "atk-s0515a:706_14": "imassa sampajānassa vasena bhedo veditabbo. Ātappanti kilesatāpanavīriyaṃ. Padhānanti",
  "atk-s0515a:706_15": "uttamavīriyaṃ. Adhiṭṭhānanti kusalakaraṇe patiṭṭhābhāvo. Anuyogoti anuyuñjanaṃ. Appamādoti",
  "atk-s0515a:706_16": "nappamajjanaṃ, satiyā avippavāso.",
  "atk-s0515a:707_0": "Imaṃ lokaṃ nāsīsatīti mūlapadaṃ. Sakattabhāvanti attano attabhāvaṃ. Parattabhāvanti",
  "atk-s0515a:707_1": "paraloke attabhāvaṃ. Sakarūpavedanādayo attano pañcakkhandhe, pararūpavedanādayo",
  "atk-s0515a:707_2": "ca paraloke pañcakkhandhe. Kāmadhātunti kāmabhavaṃ. Rūpadhātunti rūpabhavaṃ. Arūpadhātunti",
  "atk-s0515a:707_3": "arūpabhavaṃ. Puna rūpārūpavasena dukaṃ dassetuṃ kāmadhātuṃ rūpadhātuṃ ekaṃ katvā,",
  "atk-s0515a:707_4": "arūpadhātuṃ ekaṃ katvā vuttaṃ. Gatiṃ vāti patiṭṭhānavasena pañcagati vuttā. Upapattiṃ",
  "atk-s0515a:707_5": "vāti nibbattivasena catuyoni vuttā. Paṭisandhiṃ vāti tiṇṇaṃ bhavānaṃ ghaṭanavasena",
  "atk-s0515a:707_6": "paṭisandhi vuttā. Bhavaṃ vāti kammabhavavasena. Saṃsāraṃ vāti khandhādīnaṃ abbocchinnavasena.",
  "atk-s0515a:707_7": "Vaṭṭaṃ vāti tebhūmakavaṭṭaṃ nāsīsatīti.",
  "atk-s0515a:708": "Saddhammappajjotikāya mahāniddesaṭṭhakathāya",
  "atk-s0515a:709": "Guhaṭṭhakasuttaniddesavaṇṇanā niṭṭhitā.",
  "atk-s0515a:710": "3. Duṭṭhaṭṭhakasuttaniddesavaṇṇanā",
  "atk-s0515a:711_0": "15. Duṭṭhaṭṭhake paṭhamagāthāyaṃ tāva tattha vadantīti bhagavantaṃ bhikkhusaṅghañca",
  "atk-s0515a:711_1": "upavadanti. Duṭṭhamanāpi eke, athopi ve saccamanāti ekacce duṭṭhacittā, ekacce tathasaññinopi",
  "atk-s0515a:711_2": "hutvā titthiyā tuṭṭhacittā, ye tesaṃ sutvā saddahiṃsu, te saccamanāti adhippāyo.",
  "atk-s0515a:711_3": "Vādañca jātanti etaṃ akkosavādaṃ uppannaṃ. Muni no upetīti akārakatāya ca akuppanatāya",
  "atk-s0515a:711_4": "ca buddhamuni na upeti. Tasmā munī natthi khilo kuhiñcīti tena kāraṇena ayaṃ muni,",
  "atk-s0515a:711_5": "rāgādikhilehi natthi khilo kuhiñcīti veditabbo.",
  "atk-s0515a:712_0": "Duṭṭhamanāti uppannehi dosehi dūsitacittā. Viruddhamanāti tehi kilesehi kusalassa",
  "atk-s0515a:712_1": "dvāraṃ adatvā āvaritacittā. Paṭiviruddhamanāti upasaggavasena padaṃ vaḍḍhitaṃ. Āhatamanāti",
  "atk-s0515a:712_2": "paṭighena āhataṃ cittaṃ etesanti āhatamanā. Paccāhatamanāti upasaggavaseneva. Āghātitamanāti",
  "atk-s0515a:712_3": "vihiṃsāvasena āghātitaṃ manaṃ etesanti āghātitamanā. Paccāghātitamanāti upasaggavaseneva.",
  "atk-s0515a:712_4": "Atha vā “kodhavasena duṭṭhamanā, upanāhavasena paduṭṭhamanā, makkhavasena viruddhamanā,",
  "atk-s0515a:712_5": "paḷāsavasena paṭiviruddhamanā, dosavasena āhatapaccāhatamanā, byāpādavasena āghātitapaccāghātitamanā.",
  "atk-s0515a:712_6": "Paccayānaṃ alābhena duṭṭhamanā paduṭṭhamanā, ayasena viruddhamanā paṭiviruddhamanā,",
  "atk-s0515a:712_7": "garahena āhatapaccāhatamanā, dukkhavedanāsamaṅgībhāvena āghātitapaccāghātitamanā”ti",
  "atk-s0515a:712_8": "evamādinā nayena eke vaṇṇayanti. Upavadantīti garahaṃ uppādenti. Abhūtenāti asaṃvijjamānena.",
  "atk-s0515a:713_0": "Saddahantāti pasādavasena saddhaṃ uppādentā. Okappentāti guṇavasena otaritvā avakappayantā.",
  "atk-s0515a:713_1": "Adhimuccantāti sampasādanavasena sanniṭṭhānaṃ katvā tesaṃ kathaṃ adhivāsentā. Saccamanāti",
  "atk-s0515a:713_2": "tacchamanā. Saccasaññinoti tacchasaññino. Tathamanāti aviparītamanā. Bhūtamanāti",
  "atk-s0515a:713_3": "bhūtatthamanā. Yāthāvamanāti niccalamanā. Aviparītamanāti nicchayamanā. Tattha “saccamanā",
  "atk-s0515a:713_4": "saccasaññino”ti saccavādiguṇaṃ, “tathamanā tathasaññino”ti saccasaddhāguṇaṃ, “bhūtamanā",
  "atk-s0515a:713_5": "bhūtasaññino”ti ṭhitaguṇaṃ, “yāthāvamanā yāthāvasaññino”ti paccayikaguṇaṃ, “aviparītamanā",
  "atk-s0515a:713_6": "aviparītasaññino”ti avisaṃvādaguṇaṃ kathitanti ñātabbaṃ.",
  "atk-s0515a:714_0": "Paratoghosoti aññesaṃ santikā uppannasaddo. Akkosoti jātiādīsu dasasu akkosesu aññataro.",
  "atk-s0515a:714_1": "Yo vādaṃ upetīti yo puggalo upavādaṃ upagacchati. Kārako vāti katadoso vā. Kārakatāyāti",
  "atk-s0515a:714_2": "dosassa katabhāvena vuccamānoti kathiyamāno. Upavadiyamānoti dosaṃ upavajjamāno.",
  "atk-s0515a:714_3": "Kuppatīti kopaṃ karoti.",
  "atk-s0515a:715_0": "Khīlajātatāpi natthīti cittabandhabhāvacittakacavarabhāvasaṅkhātaṃ paṭighakhilaṃ",
  "atk-s0515a:715_1": "jātaṃ assāti khilajāto, tassa bhāvo khilajātatā, tāpi natthi na santi. Pañcapi cetokhilāti",
  "atk-s0515a:715_2": "kāme avītarāgo, kāye avītarāgo, rūpe avītarāgo, yāvadatthaṃ udarāvadehakaṃ bhuñjitvā",
  "atk-s0515a:715_3": "seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ paṇidhāya",
  "atk-s0515a:715_4": "brahmacariyaṃ carati “imināhaṃ sīlena vā vatena vā tapena vā brahmacariyena vā devo",
  "atk-s0515a:715_5": "vā bhavissāmi, devaññataro vā”ti evarūpā pañcapi cittassa bandhabhāvakacavarabhāvasaṅkhātā cetokhilā natthi.",
  "atk-s0515a:716_0": "16. Imañca gāthaṃ vatvā bhagavā ānandattheraṃ pucchi – “evaṃ khuṃsetvā vambhetvā",
  "atk-s0515a:716_1": "vuccamānā bhikkhū, ānanda, kiṃ vadantī”ti, “na kiñci bhagavā”ti. “Na, ānanda, ‘ahaṃ",
  "atk-s0515a:716_2": "sīlavā’ti sabbattha tuṇhī bhavitabbaṃ. Loke hi nābhāsamānaṃ jānanti, missaṃ bālehi",
  "atk-s0515a:716_3": "paṇḍita”nti vatvā “bhikkhū, ānanda, te manusse evaṃ paṭicodentū”ti dhammadesanatthāya",
  "atk-s0515a:716_4": "“abhūtavādī nirayaṃ upetī”ti imaṃ gāthaṃ abhāsi. Thero taṃ uggahetvā bhikkhū āha",
  "atk-s0515a:716_5": "– “manussā tumhehi imāya gāthāya paṭicodetabbā”ti. Bhikkhū tathā akaṃsu. Paṇḍitamanussā",
  "atk-s0515a:716_6": "tuṇhī ahesuṃ. Rājāpi rājapurise sabbattha pesetvā yesaṃ dhuttānaṃ lañjaṃ datvā titthiyā",
  "atk-s0515a:716_7": "taṃ mārāpesuṃ, te gahetvā niggayha taṃ pavattiṃ ñatvā titthiye paribhāsi. Manussāpi",
  "atk-s0515a:716_8": "titthiye disvā leḍḍunā hananti, paṃsunā okiranti “bhagavato ayasaṃ uppādesu”nti.",
  "atk-s0515a:716_9": "Ānandatthero taṃ disvā bhagavato ārocesi, bhagavā therassa imaṃ gāthamabhāsi “sakañhi",
  "atk-s0515a:716_10": "diṭṭhiṃ…pe… vadeyyā”ti.",
  "atk-s0515a:717_0": "Tassa attho – yāyaṃ diṭṭhi titthiyajanassa “sundariṃ māretvā samaṇānaṃ sakyaputtiyānaṃ",
  "atk-s0515a:717_1": "avaṇṇaṃ pakāsetvā etenupāyena laddhaṃ sakkāraṃ sādiyissāmā”ti so taṃ diṭṭhiṃ kathaṃ",
  "atk-s0515a:717_2": "atikkameyya? Atha kho so ayaso tameva titthiyajanaṃ paccāgato taṃ diṭṭhiṃ accetuṃ",
  "atk-s0515a:717_3": "asakkontaṃ. Yo vā sassatādivādī, sopi sakaṃ diṭṭhiṃ kathamaccayeyya, tena diṭṭhichandena",
  "atk-s0515a:717_4": "anunīto tāya ca diṭṭhiruciyā niviṭṭho, api ca kho pana sayaṃ samattāni pakubbamāno",
  "atk-s0515a:717_5": "attanāva paripuṇṇāni tāni diṭṭhigatāni karonto yathā jāneyya, tatheva vadeyyāti.",
  "atk-s0515a:718_0": "Avaṇṇaṃ pakāsayitvāti aguṇaṃ pākaṭaṃ katvā. Sakkāranti catunnaṃ paccayānaṃ sakkaccakaraṇaṃ.",
  "atk-s0515a:718_1": "Sammānanti cittena bahumānanaṃ. Paccāharissāmāti etaṃ lābhādiṃ nibbattessāma. Evaṃdiṭṭhikāti",
  "atk-s0515a:718_2": "evaṃladdhikā. Yathā taṃ “lābhādiṃ nibbattessāmā”ti evaṃ ayaṃ laddhi tesaṃ atthi,",
  "atk-s0515a:718_3": "tathā “atthi me vuttappakāro dhammo”ti etesaṃ khamati ceva ruccati ca, evaṃsabhāvameva",
  "atk-s0515a:718_4": "vā tesaṃ cittaṃ “atthi me citta”nti. Tadā tesaṃ diṭṭhi vā, diṭṭhiyā saha khanti vā,",
  "atk-s0515a:718_5": "diṭṭhikhantīhi saddhiṃ ruci vā, diṭṭhikhantirucīhi saddhiṃ laddhi vā, diṭṭhikhantiruciladdhīhi",
  "atk-s0515a:718_6": "saddhiṃ ajjhāsayo vā, diṭṭhikhantiruciladdhiajjhāsayehi saddhiṃ adhippāyo vā hotīti",
  "atk-s0515a:718_7": "dassento “evaṃdiṭṭhikā…pe… evaṃadhippāyā”ti āha. Sakaṃ diṭṭhinti attano dassanaṃ.",
  "atk-s0515a:718_8": "Sakaṃ khantinti attano sahanaṃ. Sakaṃ rucinti attano ruciṃ. Sakaṃ laddhinti attano",
  "atk-s0515a:718_9": "laddhiṃ. Sakaṃ ajjhāsayanti attano ajjhāsayaṃ. Sakaṃ adhippāyanti attano bhāvaṃ.",
  "atk-s0515a:718_10": "Atikkamitunti samatikkamituṃ. Atha kho sveva ayasoti so eva ayaso ekaṃsena. Te paccāgatoti",
  "atk-s0515a:718_11": "tesaṃ patiāgato. Teti sāmiatthe upayogavacanaṃ.",
  "atk-s0515a:719_0": "Atha vāti atthantaradassanaṃ. Sassatoti nicco dhuvo. Lokoti attabhāvo. Idameva saccaṃ,",
  "atk-s0515a:719_1": "moghamaññanti idaṃ eva tacchaṃ tathaṃ, aññaṃ tucchaṃ. Samattāti sampuṇṇā. Samādinnāti",
  "atk-s0515a:719_2": "sammā ādinnā. Gahitāti upagantvā gahitā.",
  "atk-s0515a:720": "Parāmaṭṭhāti sabbākārena parāmasitvā gahitā. Abhiniviṭṭhāti visesena laddhappatiṭṭhā. Asassatoti vuttavipariyāyena veditabbo.",
  "atk-s0515a:721_0": "Antavāti saanto. Anantavāti vuddhianantavā. Taṃ jīvanti so jīvo, liṅgavipallāso kato.",
  "atk-s0515a:721_1": "Jīvoti ca attāyeva. Tathāgatoti satto, “araha”nti eke. Paraṃ maraṇāti maraṇato uddhaṃ,",
  "atk-s0515a:721_2": "paraloketi attho. Na hoti tathāgato paraṃ maraṇāti maraṇato uddhaṃ na hoti. Hoti",
  "atk-s0515a:721_3": "ca na ca hoti tathāgato paraṃ maraṇāti maraṇato uddhaṃ hoti ca na hoti ca. Neva hoti",
  "atk-s0515a:721_4": "na na hoti tathāgato paraṃ maraṇāti ucchedavasena neva hoti, takkikavasena na na hoti.",
  "atk-s0515a:722": "Sakāya diṭṭhiyātiādayo karaṇavacanaṃ. Allīnoti ekībhūto.",
  "atk-s0515a:723_0": "Sayaṃ samattaṃ karotīti attanā ūnabhāvaṃ mocetvā sammā attaṃ samattaṃ karoti. Paripuṇṇanti",
  "atk-s0515a:723_1": "atirekadosaṃ mocetvā sampuṇṇaṃ. Anomanti hīnadosaṃ mocetvā alāmakaṃ. Agganti ādiṃ.",
  "atk-s0515a:723_2": "Seṭṭhanti padhānaṃ niddosaṃ. Visesanti jeṭṭhakaṃ. Pāmokkhanti adhikaṃ. Uttamanti",
  "atk-s0515a:723_3": "visesaṃ na heṭṭhimaṃ. Pavaraṃ karotīti atirekena uttamaṃ karoti. Atha vā “āsayadosamocanena",
  "atk-s0515a:723_4": "aggaṃ, saṃkilesadosamocanena seṭṭhaṃ, upakkilesadosamocanena visesaṃ, pamattadosamocanena",
  "atk-s0515a:723_5": "pāmokkhaṃ, majjhimadosamocanena uttamaṃ, uttamamajjhimadosamocanena pavaraṃ karotī”ti",
  "atk-s0515a:723_6": "evameke vaṇṇayanti. Ayaṃ satthā sabbaññūti ayaṃ amhākaṃ satthā sabbajānanavasena",
  "atk-s0515a:723_7": "sabbaññū. Ayaṃ dhammo svākkhātoti ayaṃ amhākaṃ dhammo suṭṭhu akkhāto. Ayaṃ gaṇo suppaṭipannoti",
  "atk-s0515a:723_8": "ayaṃ amhākaṃ gaṇo suṭṭhu paṭipanno. Ayaṃ diṭṭhi bhaddikāti ayaṃ amhākaṃ laddhi sundarā.",
  "atk-s0515a:723_9": "Ayaṃ paṭipadā supaññattāti ayaṃ amhākaṃ pubbabhāgā attanta pādipaṭipadā suṭṭhu paññattā.",
  "atk-s0515a:723_10": "Ayaṃ maggo niyyānikoti ayaṃ amhākaṃ niyyāmokkantiko maggo niyyānikoti sayaṃ samattaṃ karoti.",
  "atk-s0515a:724": "Katheyya “sassato loko”ti. Bhaṇeyya “idameva saccaṃ moghamañña”nti. Dīpeyya “antavā loko”ti. Vohareyya nānāvidhena gaṇhāpeyya “hoti ca na ca hotī”ti.",
  "atk-s0515a:725_0": "17. Atha rājā sattāhaccayena taṃ kuṇapaṃ chaḍḍāpetvā sāyanhasamayaṃ vihāraṃ gantvā",
  "atk-s0515a:725_1": "bhagavantaṃ abhivādetvā āha – “nanu, bhante, īdise ayase uppanne mayhampi ārocetabbaṃ",
  "atk-s0515a:725_2": "siyā”ti? Evaṃ vutte bhagavā “na, mahārāja, ‘ahaṃ sīlavā guṇasampanno’ti paresaṃ ārocetuṃ",
  "atk-s0515a:725_3": "ariyānaṃ paṭirūpa”nti vatvā tassā aṭṭhuppattiyā “yo attano sīlavatānīti avasesagāthāyo abhāsi.",
  "atk-s0515a:726_0": "Tattha sīlavatānīti pātimokkhādīni sīlāni, āraññikādīni dhutaṅgavatāni ca. Anānupuṭṭhoti",
  "atk-s0515a:726_1": "apucchito. Pāvāti vadati. Anariyadhammaṃ kusalā tamāhu, yo ātumānaṃ sayameva pāvāti",
  "atk-s0515a:726_2": "yo evaṃ attānaṃ sayameva vadati, tassa taṃ vādaṃ “anariyadhammo eso”ti kusalā evaṃ kathenti.",
  "atk-s0515a:727_0": "Atthi sīlañceva vatañcāti sīlanaṭṭhena sīlañceva atthi, samādānaṭṭhena vatañca atthi,",
  "atk-s0515a:727_1": "vataṃ na sīlanti vuttatthena vataṃ atthi, taṃ na sīlaṃ. Katamanti kathetukamyatāpucchā.",
  "atk-s0515a:727_2": "Idha bhikkhu sīlavātiādayo vuttanayā eva. Saṃvaraṭṭhenāti saṃvaraṇaṭṭhena, vītikkamadvāraṃ",
  "atk-s0515a:727_3": "pidahanaṭṭhena. Samādānaṭṭhenāti taṃ taṃ sikkhāpadaṃ sammā ādānaṭṭhena. Āraññikaṅganti",
  "atk-s0515a:727_4": "araññe nivāso sīlaṃ assāti āraññiko, tassa aṅgaṃ āraññikaṅgaṃ. Piṇḍapātikaṅganti",
  "atk-s0515a:727_5": "bhikkhāsaṅkhātānaṃ paraāmisapiṇḍānaṃ pāto piṇḍapāto, parehi dinnānaṃ piṇḍānaṃ patte",
  "atk-s0515a:727_6": "nipatananti vuttaṃ hoti. Taṃ piṇḍapātaṃ uñchati taṃ taṃ kulaṃ upasaṅkamanto gavesatīti",
  "atk-s0515a:727_7": "piṇḍapātiko, piṇḍāya vā patituṃ vatametassāti piṇḍapātī. Patitunti carituṃ. Piṇḍapātī",
  "atk-s0515a:727_8": "eva piṇḍapātiko, tassa aṅgaṃ piṇḍapātikaṅgaṃ. Aṅganti kāraṇaṃ vuccati. Tasmā yena",
  "atk-s0515a:727_9": "samādānena so piṇḍapātiko hoti, tassetaṃ adhivacananti veditabbaṃ. Eteneva nayena",
  "atk-s0515a:727_10": "rathikāsusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena",
  "atk-s0515a:727_11": "tesu paṃsukūlamivāti paṃsukūlaṃ. Atha vā paṃsu viya kucchitabhāvaṃ ulatīti paṃsukūlaṃ,",
  "atk-s0515a:727_12": "kucchitabhāvaṃ gacchatīti vuttaṃ hoti. Evaṃ laddhanibbacanassa paṃsukūlassa dhāraṇaṃ",
  "atk-s0515a:727_13": "paṃsukūlaṃ, paṃsukūlaṃ sīlamassāti paṃsukūliko, paṃsukūlikassa aṅgaṃ paṃsukūlikaṅgaṃ.",
  "atk-s0515a:727_14": "Saṅghāṭiuttarāsaṅgaantaravāsakasaṅkhātaṃ ticīvaraṃ sīlamassāti tecīvariko, tecīvarikassa",
  "atk-s0515a:727_15": "aṅgaṃ tecīvarikaṅgaṃ. Sapadānacārikaṅganti dānaṃ vuccati avakhaṇḍanaṃ, apetaṃ dānato",
  "atk-s0515a:727_16": "apadānaṃ, anavakhaṇḍananti attho. Saha apadānena sapadānaṃ, avakhaṇḍanavirahitaṃ,",
  "atk-s0515a:727_17": "anugharanti vuttaṃ hoti. Sapadānaṃ carituṃ idamassa sīlanti sapadānacārī, sapadānacārīyeva",
  "atk-s0515a:727_18": "sapadānacāriko, tassa aṅgaṃ sapadānacārikaṅgaṃ. Khalupacchābhattikaṅganti khalūti",
  "atk-s0515a:727_19": "paṭisedhanatthe nipāto. Pavāritena satā pacchā laddhaṃ bhattaṃ pacchābhattaṃ nāma,",
  "atk-s0515a:727_20": "tassa pacchābhattassa bhojanaṃ pacchābhattabhojanaṃ, tasmiṃ pacchābhattabhojane pacchābhattasaññaṃ",
  "atk-s0515a:727_21": "katvā pacchābhattaṃ sīlamassāti pacchābhattiko, na pacchābhattiko khalupacchābhattiko,",
  "atk-s0515a:727_22": "samādānavasena paṭikkhittātirittabhojanassetaṃ nāmaṃ, tassa aṅgaṃ khalupacchābhattikaṅgaṃ.",
  "atk-s0515a:727_23": "Nesajjikaṅganti sayanaṃ paṭikkhipitvā nisajjāya viharituṃ sīlamassāti nesajjiko,",
  "atk-s0515a:727_24": "tassa aṅgaṃ nesajjikaṅgaṃ. Yathāsanthatikaṅganti yadeva santhataṃ yathāsanthataṃ,",
  "atk-s0515a:727_25": "“idaṃ tuyhaṃ pāpuṇātī”ti evaṃ paṭhamaṃ uddiṭṭhasenāsanassetaṃ adhivacanaṃ. Tasmiṃ",
  "atk-s0515a:727_26": "yathāsanthate viharituṃ sīlamassāti yathāsanthatiko, tassa aṅgaṃ yathāsanthatikaṅgaṃ.",
  "atk-s0515a:727_27": "Sabbāneva panetāni tena tena samādānena dhutakilesattā dhutassa bhikkhuno aṅgāni,",
  "atk-s0515a:727_28": "kilesadhunanato vā dhutanti laddhavohāraṃ ñāṇaṃ aṅgaṃ etesanti dhutaṅgāni. Atha vā",
  "atk-s0515a:727_29": "dhutāni ca tāni paṭipakkhānaṃ dhunanato aṅgāni ca paṭipattiyātipi dhutaṅgāni. Evaṃ",
  "atk-s0515a:727_30": "tāvettha atthato viññātabbo vinicchayo. Sabbāneva cetāni samādānacetanālakkhaṇāni. Vuttampi cetaṃ –",
  "atk-s0515a:728": "“Yo samādiyati, so puggalo. Yena samādiyati, cittacetasikā ete dhammā. Yā samādānacetanā, taṃ dhutaṅgaṃ. Yaṃ paṭikkhipati, taṃ vatthu”nti.",
  "atk-s0515a:729": "Sabbāneva ca loluppaviddhaṃsanarasāni, nilloluppabhāvapaccupaṭṭhānāni, appicchatādiariyadhammapadaṭṭhānāni. Evamettha lakkhaṇādīhi vinicchayo veditabbo.",
  "atk-s0515a:730_0": "Vīriyasamādānampīti vīriyaggahaṇampi. Kāmanti ekaṃsatthe nipāto. Taco ca nhāru cāti",
  "atk-s0515a:730_1": "chavi ca nhāruvalliyo ca. Aṭṭhi cāti sabbā aṭṭhiyo ca. Avasissatūti tiṭṭhatu. Upasussatu",
  "atk-s0515a:730_2": "maṃsalohitanti sabbaṃ maṃsañca lohitañca sukkhatu. “Taco”ti ekaṃ aṅgaṃ, “nhārū”ti",
  "atk-s0515a:730_3": "ekaṃ, “aṭṭhī”ti ekaṃ, “upasussatu maṃsalohita”nti ekaṃ aṅgaṃ. Yaṃ tanti upari vattabbapadena",
  "atk-s0515a:730_4": "sambandho. Purisathāmenāti purisassa kāyikena balena, balenāti ñāṇabalena. Vīriyenāti",
  "atk-s0515a:730_5": "cetasikañāṇavīriyatejena. Parakkamenāti paraṃ paraṃ ṭhānaṃ akkamanena ussāhappattavīriyena.",
  "atk-s0515a:730_6": "Pattabbanti yaṃ taṃ pāpuṇitabbaṃ. Na taṃ apāpuṇitvāti taṃ pattabbaṃ appatvā. Vīriyassa",
  "atk-s0515a:730_7": "saṇṭhānaṃ bhavissatīti vuttappakārassa vīriyassa sithilattaṃ osīdanaṃ na bhavissati.",
  "atk-s0515a:730_8": "“Paṭṭhāna”ntipi pāṭho, ayamevattho. Cittaṃ paggaṇhātīti cittaṃ ussāhaṃ gaṇhāpeti.",
  "atk-s0515a:730_9": "Padahatīti patiṭṭhāpeti.",
  "atk-s0515a:731_0": "Nāsissanti na khādissāmi na bhuñjissāmi. Na pivissāmīti yāgupānādīni na pivissāmi.",
  "atk-s0515a:731_1": "Vihārato na nikkhameti senāsanato bahi na nikkhameyyaṃ. Napi passaṃ nipātessanti",
  "atk-s0515a:731_2": "passaṃ mañce vā pīṭhe vā bhūmiyaṃ vā kaṭasantharake vā pātanaṃ ṭhapanaṃ na karissāmi.",
  "atk-s0515a:731_3": "Taṇhāsalle anūhateti taṇhāsaṅkhāte kaṇḍe anuddhaṭe, avigateti attho.",
  "atk-s0515a:732_0": "Imaṃ pallaṅkanti samantato ābhujitaṃ ūrubaddhāsanaṃ. Na bhindissāmīti na vijahissāmi.",
  "atk-s0515a:732_1": "Yāva me na anupādāyāti catūhi upādānehi gahaṇaṃ aggahetvā. Āsavehīti kāmāsavādīhi",
  "atk-s0515a:732_2": "catūhi āsavehi. Vimuccissatīti samucchedavimuttiyā na muccissati. Na tāvāhaṃ imamhā",
  "atk-s0515a:732_3": "āsanā vuṭṭhahissāmīti ādiṃ katvā yāva rukkhamūlā nikkhamissāmīti okāsavasena vuttā.",
  "atk-s0515a:732_4": "Imasmiññeva pubbaṇhasamayaṃ ariyadhammaṃ āharissāmīti ādiṃ katvā yāva gimheti kālavasena",
  "atk-s0515a:732_5": "vuttā. Purime vayokhandhetiādayo vayavasena vuttā. Tattha āsanā na vuṭṭhahissāmīti",
  "atk-s0515a:732_6": "nisinnāsanā na uṭṭhahissāmi. Aḍḍhayogāti nikuṇḍagehā. Pāsādāti dīghapāsādā. Hammiyāti",
  "atk-s0515a:732_7": "muṇḍacchadanagehā. Guhāyāti paṃsuguhāya. Leṇāti mariyādachinnacchiddā pabbataleṇā.",
  "atk-s0515a:732_8": "Kuṭiyāti ullittādikuṭiyā. Kūṭāgārāti kaṇṇikaṃ āropetvā katagehato. Aṭṭāti dvāraṭṭālakā.",
  "atk-s0515a:732_9": "Māḷāti vaṭṭagehā. Uddaṇḍo nāma eko patissayaviseso. “Tichadanageho”tipi eke. Upaṭṭhānasālāti",
  "atk-s0515a:732_10": "sannipātasālā bhojanasālā vā. Maṇḍapādayo pākaṭāyeva. Ariyadhammanti anavajjadhammaṃ,",
  "atk-s0515a:732_11": "ariyānaṃ vā buddhapaccekabuddhabuddhasāvakānaṃ dhammaṃ. Āharissāmīti mama cittasamīpaṃ",
  "atk-s0515a:732_12": "ānayissāmi sīlena. Samāharissāmīti visesena ānayissāmi samādhinā. Adhigacchissāmīti",
  "atk-s0515a:732_13": "paṭilābhavasena gamissāmi tadaṅgena. Phassayissāmīti phusissāmi maggena. Sacchikarissāmīti",
  "atk-s0515a:732_14": "paccakkhaṃ karissāmi phalena. Atha vā sotāpattimaggena āharissāmi. Sakadāgāmimaggena",
  "atk-s0515a:732_15": "samāharissāmi, anāgāmimaggena adhigacchissāmi, arahattamaggena phassayissāmi, paccavekkhaṇena",
  "atk-s0515a:732_16": "sacchikarissāmi. Dvīsupi nayesu phassayissāmīti nāmakāyena nibbānaṃ phusissāmīti attho.",
  "atk-s0515a:733_0": "Apuṭṭhoti mūlapadaṃ, tassa apucchitoti attho. Apucchitoti ajānāpito. Ayācitoti anāyācito.",
  "atk-s0515a:733_1": "Anajjhesitoti anāṇāpito, “na icchito”ti eke. Apasāditoti na pasādāpito. Pāvadatīti",
  "atk-s0515a:733_2": "kathayati. Ahamasmīti ahaṃ asmi bhavāmi. Jātiyā vāti khattiyabrāhmaṇajātiyā vā. Gottena",
  "atk-s0515a:733_3": "vāti gotamādigottena vā. Kolaputtiyena vāti kulaputtabhāvena vā. Vaṇṇapokkharatāya",
  "atk-s0515a:733_4": "vāti sarīrasundaratāya vā. Dhanena vāti dhanasampattiyā vā. Ajjhenena vāti ajjhāyakaraṇena",
  "atk-s0515a:733_5": "vā. Kammāyatanena vāti kammameva kammāyatanaṃ, tena kammāyatanena, kasigorakkhakammādinā",
  "atk-s0515a:733_6": "vā. Sippāyatanena vāti dhanusippādinā vā. Vijjāṭṭhānena vāti aṭṭhārasavijjāṭṭhānena",
  "atk-s0515a:733_7": "vā. Sutena vāti bahussutaguṇena vā. Paṭibhānena vāti kāraṇākāraṇapaṭibhānasaṅkhātañāṇena",
  "atk-s0515a:733_8": "vā. Aññataraññatarena vā vatthunāti jātiādīnaṃ ekekena vatthunā vā.",
  "atk-s0515a:734_0": "Uccā kulāti khattiyabrāhmaṇakulā, etena jātigottamahattaṃ dīpeti. Mahābhogakulāti",
  "atk-s0515a:734_1": "gahapatimahāsālakulā, etena aḍḍhamahattaṃ dīpeti. Uḷārabhogakulāti avasesavessādikulā,",
  "atk-s0515a:734_2": "etena pahūtajātarūparajatādiṃ dīpeti. Caṇḍālāpi hi uḷārabhogā honti. Ñātoti pākaṭo.",
  "atk-s0515a:734_3": "Yassassīti parivārasampanno. Suttantikoti suttante niyutto. Vinayadharoti vinayapiṭakadharo.",
  "atk-s0515a:734_4": "Dhammakathikoti ābhidhammiko. Āraññikotiādayo dhutaṅgapubbaṅgamapaṭipattidassanatthaṃ",
  "atk-s0515a:734_5": "vuttā. Paṭhamassa jhānassa lābhītiādayo rūpārūpaaṭṭhasamāpattiyo dassetvā paṭivedhadassanavasena",
  "atk-s0515a:734_6": "vuttā. Pāvadatīti mūlapadaṃ. Kathetīti “piṭakācariyosmī”ti kathayati. Bhaṇatīti “dhutaṅgikomhī”ti",
  "atk-s0515a:734_7": "pākaṭaṃ karoti. Dīpayatīti “rūpajjhānaṃ lābhīmhī”ti paridīpayati. Voharatīti “arūpajjhānaṃ",
  "atk-s0515a:734_8": "lābhīmhī”ti vākyabhedaṃ karoti.",
  "atk-s0515a:735_0": "Khandhakusalāti pañcasu khandhesu salakkhaṇasāmaññalakkhaṇesu chekā, ñātatīraṇapahānavasena",
  "atk-s0515a:735_1": "kusalāti attho. Dhātuāyatanapaṭiccasamuppādādīsupi eseva nayo. Nibbānakusalāti nibbāne",
  "atk-s0515a:735_2": "chekā. Anariyānanti na ariyānaṃ. Eso dhammoti eso sabhāvo. Bālānanti apaṇḍitānaṃ.",
  "atk-s0515a:735_3": "Asappurisānanti na sobhanapurisānaṃ. Attāti attānaṃ.",
  "atk-s0515a:736_0": "18. Santoti rāgādikilesūpasamena santo. Tathā abhinibbutatto. Iti’hanti sīlesu akatthamānoti",
  "atk-s0515a:736_1": "“ahamasmi sīlasampanno”tiādinā nayena iti sīlesu akatthamāno, sīlanimittaṃ attupanāyikaṃ",
  "atk-s0515a:736_2": "vācaṃ abhāsamānoti vuttaṃ hoti. Tamariyadhammaṃ kusalā vadantīti tassa taṃ akatthanaṃ",
  "atk-s0515a:736_3": "“ariyadhammo eso”ti buddhādayo khandhādikusalā vadanti. Yassussadā natthi kuhiñci",
  "atk-s0515a:736_4": "loketi yassa khīṇāsavassa rāgādayo sattussadā kuhiñci loke natthi. Tassa taṃ akatthanaṃ",
  "atk-s0515a:736_5": "“ariyadhammo eso”ti evaṃ kusalā vadantīti sambandho.",
  "atk-s0515a:737_0": "Santoti mūlapadaṃ. Rāgassa samitattāti rañjanalakkhaṇassa rāgassa samitabhāvena.",
  "atk-s0515a:737_1": "Dosādīsupi eseva nayo. Vijjhātattāti sabbapariḷāhānaṃ jhāpitattā. Nibbutattāti sabbasantāpānaṃ",
  "atk-s0515a:737_2": "nibbāpitabhāvena. Vigatattāti sabbākusalābhisaṅkhārānaṃ vigatabhāvena dūrabhāvena.",
  "atk-s0515a:737_3": "Paṭipassaddhattāti sabbākārena abhabbuppattikabhāvena. Sattannaṃ dhammānaṃ bhinnattā",
  "atk-s0515a:737_4": "bhikkhūti upari vattabbānaṃ sattadhammānaṃ bhinditvā ṭhitabhāvena bhikkhu. Sakkāyadiṭṭhivicikicchāsīlabbataparāmāsoti",
  "atk-s0515a:737_5": "ime tayo kilesā sotāpattimaggena bhinnā, rāgo dosoti ime dve kilesā oḷārikā sakadāgāmimaggena",
  "atk-s0515a:737_6": "bhinnā, te eva aṇusahagatā anāgāmimaggena bhinnā, moho mānoti ime dve kilesā arahattamaggena",
  "atk-s0515a:737_7": "bhinnā. Avasese kilese dassetuṃ “bhinnāssa honti pāpakā akusalā dhammā”ti āha. Saṃkilesikāti",
  "atk-s0515a:737_8": "kilesapaccayā. Ponobhavikāti punabbhavadāyikā. Sadarāti kilesadarathā ettha santīti",
  "atk-s0515a:737_9": "sadarā. “Saddarā”tipi pāṭho, sahadarathāti attho. Dukkhavipākāti phalakāle dukkhadāyikā.",
  "atk-s0515a:737_10": "Āyatiṃ jātijarāmaraṇiyāti anāgate jātijarāmaraṇassa paccayā.",
  "atk-s0515a:738_0": "Pajjena katena attanāti gāthāya ayaṃ piṇḍattho – yo attanā bhāvitena maggena parinibbānaṃ",
  "atk-s0515a:738_1": "gato, kilesaparinibbānaṃ patto, parinibbānagatattā eva ca vitiṇṇakaṅkho, vipattisampattihānivuddhiucchedasassataapuññapuññappabhedaṃ",
  "atk-s0515a:738_2": "bhavañca vibhavañca vippahāya maggavāsaṃ vusitavā khīṇapunabbhavoti etesaṃ thutivacanānaṃ araho so bhikkhūti.",
  "atk-s0515a:739_0": "Itihanti, idahantīti duvidho pāṭho. Itīti padasandhiādayo sandhāya “idaha”nti pāṭhaṃ",
  "atk-s0515a:739_1": "na rocenti. Tattha itīti yaṃ vuttaṃ. Padasandhīti padānaṃ sandhi padasandhi, padaghaṭananti",
  "atk-s0515a:739_2": "attho. Padasaṃsaggoti padānaṃ ekībhāvo. Padapāripūrīti padānaṃ paripūraṇaṃ dvinnaṃ",
  "atk-s0515a:739_3": "padānaṃ ekībhāvo. Akkharasamavāyoti ekībhūtopi aparipuṇṇopi hoti, ayaṃ na evaṃ. Akkharānaṃ",
  "atk-s0515a:739_4": "samavāyo sannipāto hotīti dassanatthaṃ “akkharasamavāyo”ti āha. Byañjanasiliṭṭhatāti",
  "atk-s0515a:739_5": "byañjanasamuccayo padamīti vuttānaṃ byañjanānaṃ atthabyañjanānaṃ atthabyattikāraṇānaṃ",
  "atk-s0515a:739_6": "vā madhurabhāvattā pāṭhassa mudubhāvo. Padānupubbatā metanti padānaṃ anupubbabhāvo",
  "atk-s0515a:739_7": "padānupubbatā, padapaṭipāṭibhāvoti attho. Metanti etaṃ. Katamanti ce? Itīti idaṃ.",
  "atk-s0515a:739_8": "Metanti ettha ma-kāro padasandhivasena vutto. Katthī hotīti “ahamasmi sīlasampanno”ti",
  "atk-s0515a:739_9": "attānaṃ ukkaṃsetvā kathanasīlo hoti. Katthatīti vuttanayena kathayati. Vikatthatīti",
  "atk-s0515a:739_10": "vividhā kathayati. Katthanāti kathanā. Āratoti dūrato rato. Viratoti ṭhānasaṅkantivasena",
  "atk-s0515a:739_11": "vigatabhāvena rato. Paṭiviratoti tato nivattitvā sabbākārena viyutto hutvā rato.",
  "atk-s0515a:739_12": "Tattha pisācaṃ viya disvā palāto ārato. Hatthimhi maddante viya paridhāvitvā gato",
  "atk-s0515a:739_13": "virato. Yodhasampahāraṃ viya pothetvā maddetvā gato paṭivirato.",
  "atk-s0515a:740": "Khīṇāsavassāti khīṇakilesāsavassa. Kammussadoti puññābhisaṅkhāraapuññābhisaṅkhāraāneñjābhisaṅkhārasaṅkhātānaṃ kammānaṃ ussado ussannatā. Yassimeti yassa khīṇāsavassa ime ussadā.",
  "atk-s0515a:741_0": "19. Evaṃ khīṇāsavapaṭipattiṃ dassetvā idāni diṭṭhigatikānaṃ titthiyānaṃ paṭipattiñca",
  "atk-s0515a:741_1": "dassento āha “pakappitā saṅkhatā”ti. Tattha pakappitāti parikappitā. Saṅkhatāti paccayābhisaṅkhatā.",
  "atk-s0515a:741_2": "Yassāti yassa kassaci diṭṭhigatikassa. Dhammāti diṭṭhiyo. Purakkhatāti purato katā.",
  "atk-s0515a:741_3": "Santīti saṃvijjanti. Avīvadātāti avodātā. Yadattani passati ānisaṃsaṃ, taṃ nissito",
  "atk-s0515a:741_4": "kuppapaṭiccasantinti yassete diṭṭhidhammā ‘purakkhatā avodātā santi, so evaṃvidho",
  "atk-s0515a:741_5": "yasmā attani tassā diṭṭhiyā diṭṭhadhammikañca sakkārādiṃ, samparāyikañca gativisesādiṃ",
  "atk-s0515a:741_6": "ānisaṃsaṃ sampassati, tasmā tañca ānisaṃsaṃ, tañca kuppatāya ca paṭiccasamuppannatāya",
  "atk-s0515a:741_7": "ca sammutisantitāya ca kuppapaṭiccasantisaṅkhātaṃ diṭṭhiṃ nissito ca hoti. So taṃ",
  "atk-s0515a:741_8": "nissitattā attānaṃ vā ukkaṃseyya, pare vā vambheyya abhūtehipi guṇadosehi.",
  "atk-s0515a:742_0": "Saṅkhatāti mūlapadaṃ. Saṅkhatāti paccayehi samāgantvā katā. Upasaggavasena padaṃ",
  "atk-s0515a:742_1": "vaḍḍhitaṃ. Abhisaṅkhatāti paccayehi abhikatā. Saṇṭhapitāti paccayavaseneva sammā",
  "atk-s0515a:742_2": "ṭhapitā. Aniccāti hutvā abhāvena. Paṭiccasamuppannāti vatthārammaṇaṃ paṭicca uppannā.",
  "atk-s0515a:742_3": "Khayadhammāti kamena khayasabhāvā. Vayadhammāti pavattivasena parihāyanasabhāvā.",
  "atk-s0515a:742_4": "Virāgadhammāti anivattī hutvā vigacchanasabhāvā. Nirodhadhammāti nirujjhanasabhāvā,",
  "atk-s0515a:742_5": "anuppattidhammā hutvā nirujjhanasabhāvāti attho. Diṭṭhigatikassāti dvāsaṭṭhidiṭṭhiyo",
  "atk-s0515a:742_6": "gahetvā ṭhitapuggalassa.",
  "atk-s0515a:743_0": "Purekkhārāti pure katā. Taṇhādhajoti ussāpitaṭṭhena taṇhādhajo, taṇhāpaṭākā assa",
  "atk-s0515a:743_1": "atthīti taṇhādhajo. Purecārikaṭṭhena taṇhā eva ketu assāti taṇhāketu. Taṇhādhipateyyoti",
  "atk-s0515a:743_2": "chandādhipativasena, taṇhā adhipatito āgatāti vā taṇhādhipateyyo, taṇhādhipati vā",
  "atk-s0515a:743_3": "etassa atthīti taṇhādhipateyyo. Diṭṭhidhajādīsupi eseva nayo. Avodātāti aparisuddhā.",
  "atk-s0515a:743_4": "Saṃkiliṭṭhāti sayaṃ kiliṭṭhā. Saṃkilesikāti tapanīyā.",
  "atk-s0515a:744_0": "Dve ānisaṃse passatīti dve guṇe dakkhati. Diṭṭhadhammikañca ānisaṃsanti imasmiṃyeva",
  "atk-s0515a:744_1": "attabhāve paccakkhadhammānisaṃsañca. Samparāyikanti paraloke pattabbaṃ ānisaṃsañca.",
  "atk-s0515a:744_2": "Yaṃdiṭṭhiko satthā hotīti satthā yathāladdhiko bhavati. Taṃdiṭṭhikā sāvakā hontīti",
  "atk-s0515a:744_3": "tassa vacanaṃ suṇantā sāvakāpi tathāladdhikā honti. Sakkarontīti sakkārappattaṃ karonti.",
  "atk-s0515a:744_4": "Garuṃ karontīti garukārappattaṃ karonti. Mānentīti manasā piyāyanti. Pūjentīti catupaccayābhihārapūjāya",
  "atk-s0515a:744_5": "pūjenti. Apacitiṃ karontīti apacitippattaṃ karonti. Tattha yassa cattāro paccaye",
  "atk-s0515a:744_6": "sakkaritvā suabhisaṅkhate paṇīte katvā denti, so sakkato. Yasmiṃ garubhāvaṃ paṭṭhapetvā",
  "atk-s0515a:744_7": "denti, so garukato. Yaṃ manasā piyāyanti, so mānito. Yassa sabbampetaṃ karonti, so",
  "atk-s0515a:744_8": "pūjito. Yassa abhivādanapaccupaṭṭhānaañjalikammādivasena paramanipaccakāraṃ karonti,",
  "atk-s0515a:744_9": "so apacito. Keci “sakkaronti kāyena, garuṃ karonti vācāya, mānenti cittena, pūjenti",
  "atk-s0515a:744_10": "lābhenā”ti vaṇṇayanti. Alaṃ nāgattāya vāti nāgabhāvāya nāgarājabhāvāya vā alaṃ pariyattaṃ.",
  "atk-s0515a:744_11": "Supaṇṇattāya vāti supaṇṇarājabhāvāya. Yakkhattāya vāti yakkhasenāpatibhāvāya. Asurattāya",
  "atk-s0515a:744_12": "vāti asurabhāvāya. Gandhabbattāya vāti gandhabbadevaghaṭe nibbattabhāvāya. Mahārājattāya",
  "atk-s0515a:744_13": "vāti catunnaṃ mahārājānaṃ aññatarabhāvāya. Indattāya vāti sakkabhāvāya. Brahmattāya",
  "atk-s0515a:744_14": "vāti brahmakāyikādīnaṃ aññatarabhāvāya. Devattāya vāti sammutidevādīnaṃ aññatarabhāvāya.",
  "atk-s0515a:744_15": "Suddhiyāti parisuddhabhāvāya alaṃ pariyattaṃ. Visuddhiyāti sabbamalarahitaaccantaparisuddhabhāvāya.",
  "atk-s0515a:744_16": "Parisuddhiyāti sabbākārena parisuddhabhāvāya.",
  "atk-s0515a:745_0": "Tattha tiracchānayoniyaṃ adhipaccattaṃ suddhiyā. Devaloke adhipaccattaṃ visuddhiyā.",
  "atk-s0515a:745_1": "Brahmaloke adhipaccattaṃ parisuddhiyā. Caturāsītikappasahassāni atikkamitvā muccanatthaṃ",
  "atk-s0515a:745_2": "muttiyā. Antarāyābhāvena muccanatthaṃ vimuttiyā. Sabbākārena muttiyā parimuttiyā.",
  "atk-s0515a:745_3": "Sujjhantīti tasmiṃ samaye pabbajitabhāvena suddhiṃ pāpuṇanti. Visujjhantīti pabbajjaṃ",
  "atk-s0515a:745_4": "gahetvā paṭipattiyā yuttabhāvena vividhena sujjhanti. Parisujjhantīti nipphattiṃ",
  "atk-s0515a:745_5": "pāpetvā sabbākārena sujjhanti. Muccanti tesaṃ samayantaradhammena. Vimuccanti etassa",
  "atk-s0515a:745_6": "satthuno ovādena. Parimuccanti etassa satthuno anusāsanena. Sujjhissāmītiādayo anāgatavasena",
  "atk-s0515a:745_7": "vuttā. Āyatiṃ phalapāṭikaṅkhīti anāgate vipākaphalamākaṅkhamāno. Idaṃ diṭṭhigatikānaṃ",
  "atk-s0515a:745_8": "icchāmattaṃ. Diṭṭhigatañhi ijjhamānaṃ nirayaṃ vā tiracchānayoniṃ vā nipphādeti.",
  "atk-s0515a:746_0": "Accantasantīti atiantanissaraṇasanti. Tadaṅgasantīti paṭhamajjhānādiguṇaṅgena nīvaraṇādiaguṇaṅgaṃ",
  "atk-s0515a:746_1": "sametīti jhānaṃ tadaṅgasanti. Sammutisantīti samāhāravasena diṭṭhisanti. Tā vibhāgato",
  "atk-s0515a:746_2": "dassetuṃ “katamā accantasantī”tiādimāha. Amataṃ nibbānanti evamādayo heṭṭhā vuttatthāyeva.",
  "atk-s0515a:746_3": "Paṭhamaṃ jhānaṃ samāpannassa nīvaraṇā santā hontīti evamādayo anto appanāyaṃ atisayavasena",
  "atk-s0515a:746_4": "vuttā. Api ca sammutisanti imasmiṃ atthe adhippetā, santīti itare dve santiyo paṭikkhipitvā",
  "atk-s0515a:746_5": "sammutisantimeva dīpeti. Kuppasantinti vipākajanakavasena parivattanavasena calasantiṃ.",
  "atk-s0515a:746_6": "Pakuppasantinti visesena calasantiṃ. Eritasantinti kampanasantiṃ. Sameritasantinti",
  "atk-s0515a:746_7": "visesena kampitasantiṃ. Calitasantinti tasseva vevacanaṃ. Ghaṭṭitasantinti pīḷitasantiṃ.",
  "atk-s0515a:746_8": "Santiṃ nissitoti diṭṭhisaṅkhātaṃ santiṃ nissito. Assitoti āsito visesena nissito. Allīnoti ekībhūto.",
  "atk-s0515a:747_0": "20. Evaṃ nissite tāva “diṭṭhīnivesā…pe… ādiyatī ca dhamma”nti tattha diṭṭhīnivesāti",
  "atk-s0515a:747_1": "idaṃsaccābhinivesasaṅkhātāni diṭṭhinivesanāni. Na hi svātivattāti sukhena ativattitabbā",
  "atk-s0515a:747_2": "na honti. Dhammesu niccheyya samuggahītanti dvāsaṭṭhidiṭṭhigatesu taṃ taṃ samuggahitaṃ",
  "atk-s0515a:747_3": "abhiniviṭṭhadhammaṃ nicchinitvā pavattā diṭṭhinivesā na hi svātivattāti vuttaṃ hoti.",
  "atk-s0515a:747_4": "Tasmā naro tesu nivesanesu, nirassatī ādiyatī ca dhammanti yasmā na hi svātivattā,",
  "atk-s0515a:747_5": "tasmā naro tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṃ",
  "atk-s0515a:747_6": "satthāraṃ dhammakkhānaṃ gaṇādibhedañca taṃ taṃ dhammaṃ nirassati ca ādiyati ca jahati",
  "atk-s0515a:747_7": "ca gaṇhāti ca vanamakkaṭo viya taṃ taṃ sākhanti vuttaṃ hoti.",
  "atk-s0515a:748_0": "Evaṃ nirassanto ca ādiyanto ca anavaṭṭhitacittattā asantehipi guṇadosehi attano vā",
  "atk-s0515a:748_1": "parassa vā yasāyasaṃ uppādeyya. Durativattāti atikkamituṃ dukkhā. Duttarāti duuttarā.",
  "atk-s0515a:748_2": "Duppatarā dussamatikkamā dubbinivattāti upasaggena vaḍḍhitā.",
  "atk-s0515a:749_0": "Nicchinitvāti sassatavasena nicchayaṃ katvā. Vinicchinitvāti attavasena nānāvidhena",
  "atk-s0515a:749_1": "vinicchayaṃ katvā. Vicinitvāti pariyesitvā. Pavicinitvāti attaniyavasena sabbākārena",
  "atk-s0515a:749_2": "pariyesitvā. “Nicinitvā viccinitvā”tipi pāṭho. Odhiggāhoti avadhiyitvā gāho. Bilaggāhoti",
  "atk-s0515a:749_3": "koṭṭhāsavasena gāho “bilaso vibhajitvā”tiādīsu viya. Varaggāhoti uttamagāho. Koṭṭhāsaggāhoti",
  "atk-s0515a:749_4": "avayavavasena gāho. Uccayaggāhoti rāsivasena gāho. Samuccayaggāhoti koṭṭhāsavasena",
  "atk-s0515a:749_5": "rāsivasena ca gāho. Idaṃ saccanti idameva sabhāvaṃ. Tacchanti tathabhāvaṃ aviparītasabhāvaṃ.",
  "atk-s0515a:749_6": "Tathanti vipariṇāmarahitaṃ. Bhūtanti vijjamānaṃ. Yāthāvanti yathāsabhāvaṃ. Aviparītanti na viparītaṃ.",
  "atk-s0515a:750_0": "Nirassatīti niassati vikkhipati. Paravicchindanāya vāti parehi vissajjāpanena. Anabhisambhuṇanto",
  "atk-s0515a:750_1": "vāti asampāpuṇanto vā asakkonto vā vissajjeti. Paro vicchindetīti añño viyogaṃ karoti.",
  "atk-s0515a:750_2": "Natthetthāti natthi ettha. Sīlaṃ anabhisambhuṇantoti sīlaṃ asampādento. Sīlaṃ nirassatīti",
  "atk-s0515a:750_3": "sīlaṃ vissajjeti. Ito paresupi eseva nayo.",
  "atk-s0515a:751_0": "21. Yo panāyaṃ sabbadiṭṭhigatādidosadhunanāya paññāya samannāgatattā dhono, tassa",
  "atk-s0515a:751_1": "dhonassa hi…pe… anūpayo so. Kiṃ vuttaṃ hoti? Dhonadhammasamannāgamā dhonassa dhutasabbapāpassa",
  "atk-s0515a:751_2": "arahato katthaci loke tesu tesu bhavesu saṃkappanā diṭṭhi natthi. So tassā diṭṭhiyā",
  "atk-s0515a:751_3": "abhāvā, yāya ca attanā kataṃ pāpakammaṃ paṭicchādentā titthiyā māyāya vā mānena vā",
  "atk-s0515a:751_4": "evaṃ agatiṃ gacchanti, tampi māyañca mānañca pahāya dhono rāgādīnaṃ dosānaṃ kena",
  "atk-s0515a:751_5": "gaccheyya, diṭṭhadhamme samparāye vā nirayādīsu gativisesesu kena saṅkhaṃ gaccheyya,",
  "atk-s0515a:751_6": "anūpayo so, so hi taṇhādiṭṭhiupayānaṃ dvinnaṃ abhāvena anūpayoti.",
  "atk-s0515a:752_0": "Kiṃ kāraṇāti kena kāraṇena. Dhonā vuccati paññāti dhonā iti kiṃkāraṇā paññā kathīyati.",
  "atk-s0515a:752_1": "Tāya paññāya kāyaduccaritanti tāya vuttappakārāya paññāya kāyato pavattaṃ duṭṭhu",
  "atk-s0515a:752_2": "kilesapūtikattā vā caritanti kāyaduccaritaṃ. Dhūtañca dhotañcāti kampitañca dhovitañca.",
  "atk-s0515a:752_3": "Sandhotañcāti sammā dhovitañca. Niddhotañcāti visesena suṭṭhu niddhotañca. Rāgo dhuto",
  "atk-s0515a:752_4": "cātiādayo catunnaṃ maggānaṃ vasena yojetabbā.",
  "atk-s0515a:753_0": "Sammādiṭṭhiyā micchādiṭṭhi dhutā cāti maggasampayuttāya sammādiṭṭhiyā micchādiṭṭhi",
  "atk-s0515a:753_1": "kampitā calitā dhovitā. Sammāsaṅkappādīsupi eseva nayo. Vuttañhetaṃ “sammādiṭṭhikassa,",
  "atk-s0515a:753_2": "bhikkhave, micchādiṭṭhi nijjiṇṇā hotī”ti suttaṃ vitthāretabbaṃ. Sammāñāṇenāti maggasampayuttañāṇena,",
  "atk-s0515a:753_3": "paccavekkhaṇañāṇena vā. Micchāñāṇanti viparītañāṇaṃ ayāthāvañāṇaṃ, pāpakiriyāsu upacintāvasena",
  "atk-s0515a:753_4": "pāpaṃ katvā “sukataṃ mayā”ti paccavekkhaṇākārena ca uppanno moho. Sammāvimuttiyā",
  "atk-s0515a:753_5": "micchāvimuttīti samucchedavimuttiyā viparītā ayāthāvavimuttiyeva cetovimuttisaññitā.",
  "atk-s0515a:754_0": "Arahā imehi dhoneyyehi dhammehīti rāgādīhi kilesehi dūre ṭhito arahā imehi vuttappakārehi",
  "atk-s0515a:754_1": "kilesadhovanehi dhammehi upeto hoti. Dhonoti dhono puggalo, teneva “so dhutarāgo”tiādayo āha.",
  "atk-s0515a:755_0": "Māyā vuccati vañcanikācariyāti vañcanakiriyaṃ vañcanakaraṇaṃ assā atthīti vañcanikācariyā.",
  "atk-s0515a:755_1": "Tassa paṭicchādanahetūti tesaṃ duccaritānaṃ appakāsanakāraṇā. Pāpikaṃ icchaṃ paṇidahatīti",
  "atk-s0515a:755_2": "lāmakaṃ patthanaṃ patiṭṭhāpeti. “Mā maṃ jaññā”ti icchatīti “mayhaṃ kataṃ pāpaṃ pare",
  "atk-s0515a:755_3": "mā jāniṃsū”ti paccāsīsati. Saṅkappetīti vitakkaṃ uppādeti. Vācaṃ bhāsatīti jānaṃyeva",
  "atk-s0515a:755_4": "paṇṇattiṃ vītikkamanto bhikkhu bhāriyaṃ karoti. “Amhākaṃ vītikkamaṭṭhānaṃ nāma natthī”ti",
  "atk-s0515a:755_5": "upasanto viya bhāsati. Kāyena parakkamatīti “mayā kataṃ idaṃ pāpakammaṃ mā keci jāniṃsū”ti",
  "atk-s0515a:755_6": "kāyena vattaṃ karoti. Vijjamānadosapaṭicchādanato cakkhumohanamāyā assāti māyāvī,",
  "atk-s0515a:755_7": "māyāvino bhāvo māyāvitā. Katvā pāpaṃ puna paṭicchādanato aticca assarati etāya sattoti",
  "atk-s0515a:755_8": "accasarā. Kāyavācākiriyāhi aññathā dassanato vañcetīti vañcanā. Etāya sattā nikarontīti",
  "atk-s0515a:755_9": "nikati, micchā karontīti attho. “Nāhaṃ evaṃ karomī”ti pāpānaṃ vikkhipanato nikiraṇā.",
  "atk-s0515a:755_10": "“Nāhaṃ evaṃ karomī”ti parivajjanato pariharaṇā. Kāyādīhi saṃharaṇato gūhanā. Samabhāgena",
  "atk-s0515a:755_11": "gūhanā parigūhanā. Tiṇapaṇṇehi viya gūthaṃ kāyavacīkammehi pāpaṃ chādetīti chādanā.",
  "atk-s0515a:755_12": "Sabbato bhāgena chādanā paricchādanā. Na uttāniṃ katvā dassetīti anuttānikammaṃ.",
  "atk-s0515a:755_13": "Na pākaṭaṃ katvā dassetīti anāvikammaṃ. Suṭṭhu chādanā vocchādanā. Katapaṭicchādanavasena",
  "atk-s0515a:755_14": "punapi pāpassa karaṇato pāpakiriyā. Ayaṃ vuccatīti ayaṃ katapaṭicchādanalakkhaṇā",
  "atk-s0515a:755_15": "māyā nāma vuccati, yāya samannāgato puggalo bhasmapaṭicchanno viya aṅgāro, udakapaṭicchanno",
  "atk-s0515a:755_16": "viya khāṇu, pilotikapaliveṭhitaṃ viya ca satthaṃ hoti.",
  "atk-s0515a:756": "Ekavidhena mānoti ekaparicchedena ekakoṭṭhāsena māno. Yā cittassa unnatīti yā cittassa abbhussāpanā, ayaṃ mānoti attho. Ettha puggalaṃ anāmasitvā nibbattitamānova vutto.",
  "atk-s0515a:757": "Attukkaṃsanamānoti attānaṃ upari ṭhapanamāno. Paravambhanamānoti pare lāmakakaraṇamāno. Ime dve mānā yebhuyyena tathā pavattākāravasena vuttā.",
  "atk-s0515a:758_0": "“Seyyohamasmī”ti mānoti jātiādīni nissāya “ahamasmi seyyo”ti uppanno māno. Sadisamānādīsupi",
  "atk-s0515a:758_1": "eseva nayo. Evamimepi tayo mānā puggalavisesaṃ anissāya tathā pavattākāravasena vuttā.",
  "atk-s0515a:758_2": "Tesu ekeko tiṇṇampi seyyasadisahīnānaṃ uppajjati. Tattha “seyyohamasmī”ti māno seyyasseva",
  "atk-s0515a:758_3": "yāthāvamāno, sesānaṃ ayāthāvamāno. “Sadisohamasmī”ti māno sadisasseva yāthāvamāno,",
  "atk-s0515a:758_4": "sesānaṃ ayāthāvamāno. “Hīnohamasmī”ti māno hīnasseva yāthāvamāno, sesānaṃ ayāthāvamāno.",
  "atk-s0515a:759": "Catubbidhena māno lokadhammavasena vutto. Pañcavidhena māno pañcakāmaguṇavasena vutto. Chabbidhena māno cakkhādisampattivasena vutto. Tattha mānaṃ janetīti mānaṃ uppādeti.",
  "atk-s0515a:760_0": "Sattavidhena mānaniddese mānoti unnamo. Atimānoti “jātiādīhi mayā sadiso natthī”ti",
  "atk-s0515a:760_1": "atikkamitvā maññanavasena uppanno māno. Mānātimānoti “ayaṃ pubbe mayā sadiso, idāni",
  "atk-s0515a:760_2": "ahaṃ seṭṭho, ayaṃ hīnataro”ti uppanno māno. Ayaṃ bhārātibhāro viya purimaṃ sadisamānaṃ",
  "atk-s0515a:760_3": "upādāya mānātimāno nāmāti dassetuṃ “mānātimāno”ti āha. Omānoti hīnamāno. Yo “hīnohamasmī”ti",
  "atk-s0515a:760_4": "māno nāma vutto, ayaṃ omāno nāma. Api cettha “tvaṃ jātimā, kākajāti viya te jāti.",
  "atk-s0515a:760_5": "Tvaṃ gottavā, caṇḍālagottaṃ viya te gottaṃ. Tuyhaṃ saro atthi, kākasaro viya te saro”ti",
  "atk-s0515a:760_6": "evaṃ attānaṃ heṭṭhā katvā pavattanavasena ayaṃ “omāno”ti veditabbo.",
  "atk-s0515a:761_0": "Adhimānoti cattāri saccāni appatvā pattasaññissa, catūhi maggehi kattabbe kicce akateyeva",
  "atk-s0515a:761_1": "katasaññissa, catusaccadhamme anadhigate adhigatasaññissa, arahatte asacchikate sacchikatasaññissa",
  "atk-s0515a:761_2": "uppanno adhigatamāno adhimāno nāma. Ayaṃ pana kassa uppajjati, kassa na uppajjatīti?",
  "atk-s0515a:761_3": "Ariyasāvakassa tāva na uppajjati. So hi maggaphalanibbānapahīnakilesāvasiṭṭhakilesapaccavekkhaṇena",
  "atk-s0515a:761_4": "sañjātasomanasso ariyaguṇapaṭivedhe nikkaṅkho, tasmā sotāpannādīnaṃ “ahaṃ sakadāgāmī”tiādivasena",
  "atk-s0515a:761_5": "māno na uppajjati, dussīlassa ca na uppajjati. So hi ariyaguṇādhigame nirāsova. Sīlavatopi",
  "atk-s0515a:761_6": "pariccattakammaṭṭhānassa niddārāmatādimanuyuttassa na uppajjati, parisuddhasīlassa",
  "atk-s0515a:761_7": "pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa",
  "atk-s0515a:761_8": "tilakkhaṇaṃ āropetvā saṅkhāre sammasantassa āraddhavipassakassa uppajjati, uppanne",
  "atk-s0515a:761_9": "ca suddhasamathalābhī suddhavipassanālābhī vā antarā ṭhapeti. So hi dasapi vassāni",
  "atk-s0515a:761_10": "vīsampi vassāni tiṃsampi vassāni asītipi vassāni kilesasamudācāraṃ apassanto “ahaṃ",
  "atk-s0515a:761_11": "sotāpanno”ti vā “sakadāgāmī”ti vā “anāgāmī”ti vā maññati, samathavipassanālābhī pana",
  "atk-s0515a:761_12": "arahatteyeva ṭhapeti. Tassa hi samādhibalena kilesā vikkhambhitā, vipassanābalena",
  "atk-s0515a:761_13": "saṅkhārā supariggahitā, tasmā saṭṭhipi vassāni asītipi vassāni vassasatampi kilesā",
  "atk-s0515a:761_14": "na samudācaranti, khīṇāsavasseva cittācāro hoti. So evaṃ dīgharattaṃ kilesasamudācāraṃ",
  "atk-s0515a:761_15": "apassanto antarā aṭṭhatvāva “arahā aha”nti maññati.",
  "atk-s0515a:762_0": "Asmimānoti rūpe asmītiādinā nayena pañcasu khandhesu “ahaṃ rūpādayo”ti uppanno māno.",
  "atk-s0515a:762_1": "Micchāmānoti pāpakehi kammāyatanasippāyatanavijjāṭṭhānasutapaṭibhānasīlabbatehi,",
  "atk-s0515a:762_2": "pāpikāya ca diṭṭhiyā uppanno māno. Tattha pāpakaṃ kammāyatanaṃ nāma kevaṭṭamacchabandhanesādānaṃ",
  "atk-s0515a:762_3": "kammaṃ. Pāpakaṃ sippāyatanaṃ nāma macchajālakhipakumīnakaraṇesu ceva pāsaoḍḍanasūlāropanādīsu",
  "atk-s0515a:762_4": "ca chekatā. Pāpakaṃ vijjāṭṭhānaṃ nāma yā kāci parūpaghātavijjā. Pāpakaṃ sutaṃ nāma",
  "atk-s0515a:762_5": "bhāratayuddhasītāharaṇādipaṭisaṃyuttaṃ. Pāpakaṃ paṭibhānaṃ nāma dubbhāsitayuttaṃ",
  "atk-s0515a:762_6": "kappanāṭakavilappanādipaṭibhānaṃ. Pāpakaṃ sīlaṃ nāma ajasīlaṃ gosīlaṃ. Vatampi ajavatagovatameva.",
  "atk-s0515a:762_7": "Pāpikā diṭṭhi pana dvāsaṭṭhiyā diṭṭhigatesu yākāci diṭṭhi. Aṭṭhavidhamāno uttānatthoyeva.",
  "atk-s0515a:763_0": "Navavidhena mānaniddese seyyassa “seyyohamasmī”tiādayo nava mānā puggalaṃ nissāya",
  "atk-s0515a:763_1": "vuttā. Ettha pana seyyassa “seyyohamasmī”ti māno rājānañceva pabbajitānañca uppajjati.",
  "atk-s0515a:763_2": "Rājā hi “raṭṭhena vā dhanavāhanehi vā ko mayā sadiso atthī”ti etaṃ mānaṃ karoti.",
  "atk-s0515a:763_3": "Pabbajitopi “sīladhutaṅgādīhi ko mayā sadiso atthī”ti etaṃ mānaṃ karoti.",
  "atk-s0515a:764_0": "Seyyassa “sadisohamasmī”ti mānopi etesaṃyeva uppajjati. Rājā hi “raṭṭhena vā dhanavāhanehi",
  "atk-s0515a:764_1": "vā aññarājūhi saddhiṃ mayhaṃ kiṃ nānākaraṇa”nti etaṃ mānaṃ karoti. Pabbajitopi “sīladhutaṅgādīhi",
  "atk-s0515a:764_2": "aññena bhikkhunā mayhaṃ kiṃ nānākaraṇa”nti etaṃ mānaṃ karoti.",
  "atk-s0515a:765_0": "Seyyassa “hīnohamasmī”ti mānopi etesaṃyeva uppajjati. Yassa hi rañño raṭṭhaṃ vā dhanavāhanādīni",
  "atk-s0515a:765_1": "vā nātisampannāni honti, so “mayhaṃ rājāti vohārasukhamattakameva, kiṃ rājā nāma",
  "atk-s0515a:765_2": "aha”nti etaṃ mānaṃ karoti. Pabbajitopi appalābhasakkāro “ahaṃ dhammakathiko, bahussuto,",
  "atk-s0515a:765_3": "mahātheroti kathāmattameva, kiṃ dhammakathiko nāmāhaṃ, kiṃ bahussuto nāmāhaṃ, kiṃ",
  "atk-s0515a:765_4": "mahāthero nāmāhaṃ, yassa me lābhasakkāro natthī”ti etaṃ mānaṃ karoti.",
  "atk-s0515a:766_0": "Sadisassa “seyyohamasmī”ti mānādayo amaccādīnaṃ uppajjanti. Amacco vā hi raṭṭhiyo",
  "atk-s0515a:766_1": "vā “bhogayānavāhanādīhi ko mayā sadiso añño rājapuriso atthī”ti vā, “mayhaṃ aññehi",
  "atk-s0515a:766_2": "saddhiṃ kiṃ nānākaraṇa”nti vā, “amaccoti nāmameva mayhaṃ, ghāsacchādanamattampi me",
  "atk-s0515a:766_3": "natthi, kiṃ amacco nāmāha”nti vā ete māne karoti.",
  "atk-s0515a:767_0": "Hīnassa “seyyohamasmī”ti mānādayo dāsādīnaṃ uppajjanti. Dāso hi “mātito vā pitito",
  "atk-s0515a:767_1": "vā ko mayā sadiso añño dāso nāma atthi, aññe jīvituṃ asakkontā kucchihetu dāsā nāma",
  "atk-s0515a:767_2": "jātā, ahaṃ pana paveṇīāgatattā seyyo”ti vā, “paveṇīāgatabhāvena ubhatosuddhikadāsattena",
  "atk-s0515a:767_3": "asukadāsena nāma saddhiṃ ki mayhaṃ nānākaraṇa”nti vā, “kucchivasenāhaṃ dāsabyaṃ upagato,",
  "atk-s0515a:767_4": "mātāpitukoṭiyā pana me dāsaṭṭhānaṃ natthi, kiṃ dāso nāma aha”nti vā ete māne karoti.",
  "atk-s0515a:767_5": "Yathā ca dāso, evaṃ pukkusacaṇḍālādayopi ete māne karontiyeva.",
  "atk-s0515a:768_0": "Ettha ca seyyassa “seyyohamasmī”ti uppannamānova yāthāvamāno, itare dve ayāthāvamānā.",
  "atk-s0515a:768_1": "Tathā sadisassa “sadisohamasmī”ti, hīnassa “hīnohamasmī”ti uppannamānova yāthāvamāno,",
  "atk-s0515a:768_2": "itare dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhā.",
  "atk-s0515a:769_0": "Ettha ca seyyassa “seyyohamasmī”ti māno uttamassa uttamaṭṭhena “ahaṃ seyyo”ti evaṃ",
  "atk-s0515a:769_1": "uppannamāno, seyyassa “sadisohamasmī”ti māno uttamassa samaṭṭhena “ahaṃ sadiso”ti",
  "atk-s0515a:769_2": "evaṃ uppannamāno. Seyyassa “hīnohamasmī”ti māno uttamassa lāmakaṭṭhena “ahaṃ hīno”ti",
  "atk-s0515a:769_3": "evaṃ uppannamāno. Evaṃ seyyamāno sadisamāno hīnamānoti ime tayo mānā seyyassa uppajjanti.",
  "atk-s0515a:769_4": "Sadisassāpi ahaṃ seyyo, sadiso, hīnoti tayo mānā uppajjanti. Hīnassāpi ahaṃ hīno,",
  "atk-s0515a:769_5": "sadiso, seyyoti tayo mānā uppajjanti.",
  "atk-s0515a:770_0": "Dasavidhamānaniddese idhekacco mānaṃ janetīti ekacco puggalo mānaṃ janayati. Jātiyā",
  "atk-s0515a:770_1": "vāti khattiyabhāvādijātisampattiyā vā. Gottena vāti gotamagottādinā ukkaṭṭhagottena",
  "atk-s0515a:770_2": "vā. Kolaputtiyena vāti mahākulabhāvena vā. Vaṇṇapokkharatāya vāti vaṇṇasampannasarīratāya",
  "atk-s0515a:770_3": "vā. Sarīrañhi “pokkhara”nti vuccati, tassa vaṇṇasampattiyā abhirūpabhāvenāti attho.",
  "atk-s0515a:770_4": "Dhanena vāti dhanasampannabhāvena vā, mayhaṃ nidhānagatassa dhanassa pamāṇaṃ natthīti",
  "atk-s0515a:770_5": "attho. Ajjhenena vāti ajjhāyanavasena vā. Kammāyatanena vāti “avasesā sattā chinnapakkhakākasadisā,",
  "atk-s0515a:770_6": "ahaṃ pana mahiddhiko mahānubhāvo”ti vā, “ahaṃ yaṃ yaṃ kammaṃ karomi, taṃ taṃ samijjhatī”ti",
  "atk-s0515a:770_7": "vā evamādinayappavattena kammāyatanena vā. Sippāyatanena vāti “avasesā sattā nisippā,",
  "atk-s0515a:770_8": "ahaṃ sippavā”ti evamādinayappavattena sippāyatanena vā. Vijjāṭṭhānena vāti idaṃ heṭṭhā",
  "atk-s0515a:770_9": "vuttanayameva. Sutena vāti “avasesā sattā appassutā, ahaṃ pana bahussuto”ti evamādisutena",
  "atk-s0515a:770_10": "vā. Paṭibhānena vāti “avasesā sattā appaṭibhānā, mayhaṃ pana paṭibhānappamāṇaṃ natthī”ti",
  "atk-s0515a:770_11": "evamādipaṭibhānena vā. Aññataraññatarena vā vatthunāti avuttena aññena vatthunā vā.",
  "atk-s0515a:770_12": "Yo evarūpo mānoti mānakaraṇavasena māno. Maññanā maññitattanti ākārabhāvaniddeso.",
  "atk-s0515a:770_13": "Ussitaṭṭhena unnati. Yassuppajjati, taṃ puggalaṃ unnāmeti ukkhipitvā ṭhapetīti unnāmo.",
  "atk-s0515a:770_14": "Samussitaṭṭhena dhajo. Ukkhipanaṭṭhena cittaṃ sampaggaṇhātīti sampaggāho. Ketu vuccati",
  "atk-s0515a:770_15": "bahūsu dhajesu accuggatadhajo. Mānopi punappunaṃ uppajjamāno aparāpare upādāya accuggataṭṭhena",
  "atk-s0515a:770_16": "ketu viyāti ketu, taṃ ketuṃ icchatīti ketukamyaṃ, tassa bhāvo ketukamyatā. Sā pana",
  "atk-s0515a:770_17": "cittassa, na attano. Tena vuttaṃ “ketukamyatā cittassā”ti. Mānasampayuttañhi cittaṃ",
  "atk-s0515a:770_18": "ketuṃ icchati, tassa bhāvo, ketusaṅkhāto mānoti. Dhono māyañca mānañca pahāya pajahitvā",
  "atk-s0515a:770_19": "yo so dhono arahā heṭṭhā vuttanayena vinodanabyantikaraṇādivasena kilese pajahitvā",
  "atk-s0515a:770_20": "ṭhito, so tena rāgādinā kilesena gaccheyya.",
  "atk-s0515a:771_0": "Nerayikoti vāti niraye nibbattakasattoti vā. Tiracchānayonikādīsupi eseva nayo. So",
  "atk-s0515a:771_1": "hetu natthīti yena janakahetunā gatiyādīsu nibbatteyya, so hetu natthi. Paccayoti",
  "atk-s0515a:771_2": "tasseva vevacanaṃ. Kāraṇanti ṭhānaṃ. Kāraṇañhi tadāyattavuttitāya attano phalassa",
  "atk-s0515a:771_3": "ṭhānanti vuccati. Tasmā yena hetunā yena paccayena gatiyādīsu nibbatteyya, taṃ kāraṇaṃ natthi.",
  "atk-s0515a:772_0": "22. Yo pana nesaṃ dvinnaṃ upayānaṃ bhāvena upayo hoti, so upayo hi…pe… diṭṭhimidheva",
  "atk-s0515a:772_1": "sabbanti. Tattha upayoti taṇhādiṭṭhinissito. Dhammesu upeti vādanti “ratto”ti vā",
  "atk-s0515a:772_2": "“duṭṭho”ti vā evaṃ tesu tesu dhammesu upeti vādaṃ. Anūpayaṃ kena kathaṃ vadeyyāti",
  "atk-s0515a:772_3": "taṇhādiṭṭhippahānena pana anūpayaṃ khīṇāsavaṃ kena rāgena vā dosena vā kathaṃ “ratto”ti",
  "atk-s0515a:772_4": "vā “duṭṭho”ti vā vadeyya. Evaṃ anupavajjo ca so kiṃ titthiyā viya katapaṭicchādako",
  "atk-s0515a:772_5": "bhavissatīti adhippāyo. Attā nirattā na hi tassa atthīti tassa hi attadiṭṭhi vā ucchedadiṭṭhi",
  "atk-s0515a:772_6": "vā natthi, gahaṇamuñcanaṃ vāpi attanirattasaññitaṃ natthi. Kiṃ kāraṇā natthīti ce?",
  "atk-s0515a:772_7": "Adhosi so diṭṭhimidheva sabbanti. Yasmā so idheva attabhāve ñāṇambunā sabbadiṭṭhigataṃ",
  "atk-s0515a:772_8": "adhosi pajahi vinodesīti arahattanikūṭena desanaṃ niṭṭhāpesi. Taṃ sutvā rājā attamano",
  "atk-s0515a:772_9": "bhagavantaṃ abhivādetvā pakkāmīti.",
  "atk-s0515a:773_0": "Rattoti vāti rāgena rattoti vā. Duṭṭhoti vātiādīsupi eseva nayo. Te abhisaṅkhārā",
  "atk-s0515a:773_1": "appahīnāti ye puññāpuññaāneñjābhisaṅkhārā, te appahīnā. Abhisaṅkhārānaṃ appahīnattāti",
  "atk-s0515a:773_2": "tesaṃ vuttappakārānaṃ kammābhisaṅkhārānaṃ na pahīnabhāvena. Gatiyā vādaṃ upetīti",
  "atk-s0515a:773_3": "pañcannaṃ gatīnaṃ aññatarāya kathanaṃ upagacchati. Tenevāha – “nerayikoti vā…pe…",
  "atk-s0515a:773_4": "vādaṃ upeti upagacchatī”ti. Vadeyyāti katheyya. Gahitaṃ natthīti gahetabbaṃ natthi.",
  "atk-s0515a:773_5": "Muñcitabbaṃ natthīti muñcitvā ṭhitattā mocetabbaṃ natthi.",
  "atk-s0515a:774_0": "Yassatthi gahitanti yassa puggalassa “ahaṃ mamā”ti gahitaṃ atthi. Tassatthi muñcitabbanti",
  "atk-s0515a:774_1": "tassa puggalassa mocetabbaṃ atthi. Upari padāni parivattetvā yojetabbāni. Gahaṇaṃ",
  "atk-s0515a:774_2": "muñcanā samatikkantoti gahaṇamocanā arahā atikkanto. Buddhiparihānivītivattoti vaḍḍhiñca",
  "atk-s0515a:774_3": "parihāniñca atikkamitvā pavatto. So vuṭṭhavāsotiādiṃ katvā ñāṇagginā daḍḍhānīti pariyosānaṃ",
  "atk-s0515a:774_4": "heṭṭhā vuttanayameva. Adhosīti kantesi. Dhuni sandhuni niddhunīti upasaggena padaṃ vaḍḍhitaṃ.",
  "atk-s0515a:775": "Saddhammappajjotikāya mahāniddesaṭṭhakathāya",
  "atk-s0515a:776": "Duṭṭhaṭṭhakasuttaniddesavaṇṇanā niṭṭhitā.",
  "atk-s0515a:777": "4. Suddhaṭṭhakasuttaniddesavaṇṇanā",
  "atk-s0515a:778_0": "23. Catutthe suddhaṭṭhake paṭhamagāthāya tāvattho – na, bhikkhave, evarūpena dassanena",
  "atk-s0515a:778_1": "suddhi hoti, api ca kho kilesamalīnattā asuddhaṃ, kilesarogānaṃ adhigamā sarogameva",
  "atk-s0515a:778_2": "candābhaṃ brāhmaṇaṃ, aññaṃ vā evarūpaṃ disvā diṭṭhigatiko bālo abhijānāti “passāmi",
  "atk-s0515a:778_3": "suddhaṃ paramaṃ arogaṃ, tena ca diṭṭhisaṅkhātena dassanena saṃsuddhi narassa hotī”ti,",
  "atk-s0515a:778_4": "so evaṃ abhijānanto taṃ dassanaṃ “parama”nti ñatvā tasmiṃ dassane suddhānupassī samāno",
  "atk-s0515a:778_5": "taṃ dassanaṃ “maggañāṇa”nti pacceti. Taṃ pana maggañāṇaṃ na hoti.",
  "atk-s0515a:779_0": "Paramaṃ ārogyappattanti uttamaṃ nibyādhiṃ pāpuṇitvā ṭhitaṃ. Tāṇappattanti tathā pālanappattaṃ.",
  "atk-s0515a:779_1": "Leṇappattanti nilīyanappattaṃ.Saraṇappattanti patiṭṭhāpattaṃ, dukkhanāsanaṃ vā pattaṃ.",
  "atk-s0515a:779_2": "Abhayappattanti nibbhayabhāvappattaṃ. Accutappattanti niccalabhāvaṃ pattaṃ. Amatappattanti",
  "atk-s0515a:779_3": "amataṃ mahānibbānaṃ pattaṃ. Nibbānappattanti vānavirahitaṃ pattaṃ.",
  "atk-s0515a:780": "Abhijānantoti visesena jānanto. Ājānantoti ājānamāno. Vijānantoti anekavidhena jānamāno. Paṭivijānantoti taṃ taṃ paṭicca vijānamāno. Paṭivijjhantoti hadaye kurumāno.",
  "atk-s0515a:781_0": "Cakkhuviññāṇaṃ rūpadassanenāti cakkhuviññāṇena rūpadassanaṃ. Ñāṇanti paccetīti paññā",
  "atk-s0515a:781_1": "iti saddahati. Maggoti paccetīti “upāyo”ti saddahati. Pathoti sañcāro. Nīyānanti",
  "atk-s0515a:781_2": "gahetvā yātīti nīyānaṃ. “Niyyāna”nti vā pāṭho.",
  "atk-s0515a:782_0": "24. “Diṭṭhena ce suddhī”ti dutiyagāthā. Tassattho – tena rūpadassanasaṅkhātena diṭṭhena",
  "atk-s0515a:782_1": "yadi kilesasuddhi narassa hoti, tena vā ñāṇena so yadi jātiādidukkhaṃ pajahāti, evaṃ",
  "atk-s0515a:782_2": "sante ariyamaggato aññena asuddhimaggeneva so sujjhati, rāgādīhi upadhīhi saupadhiko",
  "atk-s0515a:782_3": "eva samāno sujjhatīti vattabbataṃ āpanno hoti, na ca evaṃvidho sujjhati. Tasmā diṭṭhī",
  "atk-s0515a:782_4": "hi naṃ pāva tathā vadānaṃ, sā naṃ diṭṭhiyeva “micchādiṭṭhiko aya”nti katheti, diṭṭhianurūpaṃ",
  "atk-s0515a:782_5": "“sassato loko”tiādinā nayena tathā tathā vadatīti.",
  "atk-s0515a:783": "Rāgena saha vattatīti sarāgo, rāgavāti attho. Sadosotiādīsupi eseva nayo.",
  "atk-s0515a:784_0": "25. Na brāhmaṇoti tatiyagāthā. Tassattho – yo pana bāhitapāpattā brāhmaṇo hoti, so",
  "atk-s0515a:784_1": "maggena adhigatāsavakkhayo khīṇāsavabrāhmaṇo ariyamaggañāṇato aññena abhimaṅgalasammatarūpasaṅkhāte",
  "atk-s0515a:784_2": "diṭṭhe, tathāvidhasaddasaṅkhāte sute, avītikkamasaṅkhāte sīle, hatthivatādibhede",
  "atk-s0515a:784_3": "vate, pathaviādibhede mute ca uppannena micchāñāṇena suddhiṃ na āhāti. Sesamassa",
  "atk-s0515a:784_4": "brāhmaṇassa vaṇṇabhaṇanāya vuttaṃ. So hi tedhātukapuññe sabbasmiñca pāpe anūpalitto,",
  "atk-s0515a:784_5": "kasmā? Tassa pahīnattā tassa attadiṭṭhiyā, yassa kassaci vā gahaṇassa pahīnattā attañjaho,",
  "atk-s0515a:784_6": "puññābhisaṅkhārādīnaṃ akaraṇato “nayidha pakubbamāno”ti vuccati. Tasmā naṃ evaṃ pasaṃsanto",
  "atk-s0515a:784_7": "āha. Sabbasseva cassa purimapādena sambandho veditabbo – puññe ca pāpe ca anūpalitto",
  "atk-s0515a:784_8": "attañjaho nayidha pakubbamāno na brāhmaṇo aññato suddhimāhāti. Nāti paṭikkhepoti na iti paṭisedho.",
  "atk-s0515a:785_0": "Bāhitvā sabbapāpakānīti gāthāyattho – yo catutthamaggena bāhitvā sabbapāpakāni ṭhitatto",
  "atk-s0515a:785_1": "ṭhitoicceva vuttaṃ hoti. Bāhitapāpattā eva ca vimalo vimalabhāvaṃ brahmabhāvaṃ seṭṭhabhāvaṃ",
  "atk-s0515a:785_2": "patto, paṭinissaṭṭhasamādhivikkhepakarakilesamalena aggamaggaphalasamādhinā sādhusamāhito,",
  "atk-s0515a:785_3": "saṃsārahetusamatikkamena saṃsāramaticca pariniṭṭhitakiccatāya kevalīti ca, taṇhādiṭṭhīhi",
  "atk-s0515a:785_4": "anissitattā anissitoti ca, lokadhammehi nibbikārattā tādīti ca pavuccati. Evaṃ thutiraho",
  "atk-s0515a:785_5": "sa brahmā so brāhmaṇoti.",
  "atk-s0515a:786": "Aññatra satipaṭṭhānehīti cattāro satipaṭṭhāne muñcitvā. Sammappadhānādīsupi eseva nayo.",
  "atk-s0515a:787_0": "Santeke samaṇabrāhmaṇāti ekacce lokasaṅketena “samaṇabrāhmaṇā”ti laddhavohārā saṃvijjanti.",
  "atk-s0515a:787_1": "Diṭṭhasuddhikāti diṭṭhena suddhiṃ icchamānā. Te ekaccānaṃ rūpānaṃ dassananti ete",
  "atk-s0515a:787_2": "diṭṭhasuddhikā etesaṃ rūpārammaṇānaṃ olokanaṃ. Maṅgalaṃ paccentīti iddhikāraṇaṃ buddhikāraṇaṃ",
  "atk-s0515a:787_3": "sabbasampattikāraṇaṃ patiṭṭhāpenti. Amaṅgalaṃ paccentīti aniddhikāraṇaṃ na buddhikāraṇaṃ",
  "atk-s0515a:787_4": "na sampattikāraṇaṃ patiṭṭhāpenti. Te kālato vuṭṭhahitvāti ete diṭṭhādimaṅgalikā puretarameva",
  "atk-s0515a:787_5": "uṭṭhahitvā. Abhimaṅgalagatānīti visesena vuḍḍhikāraṇagatāni. Rūpāni passantīti nānāvidhāni",
  "atk-s0515a:787_6": "rūpārammaṇāni dakkhanti. Cāṭakasakuṇanti evaṃnāmakaṃ. Phussaveḷuvalaṭṭhinti phussanakkhattena",
  "atk-s0515a:787_7": "uppannaṃ taruṇabeḷuvalaṭṭhiṃ. Gabbhinitthinti sagabbhaṃ itthiṃ. Kumārakaṃ khandhe",
  "atk-s0515a:787_8": "āropetvā gacchantanti taruṇadārakaṃ aṃse ussāpetvā gacchamānaṃ. Puṇṇaghaṭanti udakapuṇṇaghaṭaṃ.",
  "atk-s0515a:787_9": "Rohitamacchanti rattarohitamacchaṃ. Ājaññarathanti sindhavayuttarathaṃ. Usabhanti",
  "atk-s0515a:787_10": "maṅgalausabhaṃ. Gokapilanti kapilagāviṃ.",
  "atk-s0515a:788_0": "Palālapuñjanti thusarāsiṃ. Takkaghaṭanti gotakkādipūritacāṭiṃ. Rittaghaṭanti tucchaghaṭaṃ.",
  "atk-s0515a:788_1": "Naṭanti naṭakādiṃ. “Dhuttakiriya”nti eke. Naggasamaṇakanti niccoḷasamaṇaṃ. Kharanti",
  "atk-s0515a:788_2": "gadrabhaṃ. Kharayānanti gadrabhayuttaṃ vayhādikaṃ. Ekayuttayānanti ekena vāhanena",
  "atk-s0515a:788_3": "saṃyuttaṃ yānaṃ. Kāṇanti ekakkhiubhayakkhikāṇaṃ. Kuṇinti hatthakuṇiṃ. Khañjanti khañjapādaṃ",
  "atk-s0515a:788_4": "tiriyagatapādaṃ. Pakkhahatanti pīṭhasappiṃ. Jiṇṇakanti jarājiṇṇaṃ. Byādhikanti byādhipīḷitaṃ. Matanti kālaṅkataṃ.",
  "atk-s0515a:789_0": "Sutasuddhikāti sotaviññāṇena sutena suddhiṃ icchamānā. Saddānaṃ savananti saddārammaṇānaṃ",
  "atk-s0515a:789_1": "savanaṃ. Vaḍḍhāti vātiādayo loke pavattasaddamattāni gahetvā vuttā. Amaṅgalaṃ pana",
  "atk-s0515a:789_2": "“kāṇo”tiādinā tena tena nāmena vuttasaddāyeva. “Chinda”nti vāti hatthapādādicchinnanti",
  "atk-s0515a:789_3": "vā. “Bhinda”nti vāti sīsādibhinnanti vā. “Daḍḍha”nti vāti agginā jhāpitanti vā. “Naṭṭha”nti",
  "atk-s0515a:789_4": "vāti corādīhi vināsitanti vā. “Natthī”ti vāti na vijjatīti vā.",
  "atk-s0515a:790_0": "Sīlasuddhikāti sīlena visuddhiṃ icchanakā. Sīlamattenāti saṃvaraṇamattena. Saṃyamamattenāti",
  "atk-s0515a:790_1": "uparamamattena. Saṃvaramattenāti dvārathakanamattena. Avītikkamamattenāti na atikkamitamattena.",
  "atk-s0515a:790_2": "Samaṇo muṇḍikāputtoti mātito laddhanāmaṃ. Sampannakusalanti paripuṇṇakusalaṃ. Paramakusalanti",
  "atk-s0515a:790_3": "uttamakusalaṃ. Uttamapattippattanti uttamaṃ arahattaṃ pāpuṇitabbataṃ patvā ṭhitaṃ.",
  "atk-s0515a:790_4": "Ayojjanti parājetuṃ asakkuṇeyyaṃ samaṇaṃ.",
  "atk-s0515a:791_0": "Vatasuddhikāti samādānena vatena suddhiṃ icchanakā. Hatthivatikā vāti samādinnaṃ",
  "atk-s0515a:791_1": "hatthivataṃ etesaṃ atthīti hatthivatikā, sabbahatthikiriyaṃ karontīti attho. Kathaṃ?",
  "atk-s0515a:791_2": "“Ajja paṭṭhāya hatthīhi kātabbaṃ karissāmī”ti evaṃ uppannacittā hatthīnaṃ gamanākāraṃ",
  "atk-s0515a:791_3": "tiṭṭhanākāraṃ nisīdanākāraṃ sayanākāraṃ uccārapassāvakaraṇākāraṃ, aññe hatthī disvā",
  "atk-s0515a:791_4": "soṇḍaṃ ussāpetvā gamanākārañca sabbaṃ karontīti hatthivatikā. Assavatikādīsupi labbhamānavasena",
  "atk-s0515a:791_5": "yathāyogaṃ yojetabbaṃ. Tesu avasāne disāvatikā vāti puratthimādidisānaṃ namassanavasena",
  "atk-s0515a:791_6": "samādinnadisāvatikā, etesaṃ vuttappakārānaṃ samaṇabrāhmaṇānaṃ vatasamādānaṃ sampajjamānaṃ",
  "atk-s0515a:791_7": "hatthiādīnaṃ sahabyataṃ upaneti. Sace kho panassa micchādiṭṭhi hoti “imināhaṃ sīlavatasamādānabrahmacariyena",
  "atk-s0515a:791_8": "devo vā devaññataro vā homī”ti cintayantassa nirayatiracchānayonīnaṃ aññataro hotīti",
  "atk-s0515a:791_9": "ñātabbaṃ. Vuttañhetaṃ bhagavatā –",
  "atk-s0515a:792_0": "“Idha, puṇṇa, ekacco kukkuravataṃ bhāveti paripuṇṇaṃ abbokiṇṇaṃ, kukkurasīlaṃ bhāveti",
  "atk-s0515a:792_1": "paripuṇṇaṃ abbokiṇṇaṃ, kukkuracittaṃ bhāveti paripuṇṇaṃ abbokiṇṇaṃ, kukkurākappaṃ",
  "atk-s0515a:792_2": "bhāveti paripuṇṇaṃ abbokiṇṇaṃ. So kukkuravataṃ bhāvetvā paripuṇṇaṃ abbokiṇṇaṃ, kukkurasīlaṃ",
  "atk-s0515a:792_3": "bhāvetvā paripuṇṇaṃ abbokiṇṇaṃ, kukkuracittaṃ bhāvetvā paripuṇṇaṃ abbokiṇṇaṃ, kukkurākappaṃ",
  "atk-s0515a:792_4": "bhāvetvā paripuṇṇaṃ abbokiṇṇaṃ kāyassa bhedā paraṃ maraṇā kukkurānaṃ sahabyataṃ upapajjati.",
  "atk-s0515a:792_5": "Sace kho panassa evaṃdiṭṭhi hoti ‘imināhaṃ sīlena vā vatena vā tapena vā brahmacariyena",
  "atk-s0515a:792_6": "vā devo vā bhavissāmi devaññataro vā’ti, sāssa hoti micchādiṭṭhi. Micchādiṭṭhissa",
  "atk-s0515a:792_7": "kho ahaṃ, puṇṇa, dvinnaṃ gatīnaṃ aññataraṃ gatiṃ vadāmi nirayaṃ vā tiracchānayoniṃ",
  "atk-s0515a:792_8": "vā. Iti kho, puṇṇa, sampajjamānaṃ kukkuravataṃ kukkurānaṃ sahabyataṃ upaneti, vipajjamānaṃ niraya”nti.",
  "atk-s0515a:793": "Gandhabbavatikādayo gandhabbādīnaṃ sahabyataṃ upagacchantīti attho na gahetabbo, micchādiṭṭhiyā gahitattā nirayatiracchānayonimeva upagacchantīti gahetabbo.",
  "atk-s0515a:794_0": "Mutasuddhikāti phusitena suddhikā. Pathaviṃ āmasantīti sasambhārikaṃ mahāpathaviṃ",
  "atk-s0515a:794_1": "kāyena phusanti. Haritanti allanīlasaddalaṃ. Gomayanti gavādigomayaṃ. Kacchapanti",
  "atk-s0515a:794_2": "aṭṭhikacchapādianekavidhaṃ. Phālaṃ akkamantīti ayaphālaṃ maddanti. Tilavāhanti tilasakaṭaṃ",
  "atk-s0515a:794_3": "tilarāsiṃ vā. Phussatilaṃ khādantīti maṅgalapaṭisaṃyuttaṃ tilaṃ khādanti. Phussatelaṃ",
  "atk-s0515a:794_4": "makkhentīti tathārūpaṃ tilatelaṃ sarīrabbhañjanaṃ karonti. Dantakaṭṭhanti dantapoṇaṃ.",
  "atk-s0515a:794_5": "Mattikāya nhāyantīti kuṅkuṭṭhādikāya saṇhamattikāya sarīraṃ ubbaṭṭetvā nhāyanti.",
  "atk-s0515a:794_6": "Sāṭakaṃ nivāsentīti maṅgalapaṭisaṃyuttaṃ vatthaṃ paridahanti. Veṭhanaṃ veṭhentīti",
  "atk-s0515a:794_7": "sīsaveṭhanaṃ pattuṇṇādipaṭaṃ sīse ṭhapenti paṭimuccanti.",
  "atk-s0515a:795_0": "Tedhātukaṃ kusalābhisaṅkhāranti kāmadhāturūpadhātuarūpadhātūsu paṭisandhidāyakaṃ",
  "atk-s0515a:795_1": "kosallasambhūtaṃ paccayābhisaṅkhāraṃ. Sabbaṃ akusalanti dvādasavidhaṃ akosallasambhūtaṃ",
  "atk-s0515a:795_2": "akusalaṃ. Yatoti yadā. Te dasavidho puññābhisaṅkhāro ca, dvādasavidho apuññābhisaṅkhāro",
  "atk-s0515a:795_3": "ca, catubbidho āneñjābhisaṅkhāro ca yathānurūpaṃ samucchedappahānena pahīnā honti.",
  "atk-s0515a:795_4": "Attadiṭṭhijahoti “eso me attā”ti gahitadiṭṭhiṃ jaho. Gāhaṃ jahoti “esohamasmī”ti",
  "atk-s0515a:795_5": "mānasampayuttagahaṇaṃ jaho. Puna attañjahoti “etaṃ mamā”ti taṇhāgahaṇavasena ca diṭṭhigahaṇavasena",
  "atk-s0515a:795_6": "ca parāmasitvā gahitaṃ, parato āmaṭṭhañca, tasmiṃ abhiniviṭṭhañca, balavataṇhāvasena",
  "atk-s0515a:795_7": "gilitvā ajjhositañca, balavamucchitañca. Sabbaṃ taṃ cattaṃ hotītiādayo vuttanayāyeva.",
  "atk-s0515a:796_0": "26. Evaṃ “na brāhmaṇo aññato suddhimāhā”ti vatvā idāni ye diṭṭhigatikā aññato suddhiṃ",
  "atk-s0515a:796_1": "bruvanti, tesaṃ tassā diṭṭhiyā anibbāhakabhāvaṃ dassento “purimaṃ pahāyā”ti gāthamāha.",
  "atk-s0515a:796_2": "Tassattho – tehi aññato suddhivādā samānāpi yassā diṭṭhiyā appahīnattā gahaṇamuñcanaṃ",
  "atk-s0515a:796_3": "hoti, tāya purimaṃ satthārādiṃ pahāya aparaṃ nissitā, ejāsaṅkhātāya taṇhāya anugatā",
  "atk-s0515a:796_4": "abhibhūtā rāgādibhedaṃ na taranti saṅgaṃ, tañca atarantā taṃ taṃ dhammaṃ uggaṇhanti",
  "atk-s0515a:796_5": "ca nirassajanti ca makkaṭova sākhanti.",
  "atk-s0515a:797": "Purimaṃ satthāraṃ pahāyāti purimagahitaṃ satthupaṭiññaṃ vajjetvā. Paraṃ satthāraṃ nissitāti aññaṃ satthupaṭiññaṃ nissitā allīnā. Purimaṃ dhammakkhānaṃ pahāyātiādīsupi eseva nayo.",
  "atk-s0515a:798": "Ejānugāti taṇhāya anugā. Ejānugatāti taṇhāya anugatā. Ejānusaṭāti taṇhāya anusaṭā pakkhandā vā. Ejāya pannā patitāti taṇhāya nimuggā ca nikkhipitā ca.",
  "atk-s0515a:799_0": "Makkaṭoti vānaro. Araññeti vipine. Pavaneti mahāvane. Caramānoti gacchamāno. Evamevāti",
  "atk-s0515a:799_1": "opammasaṃsandanaṃ. Puthūti nānā. Puthudiṭṭhigatānīti nānāvidhāni diṭṭhigatāni. Gaṇhanti",
  "atk-s0515a:799_2": "ca muñcanti cāti gahaṇavasena gaṇhanti ca cajanavasena muñcanti ca. Ādiyanti ca nirassajanti",
  "atk-s0515a:799_3": "cāti palibodhaṃ karonti ca vissajjenti ca khipanti ca.",
  "atk-s0515a:800_0": "27. Pañcamagāthāya ca sambandho – yo ca so “diṭṭhī hi naṃ pāva tathā vadāna”nti vutto,",
  "atk-s0515a:800_1": "so sayaṃ samādāyāti. Tattha sayanti sāmaṃ. Samādāyāti gahetvā. Vatānīti hatthivatādīni.",
  "atk-s0515a:800_2": "Uccāvacanti aparāparaṃ, hīnapaṇītaṃ vā satthārato satthārādiṃ. Saññasattoti kāmasaññādīsu",
  "atk-s0515a:800_3": "laggo. Vidvā ca vedehi samecca dhammanti paramatthavidvā ca arahā catūhi maggañāṇavedehi",
  "atk-s0515a:800_4": "catusaccadhammaṃ abhisameccāti. Sesaṃ pākaṭameva.",
  "atk-s0515a:801_0": "Sāmaṃ samādāyāti sayameva gahetvā. Ādāyāti ādiyitvā gaṇhitvā. Samādāyāti sammā ādāya.",
  "atk-s0515a:801_1": "Ādiyitvāti palibodhaṃ katvā. Samādiyitvāti sammā palibodhaṃ katvā. Gaṇhitvāti avissajjetvā.",
  "atk-s0515a:801_2": "Parāmasitvāti dassitvā. Abhinivisitvāti patiṭṭhahitvā. Kāmasaññādayo vuttanayā eva.",
  "atk-s0515a:802_0": "Vidvāti medhāvī. Vijjāgatoti vijānanabhāvaṃ gato. Ñāṇīti paññāsampanno. Vibhāvīti",
  "atk-s0515a:802_1": "ñāṇena vīmaṃsako. Medhāvīti aniccādīhi tulitañāṇo. Paññātiādayo heṭṭhā vuttanayāyeva.",
  "atk-s0515a:802_2": "Catusaccadhammaṃ vicinātīti dhammavicayasambojjhaṅgo. Bojjhaṅgattho heṭṭhā vuttova.",
  "atk-s0515a:802_3": "Vīmaṃsāti catusaccadhammavicinanā paññāva. “Vīmaṃsā dhammacintanā”ti hi vuttā. Vipassanāti",
  "atk-s0515a:802_4": "maggasampayuttā vividhākārena passanā paññāva. Sammādiṭṭhīti sobhanā pasaṭṭhā sundarā",
  "atk-s0515a:802_5": "maggasampayuttā sammādiṭṭhi. Tehi vedehīti eteheva catūhi maggañāṇehi. Antagatoti",
  "atk-s0515a:802_6": "jātijarāmaraṇassa pariyosānaṃ gato. Koṭigatotiādayo heṭṭhā vuttanayāva. Vedānaṃ vā",
  "atk-s0515a:802_7": "antagatoti jānitabbānaṃ avasānappatto. Vedehi vā antagatoti catūhi maggañāṇavedehi",
  "atk-s0515a:802_8": "vaṭṭadukkhassa pariyantabhāvena antasaṅkhātaṃ nibbānaṃ gato. Viditattāti viditabhāvena jānitabhāvena.",
  "atk-s0515a:803_0": "Vedāni viceyya kevalānīti gāthāya ayamattho – yo catūhi maggañāṇavedehi kilesakkhayaṃ",
  "atk-s0515a:803_1": "karonto gato, so paramatthato vedagū nāma hoti. Sova sabbasamaṇabrāhmaṇānaṃ satthasaññitāni",
  "atk-s0515a:803_2": "vedāni tāyeva maggabhāvanāya kiccato aniccādivasena viceyya. Tattha chandarāgappahānena",
  "atk-s0515a:803_3": "tameva sabbaṃ vedamaticca yāpi vedapaccayā, aññathā vā uppajjanti vedanā, tāsu sabbavedanāsu",
  "atk-s0515a:803_4": "vītarāgo hoti. Tasmā tamatthaṃ dassento “kiṃ pattinamāhu vedagu”nti puṭṭho “idaṃ",
  "atk-s0515a:803_5": "pattina”nti avatvā “vedāni viceyya…pe… vedagū so”ti āha. Yasmā vā yo pavicayapaññāya",
  "atk-s0515a:803_6": "vedāni viceyya, tattha chandarāgappahānena sabbaṃ vedamaticca vattati. So satthasaññitāni",
  "atk-s0515a:803_7": "vedāni gato ñāto atikkantova hoti. Yo vedanāsu vītarāgo, sopi vedanāsaññitāni vedāni",
  "atk-s0515a:803_8": "gato atikkanto, ativedanaṃ gatotipi vedagū. Tasmā tampi atthaṃ dassento “idaṃ pattina”nti",
  "atk-s0515a:803_9": "avatvā “vedāni viceyya…pe… vedagū so”ti āha.",
  "atk-s0515a:804_0": "Sameccāti ñāṇena samāgantvā. Abhisameccāti ñāṇena paṭivijjhitvā. Dhammanti catusaccadhammaṃ.",
  "atk-s0515a:804_1": "Sabbe saṅkhārāti sabbe sappaccayā dhammā. Te hi saṅkhatasaṅkhārā nāma. Paccayehi",
  "atk-s0515a:804_2": "saṅgamma karīyantīti saṅkhārā, te evaṃ paccayehi saṅgamma katattā “saṅkhatā”ti visesetvā",
  "atk-s0515a:804_3": "vuttā. “Kammanibbattā tebhūmakarūpārūpadhammā abhisaṅkhatasaṅkhārā”ti aṭṭhakathāsu",
  "atk-s0515a:804_4": "vuttā. Tepi “aniccā vata saṅkhārā”tiādīsu saṅkhatasaṅkhāresu saṅgahaṃ gacchanti.",
  "atk-s0515a:804_5": "“Avijjāgatoyaṃ, bhikkhave, purisapuggalo puññañce saṅkhāraṃ abhisaṅkharotī”tiādīsu",
  "atk-s0515a:804_6": "avijjāpaccayā saṅkhārāva āgatā. Tebhūmikakusalākusalacetanā abhisaṅkharaṇakasaṅkhārā",
  "atk-s0515a:804_7": "nāma. “Yāvatikā abhisaṅkhārassa gati, tāvatikaṃ gantvā akkhāhataṃ maññe aṭṭhāsī”tiādīsu",
  "atk-s0515a:804_8": "āgataṃ kāyikacetasikavīriyaṃ payogābhisaṅkhāro nāma. “Saññāvedayitanirodhaṃ samāpannassa",
  "atk-s0515a:804_9": "kho, āvuso visākha, bhikkhuno paṭhamaṃ nirujjhati vacīsaṅkhāro, tato kāyasaṅkhāro,",
  "atk-s0515a:804_10": "tato cittasaṅkhāro”tiādīsu āgatā vitakkavicārā vācaṃ saṅkharontīti vacīsaṅkhārā,",
  "atk-s0515a:804_11": "assāsapassāsā kāyena saṅkharīyantīti kāyasaṅkhārā, saññā ca vedanā ca cittena saṅkharīyantīti",
  "atk-s0515a:804_12": "cittasaṅkhārā. Idha pana saṅkhatasaṅkhārā adhippetā. Aniccā hutvā abhāvaṭṭhena. Dukkhā",
  "atk-s0515a:804_13": "paṭipīḷanaṭṭhena. Sabbe dhammāti nibbānampi antokatvā vuttā. Anattā avasavattanaṭṭhena.",
  "atk-s0515a:804_14": "Avijjāpaccayā saṅkhārāti ettha yaṃ paṭicca phalameti, so paccayo. Paṭiccāti na vinā,",
  "atk-s0515a:804_15": "apaccakkhitvāti attho. Etīti uppajjati ceva pavattati cāti attho. Apica upakārakaṭṭho",
  "atk-s0515a:804_16": "paccayaṭṭho. Avijjā ca sā paccayo cāti avijjāpaccayo, tasmā avijjāpaccayā. Saṅkhārā",
  "atk-s0515a:804_17": "sambhavantīti nibbattanti, evaṃ sambhavantisaddassa sesapadehipi yojanā kātabbā.",
  "atk-s0515a:805_0": "Tattha katamā avijjā? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ,",
  "atk-s0515a:805_1": "dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante",
  "atk-s0515a:805_2": "aññāṇaṃ, idappaccayatāpaṭiccasamuppannesu dhammesu aññāṇaṃ. Katame saṅkhārā? Puññābhisaṅkhāro",
  "atk-s0515a:805_3": "apuññābhisaṅkhāro āneñjābhisaṅkhāro, kāyasaṅkhāro vacīsaṅkhāro cittasaṅkhāro, aṭṭha",
  "atk-s0515a:805_4": "kāmāvacarakusalacetanā, pañca rūpāvacarakusalacetanā puññābhisaṅkhāro, dvādasa akusalacetanā",
  "atk-s0515a:805_5": "apuññābhisaṅkhāro, catasso arūpāvacarakusalacetanā āneñjābhisaṅkhāro, kāyasañcetanā",
  "atk-s0515a:805_6": "kāyasaṅkhāro, vacīsañcetanā vacīsaṅkhāro, manosañcetanā cittasaṅkhāro.",
  "atk-s0515a:806_0": "Tattha siyā – kathaṃ panetaṃ jānitabbaṃ “ime saṅkhārā avijjāpaccayā hontī”ti? Avijjābhāve",
  "atk-s0515a:806_1": "bhāvato. Yassa hi dukkhādīsu avijjāsaṅkhātaṃ aññāṇaṃ appahīnaṃ hoti, so dukkhe tāva",
  "atk-s0515a:806_2": "pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi",
  "atk-s0515a:806_3": "saṅkhāre ārabhati. Samudaye aññāṇena dukkhahetubhūtepi taṇhāparikkhāre saṅkhāre sukhahetuto",
  "atk-s0515a:806_4": "maññamāno ārabhati. Nirodhe pana magge ca aññāṇena dukkhassa anirodhabhūtepi gativisese",
  "atk-s0515a:806_5": "dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī",
  "atk-s0515a:806_6": "hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.",
  "atk-s0515a:807_0": "Api ca so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi",
  "atk-s0515a:807_1": "puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ",
  "atk-s0515a:807_2": "puññābhisaṅkhāraṃ ārabhati devaccharakāmako viya maruppapātaṃ. Sukhasammatassāpi",
  "atk-s0515a:807_3": "ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca",
  "atk-s0515a:807_4": "apassantopi tappaccayaṃ vuttappakārameva puññābhisaṅkhāraṃ ārabhati salabho viya",
  "atk-s0515a:807_5": "dīpasikhābhinipātaṃ, madhubindugiddho viya ca madhulittasatthadhārālehanaṃ.",
  "atk-s0515a:808_0": "Kāmupasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya",
  "atk-s0515a:808_1": "ca dvārattayappavattampi apuññābhisaṅkhāraṃ ārabhati bālo viya gūthakīḷanaṃ, maritukāmo",
  "atk-s0515a:808_2": "viya ca visakhādanaṃ. Āruppavipākesu cāpi saṅkhāravipariṇāmadukkhataṃ anavabujjhamāno",
  "atk-s0515a:808_3": "sassatādivipallāsena cittasaṅkhārabhūtaṃ āneñjābhisaṅkhāraṃ ārabhati disāmūḷho viya",
  "atk-s0515a:808_4": "pisācanagarābhimukhamaggagamanaṃ. Evaṃ yasmā avijjābhāvatova saṅkhārabhāvo, na abhāvato.",
  "atk-s0515a:808_5": "Tasmā jānitabbametaṃ “ime saṅkhārā avijjāpaccayā hontī”ti.",
  "atk-s0515a:809_0": "Etthāha – gaṇhāma tāva etaṃ “avijjā saṅkhārānaṃ paccayo”ti, kiṃ panāyamekāva avijjā",
  "atk-s0515a:809_1": "saṅkhārānaṃ paccayo, udāhu aññepi paccayā santīti? Kiṃ panettha yadi tāva ekāva,",
  "atk-s0515a:809_2": "ekakāraṇavādo āpajjati. Atha aññepi santi, “avijjāpaccayā saṅkhārā”ti ekakāraṇaniddeso",
  "atk-s0515a:809_3": "nupapajjatīti? Na nupapajjati. Kasmā? Yasmā –",
  "atk-s0515a:810": "“Ekaṃ na ekato idha, nānekamanekatopi no ekaṃ;",
  "atk-s0515a:811": "Phalamatthi atthi pana eka-hetuphaladīpane attho”. ;",
  "atk-s0515a:812_0": "Bhagavā hi katthaci padhānattā, katthaci pākaṭattā, katthaci asādhāraṇattā desanāvilāsassa",
  "atk-s0515a:812_1": "ca veneyyānañca anurūpato ekameva hetuṃ vā phalaṃ vā dīpeti. Tasmā ayamidha avijjā",
  "atk-s0515a:812_2": "vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "atk-s0515a:812_3": "taṇhā pavaḍḍhatī”ti ca, “avijjāsamudayā āsavasamudayo”ti ca vacanato aññesampi taṇhādīnaṃ",
  "atk-s0515a:812_4": "saṅkhārahetūnaṃ hetūti padhānattā, “avidvā, bhikkhave, avijjāgato puññābhisaṅkhārampi",
  "atk-s0515a:812_5": "abhisaṅkharotī”ti pākaṭattā, asādhāraṇattā ca saṅkhārānaṃ hetubhāvena dīpitāti veditabbā.",
  "atk-s0515a:812_6": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.",
  "atk-s0515a:813_0": "Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ",
  "atk-s0515a:813_1": "yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –",
  "atk-s0515a:814": "“Viruddho cā viruddho ca, sadisāsadiso tathā;",
  "atk-s0515a:815": "Dhammānaṃ paccayo siddho, vipākā eva te ca na”.",
  "atk-s0515a:816_0": "Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā",
  "atk-s0515a:816_1": "sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena,",
  "atk-s0515a:816_2": "sadisāsadisapaccayavasena ca paccayo hotīti veditabbā. Api ca ayaṃ aññopi pariyāyo –",
  "atk-s0515a:817": "“Cutūpapāte saṃsāre, saṅkhārānañca lakkhaṇe;",
  "atk-s0515a:818": "Yo paṭiccasamuppanna-dhammesu ca vimuyhati.",
  "atk-s0515a:819": "“Abhisaṅkharoti so ete, saṅkhāre tividhe yato;",
  "atk-s0515a:820": "Avijjā paccayo tesaṃ, tividhānampayaṃ tato.",
  "atk-s0515a:821": "“Yathāpi nāma jaccandho, naro apariṇāyako;",
  "atk-s0515a:822": "Ekadā yāti maggena, ummaggenāpi ekadā.",
  "atk-s0515a:823": "“Saṃsāre saṃsaraṃ bālo, tathā apariṇāyako;",
  "atk-s0515a:824": "Karoti ekadā puññaṃ, apuññamapi ekadā.",
  "atk-s0515a:825": "“Yadā ca ñatvā so dhammaṃ, saccāni abhisamessati;",
  "atk-s0515a:826": "Tadā avijjūpasamā, upasanto carissatī”ti.",
  "atk-s0515a:827_0": "Saṅkhārapaccayā viññāṇanti chaviññāṇakāyā cakkhuviññāṇaṃ sotaviññāṇaṃ ghānaviññāṇaṃ",
  "atk-s0515a:827_1": "jivhāviññāṇaṃ kāyaviññāṇaṃ manoviññāṇaṃ. Tattha cakkhuviññāṇaṃ kusalavipākaṃ akusalavipākanti",
  "atk-s0515a:827_2": "duvidhaṃ. Tathā sotaghānajivhākāyaviññāṇāni. Manoviññāṇaṃ pana dve vipākamanodhātuyo,",
  "atk-s0515a:827_3": "tisso ahetukavipākamanoviññāṇadhātuyo, aṭṭha sahetukavipākacittāni, pañca rūpāvacaravipākacittāni,",
  "atk-s0515a:827_4": "cattāri arūpāvacaravipākacittānīti bāvīsatividhaṃ. Iti sabbāni bāttiṃsalokiyavipākaviññāṇāni.",
  "atk-s0515a:828_0": "Tattha siyā – kathaṃ panetaṃ jānitabbaṃ “idaṃ vuttappakāraṃ viññāṇaṃ saṅkhārapaccayā",
  "atk-s0515a:828_1": "hotī”ti? Upacitakammābhāve vipākābhāvato. Vipākañhetaṃ, vipākañca na upacitakammābhāve",
  "atk-s0515a:828_2": "uppajjati, yadi uppajjeyya, sabbesaṃ sabbavipākāni uppajjeyyuṃ, na ca uppajjantīti",
  "atk-s0515a:828_3": "jānitabbametaṃ “saṅkhārapaccayā idaṃ viññāṇaṃ hotī”ti. Sabbameva hi idaṃ pavattipaṭisandhivasena",
  "atk-s0515a:828_4": "dvedhā pavattati. Tattha dve pañcaviññāṇāni, dve manodhātuyo, somanassasahagatā ahetukamanoviññāṇadhātūti",
  "atk-s0515a:828_5": "imāni terasa pañcavokārabhave pavattiyaṃyeva pavattanti. Sesāni ekūnavīsati tīsu",
  "atk-s0515a:828_6": "bhavesu yathānurūpaṃ pavattiyampi paṭisandhiyampi pavattanti.",
  "atk-s0515a:829": "“Laddhappaccayamiti dhamma-mattametaṃ bhavantaramupeti;",
  "atk-s0515a:830": "Nāssa tato saṅkanti, na tato hetuṃ vinā hoti”.",
  "atk-s0515a:831_0": "Iti hetaṃ laddhappaccayaṃ rūpārūpadhammamattaṃ uppajjamānaṃ “bhavantaramupetī”ti",
  "atk-s0515a:831_1": "vuccati, na satto na jīvo. Tassa ca nāpi atītabhavato idha saṅkanti atthi, nāpi tato",
  "atk-s0515a:831_2": "hetuṃ vinā idha pātubhāvo. Ettha ca purimaṃ cavanato cuti, pacchimaṃ bhavantarādipaṭisandhānato",
  "atk-s0515a:831_3": "paṭisandhīti vuccati.",
  "atk-s0515a:832_0": "Etthāha – nanu evaṃ asaṅkantipātubhāve sati ye imasmiṃ manussattabhāve khandhā, tesaṃ",
  "atk-s0515a:832_1": "niruddhattā, phalapaccayassa ca kammassa tattha agamanato, aññassa aññato ca taṃ",
  "atk-s0515a:832_2": "phalaṃ siyā, upabhuñjake ca asati kassa taṃ phalaṃ siyā, tasmā na sundaramidaṃ vidhānanti? Tatridaṃ vuccati –",
  "atk-s0515a:833": "“Santāne yaṃ phalaṃ etaṃ, nāññassa na ca aññato;",
  "atk-s0515a:834": "Bījānaṃ abhisaṅkhāro, etassatthassa sādhako.",
  "atk-s0515a:835": "“Phalassuppattiyā eva, siddhā bhuñjakasammuti;",
  "atk-s0515a:836": "Phaluppādena rukkhassa, yathā phalati sammutī”ti.",
  "atk-s0515a:837_0": "Yopi vadeyya “evaṃ santepi ete saṅkhārā vijjamānā vā phalassa paccayā siyuṃ, avijjamānā",
  "atk-s0515a:837_1": "vā. Yadi ca vijjamānā, pavattikkhaṇeyeva nesaṃ vipākena bhavitabbaṃ. Atha avijjamānā,",
  "atk-s0515a:837_2": "pavattito pubbe pacchā ca niccaṃ phalāvahā siyu”nti. So evaṃ vattabbo –",
  "atk-s0515a:838": "“Katattā paccayā ete, na ca niccaṃ phalāvahā;",
  "atk-s0515a:839": "Pāṭibhogādikaṃ tattha, veditabbaṃ nidassana”nti.",
  "atk-s0515a:840_0": "Viññāṇapaccayā nāmarūpanti idha vedanāsaññāsaṅkhārakkhandhā nāmaṃ, cattāri mahābhūtāni",
  "atk-s0515a:840_1": "catunnañca mahābhūtānaṃ upādāyarūpaṃ rūpaṃ. Abhāvakagabbhaseyyakānaṃ aṇḍajānañca",
  "atk-s0515a:840_2": "paṭisandhikkhaṇe vatthudasakaṃ kāyadasakanti vīsati rūparūpāni, tayo ca arūpino khandhāti",
  "atk-s0515a:840_3": "ete tevīsati dhammā “viññāṇapaccayā nāmarūpa”nti veditabbā. Sabhāvakānaṃ bhāvadasakaṃ",
  "atk-s0515a:840_4": "pakkhipitvā tettiṃsa, opapātikasattesu brahmakāyikādīnaṃ paṭisandhikkhaṇe cakkhusotavatthudasakāni",
  "atk-s0515a:840_5": "jīvitindriyanavakañcāti ekūnacattālīsa rūparūpāni, tayo ca arūpino khandhāti ete",
  "atk-s0515a:840_6": "bācattālīsa dhammā “viññāṇapaccayā nāmarūpa”nti veditabbā. Kāmabhave pana sesaopapātikānaṃ,",
  "atk-s0515a:840_7": "saṃsedajānaṃ vā sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti",
  "atk-s0515a:840_8": "sattati rūparūpāni, tayo ca arūpino khandhāti ete tesattati dhammā “viññāṇapaccayā",
  "atk-s0515a:840_9": "nāmarūpa”nti veditabbā. Esa ukkaṃso, avakaṃsena pana taṃtaṃdasakavikalānaṃ tassa",
  "atk-s0515a:840_10": "tassa vasena hāpetvā hāpetvā paṭisandhiyaṃ viññāṇapaccayā nāmarūpasaṅkhā veditabbā.",
  "atk-s0515a:840_11": "Arūpīnaṃ pana tayova arūpino khandhā. Asaññīnaṃ rūpato jīvitindriyanavakamevāti.",
  "atk-s0515a:840_12": "Esa tāva paṭisandhiyaṃ nayo.",
  "atk-s0515a:841_0": "Pavatte pana sabbattha rūpapavattidese paṭisandhicittassa ṭhitikkhaṇe paṭisandhicittena",
  "atk-s0515a:841_1": "saha pavattaututo utusamuṭṭhānaṃ suddhaṭṭhakaṃ pātubhavati. Paṭhamabhavaṅgato pabhuti",
  "atk-s0515a:841_2": "cittasamuṭṭhānaṃ suddhaṭṭhakaṃ, saddapātubhāvakāle ututo ceva cittato ca saddanavakaṃ,",
  "atk-s0515a:841_3": "kabaḷīkārāhārūpajīvīnaṃ āhārasamuṭṭhānaṃ suddhaṭṭhakanti evaṃ āhārasamuṭṭhānassa,",
  "atk-s0515a:841_4": "suddhaṭṭhakassa, utucittasamuṭṭhānānañca dvinnaṃ navakānaṃ vasena chabbīsatividhaṃ,",
  "atk-s0515a:841_5": "ekekacitte tikkhattuṃ uppajjamānaṃ vuttakammasamuṭṭhānañca sattatividhanti channavutividhaṃ",
  "atk-s0515a:841_6": "rūpaṃ, tayo ca arūpino khandhāti navanavutidhammā yathāsambhavaṃ “viññāṇapaccayā",
  "atk-s0515a:841_7": "nāmarūpa”nti veditabbā.",
  "atk-s0515a:842_0": "Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "atk-s0515a:842_1": "Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ",
  "atk-s0515a:842_2": "viññāṇapaccayatā siddhā. Yuttito pana –",
  "atk-s0515a:843": "“Cittajena hi rūpena, idha diṭṭhena sijjhati;",
  "atk-s0515a:844": "Adiṭṭhassāpi rūpassa, viññāṇaṃ paccayo itī”ti.",
  "atk-s0515a:845_0": "Nāmarūpapaccayā saḷāyatananti nāmaṃ vuttameva. Idha pana rūpaṃ niyamato cattāri mahābhūtāni,",
  "atk-s0515a:845_1": "cha vatthūni, jīvitindriyanti ekādasavidhaṃ. Saḷāyatanaṃ pana cakkhāyatanaṃ sotaghānajivhākāyamanāyatanaṃ.",
  "atk-s0515a:846": "Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathāti.",
  "atk-s0515a:847": "Saḷāyatanapaccayā phassoti –",
  "atk-s0515a:848": "“Chaḷeva phassā saṅkhepā, cakkhusamphassaādayo;",
  "atk-s0515a:849": "Viññāṇamiva bāttiṃsa, vitthārena bhavanti te”.",
  "atk-s0515a:850": "Phassapaccayā vedanāti –",
  "atk-s0515a:851": "“Dvārato vedanā vuttā, cakkhusamphassajādikā;",
  "atk-s0515a:852": "Chaḷeva tā pabhedena, idha bāttiṃsa vedanā”.",
  "atk-s0515a:853": "Vedanāpaccayā taṇhāti –",
  "atk-s0515a:854": "“Rūpataṇhādibhedena, cha taṇhā idha dīpitā;",
  "atk-s0515a:855": "Ekekā tividhā tattha, pavattākārato matā.",
  "atk-s0515a:856": "“Dukkhī sukhaṃ patthayati, sukhī bhiyyopi icchati;",
  "atk-s0515a:857": "Upekkhā pana santattā, sukhamicceva bhāsitā.",
  "atk-s0515a:858": "“Taṇhāya paccayā tasmā, honti tissopi vedanā;",
  "atk-s0515a:859": "Vedanāpaccayā taṇhā, iti vuttā mahesinā”ti.",
  "atk-s0515a:860_0": "Taṇhāpaccayā upādānanti cattāri upādānāni kāmupādānaṃ diṭṭhupādānaṃ sīlabbatupādānaṃ",
  "atk-s0515a:860_1": "attavādupādānaṃ. Upādānapaccayā bhavoti idha kammabhavo adhippeto, upapattibhavo",
  "atk-s0515a:860_2": "pana paduddhāravasena vutto. Bhavapaccayā jātīti kammabhavapaccayā jāti paṭisandhikhandhānaṃ pātubhavo.",
  "atk-s0515a:861_0": "Tattha siyā – kathaṃ panetaṃ jānitabbaṃ “bhavo jātiyā paccayo”ti ce? Bāhirapaccayasamattepi",
  "atk-s0515a:861_1": "hīnapaṇītatādivisesadassanato. Bāhirānañhi janakajananisukkasoṇitāhārādīnaṃ paccayānaṃ",
  "atk-s0515a:861_2": "samattepi sattānaṃ yamakānampi sataṃ hīnapaṇītatādiviseso dissati. So ca na ahetuko",
  "atk-s0515a:861_3": "sabbadā ca sabbesañca abhāvato, na kammabhavato aññahetuko tadabhinibbattakasattānaṃ",
  "atk-s0515a:861_4": "ajjhattasantāne aññassa kāraṇassa abhāvatoti kammabhavahetukova. Kammañhi sattānaṃ",
  "atk-s0515a:861_5": "hīnapaṇītatādivisesassa hetu. Tenāha bhagavā – “kammaṃ satte vibhajati yadidaṃ hīnapaṇītatāyā”ti.",
  "atk-s0515a:861_6": "Tasmā jānitabbametaṃ “bhavo jātiyā paccayo”ti.",
  "atk-s0515a:862_0": "Jātipaccayā jarāmaraṇantiādīsu yasmā asati jātiyā jarāmaraṇañceva sokādayo ca dhammā",
  "atk-s0515a:862_1": "na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa",
  "atk-s0515a:862_2": "bālassa jarāmaraṇādisambandhā vā tena tena dukkhadhammena phuṭṭhassa anabhisambandhā",
  "atk-s0515a:862_3": "vā sokādayo ca dhammā honti. Tasmā jātipaccayā jarāmaraṇanti. Samecca abhisamecca",
  "atk-s0515a:862_4": "dhammanti ñāṇena samāgantvā catusaccadhammaṃ paṭivijjhitvā.",
  "atk-s0515a:863_0": "Evaṃ dvādasapadikaṃ paccayākārappavattiṃ dassetvā idāni vivaṭṭavasena avijjādīnaṃ",
  "atk-s0515a:863_1": "nirodhadassanatthaṃ “avijjānirodhā saṅkhāranirodhoti samecca abhisamecca dhamma”ntiādimāha.",
  "atk-s0515a:863_2": "Tattha avijjānirodhāti avijjāya anuppādanirodhā puna appavattinirodhena. Saṅkhāranirodhoti",
  "atk-s0515a:863_3": "saṅkhārānaṃ anuppādanirodho hoti. Evaṃ sesapadesupi. Idaṃ dukkhantiādayo pubbe vuttanayā",
  "atk-s0515a:863_4": "eva. Ime dhammā abhiññeyyāti ime tebhūmakā dhammā sabhāvalakkhaṇāvabodhavasena sobhanākārena,",
  "atk-s0515a:863_5": "adhikena ñāṇena vā sabhāvato jānitabbā. Pariññeyyāti sāmaññalakkhaṇāvabodhavasena,",
  "atk-s0515a:863_6": "kiccasamāpanavasena ca byāpitvā jānitabbā. Ime dhammā pahātabbāti ime samudayapakkhikā",
  "atk-s0515a:863_7": "dhammā tena tena guṇaṅgena pahātabbā. Bhāvetabbāti vaḍḍhetabbā. Sacchikātabbāti paccakkhaṃ",
  "atk-s0515a:863_8": "kātabbā. Duvidhā sacchikiriyā paṭilābhasacchikiriyā ca ārammaṇasacchikiriyā ca. Channaṃ",
  "atk-s0515a:863_9": "phassāyatanānanti cakkhādīnaṃ channaṃ āyatanānaṃ. Samudayañca atthaṅgamañcāti uppādañca nirodhañca.",
  "atk-s0515a:864": "Bhūripaññoti bhūri viyāti bhūri, tāya bhūripaññāya samannāgato bhūripañño. Mahāpaññotiādīsu mahāpaññādīhi samannāgatoti attho.",
  "atk-s0515a:865_0": "Tatridaṃ mahāpaññādīnaṃ nānattaṃ – katamā mahāpaññā? Mahante atthe pariggaṇhātīti",
  "atk-s0515a:865_1": "mahāpaññā. Mahante dhamme…pe… mahantā niruttiyo… mahantāni paṭibhānāni pariggaṇhātīti",
  "atk-s0515a:865_2": "mahāpaññā. Mahante sīlakkhandhe pariggaṇhātīti mahāpaññā. Mahante samādhikkhandhe…pe…",
  "atk-s0515a:865_3": "paññākkhandhe… vimuttikkhandhe… vimuttiñāṇadassanakkhandhe pariggaṇhātīti mahāpaññā.",
  "atk-s0515a:865_4": "Mahantāni ṭhānāṭhānāni…pe… mahāvihārasamāpattiyo… mahantāni ariyasaccāni… mahante",
  "atk-s0515a:865_5": "satipaṭṭhāne… sammappadhāne… iddhipāde… mahantāni indriyāni … balāni… bojjhaṅgāni…",
  "atk-s0515a:865_6": "mahante ariyamagge… mahantāni sāmaññaphalāni… mahāabhiññāyo… mahantaṃ paramatthaṃ",
  "atk-s0515a:865_7": "nibbānaṃ pariggaṇhātīti mahāpaññā.",
  "atk-s0515a:866_0": "Katamā puthupaññā? Puthunānākhandhesu ñāṇaṃ pavattatīti puthupaññā. Puthunānādhātūsu…pe…",
  "atk-s0515a:866_1": "puthunānāāyatanesu… puthunānāpaṭiccasamuppādesu… puthunānāsuññatamanupalabbhesu…",
  "atk-s0515a:866_2": "puthunānāatthesu… dhammesu… niruttīsu… paṭibhānesu… puthunānāsīlakkhandhesu… puthunānāsamādhipaññāvimuttivimuttiñāṇadassanakkhandhesu…",
  "atk-s0515a:866_3": "puthunānāṭhānāṭhānesu… puthunānāvihārasamāpattīsu… puthunānāariyasaccesu… puthunānāsatipaṭṭhānesu…",
  "atk-s0515a:866_4": "sammappadhānesu… iddhipādesu… indriyesu… balesu… bojjhaṅgesu… puthunānāariyamaggesu…",
  "atk-s0515a:866_5": "sāmaññaphalesu… abhiññāsu… puthunānājanasādhāraṇe dhamme samatikkamma paramatthe",
  "atk-s0515a:866_6": "nibbāne ñāṇaṃ pavattatīti puthupaññā.",
  "atk-s0515a:867_0": "Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlaṃ",
  "atk-s0515a:867_1": "paripūreti. Indriyasaṃvaraṃ paripūreti. Bhojane mattaññutaṃ…pe… jāgariyānuyogaṃ…",
  "atk-s0515a:867_2": "sīlakkhandhaṃ… samādhikkhandhaṃ… paññākkhandhaṃ… vimuttikkhandhaṃ… vimuttiñāṇadassanakkhandhaṃ",
  "atk-s0515a:867_3": "paripūretīti hāsapaññā. Hāsabahulo…pe… pāmojjabahulo ṭhānāṭhānaṃ paṭivijjhatīti hāsapaññā.",
  "atk-s0515a:867_4": "Hāsabahulo vihārasamāpattiyo paripūretīti hāsapaññā. Hāsabahulo ariyasaccāni paṭivijjhatīti",
  "atk-s0515a:867_5": "hāsapaññā. Satipaṭṭhāne bhāveti sammappadhāne… iddhipāde… indriyāni… balāni… bojjhaṅge…",
  "atk-s0515a:867_6": "ariyamaggaṃ bhāvetīti hāsapaññā, hāsabahulo sāmaññaphalāni sacchikarotīti hāsapaññā,",
  "atk-s0515a:867_7": "abhiññāyo paṭivijjhatīti hāsapaññā, hāsabahulo paramatthaṃ nibbānaṃ sacchikarotīti hāsapaññā.",
  "atk-s0515a:868_0": "Katamā javanapaññā? Yaṃ kiñci rūpaṃ atītānāgatapaccuppannaṃ ajjhattaṃ vā bahiddhā",
  "atk-s0515a:868_1": "vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ rūpaṃ",
  "atk-s0515a:868_2": "aniccato khippaṃ javatīti javanapaññā. Dukkhato, anattato khippaṃ javatīti javanapaññā.",
  "atk-s0515a:868_3": "Yā kāci vedanā…pe… yā kāci saññā… ye keci saṅkhārā… yaṃ kiñci viññāṇaṃ atītānāgatapaccuppannaṃ…pe…",
  "atk-s0515a:868_4": "yaṃ dūre santike vā, sabbaṃ viññāṇaṃ aniccato… dukkhato… anattato khippaṃ javatīti",
  "atk-s0515a:868_5": "javanapaññā. Cakkhuṃ…pe… jarāmaraṇaṃ atītānāgatapaccuppannaṃ aniccato… dukkhato…",
  "atk-s0515a:868_6": "anattato khippaṃ javatīti javanapaññā.",
  "atk-s0515a:869_0": "Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti",
  "atk-s0515a:869_1": "tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti",
  "atk-s0515a:869_2": "javanapaññā. Vedanā… saññā… saṅkhārā… viññāṇaṃ… cakkhuṃ…pe… jarāmaraṇaṃ atītānāgatapaccuppannaṃ",
  "atk-s0515a:869_3": "aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā…pe… vibhūtaṃ",
  "atk-s0515a:869_4": "katvā jarāmaraṇanirodhe nibbāne khippaṃ javatīti javanapaññā.",
  "atk-s0515a:870_0": "Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ",
  "atk-s0515a:870_1": "virāgadhammaṃ nirodhadhammanti tulayitvā…pe… vibhūtaṃ katvā rūpanirodhe nibbāne khippaṃ",
  "atk-s0515a:870_2": "javatīti javanapaññā. Vedanā…pe… saññā… saṅkhārā… viññāṇaṃ… cakkhuṃ…pe… jarāmaraṇaṃ",
  "atk-s0515a:870_3": "atītānāgatapaccuppannaṃ aniccaṃ…pe… nirodhadhammanti tulayitvā…pe… vibhūtaṃ katvā",
  "atk-s0515a:870_4": "jarāmaraṇanirodhe nibbāne khippaṃ javatīti javanapaññā.",
  "atk-s0515a:871_0": "Katamā tikkhapaññā? Khippaṃ kilese chindatīti tikkhapaññā. Uppannaṃ kāmavitakkaṃ",
  "atk-s0515a:871_1": "nādhivāseti. Uppannaṃ byāpādavitakkaṃ… uppannaṃ vihiṃsāvitakkaṃ… uppannuppanne pāpake",
  "atk-s0515a:871_2": "akusale dhamme… uppannaṃ rāgaṃ… uppannaṃ dosaṃ… mohaṃ… kodhaṃ… upanāhaṃ… makkhaṃ…",
  "atk-s0515a:871_3": "paḷāsaṃ… issaṃ… macchariyaṃ… māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ…",
  "atk-s0515a:871_4": "madaṃ… pamādaṃ… sabbe kilese… sabbe duccarite… sabbe abhisaṅkhāre… sabbe bhavagāmikamme",
  "atk-s0515a:871_5": "nādhivāseti pajahati vinodeti byantīkaroti anabhāvaṃ gametīti tikkhapaññā. Ekamhi",
  "atk-s0515a:871_6": "āsane cattāro ariyamaggā, cattāri ca sāmaññaphalāni, catasso ca paṭisambhidāyo, cha",
  "atk-s0515a:871_7": "abhiññāyo adhigatā honti sacchikatā phassitā paññāyāti tikkhapaññā.",
  "atk-s0515a:872_0": "Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo",
  "atk-s0515a:872_1": "ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0515a:872_2": "anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0515a:872_3": "Anibbiddhapubbaṃ apadālitapubbaṃ dosakkhandhaṃ…pe… mohakkhandhaṃ… kodhaṃ… upanāhaṃ…pe…",
  "atk-s0515a:872_4": "sabbe bhavagāmikamme nibbijjhati padāletīti nibbedhikapaññā.",
  "atk-s0515a:873_0": "28. Sa sabbadhammesu visenibhūto, yaṃ kiñci diṭṭhaṃ va sutaṃ mutaṃ vāti so bhūripañño",
  "atk-s0515a:873_1": "khīṇāsavo yaṃ kiñci diṭṭhaṃ vā sutaṃ vā mutaṃ vā tesu sabbadhammesu mārasenaṃ vināsetvā",
  "atk-s0515a:873_2": "ṭhitabhāvena visenibhūto. Tameva dassinti taṃ eva visuddhadassiṃ. Vivaṭaṃ carantanti",
  "atk-s0515a:873_3": "taṇhāchadanādivigamena vivaṭaṃ hutvā carantaṃ. Kenīdha lokasmi vikappayeyyāti kena",
  "atk-s0515a:873_4": "idha loke taṇhākappena vā diṭṭhikappena vā koci vikappeyya, tesaṃ vā pahīnattā rāgādinā pubbe vuttenāti.",
  "atk-s0515a:874_0": "Kāmā te paṭhamā senātiādīsu catūsu gāthāsu ayamattho – yasmā āditova agāriyabhūte",
  "atk-s0515a:874_1": "satte vatthukāmesu kilesakāmā mohayanti, te abhibhuyya anagāriyabhāvaṃ upagatānaṃ",
  "atk-s0515a:874_2": "pantesu vā senāsanesu, aññataraññataresu vā adhikusalesu dhammesu arati uppajjati.",
  "atk-s0515a:874_3": "Vuttañcetaṃ – “pabbajitena kho, āvuso, abhirati dukkarā”ti. Tato te parapaṭibaddhajīvikattā",
  "atk-s0515a:874_4": "khuppipāsā bādheti, tāya bādhitānaṃ pariyesanataṇhā cittaṃ kilamayati, atha nesaṃ",
  "atk-s0515a:874_5": "kilantacittānaṃ thinamiddhaṃ okkamati tato visesamanadhigacchantānaṃ durabhisambhavesu",
  "atk-s0515a:874_6": "araññavanapatthesu senāsanesu viharataṃ utrāsasaññitā bhīru jāyati, tesaṃ ussaṅkitaparisaṅkitānaṃ",
  "atk-s0515a:874_7": "dīgharattaṃ vivekarasamanassādayamānānaṃ viharataṃ “na siyā nu kho esa maggo”ti paṭipattiyaṃ",
  "atk-s0515a:874_8": "vicikicchā uppajjati, taṃ vinodetvā viharataṃ appamattakena visesādhigamena mānamakkhathambhā",
  "atk-s0515a:874_9": "jāyanti, tepi vinodetvā viharataṃ tato adhikataraṃ visesādhigamaṃ nissāya lābhasakkārasilokā",
  "atk-s0515a:874_10": "uppajjanti, lābhādimucchitā dhammapaṭirūpakāni pakāsentā micchāyasaṃ adhigantvā tattha",
  "atk-s0515a:874_11": "ṭhitā jātiādīhi attānaṃ ukkaṃsenti, paraṃ vambhenti. Tasmā kāmādīnaṃ paṭhamasenādibhāvo veditabbo.",
  "atk-s0515a:875_0": "Evametaṃ dasavidhaṃ senaṃ uddisitvā yasmā sā kaṇhadhammasamannāgatattā kaṇhassa namucino",
  "atk-s0515a:875_1": "upakārāya saṃvattati, tasmā naṃ “tava senā”ti niddisanto āha – “esā namuci te senā,",
  "atk-s0515a:875_2": "kaṇhassābhippahārinī”ti. Tattha abhippahārinīti samaṇabrāhmaṇānaṃ ghātinī nippothinī,",
  "atk-s0515a:875_3": "antarāyakarīti attho. Na naṃ asūro jināti, jetvāva labhate sukhanti evaṃ tava senaṃ",
  "atk-s0515a:875_4": "asūro kāye ca jīvite ca sāpekkho puriso na jināti, sūro pana jināti, jetvāva maggasukhaṃ",
  "atk-s0515a:875_5": "phalasukhañca adhigacchati.",
  "atk-s0515a:876_0": "Yato catūhi ariyamaggehīti yadā catūhi niddosanibbānamagganasaṅkhātehi maggehi. Mārasenāti",
  "atk-s0515a:876_1": "mārassa senā vacanakarā kilesā. Paṭisenikarāti paṭipakkhakarā. Jitā cāti parājayamānā",
  "atk-s0515a:876_2": "hanitā ca. Parājitā cāti niggahitā ca. Bhaggāti bhinnā. Vippaluggāti cuṇṇavicuṇṇā.",
  "atk-s0515a:876_3": "Parammukhāti vimukhabhāvaṃ pāpitā. Visenibhūtoti nikkileso hutvā ṭhito.",
  "atk-s0515a:877_0": "Vodātadassinti byavadātadassiṃ. Tāni chadanānīti etāni taṇhādikilesachadanāni. Vivaṭānīti",
  "atk-s0515a:877_1": "pākaṭīkatāni. Viddhaṃsitānīti ṭhitaṭṭhānato apahatāni. Ugghāṭitānīti uppāṭitāni.",
  "atk-s0515a:877_2": "Samugghāṭitānīti visesena uppāṭitāni.",
  "atk-s0515a:878_0": "29. Na kappayantīti gāthāya sambandho attho ca – kiñca bhiyyo? Te hi tādisā santo",
  "atk-s0515a:878_1": "dvinnaṃ kappānaṃ purekkhārānañca kenaci na kappayanti, na purekkharonti. Paramatthaṃ",
  "atk-s0515a:878_2": "accantasuddhiṃ adhigatattā anaccantasuddhiṃyeva akiriyasassatadiṭṭhiṃ “accantasuddhī”ti",
  "atk-s0515a:878_3": "na te vadanti. Ādānaganthaṃ gatitaṃ visajjāti catubbidhampi rūpādīnaṃ ādāyakattā",
  "atk-s0515a:878_4": "ādānaganthaṃ attano cittasantāne gathitaṃ baddhaṃ ariyamaggasatthena vissajja chinditvā. Sesaṃ pākaṭameva.",
  "atk-s0515a:879_0": "Accantasuddhinti accantaṃ paramatthaṃ suddhiṃ. Saṃsārasuddhinti saṃsārato suddhiṃ.",
  "atk-s0515a:879_1": "Akiriyadiṭṭhinti karoto na karīyati pāpanti akiriyadiṭṭhiṃ. Sassatavādanti “nicco",
  "atk-s0515a:879_2": "dhuvo sassato”ti vacanaṃ. Na vadanti na kathenti.",
  "atk-s0515a:880_0": "Ganthāti nāmakāyaṃ ganthenti, cutipaṭisandhivasena vaṭṭasmiṃ ghaṭentīti ganthā. Abhijjhā",
  "atk-s0515a:880_1": "ca sā nāmakāyaghaṭanavasena gantho cāti abhijjhākāyagantho. Hitasukhaṃ byāpādayatīti",
  "atk-s0515a:880_2": "byāpādo. Byāpādo ca so vuttanayena gantho cāti byāpādo kāyagantho. Sīlabbataparāmāsoti",
  "atk-s0515a:880_3": "“ito bahiddhā samaṇabrāhmaṇānaṃ sīlena suddhi vatena suddhī”ti parato āmāso. Idaṃsaccābhinivesoti",
  "atk-s0515a:880_4": "sabbaññubhāsitampi paṭikkhipitvā “sassato loko, idameva saccaṃ, moghamañña”nti iminā",
  "atk-s0515a:880_5": "ākārena abhiniveso idaṃsaccābhiniveso. Attano diṭṭhiyā rāgoti attanā abhinivisitvā",
  "atk-s0515a:880_6": "gahitāya diṭṭhiyā chandarāgo. Paravādesu āghātoti parassa vacanesu kopo. Appaccayoti",
  "atk-s0515a:880_7": "atuṭṭhākāro. Attano sīlaṃ vāti attanā samādinnaṃ gosīlādisīlaṃ vā. Attano diṭṭhīti",
  "atk-s0515a:880_8": "attanā gahitā parāmaṭṭhā diṭṭhi. Tehi ganthehīti etehi vuttehi nāmakāyaghaṭanehi.",
  "atk-s0515a:880_9": "Rūpaṃ ādiyantīti catusamuṭṭhānikaṃ rūpārammaṇaṃ ādiyanti gaṇhanti. Upādiyantīti upagantvā",
  "atk-s0515a:880_10": "gaṇhanti taṇhāgahaṇena. Parāmasanti diṭṭhigahaṇena. Abhinivisanti mānagahaṇena. Vaṭṭanti",
  "atk-s0515a:880_11": "tebhūmakavaṭṭaṃ. Gantheti bandhane.",
  "atk-s0515a:881_0": "Vosajjitvā vāti sammā vissajjitvā vā. Gathiteti bandhane. Ganthiteti ganthanena ganthite.",
  "atk-s0515a:881_1": "Vibandheti visesena bandhe. Ābandheti anekavidhena bandhe. Palibuddheti amuñcite.",
  "atk-s0515a:881_2": "Bandhane poṭayitvāti taṇhāmānadiṭṭhibandhanāni pappoṭayitvā. Visajjāti cajitvā.",
  "atk-s0515a:882_0": "Ime pana cattāro ganthe kilesapaṭipāṭiyāpi āharituṃ vaṭṭati, maggapaṭipāṭiyāpi –",
  "atk-s0515a:882_1": "kilesapaṭipāṭiyā abhijjhākāyagantho arahattamaggena pahīyati, byāpādo kāyagantho",
  "atk-s0515a:882_2": "anāgāmimaggena, sīlabbataparāmāso kāyagantho idaṃsaccābhiniveso kāyagantho sotāpattimaggena.",
  "atk-s0515a:882_3": "Maggapaṭipāṭiyā sīlabbataparāmāso kāyagantho idaṃsaccābhiniveso kāyagantho sotāpattimaggena,",
  "atk-s0515a:882_4": "byāpādo kāyagantho anāgāmimaggena, abhijjhākāyagantho arahattamaggenāti. Ete cattāro",
  "atk-s0515a:882_5": "ganthā yassa saṃvijjanti, taṃ cutipaṭisandhivasena vaṭṭasmiṃ ganthenti ghaṭentīti",
  "atk-s0515a:882_6": "ganthā. Te catuppabhedā abhijjhāyanti etāya, sayaṃ vā abhijjhāyati, abhijjhāyanamattameva",
  "atk-s0515a:882_7": "vā esāti abhijjhā. Lobhoyeva nāmakāyaṃ gantheti cutipaṭisandhivasena vaṭṭasmiṃ ghaṭetīti",
  "atk-s0515a:882_8": "kāyagantho. Byāpajjati tena cittaṃ pūtibhāvaṃ gacchati, byāpādayati vā vinayācārarūpasampattihitasukhādīnīti",
  "atk-s0515a:882_9": "byāpādo. “Ito bahiddhā samaṇabrāhmaṇānaṃ sīlena suddhi vatena suddhī”ti parāmasanaṃ",
  "atk-s0515a:882_10": "sīlabbataparāmāso, sabbaññubhāsitampi paṭikkhipitvā “sassato loko, idameva saccaṃ,",
  "atk-s0515a:882_11": "moghamañña”ntiādinā ākārena abhinivisatīti idaṃsaccābhiniveso. Yathā vayhaṃ vātiādiṃ",
  "atk-s0515a:882_12": "vayhādivisaṅkharaṇaṃ ganthānaṃ viyogakaraṇe upamaṃ dassento āha.",
  "atk-s0515a:883_0": "Na janentīti na uppādenti. Na sañjanentīti na nibbattenti. Nābhinibbattentīti upasaggavasena",
  "atk-s0515a:883_1": "padaṃ vaḍḍhitaṃ. Na sañjanentīti uppādakkhaṇaṃ. Na nibbattenti nābhinibbattentīti",
  "atk-s0515a:883_2": "pavattikkhaṇaṃ sandhāya vuttaṃ.",
  "atk-s0515a:884_0": "30. Sīmātigoti gāthā ekapuggalādhiṭṭhānāya desanāya vuttā. Pubbasadiso eva panassā",
  "atk-s0515a:884_1": "sambandho, so evaṃ atthavaṇṇanāya saddhiṃ veditabbo – kiñca bhiyyo? So īdiso bhūripañño",
  "atk-s0515a:884_2": "catunnaṃ kilesasīmānaṃ atītattā sīmātigo, bāhitapāpattā ca brāhmaṇo, itthambhūtassa",
  "atk-s0515a:884_3": "ca tassa natthi, paracittapubbenivāsañāṇehi ñatvā vā maṃsadibbacakkhūhi disvā vā",
  "atk-s0515a:884_4": "kiñci samuggahītaṃ, abhiniviṭṭhanti vuttaṃ hoti. So ca kāmarāgābhāvato na rāgarāgī",
  "atk-s0515a:884_5": "rūpārūparāgābhāvato na virāgaratto, yato evaṃvidhassa tassa “idaṃ parama”nti kiñci",
  "atk-s0515a:884_6": "idha uggahītaṃ natthīti arahattanikūṭena desanaṃ niṭṭhāpesi.",
  "atk-s0515a:885_0": "Catasso sīmāyoti cattāro paricchedā. Diṭṭhānusayoti diṭṭhi ca sā appahīnaṭṭhena anusayo",
  "atk-s0515a:885_1": "cāti diṭṭhānusayo. Vicikicchānusayādīsupi eseva nayo. Kenaṭṭhena anusayā? Anusayanaṭṭhena.",
  "atk-s0515a:885_2": "Ko esa anusayaṭṭho nāmāti? Appahīnaṭṭho. Ete hi appahīnaṭṭhena tassa tassa santāne",
  "atk-s0515a:885_3": "anusenti nāma, tasmā “anusayā”ti vuccanti. Anusentīti anurūpaṃ kāraṇaṃ labhitvā uppajjantīti",
  "atk-s0515a:885_4": "attho. Athāpi siyā – anusayaṭṭho nāma appahīnākāro, appahīnākāro ca “uppajjatī”ti",
  "atk-s0515a:885_5": "vattuṃ na yujjati, tasmā na anusayā uppajjantīti. Tatridaṃ paṭivacanaṃ – appahīnākāro",
  "atk-s0515a:885_6": "anusayo, anusayoti pana appahīnaṭṭhena thāmagatā kilesā vuccanti. So cittasampayutto",
  "atk-s0515a:885_7": "sārammaṇo sappaccayaṭṭhena sahetuko ekantākusalo atītopi hoti anāgatopi paccuppannopi,",
  "atk-s0515a:885_8": "tasmā “uppajjatī”ti vattuṃ yujjati.",
  "atk-s0515a:886_0": "Tatridaṃ pamāṇaṃ – paṭisambhidāyaṃ tāva abhisamayakathāyaṃ “paccuppanne kilese pajahatī”ti",
  "atk-s0515a:886_1": "pucchitvā anusayānaṃ paccuppannabhāvassa atthitāya “thāmagato anusayaṃ pajahatī”ti",
  "atk-s0515a:886_2": "vuttaṃ. Dhammasaṅgaṇiyaṃ mohassa padabhājane “avijjānusayo avijjāpariyuṭṭhānaṃ, avijjālaṅgī",
  "atk-s0515a:886_3": "moho akusalamūlaṃ, ayaṃ tasmiṃ samaye moho hotī”ti akusalacittena saddhiṃ avijjānusayassa",
  "atk-s0515a:886_4": "uppannabhāvo vutto. Kathāvatthusmiṃ “anusayā abyākatā anusayā ahetukā anusayā cittavippayuttā”ti",
  "atk-s0515a:886_5": "sabbe vādā paṭisedhitā. Anusayayamake sattannaṃ mahāvārānaṃ aññatarasmiṃ uppajjanavāre",
  "atk-s0515a:886_6": "“yassa kāmarāgānusayo uppajjati tassa paṭighānusayo uppajjatī”tiādi vuttaṃ. Tasmā",
  "atk-s0515a:886_7": "“anusentīti anurūpaṃ kāraṇaṃ labhitvā uppajjantī”ti yaṃ vuttaṃ, taṃ iminā tantippamāṇena",
  "atk-s0515a:886_8": "suvuttanti veditabbaṃ. Yampi “cittasampayutto sārammaṇo”tiādi vuttaṃ, tampi suvuttameva.",
  "atk-s0515a:886_9": "Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.",
  "atk-s0515a:887_0": "Tattha diṭṭhānusayo catūsu diṭṭhisampayuttesu, vicikicchānusayo vicikicchāsahagate,",
  "atk-s0515a:887_1": "avijjānusayo dvādasasu akusalacittesu sahajātavasena ārammaṇavasena ca; tayopi avasesatebhūmakadhammesu",
  "atk-s0515a:887_2": "ārammaṇavasena diṭṭhivicikicchāmohā. Kāmarāgānusayo cettha lobhasahagatacittesu sahajātavasena",
  "atk-s0515a:887_3": "ārammaṇavasena ca, manāpesu avasesakāmāvacaradhammesu ārammaṇavasena uppajjamāno",
  "atk-s0515a:887_4": "lobho. Paṭighānusayo domanassasahagatacittesu sahajātavasena ārammaṇavasena ca, amanāpesu",
  "atk-s0515a:887_5": "avasesakāmāvacaradhammesu ārammaṇavaseneva uppajjamāno doso. Mānānusayo diṭṭhivippayuttalobhasahagatacittesu",
  "atk-s0515a:887_6": "sahajātavasena ārammaṇavasena ca, dukkhavedanāvajjesu avasesakāmāvacaradhammesu rūpārūpāvacaradhammesu",
  "atk-s0515a:887_7": "ca ārammaṇavaseneva uppajjamāno māno. Bhavarāgānusayo catūsu diṭṭhivippayuttesu uppajjamānopi",
  "atk-s0515a:887_8": "sahajātavasena vutto. Ārammaṇavaseneva pana rūpārūpāvacaradhammesu uppajjamāno lobho vutto.",
  "atk-s0515a:888_0": "Tattha diṭṭhānusayoti dvāsaṭṭhividhā diṭṭhi. Vicikicchānusayoti aṭṭhavatthukā vicikicchā.",
  "atk-s0515a:888_1": "Tadekaṭṭhā ca kilesāti sahajekaṭṭhavasena diṭṭhiyā vicikicchāya, sahajekaṭṭhavasena",
  "atk-s0515a:888_2": "ekato ṭhitā. Mānānusayoti navavidhamāno. Paramatthañāṇena vā ñatvāti paresaṃ cittācārajānanapaññāya",
  "atk-s0515a:888_3": "jānitvā, cetopariyañāṇena jānitvāti vuttaṃ hoti. Pubbenivāsānussatiñāṇena vāti atīte",
  "atk-s0515a:888_4": "nivuṭṭhakkhandhānussaraṇañāṇena jānitvā. Maṃsacakkhunā vāti pakaticakkhunā. Dibbacakkhunā",
  "atk-s0515a:888_5": "vāti dibbasadisena dibbavihārasannissitena vā dibbacakkhunā passitvā. Rāgarattāti",
  "atk-s0515a:888_6": "rāgena rañjitā. Ye pañcasu kāmaguṇesūti ye pañcasu rūpādivatthukāmakoṭṭhāsesu. Virāgarattāti",
  "atk-s0515a:888_7": "virāgasaṅkhātāsu rūpārūpasamāpattīsu atirattā allīnā. Yato kāmarāgo cāti yadā kāmabhave",
  "atk-s0515a:888_8": "rāgo ca. Rūpārūparāgesupi eseva nayo.",
  "atk-s0515a:889": "Saddhammappajjotikāya mahāniddesaṭṭhakathāya",
  "atk-s0515a:890": "Suddhaṭṭhakasuttaniddesavaṇṇanā niṭṭhitā.",
  "atk-s0515a:891": "5. Paramaṭṭhakasuttaniddesavaṇṇanā",
  "atk-s0515a:892_0": "31. Pañcame paramaṭṭhakasutte paramanti diṭṭhīsu paribbasānoti idaṃ paramanti gahetvā",
  "atk-s0515a:892_1": "sakāya sakāya diṭṭhiyā vasamāno. Yaduttariṃ kuruteti yaṃ attano satthārādiṃ seṭṭhaṃ",
  "atk-s0515a:892_2": "karoti. Hīnāti aññe tato sabbamāhāti taṃ attano satthārādiṃ ṭhapetvā tato aññe sabbe",
  "atk-s0515a:892_3": "“hīnā ime”ti āha. Tasmā vivādāni avītivattoti tena kāraṇena so diṭṭhikalahe avītivattova hoti.",
  "atk-s0515a:893_0": "Vasantīti paṭhamuppannadiṭṭhivasena vasanti. Pavasantīti pavisitvā vasanti. Āvasantīti",
  "atk-s0515a:893_1": "visesena vasanti. Parivasantīti sabbabhāgena vasanti. Taṃ upamāya sādhento “yathā",
  "atk-s0515a:893_2": "āgārikā vā”tiādimāha. Āgārikā vāti gharasāmikā. Gharesu vasantīti attano gharesu",
  "atk-s0515a:893_3": "āsaṅkavirahitā hutvā nivasanti. Sāpattikā vāti āpattibahulā. Sakilesā vāti rāgādikilesabahulā.",
  "atk-s0515a:893_4": "Uttariṃ karotīti atirekaṃ karoti. Ayaṃ satthā sabbaññūti ‘ayaṃ amhākaṃ satthā sabbaṃ jānāti’.",
  "atk-s0515a:894": "Sabbe parappavāde khipatīti sabbā paraladdhiyo chaḍḍeti. Ukkhipatīti nīharati. Parikkhipatīti parammukhe karoti. Diṭṭhimedhagānīti diṭṭhivihesakāni.",
  "atk-s0515a:895_0": "32. Dutiyagāthāyattho – evaṃ avītivatto ca yaṃ diṭṭhe sute sīlavate muteti etesu",
  "atk-s0515a:895_1": "catūsu vatthūsu uppannadiṭṭhisaṅkhāte attani pubbe vuttappakāraṃ ānisaṃsaṃ passati,",
  "atk-s0515a:895_2": "tadeva so tattha sakāya diṭṭhiyā ānisaṃsaṃ “idaṃ seṭṭha”nti abhinivisitvā aññaṃ sabbaṃ",
  "atk-s0515a:895_3": "parasatthārādikaṃ nihīnato passati.",
  "atk-s0515a:896_0": "Dve ānisaṃse passatīti dve guṇe oloketi. Diṭṭhadhammikañcāti diṭṭhe paccakkhe attabhāve",
  "atk-s0515a:896_1": "vipaccanakaraṇaṃ. Samparāyikañcāti paraloke paṭilabhitabbaguṇañca. Yaṃdiṭṭhiko satthāti",
  "atk-s0515a:896_2": "yaṃladdhiko titthāyatanasāmiko. Alaṃ nāgattāya vāti nāgarājabhāvāya vā pariyattaṃ.",
  "atk-s0515a:896_3": "Supaṇṇattādīsupi eseva nayo. Devattāya vāti sammutidevādibhāvāya. Āyatiṃ phalapāṭikaṅkhī",
  "atk-s0515a:896_4": "hotīti anāgate vipākaphalaṃ patthayāno hoti. Diṭṭhasuddhiyāpi dve ānisaṃse passatīti",
  "atk-s0515a:896_5": "cakkhuviññāṇena diṭṭharūpāyatanassa vasena suddhiyā hetuttāpi attano gahitagahaṇena",
  "atk-s0515a:896_6": "dve guṇe oloketi. Sutasuddhiyādīsupi eseva nayo.",
  "atk-s0515a:897_0": "33. Tatiyagāthāyattho – evaṃ passato ca yaṃ attano satthārādiṃ nissito aññaṃ parasatthārādiṃ",
  "atk-s0515a:897_1": "hīnaṃ passati, taṃ pana dassanaṃ ganthameva kusalā vadanti, bandhananti vuttaṃ hoti.",
  "atk-s0515a:897_2": "Yasmā etadeva, tasmā hi diṭṭhaṃ va sutaṃ mutaṃ vā, sīlabbataṃ bhikkhu na nissayeyya,",
  "atk-s0515a:897_3": "nābhiniveseyyāti vuttaṃ hoti.",
  "atk-s0515a:898_0": "Kusalāti khandhādijānane chekā. Khandhakusalāti rūpādīsu pañcasu khandhesu kusalā.",
  "atk-s0515a:898_1": "Dhātuāyatanapaṭiccasamuppādasatipaṭṭhānasammappadhānaiddhipādaindriyabalabojjhaṅgamaggaphalanibbānesupi",
  "atk-s0515a:898_2": "eseva nayo. Tattha maggakusalāti catūsu maggesu. Phalakusalāti catūsu phalesu. Nibbānakusalāti",
  "atk-s0515a:898_3": "duvidhe nibbāne chekā. Te kusalāti te etesu vuttappakāresu chekā. Evaṃ vadantīti",
  "atk-s0515a:898_4": "evaṃ kathenti. Gantho esoti passato ca attano satthārādinissitañca aññaṃ parasatthārādiṃ",
  "atk-s0515a:898_5": "hīnato dassanañca gantho bandhano esoti vadanti. Lagganaṃ etanti etaṃ vuttappakāraṃ",
  "atk-s0515a:898_6": "nāgadante laggitaṃ viya adholambanaṃ. Bandhanaṃ etanti nicchindituṃ dukkhaṭṭhena",
  "atk-s0515a:898_7": "saṅkhalikādibandhanaṃ viya etaṃ bandhanaṃ. Palibodho esoti saṃsārato nikkhamituṃ",
  "atk-s0515a:898_8": "appadānaṭṭhena eso palibodho.",
  "atk-s0515a:899_0": "34. Catutthagāthāyattho – na kevalaṃ diṭṭhasutādīsu na nissayeyya, apica kho pana",
  "atk-s0515a:899_1": "asañjātaṃ uparūpari diṭṭhimpi lokasmiṃ na kappayeyya, na janeyyāti vuttaṃ hoti. Kīdisaṃ?",
  "atk-s0515a:899_2": "Ñāṇena vā sīlavatena vāpi, samāpattiñāṇādiñāṇena vā sīlavatena vā yā kappiyati, etaṃ",
  "atk-s0515a:899_3": "diṭṭhiṃ na kappeyya. Na kevalañca diṭṭhiṃ na kappayeyya, apica kho pana mānenapi",
  "atk-s0515a:899_4": "jātiādīhi vatthūhi samoti attānamanūpaneyya, hīno na maññetha visesi vāpīti.",
  "atk-s0515a:900_0": "Aṭṭhasamāpattiñāṇena vāti paṭhamajjhānādīnaṃ aṭṭhannaṃ samāpattīnaṃ sampayuttapaññāya",
  "atk-s0515a:900_1": "vā. Pañcābhiññāñāṇena vāti lokiyānaṃ pañcannaṃ abhiññānaṃ sampayuttapaññāya vā. Micchāñāṇena",
  "atk-s0515a:900_2": "vāti viparītasabhāvena pavattāya paññāya amutte muttaṃ passāti evaṃ uppannena micchāñāṇena vā.",
  "atk-s0515a:901_0": "35. Pañcamagāthāyattho – evañhi diṭṭhiṃ akappento amaññamāno ca attaṃ pahāya anupādiyāno",
  "atk-s0515a:901_1": "yaṃ pubbe gahitaṃ, taṃ pahāya paraṃ aggaṇhanto tasmimpi vuttappakāre ñāṇe duvidhaṃ",
  "atk-s0515a:901_2": "nissayaṃ no karoti, akaronto ca sa ve viyattesu nānādiṭṭhivasena bhinnesu sattesu",
  "atk-s0515a:901_3": "na vaggasārī chandādivasena agacchanadhammo hutvā dvāsaṭṭhiyā diṭṭhīsu kiñci diṭṭhiṃ",
  "atk-s0515a:901_4": "na pacceti, na paccāgacchatīti vuttaṃ hoti.",
  "atk-s0515a:902": "Catūhi upādānehīti kāmupādānādīhi catūhi bhusaṃ gahaṇehi sa ve viyattesūti so puggalo nicchitesu. Bhinnesūti dvidhā bhinnesu.",
  "atk-s0515a:903_0": "36. Idāni yo so imāya gāthāya vutto khīṇāsavo, tassa vaṇṇabhaṇanatthaṃ “yassūbhayante”tiādikā",
  "atk-s0515a:903_1": "tisso gāthāyo āha. Tattha paṭhamagāthāya yassūbhayanteti pubbe vutte phassādibhede.",
  "atk-s0515a:903_2": "Paṇidhīti taṇhā. Bhavābhavāyāti punappunabhavāya. Idha vā huraṃ vāti sakattabhāvādibhede",
  "atk-s0515a:903_3": "idha vā parattabhāvādibhede parattha vā.",
  "atk-s0515a:904_0": "Phasso eko antoti cakkhusamphassādiko eko koṭṭhāso. Phassasamudayoti vatthārammaṇo.",
  "atk-s0515a:904_1": "Yato samudeti uppajjati, so samudayo. Dutiyo antoti dutiyo koṭṭhāso. Atītanti ati",
  "atk-s0515a:904_2": "itaṃ atītaṃ, atikkantanti vuttaṃ hoti. Anāgatanti na āgataṃ, anuppannanti vuttaṃ",
  "atk-s0515a:904_3": "hoti. Sukhā vedanādayo visabhāgavasena. Nāmarūpadukaṃ namanaruppanavasena. Ajjhattikādayo",
  "atk-s0515a:904_4": "ajjhattabāhiravasena. Sakkāyādayo khandhapañcakānaṃ pavattisamudayavasena vuttāti veditabbā.",
  "atk-s0515a:905": "Sakattabhāvoti attano attabhāvo. Parattabhāvoti parassa attabhāvo.",
  "atk-s0515a:906": "37. Dutiyagāthāya diṭṭhe vāti diṭṭhasuddhiyā vā. Esa nayo sutādīsu. Saññāti saññāsamuṭṭhāpikā diṭṭhi.",
  "atk-s0515a:907": "Aparāmasantanti taṇhāmānadiṭṭhīhi na parāmasantaṃ. Anabhinivesantanti teheva anabhinivisantaṃ.",
  "atk-s0515a:908_0": "“Vinibaddho”ti vāti mānena vinibaddhoti vā. “Parāmaṭṭho”ti vāti parato niccasukhasubhādīhi",
  "atk-s0515a:908_1": "parāmaṭṭhoti vā. Vikkhepagatoti uddhaccavasena. Aniṭṭhaṅgatoti vicikicchāvasena.",
  "atk-s0515a:908_2": "Thāmagatoti anusayavasena. Gatiyāti gantabbavasena.",
  "atk-s0515a:909_0": "38. Tatiyagāthāya dhammāpi tesaṃ na paṭicchitāseti dvāsaṭṭhidiṭṭhigatadhammāpi tesaṃ",
  "atk-s0515a:909_1": "“idameva saccaṃ, moghamañña”nti evaṃ na paṭicchitā. Pāraṅgato na pacceti tādīti nibbānapāraṃ",
  "atk-s0515a:909_2": "gato tena tena maggena pahīne kilese puna nāgacchati pañcahi ca ākārehi tādī hotīti. Sesaṃ pākaṭameva.",
  "atk-s0515a:910_0": "Vīsativatthukā sakkāyadiṭṭhīti “rūpaṃ attato samanupassatī”tiādinā nayena ekekasmiṃ",
  "atk-s0515a:910_1": "khandhe catūhi catūhi ākārehi pañcakkhandhe patiṭṭhaṃ katvā pavattā vijjamāne kāye",
  "atk-s0515a:910_2": "diṭṭhi. Dasavatthukā micchādiṭṭhīti “natthi dinna”ntiādinayappavattā diṭṭhi. Antaggāhikādiṭṭhīti",
  "atk-s0515a:910_3": "“sassato loko idameva saccaṃ, moghamañña”ntiādinayappavattā ekekaṃ antaṃ atthīti",
  "atk-s0515a:910_4": "gahetvā pavattā diṭṭhi. Yā evarūpā diṭṭhīti idāni vuccamānānaṃ ekūnavīsapadānaṃ sādhāraṇaṃ",
  "atk-s0515a:910_5": "mūlapadaṃ. Yā diṭṭhi, tadeva diṭṭhigataṃ; yā diṭṭhi, tadeva diṭṭhigahananti sabbesaṃ",
  "atk-s0515a:910_6": "sambandho kātabbo. Yā ayāthāvadassanaṭṭhena diṭṭhi, tadeva diṭṭhīsu gataṃ dassanaṃ",
  "atk-s0515a:910_7": "dvāsaṭṭhidiṭṭhiyā antogatattāti diṭṭhigataṃ. Heṭṭhāpissa attho vuttoyeva.",
  "atk-s0515a:911_0": "Dvinnaṃ antānaṃ ekantagatattātipi diṭṭhigataṃ. Tattha sassatoti nicco. Lokoti attā.",
  "atk-s0515a:911_1": "“Idha sarīraṃyeva nassati, attā pana idha parattha ca soyevā”ti maññanti. So hi sāmaññeva",
  "atk-s0515a:911_2": "āloketīti katvā lokoti maññati. Asassatoti anicco. Attā sarīreneva saha nassatīti",
  "atk-s0515a:911_3": "maññanti. Antavāti paritte kasiṇe jhānaṃ uppādetvā taṃ parittakasiṇārammaṇaṃ cetanaṃ",
  "atk-s0515a:911_4": "“sapariyanto attā”ti maññanti. Ananta vāti na antavā appamāṇe kasiṇe jhānaṃ uppādetvā",
  "atk-s0515a:911_5": "taṃ appamāṇakasiṇārammaṇaṃ cetanaṃ “apariyanto attā”ti maññanti. Taṃ jīvaṃ taṃ sarīranti",
  "atk-s0515a:911_6": "jīvo ca sarīrañca taṃyeva. Jīvoti attā, liṅgavipallāsena napuṃsakavacanaṃ kataṃ.",
  "atk-s0515a:911_7": "Sarīranti rāsaṭṭhena khandhapañcakaṃ. Aññaṃ jīvaṃ aññaṃ sarīranti añño jīvo aññaṃ",
  "atk-s0515a:911_8": "khandhapañcakaṃ. Hoti tathāgato paraṃ maraṇāti khandhā idheva vinassanti, satto maraṇato",
  "atk-s0515a:911_9": "paraṃ hoti vijjati na nassati, tathāgatoti cetaṃ sattādhivacananti. Keci pana “tathāgatoti",
  "atk-s0515a:911_10": "arahā”ti vadanti. Ime na hotīti pakkhe dosaṃ disvā evaṃ gaṇhanti. Na hoti tathāgato",
  "atk-s0515a:911_11": "paraṃ maraṇāti khandhāpi idheva nassanti, tathāgato ca maraṇato paraṃ na hoti ucchijjati.",
  "atk-s0515a:911_12": "Ime hotīti pakkhe dosaṃ disvā evaṃ gaṇhanti. Hoti ca na ca hotīti ime ekekapakkhapariggahe",
  "atk-s0515a:911_13": "dosaṃ disvā ubhayapakkhaṃ gaṇhanti. Neva hoti na na hotīti ime ubhayapakkhapariggahe",
  "atk-s0515a:911_14": "ubhayadosāpattiṃ disvā “hoti ca na hotī”ti ca “neva hoti na na hotī”ti ca amarāvikkhepapakkhaṃ gaṇhanti.",
  "atk-s0515a:912_0": "Ayaṃ panettha aṭṭhakathānayo – “sassato loko”ti vātiādīhi dasahākārehi diṭṭhipabhedova",
  "atk-s0515a:912_1": "vutto. Tattha sassato lokoti ca khandhapañcakaṃ lokoti gahetvā “ayaṃ loko nicco dhuvo",
  "atk-s0515a:912_2": "sabbakāliko”ti gaṇhantassa sassatanti gahaṇākārappavattā diṭṭhi. Asassatoti tameva",
  "atk-s0515a:912_3": "lokaṃ “ucchijjati vinassatī”ti gaṇhantassa ucchedaggahaṇākārappavattā diṭṭhi. Antavāti",
  "atk-s0515a:912_4": "parittakasiṇalābhino suppamatte vā sarāvamatte vā kasiṇe samāpannassa antosamāpattiyaṃ",
  "atk-s0515a:912_5": "pavattitarūpārūpadhamme “loko”ti ca kasiṇaparicchedantena “antavā”ti ca gaṇhantassa",
  "atk-s0515a:912_6": "“antavā loko”ti gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi.",
  "atk-s0515a:912_7": "Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme",
  "atk-s0515a:912_8": "“loko”ti ca kasiṇaparicchedantena ca “ananto”ti gaṇhantassa “anantavā loko”ti gahaṇākārappavattā",
  "atk-s0515a:912_9": "diṭṭhi. Sā sassatadiṭṭhi hoti, ucchedadiṭṭhipi. Taṃ jīvaṃ taṃ sarīranti bhedanadhammassa",
  "atk-s0515a:912_10": "sarīrasseva “jīva”nti gahitattā “sarīre ucchijjamāne jīvampi ucchijjatī”ti ucchedaggahaṇākārappavattā",
  "atk-s0515a:912_11": "diṭṭhi. Dutiyapadena sarīrato aññassa jīvassa gahitattā “sarīre ca ucchijjamānepi",
  "atk-s0515a:912_12": "jīvaṃ na ucchijjatī”ti sassatagahaṇākārappavattā diṭṭhi. Hoti tathāgatotiādīsu “satto",
  "atk-s0515a:912_13": "tathāgato nāma, so paraṃ maraṇā hotī”ti gaṇhato paṭhamā sassatadiṭṭhi. “Na hotī”ti",
  "atk-s0515a:912_14": "gaṇhato dutiyā ucchedadiṭṭhi. “Hoti ca na ca hotī”ti gaṇhato tatiyā ekaccasassatadiṭṭhi.",
  "atk-s0515a:912_15": "“Neva hoti na na hotī”ti gaṇhato catutthā amarāvikkhepadiṭṭhīti vuttappakārā dasavidhā",
  "atk-s0515a:912_16": "diṭṭhi. Yathāyogaṃ bhavadiṭṭhi ca vibhavadiṭṭhi cāti dvidhā hoti. Tāsu ekāpi tesaṃ",
  "atk-s0515a:912_17": "khīṇāsavānaṃ na paṭicchitāti attho.",
  "atk-s0515a:913_0": "Ye kilesāti ye kilesā sotāpattimaggena pahīnā, te kilese. Na punetīti na puna eti.",
  "atk-s0515a:913_1": "Na paccetīti puna nibbattetvā na paṭieti, na paccāgacchatīti paccabhave nāgacchati.",
  "atk-s0515a:913_2": "Pañcahākārehi tādīti pañcahi kāraṇehi koṭṭhāsehi vā sadiso. Iṭṭhāniṭṭhe tādīti iṭṭhārammaṇe",
  "atk-s0515a:913_3": "ca aniṭṭhārammaṇe ca anunayapaṭighaṃ muñcitvā ṭhitattā dvīsu sadiso. Cattāvīti kilese",
  "atk-s0515a:913_4": "cajitavā. Tiṇṇāvīti saṃsāraṃ atikkamitavā. Muttāvīti rāgādito muttavā. Taṃniddesā",
  "atk-s0515a:913_5": "tādīti tena tena sīlasaddhādinā niddisitvā niddisitvā kathetabbato sadiso.",
  "atk-s0515a:914_0": "Taṃ pañcavidhaṃ vitthāretvā kathetukāmo “kathaṃ arahā iṭṭhāniṭṭhe tādī”tiādimāha.",
  "atk-s0515a:914_1": "Tattha lābhepīti catunnaṃ paccayānaṃ lābhepi. Alābhepīti tesaṃ alābhepi. Yasepīti",
  "atk-s0515a:914_2": "parivārepi. Ayasepīti parivāravipattiyāpi. Pasaṃsāyapīti vaṇṇabhaṇanāyapi. Nindāyapīti",
  "atk-s0515a:914_3": "garahāyapi. Sukhepīti kāyikasukhepi. Dukkhepīti kāyikadukkhepi. Ekañce bāhaṃ gandhena",
  "atk-s0515a:914_4": "limpeyyunti sace ekaṃ bāhaṃ catujātiyagandhena lepaṃ uparūpari dadeyyuṃ. Vāsiyā taccheyyunti",
  "atk-s0515a:914_5": "yadi ekaṃ bāhaṃ vaḍḍhakī vāsiyā tacchetvā tacchetvā tanuṃ kareyyuṃ. Amusmiṃ natthi",
  "atk-s0515a:914_6": "rāgoti amusmiṃ gandhalepane sineho natthi na saṃvijjati. Amusmiṃ natthi paṭighanti",
  "atk-s0515a:914_7": "amusmiṃ vāsiyā tacchane paṭihananasaṅkhātaṃ paṭighaṃ kopaṃ natthi na saṃvijjati.",
  "atk-s0515a:914_8": "Anunayapaṭighavippahīnoti sinehañca kopañca pajahitvā ṭhito. Ugghātinighātivītivattoti",
  "atk-s0515a:914_9": "anunayavasena anuggahañca paṭighavasena niggahañca atikkamitvā ṭhito. Anurodhavirodhasamatikkantoti",
  "atk-s0515a:914_10": "anunayañca paṭighañca sammā atikkanto.",
  "atk-s0515a:915": "Sīle satīti sīle saṃvijjamāne. Sīlavāti sīlasampanno. Tena niddesaṃ kathanaṃ labhatīti tādī. Saddhāya sati saddhoti evamādīsupi eseva nayo.",
  "atk-s0515a:916": "Saddhammappajjotikāya mahāniddesaṭṭhakathāya",
  "atk-s0515a:917": "Paramaṭṭhakasuttaniddesavaṇṇanā niṭṭhitā.",
  "atk-s0515a:918": "6. Jarāsuttaniddesavaṇṇanā",
  "atk-s0515a:919_0": "39. Chaṭṭhe jarāsutte appaṃ vata jīvitaṃ idanti idaṃ vata manussānaṃ jīvitaṃ appakaṃ",
  "atk-s0515a:919_1": "parittaṃ ṭhitiparittatāya sarasaparittatāyāti guhaṭṭhakasuttepi vuttanayametaṃ. Oraṃ",
  "atk-s0515a:919_2": "vassasatāpi miyyatīti vassasatā oraṃ kalalādikālepi miyyati. Aticcāti vassasataṃ",
  "atk-s0515a:919_3": "atikkamitvā. Jarasāpi miyyatīti jarāya miyyati. Ito paraṃ guhaṭṭhakasuttavaṇṇanāya",
  "atk-s0515a:919_4": "vuttanayeneva gahetabbaṃ.",
  "atk-s0515a:920_0": "Appanti mandaṃ. Gamanīyo samparāyoti paraloko gantabbo. Kalalakālepīti ettha kalalakālaṃ",
  "atk-s0515a:920_1": "nāma paṭisandhikkhaṇe tīhi jātiuṇṇaṃsūhi katasuttagge ṭhitatelabinduppamāṇaṃ acchaṃ",
  "atk-s0515a:920_2": "vippasannakalalaṃ hoti. Yaṃ sandhāya vuttaṃ –",
  "atk-s0515a:921": "“Tilatelassa yathā bindu, sappimaṇḍo anāvilo;",
  "atk-s0515a:922": "Evaṃ vaṇṇappaṭibhāgaṃ, kalalaṃ sampavuccatī”ti. ;",
  "atk-s0515a:923_0": "Tasmiṃ kalalakālepi. Cavatīti jīvitaṃ gaḷati. Maratīti jīvitaviyogaṃ āpajjati. Antaradhāyatīti",
  "atk-s0515a:923_1": "adassanaṃ pāpuṇāti. Vippalujjatīti chijjati. “Aṇḍajayoniyā cavati. Jalābujayoniyā",
  "atk-s0515a:923_2": "marati. Saṃsedajayoniyā antaradhāyati. Opapātikayoniyā vippalujjatī”ti evameke vaṇṇayanti.",
  "atk-s0515a:923_3": "Abbudakālepīti abbudaṃ nāma kalalato sattāhaccayena maṃsadhovanaudakavaṇṇaṃ hoti,",
  "atk-s0515a:923_4": "kalalanti nāmaṃ antaradhāyati. Vuttampi cetaṃ –",
  "atk-s0515a:924": "“Sattāhaṃ kalalaṃ hoti, paripakkaṃ samūhataṃ;",
  "atk-s0515a:925": "Vivaṭṭamānaṃ tabbhāvaṃ, abbudaṃ nāma jāyatī”ti. ;",
  "atk-s0515a:926_0": "Tasmiṃ abbudakālepi. Pesikālepīti tasmāpi abbudā sattāhaccayena vilīnatipusadisā",
  "atk-s0515a:926_1": "pesi nāma sañjāyati. Sā maricaphāṇitena dīpetabbā. Gāmadārikā hi supakkāni maricāni",
  "atk-s0515a:926_2": "gahetvā sāṭakante bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape ṭhapenti,",
  "atk-s0515a:926_3": "taṃ sukkhamānaṃ sabbabhāgehi muccati. Evarūpā pesi hoti, abbudanti nāmaṃ antaradhāyati. Vuttampi cetaṃ –",
  "atk-s0515a:927": "“Sattāhaṃ abbudaṃ hoti, paripakkaṃ samūhataṃ;",
  "atk-s0515a:928": "Vivaṭṭamānaṃ tabbhāvaṃ, pesi nāma pajāyatī”ti. ;",
  "atk-s0515a:929": "Tasmiṃ pesikālepi. Ghanakālepīti tatopi pesito sattāhaccayena kukkuṭaṇḍasaṇṭhāno ghano nāma maṃsapiṇḍo nibbattati, pesīti nāmaṃ antaradhāyati. Vuttampi cetaṃ –",
  "atk-s0515a:930": "“Sattāhaṃ pesi bhavati, paripakkaṃ samūhataṃ;",
  "atk-s0515a:931": "Vivaṭṭamānaṃ tabbhāvaṃ, ghanoti nāma jāyati.",
  "atk-s0515a:932": "“Yathā kukkuṭiyā aṇḍaṃ, samantā parimaṇḍalaṃ;",
  "atk-s0515a:933": "Evaṃ ghanassa saṇṭhānaṃ, nibbattaṃ kammapaccayā”ti. ;",
  "atk-s0515a:934_0": "Tasmiṃ ghanakālepi. Pasākhakālepīti pañcame sattāhe dvinnaṃ dvinnaṃ hatthapādānaṃ",
  "atk-s0515a:934_1": "sīsassa catthāya pañca pīḷakā jāyanti, yaṃ sandhāya vuttaṃ – “pañcame, bhikkhave,",
  "atk-s0515a:934_2": "sattāhe pañca pīḷakā saṇṭhahanti kammato”ti. Tasmiṃ pasākhakālepi. Tato paraṃ chaṭṭhasattamādīni",
  "atk-s0515a:934_3": "sattāhāni atikkamma desanaṃ saṅkhipitvā dvācattālīsasattāhe pariṇatakāle kesalomanakhādīnaṃ",
  "atk-s0515a:934_4": "uppattikālañca. Tassa ca nābhito uṭṭhito nāḷo mātu udarapaṭalena ekābaddho hoti,",
  "atk-s0515a:934_5": "so uppaladaṇḍako viya chiddo, tena āhāraraso saṃsaritvā āhārasamuṭṭhānarūpaṃ samuṭṭhāpeti.",
  "atk-s0515a:934_6": "Evaṃ so dasamāse yāpeti, taṃ sabbaṃ avatvā “sūtighare”ti āha. Yaṃ sandhāya vuttaṃ –",
  "atk-s0515a:935": "“Kesā lomā nakhāni ca”;",
  "atk-s0515a:936": "“Yañcassa bhuñjatī mātā, annaṃ pānañca bhojanaṃ;",
  "atk-s0515a:937": "Tena so tattha yāpeti, mātukucchigato naro”ti. ;",
  "atk-s0515a:938_0": "Tattha sūtighareti sūtikaghare, vijāyanaghareti attho. “Sūtikāghare”ti vā pāṭho,",
  "atk-s0515a:938_1": "sūtikāyāti padacchedo. Addhamāsikopīti jātadivasato paṭṭhāya addhamāso etassa atthīti",
  "atk-s0515a:938_2": "addhamāsiko. Dvemāsikādīsupi eseva nayo. Jātadivasato paṭṭhāya ekaṃ saṃvaccharaṃ",
  "atk-s0515a:938_3": "etassa atthīti saṃvacchariko. Upari dvevassikādīsupi eseva nayo.",
  "atk-s0515a:939_0": "Yadā jiṇṇo hotīti yasmiṃ kāle jarājiṇṇo bhavati jajjarībhūto. Vuddhoti vayovuddho.",
  "atk-s0515a:939_1": "Mahallakoti jātimahallako. Addhagatoti tayo addhe atikkanto. Vayoanuppattoti tatiyaṃ",
  "atk-s0515a:939_2": "vayaṃ anuppatto. Khaṇḍadantoti antarantarā patitā dantā phālitā ca jarānubhāvena",
  "atk-s0515a:939_3": "khaṇḍā dantā jātā assāti khaṇḍadanto. Palitakesoti paṇḍarakeso. Vilūnanti luñcitvā",
  "atk-s0515a:939_4": "gahitakesā viya khallāṭasīso. Khalitasiroti mahākhallāṭasīso. Valinanti sañjātavali.",
  "atk-s0515a:939_5": "Tilakāhatagattoti setatilakakāḷatilakehi vikiṇṇasarīro. Bhoggoti bhaggo, imināpissa",
  "atk-s0515a:939_6": "vaṅkabhāvaṃ dīpeti. Daṇḍaparāyaṇoti daṇḍapaṭissaraṇo daṇḍadutiyo. So jarāyapīti so",
  "atk-s0515a:939_7": "puggalo jarāyapi abhibhūto marati. Natthi maraṇamhā mokkhoti maraṇato muñcanupāyo",
  "atk-s0515a:939_8": "natthi nupalabbhati.",
  "atk-s0515a:940_0": "Phalānamiva pakkānaṃ, pāto patanato bhayanti paripākagatānaṃ sithilavaṇṭānaṃ panasaphalādipakkānaṃ",
  "atk-s0515a:940_1": "paccūsakāle avassaṃ patissantīti phalasāmikānaṃ bhāyamānānaṃ viya. Evaṃ jātāna maccānaṃ,",
  "atk-s0515a:940_2": "niccaṃ maraṇato bhayanti evameva uppannānaṃ sattānaṃ maccusaṅkhātamaraṇato satataṃ kālaṃ bhayaṃ.",
  "atk-s0515a:941_0": "Yathāpi kumbhakārassāti yathā nāma mattikābhājanaṃ karontassa. Kataṃ mattikabhājananti",
  "atk-s0515a:941_1": "tena niṭṭhāpitabhājanaṃ. Sabbaṃ bhedanapariyantanti pakkāpakkaṃ sabbaṃ bhedanaṃ bhijjapariyantaṃ",
  "atk-s0515a:941_2": "avasānaṃ assāti bhedanapariyantaṃ. Evaṃ maccāna jīvitanti evameva sattānaṃ āyusaṅkhāraṃ.",
  "atk-s0515a:942_0": "Daharā ca mahantā cāti taruṇā ca mahallakā ca. Ye bālā ye ca paṇḍitāti ye ca assāsapassāsāyattā",
  "atk-s0515a:942_1": "jīvitā bālā ye ca paṇḍiccena samannāgatā buddhādayo. Sabbe maccuvasaṃ yantīti ete",
  "atk-s0515a:942_2": "vuttappakārā daharādayo sabbe maccuno issariyaṃ upagacchanti.",
  "atk-s0515a:943_0": "Tesaṃ maccuparetānanti etesaṃ maccunā parivāritānaṃ. Gacchataṃ paralokatoti ito manussalokato",
  "atk-s0515a:943_1": "paralokaṃ gacchantānaṃ. Na pitā tāyate puttanti pitā puttaṃ na rakkhati. Ñātī vā",
  "atk-s0515a:943_2": "pana ñātaketi mātāpitipakkhikā ñātī vā teyeva ñātake rakkhituṃ na sakkonti.",
  "atk-s0515a:944_0": "Pekkhataññeva ñātīnanti vuttavidhānaṃyeva ñātīnaṃ pekkhantānaṃyeva olokentānaṃyeva.",
  "atk-s0515a:944_1": "Passa lālappataṃ puthūti passāti ālapanaṃ. Lālapantānaṃ vilapantānaṃ puthūnaṃ nānappakārānaṃ.",
  "atk-s0515a:944_2": "Ekamekova maccānaṃ, govajjho viya niyyatīti sattānaṃ ekameko vadhāya niyyamānagoṇo",
  "atk-s0515a:944_3": "viya maraṇāya niyyati pāpuṇīyati. Evamabbhāhato lokoti evameva sattaloko bhusaṃ āhato.",
  "atk-s0515a:944_4": "Maccunā ca jarāya cāti maraṇena ca jarāya ca abhibhūto.",
  "atk-s0515a:945": "40. Mamāyiteti mamāyitavatthukāraṇā. Vinābhāvaṃ santamevidanti santaṃ vijjamānaṃ vinābhāvameva idaṃ, na sakkā avinābhāvena bhavitunti vuttaṃ hoti.",
  "atk-s0515a:946_0": "Socantīti cittena socanaṃ karonti. Kilamantīti kāyena kilamathaṃ pāpuṇanti. Paridevantīti",
  "atk-s0515a:946_1": "nānāvidhaṃ vācāvilāpaṃ bhaṇanti. Urattāḷiṃ kandantīti uraṃ tāḷetvā tāḷetvā kandanti.",
  "atk-s0515a:946_2": "Sammohaṃ āpajjantīti sammohabhāvaṃ pāpuṇanti.",
  "atk-s0515a:947_0": "Aniccoti hutvā abhāvaṭṭhena. Saṅkhatoti paccayehi saṅgamma kato. Paṭiccasamuppannoti",
  "atk-s0515a:947_1": "paccayasāmaggiṃ paṭicca na paccakkhāya saha sammā ca uppanno. Khayadhammoti khayaṃ",
  "atk-s0515a:947_2": "gamanasabhāvo. Vayadhammoti vayaṃ gamanasabhāvo, bhaṅgavasena bhaṅgagamanasabhāvoti",
  "atk-s0515a:947_3": "attho. Virāgadhammoti virajjanasabhāvo. Nirodhadhammoti nirujjhanasabhāvo. Yvāyaṃ",
  "atk-s0515a:947_4": "pariggahoti yo ayaṃ pariggaho. “Yāya pariggaho”tipi pāṭho, ayameva padacchedo. Niccoti",
  "atk-s0515a:947_5": "satatakāliko. Dhuvoti thiro. Sassatoti acavano. Avipariṇāmadhammoti pakatiajahanasabhāvo.",
  "atk-s0515a:947_6": "Sassati samaṃ tatheva ṭhassatīti candasūriyasinerumahāsamuddapathavīpabbatādayo viya tiṭṭheyya.",
  "atk-s0515a:948_0": "Nānābhāvoti jātiyā nānābhāvo. Vinābhāvoti maraṇena viyogabhāvo. Aññathābhāvoti sabbhāvato",
  "atk-s0515a:948_1": "aññathābhāvo. Purimānaṃ purimānaṃ khandhānanti anantare pure uppannānaṃ khandhānaṃ.",
  "atk-s0515a:948_2": "Vipariṇāmaññathābhāvāti pakatibhāvaṃ jahitvā aññathābhāvena. Pacchimā pacchimā khandhādayo",
  "atk-s0515a:948_3": "pavattanti uppajjantīti sambandho.",
  "atk-s0515a:949_0": "Sabbaṃ gharāvāsapalibodhanti sakalaṃ gihibhāvajaṭaṃ. Ñātimittāmaccapalibodhanti mātāpitupakkhikā",
  "atk-s0515a:949_1": "ñātī, mittā sahāyā, amaccā bhaccā. Sannidhipalibodhanti nidhānajaṭaṃ chinditvā. Kesamassuṃ",
  "atk-s0515a:949_2": "ohāretvāti kese ca massūni ca oropayitvā. Kāsāyāni vatthānīti kasāyarasapītāni vatthāni.",
  "atk-s0515a:950": "41. Māmakoti mama upāsako bhikkhu vāti saṅkhaṃ gato, buddhādīni vā vatthūni mamāyamāno.",
  "atk-s0515a:951_0": "Tesaṃ tesaṃ sattānanti anekesaṃ sattānaṃ sādhāraṇaniddeso. “Yaññadattassa maraṇaṃ,",
  "atk-s0515a:951_1": "somadattassa maraṇa”nti evañhi divasampi kathiyamāne neva sattā pariyādānaṃ gacchanti,",
  "atk-s0515a:951_2": "na sabbaṃ aparattadīpanaṃ sijjhati. Imehi pana dvīhi padehi na koci satto apariyādinno",
  "atk-s0515a:951_3": "hoti, na kiñci aparattādīpanaṃ na sijjhati. Tamhā tamhāti ayaṃ gativasena anekesaṃ",
  "atk-s0515a:951_4": "nikāyānaṃ sādhāraṇaniddeso. Sattanikāyāti sattānaṃ nikāyā, sattaghaṭā sattasamūhāti",
  "atk-s0515a:951_5": "attho. Cutīti cavanavasena vuttaṃ. Ekacatupañcakkhandhāya cutiyā sāmaññavacanametaṃ.",
  "atk-s0515a:951_6": "Cavanatāti bhāvavacanena lakkhaṇanidassanaṃ. Bhedoti cutikhandhānaṃ bhaṅguppattiparidīpanaṃ.",
  "atk-s0515a:951_7": "Antaradhānanti ghaṭassa viya bhinnassa bhinnānaṃ khandhānaṃ yena kenaci pariyāyena",
  "atk-s0515a:951_8": "ṭhānābhāvaparidīpanaṃ. Maccumaraṇanti maccusaṅkhātaṃ maraṇaṃ, na khaṇikamaraṇaṃ.",
  "atk-s0515a:951_9": "Kālo nāma antako, tassa kiriyāti kālaṃkiriyā. Ettāvatā sammutimaraṇaṃ dīpitaṃ. Idāni",
  "atk-s0515a:951_10": "paramatthena dīpetuṃ “khandhānaṃ bhedo”tiādimāha. Paramatthena hi khandhāyeva bhijjanti,",
  "atk-s0515a:951_11": "na satto nāma koci marati. Khandhesu pana bhijjamānesu satto marati, bhinnesu “mato”ti vohāro hoti.",
  "atk-s0515a:952_0": "Ettha ca catuvokārapañcavokāravasena khandhānaṃ bhedo, ekavokāravasena kaḷevarassa",
  "atk-s0515a:952_1": "nikkhepo. Catuvokāravasena vā khandhānaṃ bhedo, sesadvayavasena kaḷevarassa nikkhepo",
  "atk-s0515a:952_2": "veditabbo. Kasmā? Kāmarūpabhavadvayepi rūpakāyasaṅkhātassa kaḷevarassa sabbhāvato.",
  "atk-s0515a:952_3": "Yasmā vā cātumahārājikādīsu khandhā bhijjanteva, na kiñci nikkhipanti, tasmā tesaṃ",
  "atk-s0515a:952_4": "vasena khandhānaṃ bhedo, manussādīsu kaḷevarassa nikkhepo. Ettha ca kaḷevarassa nikkhepakaraṇato",
  "atk-s0515a:952_5": "maraṇaṃ “kaḷevarassa nikkhepo”ti vuttaṃ. Jīvitindriyassupacchedoti iminā indriyabaddhasseva",
  "atk-s0515a:952_6": "maraṇaṃ nāma hoti, anindriyabaddhassa maraṇaṃ nāma natthīti dasseti. “Sassaṃ mataṃ,",
  "atk-s0515a:952_7": "rukkho mato”ti idaṃ pana vohāramattameva. Atthato pana evarūpāni vacanāni sassādīnaṃ",
  "atk-s0515a:952_8": "khayavayabhāvameva dīpenti. Rūpagatanti rūpameva rūpagataṃ. Vedanāgatantiādīsupi eseva nayo.",
  "atk-s0515a:953_0": "Tattha pubbeva maccanti maccaṃ vā bhogā pubbeva paṭhamataraññeva vijahanti. Macco",
  "atk-s0515a:953_1": "vā te bhoge pubbataraṃ jahati. Kāmakāmīti corarājānaṃ ālapati. Ambho kāme kāmayamāna",
  "atk-s0515a:953_2": "kāmakāmi bhogino nāma loke asassatā, bhogesu vā naṭṭhesu jīvamānā ca abhogino honti.",
  "atk-s0515a:953_3": "Bhoge vā pahāya sayaṃ nassanti, tasmā ahaṃ mahājanassa sokakālepi na socāmīti attho.",
  "atk-s0515a:954_0": "Viditā mayā sattuka lokadhammāti corarājānaṃ ālapanto āha. Ambho sattuka mayā lābho",
  "atk-s0515a:954_1": "alābho yaso ayasotiādayo lokadhammā viditā. Yatheva hi cando udeti ca pūrati ca puna",
  "atk-s0515a:954_2": "ca khīyati, yathā ca sūriyo andhakāraṃ vidhamento mahantaṃ lokappadesaṃ tapitvāna",
  "atk-s0515a:954_3": "puna sāyaṃ atthaṃ paleti atthaṃ gacchati na dissati, evameva bhogā uppajjanti ca",
  "atk-s0515a:954_4": "vinassanti ca, tattha kiṃ sokena, tasmā na socāmīti attho.",
  "atk-s0515a:955_0": "Taṇhāmaññanāya maññatīti taṇhāya janitamānamaññanāya maññati. Mānaṃ karoti diṭṭhimaññanāyāti",
  "atk-s0515a:955_1": "diṭṭhiṃ upanissayaṃ katvā uppannāya maññanāya. Mānamaññanāyāti sahajātamānamaññanāya.",
  "atk-s0515a:955_2": "Kilesamaññanāyāti vuttappakārāya upatāpanaṭṭhena kilesamaññanāya maññati.",
  "atk-s0515a:956": "Kuhāti vimhāpakā. Thaddhāti khāṇu viya thaddhā. Lapāti paccayanimittena lapanakā.",
  "atk-s0515a:957": "42. Saṅgatanti samāgataṃ, diṭṭhaṃ phuṭṭhaṃ vā. Piyāyitanti piyakataṃ.",
  "atk-s0515a:958_0": "Saṅgatanti sammukhībhūtaṃ. Samāgatanti samīpaṃ āgataṃ. Samāhitanti ekībhūtaṃ. Sannipatitanti",
  "atk-s0515a:958_1": "piṇḍitaṃ. Supinagatoti supinaṃ paviṭṭho. Senābyūhaṃ passatīti senāsannivesaṃ dakkhati.",
  "atk-s0515a:958_2": "Ārāmarāmaṇeyyakanti pupphārāmādīnaṃ ramaṇīyabhāvaṃ. Vanarāmaṇeyyakādīsupi eseva nayo.",
  "atk-s0515a:958_3": "Petanti ito paralokaṃ gataṃ. Kālaṅkatanti mataṃ.",
  "atk-s0515a:959": "43. Nāmaṃyevāvasissati, akkheyyanti sabbaṃ rūpādidhammajātaṃ pahīyati, nāmamattameva tu avasissati “buddharakkhito dhammarakkhito”ti evaṃ akkhātuṃ kathetuṃ.",
  "atk-s0515a:960_0": "Ye cakkhuviññāṇābhisambhūtāti ye sayaṃ cakkhuviññāṇena abhisambhūtā rāsikatā diṭṭhā",
  "atk-s0515a:960_1": "catusamuṭṭhānikā rūpā. Sotaviññāṇābhisambhūtāti paratoghosena sotaviññāṇena rāsikatā",
  "atk-s0515a:960_2": "sutā dvisamuṭṭhānikā saddā.",
  "atk-s0515a:961": "44. Munayoti khīṇāsavamunayo. Khemadassinoti nibbānadassino.",
  "atk-s0515a:962_0": "Sokoti sokaniddese – byasatīti byasanaṃ, hitasukhaṃ khipati viddhaṃsetīti attho.",
  "atk-s0515a:962_1": "Ñātīnaṃ byasanaṃ ñātibyasanaṃ, corarogabhayādīhi ñātikkhayo ñātivināsoti attho. Tena",
  "atk-s0515a:962_2": "ñātibyasanena. Phuṭṭhassāti ajjhotthaṭassa, abhibhūtassa samannāgatassāti attho.",
  "atk-s0515a:962_3": "Sesesupi eseva nayo. Ayaṃ pana viseso – bhogānaṃ byasanaṃ bhogabyasanaṃ, rājacorādivasena",
  "atk-s0515a:962_4": "bhogakkhayo bhogavināsoti attho. Rogoyeva byasanaṃ rogabyasanaṃ. Rogo hi ārogyaṃ",
  "atk-s0515a:962_5": "byasati vināsetīti byasanaṃ. Sīlassa byasanaṃ sīlabyasanaṃ, dussilyassetaṃ nāmaṃ.",
  "atk-s0515a:962_6": "Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ. Ettha ca purimāni",
  "atk-s0515a:962_7": "dve anipphannāni, pacchimāni tīṇi nipphannāni tilakkhaṇabbhāhatāni. Purimāni ca tīṇi",
  "atk-s0515a:962_8": "neva kusalāni nākusalāni, sīladiṭṭhibyasanadvayaṃ akusalaṃ.",
  "atk-s0515a:963_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena",
  "atk-s0515a:963_1": "kenaci. Samannāgatassāti samanubandhassa aparimuccamānassa. Aññataraññatarena dukkhadhammenāti",
  "atk-s0515a:963_2": "yena kenaci sokadukkhassa uppattihetunā. Sokoti socanakavasena soko. Idaṃ tehi kāraṇehi",
  "atk-s0515a:963_3": "uppajjanakasokassa sabhāvapaccattaṃ. Socanāti socanākāro. Socitattanti socitabhāvo.",
  "atk-s0515a:963_4": "Antosokoti abbhantarasoko. Dutiyapadaṃ upasaggena vaḍḍhitaṃ. So hi abbhantaraṃ sukkhāpento",
  "atk-s0515a:963_5": "viya parisukkhāpento viya uppajjatīti “antosoko antoparisoko”ti vuccati. Antodāhoti",
  "atk-s0515a:963_6": "abbhantaradāho. Dutiyapadaṃ upasaggena vaḍḍhitaṃ. Cetaso parijjhāyanāti cittassa",
  "atk-s0515a:963_7": "jhānanākāro. Soko hi uppajjamāno aggi viya cittaṃ jhāpeti dahati, “cittaṃ me jhāmaṃ,",
  "atk-s0515a:963_8": "na me kiñci paṭibhātī”ti vadāpeti. Dukkhito mano dummano, tassa bhāvo domanassaṃ.",
  "atk-s0515a:963_9": "Anupaviṭṭhaṭṭhena sokova sallanti sokasallaṃ.",
  "atk-s0515a:964_0": "Paridevaniddese – “mayhaṃ dhītā, mayhaṃ putto”ti evaṃ ādissa ādissa devanti rodanti",
  "atk-s0515a:964_1": "etenāti ādevo. Taṃ taṃ vaṇṇaṃ parikittetvā parikittetvā devanti etenāti paridevo.",
  "atk-s0515a:964_2": "Tato parāni dve dve padāni purimadvayasseva ākārabhāvaniddesavasena vuttāni. Vācāti",
  "atk-s0515a:964_3": "vacanaṃ. Palāpoti tucchaṃ niratthakavacanaṃ. Uppaḍḍhabhaṇitaaññabhaṇitādivasena virūpo",
  "atk-s0515a:964_4": "palāpo vippalāpo. Lālappoti punappunaṃ lapanaṃ. Lālappanākāro lālappanā. Lālappitassa",
  "atk-s0515a:964_5": "bhāvo lālappitattaṃ. Macchariyādīni vuttatthāneva.",
  "atk-s0515a:965_0": "45. Sattamagāthā evaṃ maraṇabbhāhate loke anurūpapaṭipattidassanatthaṃ vuttā. Tattha",
  "atk-s0515a:965_1": "patilīnacarassāti tato tato patilīnaṃ cittaṃ katvā carantassa. Bhikkhunoti kalyāṇaputhujjanassa",
  "atk-s0515a:965_2": "vā sekkhassa vā. Sāmaggiyamāhu tassa taṃ, yo attānaṃ bhavane na dassayeti tassetaṃ",
  "atk-s0515a:965_3": "patirūpamāhu, yo evaṃpaṭipanno nirayādibhede bhavane attānaṃ na dassaye. Evañhi so",
  "atk-s0515a:965_4": "imamhā maraṇā mucceyyāti adhippāyo.",
  "atk-s0515a:966_0": "Patilīnacarā vuccantīti tato tato līnacittācārā kathīyanti. Satta sekkhāti adhisīlādīsu",
  "atk-s0515a:966_1": "tīsu sikkhāsu sikkhantīti sotāpattimaggaṭṭhaṃ ādiṃ katvā yāva arahattamaggaṭṭhā satta",
  "atk-s0515a:966_2": "sekkhā. Arahāti phalaṭṭho. So niṭṭhitacittattā patilīno. Sekkhānaṃ patilīnacaraṇabhāve",
  "atk-s0515a:966_3": "kāraṇaṃ dassento “kiṃ kāraṇā”tiādimāha. Te tato tatoti te satta sekkhā tehi tehi",
  "atk-s0515a:966_4": "ārammaṇehi cittaṃ patilīnentāti attano cittaṃ nilīnentā. Patikuṭentāti saṅkocentā.",
  "atk-s0515a:966_5": "Pativaṭṭentāti kaṭasārakaṃ viya ābhujentā. Sanniruddhantāti sannirujjhantā. Sannigaṇhantāti",
  "atk-s0515a:966_6": "niggahaṃ kurumānā. Sannivārentāti vārayamānā. Rakkhantāti rakkhaṃ kurumānā. Gopentāti",
  "atk-s0515a:966_7": "cittamañjūsāya gopayamānā.",
  "atk-s0515a:967_0": "Idāni dvāravasena dassento “cakkhudvāre”tiādimāha. Tattha cakkhudvāreti cakkhuviññāṇadvāre.",
  "atk-s0515a:967_1": "Sotadvārādīsupi eseva nayo. Bhikkhunoti puthujjanakalyāṇakassa vā bhikkhuno, sekkhassa",
  "atk-s0515a:967_2": "vā bhikkhunoti bhikkhusaddassa vacanatthaṃ avatvā idhādhippetabhikkhuyeva dassito.",
  "atk-s0515a:967_3": "Tattha puthujjano ca so kilesānaṃ asamucchinnattā, kalyāṇo ca sīlādipaṭipattiyuttattāti",
  "atk-s0515a:967_4": "puthujjanakalyāṇova puthujjanakalyāṇako, tassa puthujjanakalyāṇakassa. Adhisīlādīni",
  "atk-s0515a:967_5": "sikkhatīti sekkho, tassa sekkhassa vā sotāpannassa vā sakadāgāmino vā anāgāmino vā.",
  "atk-s0515a:968_0": "Āsanti nisīdanti etthāti āsanaṃ. Yatthāti yesu mañcapīṭhādīsu. Mañcotiādīni āsanassa",
  "atk-s0515a:968_1": "pabhedavacanāni. Mañcopi hi nisajjāyapi okāsattā idha āsanesu vutto, so pana masārakabundikābaddhakuḷīrapādakaāhaccapādakānaṃ",
  "atk-s0515a:968_2": "aññataro. Pīṭhampi tesaṃ aññatarameva. Bhisīti uṇṇabhisi coḷabhisi vākabhisi tiṇabhisi",
  "atk-s0515a:968_3": "paṇṇabhisīnaṃ aññatarā. Taṭṭikāti tālapaṇṇādīhi vinitvā katā. Cammakhaṇḍoti nisajjāraho",
  "atk-s0515a:968_4": "yo koci cammakhaṇḍo. Tiṇasanthārādayo tiṇādīni gumbetvā katā. Asappāyarūpadassanenāti",
  "atk-s0515a:968_5": "asappāyānaṃ iṭṭharūpānaṃ olokanena. Rittanti abbhantarato tucchaṃ. Vivittanti bahiddhāpavesanena",
  "atk-s0515a:968_6": "suññaṃ. Pavivittanti koci gahaṭṭho tattha natthīti atirekena suññaṃ. Asappāyasaddassavanepi",
  "atk-s0515a:968_7": "eseva nayo. Pañcahi kāmaguṇehīti itthirūpasaddagandharasaphoṭṭhabbehi pañcahi kāmakoṭṭhāsehi. Vuttampi cetaṃ –",
  "atk-s0515a:969": "“Rūpā saddā rasā gandhā, phoṭṭhabbā ca manoramā;",
  "atk-s0515a:970": "Pañca kāmaguṇā loke, itthirūpasmiṃ dissare”ti. ;",
  "atk-s0515a:971_0": "Bhajatoti cittena sevanaṃ karontassa. Sambhajatoti sammā sevantassa. Sevatoti upasaṅkamantassa.",
  "atk-s0515a:971_1": "Nisevatoti nissayaṃ katvā sevantassa. Saṃsevatoti suṭṭhu sevantassa. Paṭisevatoti",
  "atk-s0515a:971_2": "punappunaṃ upasaṅkamantassa.",
  "atk-s0515a:972_0": "Gaṇasāmaggīti samaṇānaṃ ekībhāvo samaggabhāvo. Dhammasāmaggīti sattatiṃsabodhipakkhiyadhammānaṃ",
  "atk-s0515a:972_1": "samūhabhāvo. Anabhinibbattisāmaggīti anibbattamānānaṃ anuppajjamānānaṃ anupādisesāya",
  "atk-s0515a:972_2": "nibbānadhātuyā parinibbutānaṃ arahantānaṃ samūho. Samaggāti kāyena aviyogā. Sammodamānāti",
  "atk-s0515a:972_3": "cittena suṭṭhu modamānā tussamānā. Avivadamānāti vācāya vivādaṃ akurumānā. Khīrodakībhūtāti",
  "atk-s0515a:972_4": "khīrena saṃsaṭṭhaudakasadisā.",
  "atk-s0515a:973": "Te ekato pakkhandantīti te bodhipakkhiyadhammā ekaṃ ārammaṇaṃ pavisanti. Pasīdantīti tasmiṃyeva ārammaṇe pasādamāpajjanti. Anupādisesāyāti upādivirahitāya.",
  "atk-s0515a:974_0": "Nibbānadhātuyāti amatamahānibbānadhātuyā. Ūnattaṃ vāti ettha unabhāvo ūnattaṃ, aparipuṇṇabhāvoti",
  "atk-s0515a:974_1": "attho. Puṇṇattaṃ vāti paripuṇṇabhāvo puṇṇattaṃ, puṇṇabhāvo vā na paññāyati natthīti attho.",
  "atk-s0515a:975_0": "Nerayikānanti niraye nibbattanakakammānaṃ atthibhāvena. Nirayaṃ arahantīti nerayikā,",
  "atk-s0515a:975_1": "tesaṃ nerayikānaṃ. Nirayo bhavananti nirayo eva tesaṃ vasanaṭṭhānaṃ gharaṃ. Tiracchānayonikānantiādīsupi",
  "atk-s0515a:975_2": "eseva nayo. Tassesā sāmaggīti tassa khīṇāsavassa esā nibbānasāmaggī. Etaṃ channanti",
  "atk-s0515a:975_3": "etaṃ anucchavikaṃ. Patirūpanti sadisaṃ paṭibhāgaṃ, asadisaṃ appaṭibhāgaṃ na hoti.",
  "atk-s0515a:975_4": "Anucchavikanti etaṃ samaṇabrāhmaṇānaṃ vā dhammānaṃ, maggaphalanibbānasāsanadhammānaṃ",
  "atk-s0515a:975_5": "vā anucchavikaṃ. Tesaṃ chaviṃ chāyaṃ sundarabhāvaṃ anveti anugacchati, atha kho santikāva",
  "atk-s0515a:975_6": "tehi dhammehi anucchavikattā eva ca anulomaṃ. Tesañca anulometi, atha kho na vilomaṃ",
  "atk-s0515a:975_7": "na paccanīkabhāve ṭhitaṃ.",
  "atk-s0515a:976_0": "46. Idāni “yo attānaṃ bhavane na dassaye”ti evaṃ khīṇāsavo vibhāvito, tassa vaṇṇabhaṇanatthaṃ",
  "atk-s0515a:976_1": "ito parā tisso gāthāyo āha. Tattha paṭhamagāthāya sabbatthāti dvādasasu āyatanesu.",
  "atk-s0515a:976_2": "Na piyaṃ kubbati nopi appiyanti niddese piyāti citte pītikarā. Te vibhāgato dassento",
  "atk-s0515a:976_3": "“katame sattā piyā, idha yassa te hontī”ti āha. Tattha yassa teti ye assa te. Hontīti",
  "atk-s0515a:976_4": "bhavanti. Atthakāmāti vaḍḍhikāmā. Hitakāmāti sukhakāmā. Phāsukāmāti sukhavihārakāmā.",
  "atk-s0515a:976_5": "Yogakkhemakāmāti catūhi yogehi khemaṃ nibbhayaṃ kāmā. Mamāyatīti mātā. Piyāyatīti",
  "atk-s0515a:976_6": "pitā. Bhajatīti bhātā. Bhaginīti etthāpi eseva nayo. Puṃ tāyati rakkhatīti putto.",
  "atk-s0515a:976_7": "Kulavaṃsaṃ dhāretīti dhītā. Mittā sahāyā. Amaccā bhaccā. Ñātī pitupakkhikā. Sālohitā",
  "atk-s0515a:976_8": "mātipakkhikā. Ime sattā piyāti ime sattā pītijanakā. Vuttavipariyāyena appiyā veditabbā.",
  "atk-s0515a:977": "47. Yadidaṃ diṭṭhasutamutesu vāti ettha pana yadidaṃ diṭṭhasutaṃ, ettha vā mutesu vā dhammesu; evaṃ muni na upalimpatīti evaṃ sambandho veditabbo.",
  "atk-s0515a:978": "Udakathevoti udakassa thevo. “Udakatthevako”tipi pāṭho. Padumapatteti paduminipatte.",
  "atk-s0515a:979_0": "48. Dhono na hi tena maññati, yadidaṃ diṭṭhasutamutesu vāti atrāpi yadidaṃ diṭṭhasutaṃ,",
  "atk-s0515a:979_1": "tena vatthunā na maññati, mutesu vā dhammesu na maññatīti evameva sambandho veditabbo.",
  "atk-s0515a:979_2": "Na hi so rajjati, no virajjatīti bālaputhujjano viya na rajjati, kalyāṇaputhujjanasekkhā",
  "atk-s0515a:979_3": "viya na virajjati, rāgassa khīṇattā “viratto”tveva saṅkhaṃ gacchati. Sesaṃ pākaṭamevāti.",
  "atk-s0515a:980_0": "Tāya paññāya kāyaduccaritanti sampayuttāya pubbabhāgāyeva vā paññāya pariggahetabbe",
  "atk-s0515a:980_1": "pariggaṇhanto yogī tividhaṃ kāyaduccaritaṃ samucchedavasena dhunāti. Ayañca puggalo",
  "atk-s0515a:980_2": "vipannadhammaṃ desanādhammesu dhunantesu taṃdhammasamaṅgīpuggalopi dhunāti nāma.",
  "atk-s0515a:980_3": "Te ca dhamme paññāya attano pavattikkhaṇe dhunitumāraddho dhutāti vuccati, yathā",
  "atk-s0515a:980_4": "bhuñjitumāraddho bhuttoti vuccati. Lakkhaṇaṃ panettha saddasatthato veditabbaṃ. Dhutanti",
  "atk-s0515a:980_5": "kattusādhanaṃ. Dhutaṃ paṭhamamaggena. Dhotaṃ dutiyamaggena. Sandhotaṃ tatiyamaggena.",
  "atk-s0515a:980_6": "Niddhotaṃ catutthamaggena.",
  "atk-s0515a:981_0": "Dhono diṭṭhaṃ na maññatīti arahā maṃsacakkhunā diṭṭhaṃ dibbacakkhunā diṭṭhaṃ rūpāyatanaṃ",
  "atk-s0515a:981_1": "na maññati tīhi maññanāhi, kathaṃ? Rūpāyatanaṃ subhasaññāya sukhasaññāya ca passanto",
  "atk-s0515a:981_2": "na tattha chandarāgaṃ janeti na taṃ assādeti nābhinandati, evaṃ diṭṭhaṃ taṇhāmaññanāya",
  "atk-s0515a:981_3": "na maññati. “Iti me rūpaṃ siyā anāgatamaddhāna”nti vā panettha nandiṃ na samannāneti.",
  "atk-s0515a:981_4": "Rūpasampadaṃ vā ākaṅkhamāno dānaṃ na deti, sīlaṃ na samādiyati, uposathakammaṃ na",
  "atk-s0515a:981_5": "karoti. Evampi diṭṭhaṃ taṇhāmaññanāya na maññati, attano pana parassa ca rūpasampattivipattiṃ",
  "atk-s0515a:981_6": "nissāya mānaṃ na janeti. “Imināhaṃ seyyosmīti vā, sadisosmīti vā, hīnosmīti vā”ti",
  "atk-s0515a:981_7": "evaṃ diṭṭhaṃ mānamaññanāya na maññati. Rūpāyatanaṃ pana “niccaṃ dhuvaṃ sassata”nti",
  "atk-s0515a:981_8": "na maññati. Attānaṃ “attaniya”nti na maññati. Maṅgalaṃ “amaṅgala”nti na maññati.",
  "atk-s0515a:981_9": "Evaṃ diṭṭhaṃ diṭṭhimaññanāya na maññati. Diṭṭhasmiṃ na maññatīti rūpasmiṃ attānaṃ",
  "atk-s0515a:981_10": "samanupassananayena amaññanto diṭṭhasmiṃ na maññati. Yathā vā thane thaññaṃ, evaṃ",
  "atk-s0515a:981_11": "rūpasmiṃ rāgādayoti amaññantopi diṭṭhasmiṃ na maññati. Tasmiṃyeva panassa diṭṭhimaññanāya",
  "atk-s0515a:981_12": "amaññite vatthusmiṃ sinehaṃ mānañca na uppādayato taṇhāmānamaññanāpi natthīti veditabbā.",
  "atk-s0515a:981_13": "Evaṃ diṭṭhasmiṃ na maññati. Diṭṭhato na maññatīti ettha pana diṭṭhatoti nissakkavacanaṃ.",
  "atk-s0515a:981_14": "Tasmā saupakāraṇassa attano vā parassa vā yathāvuttappabhedato diṭṭhato upapatti",
  "atk-s0515a:981_15": "vā niggamanaṃ vā diṭṭhato vā añño attāti amaññamāno diṭṭhato na maññatīti veditabbo.",
  "atk-s0515a:981_16": "Ayamassa na diṭṭhimaññanā. Tasmiṃyeva panassa diṭṭhimaññanāya amaññite vatthusmiṃ",
  "atk-s0515a:981_17": "sinehaṃ mānañca na uppādayato na taṇhāmānamaññanāpi veditabbā.",
  "atk-s0515a:982_0": "Diṭṭhā meti na maññatīti ettha pana “etaṃ mamā”ti taṇhāvasena amamāyamāno diṭṭhaṃ",
  "atk-s0515a:982_1": "taṇhāmaññanāya na maññati. Sutanti maṃsasotenapi sutaṃ, dibbasotenapi sutaṃ, saddāyatanassetaṃ",
  "atk-s0515a:982_2": "adhivacanaṃ. Mutanti mutvā munitvā ca gahitaṃ āhacca upagantvāti attho. Indriyānaṃ",
  "atk-s0515a:982_3": "ārammaṇānañca aññamaññaṃ saṃkilese viññātanti vuttaṃ hoti. Gandharasaphoṭṭhabbāyatanānaṃ",
  "atk-s0515a:982_4": "etaṃ adhivacanaṃ. Viññātanti manasā viññātaṃ, sesānaṃ sattānaṃ āyatanānametaṃ adhivacanaṃ,",
  "atk-s0515a:982_5": "dhammārammaṇassa vā, idha pana sakkāyapariyāpannameva labbhati. Vitthāro panettha",
  "atk-s0515a:982_6": "diṭṭhavāre vuttanayena veditabbo.",
  "atk-s0515a:983_0": "Idāni bhagavatā vuttasuttavasena dassento “asmīti bhikkhave”tiādimāha. Tattha asmīti",
  "atk-s0515a:983_1": "bhavāmi, niccassetaṃ adhivacanaṃ. Maññitametanti diṭṭhikappanaṃ etaṃ. Ayamahamasmīti",
  "atk-s0515a:983_2": "ayaṃ ahaṃ asmi bhavāmi.",
  "atk-s0515a:984": "Aññatra satipaṭṭhānehīti ṭhapetvā catusatipaṭṭhāne.",
  "atk-s0515a:985_0": "Sabbe bālaputhujjanā rajjantīti sakalā andhabālā nānājanā lagganti. Satta sekkhā",
  "atk-s0515a:985_1": "virajjantīti sotāpannādayo satta ariyajanā virāgaṃ āpajjanti. Arahā neva rajjati",
  "atk-s0515a:985_2": "no virajjatīti kilesānaṃ parinibbāpitattā ubhayampi na karoti. Khayā rāgassātiādayo",
  "atk-s0515a:985_3": "tividhāpi nibbānameva.",
  "atk-s0515a:986": "Saddhammappajjotikāya mahāniddesaṭṭhakathāya",
  "atk-s0515a:987": "Jarāsuttaniddesavaṇṇanā niṭṭhitā.",
  "atk-s0515a:988": "7. Tissametteyyasuttaniddesavaṇṇanā",
  "atk-s0515a:989_0": "49. Sattame tissametteyyasutte methunamanuyuttassāti methunadhammaṃ samāyuttassa.",
  "atk-s0515a:989_1": "Itīti evamāha. Āyasmāti piyavacanametaṃ. Tissoti nāmaṃ tassa therassa. Sopi hi tissoti",
  "atk-s0515a:989_2": "nāmena. Metteyyoti gottaṃ, gottavaseneva esa pākaṭo ahosi. Tasmā aṭṭhuppattiyaṃ vuttaṃ",
  "atk-s0515a:989_3": "– “tissametteyyā nāma dve sahāyā”ti. Vighātanti upaghātaṃ. Brūhīti ācikkha. Mārisāti",
  "atk-s0515a:989_4": "piyavacanametaṃ, niddukkhāti vuttaṃ hoti. Sutvāna tava sāsananti tava vacanaṃ sutvā.",
  "atk-s0515a:989_5": "Viveke sikkhissāmaseti sahāyaṃ ārabbha dhammadesanaṃ yācanto bhaṇati, so pana sikkhitasikkhoyeva.",
  "atk-s0515a:990_0": "Methunadhammo nāmāti idaṃ niddisitabbassa methunadhammassa upadesapadaṃ. Asaddhammoti",
  "atk-s0515a:990_1": "asataṃ nīcajanānaṃ dhammo. Gāmadhammoti gāmavāsīnaṃ sevanadhammo. Vasaladhammoti",
  "atk-s0515a:990_2": "vasalānaṃ dhammo, kilesavassanato vā sayameva vasalo dhammoti vasaladhammo. Duṭṭhulloti",
  "atk-s0515a:990_3": "duṭṭho ca kilesehi duṭṭhattā, thūlo ca anipuṇabhāvatoti duṭṭhullo. Yasmā ca tassa",
  "atk-s0515a:990_4": "dhammassa parivārabhūtaṃ dassanampi gahaṇampi āmasanampi phusanampi ghaṭṭanampi duṭṭhullaṃ,",
  "atk-s0515a:990_5": "tasmāpi duṭṭhullo so methunadhammo. Odakantikoti udakaṃ assa ante suddhatthaṃ ādiyatīti",
  "atk-s0515a:990_6": "udakanto, udakantoyeva odakantiko. Raho paṭicchanne okāse kattabbatāya rahasso. Vinaye",
  "atk-s0515a:990_7": "pana “duṭṭhullaṃ odakantikaṃ rahassa”nti pāṭho. Tattha tīsu padesu yo soti padaṃ",
  "atk-s0515a:990_8": "parivattetvā yaṃ tanti katvā yojetabbaṃ “yaṃ taṃ duṭṭhullaṃ, so methunadhammo, yaṃ",
  "atk-s0515a:990_9": "taṃ odakantikaṃ so methunadhammo, yaṃ taṃ rahassaṃ, so methunadhammo”ti. Idha pana",
  "atk-s0515a:990_10": "“yo so asaddhammo, so methunadhammo…pe… yo so rahasso, so methunadhammo”ti evaṃ yojanā",
  "atk-s0515a:990_11": "veditabbā. Dvayena dvayena samāpajjitabbato dvayaṃdvayasamāpatti. Tattha yojanā –",
  "atk-s0515a:990_12": "yā sā dvayaṃdvayasamāpatti, so methunadhammo nāmāti. Kiṃkāraṇā vuccati methunadhammoti",
  "atk-s0515a:990_13": "kena kāraṇena kena pariyāyena methunadhammoti kathīyati. Taṃ kāraṇaṃ dassento “ubhinnaṃ",
  "atk-s0515a:990_14": "rattāna”ntiādimāha. Tattha ubhinnaṃ rattānanti dvinnaṃ itthipurisānaṃ rāgena rañjitānaṃ.",
  "atk-s0515a:990_15": "Sārattānanti visesena suṭṭhu rañjitānaṃ. Avassutānanti kilesena tintānaṃ. Pariyuṭṭhitānanti",
  "atk-s0515a:990_16": "kusalācāraṃ pariyādiyitvā madditvā ṭhitānaṃ “magge corā pariyuṭṭhitā”tiādīsu viya.",
  "atk-s0515a:990_17": "Pariyādinnacittānanti kusalacittaṃ pariyādiyitvā khepetvā ṭhitacittānaṃ. Ubhinnaṃ",
  "atk-s0515a:990_18": "sadisānanti dvinnaṃ kilesena sadisānaṃ. Dhammoti sabhāvo. Taṃ kāraṇāti tena kāraṇena.",
  "atk-s0515a:990_19": "Taṃ upamāya sādhento “ubho kalahakārakā”tiādimāha. Tattha ubho kalahakārakāti pubbabhāge",
  "atk-s0515a:990_20": "kalahakārakā dve. Methunakāti vuccantīti sadisāti vuccanti. Bhaṇḍanakārakāti tattha",
  "atk-s0515a:990_21": "tattha gantvā bhaṇḍanaṃ karontā. Bhassakārakāti vācākalahaṃ karontā. Vivādakārakāti",
  "atk-s0515a:990_22": "nānāvacanaṃ karontā. Adhikaraṇakārakāti vinicchayapāpuṇanavisesakāraṇaṃ karontā.",
  "atk-s0515a:990_23": "Vādinoti vādapaṭivādino. Sallāpakāti vācaṃ kathentā evamevanti upamāsaṃsandanaṃ.",
  "atk-s0515a:991_0": "Yuttassāti saññuttassa. Payuttassāti ādarena yuttassa. Āyuttassāti visesena yuttassa.",
  "atk-s0515a:991_1": "Samāyuttassāti ekato yuttassa. Taccaritassāti taṃcaritaṃ karontassa. Tabbahulassāti",
  "atk-s0515a:991_2": "taṃbahulaṃ karontassa. Taggarukassāti taṃgaruṃ karontassa. Tanninnassāti tasmiṃ natacittassa.",
  "atk-s0515a:991_3": "Tappoṇassāti tasmiṃ natakāyassa. Tappabbhārassāti tasmiṃ abhimukhakāyassa. Tadadhimuttassāti",
  "atk-s0515a:991_4": "tasmiṃ adhiharitassa. Tadadhipateyyassāti taṃ adhipatiṃ jeṭṭhakaṃ katvā pavattassa.",
  "atk-s0515a:992_0": "Vighātanti niddesassa uddesavacanaṃ. Vighātanti pīḷanaṃ. Upaghātanti samīpaṃ katvā",
  "atk-s0515a:992_1": "pīḷanaṃ. Pīḷananti ghaṭṭanaṃ. Ghaṭṭananti pīḷanaṃ. Sabbaṃ aññamaññavevacanaṃ. Upaddavanti",
  "atk-s0515a:992_2": "hiṃsanaṃ. Upasagganti tattha tattha upagantvā pīḷanākāraṃ. Brūhīti kathehi. Ācikkhāti",
  "atk-s0515a:992_3": "vissajjehi. Desehīti dassehi. Paññapehīti ñāpehi. Paṭṭhapehīti ṭhapehi. Vivarāti",
  "atk-s0515a:992_4": "pākaṭaṃ karohi. Vibhajāti bhājehi. Uttānīkarohīti tīraṃ pāpehi. Pakāsehīti pākaṭaṃ karohi.",
  "atk-s0515a:993_0": "Tuyhaṃ vacananti tava vācaṃ. Byappathanti vacanaṃ. Desananti ācikkhanaṃ. Anusāsananti",
  "atk-s0515a:993_1": "ovādaṃ. Anusiṭṭhanti anusāsanaṃ. Sutvāti sotena sutvā. Suṇitvāti tasseva vevacanaṃ.",
  "atk-s0515a:993_2": "Uggahetvāti sammā gahetvā. Upadhārayitvāti anāsetvā. Upalakkhayitvāti sallakkhetvā.",
  "atk-s0515a:994_0": "50. Mussate vāpi sāsananti pariyattipaṭipattito duvidhampi sāsanaṃ nassati. Vāpīti",
  "atk-s0515a:994_1": "padapūraṇamattaṃ. Etaṃ tasmiṃ anariyanti tasmiṃ puggale etaṃ anariyaṃ, yadidaṃ micchāpaṭipadā.",
  "atk-s0515a:994_2": "Gāravādhivacananti guṇavisiṭṭhasabbasattuttamagarugāravādhivacanaṃ. Tenāhu porāṇā –",
  "atk-s0515a:995": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0515a:996": "Garu gāravayutto so, bhagavā tena vuccatī”ti. ;",
  "atk-s0515a:997_0": "Catubbidhaṃ vā nāmaṃ āvatthikaṃ, liṅgikaṃ, nemittikaṃ, adhiccasamuppannanti. Adhiccasamuppannaṃ",
  "atk-s0515a:997_1": "nāma lokiyavohārena “yadicchaka”nti vuttaṃ hoti. Tattha vaccho, dammo, balībaddhoti",
  "atk-s0515a:997_2": "evamādi āvatthikaṃ, daṇḍī, chattī, sikhī, karīti evamādi liṅgikaṃ, tevijjo, chaḷabhiññoti",
  "atk-s0515a:997_3": "evamādi nemittikaṃ, sirivaḍḍhako, dhanavaḍḍhakoti evamādi vacanatthaṃ anapekkhitvā",
  "atk-s0515a:997_4": "pavattaṃ adhiccasamuppannaṃ. Idaṃ pana bhagavāti nāmaṃ nemittikaṃ, na mahāmāyāya,",
  "atk-s0515a:997_5": "na suddhodanamahārājena, na asītiyā ñātisahassehi kataṃ, na sakkasantusitādīhi devatāvisesehi",
  "atk-s0515a:997_6": "kataṃ. Vakkhati ca “bhagavāti netaṃ nāmaṃ mātarā kataṃ…pe… paṭilābhā sacchikā paññatti yadidaṃ bhagavā”ti.",
  "atk-s0515a:998": "“Bhāgyavā bhaggavā yutto, bhagehi ca vibhattavā;",
  "atk-s0515a:999": "Bhattavā vantagamano, bhavesu bhagavā tato”ti. ;",
  "atk-s0515a:1000": "Tattha –",
  "atk-s0515a:1001": "“Vaṇṇāgamo vaṇṇavipariyāyo, dve cāpare vaṇṇavikāranāsā;",
  "atk-s0515a:1002": "Dhātūnamatthātisayena yogo, taduccate pañcavidhaṃ nirutti”nti. –",
  "atk-s0515a:1003_0": "Evaṃ vuttaniruttilakkhaṇaṃ gahetvā padasiddhi veditabbā. Tattha “nakkhattarājāriva",
  "atk-s0515a:1003_1": "tārakāna”nti ettha rakārāgamo viya avijjamānassa akkharassa āgamo vaṇṇāgamo nāma.",
  "atk-s0515a:1003_2": "“Hiṃsanā, hiṃso”ti vattabbe “sīho”ti viya vijjamānakkharānaṃ heṭṭhupariyavasena parivattanaṃ",
  "atk-s0515a:1003_3": "vaṇṇavipariyāyo nāma. “Nave channake dānaṃ diyyatī”ti ettha akārassa ekārāpajjanatā",
  "atk-s0515a:1003_4": "viya aññakkharassa aññakkharāpajjanatā vaṇṇavikāro nāma. “Jīvanassa mūto jīvanamūto”ti",
  "atk-s0515a:1003_5": "vattabbe “jīmūto”ti vakāranakārānaṃ vināso viya vijjamānakkharavināso vaṇṇavināso",
  "atk-s0515a:1003_6": "nāma. “Pharusāhi vācāhi pakrubbamāno āsajja maṃ tvaṃ vadasi kumārā”ti ettha pakrubbamānoti",
  "atk-s0515a:1003_7": "padassa abhibhavamānoti atthapaṭipādanaṃ viya tattha tattha yathāyogaṃ visesatthayogo",
  "atk-s0515a:1003_8": "dhātūnaṃ atthātisayena yogo nāma.",
  "atk-s0515a:1004_0": "Evaṃ niruttilakkhaṇaṃ gahetvā saddanayena vā pisodarādinissito patiṭṭhānīti pisodarādipakkhepalakkhaṇaṃ",
  "atk-s0515a:1004_1": "gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa",
  "atk-s0515a:1004_2": "atthi, tasmā “bhāgyavā”ti vattabbe “bhagavā”ti vuccatīti ñātabbaṃ.",
  "atk-s0515a:1005_0": "Yasmā pana lobhadosamohaviparītamanasikāraahirikānottappakodhūpanāhamakkhapaḷāsaissā-",
  "atk-s0515a:1005_1": "macchariyamāyāsāṭheyyathambhasārambhamānātimānamadapamādataṇhāavijjātividhākusalamūladuccarita-",
  "atk-s0515a:1005_2": "saṃkilesamalavisamasaññāvitakkapapañcacatubbidhavipariyesaāsavaganthaoghayogaagati-",
  "atk-s0515a:1005_3": "taṇhuppādupādānapañcacetokhīlavinibandhanīvaraṇābhinandanachavivādamūlataṇhākāyasattānusaya-",
  "atk-s0515a:1005_4": "aṭṭhamicchattanavataṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritappabhesabbadaratha-",
  "atk-s0515a:1005_5": "pariḷāhakilesasatasahassāni, saṅkhepato vā pañca kilesakhandhaabhisaṅkhāradevaputtamaccumāre",
  "atk-s0515a:1005_6": "abhañji, tasmā bhaggattā etesaṃ parissayānaṃ “bhaggavā”ti vattabbe “bhagavā”ti vuccati. Āha cettha –",
  "atk-s0515a:1006": "“Bhaggarāgo bhaggadoso, bhaggamoho anāsavo;",
  "atk-s0515a:1007": "Bhaggāssa pāpakā dhammā, bhagavā tena vuccatī”ti. ;",
  "atk-s0515a:1008_0": "Bhāgyavantatāya cassa satapuññajalakkhaṇavarassa rūpakāyasampatti dīpitā hoti. Bhaggadosatāya",
  "atk-s0515a:1008_1": "dhammakāyasampatti. Tathā lokiyasarikkhakānaṃ bahumatabhāvo, gahaṭṭhapabbajitehi",
  "atk-s0515a:1008_2": "abhigamanīyatā, abhigatānañca nesaṃ kāyacittadukkhāpanayane paṭibalabhāvo, āmisadānadhammadānehi",
  "atk-s0515a:1008_3": "upakāritā, lokiyalokuttarasukhehi ca saññojanasamatthatā dīpitā hoti.",
  "atk-s0515a:1009_0": "Yasmā ca loke issariyadhammayasasirikāmapayattesu chasu dhammesu bhagasaddo pavattati,",
  "atk-s0515a:1009_1": "paramañcassa sakacitte issariyaṃ, aṇimālaṅghimādikaṃ vā lokiyasammataṃ sabbākāraparipūraṃ",
  "atk-s0515a:1009_2": "atthi, tathā lokuttaro dhammo, lokattayabyāpako yathābhuccaguṇādhigato ativiya parisuddho",
  "atk-s0515a:1009_3": "yaso, rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,",
  "atk-s0515a:1009_4": "yaṃ yaṃ etena icchitaṃ patthitaṃ attahitaṃ parahitaṃ vā, tassa tassa tatheva abhinipphannattā",
  "atk-s0515a:1009_5": "icchiticchitatthanipphattisaññito kāmo, sabbalokagarubhāvappattihetubhūto sammāvāyāmasaṅkhāto",
  "atk-s0515a:1009_6": "payatto ca atthi, tasmā imehi bhagehi yuttattāpi bhagā assa santīti iminā atthena",
  "atk-s0515a:1009_7": "“bhagavā”ti vuccati.",
  "atk-s0515a:1010_0": "Yasmā pana kusalādīhi bhedehi sabbadhamme, khandhāyatanadhātusaccaindriyapaṭiccasamuppādādīhi",
  "atk-s0515a:1010_1": "vā kusalādidhamme, pīḷanasaṅkhatasantāpavipariṇāmaṭṭhena vā dukkhamariyasaccaṃ, āyūhananidānasaṃyogapalibodhaṭṭhena",
  "atk-s0515a:1010_2": "samudayaṃ, nissaraṇavivekāsaṅkhataamataṭṭhena nirodhaṃ, niyyānikahetudassanādhipateyyaṭṭhena",
  "atk-s0515a:1010_3": "maggaṃ vibhattavā, vibhajitvā vivaritvā desitavāti vuttaṃ hoti, tasmā “vibhattavā”ti",
  "atk-s0515a:1010_4": "vattabbe “bhagavā”ti vuccati.",
  "atk-s0515a:1011_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe",
  "atk-s0515a:1011_1": "aññe ca lokiyalokuttare uttarimanussadhamme bhaji sevi bahulamakāsi, tasmā “bhattavā”ti",
  "atk-s0515a:1011_2": "vattabbe “bhagavā”ti vuccati.",
  "atk-s0515a:1012_0": "Yasmā pana tīsu bhavesu taṇhāsaṅkhātaṃ gamanaṃ anena vantaṃ, tasmā “bhavesu vantagamano”ti",
  "atk-s0515a:1012_1": "vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ",
  "atk-s0515a:1012_2": "katvā ādāya “bhagavā”ti vuccati, yathā loke “mehanassa khassa mālā”ti vattabbe “mekhalā”ti vuccati.",
  "atk-s0515a:1013_0": "Puna aparampi pariyāyaṃ niddisanto “api ca bhaggarāgoti bhagavā”tiādimāha. Tattha",
  "atk-s0515a:1013_1": "bhaggo rāgo assāti bhaggarāgo. Bhaggadosādīsupi eseva nayo. Kaṇḍakoti vinivijjhanaṭṭhena",
  "atk-s0515a:1013_2": "kilesā eva. Bhajīti uddesavasena vibhāgaṃ katvā bhājesi. Vibhajīti niddesavasena",
  "atk-s0515a:1013_3": "vividhā bhājesi. Pavibhajīti paṭiniddesavasena pakārena vibhaji. Ugghaṭitaññūnaṃ",
  "atk-s0515a:1013_4": "vasena bhaji. Vipañcitaññūnaṃ vasena vibhaji. Neyyānaṃ vasena pavibhaji.",
  "atk-s0515a:1014": "Dhammaratananti –",
  "atk-s0515a:1015": "“Cittīkataṃ mahagghañca, atulaṃ dullabhadassanaṃ;",
  "atk-s0515a:1016": "Anomasattaparibhogaṃ, ratanaṃ tena vuccatī”ti. –",
  "atk-s0515a:1017_0": "Evaṃ vaṇṇitaṃ dhammaratanaṃ tividhena bhājesi. Bhavānaṃ antakaroti kāmabhavādīnaṃ",
  "atk-s0515a:1017_1": "navannaṃ bhavānaṃ paricchedaṃ pariyantaṃ parivaṭumaṃ kārako. Bhāvitakāyoti vaḍḍhitakāyo.",
  "atk-s0515a:1017_2": "Tathā itaresupi. Bhajīti sevi. Araññavanapatthānīti gāmassa vā nagarassa vā indakhīlato",
  "atk-s0515a:1017_3": "bahi araññaṃ. Vanapatthāni manussūpacārātikkantāni vanasaṇḍāni. Pantānīti yattha",
  "atk-s0515a:1017_4": "manussā na kasanti na vapanti dūrāni senāsanāni. Keci pana “vanapattānīti yasmā yattha",
  "atk-s0515a:1017_5": "byagghādayo atthi, taṃ vanaṃ te pālayanti rakkhanti, tasmā tehi rakkhitattā vanapattānī”ti",
  "atk-s0515a:1017_6": "vadanti. Senāsanānīti seti ceva āsati ca etthāti senāsanāni. Appasaddānīti vacanasaddena",
  "atk-s0515a:1017_7": "appasaddāni. Appanigghosānīti gāmanagaranigghosasaddena appanigghosāni. Vijanavātānīti",
  "atk-s0515a:1017_8": "antosañcaraṇajanassa sarīravātena virahitāni. “Vijanavādānī”tipi pāṭho, “antojanavādena",
  "atk-s0515a:1017_9": "virahitānī”ti attho. “Vijanapātānī”tipi pāṭho, “janasañcāravirahitānī”ti attho. Manussarāhasseyyakānīti",
  "atk-s0515a:1017_10": "manussānaṃ rahassakaraṇaṭṭhānāni. Paṭisallānasāruppānīti vivekānurūpāni. Bhāgī vāti",
  "atk-s0515a:1017_11": "“bhāgo cīvarādikoṭṭhāso assa atthī”ti bhāgī. “Paṭilābhavasena attharasādibhāgo assa",
  "atk-s0515a:1017_12": "atthī”ti bhāgī. Attharasassāti hetuphalasampattisaṅkhātassa attharasassa. Dhammarasassāti",
  "atk-s0515a:1017_13": "hetusampattisaṅkhātassa dhammarasassa. Vuttañhetaṃ “hetuphale ñāṇaṃ atthapaṭisambhidā,",
  "atk-s0515a:1017_14": "hetumhi ñāṇaṃ dhammapaṭisambhidā”ti. Vimuttirasassāti phalasampattisaṅkhātassa vimuttirasassa.",
  "atk-s0515a:1017_15": "Vuttampi cetaṃ “kiccasampattiatthena, raso nāma pavuccatī”ti.",
  "atk-s0515a:1018_0": "Catunnaṃ jhānānanti paṭhamajjhānādīnaṃ catunnaṃ jhānānaṃ. Catunnaṃ appamaññānanti",
  "atk-s0515a:1018_1": "mettādīnaṃ pharaṇappamāṇavirahitānaṃ catunnaṃ brahmavihārānaṃ. Catunnaṃ arūpasamāpattīnanti",
  "atk-s0515a:1018_2": "ākāsānañcāyatanādīnaṃ catunnaṃ arūpajjhānānaṃ. Aṭṭhannaṃ vimokkhānanti “rūpī rūpāni",
  "atk-s0515a:1018_3": "passatī”tiādinā nayena vuttānaṃ ārammaṇavimuttānaṃ aṭṭhannaṃ vimokkhānaṃ. Abhibhāyatanānanti",
  "atk-s0515a:1018_4": "ettha abhibhūtāni āyatanāni etesaṃ jhānānanti abhibhāyatanāni, jhānāni. Āyatanānīti",
  "atk-s0515a:1018_5": "adhiṭṭhānaṭṭhena āyatanasaṅkhātāni kasiṇārammaṇāni. Ñāṇuttariko hi puggalo visadañāṇoti",
  "atk-s0515a:1018_6": "kiṃ ettha ārammaṇe samāpajjitabbaṃ, na mayi cittekaggatākaraṇe bhāro atthīti tāni",
  "atk-s0515a:1018_7": "ārammaṇāni abhibhavitvā samāpajjati. Saha nimittuppādenevettha appanaṃ nibbattetīti",
  "atk-s0515a:1018_8": "attho. Evaṃ uppāditāni jhānāni abhibhāyatanānīti vuccanti, tesaṃ aṭṭhannaṃ abhibhāyatanānaṃ.",
  "atk-s0515a:1018_9": "Navannaṃ anupubbavihārasamāpattīnanti pubbaṃ pubbaṃ anu anupubbaṃ, anupubbaṃ viharitabbato",
  "atk-s0515a:1018_10": "samāpajjitabbato anupubbavihārasamāpatti, anupaṭipāṭiyā samāpajjitabbāti attho, tāsaṃ",
  "atk-s0515a:1018_11": "navannaṃ anupubbavihārasamāpattīnaṃ. Dasannaṃ saññābhāvanānanti girimānandasutte",
  "atk-s0515a:1018_12": "āgatānaṃ aniccasaññādīnaṃ dasannaṃ saññābhāvanānaṃ. Dasannaṃ kasiṇasamāpattīnanti",
  "atk-s0515a:1018_13": "sakalaṭṭhena kasiṇasaṅkhātānaṃ pathavīkasiṇajjhānādīnaṃ dasannaṃ jhānānaṃ. Ānāpānassatisamādhissāti",
  "atk-s0515a:1018_14": "ānāpānassatisampayuttasamādhissa. Asubhasamāpattiyāti asubhajjhānasamāpattiyā. Dasannaṃ",
  "atk-s0515a:1018_15": "tathāgatabalānanti dasabalabalānaṃ dasannaṃ. Catunnaṃ vesārajjānanti visāradabhāvānaṃ",
  "atk-s0515a:1018_16": "catunnaṃ vesārajjānaṃ. Catunnaṃ paṭisambhidānanti paṭisambhidāñāṇānaṃ catunnaṃ. Channaṃ",
  "atk-s0515a:1018_17": "abhiññāṇānanti iddhividhādīnaṃ channaṃ abhiññāṇānaṃ. Channaṃ buddhadhammānanti “sabbaṃ",
  "atk-s0515a:1018_18": "kāyakammaṃ ñāṇānuparivattī”tiādinā nayena upari āgatānaṃ channaṃ buddhadhammānaṃ.",
  "atk-s0515a:1019_0": "Tattha cīvarādayo bhāgyasampattivasena vuttā. Attharasatiko paṭivedhavasena vutto.",
  "atk-s0515a:1019_1": "Adhisīlatiko paṭipattivasena. Jhānattiko rūpārūpajjhānavasena. Vimokkhattiko samāpattivasena.",
  "atk-s0515a:1019_2": "Saññācatukko upacārappanāvasena. Satipaṭṭhānādayo sattatiṃsabodhipakkhiyadhammavasena.",
  "atk-s0515a:1019_3": "Tathāgatabalānantiādayo āveṇikadhammavasena vuttāti veditabbā.",
  "atk-s0515a:1020_0": "Ito paraṃ bhagavāti netaṃ nāmantiādi “atthamanugatā ayaṃ paññattī”ti ñāpanatthaṃ",
  "atk-s0515a:1020_1": "vuttaṃ. Tattha samaṇā pabbajjupagatā. Brāhmaṇā bhovādino samitapāpabāhitapāpā vā.",
  "atk-s0515a:1020_2": "Devatā sakkādayo brahmāno ca. Vimokkhantikanti vimokkho arahattamaggo, vimokkhassa",
  "atk-s0515a:1020_3": "anto arahattaphalaṃ, tasmiṃ vimokkhante bhavaṃ vimokkhantikaṃ nāmaṃ. Sabbaññubhāvo",
  "atk-s0515a:1020_4": "hi arahattamaggena sijjhati, arahattaphalādhigamena siddho hoti. Tasmā sabbaññubhāvo",
  "atk-s0515a:1020_5": "vimokkhante bhavo hoti. Taṃ nemittikampi nāmaṃ vimokkhante bhavaṃ nāma hoti. Tena",
  "atk-s0515a:1020_6": "vuttaṃ – “vimokkhantikametaṃ buddhānaṃ bhagavantāna”nti. Bodhiyā mūle saha sabbaññutaññāṇassa",
  "atk-s0515a:1020_7": "paṭilābhāti mahābodhirukkhamūle yathāvuttakkhaṇe sabbaññutaññāṇassa paṭilābhena saha.",
  "atk-s0515a:1020_8": "Sacchikā paññattīti arahattaphalasacchikiriyāya sabbadhammasacchikiriyāya vā jātā",
  "atk-s0515a:1020_9": "paññatti. Yadidaṃ bhagavāti yā ayaṃ bhagavāti paññatti.",
  "atk-s0515a:1021_0": "Dvīhi kāraṇehīti dvīhi koṭṭhāsehi. Pariyattisāsananti tepiṭakaṃ buddhavacanaṃ. Paṭipattīti",
  "atk-s0515a:1021_1": "paṭipajjati etāyāti paṭipatti. Yaṃ tassa pariyāpuṭanti tena puggalena yaṃ pariyāpuṭaṃ",
  "atk-s0515a:1021_2": "sajjhāyitaṃ karaṇatthe sāmivacanaṃ. “Pariyāpuṭṭa”ntipi pāṭho. Suttanti ubhatovibhaṅganiddesakhandhakaparivārā,",
  "atk-s0515a:1021_3": "suttanipāte maṅgalasutta- ratanasutta- tuvaṭakasuttāni, aññampi ca suttanāmakaṃ tathāgatavacanaṃ",
  "atk-s0515a:1021_4": "suttanti veditabbaṃ. Geyyanti sabbampi sagāthakaṃ suttaṃ geyyanti veditabbaṃ, visesena",
  "atk-s0515a:1021_5": "saṃyuttake sakalopi sagāthāvaggo. Veyyākaraṇanti sakalaṃ abhidhammapiṭakaṃ niggāthakaṃ",
  "atk-s0515a:1021_6": "suttaṃ, yañca aññampi aṭṭhahi aṅgehi asaṅgahitaṃ buddhavacanaṃ, taṃ “veyyākaraṇa”nti",
  "atk-s0515a:1021_7": "veditabbaṃ. Gāthāti dhammapadaṃ, theragāthā, therīgāthā, suttanipāte nosuttanāmikā",
  "atk-s0515a:1021_8": "suddhikagāthā ca “gāthā”ti veditabbā. Udānanti somanassañāṇamayikagāthāpaṭisaṃyuttā",
  "atk-s0515a:1021_9": "dveasīti suttantā “udāna”nti veditabbaṃ. Itivuttakanti “vuttañhetaṃ bhagavatā”tiādinayappavattā",
  "atk-s0515a:1021_10": "dasuttarasatasuttantā “itivuttaka”nti veditabbaṃ. Jātakanti apaṇṇakajātakādīni paṇṇāsādhikāni",
  "atk-s0515a:1021_11": "pañcajātakasatāni “jātaka”nti veditabbaṃ. Abbhutadhammanti “cattārome, bhikkhave,",
  "atk-s0515a:1021_12": "acchariyā abbhutadhammā ānande”tiādinayappavattā sabbepi acchariyaabbhutadhammapaṭisaṃyuttā",
  "atk-s0515a:1021_13": "suttantā “abbhutadhamma”nti veditabbaṃ. Vedallanti cūḷavedalla- mahāvedalla- sammādiṭṭhi-",
  "atk-s0515a:1021_14": "sakkapañha- saṅkhārabhājaniyamahāpuṇṇamasuttādayo sabbepi vedañca tuṭṭhiñca laddhā",
  "atk-s0515a:1021_15": "laddhā pucchitasuttantā “vedalla”nti veditabbaṃ. Idaṃ pariyattisāsananti idaṃ vuttappakāraṃ",
  "atk-s0515a:1021_16": "tepiṭakaṃ buddhavacanaṃ pariyāpuṇitabbaṭṭhena pariyatti, anusāsanaṭṭhena sāsananti",
  "atk-s0515a:1021_17": "katvā pariyattisāsanaṃ. Tampi mussatīti tampi pariyattisāsanaṃ nassati. Sammussatīti",
  "atk-s0515a:1021_18": "ādito nassati. Paribāhiro hotīti parammukho hoti.",
  "atk-s0515a:1022": "Katamaṃ paṭipattisāsananti lokuttaradhammato pubbabhāgo tadatthaṃ paṭipajjīyatīti paṭipatti. Sāsīyanti ettha veneyyāti sāsanaṃ. Sammāpaṭipadātiādayo vuttanayā eva.",
  "atk-s0515a:1023_0": "Pāṇampi hanatīti jīvitindriyampi ghāteti. Adinnampi ādiyatīti parapariggahitampi",
  "atk-s0515a:1023_1": "vatthuṃ gaṇhāti. Sandhimpi chindatīti gharasandhimpi chindati. Nillopampi haratīti",
  "atk-s0515a:1023_2": "gāme paharitvā mahāvilopampi karoti. Ekāgārikampi karotīti paṇṇāsamattehipi saṭṭhimattehipi",
  "atk-s0515a:1023_3": "parivāretvā jīvaggāhaṃ gahetvāpi dhanaṃ āharāpeti. Paripanthepi tiṭṭhatīti panthadūhanakammaṃ",
  "atk-s0515a:1023_4": "karoti. Paradārampi gacchatīti paradāresu cārittaṃ āpajjati. Musāpi bhaṇatīti atthabhañjanakaṃ",
  "atk-s0515a:1023_5": "musāpi vadati. Anariyadhammoti anariyasabhāvo.",
  "atk-s0515a:1024_0": "51. Eko pubbe caritvānāti pabbajjāsaṅkhātena vā gaṇāvavassaggaṭṭhena vā pubbe loke",
  "atk-s0515a:1024_1": "viharitvā. Yānaṃ bhantaṃva taṃ loke, hīnamāhu puthujjananti taṃ vibbhantakaṃ puggalaṃ",
  "atk-s0515a:1024_2": "yathā hatthiyānādiyānaṃ adantaṃ visamampi ārohati, ārohanakampi bhañjati, papātepi",
  "atk-s0515a:1024_3": "papatati, evaṃ kāyaduccaritādivisamārohanena nirayādīsu, atthabhañjanena jātipapātādīsu",
  "atk-s0515a:1024_4": "papatanena ca yānaṃ bhantaṃva hīnaṃ puthujjanañca āhūti.",
  "atk-s0515a:1025": "Pabbajjāsaṅkhātena vāti pabbajjākoṭṭhāsena vā “pabbajito samaṇo”ti gaṇanāropanena vā. Gaṇāvavassaggaṭṭhena vāti gaṇasaṅgaṇikārāmataṃ vissajjetvā vassaggaṭṭhena vā.",
  "atk-s0515a:1026_0": "Eko paṭikkamatīti ekakova gāmato nivattati. Yo nisevatīti niddesassa uddesapadaṃ.",
  "atk-s0515a:1026_1": "Aparena samayenāti aññasmiṃ kāle aparabhāge. Buddhanti sabbaññubuddhaṃ. Dhammanti",
  "atk-s0515a:1026_2": "svākkhātatādiguṇayuttaṃ dhammaṃ. Saṅghanti suppaṭipannatādiguṇayuttaṃ saṅghaṃ. Sikkhanti",
  "atk-s0515a:1026_3": "adhisīlādisikkhitabbaṃ sikkhaṃ. Paccakkhāyāti buddhādiṃ paṭikkhipitvā. Hīnāyāti hīnatthāya",
  "atk-s0515a:1026_4": "gihibhāvāya. Āvattitvāti nivattitvā. Sevati ekavāraṃ sevati. Nisevati anekavidhena",
  "atk-s0515a:1026_5": "sevati. Saṃsevati allīyitvā sevati. Paṭisevati punappunaṃ sevati.",
  "atk-s0515a:1027_0": "Bhantanti vibbhantaṃ. Adantanti dantabhāvaṃ anupanītaṃ. Akāritanti susikkhitakiriyaṃ",
  "atk-s0515a:1027_1": "asikkhāpitaṃ. Avinītanti na vinītaṃ ācārasampattiyā asikkhitaṃ. Uppathaṃ gaṇhātīti",
  "atk-s0515a:1027_2": "vuttappakāraṃ yānaṃ adantātiyuttaṃ bhantaṃ visamamaggaṃ upeti. Visamaṃ khāṇumpi pāsāṇampi",
  "atk-s0515a:1027_3": "abhiruhatīti visamaṃ hutvā ṭhitaṃ kharakhāṇumpi tathā pabbatapāsāṇampi ārohati. Yānampi",
  "atk-s0515a:1027_4": "ārohanakampi bhañjatīti vayhādiyānaṃ ārohantassa pājentassa hatthapādādimpi bhindati.",
  "atk-s0515a:1027_5": "Papātepi papatatīti ekatocchinnapabbhārapapātepi pāteti. So vibbhantakoti so paṭikkantako.",
  "atk-s0515a:1027_6": "Bhantayānapaṭibhāgoti anavaṭṭhitayānasadiso. Uppathaṃ gaṇhātīti kusalakammapathato",
  "atk-s0515a:1027_7": "paṭikkamitvā apāyapathabhūtaṃ uppathaṃ micchāmaggaṃ upeti. Visamaṃ kāyakammaṃ abhiruhatīti",
  "atk-s0515a:1027_8": "samassa paṭipakkhaṃ kāyaduccaritasaṅkhātaṃ visamaṃ kāyakammaṃ ārohati. Sesesupi eseva",
  "atk-s0515a:1027_9": "nayo. Niraye attānaṃ bhañjatīti nirassādasaṅkhāte niraye attabhāvaṃ cuṇṇavicuṇṇaṃ",
  "atk-s0515a:1027_10": "karoti. Manussaloke attānaṃ bhañjatīti vividhakammakāraṇavasena bhañjati. Devaloke",
  "atk-s0515a:1027_11": "attānaṃ bhañjatīti piyavippayogādidukkhavasena. Jātipapātampi papatatīti jātipapātepi",
  "atk-s0515a:1027_12": "pāteti. Jarāpapātādīsupi eseva nayo. Manussaloketi idha adhippetalokameva dasseti.",
  "atk-s0515a:1028": "Puthujjanāti niddesassa uddesapadaṃ. Tattha puthujjanāti –",
  "atk-s0515a:1029": "Puthūnaṃ jananādīhi, kāraṇehi puthujjano;",
  "atk-s0515a:1030": "Puthujjanantogadhattā, puthuvāyaṃ jano iti.",
  "atk-s0515a:1031_0": "So hi puthūnaṃ nānappakārānaṃ kilesādīnaṃ jananādīhipi kāraṇehi puthujjano. Taṃ vibhāgato",
  "atk-s0515a:1031_1": "dassetuṃ “puthu kilese janentī”tiādimāha. Tattha bahūnaṃ nānappakārānaṃ sakkāyadiṭṭhīnaṃ",
  "atk-s0515a:1031_2": "avihatattā vā tā janenti, tāhi janitāti vā puthujjanā. Avihatamevatthaṃ janasaddo",
  "atk-s0515a:1031_3": "vadati. Puthu satthārānaṃ mukhullokikāti ettha puthū nānājanā satthupaṭiññā etesanti",
  "atk-s0515a:1031_4": "puthujjanāti vacanattho. Puthu sabbagatīhi avuṭṭhitāti ettha janetabbā janayanti",
  "atk-s0515a:1031_5": "etthāti janā, gatiyo. Puthū janā etesanti puthujjanā. Ito pare jāyanti etehīti janā,",
  "atk-s0515a:1031_6": "abhisaṅkhārādayo. Te etesaṃ vijjantīti puthujjanā. Abhisaṅkharaṇādiattho eva vā janasaddo",
  "atk-s0515a:1031_7": "daṭṭhabbo. Nānāsantāpehi santapantīti rāgaggiādayo santāpā. Te eva vā sabbepi vā",
  "atk-s0515a:1031_8": "kilesā pariḷāhā. Puthu pañcasu kāmaguṇesūti ettha jāyatīti jano, rāgo gedhoti evamādiko,",
  "atk-s0515a:1031_9": "puthu jano etesanti puthujjanā. Puthu jātā rattāti evaṃ rāgādiattho eva vā janasaddo",
  "atk-s0515a:1031_10": "daṭṭhabbo. Palibuddhāti sambaddhā. Āvutāti āvaritā. Nivutāti vāritā. Ovutāti uparito",
  "atk-s0515a:1031_11": "pihitā. Pihitāti heṭṭhābhāgena pihitā. Paṭicchannāti apākaṭā. Paṭikujjitāti adhomukhagatā.",
  "atk-s0515a:1032_0": "Atha vā puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ",
  "atk-s0515a:1032_1": "janānaṃ antogadhattāpi puthujjanā. Puthu vā ayaṃ visuṃyeva saṅkhaṃ gato, visaṃsaṭṭho",
  "atk-s0515a:1032_2": "sīlasutādiguṇayuttehi ariyehi janotipi puthujjano.",
  "atk-s0515a:1033": "Evaṃ ye te –",
  "atk-s0515a:1034": "“Duve puthujjanā vuttā, buddhenādiccabandhunā;",
  "atk-s0515a:1035": "Andho puthujjano eko, kalyāṇeko puthujjano”ti. –",
  "atk-s0515a:1036": "Dveva puthujjanā vuttā, tesu andhaputhujjano vutto hotīti veditabbo.",
  "atk-s0515a:1037_0": "52. Yaso kitti cāti lābhasakkāro pasaṃsā ca. Pubbeti pabbajitabhāve. Hāyate vāpi",
  "atk-s0515a:1037_1": "tassa sāti tassa vibbhantakassa sato so ca yaso sā ca kitti hāyati. Etampi disvāti",
  "atk-s0515a:1037_2": "etampi pubbe yasakittīnaṃ lābhaṃ pacchā ca hāniṃ disvā. Sikkhetha methunaṃ vippahātaveti",
  "atk-s0515a:1037_3": "tisso sikkhāyo sikkhetha. Kiṃ kāraṇā? Methunaṃ vippahātave, methunappahānatthāyāti vuttaṃ hoti.",
  "atk-s0515a:1038": "Kittivaṇṇagatoti bhagavā kittivaṇṇo, kittisaddañceva guṇañca ukkhipitvā vadanto hotīti attho. Cittaṃ nānānayena kathanaṃ assa atthīti cittakathī. Kalyāṇapaṭibhānoti sundarapañño.",
  "atk-s0515a:1039_0": "Hāyatīti niddesassa uddesapadaṃ. Parihāyatīti samantato hāyati. Paridhaṃsatīti adhopathaviṃ",
  "atk-s0515a:1039_1": "patati. Paripatatīti samantato apagacchati. Antaradhāyatīti adassanaṃ yāti. Vippalujjatīti ucchijjati.",
  "atk-s0515a:1040": "Khuddako sīlakkhandhoti thullaccayādi. Mahanto sīlakkhandhoti pārājikasaṃṅghādiseso.",
  "atk-s0515a:1041_0": "Methunadhammassa pahānāyāti tadaṅgādipahānena pajahanatthāya. Vūpasamāyāti malānaṃ",
  "atk-s0515a:1041_1": "vūpasamanatthāya. Paṭinissaggāyāti pakkhandanapariccāgapaṭinissaggatthāya. Paṭipassaddhiyāti",
  "atk-s0515a:1041_2": "paṭipassaddhisaṅkhātassa phalassa atthāya.",
  "atk-s0515a:1042": "53. Yo hi methunaṃ na vippajahati saṅkappehi…pe… tathāvidho. Tattha paretoti samannāgato. Paresaṃ nigghosanti upajjhāyādīnaṃ nindāvacanaṃ. Maṅku hotīti dummano hoti.",
  "atk-s0515a:1043_0": "Kāmasaṅkappenāti kāmapaṭisaṃyuttena vitakkena. Upariṭṭhepi eseva nayo. Phuṭṭhoti",
  "atk-s0515a:1043_1": "vitakkehi phusito. Paretoti aparihīno. Samohitoti sammā ohito anto paviṭṭho. Kapaṇo",
  "atk-s0515a:1043_2": "viyāti duggatamanusso viya. Mando viyāti aññāṇī viya. Momūho viyāti sammohabhūto",
  "atk-s0515a:1043_3": "viya. Jhāyatīti cinteti. Pajjhāyatīti bhusaṃ cinteti. Nijjhāyatīti anekavidhena cinteti.",
  "atk-s0515a:1043_4": "Apajjhāyatīti tato apagantvā cinteti. Ulūkoti ulūkasakuṇo. Rukkhasākhāyanti rukkhe",
  "atk-s0515a:1043_5": "uṭṭhitasākhāya, viṭape vā. Mūsikaṃ magayamānoti mūsikaṃ gavesamāno, “maggayamāno”tipi",
  "atk-s0515a:1043_6": "paṭhanti. Kotthūti siṅgālo. Biḷāroti babbu. Sandhisamalasaṅkaṭireti dvinnaṃ gharānaṃ",
  "atk-s0515a:1043_7": "antare ca udakaniddhamanacikkhallakacavaranikkhipanaṭṭhāne ca thaṇḍile ca. Vahacchinnoti",
  "atk-s0515a:1043_8": "piṭṭhigīvamaṃsacchinno. Ito parā gāthā pākaṭasambandhā eva.",
  "atk-s0515a:1044_0": "54. Tāsu satthānīti kāyaduccaritādīni. Tāni hi attano paresañca chedanaṭṭhena “satthānī”ti",
  "atk-s0515a:1044_1": "vuccanti. Tesu vāyaṃ visesena tāva ādito musāvacanasatthāneva karoti, “iminā kāraṇenāhaṃ",
  "atk-s0515a:1044_2": "vibbhanto”ti bhaṇanto. Tenevāha – “esa khvassa mahāgedho, mosavajjaṃ pagāhatī”ti.",
  "atk-s0515a:1044_3": "Tattha esa khvassāti esa kho assa. Mahāgedhoti mahābandhanaṃ. Katamoti ce? Yadidaṃ",
  "atk-s0515a:1044_4": "mosavajjaṃ pagāhati, svāyaṃ musāvādajjhogāho “mahāgedho”ti veditabbo.",
  "atk-s0515a:1045_0": "Tīṇi satthānīti tayo chedakā. Kāyaduccaritaṃ kāyasatthaṃ. Vacīsatthādīsupi eseva",
  "atk-s0515a:1045_1": "nayo. Taṃ vibhāgato dassetuṃ “tividhaṃ kāyaduccaritaṃ kāyasattha”nti āha. Sampajānamusā",
  "atk-s0515a:1045_2": "bhāsatīti jānanto tucchaṃ vācaṃ bhāsati. Abhirato ahaṃ bhante ahosiṃ pabbajjāyāti",
  "atk-s0515a:1045_3": "sāsane pabbajjāya anabhirativirahito ahaṃ āsiṃ. Mātā me posetabbāti mātā mayā posetabbā.",
  "atk-s0515a:1045_4": "Tenamhi vibbhantoti bhaṇatīti tena kāraṇena paṭikkanto asmītipi katheti. Pitā me",
  "atk-s0515a:1045_5": "posetabbotiādīsupi eseva nayo.",
  "atk-s0515a:1046_0": "Eso tassa mahāgedhoti tassa puggalassa eso mahābandho. Mahāvananti mahantaṃ duṭṭhavanaṃ.",
  "atk-s0515a:1046_1": "Gahananti duratikkamaṃ. Kantāroti corakantārādisadiso. Visamoti kaṇṭakavisamo. Kuṭiloti",
  "atk-s0515a:1046_2": "vaṅkakaṭakasadiso. Paṅkoti pallalasadiso. Palipoti kaddamasadiso. Palibodhoti mahādukkho.",
  "atk-s0515a:1046_3": "Mahābandhananti mahantaṃ dumocayabandhanaṃ. Yadidaṃ sampajānamusāvādoti yo ayaṃ sampajānamusāvādo.",
  "atk-s0515a:1047_0": "Sabhaggato vāti sabhāyaṃ ṭhito vā. Parisaggato vāti gāmaparisāyaṃ ṭhito vā. Ñātimajjhagato",
  "atk-s0515a:1047_1": "vāti dāyādānaṃ majjhe ṭhito vā. Pūgamajjhagato vāti senīnaṃ majjhe ṭhito vā. Rājakulamajjhagato",
  "atk-s0515a:1047_2": "vāti rājakulassa majjhe mahāvinicchaye ṭhito vā. Abhinītoti pucchanatthāya nīto.",
  "atk-s0515a:1047_3": "Sakkhipuṭṭhoti sakkhiṃ katvā pucchito. Ehambho purisāti ālapanametaṃ. Attahetu vā",
  "atk-s0515a:1047_4": "parahetu vāti attano vā parassa vā hatthapādādihetu vā dhanahetu vā. Āmisakiñcikkhahetu",
  "atk-s0515a:1047_5": "vāti ettha āmisanti lābho adhippeto. Kiñcikkhanti yaṃ vā taṃ vā appamattakaṃ, antamaso",
  "atk-s0515a:1047_6": "tittiravaṭṭakasappipiṇḍanavanītapiṇḍādimattakassapi lābhassa hetūti attho. Sampajānamusā",
  "atk-s0515a:1047_7": "bhāsatīti jānantoyeva musāvādaṃ karoti.",
  "atk-s0515a:1048_0": "Puna aññaṃ pariyāyaṃ dassento “api ca tīhākārehi musāvādo hoti, pubbevassa hotī”tiādimāha.",
  "atk-s0515a:1048_1": "Tattha tīhākārehīti sampajānamusāvādassa aṅgabhūtehi tīhi kāraṇehi. Pubbevassa hotīti",
  "atk-s0515a:1048_2": "pubbabhāgeyeva assa puggalassa evaṃ hoti “musā bhaṇissa”nti. Bhaṇantassa hotīti bhaṇamānassa",
  "atk-s0515a:1048_3": "hoti. Bhaṇitassa hotīti bhaṇite assa hoti. Yaṃ vattabbaṃ tasmiṃ vutte hotīti attho.",
  "atk-s0515a:1048_4": "Atha vā bhaṇitassāti vuttavato niṭṭhitavacanassa hotīti. Yo evaṃ pubbabhāgepi jānāti,",
  "atk-s0515a:1048_5": "bhaṇantopi jānāti, pacchāpi jānāti “musā mayā bhaṇita”nti, so evaṃ vadanto musāvādakammunā",
  "atk-s0515a:1048_6": "bajjhatīti ayamettha attho dassito. Kiñcāpi dassito, atha kho ayamettha viseso –",
  "atk-s0515a:1048_7": "pucchā tāva hoti, “musā bhaṇissa”nti pubbabhāgo atthi, “musā mayā bhaṇita”nti pacchābhāgo",
  "atk-s0515a:1048_8": "natthi. Vuttamattameva hi koci pamussati kiṃ tassa musāvādo hoti, na hotīti? Sā evaṃ",
  "atk-s0515a:1048_9": "aṭṭhakathāsu vissajjitā – pubbabhāge “musā bhaṇissa”nti ca, bhaṇantassa “musā bhaṇāmī”ti",
  "atk-s0515a:1048_10": "ca jānato pacchābhāge “musā mayā bhaṇita”nti na sakkā na bhavituṃ, sacepi na hoti,",
  "atk-s0515a:1048_11": "musāvādoyeva. Purimameva hi aṅgadvayaṃ pamāṇaṃ. Yassāpi pubbabhāge “musā bhaṇissa”nti",
  "atk-s0515a:1048_12": "ābhogo natthi, bhaṇanto pana “musā bhaṇāmī”ti jānāti. Bhaṇitepi “musā mayā bhaṇita”nti",
  "atk-s0515a:1048_13": "jānāti. So musāvādena na kāretabbo. Pubbabhāgo hi pamāṇataro. Tasmiṃ asati davā bhaṇitaṃ",
  "atk-s0515a:1048_14": "vā, ravā bhaṇitaṃ vā hotīti.",
  "atk-s0515a:1049_0": "Ettha ca taṃñāṇatā ca ñāṇasamodhānañca pariccajitabbaṃ. Taṃñāṇatā pariccajitabbāti",
  "atk-s0515a:1049_1": "yena cittena “musā bhaṇissa”nti jānāti, teneva “musā bhaṇāmī”ti ca, “musā mayā bhaṇita”nti",
  "atk-s0515a:1049_2": "ca jānātīti evaṃ ekacitteneva tīsu khaṇesu jānātīti ayaṃ taṃñāṇatā pariccajitabbā.",
  "atk-s0515a:1049_3": "Na hi sakkā teneva cittena taṃ cittaṃ jānituṃ, yathā na sakkā teneva asinā so asi",
  "atk-s0515a:1049_4": "chinditunti. Purimaṃ purimaṃ pana cittaṃ pacchimassa pacchimassa cittassa tathā uppattiyā",
  "atk-s0515a:1049_5": "paccayo hutvā nirujjhati. Tenetaṃ vuccati –",
  "atk-s0515a:1050": "“Pamāṇaṃ pubbabhāgova, tasmiṃ sati na hessati;",
  "atk-s0515a:1051": "Sesadvayanti nattheta, miti vācā tivaṅgikā”ti. ;",
  "atk-s0515a:1052": "Ñāṇasamodhānaṃ pariccajitabbanti etāni tīṇi cittāni ekakkhaṇe uppajjantīti na gahetabbāni. Idañhi cittaṃ nāma –",
  "atk-s0515a:1053": "“Aniruddhamhi paṭhame, na uppajjati pacchimaṃ;",
  "atk-s0515a:1054": "Nirantaruppajjanato, ekaṃ viya pakāsatī”ti. ;",
  "atk-s0515a:1055_0": "Ito paraṃ pana yvāyaṃ ajānaṃyeva “jānāmī”tiādinā nayena sampajānamusā bhaṇati, yasmā",
  "atk-s0515a:1055_1": "so “idaṃ abhūta”nti evaṃdiṭṭhiko hoti, tassa hi attheva ayaṃ laddhi. Tathā “idaṃ",
  "atk-s0515a:1055_2": "abhūta”nti evamassa khamati ceva ruccati ca. Evamassa saññā, evaṃsabhāvameva cassa",
  "atk-s0515a:1055_3": "cittaṃ “idaṃ abhūta”nti. Yadā pana musā vattukāmo hoti, tadā taṃ diṭṭhiṃ vā diṭṭhiyā",
  "atk-s0515a:1055_4": "saha khantiṃ vā diṭṭhikhantīhi saddhiṃ ruciṃ vā diṭṭhikhantirucīhi saddhiṃ saññaṃ",
  "atk-s0515a:1055_5": "vā diṭṭhikhantirucisaññāhi saddhiṃ bhāvaṃ vā vinidhāya nikkhipitvā paṭicchādetvā",
  "atk-s0515a:1055_6": "abhūtaṃ katvā bhaṇati. Tasmā tesampivasena aṅgabhedaṃ dassetuṃ “api ca catūhākārehī”tiādi vuttaṃ.",
  "atk-s0515a:1056_0": "Ettha ca vinidhāya diṭṭhinti balavadhammavinidhānavasenetaṃ vuttaṃ. Vinidhāya khantintiādīni",
  "atk-s0515a:1056_1": "tato dubbaladubbalānaṃ vinidhānavasena. Vinidhāya saññanti idaṃ panettha sabbadubbaladhammavinidhānavasena.",
  "atk-s0515a:1056_2": "Saññāmattampi nāma avinidhāya sampajānamusā bhāsissatīti netaṃ ṭhānaṃ vijjati.",
  "atk-s0515a:1057": "55. Mandova parikissatīti pāṇavadhādīni karonto tatonidānañca dukkhamanubhonto bhogapariyesanārakkhaṇāni ca karonto momūho viya parikilissati.",
  "atk-s0515a:1058_0": "Tamenaṃ rājāno gahetvā vividhā kammakāraṇā kārentīti na rājāno karonti, rājādhīnapurisā",
  "atk-s0515a:1058_1": "nānāvidhāni kammakāraṇāni karonti. Kasāhipi tāḷentīti kasādaṇḍakehipi vitajjenti.",
  "atk-s0515a:1058_2": "Vettehīti vettalatāhi. Addhadaṇḍakehīti muggarehi, pahārasādhanatthaṃ vā catuhatthadaṇḍaṃ",
  "atk-s0515a:1058_3": "dvedhā chetvā gahitadaṇḍakehi. Bilaṅgathālikanti kañjiyaukkhalikakammakāraṇaṃ. Taṃ",
  "atk-s0515a:1058_4": "karontā sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,",
  "atk-s0515a:1058_5": "tena matthaluṅgaṃ pakkuṭṭhitvā upari uttarati. Saṅkhamuṇḍikanti saṅkhamuṇḍakammakāraṇaṃ.",
  "atk-s0515a:1058_6": "Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese",
  "atk-s0515a:1058_7": "ekato gaṇṭhiṃ katvā daṇḍakena veṭhetvā uppāṭenti, saha kesehi cammaṃ uṭṭhahati. Tato",
  "atk-s0515a:1058_8": "sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti. Rāhumukhanti",
  "atk-s0515a:1058_9": "rāhumukhakammakāraṇaṃ. Taṃ karontā saṅkunā mukhaṃ vivaritvā antomukhe dīpaṃ jālenti,",
  "atk-s0515a:1058_10": "kaṇṇacūḷikāhi vā paṭṭhāya mukhaṃ nikhādanena khananti, lohitaṃ paggharitvā mukhaṃ pūreti.",
  "atk-s0515a:1059_0": "Jotimālikanti sakalasarīraṃ telapilotikāya veṭhetvā ālimpenti. Hatthapajjotikanti",
  "atk-s0515a:1059_1": "hatthe telapilotikāya veṭhetvā dīpaṃ viya pajjālenti. Erakavattikanti erakavattakammakāraṇaṃ.",
  "atk-s0515a:1059_2": "Taṃ karontā heṭṭhāgīvato paṭṭhāya cammavaṭṭe kantitvā gopphake pātenti. Atha naṃ",
  "atk-s0515a:1059_3": "yottehi bandhitvā kaḍḍhanti. So attano cammavaṭṭe akkamitvā akkamitvā patati. Cirakavāsikanti",
  "atk-s0515a:1059_4": "cirakavāsikakammakāraṇaṃ. Taṃ karontā tatheva cammavaṭṭe kantitvā kaṭiyaṃ ṭhapenti,",
  "atk-s0515a:1059_5": "kaṭito paṭṭhāya kantitvā gopphakesu ṭhapenti, uparimehi heṭṭhimasarīraṃ cirakanivāsananivatthaṃ",
  "atk-s0515a:1059_6": "viya hoti. Eṇeyyakanti eṇeyyakakammakāraṇaṃ. Taṃ karontā ubhosu kapparesu ca ubhosu",
  "atk-s0515a:1059_7": "jaṇṇukesu ca ayavalayāni datvā ayasūlāni koṭṭenti, so catūhi ayasūlehi bhūmiyaṃ patiṭṭhahati.",
  "atk-s0515a:1059_8": "Atha naṃ parivāretvā aggiṃ karonti. “Eṇeyyako jotipariggaho yathā”ti āgataṭṭhānepi",
  "atk-s0515a:1059_9": "idameva vuttaṃ. Taṃ sandhito sandhito sūlāni apanetvā catūhi aṭṭhikoṭīhiyeva ṭhapenti.",
  "atk-s0515a:1059_10": "Evarūpā kammakāraṇā nāma natthi.",
  "atk-s0515a:1060_0": "Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti. Kahāpaṇikanti",
  "atk-s0515a:1060_1": "sakalasarīraṃ tiṇhāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā",
  "atk-s0515a:1060_2": "koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ",
  "atk-s0515a:1060_3": "ghaṃsenti, cammamaṃsanhārūni paggharitvā pasavanti, aṭṭhikasaṅkhalikāva tiṭṭhati.",
  "atk-s0515a:1060_4": "Palighaparivattikanti ekena passena nipajjāpetvā kaṇṇacchiddena ayasūlaṃ koṭṭetvā",
  "atk-s0515a:1060_5": "pathaviyā ekābaddhaṃ karonti. Atha naṃ pāde gahetvā āviñchanti. Palālapīṭhakanti",
  "atk-s0515a:1060_6": "chekā kāraṇikā chavicammaṃ acchinditvā nisadapotakāhi aṭṭhīni chinditvā kesesu gahetvā",
  "atk-s0515a:1060_7": "ukkhipanti, maṃsarāsiyeva hoti. Atha naṃ keseheva pariyonandhitvā gaṇhanti, palālapīṭhaṃ",
  "atk-s0515a:1060_8": "viya katvā paliveṭhenti. Sunakhehipīti katipayāni divasāni āhāraṃ adatvā chātasunakhehi",
  "atk-s0515a:1060_9": "khādāpenti. Te muhuttena aṭṭhisaṅkhalikameva karonti. Evampi kissatīti evampi vighātaṃ",
  "atk-s0515a:1060_10": "pāpuṇāti. Parikissatīti sabbabhāgena vighātaṃ pāpuṇāti. Parikilissatīti upatāpaṃ pāpuṇāti.",
  "atk-s0515a:1061_0": "Puna aññaṃ kāraṇaṃ dassento “atha vā kāmataṇhāya abhibhūto”tiādimāha. Tattha kāmataṇhāyāti",
  "atk-s0515a:1061_1": "pañcakāmaguṇikalobhena. Abhibhūtoti tena maddito. Pariyādinnacittoti kusalācāraṃ",
  "atk-s0515a:1061_2": "khepetvā gahitacitto. Bhoge pariyesantoti dhanaṃ gavesamāno. Nāvāya mahāsamuddaṃ",
  "atk-s0515a:1061_3": "pakkhandatīti taraṇīsaṅkhātāya nāvāya mahantaṃ loṇasāgaraṃ pavisati. Sītassa purakkhatoti",
  "atk-s0515a:1061_4": "sītaṃ purato katvā. Uṇhassa purakkhatoti uṇhaṃ purato katvā. Ḍaṃsāti piṅgalamakkhikā.",
  "atk-s0515a:1061_5": "Makasāti makasā eva. Pīḷiyamānoti ḍaṃsādisamphassehi vihesiyamāno. Khuppipāsāya miyyamānoti",
  "atk-s0515a:1061_6": "khuddāpipāsāya maramāno. Tigumbaṃ gacchatītiādīni mūlapadaṃ gacchatītipariyosānāni",
  "atk-s0515a:1061_7": "catuvīsati padāni raṭṭhanāmena vuttāni. Marukantāraṃ gacchatīti vālukakantāraṃ tārakasaññāya",
  "atk-s0515a:1061_8": "gacchati. Jaṇṇupathanti jāṇūhi gantabbamaggaṃ. Ajapathanti ajehi gantabbamaggaṃ.",
  "atk-s0515a:1061_9": "Meṇḍapathepi eseva nayo.",
  "atk-s0515a:1062_0": "Saṅkupathanti khāṇuke koṭṭetvā tehi uggamitabbaṃ khāṇumaggaṃ, taṃ gacchanto pabbatapāde",
  "atk-s0515a:1062_1": "ṭhatvā ayasiṅghāṭakaṃ yottena bandhitvā uddhaṃ khipitvā pabbate laggāpetvā yottenāruyha",
  "atk-s0515a:1062_2": "vajiraggena lohadaṇḍena pabbataṃ vijjhitvā khāṇukaṃ koṭṭetvā tattha ṭhatvā siṅghāṭakaṃ",
  "atk-s0515a:1062_3": "ākaḍḍhitvā puna upari laggāpetvā tattha ṭhito cammayottaṃ olambetvā taṃ ādāya otaritvā",
  "atk-s0515a:1062_4": "heṭṭhimakhāṇuke bandhitvā vāmahatthena yottaṃ gahetvā dakkhiṇahatthena muggaraṃ ādāya",
  "atk-s0515a:1062_5": "yottaṃ paharitvā khāṇukaṃ nīharitvā puna abhiruhati. Etenupāyena pabbatamatthakaṃ",
  "atk-s0515a:1062_6": "abhiruyha parato otaranto purimanayeneva paṭhamaṃ pabbatamatthake khāṇukaṃ koṭṭetvā",
  "atk-s0515a:1062_7": "cammapasibbake yottaṃ bandhitvā khāṇuke veṭhetvā sayaṃ antopasibbake nisīditvā makkaṭakānaṃ",
  "atk-s0515a:1062_8": "suttavissajjanākārena yottaṃ viniveṭhetvā otarati. Tena vuttaṃ – “khāṇuke koṭṭetvā",
  "atk-s0515a:1062_9": "tehi uggamitabbaṃ khāṇumagga”nti. Chattapathanti cammachattena vātaṃ gāhāpetvā sakuṇehi",
  "atk-s0515a:1062_10": "viya otaritabbaṃ maggaṃ. Vaṃsapathanti veṇugumbachedanasatthena chinditvā rukkhaṃ",
  "atk-s0515a:1062_11": "pharasunā koṭṭetvā maggaṃ karonto veḷuvane nisseṇiṃ katvā veḷugumbe āruyha veḷuṃ",
  "atk-s0515a:1062_12": "chinditvā aparassa veḷugumbassa upari pātetvā veḷugumbamatthakeneva gantabbaṃ maggaṃ",
  "atk-s0515a:1062_13": "sandhāya “vaṃsapathaṃ gacchatī”ti vuttanti veditabbaṃ.",
  "atk-s0515a:1063": "Gavesanto na vindati, alābhamūlakampi dukkhaṃ domanassaṃ paṭisaṃvedetīti avindanamūlakampi kāyikacetasikaṃ dukkhaṃ paṭilabhati.",
  "atk-s0515a:1064_0": "Laddhāti labhitvā. Ārakkhamūlakanti rakkhaṇamūlakampi. Kinti me bhogeti kena upāyena",
  "atk-s0515a:1064_1": "mama bhoge. Neva rājāno hareyyuṃ…pe… na appiyā dāyādā hareyyunti. Gopayatoti mañjūsādīhi",
  "atk-s0515a:1064_2": "gopayantassa. Vippalujjantīti vinassanti.",
  "atk-s0515a:1065_0": "56. Etamādīnavaṃ ñatvā, muni pubbāpare idhāti etaṃ “yaso kitti ca yā pubbe, hāyate",
  "atk-s0515a:1065_1": "vāpi tassa sā”ti ito pabhuti vutte pubbāpare idha imasmiṃ sāsane pubbato apare samaṇabhāvato",
  "atk-s0515a:1065_2": "vibbhantakabhāve ādīnavaṃ muni ñatvā.",
  "atk-s0515a:1066": "Daḷhaṃ kareyyāti niddesapadassa uddesapadaṃ. Thiraṃ kareyyāti asithilaṃ kareyya. Daḷhaṃ samādāno assāti thirapaṭiñño bhaveyya. Avaṭṭhitasamādānoti sanniṭṭhānapaṭiñño.",
  "atk-s0515a:1067_0": "57. Etaṃ ariyānamuttamanti yadidaṃ vivekacariyā, etaṃ buddhādīnaṃ ariyānaṃ uttamaṃ.",
  "atk-s0515a:1067_1": "Tasmā vivekaṃyeva sikkhethāti adhippāyo. Na tena seṭṭho maññethāti tena ca vivekena",
  "atk-s0515a:1067_2": "attānaṃ “seṭṭho aha”nti na maññeyya, tena mānathaddho na bhaveyyāti vuttaṃ hoti.",
  "atk-s0515a:1068_0": "Unnatinti ussāpanaṃ. Unnamanti uggantvā paṭṭhapanaṃ. Mānanti ahaṃkāraṃ. Thāmanti",
  "atk-s0515a:1068_1": "balakkāraṃ. Thambhanti thaddhakaraṇaṃ. Thaddhoti amaddavo. Patthaddhoti visesena",
  "atk-s0515a:1068_2": "amaddavo. Paggahitasiroti uṭṭhitasīso. Sāmantāti na ārakā. Āsanneti na dūre. Avidūreti",
  "atk-s0515a:1068_3": "samīpe. Upakaṭṭheti santike.",
  "atk-s0515a:1069_0": "58. Rittassāti vivittassa, kāyaduccaritādīhi virahitassa. Oghatiṇṇassa pihayanti,",
  "atk-s0515a:1069_1": "kāmesu gadhitā pajāti vatthukāmesu laggā sattā tassa caturoghatiṇṇassa pihayanti",
  "atk-s0515a:1069_2": "iṇāyikā viya āṇaṇyassāti arahattanikūṭena desanaṃ niṭṭhāpesi.",
  "atk-s0515a:1070_0": "Rittassāti sabbakilesehi tucchassa. Vivittassāti suññassa. Pavivittassāti ekakassa.",
  "atk-s0515a:1070_1": "Idāni yehi ritto hoti, te dassento “kāyaduccaritena rittassā”tiādimāha. Tattha kilesapaṭipāṭiyā",
  "atk-s0515a:1070_2": "maggapaṭipāṭiyāti dvidhā rittatā veditabbā. Kilesapaṭipāṭiyā tāva rāgo moho thambho",
  "atk-s0515a:1070_3": "sārambho māno madoti, imehi chahi kilesehi arahattamaggena ritto hoti; doso kodho",
  "atk-s0515a:1070_4": "upanāho pamādoti, imehi catūhi kilesehi anāgāmimaggena ritto hoti; atimāno makkho",
  "atk-s0515a:1070_5": "paḷāso issā macchariyaṃ māyā sāṭheyyanti, imehi sattahi sotāpattimaggena ritto hoti.",
  "atk-s0515a:1071_0": "Maggapaṭipāṭiyā pana sotāpattimaggena atimāno makkho paḷāso issā macchariyaṃ māyā",
  "atk-s0515a:1071_1": "sāṭheyyanti; imehi sattahi ritto hoti, anāgāmimaggena doso kodho upanāho pamādoti,",
  "atk-s0515a:1071_2": "imehi catūhi ritto hoti; arahattamaggena rāgo moho thambho sārambho māno madoti,",
  "atk-s0515a:1071_3": "imehi chahi ritto hoti. Tīṇi duccaritāni sabbakilesehītiādinā nayena avasesāpi yathāyogaṃ yojetabbā.",
  "atk-s0515a:1072_0": "Vatthukāme parijānitvāti tebhūmake vatthukāme ñātatīraṇapariññāhi samāpanavasena",
  "atk-s0515a:1072_1": "jānitvā. Kilesakāme pahāyāti chandādayo kilesakāme pahānapariññāya jahitvā. Byantiṃ",
  "atk-s0515a:1072_2": "karitvāti vigatantaṃ vigatakoṭiṃ karitvā.",
  "atk-s0515a:1073_0": "Kāmoghaṃ tiṇṇassāti anāgāmimaggena avasānasaṅkhātaṃ kāmoghaṃ taritvā ṭhitassa. Bhavoghanti",
  "atk-s0515a:1073_1": "arahattamaggena. Diṭṭhoghanti sotāpattimaggena. Avijjoghanti arahattamaggena. Sabbaṃ",
  "atk-s0515a:1073_2": "saṃsārapathanti sabbakhandhadhātuāyatanapaṭipāṭisaṅkhātaṃ pathaṃ arahattamaggeneva",
  "atk-s0515a:1073_3": "taritvā ṭhitassa. Sotāpattimaggena uttiṇṇassa. Sakadāgāmimaggena nittiṇṇassa. Anāgāmimaggena",
  "atk-s0515a:1073_4": "kāmadhātuṃ atikkantassa. Arahattamaggena sabbabhavaṃ samatikkantassa. Phalasamāpattivasena",
  "atk-s0515a:1073_5": "vītivattassa. Pāraṃgatassātiādīni nibbānavasena vuttāni. Yathā iṇāyikā āṇaṇyanti",
  "atk-s0515a:1073_6": "pavaḍḍhakaiṇaṃ ādāya vicarantā āṇaṇyaṃ. Patthentīti patthanaṃ uppādenti. Ābādhikā",
  "atk-s0515a:1073_7": "ārogyanti pittādirogāturo bhesajjakiriyāya taṃrogavūpasamanatthaṃ ārogyaṃ. Yathā",
  "atk-s0515a:1073_8": "bandhanabaddhāti nakkhattadivase bandhanāgāre baddhapurisā. Yathā dāsā bhujissanti",
  "atk-s0515a:1073_9": "yasmā bhujissā purisā yaṃ icchanti, taṃ karonti, na naṃ koci balakkārena tato nivatteti,",
  "atk-s0515a:1073_10": "tasmā dāsā bhujissabhāvaṃ patthenti. Yathā kantāraddhānapakkhandāti yasmā balavanto",
  "atk-s0515a:1073_11": "purisā hatthabhāraṃ gahetvā sajjāvudhā saparivārā kantāraṃ paṭipajjanti, te corā",
  "atk-s0515a:1073_12": "dūratova disvā palāyanti. Te sotthinā kantāraṃ nittharitvā khemantaṃ patvā haṭṭhatuṭṭhā",
  "atk-s0515a:1073_13": "honti. Tasmā kantārapakkhandā khemantabhūmiṃ patthenti. Desanāpariyosāne tisso sotāpattiphalaṃ",
  "atk-s0515a:1073_14": "patvā pacchā pabbajitvā arahattaṃ sacchākāsi.",
  "atk-s0515a:1074": "Saddhammapajjotikāya mahāniddesaṭṭhakathāya",
  "atk-s0515a:1075": "Tissametteyyasuttaniddesavaṇṇanā niṭṭhitā.",
  "atk-s0515a:1076": "8. Pasūrasuttaniddesavaṇṇanā",
  "atk-s0515a:1077_0": "59. Aṭṭhame pasūrasuttaniddese paṭhamagāthāya tāva saṅkhepo – ime diṭṭhigatikā attano",
  "atk-s0515a:1077_1": "diṭṭhiṃ sandhāya “idheva suddhī”ti vadanti. Aññesu pana dhammesu visuddhiṃ nāhu,",
  "atk-s0515a:1077_2": "evaṃ yaṃ attano satthārādiṃ nissitā, tattheva “esa vādo subho”ti evaṃ subhavādā hutvā",
  "atk-s0515a:1077_3": "puthū samaṇabrāhmaṇā “sassato loko”tiādīsu paccekasaccesu niviṭṭhā.",
  "atk-s0515a:1078_0": "Sabbe paravāde khipantīti sabbā paraladdhiyo chaḍḍenti. Ukkhipantīti dūrato khipanti.",
  "atk-s0515a:1078_1": "Parikkhipantīti samantato khipanti. Subhavādāti niddesassa uddesapadaṃ. Sobhanavādāti",
  "atk-s0515a:1078_2": "“etaṃ sundara”nti kathentā. Paṇḍitavādāti “paṇḍitā maya”nti evaṃ kathentā. Thiravādāti",
  "atk-s0515a:1078_3": "“niddosavādaṃ vadāmā”ti kathentā. Ñāyavādāti “yuttavādaṃ vadāmā”ti kathentā. Hetuvādāti",
  "atk-s0515a:1078_4": "“kāraṇasahitaṃ vadāmā”ti kathentā. Lakkhaṇavādāti “sallakkhetabbaṃ vadāmā”ti vadantā.",
  "atk-s0515a:1078_5": "Kāraṇavādāti “udāharaṇayuttavādaṃ vadāmā”ti kathentā. Ṭhānavādāti “pakkamituṃ asakkuṇeyyavādaṃ vadāmā”ti vadantā.",
  "atk-s0515a:1079": "Niviṭṭhāti antopaviṭṭhā. Patiṭṭhitāti tattheva ṭhitā.",
  "atk-s0515a:1080_0": "60. Evaṃ niviṭṭhā ca “te vādakāmā”ti dutiyagāthā. Tattha bālaṃ dahantī mithu aññamaññanti",
  "atk-s0515a:1080_1": "“ayaṃ bālo, ayaṃ bālo”ti evaṃ dvepi janā aññamaññaṃ bālaṃ dahanti, bālato passanti.",
  "atk-s0515a:1080_2": "Vadanti te aññasitā kathojjanti te aññamaññasatthārādinissitā kalahaṃ vadanti. Pasaṃsakāmā",
  "atk-s0515a:1080_3": "kusalāvadānāti pasaṃsatthikā ubhopi “mayaṃ kusalāvadānā paṇḍitavādā”ti evaṃ saññino hutvā.",
  "atk-s0515a:1081_0": "Vādatthikāti vādena atthikā. Vādādhippāyāti vādajjhāsayā. Vādapurekkhārāti vādameva",
  "atk-s0515a:1081_1": "purato katvā caramānā. Vādapariyesanaṃ carantāti vādameva gavesanaṃ caramānā. Vigayhāti",
  "atk-s0515a:1081_2": "pavisitvā. Ogayhāti otaritvā. Ajjhogāhetvāti nimujjitvā. Pavisitvāti antokatvā.",
  "atk-s0515a:1082": "Anojavantīti nihīnaojavatī, tejavirahitāti attho. Sā kathāti esā vācā. Kathojjaṃ vadantīti nittejaṃ bhaṇanti. Evaṃ vadānesu ca tesu eko niyamato eva.",
  "atk-s0515a:1083_0": "61. Yutto kathāyanti gāthā. Tattha yutto kathāyanti vādakathāya ussukko. Pasaṃsamicchaṃ",
  "atk-s0515a:1083_1": "vinighāti hotīti attano pasaṃsaṃ icchanto “kathaṃ nu kho niggahessāmī”tiādinā nayena",
  "atk-s0515a:1083_2": "pubbeva vādā kathaṃkathī vinighātī hoti. Apāhatasminti pañhavīmaṃsakehi “atthāpagataṃ",
  "atk-s0515a:1083_3": "te bhaṇitaṃ, byañjanāpagataṃ te bhaṇita”ntiādinā nayena apaharite vāde. Nindāya so",
  "atk-s0515a:1083_4": "kuppatīti evaṃ apāhatasmiñca vāde uppannāya nindāya so kuppati. Randhamesīti yassa",
  "atk-s0515a:1083_5": "randhameva gavesanto.",
  "atk-s0515a:1084_0": "Thomananti vaṇṇabhaṇanaṃ. Kittinti pākaṭakaraṇaṃ. Vaṇṇahāriyanti guṇavaḍḍhanaṃ. Pubbeva",
  "atk-s0515a:1084_1": "sallāpāti sallāpato puretarameva. “Kathamidaṃ kathamida”nti kathaṃkathā assa atthīti",
  "atk-s0515a:1084_2": "kathaṃkathī. Jayo nu kho meti mama jayo. Kathaṃ niggahanti kena pakārena niggaṇhanaṃ.",
  "atk-s0515a:1084_3": "Paṭikammaṃ karissāmīti mama laddhiṃ parisuddhiṃ karissāmi. Visesanti atirekaṃ. Paṭivisesanti",
  "atk-s0515a:1084_4": "punappunaṃ visesaṃ. Āveṭhiyaṃ karissāmīti pariveṭhanaṃ karissāmi. Nibbeṭhiyanti mama",
  "atk-s0515a:1084_5": "nibbeṭhanaṃ mocanaṃ nikkhamanaṃ. Chedanti vādachindanaṃ. Maṇḍalanti vādasaṅghātaṃ.",
  "atk-s0515a:1084_6": "Pārisajjāti paricārikā. Pāsārikāti kāraṇitā. Apaharantīti paṭibāhanti.",
  "atk-s0515a:1085_0": "Atthāpagatanti atthato apagataṃ, attho natthīti. Atthato apaharantīti atthamhā paṭibāhanti.",
  "atk-s0515a:1085_1": "Attho te dunnitoti tava attho na sammā upanīto. Byañjanaṃ te duropitanti tava byañjanaṃ",
  "atk-s0515a:1085_2": "duppatiṭṭhāpitaṃ. Niggaho te akatoti tayā niggaho na kato. Paṭikammaṃ te dukkaṭanti",
  "atk-s0515a:1085_3": "tayā attano laddhipatiṭṭhāpanaṃ duṭṭhu kataṃ. Visamakathaṃ dukkathitanti na sammā",
  "atk-s0515a:1085_4": "kathitaṃ. Dubbhaṇitanti bhaṇantenapi duṭṭhu bhaṇitaṃ. Dullapitanti na sammā vissajjitaṃ.",
  "atk-s0515a:1085_5": "Duruttanti aññathā bhaṇitaṃ. Dubbhāsitanti virūpaṃ bhāsitaṃ.",
  "atk-s0515a:1086": "Nindāyāti garahaṇena. Garahāyāti dosakathanena. Akittiyāti aguṇakathanena. Avaṇṇahārikāyāti aguṇavaḍḍhanena.",
  "atk-s0515a:1087_0": "Kuppatīti pakatibhāvaṃ jahetvā calati. Byāpajjatīti dosavasena pūtibhāvaṃ āpajjati.",
  "atk-s0515a:1087_1": "Patiṭṭhīyatīti kodhavasena gaṇabhāvaṃ gacchati. Kopañcāti kupitabhāvaṃ. Dosañcāti",
  "atk-s0515a:1087_2": "dūsanaṃ. Apaccayañcāti atuṭṭhākārañca. Pātukarotīti pākaṭaṃ karoti. Randhamesīti",
  "atk-s0515a:1087_3": "antaragavesī. Virandhamesīti chiddagavesī. Aparaddhamesīti guṇaṃ apanetvā dosameva",
  "atk-s0515a:1087_4": "gavesī. Khalitamesīti pakkhalanagavesī. Gaḷitamesīti patanagavesī. “Ghaṭṭitamesī”tipi",
  "atk-s0515a:1087_5": "pāṭho, tassa pīḷanagavesīti attho. Vivaramesīti dosagavesī.",
  "atk-s0515a:1088_0": "62. Na kevalañca so kuppati, apica kho pana “yamassa vāda”nti gāthā. Tattha parihīnamāhu,",
  "atk-s0515a:1088_1": "apāhatanti atthabyañjanādito apāhataṃ parihīnaṃ vadanti. Paridevatīti tatonimittaṃ",
  "atk-s0515a:1088_2": "so “aññaṃ mayā āvajjita”ntiādīhi vippalapati. Socatīti “tassa jayo”tiādīni ārabbha",
  "atk-s0515a:1088_3": "socati. “Upaccagā ma”nti anutthunātīti “so maṃ vādena vādaṃ atikkanto”tiādinā nayena",
  "atk-s0515a:1088_4": "suṭṭhutaraṃ vippalapati.",
  "atk-s0515a:1089_0": "Parihāpitanti na vaḍḍhitaṃ. Aññaṃ mayā āvajjitanti aññaṃ kāraṇaṃ mayā avanamitaṃ.",
  "atk-s0515a:1089_1": "Cintitanti vīmaṃsitaṃ. Mahāpakkhoti mahanto ñātipakkho etassāti mahāpakkho. Mahāparisoti",
  "atk-s0515a:1089_2": "mahāparicārikapariso. Mahāparivāroti mahādāsadāsiparivāro. Parisā cāyaṃ vaggāti ayañca",
  "atk-s0515a:1089_3": "parisā vaggā, na ekā. Puna bhañjissāmīti puna bhindissāmi.",
  "atk-s0515a:1090_0": "63. Ete vivādā samaṇesūti ettha pana samaṇā vuccanti bāhiraparibbājakā. Etesu ugghātinighāti",
  "atk-s0515a:1090_1": "hotīti etesu vādesu jayaparājayādivasena cittaugghātanighātaṃ vā pāpuṇanto ugghāti",
  "atk-s0515a:1090_2": "ca nighāti ca hoti. Virame kathojjanti pajaheyya kalahaṃ. Na haññadatthatthi pasaṃsalābhāti",
  "atk-s0515a:1090_3": "na hi ettha pasaṃsalābhato añño attho atthi. Uttāno vāti na gambhīroti attho “pañcime",
  "atk-s0515a:1090_4": "kāmaguṇā”tiādīsu viya.",
  "atk-s0515a:1091_0": "Gambhīro vāti duppaveso appatiṭṭho paṭiccasamuppādo viya. Gūḷho vāti paṭicchanno",
  "atk-s0515a:1091_1": "hutvā ṭhito “abhirama nanda ahaṃ te pāṭibhogo”tiādīsu viya. Paṭicchanno vāti apākaṭo",
  "atk-s0515a:1091_2": "“mātaraṃ pitaraṃ hantvā”tiādīsu viya. Neyyo vāti nīharitvā kathetabbo “asaddho akataññū",
  "atk-s0515a:1091_3": "cā”tiādīsu viya. Nīto vāti pāḷiyā ṭhitaniyāmena kathetabbo “cattārome, bhikkhave,",
  "atk-s0515a:1091_4": "ariyavaṃsā”tiādīsu viya. Anavajjo vāti niddosattho “kusalā dhammā”tiādīsu viya. Nikkileso",
  "atk-s0515a:1091_5": "vāti kilesavirahito vipassanā viya. Vodāno vāti parisuddho lokuttaraṃ viya. Paramattho",
  "atk-s0515a:1091_6": "vāti uttamattho uttamatthabhūto attho khandhadhātuāyatananibbānāni viya.",
  "atk-s0515a:1092_0": "64. Chaṭṭhagāthāyattho – yasmā ca na haññadatthatthi pasaṃsalābhā, tasmā paramaṃ",
  "atk-s0515a:1092_1": "lābhaṃ labhantopi “sundaro aya”nti tattha diṭṭhiyā pasaṃsito vā pana hotīti taṃ vādaṃ",
  "atk-s0515a:1092_2": "parisāya majjhe dīpetvā tato so tena jayatthena tuṭṭhiṃ vā dantavidaṃsakaṃ vā āpajjanto",
  "atk-s0515a:1092_3": "hassati, mānena ca unnamati. Kiṃ kāraṇaṃ? Yasmā taṃ jayatthaṃ pappuyya yathāmano jāto.",
  "atk-s0515a:1093": "Thambhayitvāti pūretvā. Brūhayitvāti vaḍḍhetvā. Imissā gāthāya niddeso uttānattho.",
  "atk-s0515a:1094_0": "65. Evaṃ unnamato ca “yā unnatī”ti gāthā. Tattha mānātimānaṃ vadate panesoti eso",
  "atk-s0515a:1094_1": "pana taṃ unnatiṃ “vighātabhūmī”ti abujjhamāno mānañca atimānañca vadati. Evaṃ imissāpi",
  "atk-s0515a:1094_2": "gāthāya niddeso uttānattho.",
  "atk-s0515a:1095_0": "66. Evaṃ vāde dosaṃ dassetvā idāni tassa vādaṃ asampaṭicchanto “sūro”ti gāthamāha.",
  "atk-s0515a:1095_1": "Tattha rājakhādāyāti rājakhādanīyena, bhattavetanenāti vuttaṃ hoti. Abhigajjameti",
  "atk-s0515a:1095_2": "paṭisūramicchanti yathā so paṭisūraṃ icchanto abhigajjanto eti, evaṃ diṭṭhigatiko",
  "atk-s0515a:1095_3": "diṭṭhigatikanti dasseti. Yeneva so tena palehīti yena so tuyhaṃ paṭisūro, tena gaccha.",
  "atk-s0515a:1095_4": "Pubbeva natthi yadidaṃ yudhāyāti yaṃ pana kilesajātaṃ yuddhāya siyā, taṃ idha pubbeva",
  "atk-s0515a:1095_5": "natthi, bodhimūleyevassa pahīnanti dasseti.",
  "atk-s0515a:1096_0": "Sūroti niddesassa uddesapadaṃ. Suṭṭhu uro sūro, vissaṭṭhauro ninnauroti attho. Vīroti",
  "atk-s0515a:1096_1": "parakkamavanto. Vikkantoti saṅgāmaṃ pavisanto. Abhīrūtiādayo vuttanayā eva. Puṭṭhoti",
  "atk-s0515a:1096_2": "niddesassa uddesapadaṃ. Positoti thūlakato. Āpāditoti upaḍḍhabalito paṭipādito. Vaḍḍhitoti tato tato bhāvito.",
  "atk-s0515a:1097_0": "Gajjantoti abyattasarena gajjanto. Uggajjantoti ukkuṭṭhiṃ karonto. Abhigajjantoti",
  "atk-s0515a:1097_1": "sīhanādaṃ karonto. Etīti āgacchati. Upetīti tato samīpaṃ gacchati. Upagacchatīti",
  "atk-s0515a:1097_2": "tato samīpaṃ gantvā na nivattati. Paṭisūranti nibbhayaṃ. Paṭipurisanti sattupurisaṃ.",
  "atk-s0515a:1097_3": "Paṭisattunti sattu hutvā abhimukhe ṭhitaṃ. Paṭimallanti paṭisedhaṃ hutvā yujjhantaṃ.",
  "atk-s0515a:1097_4": "Icchantoti ākaṅkhamāno.",
  "atk-s0515a:1098": "Palehīti gaccha. Vajāti mā tiṭṭha. Gacchāti samīpaṃ upasaṅkama. Abhikkamāti parakkamaṃ karohi.",
  "atk-s0515a:1099_0": "Bodhiyā mūleti mahābodhirukkhassa samīpe. Ye paṭisenikarā kilesāti ye kilesā paṭipakkhakarā.",
  "atk-s0515a:1099_1": "Paṭilomakarāti paṭāṇīkarā. Paṭikaṇṭakakarāti vinivijjhanakarā. Paṭipakkhakarāti sattukarā.",
  "atk-s0515a:1100_0": "67. Ito paraṃ sesagāthā pākaṭasambandhā eva. Tattha vivādayantīti vivadanti. Paṭisenikattāti",
  "atk-s0515a:1100_1": "paṭilomakārakā. “Na tvaṃ imaṃ dhammavinayaṃ ājānāsī”tiādinā nayena viruddhavacanaṃ vivādo.",
  "atk-s0515a:1101_0": "Sahitaṃ meti mama vacanaṃ atthasaṃhitaṃ. Asahitaṃ teti tava vacanaṃ anatthasaṃhitaṃ.",
  "atk-s0515a:1101_1": "Adhiciṇṇaṃ te viparāvattanti yaṃ taṃ adhiciṇṇaṃ cirakālasevanavasena paguṇaṃ, taṃ",
  "atk-s0515a:1101_2": "mama vādaṃ āgamma nivattaṃ. Āropito te vādoti tuyhaṃ upari mayā doso āropito. Cara",
  "atk-s0515a:1101_3": "vādappamokkhāyāti bhattapuṭaṃ ādāya taṃ taṃ upasaṅkamitvā vādā pamokkhatthāya uttaraṃ",
  "atk-s0515a:1101_4": "pariyesamāno vicara. Nibbeṭhehi vāti atha vā mayā āropitadosato attānaṃ mocehi. Sace",
  "atk-s0515a:1101_5": "pahosīti sace sakkosi.",
  "atk-s0515a:1102": "Āveṭhiyāya āveṭhiyanti āveṭhetvā nivattanena nivattanaṃ. Nibbeṭhiyāya nibbeṭhiyanti dosato mocanena mocanaṃ. Chedena chedanti evamādi heṭṭhā vuttanayattā yathāyogaṃ yojetabbaṃ.",
  "atk-s0515a:1103_0": "68. Visenikatvāti kilesasenaṃ vināsetvā. Kiṃ labhethāti paṭimallaṃ kiṃ labhissasi.",
  "atk-s0515a:1103_1": "Pasūrāti taṃ paribbājakaṃ ālapati. Yesīdha natthīti yesaṃ idha natthi. Imāyapi gāthāya",
  "atk-s0515a:1103_2": "niddeso uttānatthoyeva.",
  "atk-s0515a:1104_0": "69. Pavitakkanti “jayo nu kho me bhavissatī”tiādīni vitakkento. Dhonena yugaṃ samāgamāti",
  "atk-s0515a:1104_1": "dhutakilesena buddhena saddhiṃ yugaggāhaṃ samāpanno. Na hi tvaṃ sakkhasi sampayātaveti",
  "atk-s0515a:1104_2": "kotthuādayo viya sīhādīhi dhonena saha yugaṃ gahetvā ekapadampi sampayātuṃ yugaggāhameva",
  "atk-s0515a:1104_3": "vā sampādetuṃ na sakkhissasīti.",
  "atk-s0515a:1105_0": "Manoti niddesassa uddesapadaṃ. Cittanti cittatāya cittaṃ. “Ārammaṇaṃ minamānaṃ jānātī”ti",
  "atk-s0515a:1105_1": "mano. Mānasanti mano eva. “Antalikkhacaro pāso, yvāyaṃ carati mānaso”ti hi ettha",
  "atk-s0515a:1105_2": "pana sampayuttakadhammo mānasoti vutto.",
  "atk-s0515a:1106": "“Kathañhi bhagavā tuyhaṃ, sāvako sāsane rato;",
  "atk-s0515a:1107": "Appattamānaso sekkho, kālaṃkayirā janesutā”ti. –",
  "atk-s0515a:1108": "Ettha arahattaṃ mānasanti vuttaṃ. Idha pana manova mānasaṃ, byañjanavasena hetaṃ padaṃ vaḍḍhitaṃ.",
  "atk-s0515a:1109_0": "Hadayanti cittaṃ. “Cittaṃ vā te khipissāmi, hadayaṃ vā te phālessāmī”ti ettha uro",
  "atk-s0515a:1109_1": "hadayanti vuttaṃ. “Hadayā hadayaṃ maññe aññāya tacchatī”ti ettha cittaṃ. “Vakkaṃ",
  "atk-s0515a:1109_2": "hadaya”nti ettha hadayavatthu. Idha pana cittameva abbhantaraṭṭhena “hadaya”nti vuttaṃ.",
  "atk-s0515a:1109_3": "Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha “pabhassaramidaṃ,",
  "atk-s0515a:1109_4": "bhikkhave, cittaṃ, tañca kho āgantukehi upakkilesehi upakkiliṭṭha”nti. Tato nikkhantattā",
  "atk-s0515a:1109_5": "pana akusalampi gaṅgāya nikkhantā nadī gaṅgā viya godhāvarito nikkhantā godhāvari",
  "atk-s0515a:1109_6": "viya ca “paṇḍara”ntveva vuttaṃ.",
  "atk-s0515a:1110_0": "Mano manāyatananti idha pana manogahaṇaṃ manasseva āyatanabhāvadīpanatthaṃ. Tenetaṃ",
  "atk-s0515a:1110_1": "dīpeti “nayidaṃ devāyatanaṃ viya manassa āyatanattā manāyatanaṃ, atha kho mano eva",
  "atk-s0515a:1110_2": "āyatanaṃ manāyatana”nti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena",
  "atk-s0515a:1110_3": "sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ",
  "atk-s0515a:1110_4": "vāsudevāyatana”ntiādīsu nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu",
  "atk-s0515a:1110_5": "ākaro. Sāsane pana “manorame āyatane, sevanti naṃ vihaṅgamā”tiādīsu samosaraṇaṭṭhānaṃ.",
  "atk-s0515a:1110_6": "“Dakkhiṇāpatho gunnaṃ āyatana”ntiādīsu sañjātideso. “Tatra tatreva sakkhibhabbataṃ",
  "atk-s0515a:1110_7": "pāpuṇāti sati satiāyatane”tiādīsu kāraṇaṃ. Idha pana sañjātidesaṭṭhena samosaraṇaṭṭhānaṭṭhena",
  "atk-s0515a:1110_8": "kāraṇaṭṭhenāti tidhāpi vaṭṭati.",
  "atk-s0515a:1111_0": "Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ. Bahiddhā",
  "atk-s0515a:1111_1": "rūpasaddagandharasaphoṭṭhabbā ārammaṇabhāvenettha osarantīti samosaraṇaṭṭhānaṭṭhenapi",
  "atk-s0515a:1111_2": "āyatanaṃ. Phassādīnaṃ pana sahajātādipaccayaṭṭhena kāraṇattā kāraṇaṭṭhenāpi āyatananti",
  "atk-s0515a:1111_3": "veditabbaṃ. Manindriyaṃ vuttatthameva.",
  "atk-s0515a:1112_0": "Vijānātīti viññāṇaṃ. Viññāṇameva khandho viññāṇakkhandho. Tassa rāsiādivasena attho",
  "atk-s0515a:1112_1": "veditabbo. “Mahāudakakkhandhotveva saṅkhaṃ gacchatī”ti ettha hi rāsaṭṭhena khandho",
  "atk-s0515a:1112_2": "vutto. “Sīlakkhandho samādhikkhandho”tiādīsu guṇaṭṭhena. “Addasa kho bhagavā mahantaṃ",
  "atk-s0515a:1112_3": "dārukkhandha”nti ettha paṇṇattimattaṭṭhena. Idha pana rūḷhito khandho vutto. Rāsaṭṭhena",
  "atk-s0515a:1112_4": "hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ chindanto",
  "atk-s0515a:1112_5": "rukkhaṃ chindatīti vuccati, evameva viññāṇakkhandhassa ekadesabhūtaṃ ekampi viññāṇaṃ",
  "atk-s0515a:1112_6": "rūḷhito viññāṇakkhandhoti vuttaṃ.",
  "atk-s0515a:1113_0": "Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.",
  "atk-s0515a:1113_1": "Imasmiñhi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena",
  "atk-s0515a:1113_2": "nissattaṭṭhena vā dhātūti tīhi nāmehi vuttaṃ.",
  "atk-s0515a:1114_0": "Saddhiṃ yugaṃ samāgamanti ekappahārena saddhiṃ. Sammāgantvāti pāpuṇitvā. Yugaggāhaṃ",
  "atk-s0515a:1114_1": "gaṇhitvāti yugapaṭibhāgaṃ gahetvā. Sākacchetunti saddhiṃ kathetuṃ. Sallapitunti allāpasallāpaṃ",
  "atk-s0515a:1114_2": "kātuṃ. Sākacchaṃ samāpajjitunti saddhiṃ kathanaṃ paṭipajjituṃ. Na paṭibalabhāve kāraṇaṃ",
  "atk-s0515a:1114_3": "dassetuṃ “taṃ kissahetu, pasūro paribbājako hīno”tiādimāha. So hi bhagavā aggo cāti",
  "atk-s0515a:1114_4": "asadisadānaaggattā asamānapaññattā aggo ca. Seṭṭho cāti sabbaguṇehi appaṭisamaṭṭhena",
  "atk-s0515a:1114_5": "seṭṭho ca. Mokkho cāti savāsanehi kilesehi muttattā mokkho ca. Uttamo cāti attano",
  "atk-s0515a:1114_6": "uttaritaravirahitattā uttamo ca. Pavaro cāti sabbalokena abhipatthanīyattā pavaro",
  "atk-s0515a:1114_7": "ca. Mattena mātaṅgenāti pabhinnamadena hatthinā.",
  "atk-s0515a:1115_0": "Kotthukoti jiraṇasiṅgālo. Sīhena migaraññā saddhinti kesarasīhena migarājena saha.",
  "atk-s0515a:1115_1": "Taruṇakoti chāpako. Dhenupakoti khīrapako. Usabhenāti maṅgalasammatena usabhena.",
  "atk-s0515a:1115_2": "Calakakunā saddhinti calamānakakunā saddhiṃ. Dhaṅkoti kāko. Garuḷena venateyyena",
  "atk-s0515a:1115_3": "saddhinti ettha garuḷenāti jātivasena nāmaṃ. Venateyyenāti gottavasena. Caṇḍāloti",
  "atk-s0515a:1115_4": "chavacaṇḍālo. Raññā cakkavattināti cātuddīpikacakkavattinā. Paṃsupisācakoti kacavarachaḍḍanaṭṭhāne",
  "atk-s0515a:1115_5": "nibbattako yakkho. Indena devaraññā saddhinti sakkena devarājena saha. So hi bhagavā",
  "atk-s0515a:1115_6": "mahāpaññotiādīni chappadāni heṭṭhā vitthāritāni. Tattha paññāpabhedakusaloti attano",
  "atk-s0515a:1115_7": "anantavikappe paññābhede cheko. Pabhinnañāṇoti anantappabhedapattañāṇo. Etena paññāpabhedakusalattepi",
  "atk-s0515a:1115_8": "sati tāsaṃ paññānaṃ anantabhedattaṃ dasseti. Adhigatapaṭisambhidoti paṭiladdhaaggacatupaṭisambhidañāṇo.",
  "atk-s0515a:1115_9": "Catuvesārajjappattoti cattāri visāradabhāvasaṅkhātāni ñāṇāni patto. Yathāha –",
  "atk-s0515a:1116_0": "“Sammāsambuddhassa te paṭijānato ‘ime dhammā anabhisambuddhā’ti, tatra vata maṃ samaṇo",
  "atk-s0515a:1116_1": "vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti",
  "atk-s0515a:1116_2": "nimittametaṃ, bhikkhave, na samanupassāmi, etamahaṃ, bhikkhave, nimittaṃ asamanupassanto",
  "atk-s0515a:1116_3": "khemappatto abhayappatto vesārajjappatto viharāmi.",
  "atk-s0515a:1117_0": "“Khīṇāsavassa te paṭijānato ‘ime āsavā aparikkhīṇā’ti…pe… ‘ye kho pana te antarāyikā",
  "atk-s0515a:1117_1": "dhammā vuttā, te paṭisevato nālaṃ antarāyāyā”ti…pe… yassa kho pana te atthāya dhammo",
  "atk-s0515a:1117_2": "desito, so na niyyāti takkarassa sammā dukkhakkhayāyāti, tatra vata maṃ samaṇo vā",
  "atk-s0515a:1117_3": "brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti",
  "atk-s0515a:1117_4": "nimittametaṃ, bhikkhave, na samanupassāmi, etamahaṃ, bhikkhave, nimittaṃ asamanupassanto",
  "atk-s0515a:1117_5": "khemappatto abhayappatto vesārajjappatto viharāmī”ti.",
  "atk-s0515a:1118_0": "Dasabalabaladhārīti dasa balāni etesanti dasabalā, dasabalānaṃ balāni dasabalabalāni,",
  "atk-s0515a:1118_1": "tāni dasabalabalāni dhārayatīti dasabalabaladhārī, dasabalañāṇabaladhārīti attho.",
  "atk-s0515a:1118_2": "Etehi tīhi vacanehi anantappabhedānaṃ neyyānaṃ pabhedamukhamattaṃ dassitaṃ. Soyeva",
  "atk-s0515a:1118_3": "paññāpayogavasena abhimaṅgalasammataṭṭhena purisāsabho. Asantāsaṭṭhena purisasīho.",
  "atk-s0515a:1118_4": "Mahantaṭṭhena purisanāgo. Pajānanaṭṭhena purisājañño. Lokakiccadhuravahanaṭṭhena purisadhorayho.",
  "atk-s0515a:1119_0": "Atha tejādikaṃ anantañāṇato laddhaṃ guṇavisesaṃ dassetukāmo tesaṃ tejādīnaṃ anantañāṇamūlabhāvaṃ",
  "atk-s0515a:1119_1": "dassento “anantañāṇo”ti vatvā “anantatejo”tiādimāha. Tattha anantañāṇoti gaṇanavasena",
  "atk-s0515a:1119_2": "ca pabhāvavasena ca antavirahitañāṇo. Anantatejoti veneyyasantāne mohatamavidhamanena",
  "atk-s0515a:1119_3": "anantañāṇatejo. Anantayasoti paññāguṇeheva lokattayavitthatānantakittighoso. Aḍḍhoti",
  "atk-s0515a:1119_4": "paññādhanasamiddhiyā samiddho. Mahaddhanoti paññādhanavaḍḍhattepi pabhāvamahattena",
  "atk-s0515a:1119_5": "mahantaṃ pavattapaññādhanamassāti mahaddhano. “Mahādhano”ti vā pāṭho. Dhanavāti pasaṃsitabbapaññādhanavattā",
  "atk-s0515a:1119_6": "niccayuttapaññādhanavattā atisayabhāvena paññādhanavattā dhanavā. Etesupi hi tīsu",
  "atk-s0515a:1119_7": "atthesu idaṃ vacanaṃ saddavidū icchanti.",
  "atk-s0515a:1120_0": "Evaṃ paññāguṇena bhagavato attasampattisiddhiṃ dassetvā puna paññāguṇeneva lokahitasampattisiddhiṃ",
  "atk-s0515a:1120_1": "dassento “netā”tiādimāha. Tattha veneyye saṃsārasaṅkhātabhayaṭṭhānato nibbānasaṅkhātaṃ",
  "atk-s0515a:1120_2": "khemaṭṭhānaṃ netā. Tattha nayanakāle eva saṃvaravinayapahānavinayavasena veneyye",
  "atk-s0515a:1120_3": "vinetā. Dhammadesanākāle eva saṃsayacchedanena anunetā. Saṃsayaṃ chinditvā saññāpetabbaṃ",
  "atk-s0515a:1120_4": "atthaṃ paññāpetā. Tathā paññāpitānaṃ nicchayakaraṇena nijjhāpetā. Tathā nijjhāpitassa",
  "atk-s0515a:1120_5": "atthassa paṭipattipayojanavasena pekkhetā. Tathāpaṭipanne paṭipattibalena pasādetā.",
  "atk-s0515a:1120_6": "So hi bhagavāti ettha hi-kāro anantaraṃ vuttassa atthassa kāraṇopadese nipāto.",
  "atk-s0515a:1121_0": "Anuppannassa maggassa uppādetāti sakasantāne nauppannapubbassa chaasādhāraṇañāṇahetubhūtassa",
  "atk-s0515a:1121_1": "ariyamaggassa bodhimūle lokahitatthaṃ sakasantāne uppādetā. Asañjātassa maggassa",
  "atk-s0515a:1121_2": "sañjanetāti veneyyasantāne asañjātapubbassa sāvakapāramīñāṇahetubhūtassa ariyamaggassa",
  "atk-s0515a:1121_3": "dhammacakkappavattanato pabhuti yāvajjakālā veneyyasantāne sañjanetā. Sāvakaveneyyānampi",
  "atk-s0515a:1121_4": "hi santāne bhagavatā vuttavacaneneva ariyamaggassa sañjananato bhagavā sañjanetā",
  "atk-s0515a:1121_5": "nāma hoti. Anakkhātassa maggassa akkhātāti aṭṭhadhammasamannāgatānaṃ buddhabhāvāya",
  "atk-s0515a:1121_6": "kathābhinīhārānaṃ bodhisattānaṃ buddhabhāvāya byākaraṇaṃ datvā anakkhātapubbassa",
  "atk-s0515a:1121_7": "pāramitāmaggassa “buddho bhavissatī”ti byākaraṇamatteneva bodhimūle uppajjitabbassa",
  "atk-s0515a:1121_8": "ariyamaggassa akkhātā. Ayaṃ nayo paccekabodhisattabyākaraṇepi labbhatiyeva. Maggaññūti",
  "atk-s0515a:1121_9": "paccavekkhaṇāvasena attano uppāditassa ariyamaggassa ñātā. Maggavidūti veneyyasantāne",
  "atk-s0515a:1121_10": "janetabbassa ariyamaggassa kusalo. Maggakovidoti bodhisattānaṃ akkhātabbamagge vicakkhaṇo.",
  "atk-s0515a:1121_11": "Atha vā abhisambodhipaṭipatti maggaññū, paccekabodhipaṭipatti maggavidū, sāvakabodhipaṭipatti",
  "atk-s0515a:1121_12": "maggakovido. Atha vā –",
  "atk-s0515a:1122": "“Etena maggena tariṃsu pubbe,",
  "atk-s0515a:1123": "Tarissanti ye ca taranti ogha”nti. –",
  "atk-s0515a:1124_0": "Vacanato yathāyogaṃ atītānāgatapaccuppannabuddhapaccekabuddhasāvakānaṃ maggavasena",
  "atk-s0515a:1124_1": "ca suññatānimittaappaṇihitamaggavasena ca ugghaṭitaññūvipañcitaññūneyyapuggalānaṃ",
  "atk-s0515a:1124_2": "maggavasena ca yathākkamenettha yojanaṃ karonti. Maggānugā ca panassāti bhagavato",
  "atk-s0515a:1124_3": "gatamaggānugāmino hutvā. Ettha ca-saddo hetuatthe nipāto, etena ca bhagavatā magguppādanādiguṇādhigamāya",
  "atk-s0515a:1124_4": "hetu vutto hoti. Pana-saddo katatthe nipāto, tena bhagavatā katamaggakaraṇaṃ vuttaṃ",
  "atk-s0515a:1124_5": "hoti. Pacchā samannāgatāti paṭhamaṃ gatassa bhagavato pacchā sīlādiguṇena samannāgatā.",
  "atk-s0515a:1124_6": "Iti thero “anuppannassa maggassa uppādetā”tiādīhi yasmā sabbepi bhagavato sīlādayo",
  "atk-s0515a:1124_7": "guṇā arahattamaggameva nissāya āgatā, tasmā arahattamaggameva nissāya guṇaṃ kathesi.",
  "atk-s0515a:1125_0": "Jānaṃ jānātīti jānitabbaṃ jānāti, sabbaññutāya yaṃkiñci paññāya jānitabbaṃ nāma atthi,",
  "atk-s0515a:1125_1": "taṃ sabbaṃ pañcaneyyapathabhūtaṃ paññāya jānātīti attho. Passaṃ passatīti passitabbaṃ",
  "atk-s0515a:1125_2": "passati, sabbadassāvitāya taṃyeva neyyapathaṃ cakkhunā diṭṭhaṃ viya karonto paññācakkhunā",
  "atk-s0515a:1125_3": "passatīti attho. Yathā vā ekacco viparītaṃ gaṇhanto jānantopi na jānāti, passantopi",
  "atk-s0515a:1125_4": "na passati, na evaṃ bhagavā. Bhagavā pana yathāsabhāvaṃ gaṇhanto jānanto jānātiyeva,",
  "atk-s0515a:1125_5": "passanto passatiyeva. Svāyaṃ nayana pariṇāyakaṭṭhena cakkhubhūto. Viditatādiatthena",
  "atk-s0515a:1125_6": "ñāṇabhūto. Aviparītasabhāvaṭṭhena vā pariyattidhammapavattanato hadayena cintetvā",
  "atk-s0515a:1125_7": "vācāya nicchāritadhammamayoti vā dhammabhūto. Seṭṭhaṭṭhena brahmabhūto. Atha vā cakkhu",
  "atk-s0515a:1125_8": "viya bhūtoti cakkhubhūto. Ñāṇaṃ viya bhūtoti ñāṇabhūto. Aviparītadhammo viya bhūtoti",
  "atk-s0515a:1125_9": "dhammabhūto. Brahmā viya bhūtoti brahmabhūto. Yvāyaṃ dhammassa vacanato vattanato",
  "atk-s0515a:1125_10": "vā vattā. Nānappakārehi vacanato vattanato vā pavattā. Atthaṃ nīharitvā dassanato",
  "atk-s0515a:1125_11": "atthassa ninnetā. Amatādhigamāya paṭipattidesanato, amatappakāsanāya vā dhammadesanāya",
  "atk-s0515a:1125_12": "amatassa adhigamāpanato amatassa dātā. Lokuttarassa dhammassa uppāditattā veneyyānurūpena",
  "atk-s0515a:1125_13": "yathāsukhaṃ lokuttaradhammassa dānena ca dhammesu issaroti dhammassāmī. Tathāgatapadaṃ heṭṭhā vuttatthaṃ.",
  "atk-s0515a:1126_0": "Idāni “jānaṃ jānātī”tiādīhi vuttaguṇaṃ sabbaññutāya visesetvā dassetukāmo sabbaññutaṃ",
  "atk-s0515a:1126_1": "sādhento “natthī”tiādimāha. Evaṃbhūtassa hi tassa bhagavato pāramitāpuññaphalappabhāvanipphannena",
  "atk-s0515a:1126_2": "arahattamaggañāṇena sabbadhammesu savāsanassa sammohassa vihatattā asammohato sabbadhammānaṃ",
  "atk-s0515a:1126_3": "ñātattā aññātaṃ nāma natthi. Tatheva ca sabbadhammānaṃ cakkhunā viya ñāṇacakkhunā",
  "atk-s0515a:1126_4": "diṭṭhattā adiṭṭhaṃ nāma natthi. Ñāṇena pattattā aviditaṃ nāma natthi. Asammohasacchikiriyāya",
  "atk-s0515a:1126_5": "sacchikatattā asacchikataṃ nāma natthi. Asammohapaññāya phuṭṭhattā paññāya aphassitaṃ nāma natthi.",
  "atk-s0515a:1127_0": "Paccuppannanti paccuppannaṃ kālaṃ vā dhammaṃ vā. Upādāyāti ādāya, antokatvāti attho.",
  "atk-s0515a:1127_1": "Upādāyavacaneneva kālavinimuttaṃ nibbānampi gahitameva hoti. “Atītā”divacanāni ca",
  "atk-s0515a:1127_2": "“natthī”tiādivacaneneva ghaṭiyanti, “sabbe”tiādivacanena vā. Sabbe dhammāti sabbasaṅkhatāsaṅkhatadhammapariyādānaṃ.",
  "atk-s0515a:1127_3": "Sabbākārenāti sabbadhammesu ekekasseva dhammassa aniccākārādisabbākārapariyādānaṃ.",
  "atk-s0515a:1127_4": "Ñāṇamukheti ñāṇābhimukhe. Āpāthaṃ āgacchantīti osaraṇaṃ upenti. Jānitabbanti padaṃ",
  "atk-s0515a:1127_5": "neyyanti padassa atthavivaraṇatthaṃ vuttaṃ.",
  "atk-s0515a:1128_0": "Attattho vātiādīsu vā-saddo samuccayattho. Attatthoti attano attho. Paratthoti paresaṃ",
  "atk-s0515a:1128_1": "tiṇṇaṃ lokānaṃ attho. Ubhayatthoti attano ca paresañcāti sakiṃyeva ubhinnaṃ attho.",
  "atk-s0515a:1128_2": "Diṭṭhadhammikoti diṭṭhadhamme niyutto, diṭṭhadhammappayojano vā attho. Samparāye",
  "atk-s0515a:1128_3": "niyutto, samparāyappayojano vā samparāyiko. Uttānotiādīsu vohāravasena vattabbo sukhapatiṭṭhattā",
  "atk-s0515a:1128_4": "uttāno. Vohāraṃ atikkamitvā vattabbo suññatāpaṭisaṃyutto dukkhapatiṭṭhattā gambhīro.",
  "atk-s0515a:1128_5": "Lokuttaro accantatirokkhattā gūḷho. Aniccatādiko ghanādīhi paṭicchannattā paṭicchanno.",
  "atk-s0515a:1128_6": "Apacuravohārena vattabbo yathārutaṃ aggahetvā adhippāyassa netabbato neyyo. Pacuravohārena",
  "atk-s0515a:1128_7": "vattabbo vacanamatteneva adhippāyassa nītattā nīto. Suparisuddhasīlasamādhivipassanattho",
  "atk-s0515a:1128_8": "tadaṅgavikkhambhanavasena vajjavirahitattā anavajjo. Kilesasamucchedanato ariyamaggattho",
  "atk-s0515a:1128_9": "nakkileso. Kilesapaṭippassaddhattā ariyaphalattho vodāno. Saṅkhatāsaṅkhatesu aggadhammattā",
  "atk-s0515a:1128_10": "nibbānaṃ paramattho. Parivattatīti buddhañāṇassa visayabhāvato abahibhūtattā antobuddhañāṇe",
  "atk-s0515a:1128_11": "byāpitvā vā samantā vā alaṅkaritvā vā visesena vā vattati.",
  "atk-s0515a:1129_0": "“Sabbaṃ kāyakamma”ntiādīhi bhagavato ñāṇavisayataṃ dasseti. Ñāṇānuparivattīti ñāṇaṃ",
  "atk-s0515a:1129_1": "anuparivatti, ñāṇavirahitaṃ na hotīti attho. Appaṭihatanti nirāvaraṇataṃ dasseti.",
  "atk-s0515a:1129_2": "Puna sabbaññutaṃ upamāya sādhetukāmo “yāvataka”ntiādimāha. Tattha jānitabbanti neyyaṃ.",
  "atk-s0515a:1129_3": "Neyyapariyanto neyyāvasānamassa atthīti neyyapariyantikaṃ. Asabbaññūnaṃ pana neyyāvasānameva",
  "atk-s0515a:1129_4": "natthi. Ñāṇapariyantikepi eseva nayo. Purimayamake vuttatthameva iminā yamakena visesetvā",
  "atk-s0515a:1129_5": "dasseti, tatiyayamakena paṭisedhavasena niyametvā dasseti. Ettha ca neyyaṃ ñāṇassa",
  "atk-s0515a:1129_6": "pathattā neyyapatho. Aññamaññapariyantaṭṭhāyinoti neyyañca ñāṇañca khepetvā ṭhānato",
  "atk-s0515a:1129_7": "aññamaññassa pariyante ṭhānasīlā.",
  "atk-s0515a:1130_0": "Āvajjanapaṭibaddhāti manodvārāvajjanāyattā, āvajjitānantarameva jānātīti attho. Ākaṅkhapaṭibaddhāti",
  "atk-s0515a:1130_1": "ruciāyattā, āvajjanānantaraṃ javanañāṇena jānātīti attho. Itarāni dve padāni imesaṃ",
  "atk-s0515a:1130_2": "dvinnaṃ padānaṃ yathākkamena atthappakāsanatthaṃ vuttāni. Āsayaṃ jānātīti ettha āsayanti",
  "atk-s0515a:1130_3": "nissayanti etthāti āsayo, micchādiṭṭhiyā sammādiṭṭhiyā kāmādīhi nekkhammādīhi vā",
  "atk-s0515a:1130_4": "paribhāvitassa santānassetaṃ adhivacanaṃ. Sattasantānaṃ anusenti anupavattentīti",
  "atk-s0515a:1130_5": "anusayā, thāmagatānaṃ kāmarāgādīnaṃva etaṃ adhivacanaṃ. Anusayaṃ jānātīti anusayakathā heṭṭhā vuttāyeva.",
  "atk-s0515a:1131_0": "Caritanti pubbe katakusalākusalakammaṃ. Adhimuttinti sampati kusale akusale vā cittavosaggo.",
  "atk-s0515a:1131_1": "Apparajakkheti paññāmaye akkhimhi appaṃ rāgādirajo etesanti apparajakkhā. Appaṃ rāgādirajo",
  "atk-s0515a:1131_2": "etesanti vā apparajakkhā, te apparajakkhe. Mahārajakkheti ñāṇamaye akkhimhi mahantaṃ",
  "atk-s0515a:1131_3": "rāgādirajo etesanti mahārajakkhā. Mahantaṃ rāgādirajo etesanti vā mahārajakkhā, te",
  "atk-s0515a:1131_4": "mahārajakkhe. Tikkhindriye mudindriyeti tikkhāni saddhādīni indriyāni etesanti tikkhindriyā.",
  "atk-s0515a:1131_5": "Mudūni saddhādīni indriyāni etesanti mudindriyā. Svākāre dvākāreti sundarā saddhādayo",
  "atk-s0515a:1131_6": "ākārā koṭṭhāsā etesanti svākārā. Kucchitā garahitā asaddhādayo ākārā koṭṭhāsā etesanti",
  "atk-s0515a:1131_7": "dvākārā. Suviññāpaye duviññāpayeti ye kathitaṃ kāraṇaṃ sallakkhenti sukhena sakkā",
  "atk-s0515a:1131_8": "honti viññāpetuṃ, te suviññāpayā. Tabbiparītā duviññāpayā. Bhabbābhabbeti bhabbe",
  "atk-s0515a:1131_9": "ca abhabbe ca. Ariyāya jātiyā bhavanti jāyantīti bhabbā. Vattamānasamīpe vattamānavacanaṃ.",
  "atk-s0515a:1131_10": "Bhavissanti jāyissanti vāti bhabbā, bhājanabhūtāti attho. Ye ariyamaggapaṭivedhassa",
  "atk-s0515a:1131_11": "anucchavikā upanissayasampannā, te bhabbā. Vuttapaṭipakkhā abhabbā.",
  "atk-s0515a:1132_0": "Satte pajānātīti rūpādike ārammaṇe lagge laggite satte pajānāti. Sadevako lokoti",
  "atk-s0515a:1132_1": "saha devehi sadevako. Saha mārena samārako. Saha brahmunā sabrahmako. Saha samaṇabrāhmaṇehi",
  "atk-s0515a:1132_2": "sassamaṇabrāhmaṇī. Pajātattā pajā. Saha devamanussehi sadevamanussā. “Pajā”ti sattalokassa",
  "atk-s0515a:1132_3": "pariyāyavacanametaṃ. Tattha sadevakavacanena pañcakāmāvacaradevaggahaṇaṃ, samārakavacanena",
  "atk-s0515a:1132_4": "chaṭṭhakāmāvacaradevaggahaṇaṃ. Sabrahmakavacanena brahmakāyikādibrahmaggahaṇaṃ. Sassamaṇabrāhmaṇīvacanena",
  "atk-s0515a:1132_5": "sāsanassa paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.",
  "atk-s0515a:1132_6": "Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.",
  "atk-s0515a:1132_7": "Evamettha tīhi padehi okāsaloko. Dvīhi pajāvasena sattaloko gahitoti veditabbo.",
  "atk-s0515a:1133_0": "Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaraloko,",
  "atk-s0515a:1133_1": "sabrahmakaggahaṇena rūpāvacarabrahmaloko, sassamaṇabrāhmaṇādiggahaṇena catuparisavasena",
  "atk-s0515a:1133_2": "sammutidevehi vā saha manussaloko, avasesasabbasattaloko vā. Api cettha sadevakavacanena",
  "atk-s0515a:1133_3": "ukkaṭṭhaparicchedato sabbassapi lokassa antobuddhañāṇe parivattanabhāvaṃ sādheti.",
  "atk-s0515a:1133_4": "Tato yesaṃ siyā “māro mahānubhāvo chakāmāvacarissaro vasavattī, kiṃ sopi antobuddhañāṇe",
  "atk-s0515a:1133_5": "parivattatī”ti. Tesaṃ vimatiṃ vidhamento “samārako”ti āha. Yesaṃ pana siyā “brahmā",
  "atk-s0515a:1133_6": "mahānubhāvo, ekaṅguliyā ekasmiṃ cakkavāḷasahasse ālokaṃ pharati. Dvīhi…pe… dasahi",
  "atk-s0515a:1133_7": "aṅgulīhi dasasu cakkavāḷasahassesu ālokaṃ pharati, anuttarañca jhānasamāpattisukhaṃ",
  "atk-s0515a:1133_8": "paṭisaṃvedeti, kiṃ sopi antobuddhañāṇe parivattatī”ti. Tesaṃ vimatiṃ vidhamento “sabrahmako”ti",
  "atk-s0515a:1133_9": "āha. Tato yesaṃ siyā “puthū samaṇabrāhmaṇā sāsanapaccatthikā, kiṃ tepi antobuddhañāṇe",
  "atk-s0515a:1133_10": "parivattantī”ti. Tesaṃ vimatiṃ vidhamento “sassamaṇabrāhmaṇī pajā”ti āha.",
  "atk-s0515a:1134_0": "Evaṃ ukkaṭṭhānaṃ antobuddhañāṇe parivattanabhāvaṃ pakāsetvā atha sammutideve avasesamanusse",
  "atk-s0515a:1134_1": "ca upādāya ukkaṭṭhaparicchedavasena sesasattalokassa antobuddhañāṇe parivattanabhāvaṃ",
  "atk-s0515a:1134_2": "pakāsento “sadevamanussā”ti āha. Ayamettha anusandhikkamo. Porāṇā panāhu “sadevakoti",
  "atk-s0515a:1134_3": "devatāhi saddhiṃ avasesaloko. Samārakoti mārena saddhiṃ avasesaloko. Sabrahmakoti",
  "atk-s0515a:1134_4": "brahmehi saddhiṃ avasesaloko. Evaṃ sabbepi tibhavūpage satte tīhākārehi tīsu padesu",
  "atk-s0515a:1134_5": "pakkhipitvā puna dvīhākārehi pariyādātuṃ ‘sassamaṇabrāhmaṇī pajā sadevamanussā’ti",
  "atk-s0515a:1134_6": "vuttaṃ. Evaṃ pañcahi padehi tena tena ākārena tedhātukameva pariyādinnaṃ hotī”ti.",
  "atk-s0515a:1135_0": "Antamasoti uparimantena. Timitimiṅgalanti ettha timi nāma ekā macchajāti, timiṃ gilituṃ",
  "atk-s0515a:1135_1": "samatthā tato mahantasarīrā timiṅgalā nāma ekā macchajāti, timiṅgalampi gilituṃ samatthā",
  "atk-s0515a:1135_2": "pañcayojanasatikasarīrā timitimiṅgalā nāma ekā macchajāti. Idha jātiggahaṇena ekavacanaṃ",
  "atk-s0515a:1135_3": "katanti veditabbaṃ. Garuḷaṃ venateyyanti ettha garuḷoti jātivasena nāmaṃ. Venateyyoti",
  "atk-s0515a:1135_4": "gottavasena. Padeseti ekadese. Sāriputtasamāti sabbabuddhānaṃ dhammasenāpatitthere",
  "atk-s0515a:1135_5": "gahetvā vuttanti veditabbaṃ. Sesasāvakā hi paññāya dhammasenāpatittherena samā nāma",
  "atk-s0515a:1135_6": "natthi. Yathāha – “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ",
  "atk-s0515a:1135_7": "sāriputto”ti. Aṭṭhakathāyañca vuttaṃ –",
  "atk-s0515a:1136": "“Lokanāthaṃ ṭhapetvāna, ye caññe santi pāṇino;",
  "atk-s0515a:1137": "Paññāya sāriputtassa, kalaṃ nāgghanti soḷasi”nti.",
  "atk-s0515a:1138_0": "Pharitvāti buddhañāṇaṃ sabbadevamanussānampi paññaṃ pāpuṇitvā ṭhānato tesaṃ paññaṃ",
  "atk-s0515a:1138_1": "pharitvā byāpitvā tiṭṭhati. Abhibhavitvāti sabbadevamanussānampi paññaṃ atikkamitvā,",
  "atk-s0515a:1138_2": "tesaṃ avisayabhūtampi sabbaṃ neyyaṃ abhibhavitvā tiṭṭhatīti attho.",
  "atk-s0515a:1139_0": "Paṭisambhidāyaṃ pana “atighaṃsitvā”ti pāṭho, ghaṃsitvā tuditvāti attho. Yepi tetiādīhi",
  "atk-s0515a:1139_1": "evaṃ pharitvā abhibhavitvā ṭhānassa paccakkhakāraṇaṃ dasseti. Tattha paṇḍitāti paṇḍiccena",
  "atk-s0515a:1139_2": "samannāgatā. Nipuṇāti saṇhasukhumabuddhino sukhume atthantare paṭivijjhanasamatthā.",
  "atk-s0515a:1139_3": "Kataparappavādāti viññātaparappavādā ceva parehi saddhiṃ katavādaparicayā ca. Vālavedhirūpāti",
  "atk-s0515a:1139_4": "vālavedhidhanuggahasadisā. Vo bhindantā maññe caranti paññāgatena diṭṭhigatānīti",
  "atk-s0515a:1139_5": "vālavedhī viya vālaṃ sukhumānipi paresaṃ diṭṭhigamanāni attano paññāgamanena bhindantā",
  "atk-s0515a:1139_6": "viya carantīti attho. Atha vā “gūthagataṃ muttagata”ntiādīsu viya paññā eva paññāgataṃ.",
  "atk-s0515a:1139_7": "Diṭṭhiyo eva diṭṭhigatāni. Pañhe abhisaṅkharitvā abhisaṅkharitvāti dvipadampi tipadampi",
  "atk-s0515a:1139_8": "catupadampi pucchaṃ racayitvā tesaṃ pañhānaṃ atibahukattā sabbasaṅgahatthaṃ dvikkhattuṃ",
  "atk-s0515a:1139_9": "vuttaṃ. Gūḷhāni ca paṭicchannāni ca atthajātānīti pāṭhaseso. Tesaṃ tathā vinayaṃ",
  "atk-s0515a:1139_10": "disvā attanā abhisaṅkhataṃ pañhaṃ pucchantīti evaṃ bhagavatā adhippetattā pañhaṃ",
  "atk-s0515a:1139_11": "pucchanti. Aññesaṃ pana pucchāya okāsameva adatvā bhagavā upasaṅkamantānaṃ dhammaṃ deseti. Yathāha –",
  "atk-s0515a:1140_0": "“Te pañhaṃ abhisaṅkharonti ‘imaṃ mayaṃ pañhaṃ samaṇaṃ gotamaṃ upasaṅkamitvā pucchissāma,",
  "atk-s0515a:1140_1": "sace no samaṇo gotamo evaṃ puṭṭho evaṃ byākarissati, evamassa mayaṃ vādaṃ āropessāma,",
  "atk-s0515a:1140_2": "evaṃ cepi no puṭṭho evaṃ byākarissati, evampissa mayaṃ vādaṃ āropessāmā’ti. Te suṇanti",
  "atk-s0515a:1140_3": "‘samaṇo khalu bho gotamo amukaṃ nāma gāmaṃ vā nigamaṃ vā osaṭo’ti. Te yena samaṇo",
  "atk-s0515a:1140_4": "gotamo tenupasaṅkamanti. Te samaṇo gotamo dhammiyā kathāya sandasseti samādapeti",
  "atk-s0515a:1140_5": "samuttejeti sampahaṃseti. Te samaṇena gotamena dhammiyā kathāya sandassitā samādapitā",
  "atk-s0515a:1140_6": "samuttejitā sampahaṃsitā na ceva samaṇaṃ gotamaṃ pañhaṃ pucchanti, kutossa vādaṃ",
  "atk-s0515a:1140_7": "āropessanti, aññadatthu samaṇasseva gotamassa sāvakā sampajjantī”ti.",
  "atk-s0515a:1141_0": "Kasmā pañhe na pucchantīti ce? Bhagavā kira parisamajjhe dhammaṃ desento parisāya",
  "atk-s0515a:1141_1": "ajjhāsayaṃ oloketi, tato passati “ime paṇḍitā gūḷhaṃ rahassaṃ pañhaṃ ovaṭṭikasāraṃ",
  "atk-s0515a:1141_2": "katvā āgatā”ti. So tehi apuṭṭhoyeva “pañhapucchāya ettakā dosā, vissajjane ettakā,",
  "atk-s0515a:1141_3": "atthe, pade, akkhare ettakāti; imaṃ pañhaṃ pucchanto evaṃ puccheyya, vissajjento",
  "atk-s0515a:1141_4": "evaṃ vissajjeyyā”ti; iti ovaṭṭikasāraṃ katvā ānīte pañhe dhammakathāya antare pakkhipitvā",
  "atk-s0515a:1141_5": "dasseti. Te paṇḍitā “seyyā vata no, ye mayaṃ ime pañhe na pucchimhā. Sacepi mayaṃ",
  "atk-s0515a:1141_6": "puccheyyāma, appatiṭṭhite no katvā samaṇo gotamo khipeyyā”ti attamanā bhavanti.",
  "atk-s0515a:1142_0": "Api ca buddhā nāma dhammaṃ desentā parisaṃ mettāya pharanti. Mettāpharaṇena dasabalesu",
  "atk-s0515a:1142_1": "mahājanassa cittaṃ pasīdati. Buddhā nāma rūpaggappattā honti dassanasampannā madhurassarā",
  "atk-s0515a:1142_2": "mudujivhā suphusitadantāvaraṇā, amatena hadayaṃ siñcantā viya dhammaṃ kathenti. Tatra",
  "atk-s0515a:1142_3": "nesaṃ mettāpharaṇena pasannacittānaṃ evaṃ hoti – “evarūpaṃ advejjhakathaṃ amoghakathaṃ",
  "atk-s0515a:1142_4": "niyyānikakathaṃ kathentena bhagavatā saddhiṃ na sakkhissāma paccanīkaggāhaṃ gaṇhitu”nti",
  "atk-s0515a:1142_5": "attano pasannabhāveneva pañhe na pucchantīti.",
  "atk-s0515a:1143_0": "Kathitā vissajjitā vāti “evaṃ tumhe pucchathā”ti apucchitapañhānaṃ uccāraṇena te",
  "atk-s0515a:1143_1": "pañhā bhagavatā kathitā eva honti. Yathā ca te vissajjetabbā, tathā vissajjitā eva",
  "atk-s0515a:1143_2": "honti. Niddiṭṭhakāraṇāti iminā kāraṇena iminā hetunā evaṃ hontīti evaṃ sahetukaṃ",
  "atk-s0515a:1143_3": "katvā vissajjanena bhagavatā niddiṭṭhakāraṇā eva honti te pañhā. Upakkhittakā ca",
  "atk-s0515a:1143_4": "te bhagavato sampajjantīti khattiyapaṇḍitādayo bhagavato pañhavissajjaneneva bhagavato",
  "atk-s0515a:1143_5": "samīpe khittakā pakkhittakā sampajjanti; sāvakā vā sampajjanti, upāsakā vāti attho;",
  "atk-s0515a:1143_6": "sāvakasampattiṃ vā pāpuṇanti, upāsakasampattiṃ vāti vuttaṃ hoti. Athāti anantaratthe,",
  "atk-s0515a:1143_7": "tesaṃ upakkhittakasampattisamanantaramevāti attho. Tatthāti tasmiṃ ṭhāne, tasmiṃ",
  "atk-s0515a:1143_8": "adhikāre vā. Atirocatīti ativiya jotati pakāsati. Yadidaṃ paññāyāti yāyaṃ bhagavato",
  "atk-s0515a:1143_9": "paññā, tāya paññāya bhagavāva atirocatīti attho. Iti-saddo kāraṇattho, iminā kāraṇenāti",
  "atk-s0515a:1143_10": "attho. Sesaṃ sabbattha pākaṭamevāti.",
  "atk-s0515a:1144": "Saddhammappajjotikāya mahāniddesaṭṭhakathāya",
  "atk-s0515a:1145": "Pasūrasuttaniddesavaṇṇanā niṭṭhitā.",
  "atk-s0515a:1146": "9. Māgaṇḍiyasuttaniddesavaṇṇanā",
  "atk-s0515a:1147_0": "70. Navame māgaṇḍiyasuttaniddese paṭhamagāthāya tāva ajapālanigrodhamūle nānārūpāni",
  "atk-s0515a:1147_1": "nimminitvā abhikāmaṃ āgataṃ māradhītaraṃ disvāna taṇhaṃ aratiṃ ragañca chandamattampi",
  "atk-s0515a:1147_2": "methunasmiṃ nāhosi, kimevidaṃ imissā dārikāya muttakarīsapuṇṇaṃ rūpaṃ disvā bhavissati,",
  "atk-s0515a:1147_3": "sabbathā pādāpi naṃ samphusituṃ na icche, kutonena saṃvasitunti.",
  "atk-s0515a:1148_0": "Muttapuṇṇanti āhārautuvasena vatthipuṭantaraṃ pūretvā ṭhitamuttena pūritaṃ. Karīsapuṇṇanti",
  "atk-s0515a:1148_1": "pakkāsayasaṅkhāte heṭṭhānābhipiṭṭhikaṇṭakamūlānaṃ antare ubbedhena aṭṭhaṅgulamatte",
  "atk-s0515a:1148_2": "antāvasāne ṭhitavaccena puṇṇaṃ. Semhapuṇṇanti udarapaṭale ṭhitaekapattappamāṇena",
  "atk-s0515a:1148_3": "semhena pūritaṃ. Ruhirapuṇṇanti yakanassa heṭṭhābhāgaṃ pūretvā hadayavakkapapphāsānaṃ",
  "atk-s0515a:1148_4": "upari thokaṃ thokaṃ paggharantena vakkahadayayakanapapphāse temayamānena ṭhitena",
  "atk-s0515a:1148_5": "ekapattassa pūraṇamattena sannicitalohitasaṅkhātena ca kesalomanakhadantānaṃ maṃsavinimuttaṭṭhānañceva",
  "atk-s0515a:1148_6": "thaddhasukkhacammañca ṭhapetvā dhamanījālānusārena sabbaṃ upādiṇṇakasarīraṃ pharitvā",
  "atk-s0515a:1148_7": "ṭhitasaṃsaraṇalohitasaṅkhātena ca duvidhena ruhirena puṇṇaṃ.",
  "atk-s0515a:1149_0": "Aṭṭhisaṅghātanti sakalasarīre heṭṭhā aṭṭhīnaṃ upariṭṭhitāni sādhikāni tīṇi aṭṭhisatāni,",
  "atk-s0515a:1149_1": "tehi aṭṭhīhi ghaṭitaṃ. Nhārusambandhanti sakalasarīre aṭṭhīni ābandhitvā ṭhitāni",
  "atk-s0515a:1149_2": "nava nhārusatāni, tehi nhārūhi sambandhaṃ ābandhaṃ. Rudhiramaṃsāvalepananti saṃsaraṇalohitena",
  "atk-s0515a:1149_3": "ca sādhikāni tīṇi aṭṭhisatāni anulimpetvā ṭhitena navamaṃsapesisatena ca anulittaṃ",
  "atk-s0515a:1149_4": "sarīraṃ. Cammavinaddhanti sakalasarīraṃ pariyonandhitvā pākaṭakilomakassa upari chaviyā",
  "atk-s0515a:1149_5": "heṭṭhā ṭhitaṃ cammaṃ, tena cammena vinaddhaṃ pariyonaddhaṃ. “Cammāvanaddha”ntipi",
  "atk-s0515a:1149_6": "pāḷi. Chaviyā paṭicchannanti atisukhumachaviyā paṭicchannaṃ chādetvā ṭhitaṃ. Chiddāvachiddanti",
  "atk-s0515a:1149_7": "anekachiddaṃ. Uggharantanti akkhimukhādīhi uggharantaṃ. Paggharantanti adhobhāgena",
  "atk-s0515a:1149_8": "paggharantaṃ. Kimisaṅghanisevitanti sūcimukhādīhi nānāpāṇakulasamūhehi āsevitaṃ.",
  "atk-s0515a:1149_9": "Nānākalimalaparipūranti anekavidhehi asucikoṭṭhāsehi pūritaṃ.",
  "atk-s0515a:1150_0": "71. Tato māgaṇḍiyo “pabbajitā nāma mānusake kāme pahāya dibbakāmatthāya pabbajanti,",
  "atk-s0515a:1150_1": "ayañca dibbepi kāme na icchati, idampi itthiratanaṃ, kā nu assa diṭṭhī”ti pucchituṃ",
  "atk-s0515a:1150_2": "dutiyaṃ gāthamāha. Tattha etādisaṃ ce ratananti dibbitthiratanaṃ sandhāya bhaṇati.",
  "atk-s0515a:1150_3": "Nārinti attano dhītaraṃ sandhāya. Diṭṭhigataṃ sīlavataṃ nu jīvitanti diṭṭhiñca sīlañca",
  "atk-s0515a:1150_4": "vatañca jīvitañca. Bhavūpapattiñca vadesi kīdisanti attano bhavūpapattiṃ vā tuvaṃ kīdisaṃ vadesi.",
  "atk-s0515a:1151_0": "72. Ito parā dve gāthā vissajjanapucchānayena pavattattā pākaṭasambandhāyeva. Tāsu",
  "atk-s0515a:1151_1": "paṭhamagāthāya saṅkhepattho – tassa mayhaṃ māgaṇḍiya dvāsaṭṭhidiṭṭhigatadhammesu",
  "atk-s0515a:1151_2": "nicchinitvā “idameva saccaṃ, moghamañña”nti evaṃ idaṃ vadāmīti samuggahītaṃ na hoti",
  "atk-s0515a:1151_3": "natthi na vijjati, kiṃ kāraṇā? Ahañhi passanto diṭṭhīsu ādīnavaṃ kañci diṭṭhiṃ aggahetvā",
  "atk-s0515a:1151_4": "saccāni pavicinanto ajjhattaṃ rāgādīnaṃ santibhāvena ajjhattasantisaṅkhātaṃ nibbānameva addasanti.",
  "atk-s0515a:1152_0": "Ādīnavanti upaddavaṃ. Sadukkhanti kāyikadukkhena sadukkhaṃ. Savighātanti cetasikadukkhena",
  "atk-s0515a:1152_1": "sahitaṃ. Saupāyāsanti upāyāsasahitaṃ. Sapariḷāhanti sadarathaṃ. Na nibbidāyāti na",
  "atk-s0515a:1152_2": "vaṭṭe nibbindanatthāya. Na virāgāyāti na vaṭṭe virāgatthāya. Na nirodhāyāti na vaṭṭassa",
  "atk-s0515a:1152_3": "nirodhatthāya. Na upasamāyāti na vaṭṭassa upasamatthāya. Na abhiññāyāti na vaṭṭassa",
  "atk-s0515a:1152_4": "abhijānanatthāya. Na sambodhāyāti na kilesaniddāvigamena vaṭṭato sambujjhanatthāya.",
  "atk-s0515a:1152_5": "Na nibbānāyāti na amatanibbānatthāya. Ettha pana “nibbidāyā”ti vipassanā. “Virāgāyā”ti",
  "atk-s0515a:1152_6": "maggo. “Nirodhāya upasamāyā”ti nibbānaṃ. “Abhiññāya sambodhāyā”ti maggo. “Nibbānāyā”ti",
  "atk-s0515a:1152_7": "nibbānameva. Evaṃ ekasmiṃ ṭhāne vipassanā, tīsu maggo, tīsu nibbānaṃ vuttanti evaṃ",
  "atk-s0515a:1152_8": "vavatthānakathā veditabbā. Pariyāyena pana sabbānipetāni maggavevacanānipi nibbānavevacanānipi hontiyeva.",
  "atk-s0515a:1153_0": "Ajjhattaṃ rāgassa santinti ajjhattarāgassa santabhāvena nibbutabhāvena ajjhattasantisaṅkhātaṃ",
  "atk-s0515a:1153_1": "nibbānaṃ olokesiṃ. Dosassa santintiādīsupi eseva nayo. Pacinanti niddesassa uddesapadaṃ.",
  "atk-s0515a:1153_2": "Vicinantoti saccāni vaḍḍhento vibhāvento. Pavicinantoti tāneva paccekaṃ vibhāvento.",
  "atk-s0515a:1153_3": "Keci “gavesanto”ti vaṇṇayanti. Adassanti olokesiṃ. Adakkhinti vinivijjhiṃ. Aphassinti",
  "atk-s0515a:1153_4": "paññāya phusiṃ. Paṭivijjhinti ñāṇena paccakkhaṃ akāsiṃ.",
  "atk-s0515a:1154_0": "73. Dutiyagāthāya saṅkhepattho – yānimāni diṭṭhigatāni tehi tehi sattehi vinicchinitvā",
  "atk-s0515a:1154_1": "gahitattā “vinicchayā”ti ca attano paccayehi abhisaṅkhatabhāvādinā nayena “pakappitānī”ti",
  "atk-s0515a:1154_2": "ca vuccanti, te ve munī diṭṭhigatadhamme aggahetvā ajjhattasantīti yametamatthaṃ",
  "atk-s0515a:1154_3": "brūsi, ācikkha me, kathaṃ nu dhīrehi paveditaṃ taṃ kathaṃ pakāsitaṃ dhīrehīti vadati.",
  "atk-s0515a:1155": "Imissā gāthāya niddeso uttānattho ṭhapetvā paramatthapadaṃ. Tattha yaṃ paramatthanti yaṃ uttamaṃ nibbānaṃ.",
  "atk-s0515a:1156_0": "74. Athassa bhagavā yathā yena upāyena taṃ padaṃ dhīrehi pakāsitaṃ, taṃ upāyaṃ sapaṭipakkhaṃ",
  "atk-s0515a:1156_1": "dassento “na diṭṭhiyā”ti gāthamāha. Tattha na diṭṭhiyātiādīhi diṭṭhisutiaṭṭhasamāpattiñāṇabāhirasīlabbatāni",
  "atk-s0515a:1156_2": "paṭikkhipati. “Suddhimāhā”ti ettha vuttaṃ āha-saddaṃ sabbattha nakārena saddhiṃ yojetvā",
  "atk-s0515a:1156_3": "purimapadattayaṃ netvā “diṭṭhiyā suddhiṃ nāha na kathemī”ti evamattho veditabbo.",
  "atk-s0515a:1156_4": "Yathā cettha, evaṃ uttarapadesupi. Tattha ca adiṭṭhiyā nāhāti dasavatthukaṃ sammādiṭṭhiṃ",
  "atk-s0515a:1156_5": "vinā na kathemi. Tathā assutiyāti navaṅgaṃ savanaṃ vinā. Añāṇāti kammassakatasaccānulomikañāṇaṃ",
  "atk-s0515a:1156_6": "vinā. Asīlatāti pātimokkhasaṃvaraṃ vinā. Abbatāti dhutaṅgavataṃ vinā. Nopi tenāti",
  "atk-s0515a:1156_7": "tesu ekamekena diṭṭhiādimattenāpi na kathemīti evamattho veditabbo. Ete ca nissajja",
  "atk-s0515a:1156_8": "anuggahāyāti ete ca purimadiṭṭhiādibhede kaṇhapakkhike dhamme samugghātakaraṇena",
  "atk-s0515a:1156_9": "nissajja, pacchime adiṭṭhiādibhede sukkapakkhikepi atammayatāpajjanena anuggahāya.",
  "atk-s0515a:1156_10": "Santo anissāya bhavaṃ na jappeti imāya paṭipattiyā rāgādivūpasamena santo cakkhādīsu",
  "atk-s0515a:1156_11": "kañci dhammaṃ anissāya ekampi bhavaṃ na jappe, apihetuṃ apatthetuṃ samattho siyā,",
  "atk-s0515a:1156_12": "ayamassa ajjhattasantīti adhippāyo.",
  "atk-s0515a:1157_0": "Savanampi icchitabbanti suttādivasena suṇanampi ākaṅkhitabbaṃ. Sambhārā ime dhammāti",
  "atk-s0515a:1157_1": "sammādiṭṭhiādikā ime dhammā upakāraṭṭhena sambhārā honti. Kaṇhapakkhikānanti akusalapakkhe",
  "atk-s0515a:1157_2": "bhavānaṃ. Samugghātato pahānaṃ icchitabbanti sammā hananato samucchedato pahānaṃ",
  "atk-s0515a:1157_3": "ākaṅkhitabbaṃ. Tedhātukesu kusalesu dhammesūti kāmarūpārūpasaṅkhātesu tebhūmakesu",
  "atk-s0515a:1157_4": "kosallasambhūtesu. Atammayatāti nittaṇhabhāvo.",
  "atk-s0515a:1158_0": "75. Evaṃ vutte vacanatthaṃ asallakkhento māgaṇḍiyo “no ce kirā”ti gāthamāha. Tattha",
  "atk-s0515a:1158_1": "diṭṭhādīni vuttanayāneva. Kaṇhapakkhikāniyeva pana sandhāya ubhayatrāpi āha. Āha-saddaṃ",
  "atk-s0515a:1158_2": "pana “no ce”ti saddena yojetvā no ce kira āha no ce kira kathesīti evaṃ attho daṭṭhabbo.",
  "atk-s0515a:1158_3": "Momūhanti atimūḷhaṃ, mohanaṃ vā. Paccentīti jānanti. Imissāpi gāthāya niddeso uttāno.",
  "atk-s0515a:1159_0": "76. Athassa bhagavā taṃ diṭṭhiṃ nissāya pucchaṃ paṭikkhipanto “diṭṭhiñca nissāyā”ti",
  "atk-s0515a:1159_1": "gāthamāha. Tassattho – tvaṃ māgaṇḍiya diṭṭhiṃ nissāya punappunaṃ pucchamāno yāni",
  "atk-s0515a:1159_2": "te diṭṭhigatāni samuggahitāni, tesveva samuggahītesu pamohaṃ āgato tvaṃ ito ca mayā",
  "atk-s0515a:1159_3": "vuttaajjhattasantito paṭipattito dhammadesanato vā aṇumpi yuttasaññaṃ na passasi,",
  "atk-s0515a:1159_4": "tena kāraṇena tvaṃ imaṃ dhammaṃ momūhato passasīti.",
  "atk-s0515a:1160": "Lagganaṃ nissāya laggananti diṭṭhilagganaṃ allīyitvā diṭṭhilagganaṃ. Bandhananti diṭṭhibandhanaṃ. Palibodhanti diṭṭhipalibodhaṃ.",
  "atk-s0515a:1161_0": "Andhakāraṃ pakkhandosīti bahalandhakāraṃ paviṭṭhosi. Yuttasaññanti samaṇadhamme yuttasaññaṃ.",
  "atk-s0515a:1161_1": "Pattasaññanti samaṇadhamme paṭiladdhasaññaṃ. Lagganasaññanti sañjānitasaññaṃ. Kāraṇasaññanti",
  "atk-s0515a:1161_2": "hetusaññaṃ. Ṭhānasaññanti kāraṇasaññaṃ. Na paṭilabhasīti na vindasi. Kuto ñāṇanti",
  "atk-s0515a:1161_3": "maggañāṇaṃ pana kena kāraṇena labhissasi. Aniccaṃ vāti hutvā abhāvaṭṭhena pañcakkhandhā",
  "atk-s0515a:1161_4": "aniccaṃ. Aniccasaññānulomaṃ vāti “pañcakkhandhā aniccā”ti uppannā saññā aniccasaññā,",
  "atk-s0515a:1161_5": "tāya saññāya anulomaṃ appaṭikkūlaṃ aniccasaññānulomaṃ. Kiṃ taṃ? Vipassanāñāṇaṃ. Dvinnaṃ",
  "atk-s0515a:1161_6": "vipassanāñāṇānaṃ dukkhānattasaññānulomānampi eseva nayo.",
  "atk-s0515a:1162_0": "77. Evaṃ samuggahitesu pamohena māgaṇḍiyassa vivādāpattiṃ dassetvā idāni tesu aññesu",
  "atk-s0515a:1162_1": "ca dhammesu vigatappamohassa attano nibbivādataṃ dassento “samo visesī”ti gāthamāha.",
  "atk-s0515a:1162_2": "Tassattho – yo evaṃ tidhā mānena vā diṭṭhiyā vā puggalena vā maññati, so tena mānena",
  "atk-s0515a:1162_3": "tāya vā diṭṭhiyā tena vā puggalena vivadeyya. Yo pana amhādiso imāsu tīsu vidhāsu",
  "atk-s0515a:1162_4": "avikampamāno, samo visesīti na tassa hoti, na ca hīnoti pāṭhaseso. Imissāpi gāthāya niddeso uttānova.",
  "atk-s0515a:1163_0": "78. Kiñca bhiyyo – “saccanti so”ti gāthā. Tassattho – so evarūpo pahīnamānadiṭṭhiko",
  "atk-s0515a:1163_1": "“mādiso ‘bāhitapāpattā’dinā nayena brāhmaṇo, idameva sacca”nti kiṃ vadeyya kiṃ vatthuṃ",
  "atk-s0515a:1163_2": "bhaṇeyya, kena vā kāraṇena bhaṇeyya, “mayhaṃ saccaṃ, tuyhaṃ musā”ti vā kena mānena",
  "atk-s0515a:1163_3": "diṭṭhiyā puggalena vā vivadeyya. Yasmiṃ mādise khīṇāsave “sadisohamasmī”ti pavattiyā",
  "atk-s0515a:1163_4": "samaṃ vā, itaradvayabhāvena pavattiyā visamaṃ vā maññitaṃ natthi, samānādīsu kena",
  "atk-s0515a:1163_5": "vādaṃ paṭisaṃyujeyya paṭipphareyyāti. Imissāpi gāthāya niddeso uttāno.",
  "atk-s0515a:1164_0": "79. Nanu ekaṃseneva evarūpo puggalo? “Okaṃ pahāyā”ti gāthā. Tattha okaṃ pahāyāti",
  "atk-s0515a:1164_1": "rūpadhātvādiviññāṇassokāsaṃ tatra chandarāgappahānena chaḍḍetvā. Aniketasārīti rūpanimittaniketādīni",
  "atk-s0515a:1164_2": "taṇhāvasena asaranto. Gāme akubbaṃ muni santhavānīti gāme gihisanthavāni akaronto.",
  "atk-s0515a:1164_3": "Kāmehi rittoti kāmesu chandarāgābhāvena sabbakāmehi puthubhūto. Apurakkharānoti āyatiṃ",
  "atk-s0515a:1164_4": "attabhāvaṃ anabhinibbattento. Kathaṃ na viggayha janena kayirāti janena saddhiṃ viggāhikakathaṃ na katheyya.",
  "atk-s0515a:1165_0": "Hāliddakānīti evaṃnāmako gahapati. Yenāyasmā mahākaccāno tenupasaṅkamīti yenāti bhummatthe",
  "atk-s0515a:1165_1": "karaṇavacanaṃ. Tasmā yattha mahākaccāno, tattha upasaṅkamīti evamettha attho daṭṭhabbo.",
  "atk-s0515a:1165_2": "Yena vā kāraṇena mahākaccāno devamanussehi upasaṅkamitabbo, tena kāraṇena upasaṅkamīti",
  "atk-s0515a:1165_3": "evamettha attho daṭṭhabbo. Kena ca kāraṇena mahākaccāno upasaṅkamitabbo? Nānappakāraguṇavisesādhigamādhippāyena,",
  "atk-s0515a:1165_4": "sāduphalūpabhogādhippāyena dijagaṇehi niccaphalitamahārukkho viya. Upasaṅkamīti ca",
  "atk-s0515a:1165_5": "gatoti vuttaṃ hoti. Upasaṅkamitvāti upasaṅkamanapariyosānadīpanaṃ. Atha vā evaṃ gato",
  "atk-s0515a:1165_6": "tato āsannataraṃ ṭhānaṃ mahākaccānassa samīpasaṅkhātaṃ gantvātipi vuttaṃ hoti.",
  "atk-s0515a:1166_0": "Abhivādetvāti pañcapatiṭṭhitena vanditvā. Idāni yenatthena mahākaccānassa upaṭṭhānaṃ",
  "atk-s0515a:1166_1": "āgato, taṃ pucchitukāmo dasanakhasamodhānasamujjalaṃ añjaliṃ sirasi patiṭṭhāpetvā",
  "atk-s0515a:1166_2": "ekamantaṃ nisīdi. Ekamantanti bhāvanapuṃsakaniddeso “visamaṃ candimasūriyā parivattantī”tiādīsu",
  "atk-s0515a:1166_3": "viya. Tasmā yathā nisinno ekamantaṃ nisinno hoti, evaṃ nisīdīti evamettha attho daṭṭhabbo.",
  "atk-s0515a:1166_4": "Bhummatthe vā etaṃ upayogavacanaṃ. Nisīdīti nisajjaṃ kappesi. Paṇḍitā hi devamanussā",
  "atk-s0515a:1166_5": "garuṭṭhāniyaṃ upasaṅkamitvā āsanakusalatāya ekamantaṃ nisīdanti. Ayañca gahapati",
  "atk-s0515a:1166_6": "tesaṃ aññataro, tasmā ekamantaṃ nisīdi.",
  "atk-s0515a:1167_0": "Kathaṃ nisinno ca pana ekamantaṃ nisinno hotīti? Cha nisajjadose vajjetvā. Seyyathidaṃ?",
  "atk-s0515a:1167_1": "Atidūraṃ accāsannaṃ uparivātaṃ unnatappadesaṃ atisammukhaṃ atipacchāti. Atidūre nisinno",
  "atk-s0515a:1167_2": "hi sace kathetukāmo hoti, uccāsaddena kathetabbaṃ hoti. Accāsanne nisinno saṅghaṭṭanaṃ",
  "atk-s0515a:1167_3": "karoti. Uparivāte nisinno sarīragandhena bādhati. Unnatappadese nisinno agāravaṃ",
  "atk-s0515a:1167_4": "pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca daṭṭhabbaṃ",
  "atk-s0515a:1167_5": "hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ hoti. Tasmā",
  "atk-s0515a:1167_6": "ayampi ete cha nisajjadose vajjetvā nisīdi. Tena vuttaṃ – “ekamantaṃ nisīdī”ti.",
  "atk-s0515a:1168": "Etadavocāti etaṃ avoca. Vuttamidaṃ bhante kaccāna bhagavatā aṭṭhakavaggiye māgaṇḍiyapañheti aṭṭhakavaggiyamhi māgaṇḍiyapañho nāma atthi, tasmiṃ pañhe.",
  "atk-s0515a:1169_0": "Rūpadhātūti rūpakkhandho adhippeto. Rūpadhāturāgavinibandhanti rūpadhātumhi rāgena",
  "atk-s0515a:1169_1": "vinibaddhaṃ. Viññāṇanti kammaviññāṇaṃ. Okasārīti gehasārī ālayasārī. Kasmā panettha",
  "atk-s0515a:1169_2": "“viññāṇadhātu kho gahapatī”ti na vuttanti? Sammohavighātatthaṃ. “Oko”ti hi atthato",
  "atk-s0515a:1169_3": "paccayo vuccati, purejātañca kammaviññāṇaṃ pacchājātassa kammaviññāṇassapi vipākaviññāṇassapi,",
  "atk-s0515a:1169_4": "vipākaviññāṇañca vipākaviññāṇassapi kammaviññāṇassapi paccayo hoti, tasmā “kataraṃ",
  "atk-s0515a:1169_5": "nu kho idha viññāṇa”nti sammoho bhaveyya. Tassa vighātatthaṃ taṃ aggahetvā asambhinnāva",
  "atk-s0515a:1169_6": "desanā katāti. Apica vipākaārammaṇavasena catasso abhisaṅkhāraviññāṇaṭṭhitiyoti vuttāti",
  "atk-s0515a:1169_7": "tā dassetumpi idha viññāṇaṃ na gahitaṃ.",
  "atk-s0515a:1170_0": "Upayupādānāti taṇhūpayadiṭṭhūpayavasena dve upayā, kāmupādānādīni cattāri upādānāni",
  "atk-s0515a:1170_1": "ca. Cetaso adhiṭṭhānābhinivesānusayāti akusalacittassa adhiṭṭhānabhūtā ceva abhinivesabhūtā",
  "atk-s0515a:1170_2": "ca anusayabhūtā ca. Tathāgatassāti sammāsambuddhassa. Sabbesampi hi khīṇāsavānaṃ",
  "atk-s0515a:1170_3": "ete pahīnāva, satthu pana khīṇāsavabhāvo loke atipākaṭoti uparimakoṭiyā evaṃ vuttaṃ.",
  "atk-s0515a:1170_4": "Viññāṇadhātuyāti idha viññāṇaṃ kasmā gahitaṃ? Kilesappahānadassanatthaṃ. Kilesā hi",
  "atk-s0515a:1170_5": "na kevalaṃ catūsuyeva khandhesu pahīnā pahīyanti, pañcasupi pahīyantiyevāti kilesappahānadassanatthaṃ",
  "atk-s0515a:1170_6": "gahitaṃ. Evaṃ kho gahapati anokasārī hotīti evaṃ kammaviññāṇena okaṃ asarantena anokasārī nāma hoti.",
  "atk-s0515a:1171_0": "Rūpanimittaniketavisāravinibandhāti rūpameva kilesānaṃ paccayaṭṭhena nimittaṃ, ārammaṇakiriyasaṅkhātena",
  "atk-s0515a:1171_1": "nivāsaṭṭhena niketanti rūpanimittaniketaṃ. Visāro ca vinibandho ca visāravinibandhā.",
  "atk-s0515a:1171_2": "Ubhayenapi hi kilesānaṃ patthaṭabhāvo ca vinibandhanabhāvo ca vutto, rūpanimittanikete",
  "atk-s0515a:1171_3": "visāravinibandhāti rūpanimittaniketavisāravinibandhā, tasmā rūpanimittaniketamhi",
  "atk-s0515a:1171_4": "uppannena kilesavisārena ceva kilesavinibandhanena cāti attho. Niketasārīti vuccatīti",
  "atk-s0515a:1171_5": "ārammaṇakaraṇavasena nivāsaṭṭhānaṭṭhena niketasārīti vuccati. Pahīnāti te rūpanimittanikete",
  "atk-s0515a:1171_6": "kilesavisāravinibandhā pahīnā.",
  "atk-s0515a:1172_0": "Kasmā panettha pañcakkhandhā ca “okā”ti vuttā, cha ārammaṇāni “niketa”nti? Chandarāgassa",
  "atk-s0515a:1172_1": "balavadubbalatāya. Samānepi hi etesaṃ ālayaṭṭhena visayabhāve okoti nippariyāyena",
  "atk-s0515a:1172_2": "suddhaṃ gehameva vuccati, niketanti “ajja asukaṭṭhāne kīḷissāmā”ti katasaṅketānaṃ",
  "atk-s0515a:1172_3": "nivāsanaṭṭhānaṃ uyyānādi. Tattha yathā puttadāradhanadhaññapuṇṇagehe chandarāgo balavā",
  "atk-s0515a:1172_4": "hoti, evaṃ ajjhattikesu khandhesu. Yathā pana uyyānaṭṭhānādīsu tato dubbalataro hoti,",
  "atk-s0515a:1172_5": "evaṃ bāhiresu chasu ārammaṇesūti chandarāgassa balavadubbalatāya evaṃ desanā katāti veditabbā.",
  "atk-s0515a:1173_0": "Sukhitesu sukhitoti upaṭṭhākesu dhanadhaññalābhādivasena sukhitesu “idānāhaṃ manāpaṃ",
  "atk-s0515a:1173_1": "cīvaraṃ manāpaṃ bhojanaṃ labhissāmī”ti gehassitasukhena sukhito hoti, tehi pattasampattiṃ",
  "atk-s0515a:1173_2": "attanā anubhavamāno viya carati. Dukkhitesu dukkhitoti tesaṃ kenacideva kāraṇena",
  "atk-s0515a:1173_3": "dukkhe uppanne sayaṃ dviguṇena dukkhena dukkhito hoti. Kiccakaraṇīyesūti kiccasaṅkhātesu",
  "atk-s0515a:1173_4": "karaṇīyesu. Voyogaṃ āpajjatīti upayogaṃ sayaṃ tesaṃ kiccānaṃ kattabbataṃ āpajjati.",
  "atk-s0515a:1174": "Kāmesūti vatthukāmesu. Evaṃ kho gahapati kāmehi aritto hotīti evaṃ kilesakāmehi aritto hoti.",
  "atk-s0515a:1175": "Anto kāmānaṃ bhāvena atuccho. Sukkapakkho tesaṃ abhāvena ritto tucchoti veditabbo.",
  "atk-s0515a:1176_0": "Purakkharānoti vaṭṭaṃ purato kurumāno. Evaṃrūpo siyantiādīsu dīgharassakāḷodātādīsu",
  "atk-s0515a:1176_1": "rūpesu evaṃrūpo nāma bhaveyyanti pattheti. Sukhādīsu vedanāsu evaṃvedano nāma. Nīlasaññādīsu",
  "atk-s0515a:1176_2": "saññāsu evaṃsañño nāma. Puññābhisaṅkhārādīsu saṅkhāresu evaṃsaṅkhāro nāma. Cakkhuviññāṇādīsu",
  "atk-s0515a:1176_3": "viññāṇesu evaṃviññāṇo nāma bhaveyyanti pattheti.",
  "atk-s0515a:1177_0": "Apurakkharānoti vaṭṭaṃ purato akurumāno. Sahitaṃ me, asahitaṃ teti tuyhaṃ vacanaṃ",
  "atk-s0515a:1177_1": "asahitaṃ asiliṭṭhaṃ, mayhaṃ sahitaṃ siliṭṭhaṃ madhuraṃ madhurapānasadisaṃ. Adhiciṇṇaṃ",
  "atk-s0515a:1177_2": "te viparāvattanti yaṃ tuyhaṃ dīghena kālena paricitaṃ suppaguṇaṃ, taṃ mama vādaṃ",
  "atk-s0515a:1177_3": "āgamma sabbaṃ khaṇena viparāvattaṃ nivattaṃ. Āropito te vādoti tuyhaṃ doso mayā āropito.",
  "atk-s0515a:1177_4": "Cara vādappamokkhāyāti taṃ taṃ ācariyaṃ upasaṅkamitvā uttaraṃ pariyesanto imassa",
  "atk-s0515a:1177_5": "vādassa mokkhāya cara āhiṇḍa. Nibbeṭhehi vā sace pahosīti atha sayameva pahosi, idheva nibbeṭhehīti.",
  "atk-s0515a:1178_0": "80. So evarūpo “yehi vivitto”ti gāthā. Tattha yehīti yehi diṭṭhigatādīhi. Vivitto",
  "atk-s0515a:1178_1": "vicareyyāti ritto careyya. Na tāni uggayha vadeyya nāgoti “āguṃ na karotī”tiādinā",
  "atk-s0515a:1178_2": "nayena nāgo tāni diṭṭhigatāni uggahetvā na careyya. Elambujanti elasaññite ambumhi",
  "atk-s0515a:1178_3": "jātaṃ kaṇṭakanāḷaṃ vārijaṃ, padumanti vuttaṃ hoti. Yathā jalena paṅkena canūpalittanti",
  "atk-s0515a:1178_4": "taṃ padumaṃ yathā jalena ca paṅkena ca anupalittaṃ hoti. Evaṃ muni santivādo agiddhoti",
  "atk-s0515a:1178_5": "evaṃ ajjhattasantivādo muni gedhābhāvena agiddho. Kāme ca loke ca anūpalittoti duvidhepi",
  "atk-s0515a:1178_6": "kāme apāyādike ca loke dvīhi silesehi anupalitto hoti.",
  "atk-s0515a:1179_0": "Āguṃ na karotīti akusalādidosaṃ na karoti. Na gacchatīti agativasena na gacchati.",
  "atk-s0515a:1179_1": "Nāgacchatīti pahīnakilese na upeti. Pāpakāti lāmakā. Akusalāti akosallasambhūtā.",
  "atk-s0515a:1179_2": "Te kilese na punetīti ye kilesā pahīnā, te kilese puna na eti. Na paccetīti paṭi",
  "atk-s0515a:1179_3": "na upeti. Na paccāgacchatīti puna na nivattati.",
  "atk-s0515a:1180_0": "Kharadaṇḍoti kharapattadaṇḍo pharusadaṇḍo. Cattagedhoti vissaṭṭhagedho. Vantagedhoti",
  "atk-s0515a:1180_1": "vamitagedho. Muttagedhoti chinnabandhanagedho. Pahīnagedhoti pajahitagedho. Paṭinissaṭṭhagedhoti",
  "atk-s0515a:1180_2": "yathā na puna cittaṃ āruhati, evaṃ paṭivissajjitagedho. Upari vītarāgādīsupi eseva",
  "atk-s0515a:1180_3": "nayo. Sabbāneva tāni gahitaggahaṇassa vissaṭṭhabhāvavevacanāni.",
  "atk-s0515a:1181_0": "81. Kiñca bhiyyo – “na vedagū”ti gāthā. Tattha na vedagū diṭṭhiyāyakoti catumaggavedagū",
  "atk-s0515a:1181_1": "mādiso diṭṭhiyāyako na hoti, diṭṭhiyā gacchanto vā, taṃ sārato paccento vā na hoti.",
  "atk-s0515a:1181_2": "Tattha vacanattho – yāyatīti yāyako. Karaṇavacanena diṭṭhiyā yāyatīti diṭṭhiyāyako.",
  "atk-s0515a:1181_3": "Upayogatthe sāmivacanenapi diṭṭhiyā yātītipi diṭṭhiyāyako. Na mutiyā sa mānametīti",
  "atk-s0515a:1181_4": "mutarūpādibhedāya mutiyāpi so mānaṃ na eti. Na hi tammayo soti taṇhādiṭṭhivasena",
  "atk-s0515a:1181_5": "tammayo hoti tapparāyaṇo, ayaṃ pana na tādiso. Na kammunā nopi sutena neyyoti puññābhisaṅkhārādinā",
  "atk-s0515a:1181_6": "kammunā vā, sutasuddhiādinā sutena vā so netabbo na hoti. Anūpanīto sa nivesanesūti",
  "atk-s0515a:1181_7": "so dvinnampi upayānaṃ pahīnattā sabbesu taṇhādiṭṭhinivesanesu anupanīto.",
  "atk-s0515a:1182": "Mutarūpena vāti ettha mutarūpaṃ nāma gandharasaphoṭṭhabbāni. Mānaṃ netīti asmimānaṃ na eti. Na upetīti samīpaṃ na eti. Na upagacchatīti upagantvā na tiṭṭhati. Tammayoti tappakato.",
  "atk-s0515a:1183_0": "82. Tassa ca evaṃvidhassa “saññāvirattassā”ti gāthā. Tattha saññāvirattassāti nekkhammasaññāpubbaṅgamāya",
  "atk-s0515a:1183_1": "bhāvanāya pahīnakāmādisaññassa. Iminā padena ubhatobhāgavimutto samathayāniko adhippeto.",
  "atk-s0515a:1183_2": "Paññāvimuttassāti vipassanāpubbaṅgamāya bhāvanāya sabbakilesehi vimuttassa. Iminā",
  "atk-s0515a:1183_3": "sukkhavipassako adhippeto. Saññañca diṭṭhiñca ye aggahesuṃ, te ghaṭṭamānā vicaranti",
  "atk-s0515a:1183_4": "loketi ye pana kāmasaññādikaṃ saññaṃ aggahesuṃ, te visesato gahaṭṭhā kāmādhikaraṇaṃ,",
  "atk-s0515a:1183_5": "ye ca diṭṭhiṃ aggahesuṃ, te visesato pabbajitā dhammādhikaraṇaṃ aññamaññaṃ ghaṭṭentā vicarantīti.",
  "atk-s0515a:1184_0": "Yo samathapubbaṅgamaṃ ariyamaggaṃ bhāvetīti yo puggalo samathapubbaṅgamaṃ purecārikaṃ",
  "atk-s0515a:1184_1": "katvā sahavipassanaṃ ariyamaggaṃ bhāveti, paṭhamaṃ samādhiṃ uppādetvā pacchā sahavipassanaṃ",
  "atk-s0515a:1184_2": "ariyamaggaṃ uppādetīti attho. Tassa āditoti tassa puggalassa paṭhamajjhānādito. Upādāyāti",
  "atk-s0515a:1184_3": "paṭicca āgamma. Ganthā vikkhambhītā hontīti ganthā dūrīkatā bhavanti. Arahatte patteti",
  "atk-s0515a:1184_4": "arahattaphalaṃ patte. Arahatoti arahattaphale ṭhitassa. Ganthā ca mohā cātiādayo",
  "atk-s0515a:1184_5": "sabbe kilesā pahīnā honti.",
  "atk-s0515a:1185_0": "Yo vipassanāpubbaṅgamaṃ ariyamaggaṃ bhāvetīti yo puggalo vipassanaṃ pubbaṅgamaṃ purecārikaṃ",
  "atk-s0515a:1185_1": "katvā ariyamaggaṃ bhāveti, paṭhamaṃ vipassanaṃ uppādetvā pacchā ariyamaggasampayuttaṃ",
  "atk-s0515a:1185_2": "samādhiṃ bhāvetīti attho. Tassa ādito upādāyāti tassa puggalassa vipassanato paṭṭhāya",
  "atk-s0515a:1185_3": "vipassanaṃ paṭicca. Mohā vikkhambhitā hontīti ettha vikkhambhitāti dūraṃ pāpitā saññāvasena.",
  "atk-s0515a:1185_4": "Ghaṭṭentīti ye kāmasaññādiṃ gaṇhanti, te saññāvasena pīḷenti. Saṅghaṭṭentīti tato",
  "atk-s0515a:1185_5": "tato pīḷenti. Idāni ghaṭṭente dassetuṃ “rājānopi rājūhi vivadantī”tiādinā nayena",
  "atk-s0515a:1185_6": "vitthāro vutto. Aññamaññaṃ pāṇīhipi upakkamantīti ettha aññamaññaṃ hatthehi paharanti.",
  "atk-s0515a:1185_7": "Leḍḍūhīti kapālakhaṇḍehi. Daṇḍehīti aḍḍhadaṇḍakehi. Satthehīti ubhatodhārehi satthehi.",
  "atk-s0515a:1186_0": "Abhisaṅkhārānaṃ appahīnattāti puññādiabhisaṅkhārānaṃ appahīnabhāvena. Gatiyā ghaṭṭentīti",
  "atk-s0515a:1186_1": "gantabbāya patiṭṭhābhūtāya gatiyā pīḷenti ghaṭṭanaṃ āpajjanti. Nirayādīsupi eseva",
  "atk-s0515a:1186_2": "nayo. Sesamettha vuttanayattā uttānameva.",
  "atk-s0515a:1187": "Saddhammappajjotikāya mahāniddesaṭṭhakathāya",
  "atk-s0515a:1188": "Māgaṇḍiyasuttaniddesavaṇṇanā niṭṭhitā.",
  "atk-s0515a:1189": "10. Purābhedasuttaniddesavaṇṇanā",
  "atk-s0515a:1190_0": "83. Dasame purābhedasuttaniddese kathaṃdassīti imassa suttassa ito paresañca pañcannaṃ",
  "atk-s0515a:1190_1": "kalahavivādacūḷabyūhamahābyūhatuvaṭakaattadaṇḍasuttānaṃ sammāparibbājanīyasuttavaṇṇanāyaṃ",
  "atk-s0515a:1190_2": "vuttanayeneva sāmaññato uppatti veditabbā. Visesato pana yatheva tasmiṃ mahāsamaye",
  "atk-s0515a:1190_3": "rāgacaritadevatānaṃ sappāyavasena dhammaṃ desetuṃ nimmitabuddhena attānaṃ pucchāpetvā",
  "atk-s0515a:1190_4": "sammāparibbājanīyasuttanta- mabhāsi, evaṃ tasmiṃyeva mahāsamaye “kiṃ nu kho purā",
  "atk-s0515a:1190_5": "sarīrabhedā kattabba”nti uppannacittānaṃ devatānaṃ cittaṃ ñatvā tāsaṃ anuggahatthaṃ",
  "atk-s0515a:1190_6": "aḍḍhateḷasabhikkhusataparivāraṃ nimmitabuddhaṃ ākāsena ānetvā tena attānaṃ pucchāpetvā imaṃ suttamabhāsi.",
  "atk-s0515a:1191_0": "Kathaṃ? Buddhā nāma mahantā ete sattavisesā, yaṃ sadevakassa lokassa diṭṭhaṃ sutaṃ",
  "atk-s0515a:1191_1": "mutaṃ viññātaṃ pattaṃ pariyesitaṃ anuvicaritaṃ manasā na kiñci katthaci nīlādivasena",
  "atk-s0515a:1191_2": "vibhattarūpārammaṇesu vibhattarūpārammaṇaṃ vā, bherisaddādivasena vibhattasaddārammaṇādīsu",
  "atk-s0515a:1191_3": "saddādiārammaṇaṃ vā atthi, yaṃ etesaṃ ñāṇamukhe āpāthaṃ nāgacchati. Yathāha – “yaṃ,",
  "atk-s0515a:1191_4": "bhikkhave, sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ pattaṃ",
  "atk-s0515a:1191_5": "pariyesitaṃ anuvicaritaṃ manasā, tamahaṃ jānāmi tamahaṃ abbhaññāsi”nti. Evaṃ sabbattha",
  "atk-s0515a:1191_6": "appaṭihatañāṇo bhagavā sabbāpi tā devatā bhabbābhabbavasena dve koṭṭhāse akāsi. “Kammāvaraṇena",
  "atk-s0515a:1191_7": "vā samannāgatā”tiādinā hi nayena vuttā sattā abhabbā nāma. Te ekavihāre vasantepi",
  "atk-s0515a:1191_8": "buddhā na olokenti. Viparītā pana bhabbā nāma. Te dūre vasantepi gantvā saṅgaṇhanti.",
  "atk-s0515a:1191_9": "Tasmiṃ devatāsannipāte ye abhabbā, te pahāya bhabbe pariggahesi. Pariggahetvā “ettakā",
  "atk-s0515a:1191_10": "ettha rāgacaritā, ettakā dosādicaritā”ti cariyavasena cha koṭṭhāse akāsi. Atha nesaṃ",
  "atk-s0515a:1191_11": "sappāyadhammadesanaṃ upadhārento “rāgacaritānaṃ devānaṃ sammāparibbājanīyasuttaṃ",
  "atk-s0515a:1191_12": "kathessāmi, dosacaritānaṃ kalahavivādasuttaṃ, mohacaritānaṃ mahābyūhasuttaṃ, vitakkacaritānaṃ",
  "atk-s0515a:1191_13": "cūḷabyūhasuttaṃ, saddhācaritānaṃ tuvaṭakasuttaṃ, buddhicaritānaṃ purābhedasuttaṃ",
  "atk-s0515a:1191_14": "kathessāmī”ti desanaṃ vavatthāpetvā puna taṃ parisaṃ manasākāsi “attajjhāsayena nu",
  "atk-s0515a:1191_15": "kho jāneyya, parajjhāsayena, aṭṭhuppattikena, pucchāvasenā”ti. Tato “pucchāvasena",
  "atk-s0515a:1191_16": "jāneyyā”ti ñatvā “atthi nu kho koci devatānaṃ ajjhāsayaṃ gahetvā cariyavasena pañhaṃ",
  "atk-s0515a:1191_17": "pucchituṃ samattho”ti “tesu pañcasatesu bhikkhūsu ekopi na sakkotī”ti addasa. Tato",
  "atk-s0515a:1191_18": "asītimahāsāvake, dve aggasāvake ca samannāharitvā “tepi na sakkontī”ti disvā cintesi",
  "atk-s0515a:1191_19": "– “sace paccekabuddho bhaveyya, sakkuṇeyya nu kho”ti. “Sopi na sakkuṇeyyo”ti ñatvā",
  "atk-s0515a:1191_20": "“sakkasuyāmādīsu koci sakkuṇeyyā”ti samannāhari. Sace hi tesu koci sakkuṇeyya, taṃ",
  "atk-s0515a:1191_21": "pucchāpetvā attanā vissajjeyya. Na pana tesupi koci sakkoti. Athassa etadahosi –",
  "atk-s0515a:1191_22": "“mādiso buddhoyeva sakkuṇeyya, atthi pana katthaci añño buddho”ti anantāsu lokadhātūsu",
  "atk-s0515a:1191_23": "anantañāṇaṃ pattharitvā lokaṃ olokento na aññaṃ buddhaṃ addasa. Anacchariyañcetaṃ,",
  "atk-s0515a:1191_24": "idāni attanā samaṃ na passeyya, yo jātadivasepi brahmajālavaṇṇanāyaṃ vuttanayena",
  "atk-s0515a:1191_25": "attanā samaṃ apassanto “aggohamasmi lokassā”ti appaṭivattiyaṃ sīhanādaṃ nadi. Evaṃ",
  "atk-s0515a:1191_26": "aññaṃ attanā samaṃ apassitvā cintesi “sace ahaṃ pucchitvā ahameva vissajjeyyaṃ, evaṃ",
  "atk-s0515a:1191_27": "tā devatā na sakkhissanti paṭivijjhituṃ. Aññasmiṃ pana buddheyeva pucchante mayi",
  "atk-s0515a:1191_28": "ca vissajjante accherakaṃ bhavissati, sakkhissanti ca devatā paṭivijjhituṃ, tasmā",
  "atk-s0515a:1191_29": "nimmitabuddhaṃ māpessāmī”ti abhiññāpādakaṃ jhānaṃ samāpajjitvā vuṭṭhāya “pattacīvaraggahaṇaṃ",
  "atk-s0515a:1191_30": "ālokitaṃ vilokitaṃ samiñjitaṃ pasāritañca mama sadisaṃyeva hotū”ti kāmāvacaracittehi",
  "atk-s0515a:1191_31": "parikammaṃ katvā “pācīnayugandharaparikkhepato ullaṅghayamānaṃ candamaṇḍalaṃ bhinditvā",
  "atk-s0515a:1191_32": "nikkhamanto viya āgacchatū”ti rūpāvacaracittena adhiṭṭhāsi. Devasaṅgho taṃ disvā",
  "atk-s0515a:1191_33": "“aññopi nu kho bho, cando uggato”ti āha. Atha candaṃ ohāya āsannatare jāte “na cando,",
  "atk-s0515a:1191_34": "sūriyo uggato”ti. Puna āsannatare jāte “na sūriyo, devavimānaṃ eta”nti. Puna āsannatare",
  "atk-s0515a:1191_35": "jāte “na devavimānaṃ, devaputto eso”ti. Puna āsannatare jāte “na devaputto, mahābrahmā",
  "atk-s0515a:1191_36": "eso”ti. Puna āsannatare jāte “na mahābrahmā, aparopi bho buddho āgato”ti āha.",
  "atk-s0515a:1192_0": "Tattha puthujjanadevatā cintayiṃsu – “ekabuddhassa tāva ayaṃ devatāsannipāto. Dvinnaṃ",
  "atk-s0515a:1192_1": "kīvamahanto bhavissatī”ti. Ariyadevatā cintayiṃsu – “ekissā lokadhātuyā dve buddhā",
  "atk-s0515a:1192_2": "nāma natthi, addhā bhagavā attanā sadisaṃ aññaṃ ekaṃ buddhaṃ nimminī”ti. Athassa",
  "atk-s0515a:1192_3": "devasaṅghassa passantasseva nimmitabuddho āgantvā dasabalaṃ avanditvāva sammukhaṭṭhāne",
  "atk-s0515a:1192_4": "samasamaṃ katvā māpite āsane nisīdi. Bhagavato bāttiṃsamahāpurisalakkhaṇāni, nimmitassāpi,",
  "atk-s0515a:1192_5": "bhagavato sarīrā chabbaṇṇarasmiyo nikkhamanti, nimmitassāpi, bhagavato sarīrarasmiyo",
  "atk-s0515a:1192_6": "nimmitasarīre paṭihaññanti, nimmitassa rasmiyo bhagavato kāye paṭihaññanti. Tā dvinnampi",
  "atk-s0515a:1192_7": "buddhānaṃ sarīrato uggamma bhavaggaṃ āhacca tato tato paṭinivattitvā devatānaṃ matthakamatthakapariyantena",
  "atk-s0515a:1192_8": "otaritvā cakkavāḷamukhavaṭṭiyaṃ patiṭṭhahiṃsu. Sakalacakkavāḷagabbhaṃ suvaṇṇamayavaṅkagopānasivinaddhamiva",
  "atk-s0515a:1192_9": "cetiyagharaṃ virocittha. Dasasahassacakkavāḷadevatā ekacakkavāḷe rāsibhūtā dvinnaṃ",
  "atk-s0515a:1192_10": "buddhānaṃ rasmiabbhantaraṃ pavisitvā aṭṭhaṃsu. Nimmito nisīdantoyeva “kathaṃdassī",
  "atk-s0515a:1192_11": "kathaṃsīlo, upasantoti vuccatī”tiādinā nayena adhipaññādikaṃ pucchanto gāthamāha.",
  "atk-s0515a:1193": "Tattha pucchāya tāva so nimmito kathaṃdassīti adhipaññaṃ, kathaṃsīloti adhisīlaṃ, upasantoti adhicittaṃ pucchati. Sesaṃ pākaṭameva.",
  "atk-s0515a:1194": "Nimmitabuddhādivibhāvanatthaṃ peṭake –",
  "atk-s0515a:1195": "“Upeti dhammaṃ paripucchamāno, kusalaṃ atthupasañhitaṃ;",
  "atk-s0515a:1196": "Na jīvati na nibbuto na mato, taṃ puggalaṃ katamaṃ vadanti buddhā. ;",
  "atk-s0515a:1197": "“Saṃsārakhīṇo na ca vantarāgo, na cāpi sekkho na ca diṭṭhadhammo;",
  "atk-s0515a:1198": "Akhīṇāsavo antimadehadhārī, taṃ puggalaṃ katamaṃ vadanti buddhā.",
  "atk-s0515a:1199": "“Na dukkhasaccena samaṅgibhūto, na maggasaccena kuto nirodho;",
  "atk-s0515a:1200": "Samudayasaccato suvidūravidūro, taṃ puggalaṃ katamaṃ vadanti buddhā.",
  "atk-s0515a:1201": "“Ahetuko nopi ca rūpanissito, apaccayo nopi ca so asaṅkhato;",
  "atk-s0515a:1202": "Asaṅkhatārammaṇo nopi ca rūpī, taṃ puggalaṃ katamaṃ vadanti buddhā”ti. –",
  "atk-s0515a:1203": "Vuttaṃ.",
  "atk-s0515a:1204_0": "Tattha paṭhamagāthā nimmitabuddhaṃ sandhāya, dutiyagāthā pacchimabhavikabodhisattaṃ",
  "atk-s0515a:1204_1": "sandhāya, tatiyagāthā arahattaphalaṭṭhaṃ sandhāya, catutthagāthā arūpe nibbānapaccavekkhaṇamanodvārapurecārikacittasamaṅgiṃ",
  "atk-s0515a:1204_2": "sandhāya vuttāti ñātabbā. Kīdisena dassanenāti kīdisavasena dassanena. Kiṃsaṇṭhitenāti",
  "atk-s0515a:1204_3": "kiṃsarikkhena. Kiṃpakārenāti kiṃvidhena. Kiṃpaṭibhāgenāti kiṃākārena.",
  "atk-s0515a:1205_0": "Yaṃ pucchāmīti yaṃ puggalaṃ pucchāmi, taṃ mayhaṃ viyākarohi. Yācāmīti āyācāmi. Ajjhesāmīti",
  "atk-s0515a:1205_1": "āṇāpemi. Pasādemīti tava santāne somanassaṃ uppādemi. Brūhīti niddesassa uddesapadaṃ.",
  "atk-s0515a:1205_2": "Ācikkhāti desetabbānaṃ “imāni nāmānī”ti nāmavasena kathehi. Desehīti dassehi. Paññapehīti",
  "atk-s0515a:1205_3": "jānāpehi. Ñāṇamukhavasena hi appanaṃ ṭhapento “paññapehī”ti vuccati. Paṭṭhapehīti",
  "atk-s0515a:1205_4": "paññāpehi, pavattāpehīti attho. Ñāṇamukhe ṭhapehīti vā. Vivarāti vivaṭaṃ karohi,",
  "atk-s0515a:1205_5": "vivaritvā dassehīti attho. Vibhajāti vibhāgakiriyāya vibhāvento dassehīti attho.",
  "atk-s0515a:1205_6": "Uttānīkarohīti pākaṭabhāvaṃ karohi.",
  "atk-s0515a:1206_0": "Atha vā ācikkhāti desanādīnaṃ channaṃ padānaṃ mūlapadaṃ. Desanādīni cha padāni etassa",
  "atk-s0515a:1206_1": "atthassa vivaraṇatthaṃ vuttāni. Tattha desehīti ugghaṭitaññūnaṃ vasena saṅkhepato",
  "atk-s0515a:1206_2": "paṭhamaṃ uddesavasena desehi. Ugghaṭitaññū hi saṅkhepena vuttaṃ paṭhamaṃ vuttañca",
  "atk-s0515a:1206_3": "paṭivijjhanti. Paññapehīti vipañcitaññūnaṃ vasena tesaṃ cittatosanena buddhinisānena",
  "atk-s0515a:1206_4": "ca paṭhamaṃ saṃkhittassa vitthārato niddesavaseneva paññapehi. Paṭṭhapehīti tesaṃyeva",
  "atk-s0515a:1206_5": "niddiṭṭhassa niddesassa paṭiniddesavasena vitthāritavasena ṭhapeti paṭṭhapehi. Vivarāti",
  "atk-s0515a:1206_6": "niddiṭṭhassapi punappunaṃ vacanena vivarāhi. Vibhajāti punappunaṃ vuttassāpi vibhāgakaraṇena",
  "atk-s0515a:1206_7": "vibhajāhi. Uttānīkarohīti vivaṭassa vitthārataravacanena vibhattassa ca nidassanavacanena",
  "atk-s0515a:1206_8": "uttāniṃ karohi. Ayaṃ desanā neyyānampi paṭivedhāya hotīti.",
  "atk-s0515a:1207_0": "84. Vissajjane pana bhagavā sarūpena adhipaññādīni avissajjetvāva adhipaññādippabhāvena",
  "atk-s0515a:1207_1": "yesaṃ kilesānaṃ upasamā “upasanto”ti vuccati, nānādevatānaṃ āsayānulomena tesaṃ upasamameva",
  "atk-s0515a:1207_2": "dīpento “vītataṇho”tiādikā gāthāyo abhāsi. Tattha ādito aṭṭhannaṃ gāthānaṃ “taṃ brūmi",
  "atk-s0515a:1207_3": "upasanto”ti imāya gāthāya sambandho veditabbo, tato parāsaṃ “sa ve santoti vuccatī”ti",
  "atk-s0515a:1207_4": "iminā sabbapacchimena padena.",
  "atk-s0515a:1208_0": "Anupadavaṇṇanānayo – vītataṇho purābhedāti yo sarīrabhedā pubbameva pahīnataṇho.",
  "atk-s0515a:1208_1": "Pubbamantamanissitoti atītaddhādibhedaṃ pubbaantaṃ anissito. Vemajjhe nupasaṅkheyyoti",
  "atk-s0515a:1208_2": "paccuppannepi addhani “ratto”tiādinā nayena na upasaṅkhātabbo. Tassa natthi purakkhatanti",
  "atk-s0515a:1208_3": "tassa arahato dvinnaṃ purekkhārānaṃ abhāvā anāgate addhani purakkhatamapi natthi,",
  "atk-s0515a:1208_4": "taṃ brūmi upasantoti evamettha yojanā veditabbā. Esa nayo sabbattha.",
  "atk-s0515a:1209_0": "Purā kāyassa bhedāti karajakāyassa bhedato pubbeyeva. Attabhāvassāti sakalattabhāvassa.",
  "atk-s0515a:1209_1": "Kaḷevarassa nikkhepāti kaḷevarassa nikkhepato sarīrassa ṭhapanato. Jīvitindriyassa",
  "atk-s0515a:1209_2": "upacchedāti duvidhassa jīvitindriyassa upacchedato pubbameva.",
  "atk-s0515a:1210": "Pubbanto vuccati atīto addhāti pubbasaṅkhāto anto koṭṭhāso “atīto addhāti, atikkanto kālo”ti kathīyati. Atītaṃ addhānaṃ ārabbhāti atītakālaṃ paṭicca taṇhā pahīnā.",
  "atk-s0515a:1211_0": "Aparampi bhaddekarattapariyāyaṃ dassento “atha vā”tiādimāha. Tattha evaṃrūpo ahosinti",
  "atk-s0515a:1211_1": "kāḷopi samāno indanīlamaṇivaṇṇo ahosinti evaṃ manuññarūpavaseneva evaṃrūpo ahosiṃ.",
  "atk-s0515a:1211_2": "Kusalasukhasomanassavedanāvaseneva evaṃvedano. Taṃ sampayuttānaṃyeva saññādīnaṃ vasena",
  "atk-s0515a:1211_3": "evaṃsañño. Evaṃsaṅkhāro. Evaṃviññāṇo ahosiṃ atītamaddhānanti tattha nandiṃ na samannānetīti",
  "atk-s0515a:1211_4": "tesu rūpādīsu taṇhaṃ vā taṇhāsampayuttadiṭṭhiṃ vā nānupavattayati. Aparena pariyāyena",
  "atk-s0515a:1211_5": "mahākaccānabhaddekarattapariyāyaṃ dassento “atha vā iti me cakkhu ahosī”tiādimāha.",
  "atk-s0515a:1211_6": "Tattha cakkhūti cakkhupasādo. Rūpāti catusamuṭṭhānikarūpā. Iminā nayena sesāyatanānipi",
  "atk-s0515a:1211_7": "veditabbāni. Viññāṇanti nissayaviññāṇaṃ. Na tadabhinandatīti taṃ cakkhuñceva rūpañca",
  "atk-s0515a:1211_8": "taṇhādiṭṭhivasena nābhinandati. Iti me mano ahosi iti dhammāti ettha pana manoti",
  "atk-s0515a:1211_9": "bhavaṅgacittaṃ. Dhammāti tebhūmakadhammārammaṇaṃ. Hasitalapitakīḷitānīti dantavidaṃsakahasitañca",
  "atk-s0515a:1211_10": "vācālapitañca kāyakīḷādikīḷitañcāti hasitalapitakīḷitāni. Na tadassādetīti tāni hasitādīni",
  "atk-s0515a:1211_11": "nābhinandati. Na taṃ nikāmetīti kantaṃ na karoti. Na ca tena vittiṃ āpajjatīti tena",
  "atk-s0515a:1211_12": "ca tuṭṭhiṃ na pāpuṇāti.",
  "atk-s0515a:1212_0": "Taṃ taṃ paccayaṃ paṭicca uppannoti paccuppanno. Rattoti nupasaṅkheyyoti rāgena rattoti",
  "atk-s0515a:1212_1": "gaṇanaṃ na upanetabbo. Uparipi eseva nayo. Evarūpo siyantiādīsu paṇītamanuññarūpādivaseneva",
  "atk-s0515a:1212_2": "taṇhādiṭṭhipavattanasaṅkhātā nandī samannānayanā veditabbā. Na paṇidahatīti patthanāvasena",
  "atk-s0515a:1212_3": "na ṭhapeti. Appaṇidhānapaccayāti na patthanāṭhapanakāraṇena.",
  "atk-s0515a:1213_0": "85. Asantāsīti tena tena alābhato asantasanto. Avikatthīti sīlādīhi avikatthanasīlo.",
  "atk-s0515a:1213_1": "Akukkucoti hatthakukkuccādivirahito. Mantabhāṇīti mantāya pariggahetvā vācaṃ bhāsitā.",
  "atk-s0515a:1213_2": "Anuddhatoti uddhaccavirahito. Sa ve vācāyatoti so vācāya yato saṃyato catudosavirahitaṃ vācaṃ bhāsitā hoti.",
  "atk-s0515a:1214_0": "Akkodhanoti yañhi kho vuttanti “na kodhano akodhano kodhavirahito”ti yaṃ kathitaṃ,",
  "atk-s0515a:1214_1": "taṃ paṭhamaṃ tāva kodhaṃ kathetukāmo “apica kodho tāva vattabbo”ti āha. Kodho tāva",
  "atk-s0515a:1214_2": "vattabboti paṭhamaṃ kodho kathetabbo. Dasahākārehi kodho jāyatīti dasahi kāraṇehi",
  "atk-s0515a:1214_3": "kodho uppajjati. Anatthaṃ me acarīti avaḍḍhiṃ me akāsi, iminā upāyena sabbapadesu",
  "atk-s0515a:1214_4": "attho veditabbo. Aṭṭhāne vā pana kodho jāyatīti akāraṇe kodho uppajjati. Ekacco hi",
  "atk-s0515a:1214_5": "“devo ativassatī”ti kuppati, “na vassatī”ti kuppati, “sūriyo tappatī”ti kuppati,",
  "atk-s0515a:1214_6": "“na tappatī”ti kuppati, vāte vāyantepi kuppati, avāyantepi kuppati, sammajjituṃ asakkonto",
  "atk-s0515a:1214_7": "bodhipaṇṇānaṃ kuppati, cīvaraṃ pārupituṃ asakkonto vātassa kuppati, upakkhalitvā",
  "atk-s0515a:1214_8": "khāṇukassa kuppati. Idaṃ sandhāya vuttaṃ – “aṭṭhāne vā pana kodho jāyatī”ti. Tattha",
  "atk-s0515a:1214_9": "heṭṭhā navasu ṭhānesu satte ārabbha uppannattā kammapathabhedo hoti.",
  "atk-s0515a:1215_0": "Aṭṭhānaghāto pana saṅkhāresu uppanno kammapathabhedaṃ na karoti. Cittaṃ āghātento",
  "atk-s0515a:1215_1": "uppannoti cittassa āghāto. Tato balavataro paṭighāto. Paṭihaññanavasena paṭighaṃ.",
  "atk-s0515a:1215_2": "Paṭivirujjhatīti paṭivirodho. Kuppanavasena kopo. Pakopo sampakopoti upasaggavasena",
  "atk-s0515a:1215_3": "padaṃ vaḍḍhitaṃ. Dussanavasena doso. Padoso sampadosoti upasaggavasena padaṃ vaḍḍhitaṃ.",
  "atk-s0515a:1215_4": "Cittassa byāpattīti cittassa vipannatā viparivattanākāro. Manaṃ padūsayamāno uppajjatīti",
  "atk-s0515a:1215_5": "manopadoso. Kujjhanavasena kodho. Kujjhanākāro kujjhanā. Kujjhitassa bhāvo kujjhitattaṃ.",
  "atk-s0515a:1215_6": "Dussatīti doso. Dussanāti dussanākāro. Dussitattanti dussitabhāvo. Pakatibhāvavijahanaṭṭhena",
  "atk-s0515a:1215_7": "byāpajjanaṃ byāpatti. Byāpajjanāti byāpajjanākāro. Virujjhatīti virodho. Punappunaṃ",
  "atk-s0515a:1215_8": "virujjhatīti paṭivirodho. Viruddhākārapaṭiviruddhākāravasena vā idaṃ vuttaṃ. Caṇḍiko",
  "atk-s0515a:1215_9": "vuccati caṇḍo, thaddhapuggalo, tassa bhāvo caṇḍikkaṃ. Na etena suropitaṃ vacanaṃ",
  "atk-s0515a:1215_10": "hoti, duruttaṃ aparipuṇṇameva hotīti asuropo. Kuddhakāle hi paripuṇṇavacanaṃ nāma",
  "atk-s0515a:1215_11": "natthi, sacepi kassaci hoti, taṃ appamāṇaṃ. Apare pana “assujananaṭṭhena assuropanato",
  "atk-s0515a:1215_12": "assuropo”ti vadanti, taṃ akāraṇaṃ somanassassāpi assujananato. Heṭṭhāvuttaattamanatāpaṭipakkhato",
  "atk-s0515a:1215_13": "na attamanatāti anattamanatā. Sā pana yasmā cittasseva, na sattassa, tasmā “cittassā”ti vuttaṃ.",
  "atk-s0515a:1216_0": "Adhimattaparittatā veditabbāti adhimattabhāvo parittabhāvo ca, balavabhāvo mandabhāvoti",
  "atk-s0515a:1216_1": "attho. Kañci kāleti ekadā. “Kañci kāla”ntipi pāṭho. Cittāvilakaraṇamatto hotīti cittassa",
  "atk-s0515a:1216_2": "āvilakaraṇappamāṇo, cittakiliṭṭhakaraṇappamāṇoti attho. “Cittālasakaraṇamatto”tipi",
  "atk-s0515a:1216_3": "pāṭho, taṃ na sundaraṃ. Tassa cittakilamathakaraṇamattoti attho. Na ca tāva mukhakulānavikulāno",
  "atk-s0515a:1216_4": "hotīti mukhassa saṅkocanavisaṅkocano na ca tāva hoti. Na ca tāva hanusañcopano hotīti",
  "atk-s0515a:1216_5": "dvinnaṃ hanūnaṃ aparāparaṃ calano na ca tāva hoti. Na ca tāva pharusavācaṃ nicchāraṇo",
  "atk-s0515a:1216_6": "hotīti paresaṃ mammacchedakaṃ pharusavācaṃ mukhato nīharaṇena bahi nikkhamano na",
  "atk-s0515a:1216_7": "ca tāva hoti. Na ca tāva disāvidisānuvilokano hotīti parassa abbhukkiraṇatthaṃ daṇḍādiatthāya",
  "atk-s0515a:1216_8": "disañca anudisañca punappunaṃ vilokano na ca tāva hoti.",
  "atk-s0515a:1217_0": "Na ca tāva daṇḍasatthaparāmasano hotīti āghātanatthaṃ daṇḍañca ekatodhārādisatthañca",
  "atk-s0515a:1217_1": "ādiyano na ca tāva hoti. Na ca tāva daṇḍasatthaabbhukkiraṇo hotīti vuttappakāraṃ",
  "atk-s0515a:1217_2": "daṇḍasatthaṃ ukkhipitvā paharaṇo na ca tāva hoti. Na ca tāva daṇḍasatthaabhinipātano",
  "atk-s0515a:1217_3": "hotīti etaṃ duvidhaṃ parassa paharaṇatthaṃ na ca tāva khipano hoti. Na ca tāva chinnavicchinnakaraṇo",
  "atk-s0515a:1217_4": "hotīti daṇḍasatthādikhipanena parasarīraṃ dvidhākaraṇo ca vividhākārena vaṇakaraṇo",
  "atk-s0515a:1217_5": "ca na tāva hoti. “Chiddavicchiddakaraṇo”tipi pāṭho. Na ca tāva sambhañjanapalibhañjano",
  "atk-s0515a:1217_6": "hotīti sarīraṃ bhañjitvā cuṇṇavicuṇṇakaraṇo na ca tāva hoti. Na ca tāva aṅgamaṅgaapakaḍḍhano",
  "atk-s0515a:1217_7": "hotīti aṅgapaccaṅgaṃ sampaggahetvā apanetvā kaḍḍhano na ca tāva hoti. Na ca tāva",
  "atk-s0515a:1217_8": "jīvitā voropano hotīti jīvitindriyato voropano na ca tāva hoti. Na ca tāva sabbacāgapariccāgāya",
  "atk-s0515a:1217_9": "saṇṭhito hotīti sabbaṃ parassa jīvitaṃ nāsetvā attano jīvitanāsanatthāya saṇṭhito",
  "atk-s0515a:1217_10": "na ca tāva hoti. Idaṃ vuttaṃ hoti – yadā aññaṃ jīvitā voropetvā attānaṃ jīvitā voropanatthāya",
  "atk-s0515a:1217_11": "ṭhito, tadā sabbacāgapariccāgā nāma hoti. Vuttañhetaṃ bhagavatā –",
  "atk-s0515a:1218": "“Kodhaṃ chetvā sukhaṃ seti, kodhaṃ chetvā na socati;",
  "atk-s0515a:1219": "Kodhassa visamūlassa, madhuraggassa brāhmaṇa;",
  "atk-s0515a:1220": "Vadhaṃ ariyā pasaṃsanti, tañhi chetvā na socatī”ti. ;",
  "atk-s0515a:1221_0": "Yatoti yadā. Parapuggalaṃ ghāṭetvāti parapuggalaṃ nāsetvā. Attānaṃ ghāṭetīti attānaṃ",
  "atk-s0515a:1221_1": "māreti. Paramussadagatoti atibalavabhāvaṃ gato. Paramavepullappattoti ativipulabhāvaṃ",
  "atk-s0515a:1221_2": "patto. Kodhassa pahīnattāti anāgāmimaggena vuttappakārassa kodhassa pahīnabhāvena.",
  "atk-s0515a:1221_3": "Kodhavatthussa pariññātattāti kodhassa patiṭṭhābhūtassa kāraṇabhūtassa piyāpiyaaṭṭhānasaṅkhātassa",
  "atk-s0515a:1221_4": "vatthussa ñātatīraṇapariññāhi byāpetvā ñātabhāvena. Kodhahetussa upacchinnattāti",
  "atk-s0515a:1221_5": "kodhassa janakahetuno domanassasahagatacittuppādassa ucchinnabhāvena.",
  "atk-s0515a:1222_0": "Tāsīti bhāyanasīlo hoti. Uttāsīti atibhāyanasīlo. Parittāsīti samantato bhāyanasīlo.",
  "atk-s0515a:1222_1": "Bhāyatīti bhayaṃ uppajjati. Santāsaṃ āpajjatīti virūpabhāvaṃ pāpuṇāti. Katthī hotīti",
  "atk-s0515a:1222_2": "attano vaṇṇabhaṇanasīlo hoti. Vikatthīti vividhā nānappakārato vaṇṇabhaṇanasīlo.",
  "atk-s0515a:1222_3": "Jātiyā vāti khattiyabhāvādijātisampattiyā vā. Gottena vāti gotamagottādinā ukkaṭṭhagottena",
  "atk-s0515a:1222_4": "vā. Kolaputtiyena vāti mahākulabhāvena vā. Vaṇṇapokkharatāya vāti vaṇṇasampannasarīratāya",
  "atk-s0515a:1222_5": "vā. Sarīrañhi “pokkhara”nti vuccati, tassa vaṇṇasampattiyā abhirūpabhāvenāti attho.",
  "atk-s0515a:1222_6": "Dhanena vātiādīni uttānatthāneva.",
  "atk-s0515a:1223_0": "Kukkuccanti niddesassa uddesapadaṃ. Tattha kukkuccanti kucchitaṃ kataṃ kukataṃ, tassa",
  "atk-s0515a:1223_1": "bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ, vippaṭisārapaccupaṭṭhānaṃ,",
  "atk-s0515a:1223_2": "katākatapadaṭṭhānaṃ, dāsabyaṃ viya daṭṭhabbaṃ. Hatthakukkuccampīti hatthehi kucchitaṃ",
  "atk-s0515a:1223_3": "kataṃ kukataṃ, tassa bhāvo hatthakukkuccaṃ. Pādakukkuccādīsupi eseva nayo.",
  "atk-s0515a:1224_0": "Akappiye kappiyasaññitāti acchamaṃsaṃ sūkaramaṃsanti khādati, dīpimaṃsaṃ migamaṃsanti",
  "atk-s0515a:1224_1": "khādati, akappiyabhojanaṃ kappiyabhojananti bhuñjati, vikāle kālasaññitāya bhuñjati,",
  "atk-s0515a:1224_2": "akappiyapānakaṃ kappiyapānakanti pivati. Ayaṃ akappiye kappiyasaññitā. Kappiye akappiyasaññitāti",
  "atk-s0515a:1224_3": "sūkaramaṃsaṃ acchamaṃsanti khādati, migamaṃsaṃ dīpimaṃsanti khādati, kappiyabhojanaṃ",
  "atk-s0515a:1224_4": "akappiyabhojananti bhuñjati, kāle vikālasaññitāya bhuñjati, kappiyapānakaṃ akappiyapānakanti",
  "atk-s0515a:1224_5": "pivati. Ayaṃ kappiye akappiyasaññitā. Avajje vajjasaññitāti niddose dosasaññitā.",
  "atk-s0515a:1224_6": "Vajje avajjasaññitāti sadose niddosasaññitā. Kukkuccāyanāti kukkuccāyanākāro. Kukkuccāyitattanti",
  "atk-s0515a:1224_7": "kukkuccāyitabhāvo. Cetaso vippaṭisāroti cittassa virūpo paṭisaraṇabhāvo. Manovilekhoti cittassa vilekho.",
  "atk-s0515a:1225_0": "Katattā ca akatattā cāti kāyaduccaritādīnaṃ katabhāvena ca kāyasucaritādīnaṃ akatabhāvena",
  "atk-s0515a:1225_1": "ca. Kataṃ me kāyaduccaritanti mayā kāyena kilesapūtikattā duṭṭhu caritaṃ kāyena kataṃ.",
  "atk-s0515a:1225_2": "Akataṃ me kāyasucaritanti mayā kāyena suṭṭhu caritaṃ na kataṃ. Vacīduccaritavacīsucaritādīsupi",
  "atk-s0515a:1225_3": "eseva nayo nirodhapariyosānesu.",
  "atk-s0515a:1226_0": "Cittassāti na sattassa na posassa. Uddhaccanti uddhatākāro. Avūpasamoti na vūpasamo.",
  "atk-s0515a:1226_1": "Ceto vikkhipatīti cetaso vikkhepo, bhantattaṃ cittassāti cittassa bhantabhāvo bhantayānabhantagoṇādīnaṃ",
  "atk-s0515a:1226_2": "viya. Iminā ekārammaṇasmiṃyeva vipphandanaṃ kathitaṃ. Uddhaccañhi ekārammaṇe vipphandati,",
  "atk-s0515a:1226_3": "vicikicchā nānārammaṇeti. Idaṃ vuccati uddhaccanti ayaṃ uddhatabhāvo kathīyati.",
  "atk-s0515a:1227_0": "Musāvādaṃ pahāyāti ettha musāti visaṃvādanapurekkhārassa atthabhañjako vacīpayogo",
  "atk-s0515a:1227_1": "kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0515a:1228_0": "Aparo nayo – musāti abhūtaṃ atacchaṃ vatthu. Vādoti tassa bhūtato tacchato viññāpanaṃ.",
  "atk-s0515a:1228_1": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā",
  "atk-s0515a:1228_2": "cetanā musāvādo, taṃ musāvādaṃ. Pahāyāti imaṃ musāvādacetanāsaṅkhātaṃ dussīlyaṃ pajahitvā.",
  "atk-s0515a:1228_3": "Paṭiviratoti pahīnakālato paṭṭhāya tato dussīlyato orato viratova. Natthi tassa vītikkamissāmīti",
  "atk-s0515a:1228_4": "cakkhusotaviññeyyā dhammā, pageva kāyaviññeyyāti iminā nayena aññesupi evarūpesu",
  "atk-s0515a:1228_5": "padesu attho veditabbo.",
  "atk-s0515a:1229_0": "Saccaṃ vadatīti saccavādī. Saccena saccaṃ sandahati ghaṭetīti saccasandho, na antarantarā",
  "atk-s0515a:1229_1": "musā vadatīti attho. Yo hi puriso kadāci musā vadati, kadāci saccaṃ, tassa musāvādena",
  "atk-s0515a:1229_2": "antaritattā saccaṃ saccena na ghaṭiyati, tasmā so na saccasandho, ayaṃ pana na tādiso,",
  "atk-s0515a:1229_3": "jīvitahetupi musā avatvā saccena saccaṃ sandahatiyevāti saccasandho.",
  "atk-s0515a:1230_0": "Thetoti thiro, thirakathoti attho. Eko hi puggalo haliddirāgo viya, thusarāsimhi",
  "atk-s0515a:1230_1": "nikhātakhāṇu viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā",
  "atk-s0515a:1230_2": "viya, indakhīlā viya ca thirakatho hoti, asinā sīsaṃ chindantepi dve kathā na katheti, ayaṃ vuccati theto.",
  "atk-s0515a:1231_0": "Paccayikoti pattiyāyitabbako, saddhāyitabbakoti attho. Ekacco hi puggalo na paccayiko",
  "atk-s0515a:1231_1": "hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti vattabbataṃ",
  "atk-s0515a:1231_2": "āpajjati. Eko paccayiko hoti, “idaṃ kena vuttaṃ, asukenā”ti vutte “yadi tena vuttaṃ,",
  "atk-s0515a:1231_3": "idameva pamāṇaṃ, idāni upaparikkhitabbaṃ natthi, evameva ida”nti vattabbataṃ āpajjati,",
  "atk-s0515a:1231_4": "ayaṃ vuccati paccayiko.",
  "atk-s0515a:1232": "Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0515a:1233_0": "Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa hadaye attano",
  "atk-s0515a:1233_1": "piyabhāvaṃ parassa ca suññabhāvaṃ karoti, sā pisuṇā vācā. Yāya pana attānampi parampi",
  "atk-s0515a:1233_2": "pharusaṃ karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusā",
  "atk-s0515a:1233_3": "vācā. Yena samphaṃ palapati niratthakaṃ, so samphappalāpo. Yā tesaṃ mūlabhūtā cetanāpi",
  "atk-s0515a:1233_4": "pisuṇavācādināmameva labhati, sā eva ca idha adhippetā.",
  "atk-s0515a:1234_0": "Imesaṃ bhedāyāti yesaṃ ito vuttānaṃ santike sutaṃ, tesaṃ bhedāya. Bhinnānaṃ vā sandhātāti",
  "atk-s0515a:1234_1": "dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ",
  "atk-s0515a:1234_2": "upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni",
  "atk-s0515a:1234_3": "vatvā sandhānaṃ kattā anukattā.",
  "atk-s0515a:1235_0": "Anuppadātāti sandhānānuppadātā. Dve jane samagge disvā “tumhākaṃ evarūpe kule jātānaṃ",
  "atk-s0515a:1235_1": "evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti",
  "atk-s0515a:1235_2": "attho. Samaggo ārāmo assāti samaggārāmo, yattha samaggā natthi, tattha vasitumpi",
  "atk-s0515a:1235_3": "na icchatīti attho. “Samaggarāmo”tipi pāḷi, ayamevettha attho. Samaggaratoti samaggesu",
  "atk-s0515a:1235_4": "rato, te pahāya aññatra gantumpi na icchatīti attho. Samagge disvāpi sutvāpi nandatīti",
  "atk-s0515a:1235_5": "samagganandī. Samaggakaraṇiṃ vācaṃ bhāsitāti yā vācā satte samaggeyeva karoti, taṃ",
  "atk-s0515a:1235_6": "sāmaggiguṇaparidīpikameva vācaṃ bhāsati, na itaranti.",
  "atk-s0515a:1236_0": "Parassa mammacchedakakāyavacīpayogasamuṭṭhāpikā ekantapharusacetanā pharusā vācā,",
  "atk-s0515a:1236_1": "nelāti elaṃ vuccati doso, nassā elanti nelā, niddosāti attho “nelaṅgo setapacchādo”ti",
  "atk-s0515a:1236_2": "ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-s0515a:1236_3": "viya kaṇṇasūlaṃ na janeti. atthamadhuratāya sakalasarīre kopaṃ ajanetvā pemaṃ janetīti",
  "atk-s0515a:1236_4": "pemanīyā. Hadayaṃ gacchati apaṭihaññamānā sukhena cittaṃ pavisatīti hadayaṅgamā.",
  "atk-s0515a:1236_5": "Guṇaparipuṇṇatāya pure bhavāti porī, pure saṃvaḍḍhanārī viya sukumārātipi porī, purassa",
  "atk-s0515a:1236_6": "esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ",
  "atk-s0515a:1236_7": "pitāti bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.",
  "atk-s0515a:1236_8": "Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0515a:1237_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. Kālena vadatīti",
  "atk-s0515a:1237_1": "kālavādī, vattabbayuttakālaṃ sallakkhetvā vadatīti attho. Bhūtaṃ tathaṃ tacchaṃ sabhāvameva",
  "atk-s0515a:1237_2": "vadatīti bhūtavādī. Diṭṭhadhammikasamparāyikatthasannissitameva katvā vadatīti atthavādī.",
  "atk-s0515a:1237_3": "Navalokuttaradhammasannissitaṃ katvā vadatīti dhammavādī. Saṃvaravinayapahānavinayasannissitaṃ",
  "atk-s0515a:1237_4": "katvā vadatīti vinayavādī.",
  "atk-s0515a:1238_0": "Nidhānaṃ vuccati ṭhapanokāso, nidhānamassa atthīti nidhānavatī, hadaye nidhātabbayuttakaṃ",
  "atk-s0515a:1238_1": "vācaṃ bhāsitāti attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ",
  "atk-s0515a:1238_2": "bhāsissāmī”ti na akālena bhāsati, yuttakālaṃ pana apekkhitvāva bhāsatīti attho. Sāpadesanti",
  "atk-s0515a:1238_3": "saupamaṃ, sakāraṇanti attho. Pariyantavatinti paricchedaṃ dassetvā yathāssā paricchedo",
  "atk-s0515a:1238_4": "paññāyati, evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ",
  "atk-s0515a:1238_5": "asakkuṇeyyatāya atthasampannaṃ bhāsati. Yaṃ vā so atthavādī atthaṃ vadati, tena atthena",
  "atk-s0515a:1238_6": "sahitattā atthasaṃhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ",
  "atk-s0515a:1238_7": "hoti. Catuddosāpagataṃ vācaṃ bhāsatīti musāvādādīhi catūhi dosehi apagataṃ vācaṃ",
  "atk-s0515a:1238_8": "bhāsati. Dvattiṃsāya tiracchānakathāyāti dvattiṃsāya saggamokkhānaṃ tiracchānabhūtāya kathāya.",
  "atk-s0515a:1239_0": "Dasa kathāvatthūnīti appicchatādīni dasa vivaṭṭanissitāya kathāya vatthubhūtāni kāraṇāni.",
  "atk-s0515a:1239_1": "Appicchakathanti ettha appicchoti icchāvirahito aniccho nittaṇho. Ettha hi byañjanaṃ",
  "atk-s0515a:1239_2": "sāvasesaṃ viya, attho pana niravaseso. Na hi khīṇāsavassa aṇumattāpi icchā nāma atthi.",
  "atk-s0515a:1240_0": "Apicettha atricchatā pāpicchatā mahicchatā appicchatāti ayaṃ bhedo veditabbo – tattha",
  "atk-s0515a:1240_1": "sakalābhe atittassa paralābhapatthanā atricchatā nāma, tāya samannāgatassa ekabhājane",
  "atk-s0515a:1240_2": "pakkapūvepi attano patte patite na supakko viya khuddako viya ca khāyati, sveva pana",
  "atk-s0515a:1240_3": "parassa patte pakkhitto supakko viya mahanto viya ca khāyati. Asantaguṇasambhāvanatā",
  "atk-s0515a:1240_4": "pana paṭiggahaṇe ca amattaññutā pāpicchatā nāma, sā “idhekacco asaddho samāno saddhoti",
  "atk-s0515a:1240_5": "maṃ jano jānātū”tiādinā nayena atreva āgatāyeva. Tāya ca samannāgato puggalo kohaññe",
  "atk-s0515a:1240_6": "patiṭṭhāti. Santaguṇasambhāvanatā pana paṭiggahaṇe ca amattaññutā mahicchatā nāma,",
  "atk-s0515a:1240_7": "sāpi “idhekacco saddho samāno saddhoti maṃ jano jānātūti icchati, sīlavā samāno sīlavāti",
  "atk-s0515a:1240_8": "maṃ jano jānātū”ti iminā nayena āgatāyeva. Tāya samannāgato puggalo dussantappayo",
  "atk-s0515a:1240_9": "hoti, vijātamātāpissa cittaṃ gahetuṃ na sakkoti. Tenetaṃ vuccati –",
  "atk-s0515a:1241": "“Aggikkhandho samuddo ca, mahiccho cāpi puggalo;",
  "atk-s0515a:1242": "Sakaṭena paccaye detu, tayopete atappayā”ti. ;",
  "atk-s0515a:1243_0": "Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato",
  "atk-s0515a:1243_1": "puggalo attani vijjamānampi guṇaṃ paṭicchādetukāmatāya saddho samāno “saddhoti maṃ",
  "atk-s0515a:1243_2": "jano jānātū”ti na icchati. Sīlavā… pavivitto… bahussuto… āraddhavīriyo… samādhisampanno…",
  "atk-s0515a:1243_3": "paññavā… khīṇāsavo samāno “khīṇāsavoti maṃ jano jānātū”ti na icchati seyyathāpi majjhantikatthero.",
  "atk-s0515a:1243_4": "Evaṃ appiccho ca pana bhikkhu anuppannaṃ lābhaṃ uppādeti, uppannaṃ thāvaraṃ karoti,",
  "atk-s0515a:1243_5": "dāyakānaṃ cittaṃ ārādheti, yathā yathā hi so attano appicchatāya appaṃ gaṇhāti, tathā",
  "atk-s0515a:1243_6": "tathā tassa vatte pasannā manussā bahū denti.",
  "atk-s0515a:1244_0": "Aparopi catubbidho appiccho paccayaappiccho dhutaṅgaappiccho pariyattiappiccho adhigamaappicchoti.",
  "atk-s0515a:1244_1": "Tattha catūsu paccayesu appiccho paccayaappiccho. So dāyakassa vasaṃ jānāti, deyyadhammassa",
  "atk-s0515a:1244_2": "vasaṃ jānāti, attano thāmaṃ jānāti. Yadi hi deyyadhammo bahu hoti, dāyako appaṃ dātukāmo,",
  "atk-s0515a:1244_3": "dāyakassa vasena appaṃ gaṇhāti. Deyyadhammo appo, dāyako bahuṃ dātukāmo, deyyadhammassa",
  "atk-s0515a:1244_4": "vasena appaṃ gaṇhāti. Deyyadhammopi bahu, dāyakopi bahuṃ dātukāmo, attano thāmaṃ",
  "atk-s0515a:1244_5": "ñatvā pamāṇeneva gaṇhāti.",
  "atk-s0515a:1245_0": "Dhutaṅgasamādānassa attani atthibhāvaṃ na jānāpetukāmo dhutaṅgaappiccho nāma. Yo",
  "atk-s0515a:1245_1": "pana bahussutabhāvaṃ na jānāpetukāmo, ayaṃ pariyattiappiccho nāma. Yo pana sotāpannādīsu",
  "atk-s0515a:1245_2": "aññataro hutvā sotāpannādibhāvaṃ jānāpetuṃ na icchati, ayaṃ adhigamaappiccho nāma.",
  "atk-s0515a:1245_3": "Khīṇāsavo pana atricchataṃ pāpicchataṃ mahicchataṃ pahāya sabbaso icchāpaṭipakkhabhūtāya",
  "atk-s0515a:1245_4": "alobhasaṅkhātāya parisuddhāya appicchatāya samannāgatattā appiccho nāma. “Āvuso,",
  "atk-s0515a:1245_5": "atricchatā pāpicchatā mahicchatāti, ime dhammā pahātabbāti, tesu ādīnavaṃ dassetvā",
  "atk-s0515a:1245_6": "evarūpaṃ appicchataṃ samādāya vattitabba”nti vadanto appicchakathaṃ katheti nāma.",
  "atk-s0515a:1246_0": "Santuṭṭhīkathantiādīsu visesatthameva dīpayissāma, yojanā pana vuttanayeneva veditabbā.",
  "atk-s0515a:1246_1": "Santuṭṭhīkathanti itarītarapaccayasantosaṃ nissitaṃ kathaṃ. So panesa santoso dvādasavidho",
  "atk-s0515a:1246_2": "hoti. Seyyathidaṃ – cīvare yathālābhasantoso, yathābalasantoso, yathāsāruppasantosoti",
  "atk-s0515a:1246_3": "tividho. Evaṃ piṇḍapātādīsupi.",
  "atk-s0515a:1247_0": "Tassāyaṃ pabhedavaṇṇanā – idha bhikkhu cīvaraṃ labhati sundaraṃ vā asundaraṃ vā.",
  "atk-s0515a:1247_1": "So teneva yāpeti, aññaṃ na pattheti, labhantopi na gaṇhāti. Ayamassa cīvare yathālābhasantoso.",
  "atk-s0515a:1247_2": "Atha pana yo pakatidubbalo vā hoti, ābādhajarābhibhūto vā, garucīvaraṃ pārupanto",
  "atk-s0515a:1247_3": "kilamati. So sabhāgena bhikkhunā saddhiṃ taṃ parivattetvā lahukena yāpentopi santuṭṭhova",
  "atk-s0515a:1247_4": "hoti. Ayamassa cīvare yathābalasantoso. Aparo paṇītapaccayalābhī hoti. So pattuṇṇacīvarādīnaṃ",
  "atk-s0515a:1247_5": "aññataraṃ mahagghacīvaraṃ, bahūni vā pana cīvarāni labhitvā “idaṃ therānaṃ cirapabbajitānaṃ,",
  "atk-s0515a:1247_6": "idaṃ bahussutānaṃ anurūpaṃ, idaṃ gilānānaṃ, idaṃ appalābhīnaṃ hotū”ti datvā tesaṃ",
  "atk-s0515a:1247_7": "purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi",
  "atk-s0515a:1247_8": "santuṭṭhova hoti. Ayamassa cīvare yathāsāruppasantoso.",
  "atk-s0515a:1248_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "atk-s0515a:1248_1": "na pattheti, labhantopi na gaṇhāti. Ayamassa piṇḍapāte yathālābhasantoso. Yo pana",
  "atk-s0515a:1248_2": "attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena",
  "atk-s0515a:1248_3": "aphāsu hoti, so taṃ sabhāgassa bhikkhuno datvā tassa hatthato sappāyabhojanaṃ bhuñjitvā",
  "atk-s0515a:1248_4": "samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo",
  "atk-s0515a:1248_5": "bahuṃ paṇītaṃ piṇḍapātaṃ labhati, so taṃ cīvaraṃ viya theracirapabbajitabahussutaappalābhīgilānānaṃ",
  "atk-s0515a:1248_6": "datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0515a:1248_7": "Ayamassa piṇḍapāte yathāsāruppasantoso.",
  "atk-s0515a:1249_0": "Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ",
  "atk-s0515a:1249_1": "na domanassaṃ uppādeti, antamaso tiṇasanthārakenāpi yathāladdheneva tussati. Ayamassa",
  "atk-s0515a:1249_2": "senāsane yathālābhasantoso. Yo pana attano pakativiruddhaṃ vā byādhiviruddhaṃ vā",
  "atk-s0515a:1249_3": "senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā",
  "atk-s0515a:1249_4": "tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.",
  "atk-s0515a:1250_0": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so taṃ cīvaraṃ",
  "atk-s0515a:1250_1": "viya theracirapabbajitabahussutaappalābhīgilānānaṃ datvā yattha katthaci vasantopi",
  "atk-s0515a:1250_2": "santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ nāma",
  "atk-s0515a:1250_3": "pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato",
  "atk-s0515a:1250_4": "pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0515a:1250_5": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti. Ayamassa",
  "atk-s0515a:1250_6": "senāsane yathāsāruppasantoso.",
  "atk-s0515a:1251_0": "Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva",
  "atk-s0515a:1251_1": "tussati, aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.",
  "atk-s0515a:1251_2": "Yo pana telena atthiko phāṇitaṃ labhati, so taṃ sabhāgassa bhikkhuno datvā tassa",
  "atk-s0515a:1251_3": "hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "atk-s0515a:1251_4": "Ayamassa gilānapaccaye yathābalasantoso.",
  "atk-s0515a:1252_0": "Aparo mahāpuñño bahuṃ telamadhuphāṇitādipaṇītabhesajjaṃ labhati, so taṃ cīvaraṃ viya",
  "atk-s0515a:1252_1": "theracirapabbajitabahussutaappalābhīgilānānaṃ datvā tesaṃ ābhatena yena kenaci yāpentopi",
  "atk-s0515a:1252_2": "santuṭṭhova hoti. Yo pana ekasmiṃ bhājane catumadhuraṃ ṭhapetvā ekasmiṃ muttaharītakaṃ",
  "atk-s0515a:1252_3": "“gaṇha, bhante, yadicchasī”ti vuccamāno “sacassa tesu aññatarenapi rogo vūpasammati,",
  "atk-s0515a:1252_4": "atha muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena",
  "atk-s0515a:1252_5": "bhesajjaṃ karonto paramasantuṭṭhova hoti. Ayamassa gilānapaccaye yathāsāruppasantoso.",
  "atk-s0515a:1252_6": "Imesaṃ pana paccekapaccayesu tiṇṇaṃ tiṇṇaṃ santosānaṃ yathāsāruppasantosova aggo.",
  "atk-s0515a:1252_7": "Arahā ekekasmiṃ paccaye imehi tīhipi santuṭṭhova.",
  "atk-s0515a:1253_0": "Pavivekakathanti pavivekanissitaṃ kathaṃ. Tayo hi vivekā kāyaviveko cittaviveko upadhivivekoti.",
  "atk-s0515a:1253_1": "Tattha eko gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya",
  "atk-s0515a:1253_2": "pavisati, eko paṭikkamati, eko abhikkamati, eko caṅkamaṃ adhiṭṭhāti, eko carati,",
  "atk-s0515a:1253_3": "eko viharatīti ayaṃ kāyaviveko nāma. Aṭṭha samāpattiyo pana cittaviveko nāma. Nibbānaṃ upadhiviveko nāma.",
  "atk-s0515a:1254_0": "Vuttampi hetaṃ – “kāyaviveko ca vivekaṭṭhakāyānaṃ nekkhammābhiratānaṃ. Cittaviveko",
  "atk-s0515a:1254_1": "ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ",
  "atk-s0515a:1254_2": "visaṅkhāragatāna”nti.",
  "atk-s0515a:1255_0": "Asaṃsaggakathanti ettha pana savanasaṃsaggo dassanasaṃsaggo samullapanasaṃsaggo sambhogasaṃsaggo",
  "atk-s0515a:1255_1": "kāyasaṃsaggoti pañcavidho saṃsaggo. Tesu idha bhikkhu suṇāti “amukasmiṃ gāme vā nigame",
  "atk-s0515a:1255_2": "vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā”ti,",
  "atk-s0515a:1255_3": "so taṃ sutvā saṃsīdati visīdati, na sakkoti brahmacariyaṃ sandhāretuṃ, sikkhādubbalyaṃ",
  "atk-s0515a:1255_4": "anāvikatvā hīnāyāvattati. Evaṃ parehi kathiyamānarūpādisampattiṃ attanā vā hasitalapitagītasaddaṃ",
  "atk-s0515a:1255_5": "suṇantassa sotaviññāṇavīthivasena uppanno rāgo savanasaṃsaggo nāma.",
  "atk-s0515a:1256_0": "“Idha bhikkhu na heva kho suṇāti, api ca kho sāmaṃ passati itthiṃ vā kumāriṃ vā abhirūpaṃ",
  "atk-s0515a:1256_1": "dassanīyaṃ pāsādikaṃ paramāya vaṇṇapokkharatāya samannāgataṃ, so taṃ disvā saṃsīdati",
  "atk-s0515a:1256_2": "visīdati, na sakkoti brahmacariyaṃ sandhāretuṃ, sikkhādubbalyaṃ anāvikatvā hīnāyāvattati.",
  "atk-s0515a:1256_3": "Evaṃ visabhāgarūpaṃ olokentassa pana cakkhuviññāṇavīthivasena uppannarāgo dassanasaṃsaggo nāma.",
  "atk-s0515a:1257_0": "Aññamaññaṃ allāpasallāpavasena uppannarāgo pana samullapanasaṃsaggo nāma. Bhikkhuno",
  "atk-s0515a:1257_1": "bhikkhuniyā santakaṃ bhikkhuniyā vā bhikkhussa santakaṃ gahetvā paribhogakaraṇavasena",
  "atk-s0515a:1257_2": "uppannarāgo sambhogasaṃsaggo nāma. Hatthaggāhādivasena uppannarāgo pana kāyasaṃsaggo",
  "atk-s0515a:1257_3": "nāma. Arahā imehi pañcahi saṃsaggehi catūhipi parisāhi saddhiṃ asaṃsaṭṭho, gāhamuttako",
  "atk-s0515a:1257_4": "ceva saṃsaggamuttako ca. Asaṃsaggassa vaṇṇaṃ bhaṇanto asaṃsaggakathaṃ katheti nāma.",
  "atk-s0515a:1258_0": "Vīriyārambhakathanti ettha yo paggahitavīriyo paripuṇṇakāyikacetasikavīriyo hoti,",
  "atk-s0515a:1258_1": "gamane uppannaṃ kilesaṃ ṭhānaṃ pāpuṇituṃ na deti, ṭhāne uppannaṃ kilesaṃ nisajjaṃ,",
  "atk-s0515a:1258_2": "nisajjāya uppannaṃ kilesaṃ sayanaṃ pāpuṇituṃ na deti, daṇḍena kaṇhasappaṃ uppīḷetvā",
  "atk-s0515a:1258_3": "gaṇhanto viya amittaṃ gīvāya akkamanto viya ca vicarati, tādisassa āraddhavīriyassa",
  "atk-s0515a:1258_4": "vaṇṇaṃ bhaṇanto vīriyārambhakathaṃ katheti nāma.",
  "atk-s0515a:1259_0": "Sīlakathantiādīsu sīlanti catupārisuddhisīlaṃ. Samādhīti vipassanāpādakā aṭṭha samāpattiyo.",
  "atk-s0515a:1259_1": "Paññāti lokiyalokuttarañāṇaṃ. Vimuttīti arahattaphalavimutti. Vimuttiñāṇadassananti",
  "atk-s0515a:1259_2": "ekūnavīsatividhaṃ paccavekkhaṇañāṇaṃ. Sīlādīnaṃ guṇaṃ pakāsento sīlādikathaṃ katheti nāma.",
  "atk-s0515a:1260": "Satipaṭṭhānakathantiādīni saṅgajālamaticca so munītipariyosānāni pubbe vuttānusārena veditabbāni.",
  "atk-s0515a:1261_0": "86. Nirāsattīti nittaṇho. Vivekadassī phassesūti paccuppannesu cakkhusamphassādīsu",
  "atk-s0515a:1261_1": "attādibhāvavivekaṃ passati. Diṭṭhīsu ca na nīyatīti dvāsaṭṭhiyā diṭṭhīsu kāyaci diṭṭhiyā na nīyati.",
  "atk-s0515a:1262": "Vipariṇataṃ vā vatthuṃ na socatīti pakatibhāvaṃ jahitvā naṭṭhe kismiñci vatthusmiṃ na sokaṃ āpajjati. Vipariṇatasmiṃ vāti vinassamāne vatthumhi.",
  "atk-s0515a:1263_0": "Cakkhusamphassoti cakkhuṃ vatthuṃ katvā cakkhuviññāṇasahajāto phasso cakkhusamphasso.",
  "atk-s0515a:1263_1": "Sesesupi eseva nayo. Ettha ca purimā cakkhupasādādivatthukāva, manosamphasso hadayavatthukopi",
  "atk-s0515a:1263_2": "avatthukopi sabbo catubhūmako phasso. Adhivacanasamphassoti pariyāyena etassa nāmaṃ",
  "atk-s0515a:1263_3": "hotiyeva. Tayo hi arūpino khandhā sayaṃ piṭṭhivaṭṭakā hutvā attano sahajātasamphassassa",
  "atk-s0515a:1263_4": "adhivacanasamphassoti nāmaṃ karonti. Paṭighasamphassoti nippariyāyena pana paṭighasamphasso",
  "atk-s0515a:1263_5": "nāma pañcadvārikaphasso. Adhivacanasamphasso nāma manodvārikaphasso. Sukhavedanīyo",
  "atk-s0515a:1263_6": "phassoti sukhavedanāya hito uppādako phasso. Itaradvayepi eseva nayo. Kusalo phassoti",
  "atk-s0515a:1263_7": "ekavīsatikusalacittasahajāto phasso. Akusaloti dvādasaakusalasahajāto phasso. Abyākatoti",
  "atk-s0515a:1263_8": "chappaññāsaabyākatasahajāto phasso. Kāmāvacaroti catupaññāsakāmāvacarasahajāto phasso.",
  "atk-s0515a:1263_9": "Rūpāvacaroti kusalādipañcadasarūpāvacarasampayutto. Arūpāvacaroti kusalābyākatavasena",
  "atk-s0515a:1263_10": "dvādasaarūpāvacarasampayutto.",
  "atk-s0515a:1264_0": "Suññatoti anattānupassanāvasena vipassantassa uppanno maggo suññato, tena sahajāto",
  "atk-s0515a:1264_1": "phasso suññato phasso. Itaradvayepi eseva nayo. Animittoti ettha aniccānupassanāvasena",
  "atk-s0515a:1264_2": "vipassantassa uppanno maggo animitto. Appaṇihitoti dukkhānupassanāvasena vipassantassa",
  "atk-s0515a:1264_3": "uppanno maggo appaṇihito. Lokiyoti loko vuccati lujjanapalujjanaṭṭhena vaṭṭo, tasmiṃ",
  "atk-s0515a:1264_4": "pariyāpannabhāvena loke niyuttoti lokiyo, tebhūmako dhammo. Lokuttaroti lokato uttaro",
  "atk-s0515a:1264_5": "uttiṇṇoti lokuttaro, loke apariyāpannabhāvenapi lokuttaro. Attena vāti attabhāvena",
  "atk-s0515a:1264_6": "vā. Attaniyena vāti attāyattena vā.",
  "atk-s0515a:1265_0": "87. Patilīnoti rāgādīnaṃ pahīnattā tato apagato. Akuhakoti avimhāpako tīhi kuhanavatthūhi.",
  "atk-s0515a:1265_1": "Apihālūti apihanasīlo, patthanātaṇhāya rahitoti vuttaṃ hoti. Amaccharīti pañcamaccheravirahito.",
  "atk-s0515a:1265_2": "Appagabbhoti kāyapāgabbhiyādivirahito. Ajegucchoti sampannasīlāditāya ajegucchanīyo",
  "atk-s0515a:1265_3": "asecanako manāpo. Pesuṇeyye ca no yutoti dvīhi ākārehi upasaṃharitabbe pisuṇakamme ayutto.",
  "atk-s0515a:1266": "Rāgassa pahīnattāti arahattamaggena rāgakilesassa pahīnabhāvena. Asmimāno pahīno hotīti asmīti unnatimāno samucchedavasena pahīno hoti.",
  "atk-s0515a:1267_0": "Tīṇi kuhanavatthūnīti tīṇi vimhāpanakāraṇāni. Paccayapaṭisevanasaṅkhātaṃ kuhanavatthūtiādīsu",
  "atk-s0515a:1267_1": "cīvarādīhi nimantitassa tadatthikasseva sato pāpicchataṃ nissāya paṭikkhipanena te",
  "atk-s0515a:1267_2": "ca gahapatike attani suppatiṭṭhitapasāde ñatvā puna tesaṃ “aho ayyo appiccho, na",
  "atk-s0515a:1267_3": "kiñci paṭiggaṇhituṃ icchati, suladdhaṃ vata no assa, sace appamattakampi kiñci paṭiggaṇheyyā”ti",
  "atk-s0515a:1267_4": "nānāvidhehi upāyehi paṇītāni cīvarādīni upanentānaṃ tadanuggahakāmataṃyeva avikatvā",
  "atk-s0515a:1267_5": "paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātaṃ",
  "atk-s0515a:1267_6": "kuhanavatthūti veditabbaṃ. Pāpicchasseva pana sato sambhāvanādhippāyena katena iriyāpathena",
  "atk-s0515a:1267_7": "vimhāpanaṃ iriyāpathasaṅkhātaṃ kuhanavatthūti veditabbaṃ. Pāpicchasseva pana sato",
  "atk-s0515a:1267_8": "uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ",
  "atk-s0515a:1267_9": "kuhanavatthūti veditabbaṃ.",
  "atk-s0515a:1268_0": "Katamaṃ paccayapaṭisevanasaṅkhātanti ettha paccayapaṭisevananti evaṃ saṅkhātaṃ paccayapaṭisevanasaṅkhātaṃ.",
  "atk-s0515a:1268_1": "Nimantentīti idha gahapatikā “bhikkhaṃ gaṇhathā”ti bhikkhū nimantenti. Ayameva vā",
  "atk-s0515a:1268_2": "pāṭho. “Nimantetī”ti vā “vadantī”ti vā keci paṭhanti. Tādise nimantāpenti. Nimantentīti",
  "atk-s0515a:1268_3": "pāṭhassa sambhavo daṭṭhabbo. Cīvaraṃ paccakkhātīti cīvaraṃ paṭikkhipati. Etaṃ sāruppaṃ,",
  "atk-s0515a:1268_4": "yaṃ samaṇoti yaṃ cīvaradhāraṇaṃ samaṇo karoti, etaṃ sāruppaṃ anucchavikaṃ. Pāpaṇikā",
  "atk-s0515a:1268_5": "vā nantakānīti āpaṇadvāre patikāni antavirahitāni pilotikāni. Uccinitvāti saṃkaḍḍhitvā.",
  "atk-s0515a:1268_6": "Uñchācariyāyāti bhikkhācaraṇena. Piṇḍiyālopenāti piṇḍaṃ katvā laddhaālopena. Pūtimuttena",
  "atk-s0515a:1268_7": "vāti gomuttena vā. Osadhaṃ kareyyāti bhesajjakiccaṃ kareyya. Tadupādāyāti tato paṭṭhāya.",
  "atk-s0515a:1268_8": "Dhutavādoti dhutaguṇavādī. Bhiyyo bhiyyo nimantentīti uparūpari nimantenti. Sammukhībhāvāti",
  "atk-s0515a:1268_9": "sammukhībhāvena, vijjamānatāyāti attho. Pasavatīti paṭilabhati. Saddhāya sammukhībhāvena",
  "atk-s0515a:1268_10": "sakkā kātunti “saddhāya sammukhībhāvā”tiādimāha. Deyyadhammā sulabhā dakkhiṇeyyā",
  "atk-s0515a:1268_11": "ca, saddhā pana dullabhā. Puthujjanassa hi saddhā athāvarā, padavāre padavāre nānā",
  "atk-s0515a:1268_12": "hoti. Tenevassa mahāmoggallānasadisopi aggasāvako pāṭibhogo bhavituṃ asakkonto āha",
  "atk-s0515a:1268_13": "“dvinnaṃ kho nesaṃ āvuso dhammānaṃ pāṭibhogo bhogānañca jīvitassa ca, saddhāya pana tvaṃ pāṭibhogo”ti.",
  "atk-s0515a:1269_0": "Evaṃ tumhe puññena paribāhirā bhavissathāti ettha puññenāti nissakkatthe karaṇavacanaṃ.",
  "atk-s0515a:1269_1": "Puññato parihīnā parammukhā bhavissatha. Bhākuṭikāti mukhānaṃ padhānapurimaṭṭhitabhāvadassanena",
  "atk-s0515a:1269_2": "bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ sīlamassāti bhākuṭiko,",
  "atk-s0515a:1269_3": "bhākuṭikassa bhāvo bhākuṭiyaṃ. Kuhanāti vimhāpanā. Kuhassa āyanā kuhāyanā. Kuhitassa bhāvo kuhitattaṃ.",
  "atk-s0515a:1270_0": "Pāpicchoti asantaguṇadīpanakāmo. Icchāpakatoti icchāya apakato, upaddutoti attho.",
  "atk-s0515a:1270_1": "Sambhāvanādhippāyoti bahumānajjhāsayo. Gamanaṃ saṇṭhapetīti abhikkamādigamanaṃ abhisaṅkharoti,",
  "atk-s0515a:1270_2": "pāsādikabhāvaṃ karotīti vuttaṃ hoti. Itaresupi eseva nayo. Paṇidhāya gacchatīti patthanaṃ",
  "atk-s0515a:1270_3": "ṭhapetvā gacchati. Sesesupi eseva nayo. Samāhito viya gacchatīti upacārappatto viya",
  "atk-s0515a:1270_4": "gacchati. Sesesupi eseva nayo.",
  "atk-s0515a:1271_0": "Āpāthakajjhāyīva hotīti sammukhā āgatānaṃ manussānaṃ jhānaṃ samāpajjanto viya santabhāvaṃ",
  "atk-s0515a:1271_1": "dasseti. Iriyāpathassāti catuiriyāpathassa. Āṭhapanāti ādiṭṭhapanā, ādarena vā ṭhapanā.",
  "atk-s0515a:1271_2": "Ṭhapanāti ṭhapanākāro. Saṇṭhapanāti abhisaṅkharaṇaṃ, pāsādikabhāvakaraṇanti vuttaṃ",
  "atk-s0515a:1271_3": "hoti. Ariyadhammasannissitanti lokuttaradhammapaṭibaddhaṃ. Kuñcikanti avāpuraṇaṃ.",
  "atk-s0515a:1271_4": "Mittāti sinehavanto. Sandiṭṭhāti diṭṭhamattā. Sambhattāti daḷhamittā. Uddaṇḍeti eko patissayaviseso.",
  "atk-s0515a:1272_0": "Korajikakorajikoti saṅkocasaṅkocako, atisaṅkocakoti vuttaṃ hoti. “Koracakakoracako”ti",
  "atk-s0515a:1272_1": "vā pāṭho. Bhākuṭikabhākuṭikoti ativiya mukhasaṅkocanasīlo. Kuhakakuhakoti ativiya",
  "atk-s0515a:1272_2": "vimhāpako. Lapakalapakoti ativiya sallāpako. Mukhasambhāvikoti attano mukhavasena",
  "atk-s0515a:1272_3": "aññehi saha sambhāviko, appitacittoti eke. Santānanti kilesasantatāya santānaṃ. Samāpattīnanti",
  "atk-s0515a:1272_4": "samāpajjitabbānaṃ. Gambhīranti ninnapatiṭṭhānaṃ. Gūḷhanti dassetuṃ dukkhaṃ. Nipuṇanti",
  "atk-s0515a:1272_5": "sukhumaṃ. Paṭicchannanti padatthena duppaṭivijjhādhippāyaṃ. Lokuttaranti dhammadīpakaṃ.",
  "atk-s0515a:1272_6": "Suññatāpaṭisaññuttanti nibbānapaṭisaññuttaṃ. Atha vā lokuttarasuññatāpaṭisaññuttanti",
  "atk-s0515a:1272_7": "lokuttaradhammabhūtanibbānapaṭisaññuttaṃ.",
  "atk-s0515a:1273_0": "Kāyikaṃ pāgabbhiyanti kāye bhavaṃ kāyikaṃ. Vācasikacetasikesupi eseva nayo. Acittīkārakatoti",
  "atk-s0515a:1273_1": "bahumānakiriyarahito. Anupāhanānaṃ caṅkamantānanti upāhanavirahitānaṃ caṅkamantānaṃ",
  "atk-s0515a:1273_2": "samīpe, anādare vā sāmivacanaṃ. Saupāhanoti upāhanārūḷho hutvā caṅkamati. Nīce caṅkame",
  "atk-s0515a:1273_3": "caṅkamantānanti akataparicchedāya bhūmiyā caṅkamante paricchedaṃ katvā vālukaṃ ākiritvā",
  "atk-s0515a:1273_4": "ālambanaṃ yojetvā katacaṅkame nīcepi caṅkame caṅkamante. Ucce caṅkame caṅkamatīti",
  "atk-s0515a:1273_5": "iṭṭhakacayanasampanne vedikāparikkhitte ucce caṅkame caṅkamati. Sace pākāraparikkhitto",
  "atk-s0515a:1273_6": "hoti dvārakoṭṭhakayutto, pabbatantaravanantarabhūmantarassa vā suppaṭicchanno, tādise",
  "atk-s0515a:1273_7": "caṅkame caṅkamituṃ vaṭṭati, appaṭicchannepi upacāraṃ muñcitvā vaṭṭati. Ghaṭṭayantopi",
  "atk-s0515a:1273_8": "tiṭṭhatīti atisamīpe tiṭṭhati. Puratopi tiṭṭhatīti puratthimatopi tiṭṭhati. Ṭhitakopi",
  "atk-s0515a:1273_9": "bhaṇatīti khāṇuko viya anonamitvā bhaṇati. Bāhāvikkhepakoti bāhuṃ khipitvā khipitvā bhaṇati.",
  "atk-s0515a:1274": "Anupakhajjāti sabbesaṃ nisinnaṭṭhānaṃ pavisitvā. Navepi bhikkhū āsanena paṭibāhatīti attano pattāsane anisīditvā pure vā pacchā vā pavisanto āsanena paṭibāhati nāma.",
  "atk-s0515a:1275": "Anāpucchampi kaṭṭhaṃ pakkhipatīti anāpucchitvā anapaloketvā aggimhi dāruṃ khipati. Dvāraṃ pidahatīti jantāghare pidahati.",
  "atk-s0515a:1276": "Otaratīti udakatitthaṃ pavisati. Nhāyatīti sarīraṃ sineheti. Uttaratīti udakatitthato tīraṃ uggacchati.",
  "atk-s0515a:1277": "Vokkammāpīti atikkamitvāpi. Ovarakānīti gabbhe patiṭṭhitasayanagharāni.",
  "atk-s0515a:1278": "Gūḷhānīti paṭicchannāni. Paṭicchannānīti aññehi paṭicchāditāni.",
  "atk-s0515a:1279": "Anajjhiṭṭho vāti therehi “dhammaṃ bhaṇāhī”ti anāṇatto anāyācito ca.",
  "atk-s0515a:1280_0": "Pāpadhammoti lāmakadhammo. Asucisaṅkasarasamācāroti aññehi “ayaṃ dussīlo”ti saṅkāya",
  "atk-s0515a:1280_1": "saritabbo ācāro saṃyogo etassāti asucisaṅkasarasamācāro. Saṅkassarasamācāroti sakāraṃ",
  "atk-s0515a:1280_2": "saṃyogaṃ katvāpi paṭhanti. Paṭicchannakammantoti paṭicchāditakāyavacīkammanto. Assamaṇoti",
  "atk-s0515a:1280_3": "na samaṇo. Samaṇapaṭiññoti “ahaṃ samaṇo”ti paṭijānanto. Abrahmacārīti seṭṭhacariyā",
  "atk-s0515a:1280_4": "virahito. Brahmacāripaṭiññoti vuttapaṭipakkho. Antopūtīti abbhantare kusaladhammavirahitattā",
  "atk-s0515a:1280_5": "antopūtibhāvamāpanno. Avassutoti rāgena tinto. Kasambujātoti saṅkārasabhāvo. Ācāragocarasampannoti",
  "atk-s0515a:1280_6": "ettha bhikkhu sagāravo sappatisso hirottappasampanno sunivattho supāruto pāsādikena",
  "atk-s0515a:1280_7": "abhikkantena paṭikkantena ālokitena vilokitena samiñjitena pasāritena okkhittacakkhu",
  "atk-s0515a:1280_8": "iriyāpathasampanno indriyesu guttadvāro bhojane mattaññū jāgariyamanuyutto satisampajaññena",
  "atk-s0515a:1280_9": "samannāgato appiccho santuṭṭho āraddhavīriyo ābhisamācārikesu sakkaccakārī garucittīkārabahulo",
  "atk-s0515a:1280_10": "viharati, ayaṃ vuccati ācāro. Evaṃ tāva ācāro veditabbo.",
  "atk-s0515a:1281_0": "Gocaro pana tividho upanissayagocaro ārakkhagocaro upanibandhagocaroti. Tattha katamo",
  "atk-s0515a:1281_1": "upanissayagocaro? Dasakathāvatthuguṇasamannāgato kalyāṇamitto, yaṃ nissāya assutaṃ",
  "atk-s0515a:1281_2": "suṇāti, sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ pasādeti;",
  "atk-s0515a:1281_3": "yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati.",
  "atk-s0515a:1281_4": "Ayaṃ vuccati upanissayagocaro.",
  "atk-s0515a:1282_0": "Katamo ārakkhagocaro? Idha bhikkhu antaragharaṃ paviṭṭho vīthiṃ paṭipanno okkhittacakkhu",
  "atk-s0515a:1282_1": "yugamattadassāvī susaṃvuto gacchati, na hatthiṃ olokento, na assaṃ, na rathaṃ, na",
  "atk-s0515a:1282_2": "pattiṃ, na itthiṃ, na purisaṃ olokento, na uddhaṃ ullokento, na adho olokento, na",
  "atk-s0515a:1282_3": "disāvidisaṃ pekkhamāno gacchati. Ayaṃ vuccati ārakkhagocaro.",
  "atk-s0515a:1283_0": "Katamo upanibandhagocaro? Cattāro satipaṭṭhānā yattha cittaṃ upanibandhati. Vuttañhetaṃ",
  "atk-s0515a:1283_1": "bhagavatā – “ko ca, bhikkhave, bhikkhuno gocaro sako pettiko visayo? Yadidaṃ cattāro",
  "atk-s0515a:1283_2": "satipaṭṭhānā”ti, ayaṃ vuccati upanibandhagocaroti. Iti iminā ca ācārena iminā ca",
  "atk-s0515a:1283_3": "gocarena upeto…pe… samannāgato. Tenapi vuccati ācāragocarasampannoti.",
  "atk-s0515a:1284_0": "Aṇumattesu vajjesu bhayadassāvīti aṇuppamāṇesu asañcicca āpannasekhiyaakusalacittuppādādibhedesu",
  "atk-s0515a:1284_1": "vajjesu bhayadassanasīlo. Samādāya sikkhati sikkhāpadesūti yaṃkiñci sikkhāpadesu",
  "atk-s0515a:1284_2": "sikkhitabbaṃ, taṃ sabbaṃ sammā ādāya sikkhati. Ettha ca “pātimokkhasaṃvarasaṃvuto”ti",
  "atk-s0515a:1284_3": "ettāvatā ca puggalādhiṭṭhānāya desanāya pātimokkhasaṃvarasīlaṃ dassitaṃ. “Ācāragocarasampanno”tiādi",
  "atk-s0515a:1284_4": "pana sabbaṃ yathāpaṭipannassa taṃ sīlaṃ sampajjati, taṃ paṭipattiṃ dassetuṃ vuttanti veditabbaṃ.",
  "atk-s0515a:1285_0": "88. Sātiyesu anassāvīti sātavatthūsu kāmaguṇesu taṇhāsanthavavirahito. Saṇhoti saṇhehi",
  "atk-s0515a:1285_1": "kāyakammādīhi samannāgato. Paṭibhānavāti pariyattiparipucchādhigamapaṭibhānehi samannāgato.",
  "atk-s0515a:1285_2": "Na saddhoti sāmaṃ adhigatadhammaṃ na kassaci saddahati. Na virajjatīti khayā rāgassa",
  "atk-s0515a:1285_3": "virattattā idāni na virajjati.",
  "atk-s0515a:1286_0": "Yesaṃ esāti yesaṃ puggalānaṃ sātavatthūsu kāmaguṇesu icchā taṇhā. Appahīnāti santhavasampayuttā",
  "atk-s0515a:1286_1": "taṇhā arahattamaggena appahīnā. Tesaṃ cakkhuto rūpataṇhā savatīti etesaṃ cakkhudvārato",
  "atk-s0515a:1286_2": "pavattajavanavīthisampayuttā rūpārammaṇā taṇhā uppajjati. Āsavatīti okāsato yāva",
  "atk-s0515a:1286_3": "bhavaggā dhammato yāva gotrabhū savati. Sandatīti nadīsotaṃ viya adhomukhaṃ sandati.",
  "atk-s0515a:1286_4": "Pavattatīti punappunaṃ uppattivasena pavattati. Sesadvāresupi eseva nayo. Sukkapakkhe",
  "atk-s0515a:1286_5": "vuttavipariyāyena taṇhā arahattamaggena suppahīnā. Tesaṃ cakkhuto rūpataṇhā na savati.",
  "atk-s0515a:1287_0": "Saṇhena kāyakammena samannāgatoti apharusena mudunā kāyakammena samaṅgībhūto ekībhūto.",
  "atk-s0515a:1287_1": "Vacīkammādīsupi eseva nayo. Saṇhehi satipaṭṭhānehītiādīsu satipaṭṭhānādayo lokiyalokuttaramissakā.",
  "atk-s0515a:1287_2": "Pariyāpuṇanaatthādiparipucchālokiyalokuttaradhammādhigamavasena sallakkhaṇavibhāvanavavatthānakaraṇasamatthā",
  "atk-s0515a:1287_3": "tisso paṭibhānappabhedasaṅkhātā paññā yassa atthi, so paṭibhānavā. Tassa pariyattiṃ",
  "atk-s0515a:1287_4": "nissāya paṭibhāyatīti tassa puggalassa pariyāpuṇanaṃ allīyitvā ñāṇaṃ jāyati ñāṇaṃ",
  "atk-s0515a:1287_5": "abhimukhaṃ hoti. Cattāro satipaṭṭhānāti sattatiṃsa bodhipakkhiyadhammā lokiyalokuttaramissakavasena",
  "atk-s0515a:1287_6": "vuttā. Maggaphalāni nibbattitalokuttaravasena. Catasso paṭisambhidāyo cha ca abhiññāyo",
  "atk-s0515a:1287_7": "vimokkhantikavasena vuttāti ñātabbā.",
  "atk-s0515a:1288_0": "Tattha catasso paṭisambhidāyoti cattāro ñāṇappabhedāti attho. Iddhividhādiāsavakkhayapariyosānāni",
  "atk-s0515a:1288_1": "adhikāni cha ñāṇāni. Tassāti parassa, attho paṭibhāyatīti sambandho. Atthoti saṅkhepato",
  "atk-s0515a:1288_2": "hetuphalaṃ. Tañhi yasmā hetuanusārena arīyati adhigamīyati pāpuṇīyati, tasmā atthoti",
  "atk-s0515a:1288_3": "vuccati. Pabhedato pana yaṃkiñci paccayuppannaṃ nibbānaṃ bhāsitattho vipāko kiriyāti",
  "atk-s0515a:1288_4": "ime pañca dhammā atthoti veditabbā, taṃ atthaṃ paccavekkhantassa so attho pabhedato",
  "atk-s0515a:1288_5": "ñāto pākaṭo hoti. Dhammoti saṅkhepato paccayo. So hi yasmā taṃ taṃ vidahati pavatteti",
  "atk-s0515a:1288_6": "ceva pāpeti ca, tasmā dhammoti vuccati. Pabhedato pana yo koci phalanibbattako hetu",
  "atk-s0515a:1288_7": "ariyamaggo bhāsitaṃ kusalaṃ akusalanti ime pañca dhammā dhammoti veditabbā, taṃ dhammaṃ",
  "atk-s0515a:1288_8": "paccavekkhantassa so dhammo pabhedato ñāto pākaṭo hoti, tasmiṃ atthe ca dhamme ca",
  "atk-s0515a:1288_9": "yā sabhāvanirutti abyabhicārī vohāro, tassa abhilāpe bhāsane udīraṇe taṃ lapitaṃ",
  "atk-s0515a:1288_10": "bhāsitaṃ udīritaṃ sabhāvaniruttisaddaṃ ārammaṇaṃ katvā paccavekkhantassa sā nirutti ñātā pākaṭā hoti.",
  "atk-s0515a:1289_0": "Ettha atthe ñāte attho paṭibhāyatīti idāni tassa saddaṃ āharitvā vuttappabhede atthe",
  "atk-s0515a:1289_1": "pākaṭībhūte vuttappabhedo attho tassa puggalassa paṭibhāyati ñāṇābhimukho hoti. Dhamme",
  "atk-s0515a:1289_2": "ñāte dhammo paṭibhāyatīti vuttappabhede dhamme pākaṭībhūte vuttappabhedo dhammo paṭibhāyati.",
  "atk-s0515a:1289_3": "Niruttiyā ñātāya nirutti paṭibhāyatīti vuttappabhedāya niruttiyā pākaṭāya vuttappabhedā",
  "atk-s0515a:1289_4": "nirutti paṭibhāyati. Imesu tīsu ñāṇesu ñāṇanti atthadhammaniruttīsu imesu tīsu sabbatthakañāṇamārammaṇaṃ",
  "atk-s0515a:1289_5": "katvā paccavekkhantassa tesu tīsu ñāṇesu pabhedagataṃ ñāṇaṃ, yathāvuttesu vā tesu",
  "atk-s0515a:1289_6": "tīsu ñāṇesu gocarakiccādivasena vitthāragataṃ ñāṇaṃ paṭibhānapaṭisambhidā. Imāya",
  "atk-s0515a:1289_7": "paṭibhānapaṭisambhidāyāti imāya vuttappakārāya yathāvuttavitthārapaññāya upeto hoti.",
  "atk-s0515a:1289_8": "So vuccati paṭibhānavāti nigamento āha. Yassa pariyatti natthīti pariyatti nāma buddhavacanaṃ.",
  "atk-s0515a:1289_9": "Tañhi uggaṇhantassa paṭisambhidā visadā honti. Yassa puggalassa evarūpā pariyatti",
  "atk-s0515a:1289_10": "natthi. Paripucchā natthīti paripucchā nāma pāḷiaṭṭhakathādīsu gaṇṭhipadaatthapadavinicchayakathā.",
  "atk-s0515a:1289_11": "Uggahitapāḷiādīsu hi atthaṃ kathentassa paṭisambhidā visadā honti. Adhigamo natthīti",
  "atk-s0515a:1289_12": "adhigamo nāma arahattappatti. Arahattañhi pattassa paṭisambhidā visadā honti. Yassa",
  "atk-s0515a:1289_13": "vuttappakārā tividhā sampatti natthi. Kiṃ tassa paṭibhāyissatīti kena kāraṇena tassa",
  "atk-s0515a:1289_14": "puggalassa pabhedagataṃ ñāṇaṃ upaṭṭhahissati.",
  "atk-s0515a:1290_0": "Sāmanti sayameva. Sayaṃ abhiññātanti sayameva tena ñāṇena avagamitaṃ. Attapaccakkhaṃ",
  "atk-s0515a:1290_1": "dhammanti attanā paṭivijjhitaṃ paccavekkhitaṃ dhammaṃ. Na kassaci saddahatīti attapaccakkhatāya",
  "atk-s0515a:1290_2": "paresaṃ na saddahati, saddhāya na gacchati. Avijjāpaccayā saṅkhārātiādikaṃ dvādasapadikapaccayākāradassanavasena",
  "atk-s0515a:1290_3": "vuttaṃ. Avijjānirodhātiādayo saṃsāranivattiṃ sandhāya vuttā. Idaṃ dukkhantiādi saccadassanavasena.",
  "atk-s0515a:1290_4": "Ime āsavātiādayo aparena pariyāyena kilesavasena paccayadassanavasena. Ime dhammā",
  "atk-s0515a:1290_5": "abhiññeyyātiādayo abhiññeyyapariññeyyapahātabbabhāvetabbasacchikātabbadhammānaṃ dassanavasena.",
  "atk-s0515a:1290_6": "Channaṃ phassāyatanānantiādayo phassāyatanānaṃ uppattiñca atthaṅgamañca assādañca",
  "atk-s0515a:1290_7": "upaddavañca nissaraṇañca dassanavasena. Pañcannaṃ upādānakkhandhānaṃ pañcavīsatividhena",
  "atk-s0515a:1290_8": "udayañca vayañca, tesu chandarāgavasena assādañca, tesaṃ vipariṇāmaṃ ādīnavañca,",
  "atk-s0515a:1290_9": "nissaraṇasaṅkhātaṃ nibbānañca. Catunnaṃ mahābhūtānaṃ avijjādisamudayañca, avijjādinirodhe",
  "atk-s0515a:1290_10": "atthaṅgamañca evamādidassanavasena vuttā. Ete dhammā tattha tattha vuttanayena veditabbā.",
  "atk-s0515a:1291_0": "Amatogadhanti natthi etassa maraṇasaṅkhātaṃ matanti amataṃ. Kilesavisapaṭipakkhattā",
  "atk-s0515a:1291_1": "agadantipi amataṃ. Tasmiṃ ninnatāya amatogadhaṃ. Amataparāyananti vuttappakāraṃ amataṃ",
  "atk-s0515a:1291_2": "paraṃ ayanaṃ gati patiṭṭhā assāti amataparāyanaṃ. Amatapariyosānanti taṃ amataṃ saṃsārassa",
  "atk-s0515a:1291_3": "niṭṭhābhūtattā pariyosānamassāti amatapariyosānaṃ.",
  "atk-s0515a:1292_0": "89. Lābhakamyā na sikkhatīti lābhapatthanāya suttantādīni na sikkhati. Aviruddho",
  "atk-s0515a:1292_1": "ca taṇhāya, rasesu nānugijjhatīti virodhābhāvena ca aviruddho hutvā taṇhāya mūlarasādīsu gedhaṃ nāpajjati.",
  "atk-s0515a:1293": "Kena nu khoti lābhapatthanāya kāraṇacintena pihassa pariyesane nipāto. Lābhābhinibbattiyāti catunnaṃ paccayānaṃ visesena uppattiyā. Lābhaṃ paripācentoti paccaye paripācayanto.",
  "atk-s0515a:1294_0": "Attadamatthāyāti vipassanāsampayuttāya paññāya attano damanatthāya. Attasamatthāyāti",
  "atk-s0515a:1294_1": "samādhisampayuttāya paññāya attano samādhānatthāya. Attaparinibbāpanatthāyāti duvidhenāpi",
  "atk-s0515a:1294_2": "ñāṇena attano anupādāparinibbānatthāya. Vuttañhetaṃ “anupādāparinibbānatthaṃ kho",
  "atk-s0515a:1294_3": "āvuso bhagavati brahmacariyaṃ vussatī”ti. Appicchaññeva nissāyāti ettha paccayaappiccho",
  "atk-s0515a:1294_4": "adhigamaappiccho pariyattiappiccho dhutaṅgaappicchoti cattāro appicchā, tesaṃ nānatthaṃ",
  "atk-s0515a:1294_5": "heṭṭhā vitthāritaṃ eva, taṃ appicchaṃ allīyitvā. Santuṭṭhiññevāti catūsu paccayesu",
  "atk-s0515a:1294_6": "ca tividhaṃ santosaṃ allīyitvā, etesaṃ vibhāgo heṭṭhā vitthāritoyeva. Sallekhaññevāti",
  "atk-s0515a:1294_7": "kilesalekhanaṃ. Idamatthitaññevāti imehi kusaladhammehi atthi idamatthi, tassa bhāvo",
  "atk-s0515a:1294_8": "idamatthitā, taṃ idamatthitaṃyeva nissāya allīyitvā.",
  "atk-s0515a:1295_0": "Rasoti niddesassa uddesapadaṃ. Mūlarasoti yaṃkiñci mūlaṃ paṭicca nibbattaraso. Khandharasādīsupi",
  "atk-s0515a:1295_1": "eseva nayo. Ambilanti takkambilādi. Madhuranti ekantato gosappiādi. Madhu pana kasāvayuttaṃ",
  "atk-s0515a:1295_2": "ciranikkhittaṃ kasāvaṃ hoti, phāṇitaṃ khāriyuttaṃ ciranikkhittaṃ khāriyaṃ hoti. Sappi",
  "atk-s0515a:1295_3": "pana ciranikkhittaṃ vaṇṇagandhe jahantampi rasaṃ na jahatīti tadeva ekantamadhuraṃ.",
  "atk-s0515a:1295_4": "Tittakanti nimbapaṇṇādi. Kaṭukanti siṅgiveramaricādi. Loṇikanti sāmuddikaloṇādi.",
  "atk-s0515a:1295_5": "Khārikanti vātiṅgaṇakaḷīrādi. Lambikanti badarāmalakakapiṭṭhasālavādi. Kasāvanti",
  "atk-s0515a:1295_6": "harītakādi. Ime sabbepi rasā vatthuvasena vuttā. Taṃtaṃvatthuko panettha raso ca",
  "atk-s0515a:1295_7": "ambilādīni nāmehi vuttoti veditabbo. Sādūti iṭṭharaso. Asādūti aniṭṭharaso. Iminā",
  "atk-s0515a:1295_8": "padadvayena sabbopi raso pariyādinno. Sītanti sītaraso. Uṇhanti uṇharaso. Evamayaṃ",
  "atk-s0515a:1295_9": "mūlarasādinā bhedena bhinnopi raso lakkhaṇādīhi abhinnoyeva. Sabbopi hesa jivhāpaṭihananalakkhaṇo,",
  "atk-s0515a:1295_10": "jivhāviññāṇassa visayabhāvaraso, tasseva gocarapaccupaṭṭhāno. Te jivhaggena rasaggānīti",
  "atk-s0515a:1295_11": "ete samaṇabrāhmaṇā pasādajivhaggena uttamarasāni. Pariyesantāti gavesamānā. Āhiṇḍantīti",
  "atk-s0515a:1295_12": "tattha tattha vicaranti. Te ambilaṃ labhitvā anambilaṃ pariyesantīti takkādiambilaṃ",
  "atk-s0515a:1295_13": "laddhā anambilaṃ gavesanti. Evaṃ sabbaṃ parivattetvā parivattetvā yojitaṃ.",
  "atk-s0515a:1296": "Paṭisaṅkhā yoniso āhāraṃ āhāretīti paṭisaṅkhānapaññāya jānitvā upāyena āhāraṃ āhāreti. Idāni upāyaṃ dassetuṃ “neva davāyā”tiādi vuttaṃ.",
  "atk-s0515a:1297_0": "Tattha neva davāyāti davatthāya na āhāreti. Tattha naṭalaṅghakādayo davatthāya āhārenti",
  "atk-s0515a:1297_1": "nāma. Yañhi bhojanaṃ bhuttassa naccagītakabbasilokasaṅkhāto davo atirekatarena paṭibhāti,",
  "atk-s0515a:1297_2": "taṃ bhojanaṃ adhammena visamena pariyesitvā te āhārenti. Ayaṃ pana bhikkhu na evamāhāreti.",
  "atk-s0515a:1298_0": "Na madāyāti mānamadapurisamadānaṃ vaḍḍhanatthāya na āhāreti. Tattha rājarājamahāmattā",
  "atk-s0515a:1298_1": "madatthāya āhārenti nāma. Te hi attano mānamadapurisamadānaṃ vaḍḍhanatthāya piṇḍarasabhojanādīni",
  "atk-s0515a:1298_2": "paṇītabhojanāni bhuñjanti. Ayaṃ pana bhikkhu evaṃ nāhāreti.",
  "atk-s0515a:1299_0": "Na maṇḍanāyāti sarīramaṇḍanatthāya na āhāreti. Tattha rūpūpajīviniyo mātugāmā antepurikādayo",
  "atk-s0515a:1299_1": "ca sappiphāṇitādīni pivanti, siniddhamudumaddavabhojanaṃ āhārenti. Evaṃ no aṅgalaṭṭhi",
  "atk-s0515a:1299_2": "susaṇṭhitā bhavissati, sarīre chavivaṇṇo pasanno bhavissatīti. Ayaṃ pana bhikkhu evaṃ na āhāreti.",
  "atk-s0515a:1300_0": "Na vibhūsanāyāti sarīre maṃsavibhūsanatthāya na āhāreti. Tattha nibbuddhamallamuṭṭhikamallaceṭakādayo",
  "atk-s0515a:1300_1": "susiniddhehi macchamaṃsādīhi sarīraṃ pīṇenti “evaṃ no maṃsaṃ ussadaṃ bhavissati pahārasahanatthāyā”ti.",
  "atk-s0515a:1300_2": "Ayaṃ pana bhikkhu evaṃ sarīre maṃsavibhūsanatthāya na āhāreti.",
  "atk-s0515a:1301_0": "Yāvadevāti āhārāharaṇapayojanassa paricchedaniyamadassanaṃ. Imassa kāyassa ṭhitiyāti",
  "atk-s0515a:1301_1": "imassa catumahābhūtikassa karajakāyassa ṭhapanatthāya āhāreti, idamassa āhārāharaṇe",
  "atk-s0515a:1301_2": "payojananti attho. Yāpanāyāti jīvitindriyayāpanatthāya āhāreti. Vihiṃsūparatiyāti",
  "atk-s0515a:1301_3": "vihiṃsā nāma abhuttapaccayā uppajjanakakhuddā, tassā uparatiyā vūpasamanatthāya āhāreti.",
  "atk-s0515a:1301_4": "Brahmacariyānuggahāyāti brahmacariyaṃ nāma tisso sikkhā sakalasāsanaṃ, tassa anuggaṇhatthāya āhāreti.",
  "atk-s0515a:1302_0": "Itīti upāyanidassanaṃ, iminā upāyenāti attho. Purāṇañca vedanaṃ paṭihaṅkhāmīti purāṇavedanaṃ",
  "atk-s0515a:1302_1": "nāma abhuttapaccayā uppajjanakavedanā, taṃ paṭihanissāmīti āhāreti. Navañca vedanaṃ",
  "atk-s0515a:1302_2": "na uppādessāmīti navavedanā nāma atibhuttapaccayena uppajjanakavedanā, na taṃ uppādessāmīti",
  "atk-s0515a:1302_3": "āhāreti. Atha vā navavedanā nāma bhuttapaccayā na uppajjanakavedanā, tassā anuppannāya",
  "atk-s0515a:1302_4": "anuppajjanatthameva āhāreti.",
  "atk-s0515a:1303_0": "Yātrā ca me bhavissatīti yāpanā ca me bhavissati. Anavajjatā cāti ettha atthi sāvajjaṃ,",
  "atk-s0515a:1303_1": "atthi anavajjaṃ. Tattha adhammikapariyesanā adhammikapaṭiggahaṇaṃ adhammena paribhogoti",
  "atk-s0515a:1303_2": "idaṃ sāvajjaṃ nāma. Dhammena pana pariyesitvā dhammena paṭiggahetvā paccavekkhitvā",
  "atk-s0515a:1303_3": "paribhuñjanaṃ anavajjaṃ nāma. Ekacco anavajjeyeva sāvajjaṃ karoti, “laddhaṃ me”ti",
  "atk-s0515a:1303_4": "katvā pamāṇātikkantaṃ bhuñjati, taṃ jīrāpetuṃ asakkonto uddhaṃvirecanaadhovirecanādīhi",
  "atk-s0515a:1303_5": "kilamati, sakalavihāre bhikkhū tassa sarīrapaṭijagganabhesajjapariyesanādīsu ussukkaṃ",
  "atk-s0515a:1303_6": "āpajjanti, “kiṃ ida”nti vutte “asukassa nāma udaraṃ uddhumāta”ntiādiṃ vadanti. “Esa",
  "atk-s0515a:1303_7": "niccakālampi evaṃ pakatikoyeva, attano kucchippamāṇaṃ nāma na jānātī”ti nindanti",
  "atk-s0515a:1303_8": "garahanti. Ayaṃ anavajjeyeva sāvajjaṃ karoti nāma. Evaṃ akatvā “anavajjatā ca me",
  "atk-s0515a:1303_9": "bhavissatī”ti āhāreti.",
  "atk-s0515a:1304_0": "Phāsuvihāro cāti etthāpi atthi phāsuvihāro, atthi na phāsuvihāro. Tattha āharahatthako",
  "atk-s0515a:1304_1": "alaṃsāṭako tatravaṭṭako kākamāsako bhuttavamitakoti imesaṃ pañcannaṃ brāhmaṇānaṃ",
  "atk-s0515a:1304_2": "bhojanaṃ na phāsuvihāro nāma. Etesu hi āharahatthako nāma bahuṃ bhuñjitvā attano",
  "atk-s0515a:1304_3": "dhammatāya uṭṭhātuṃ asakkonto “āhara hattha”nti vadati. Alaṃsāṭako nāma accuddhumātakucchitāya",
  "atk-s0515a:1304_4": "uṭṭhitopi sāṭakaṃ nivāsetuṃ na sakkoti. Tatravaṭṭako nāma uṭṭhātuṃ asakkonto tatreva",
  "atk-s0515a:1304_5": "parivaṭṭati. Kākamāsako nāma yathā kākehi āmasituṃ sakkoti, evaṃ yāva mukhadvārā",
  "atk-s0515a:1304_6": "āhāreti. Bhuttavamitako nāma mukhena sandhāretuṃ asakkonto tattheva vamati. Evaṃ",
  "atk-s0515a:1304_7": "akatvā “phāsuvihāro ca me bhavissatī”ti āhāreti. Phāsuvihāro nāma catūhi pañcahi",
  "atk-s0515a:1304_8": "ālopeti ūnūdaratā. Ettakañhi bhuñjitvā pānīyaṃ pivato cattāro iriyāpathā sukhena",
  "atk-s0515a:1304_9": "pavattanti. Tasmā dhammasenāpati evamāha –",
  "atk-s0515a:1305": "“Cattāro pañca ālope, abhutvā udakaṃ pive;",
  "atk-s0515a:1306": "Alaṃ phāsuvihārāya, pahitattassa bhikkhuno”ti. ;",
  "atk-s0515a:1307_0": "Imasmiṃ pana ṭhāne aṅgāni samodhānetabbāni. Neva davāyāti hi ekaṃ aṅgaṃ, na madāyāti",
  "atk-s0515a:1307_1": "ekaṃ, na maṇḍanāyāti ekaṃ, na vibhūsanāyāti ekaṃ, yāvadeva imassa kāyassa ṭhitiyā",
  "atk-s0515a:1307_2": "yāpanāyāti ekaṃ, vihiṃsūparatiyā brahmacariyānuggahāyāti ekaṃ, iti purāṇañca vedanaṃ",
  "atk-s0515a:1307_3": "paṭihaṅkhāmi navañca vedanaṃ na uppādessāmīti ekaṃ, yātrā ca me bhavissatīti ekaṃ",
  "atk-s0515a:1307_4": "aṅgaṃ, anavajjatā ca phāsuvihāro cāti ayamettha bhojanānisaṃso.",
  "atk-s0515a:1308_0": "Mahāsivatthero panāha – “heṭṭhā cattāri aṅgāni paṭikkhepo nāma, upari pana aṭṭhaṅgāni",
  "atk-s0515a:1308_1": "samodhānetabbānī”ti. Tattha yāvadeva imassa kāyassa ṭhitiyāti ekaṃ aṅgaṃ, yāpanāyāti",
  "atk-s0515a:1308_2": "ekaṃ, vihiṃsūparatiyāti ekaṃ, brahmacariyānuggahāyāti ekaṃ, iti purāṇañca vedanaṃ",
  "atk-s0515a:1308_3": "paṭihaṅkhāmīti ekaṃ, navañca vedanaṃ na uppādessāmīti ekaṃ, yātrā ca me bhavissatīti",
  "atk-s0515a:1308_4": "ekaṃ, anavajjatā cāti ekaṃ, phāsuvihāro pana bhojanānisaṃsoti. Evaṃ aṭṭhaṅgasamannāgataṃ āhāraṃ āhāreti.",
  "atk-s0515a:1309": "90. Upekkhakoti chaḷaṅgupekkhāya samannāgato. Satoti kāyānupassanādisatiyutto.",
  "atk-s0515a:1310_0": "Upekkhakoti chaḷaṅgupekkhāya samannāgatoti ettha chaḷaṅgupekkhādhammo nāma koti?",
  "atk-s0515a:1310_1": "Ñāṇādayo. “Ñāṇa”nti vutte kiriyato cattāri ñāṇasampayuttāni labbhanti, “satatavihāro”ti",
  "atk-s0515a:1310_2": "vutte aṭṭha mahācittāni labbhanti, “rajjanadussanaṃ natthī”ti vutte dasa cittāni",
  "atk-s0515a:1310_3": "labbhanti. Somanassaṃ āsevanavasena labbhati. Cakkhunā rūpaṃ disvāti kāraṇavasena",
  "atk-s0515a:1310_4": "cakkhūti laddhavohārena rūpadassanasamatthena cakkhuviññāṇena rūpaṃ disvā. Porāṇā",
  "atk-s0515a:1310_5": "panāhu – cakkhu rūpaṃ na passati acittakattā, cittampi na passati acakkhukattā. Dvārārammaṇasaṅghaṭṭanena",
  "atk-s0515a:1310_6": "pana pasādavatthukena cittena passati. Īdisesu pana ṭhānesu “dhanunā vijjhatī”tiādīsu",
  "atk-s0515a:1310_7": "viya sasambhārakathā nāma hoti. Tasmā cakkhuviññāṇena rūpaṃ disvāti ayamevettha attho.",
  "atk-s0515a:1311_0": "Neva sumano hotīti lobhuppattivasena chandarāguppattivasena somanasso na hoti. Na",
  "atk-s0515a:1311_1": "dummanoti paṭighuppattivasena duṭṭhacitto na hoti. Upekkhakoti upapattito ikkhako",
  "atk-s0515a:1311_2": "hoti, apakkhapatito hutvā iriyāpathaṃ pavatteti. Sato sampajānoti satimā ñāṇasampanno.",
  "atk-s0515a:1311_3": "Manāpaṃ nābhigijjhatīti manavaḍḍhanakaṃ iṭṭhārammaṇaṃ nābhigijjhati na pattheti.",
  "atk-s0515a:1311_4": "Nābhihaṃsatīti na tussati. Na rāgaṃ janetīti tattha tattha rañjanaṃ na uppādeti.",
  "atk-s0515a:1311_5": "Tassa ṭhitova kāyo hotīti tassa khīṇāsavassa cakkhādikāyo kampārahitattā ṭhito niccalo",
  "atk-s0515a:1311_6": "hoti. Amanāpanti aniṭṭhārammaṇaṃ. Na maṅku hotīti domanassito na hoti. Appatiṭṭhitacittoti",
  "atk-s0515a:1311_7": "kodhavasena ṭhitamano na hoti. Alīnamanasoti alīnacitto. Abyāpannacetasoti byāpādarahitacitto.",
  "atk-s0515a:1312_0": "Rajanīye na rajjatīti rajanīyasmiṃ vatthusmiṃ na rāgaṃ uppādeti. Dussanīye na dussatīti",
  "atk-s0515a:1312_1": "dosuppāde vatthusmiṃ na dosaṃ uppādeti. Mohanīye na muyhatīti mohanīyasmiṃ vatthusmiṃ",
  "atk-s0515a:1312_2": "na mohaṃ uppādeti. Kopanīye na kuppatīti kodhanīyasmiṃ vatthusmiṃ na calati. Madanīye",
  "atk-s0515a:1312_3": "na majjatīti madanīyasmiṃ vatthusmiṃ na saṃsīdati. Kilesanīye na kilissatīti upatapanīyasmiṃ",
  "atk-s0515a:1312_4": "vatthusmiṃ na upatappati. Diṭṭhe diṭṭhamattoti rūpārammaṇe cakkhuviññāṇena diṭṭhe",
  "atk-s0515a:1312_5": "diṭṭhamatto. Sute sutamattoti saddāyatane sotaviññāṇena sute sutamatto. Mute mutamattoti",
  "atk-s0515a:1312_6": "ghānajivhākāyaviññāṇena pāpuṇitvā gahite gahitamatto. Viññāte viññātamattoti manoviññāṇena",
  "atk-s0515a:1312_7": "ñāte ñātamatto. Diṭṭhe na limpatīti cakkhuviññāṇena diṭṭhe rūpārammaṇe taṇhādiṭṭhilepena",
  "atk-s0515a:1312_8": "na limpati. Diṭṭhe anūpayoti rūpārammaṇe nittaṇho hoti. Anapāyoti apaduṭṭhacitto.",
  "atk-s0515a:1313": "Saṃvijjatīti labbhati. Passatīti oloketi. Chandarāgoti sineho. Rūpārāmanti rūpaṃ ārāmaṃ assāti rūpārāmaṃ. Rūpe ratanti rūparataṃ. Rūpe santuṭṭhīti rūpasammuditaṃ.",
  "atk-s0515a:1314_0": "Dantaṃ nayanti samitinti uyyānakīḷāmaṇḍalādīsu mahājanamajjhaṃ gacchantā dantameva",
  "atk-s0515a:1314_1": "goṇajātiṃ vā assajātiṃ vā yāne yojetvā nayanti. Rājāti tathārūpāneva ṭhānāni gacchanto",
  "atk-s0515a:1314_2": "rājāpi dantameva abhiruhati. Manussesūti manussesupi catūhi ariyamaggehi danto nibbisevanova",
  "atk-s0515a:1314_3": "seṭṭho. Yotivākyanti yo evarūpaṃ atikkamavacanaṃ punappunaṃ vuccamānampi titikkhati",
  "atk-s0515a:1314_4": "na paṭipphandati na vihaññati, evarūpo danto seṭṭhoti attho.",
  "atk-s0515a:1315_0": "Assatarāti vaḷavāya gadrabhena jātā. Ājānīyāti yaṃ assadammasārathi kāraṇaṃ kāreti,",
  "atk-s0515a:1315_1": "tassa khippaṃ jānanasamatthā. Sindhavāti sindhavaraṭṭhe jātā assā. Mahānāgāti kuñjarasaṅkhātā",
  "atk-s0515a:1315_2": "mahāhatthino. Attadantoti ete assatarā vā ājānīyā vā sindhavā vā kuñjarā vā varā",
  "atk-s0515a:1315_3": "dantā, na adantā. Yo pana catumaggasaṅkhātena attadantena dantatāya attadanto nibbisevano,",
  "atk-s0515a:1315_4": "ayaṃ tatopi varaṃ, sabbehipi etehi uttaritaroti attho.",
  "atk-s0515a:1316_0": "Na hi etehi yānehīti yāni etāni hatthiyānādiyānāni, na hi etehi yānehi koci puggalo",
  "atk-s0515a:1316_1": "supinantenapi agatapubbattā “agata”nti saṅkhātaṃ nibbānadisaṃ, taṃ ṭhānaṃ gaccheyya.",
  "atk-s0515a:1316_2": "Yathā pubbabhāge indriyadamena dantena aparabhāge ariyamaggabhāvanāya sudantena danto",
  "atk-s0515a:1316_3": "nibbisevano sappañño puggalo taṃ agatapubbaṃ disaṃ gacchati, dantabhūmiṃ pāpuṇāti.",
  "atk-s0515a:1316_4": "Tasmā attadamanameva varanti attho.",
  "atk-s0515a:1317_0": "Vidhāsu na vikampantīti seyyassa seyyohamasmītiādīsu mānavidhāsu na calanti nappavedhanti.",
  "atk-s0515a:1317_1": "Vippamuttā punabbhavāti punabbhavapaṭisandhiyā punappunaṃ uppattito suṭṭhu muttā",
  "atk-s0515a:1317_2": "muñcitvā ṭhitā. Dantabhūmimanuppattāti ekantadamanaṃ arahattaphalabhūmiṃ pāpuṇitvā",
  "atk-s0515a:1317_3": "ṭhitā. Te loke vijitāvinoti te arahanto sattaloke vijitavijayā vijitavanto nāma honti.",
  "atk-s0515a:1318_0": "Yasmā ca bhāvitindriyo nibbhayo nibbikāro danto hoti, tasmā tamatthaṃ dassento “yassindriyānī”ti",
  "atk-s0515a:1318_1": "gāthamāha. Tassattho – yassa cakkhādīni chaḷindriyāni gocarabhāvanāya aniccāditilakkhaṇaṃ",
  "atk-s0515a:1318_2": "āropetvā vāsanābhāvanāya satisampajaññagandhaṃ gāhāpetvā bhāvitāni, tāni ca kho ajjhattagocarabhāvanāya,",
  "atk-s0515a:1318_3": "evaṃ pana bahiddhā ca sabbaloketi yattha yattha indriyānaṃ vekallatā vekallato vā",
  "atk-s0515a:1318_4": "sambhavo, tattha nābhijjhādivasena bhāvitānīti evaṃ nibbijjha ñatvā paṭivijjhitvā",
  "atk-s0515a:1318_5": "imaṃ parañca lokaṃ sakasantatikhandhalokaṃ parasantatikhandhalokañca dantamaraṇaṃ",
  "atk-s0515a:1318_6": "maritukāmo kālaṃ kaṅkhati, jīvitakkhayakālaṃ āgameti patimāneti, na bhāyati maraṇassa. Yathāha –",
  "atk-s0515a:1319": "“Maraṇe me bhayaṃ natthi, nikanti natthī jīvite”. ;",
  "atk-s0515a:1320": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0515a:1321": "Kālañca patimānemi, nibbisaṃ bhatako yathā”ti. ;",
  "atk-s0515a:1322": "Bhāvito sa dantoti evaṃ bhāvitindriyo so danto.",
  "atk-s0515a:1323_0": "91. Nissayatāti taṇhādiṭṭhinissayā. Ñatvā dhammanti aniccādīhi ākārehi dhammaṃ jānitvā.",
  "atk-s0515a:1323_1": "Anissitoti evaṃ tehi nissayehi anissito. Tena aññatra dhammañāṇā natthi nissayānaṃ",
  "atk-s0515a:1323_2": "abhāvoti dīpeti. Bhavāya vibhavāya vāti sassatāya ucchedāya vā. Imissā gāthāya niddeso uttāno.",
  "atk-s0515a:1324": "92. Taṃ brūmi upasantoti taṃ evarūpaṃ ekekagāthāya vuttaṃ upasantoti kathemi. Atarī so visattikanti so imaṃ visatādibhāvena visattikāsaṅkhātaṃ mahātaṇhaṃ atari.",
  "atk-s0515a:1325_0": "Attano diṭṭhiyā rāgo abhijjhākāyaganthoti sayaṃ gahitadiṭṭhiyā rañjanasaṅkhāto rāgo",
  "atk-s0515a:1325_1": "abhijjhākāyagantho. Paravādesu āghāto appaccayoti paresaṃ vādapaṭivādesu kopo ca",
  "atk-s0515a:1325_2": "atuṭṭhākāro ca byāpādo kāyagantho. Attano sīlaṃ vā vataṃ vāti sayaṃ gahitamethunaviratisaṅkhātaṃ",
  "atk-s0515a:1325_3": "sīlaṃ vā govatādivataṃ vā. Sīlabbataṃ vāti tadubhayaṃ vā. Parāmāsoti iminā suddhītiādivasena",
  "atk-s0515a:1325_4": "parato āmasati. Attano diṭṭhi idaṃsaccābhiniveso kāyaganthoti sayaṃ gahitadiṭṭhiṃ",
  "atk-s0515a:1325_5": "“idameva saccaṃ moghamañña”nti ayoniso abhiniveso idaṃsaccābhiniveso kāyagantho.",
  "atk-s0515a:1325_6": "Ganthā tassa na vijjantīti tassa khīṇāsavassa dve diṭṭhiganthā sotāpattimaggena na",
  "atk-s0515a:1325_7": "santi. Byāpādo kāyagantho anāgāmimaggena. Abhijjhākāyagantho arahattamaggena.",
  "atk-s0515a:1326_0": "93. Idāni tameva upasantaṃ pasaṃsanto āha “na tassa puttā”ti evamādi. Tattha puttā",
  "atk-s0515a:1326_1": "atrajādayo cattāro. Ettha ca puttapariggahādayo puttādināmena vuttāti veditabbā.",
  "atk-s0515a:1326_2": "Te hissa na vijjanti, tesaṃ vā abhāvena puttādayo na vijjantīti. Attāti “attā atthī”ti",
  "atk-s0515a:1326_3": "gahitā sassatadiṭṭhiṃ natthi. Nirattāti “ucchijjatī”ti gahitā ucchedadiṭṭhi.",
  "atk-s0515a:1327_0": "Natthīti gahetabbaṃ natthi. Muñcitabbaṃ natthīti mocetabbaṃ natthi. Yassa natthi",
  "atk-s0515a:1327_1": "gahitanti yassa puggalassa taṇhādiṭṭhivasena gahitaṃ na vijjati. Tassa natthi muñcitabbanti",
  "atk-s0515a:1327_2": "tassa puggalassa muñcitabbaṃ na vijjati. Gāhamuñcanasamatikkantoti gahaṇañca mocanañca",
  "atk-s0515a:1327_3": "vītivatto. Vuddhiparihānivītivattoti vuḍḍhiñca hāniñca atikkanto.",
  "atk-s0515a:1328_0": "94. Yena naṃ vajjuṃ puthujjanā, atho samaṇabrāhmaṇāti yena taṃ rāgādinā vajjena puthujjanā",
  "atk-s0515a:1328_1": "sabbepi devamanussā itova bahiddhā samaṇabrāhmaṇā ca rattoti vā duṭṭhoti vā vadeyyuṃ.",
  "atk-s0515a:1328_2": "Taṃ tassa apurakkhatanti taṃ rāgādivajjaṃ tassa arahato apurakkhataṃ. Tasmā vādesu",
  "atk-s0515a:1328_3": "nejatīti taṃkāraṇā nindāvacanesu na kampati.",
  "atk-s0515a:1329_0": "Nejatīti niddesassa uddesapadaṃ. Na iñjatīti calanaṃ na karoti. Na calatīti na tattha",
  "atk-s0515a:1329_1": "namati. Na vedhatīti kampetuṃ asakkuṇeyyatāya na phandati. Nappavedhatīti na kampati.",
  "atk-s0515a:1329_2": "Na sampavedhatīti na parivattati.",
  "atk-s0515a:1330_0": "95. Na ussesu vadateti visiṭṭhesu attānaṃ antokatvā “ahaṃ visiṭṭho”ti atimānavasena",
  "atk-s0515a:1330_1": "na vadati. Esa nayo itaresu dvīsu. Kappaṃ neti akappiyoti so evarūpo duvidhampi kappaṃ",
  "atk-s0515a:1330_2": "na eti. Kasmā? Yasmā akappiyo, pahīnakappoti vuttaṃ hoti. Imissāpi gāthāya niddeso uttānova.",
  "atk-s0515a:1331_0": "96. Sakanti mayhanti pariggahitaṃ. Asatā ca na socatīti avijjamānādinā asatā ca na",
  "atk-s0515a:1331_1": "socati. Dhammesu ca na gacchatīti sabbadhammesu chandādivasena na gacchati. Sa ve",
  "atk-s0515a:1331_2": "santoti vuccatīti so evarūpo naruttamo “santo”ti vuccati. Imissāpi gāthāya niddeso",
  "atk-s0515a:1331_3": "uttānova. Arahattanikūṭena desanaṃ niṭṭhāpesi. Desanāpariyosāne koṭisatasahassadevatānaṃ",
  "atk-s0515a:1331_4": "arahattappatti ahosi, sotāpannādīnaṃ gaṇanā natthīti.",
  "atk-s0515a:1332": "Saddhammappajjotikāya mahāniddesaṭṭhakathāya",
  "atk-s0515a:1333": "Purābhedasuttaniddesavaṇṇanā niṭṭhitā.",
  "atk-s0515a:1334": "11. Kalahavivādasuttaniddesavaṇṇanā",
  "atk-s0515a:1335_0": "97. Ekādasame kalahavivādasuttaniddese kutopahūtā kalahā vivādāti kalaho ca tassa",
  "atk-s0515a:1335_1": "pubbabhāgo vivādo cāti ime kuto jātā. Paridevasokā sahamaccharā cāti paridevasokā",
  "atk-s0515a:1335_2": "ca sahamaccharā ca kuto pahūtā. Mānātimānā sahapesuṇā cāti mānā ca atimānā ca pesuṇā",
  "atk-s0515a:1335_3": "ca kuto pahūtā. Teti te sabbepi aṭṭha kilesadhammā. Tadiṅgha byūhīti taṃ mayā pucchitamatthaṃ",
  "atk-s0515a:1335_4": "brūhi, yācāmi taṃ ahanti. Yācanattho hi iṅghāti nipāto.",
  "atk-s0515a:1336_0": "Ekena ākārenāti ekena kāraṇena. Aparena ākārenāti aparena kāraṇena. Āgārikā daṇḍapasutāti",
  "atk-s0515a:1336_1": "gahapatino vihesamānā. Pabbajitā āpattiṃ āpajjantāti anagārikā sattasu āpattikkhandhesu",
  "atk-s0515a:1336_2": "aññataraṃ āpajjamānā.",
  "atk-s0515a:1337_0": "Kutopahūtāti kutobhūtā. Kutojātāti kuto paṭiladdhabhāvā. Kutosañjātāti upasaggena",
  "atk-s0515a:1337_1": "padaṃ vaḍḍhitaṃ. Kutonibbattāti kuto nibbattalakkhaṇaṃ pattā. Upasaggena padaṃ vaḍḍhetvā",
  "atk-s0515a:1337_2": "“kutoabhinibbattā”ti vuttaṃ. Kutopātubhūtāti kutopākaṭībhūtā. Kiṃ nidānātiādīsu attano",
  "atk-s0515a:1337_3": "phalaṃ nidetīti nidānaṃ. Etasmā phalaṃ samudetīti samudayo. Etasmā phalaṃ jāyatīti",
  "atk-s0515a:1337_4": "jāti. Etasmā phalaṃ pabhavatīti pabhavo. Mūlaṃ pucchatīti kalahassa kāraṇaṃ pucchati.",
  "atk-s0515a:1337_5": "Kāraṇañhi patiṭṭhaṭṭhena mūlaṃ. Attano phalanipphādanatthaṃ hinoti pavattatīti hetu.",
  "atk-s0515a:1337_6": "“Handa naṃ gaṇhathā”ti dassentaṃ viya attano phalaṃ nidetīti nidānaṃ. Etasmā phalaṃ",
  "atk-s0515a:1337_7": "sambhavatīti sambhavo. Pabhavati phalaṃ etasmāti pabhavo. Samuṭṭhāti ettha phalaṃ,",
  "atk-s0515a:1337_8": "etena vā samuṭṭhātīti samuṭṭhānaṃ. Attano phalaṃ āharatīti āhāro. Apaṭikkhipitabbaṭṭhena",
  "atk-s0515a:1337_9": "attano phalaṃ ārametīti ārammaṇaṃ. Etaṃ paṭicca apaṭikkhipitvā phalaṃ eti pavattatīti",
  "atk-s0515a:1337_10": "paccayo. Etasmā phalaṃ samudetīti samudayoti evametesaṃ padānaṃ vacanattho veditabbo.",
  "atk-s0515a:1337_11": "Taṃ sandhāya “kalahassa ca vivādassa ca mūlaṃ pucchatī”tiādinā nayena desanā vuttā.",
  "atk-s0515a:1338_0": "98. Piyappahūtāti piyavatthuto jātā. Maccherayuttā kalahā vivādāti iminā kalahavivādādīnaṃ",
  "atk-s0515a:1338_1": "na kevalaṃ piyavatthumeva, macchariyampi paccayaṃ dasseti. Kalahavivādasīsena cettha",
  "atk-s0515a:1338_2": "sabbepi te dhammā vuttāti veditabbā. Yathā ca etesaṃ macchariyaṃ, tathā pesuṇānañca",
  "atk-s0515a:1338_3": "vivādaṃ. Tenāha “vivādajātesu ca pesuṇānī”ti. Imissā gāthāya niddeso uttānatthoyeva.",
  "atk-s0515a:1339_0": "99. Piyā su lokasmiṃ kutonidānā, ye cāpi lobhā vicaranti loketi “piyappahūtā kalahā”ti",
  "atk-s0515a:1339_1": "ye ettha vuttā, te piyā lokasmiṃ kutonidānā, na kevalañca piyā, ye cāpi khattiyādayo",
  "atk-s0515a:1339_2": "loke vicaranti lobhahetu lobhenābhibhūtā vicaranti, tesaṃ so lobho ca kutonidānoti",
  "atk-s0515a:1339_3": "dve atthe ekāya pucchāya pucchati. Kutonidānāti cettha kiṃnidānā kiṃhetukāti paccattavacanassa",
  "atk-s0515a:1339_4": "toādeso veditabbo, samāse cassa lopābhāvo. Atha vā nidānāti jātā, uppannāti attho.",
  "atk-s0515a:1339_5": "Tasmā kuto jātā kuto uppannāti vuttaṃ hoti. Āsā ca niṭṭhā cāti āsā ca tassā āsāya",
  "atk-s0515a:1339_6": "samiddhi ca. Ye samparāyāya narassa hontīti ye narassa samparāyāya honti, parāyanā",
  "atk-s0515a:1339_7": "hontīti vuttaṃ hoti. Ekā evāyampi pucchā.",
  "atk-s0515a:1340": "Dīpā hontīti patiṭṭhā bhavanti. Saraṇā hontīti dukkhanāsanā honti. Niṭṭhāparāyanā hontīti samiddhiparāyanā honti.",
  "atk-s0515a:1341_0": "100. Chandānidānānīti kāmacchandādichandanidānāni. Ye cāpi lobhā vicarantīti ye cāpi",
  "atk-s0515a:1341_1": "khattiyādayo lobhā vicaranti, tesaṃ lobhopi chandanidānoti dvepi atthe ekato vissajjeti.",
  "atk-s0515a:1341_2": "Itonidānāti chandanidānā evāti vuttaṃ hoti. “Itonidānā”ti hi chandaṃ sandhāyāha.",
  "atk-s0515a:1341_3": "Chandanidānā hi lobhādayo. “Itonidānā”ti saddasiddhi cettha “kutonidānā”ti ettha",
  "atk-s0515a:1341_4": "vuttanayena veditabbā. Āsāya samiddhi vuccati niṭṭhāti ajjhāsayanibbattipaṭilābho kathīyati.",
  "atk-s0515a:1342": "101. Vinicchayāti taṇhādiṭṭhivinicchayā. Ye cāpi dhammā samaṇena vuttāti ye ca aññepi kodhādīhi sampayuttā, tathārūpā vā akusalā dhammā buddhasamaṇena vuttā, te kutopahūtāti.",
  "atk-s0515a:1343_0": "Aññajātikāti aññasabhāvā. Aññavihitakāti aññenākārena ṭhitā. Samitapāpenāti nibbāpitapāpena.",
  "atk-s0515a:1343_1": "Bāhitapāpadhammenāti pahīnalāmakadhammena. Bhinnakilesamūlenāti kilesamūlāni bhinditvā",
  "atk-s0515a:1343_2": "ṭhitena. Sabbākusalamūlabandhanā pamuttenāti dvādasaakusalabandhanaṃ mocetvā ṭhitena.",
  "atk-s0515a:1343_3": "Vuttāti kathitā. Pavuttāti pakārena kathitā.",
  "atk-s0515a:1344_0": "102. Tamūpanissāya pahoti chandoti taṃ sukhadukkhavedanaṃ tadubhayavatthusaṅkhātaṃ",
  "atk-s0515a:1344_1": "sātāsātaṃ upanissāya saṃyogaviyogapatthanāvasena chando pahoti. Ettāvatā “chando",
  "atk-s0515a:1344_2": "nu lokasmiṃ kutonidāno”ti ayaṃ pañho vissajjito hoti. Rūpesu disvā vibhavaṃ bhavañcāti",
  "atk-s0515a:1344_3": "rūpesu vayañca uppādañca disvā. Vinicchayaṃ kubbati jantu loketi apāyādike loke ayaṃ",
  "atk-s0515a:1344_4": "jantu bhogādhigamatthaṃ taṇhāvinicchayaṃ “attā me uppanno”tiādinā nayena diṭṭhivinicchayañca",
  "atk-s0515a:1344_5": "kurute. Ettāvatā “vinicchayā cāpi kutopabhūtā”ti ayaṃ pañho vissajjito hoti.",
  "atk-s0515a:1345": "Sātāsātaṃ nissāyāti madhurañca amadhurañca upanissayaṃ katvā. Iṭṭhāniṭṭhanti iṭṭhārammaṇañca aniṭṭhārammaṇañca.",
  "atk-s0515a:1346_0": "Surāmerayamajjappamādaṭṭhānānuyoganti ettha surāti piṭṭhasurā pūvasurā odanasurā",
  "atk-s0515a:1346_1": "kiṇṇapakkhittā sambhārasaṃyuttāti pañca surā. Merayanti pupphāsavo phalāsavo madhvāsavo",
  "atk-s0515a:1346_2": "guḷāsavo sambhārasaṃyuttoti pañca āsavā. Taṃ sabbampi madakaraṇavasena majjaṃ. Pamādaṭṭhānanti",
  "atk-s0515a:1346_3": "pamādakāraṇaṃ, yāya cetanāya taṃ majjaṃ pivati, tassetaṃ adhivacanaṃ. Anuyoganti",
  "atk-s0515a:1346_4": "taṃ surāmerayamajjappamādaṭṭhānānuyogaṃ anuāyogaṃ punappunaṃ karaṇaṃ. Yasmā ca pana",
  "atk-s0515a:1346_5": "taṃ anuyuttassa me uppannā ceva bhogā parihāyanti, anuppannā ca nuppajjanti, tasmā",
  "atk-s0515a:1346_6": "“me bhogā parikkhayaṃ khīṇabhāvaṃ gacchantī”ti jānāti. Evaṃ sabbattha. Vikālavisikhācariyānuyoganti",
  "atk-s0515a:1346_7": "avelāya visikhāsu cariyānuyuttaṃ. Samajjābhicaraṇanti naccādidassanavasena samajjābhigamanaṃ.",
  "atk-s0515a:1346_8": "Ālasyānuyoganti kāyālasiyatāya yuttappayuttataṃ. Apāyamukhāni na sevatīti bhogānaṃ",
  "atk-s0515a:1346_9": "vināsadvārāni na sevati.",
  "atk-s0515a:1347_0": "Kasiyā vāti kasikammena vā. Vaṇijjāya vāti dhammikavaṇijjakammena vā. Gorakkhena",
  "atk-s0515a:1347_1": "vāti gopālakammena vā. Issatthena vāti dhanusippena vā. Rājaporisena vāti rājasevakakammena",
  "atk-s0515a:1347_2": "vā. Sippaññatarena vāti kumbhakārādisippānaṃ aññatarena vā. Paṭipajjatīti payogaṃ",
  "atk-s0515a:1347_3": "karoti. Cakkhusmiṃ uppanne jānātīti sasambhāracakkhusmiṃ uppanne jānāti. “Attā me",
  "atk-s0515a:1347_4": "uppanno”ti diṭṭhiṃ gaṇhāti. Cakkhusmiṃ antarahiteti tasmiṃ vinaṭṭhe. Attā me antarahitoti",
  "atk-s0515a:1347_5": "“mama attā vinaṭṭho”ti diṭṭhiṃ gaṇhāti. Vigato me attāti vītikkanto mama attā. Sotasmintiādīsupi eseva nayo.",
  "atk-s0515a:1348_0": "103. Etepi dhammā dvayameva santeti ete kodhādayo dhammā sātāsātadvaye sante eva",
  "atk-s0515a:1348_1": "honti uppajjanti. Ettāvatā tatiyapañhopi vissajjito hoti. Idāni yo evaṃ vissajjitesu",
  "atk-s0515a:1348_2": "etesu pañhesu kathaṃkathī bhaveyya, tassa kathaṃkathāpahānūpāyaṃ dassento āha “kathaṃkathī",
  "atk-s0515a:1348_3": "ñāṇapathāya sikkhe”ti, ñāṇadassanañāṇādhigamanatthaṃ tisso sikkhā sikkheyyāti vuttaṃ",
  "atk-s0515a:1348_4": "hoti. Kiṃkāraṇā? Ñatvā pavuttā samaṇena dhammā. Buddhasamaṇena hi ñatvā dhammā vuttā,",
  "atk-s0515a:1348_5": "natthi tassa dhammesu aññāṇaṃ, attano pana ñāṇānubhāvena te ajānanto na jāneyya,",
  "atk-s0515a:1348_6": "na desanādosena. Tasmā kathaṃkathī ñāṇapathāya sikkhe, ñatvā pavuttā samaṇena dhammāti.",
  "atk-s0515a:1349_0": "Pakkhepabandhanena vā baddhoti nāgarikabandhena baddho. Parikkhepabandhanena vāti",
  "atk-s0515a:1349_1": "vatiparikkhepabandhanena vā. Gāmabandhanenātiādīsu tasmā tasmā ṭhānato nikkhamituṃ",
  "atk-s0515a:1349_2": "alabhanto gāmabandhanādīhi baddho nāma hoti. Tassa bandhanassa mokkhatthāyāti etassa",
  "atk-s0515a:1349_3": "vuttappakārassa bandhanassa mocanatthaṃ.",
  "atk-s0515a:1350_0": "Ñāṇampi ñāṇapathoti pure uppannaṃ ñāṇaṃ aparāparuppannassa ñāṇampi ñāṇassa sañcaraṇamaggoti",
  "atk-s0515a:1350_1": "ñāṇampi ñāṇapatho. Ñāṇassa ārammaṇampi ñāṇapathoti ñāṇassa paccayopi taṃ ālambitvā",
  "atk-s0515a:1350_2": "uppajjanato ñāṇapatho. Ñāṇasahabhunopi dhammā ñāṇapathoti ñāṇena sahuppannā avasesā",
  "atk-s0515a:1350_3": "cittacetasikā dhammāpi ñāṇapatho. Idāni upamāya sādhento “yathā ariyamaggo ariyapatho”tiādimāha.",
  "atk-s0515a:1351_0": "Kathaṃkathī puggaloti vicikicchāvanto puggalo. Sakaṅkhoti sadveḷhako. Savilekhoti",
  "atk-s0515a:1351_1": "cittarājivanto. Sadveḷhakoti kaṅkhāvanto. Savicikicchoti sandehavanto. Ñāṇādhigamāyāti",
  "atk-s0515a:1351_2": "ñāṇapaṭilābhatthāya. Ñāṇaphusanāyāti ñāṇapaṭivijjhanatthāya. Atha vā ñāṇavindanatthāya.",
  "atk-s0515a:1351_3": "Ñāṇasacchikiriyāyāti ñāṇassa paccakkhakaraṇatthāya. Sanidānāhanti ahaṃ sanidānaṃ",
  "atk-s0515a:1351_4": "sapaccayaṃ katvā dhammadesanaṃ karomi. Sappāṭihāriyanti niyyānikaṃ katvā. No appāṭihāriyanti",
  "atk-s0515a:1351_5": "aniyyānikaṃ akatvā dhammadesanaṃ karomi.",
  "atk-s0515a:1352_0": "104. Sātaṃ asātañca kutonidānāti ettha sātāsātanti sukhadukkhavedanā eva adhippetā.",
  "atk-s0515a:1352_1": "Na bhavanti heteti na bhavanti ete. Vibhavaṃ bhavañcāpi yametamatthaṃ, etaṃ me pabrūhi",
  "atk-s0515a:1352_2": "yatonidānanti sātāsātānaṃ vibhavaṃ bhavañca etampi yaṃ atthaṃ. Liṅgabyattayo ettha",
  "atk-s0515a:1352_3": "kato. Idaṃ pana vuttaṃ hoti – sātāsātānaṃ vibhavo bhavo cāti yo esa attho, etaṃ me",
  "atk-s0515a:1352_4": "pabrūhi yatonidānanti. Ettha ca sātāsātānaṃ vibhavabhavavatthukā vibhavabhavadiṭṭhiyo",
  "atk-s0515a:1352_5": "eva vibhavabhavāti atthato veditabbā. Tathā hi imassa pañhassa vissajjanapakkhe “bhavadiṭṭhipi",
  "atk-s0515a:1352_6": "phassanidānā, vibhavadiṭṭhipi phassanidānā”ti upari niddese vakkhati. Imāya gāthāya",
  "atk-s0515a:1352_7": "niddese vattabbaṃ natthi.",
  "atk-s0515a:1353": "105. Itonidānanti phassanidānaṃ. Imāyapi vattabbaṃ natthi.",
  "atk-s0515a:1354": "106. Kismiṃ vibhūte na phusanti phassāti kismiṃ vītivatte cakkhusamphassādayo pañca phassā na phusanti. Imāyapi vattabbaṃ natthi.",
  "atk-s0515a:1355": "107. Nāmañca rūpañca paṭiccāti sampayuttakanāmañca vatthārammaṇarūpañca paṭicca. Rūpe vibhūte na phusanti phassāti rūpe vītivatte pañca phassā na phusanti.",
  "atk-s0515a:1356_0": "Tiṇṇaṃ saṅgati phassoti cakkhurūpaviññāṇānaṃ tiṇṇannaṃ saṅgatiyā phasso jāyati. Cakkhu",
  "atk-s0515a:1356_1": "ca rūpā ca rūpasminti pasādacakkhuñca rūpārammaṇāni ca rūpabhāge rūpakoṭṭhāse katvā.",
  "atk-s0515a:1356_2": "Cakkhusamphassaṃ ṭhapetvāti tiṇṇaṃ saṅgatiyā uppannaphassaṃ muñcitvā. Sampayuttakā",
  "atk-s0515a:1356_3": "dhammā nāmasminti avasesā vedanādayo phassena sahajātā dhammā nāmabhāge. Sotañca",
  "atk-s0515a:1356_4": "paṭiccātiādīsupi eseva nayo.",
  "atk-s0515a:1357_0": "Catūhākārehi rūpaṃ vibhūtaṃ hotīti catūhi kāraṇehi rūpaṃ vītivattaṃ hoti. Ñātavibhūtenāti",
  "atk-s0515a:1357_1": "pākaṭaṃ katvā vītivattena. Tīraṇavibhūtenāti aniccādito tīrayitvā vītivattena. Pahānavibhūtenāti",
  "atk-s0515a:1357_2": "chandarāgapahānato vītivattena. Samatikkamavibhūtenāti catunnaṃ arūpasamāpattīnaṃ",
  "atk-s0515a:1357_3": "paṭilābhavasena vītivattena.",
  "atk-s0515a:1358": "108. Kathaṃ sametassāti kathaṃ paṭipannassa. Vibhoti rūpanti rūpaṃ vibhavati, na bhaveyya vā. Sukhaṃ dukhañcāti iṭṭhāniṭṭharūpameva pucchati.",
  "atk-s0515a:1359": "Jāneyyāmāti jānissāma. Ājāneyyāmāti visesena jānissāma. Vijāneyyāmāti anekavidhena jānissāma. Paṭivijāneyyāmāti sammā jānissāma. Paṭivijjheyyāmāti cittena bujjhissāma.",
  "atk-s0515a:1360_0": "109. Na saññasaññīti yathā sametassa vibhoti rūpaṃ, so pakatisaññāya saññīpi na hoti.",
  "atk-s0515a:1360_1": "Na visaññasaññīti visaññāyapi virūpāya saññāya visaññī na hoti ummattako vā khittacitto",
  "atk-s0515a:1360_2": "vā. Nopi asaññīti saññāvirahitopi na hoti nirodhasamāpanno vā asaññasatto vā. Na",
  "atk-s0515a:1360_3": "vibhūtasaññīti “sabbaso rūpasaññāna”ntiādinā nayena samatikkantasaññīpi na hoti arūpajjhānalābhī.",
  "atk-s0515a:1360_4": "Evaṃ sametassa vibhoti rūpanti etasmiṃ saññasaññitādibhāve aṭṭhatvā yadetaṃ vuttaṃ",
  "atk-s0515a:1360_5": "“so evaṃ samāhite citte…pe… ākāsānañcāyatanasamāpattipaṭilābhatthāya cittaṃ abhinīharatī”ti,",
  "atk-s0515a:1360_6": "evaṃ sametassa arūpamaggasamaṅgino vibhoti rūpaṃ. Saññānidānā hi papañcasaṅkhāti",
  "atk-s0515a:1360_7": "evaṃ paṭipannassāpi ca yā saññā, taṃnidānā taṇhādiṭṭhipapañcāssa appahīnāva hontīti dasseti.",
  "atk-s0515a:1361": "Asaññino vuccanti nirodhasamāpannāti saññāvedanā nirodhetvā nirodhasamāpannā saññābhāvena asaññinoti kathīyanti. Asaññasattāti sabbena sabbaṃ saññābhāvena asaññabhave nibbattā.",
  "atk-s0515a:1362_0": "So evaṃ samāhite citteti tattha soti so bhikkhu. Evanti catutthajjhānakkamanidassanametaṃ,",
  "atk-s0515a:1362_1": "iminā kamena catutthajjhānaṃ paṭilabhitvāti vuttaṃ hoti. Samāhiteti iminā catutthajjhānasamādhinā",
  "atk-s0515a:1362_2": "samāhite. Parisuddhetiādīsu pana upekkhāsatipārisuddhibhāvena parisuddhe. Parisuddhattāyeva",
  "atk-s0515a:1362_3": "pariyodāte, pabhassareti vuttaṃ hoti. Sukhādīnaṃ paccayānaṃ ghātena vihatarāgādiaṅgaṇattā",
  "atk-s0515a:1362_4": "anaṅgaṇe. Anaṅgaṇattā eva ca vigatūpakkilese. Aṅgaṇena hi cittaṃ upakkilissati. Subhāvitattā",
  "atk-s0515a:1362_5": "mudubhūte, vasībhāvappatteti vuttaṃ hoti. Vase vattamānañhi cittaṃ mudūti vuccati.",
  "atk-s0515a:1362_6": "Muduttāyeva ca kammaniye, kammakkhame kammayoggeti vuttaṃ hoti. Mudu hi cittaṃ kammaniyaṃ",
  "atk-s0515a:1362_7": "hoti suddhantamiva suvaṇṇaṃ. Tadubhayampi ca subhāvitattāyeva. Yathāha “nāhaṃ, bhikkhave,",
  "atk-s0515a:1362_8": "aññaṃ ekadhammampi samanupassāmi, yaṃ evaṃ bhāvitaṃ kammaniyaṃ hoti yathayidaṃ, bhikkhave, citta”nti.",
  "atk-s0515a:1363_0": "Etesu hi parisuddhabhāvādīsu ṭhitattā ṭhite. Ṭhitattāyeva āneñjappatte acale niriñjaneti",
  "atk-s0515a:1363_1": "vuttaṃ hoti. Mudukammaññabhāvena vā attano vase ṭhitattā ṭhite. Saddhādīhi pariggahitattā",
  "atk-s0515a:1363_2": "āneñjappatte. Saddhāpariggahitañhi cittaṃ assaddhiyena na iñjati, vīriyapariggahitaṃ",
  "atk-s0515a:1363_3": "kosajjena na iñjati, satipariggahitaṃ pamādena na iñjati, samādhipariggahitaṃ uddhaccena",
  "atk-s0515a:1363_4": "na iñjati, paññāpariggahitaṃ avijjāya na iñjati, obhāsagataṃ kilesandhakārena na",
  "atk-s0515a:1363_5": "iñjati. Imehi chahi dhammehi pariggahituṃ āneñjappattaṃ hoti. Evaṃ aṭṭhaṅgasamannāgataṃ",
  "atk-s0515a:1363_6": "cittaṃ abhinīhārakkhamaṃ hoti ākāsānañcāyatanasamāpattipaṭilābhatthāya.",
  "atk-s0515a:1364_0": "Aparo nayo – catutthajjhānasamādhinā samāhite. Nīvaraṇadūrībhāvena parisuddhe. Vitakkādisamatikkamena",
  "atk-s0515a:1364_1": "pariyodāte. Jhānapaṭilābhapaccanikānaṃ pāpakānaṃ icchāvacarānañca abhāvena anaṅgaṇe.",
  "atk-s0515a:1364_2": "Icchāvacarānanti icchāya avacarānaṃ, icchāvasena otiṇṇānaṃ pavattānaṃ nānappakārānaṃ",
  "atk-s0515a:1364_3": "kopaappaccayānanti attho. Abhijjhādīnaṃ cittūpakkilesānaṃ vigamena vigatūpakkilese.",
  "atk-s0515a:1364_4": "Ubhayampi cetaṃ aṅgaṇasuttavatthasuttānusāreneva veditabbaṃ. Vasippattiyā mudubhūte.",
  "atk-s0515a:1364_5": "Iddhipādabhāvūpagamanena kammaniye. Bhāvanāpāripūriyā paṇītabhāvūpagamena ṭhite āneñjappatte,",
  "atk-s0515a:1364_6": "yathā āneñjabhāvaṃ āneñjappattaṃ hoti, evaṃ ṭhiteti attho. Evampi aṭṭhaṅgasamannāgamena",
  "atk-s0515a:1364_7": "cittaṃ abhinīhārakkhamaṃ hoti ākāsānañcāyatanasamāpattipaṭilābhatthāya pādakaṃ padaṭṭhānabhūtaṃ.",
  "atk-s0515a:1365": "Āruppamaggasamaṅgīti arūpasamāpattiyā gamanamaggena aparihīno. Papañcāyeva papañcasaṅkhāti taṇhādipapañcāyeva papañcasaṅkhā.",
  "atk-s0515a:1366_0": "110. Ettāvataggaṃ nu vadanti heke, yakkhassa suddhiṃ idha paṇḍitāse. Udāhu aññampi",
  "atk-s0515a:1366_1": "vadanti ettoti ettāvatā nu idha paṇḍitā samaṇabrāhmaṇā aggaṃ suddhiṃ sattassa vadanti,",
  "atk-s0515a:1366_2": "udāhu aññampi etto arūpasamāpattito adhikañca vadantīti pucchati.",
  "atk-s0515a:1367": "Etto arūpasamāpattitoti etasmā arūpasamāpattito.",
  "atk-s0515a:1368_0": "111. Ettāvataggampi vadanti heketi eke sassatavādā samaṇabrāhmaṇā paṇḍitamānino ettāvatāpi",
  "atk-s0515a:1368_1": "aggaṃ suddhiṃ vadanti. Tesaṃ paneke samayaṃ vadantīti tesaññeva eke ucchedavādā samayaṃ",
  "atk-s0515a:1368_2": "ucchedaṃ vadanti. Anupādisese kusalāvadānāti anupādisese kusalavādā samānā.",
  "atk-s0515a:1369_0": "Bhavatajjitāti bhavato bhītā. Vibhavaṃ abhinandantīti ucchedaṃ paṭicca tussanti.",
  "atk-s0515a:1369_1": "Te sattassa samanti te ucchedavādino puggalassa samaṃ anuppattiṃ vadanti. Upasamanti",
  "atk-s0515a:1369_2": "atīva samaṃ. Vūpasamanti santaṃ. Nirodhanti anuppādaṃ. Paṭipassaddhinti apunuppattiṃ.",
  "atk-s0515a:1370_0": "112. Ete ca ñatvā upanissitāti ete ca diṭṭhigatike sassatucchedadiṭṭhiyo nissitāti",
  "atk-s0515a:1370_1": "ñatvā. Ñatvā munī nissaye so vīmaṃsīti nissaye ca ñatvā so vīmaṃsī paṇḍito buddhamuni.",
  "atk-s0515a:1370_2": "Ñatvā vimuttoti dukkhāniccādito dhamme ñatvā vimutto. Bhavābhavāya na sametīti punappunaṃ",
  "atk-s0515a:1370_3": "upapattiyā na samāgacchati. Aparāmasanti aparāmasanto. Parāmāsaṃ nāpajjantoti attho.",
  "atk-s0515a:1371": "Saddhammappajjotikāya mahāniddesaṭṭhakathāya",
  "atk-s0515a:1372": "Kalahavivādasuttaniddesavaṇṇanā niṭṭhitā.",
  "atk-s0515a:1373": "12. Cūḷabyūhasuttaniddesavaṇṇanā",
  "atk-s0515a:1374_0": "Dvādasame cūḷabyūhasuttaniddese sakaṃsakaṃdiṭṭhiparibbasānāti idampi tasmiṃyeva mahāsamaye",
  "atk-s0515a:1374_1": "“sabbepime diṭṭhigatikā ‘sādhurūpāmhā’ti bhaṇanti, kiṃ nu kho sādhurūpāva ime attano",
  "atk-s0515a:1374_2": "eva diṭṭhiyā patiṭṭhahanti, udāhu aññampi diṭṭhiṃ gaṇhantī”ti uppannacittānaṃ ekaccānaṃ",
  "atk-s0515a:1374_3": "devatānaṃ tamatthaṃ pakāsetuṃ purimanayeneva nimmitabuddhena attānaṃ pucchāpetvā vuttaṃ.",
  "atk-s0515a:1375_0": "113. Tattha ādito dvepi gāthā pucchāgāthāyeva. Tāsu sakaṃ sakaṃ diṭṭhiparibbasānāti",
  "atk-s0515a:1375_1": "attano attano diṭṭhiyā vasamānā. Viggayha nānā kusalā vadantīti taṃ diṭṭhiṃ balavaggāhaṃ",
  "atk-s0515a:1375_2": "gahetvā “tattha kusalāmhā”ti paṭijānamānā puthu puthu vadanti, ekaṃ na vadanti. Yo",
  "atk-s0515a:1375_3": "evaṃ jānāti sa vedi dhammaṃ, idaṃ paṭikkosamakevalī soti tañca diṭṭhiṃ sandhāya yo",
  "atk-s0515a:1375_4": "evaṃ jānāti, so dhammaṃ vediyi. Idaṃ pana paṭikkosanto hīno hotīti ca vadanti.",
  "atk-s0515a:1376_0": "Nānā vadantīti nānākāraṇaṃ bhaṇanti. Vividhaṃ vadantīti nānāvidhaṃ bhaṇanti. Aññoññaṃ",
  "atk-s0515a:1376_1": "vadantīti ekaṃ avatvā aññaṃ aññaṃ gahetvā vadanti. Akevalī soti yo akusalo ayaṃ.",
  "atk-s0515a:1376_2": "Asamattoti na paripūro. Aparipuṇṇoti na sampuṇṇo.",
  "atk-s0515a:1377": "114. Bāloti hīno. Akkusaloti avidvā.",
  "atk-s0515a:1378_0": "115. Idāni tisso vissajjanagāthā hontīti. Tā purimaḍḍhena vuttamatthaṃ pacchimaḍḍhena",
  "atk-s0515a:1378_1": "paṭibyūhitvā ṭhitā. Tena byūhena uttarasuttato ca appakattā idaṃ suttaṃ “cūḷabyūha”nti",
  "atk-s0515a:1378_2": "nāmaṃ labhi. Tattha paṭhamagāthāyaṃ tāva parassa ce dhammanti parassa diṭṭhiṃ. Sabbevime",
  "atk-s0515a:1378_3": "bālāti evaṃ sante sabbeva ime bālā hontīti adhippāyo. Kiṃkāraṇā? Sabbevime diṭṭhiparibbasānāti.",
  "atk-s0515a:1379_0": "116. Sandiṭṭhiyā ceva na vīvadātā, saṃsuddhapaññā kusalā mutīmāti sakāya diṭṭhiyā",
  "atk-s0515a:1379_1": "anavīvadātā avodātā saṃkiliṭṭhāva samānā saṃsuddhapaññā ca kusalā ca mutimanto ca",
  "atk-s0515a:1379_2": "te honti ce. Atha vā “sandiṭṭhiyā ce vadātā”ti pāṭho, tassattho – sakāya pana diṭṭhiyā",
  "atk-s0515a:1379_3": "vodātā saṃsuddhapaññā kusalā mutimanto honti ce, na tesaṃ kocīti evaṃ sante tesaṃ",
  "atk-s0515a:1379_4": "ekopi nihīnapañño na hoti, kiṃkāraṇā? Diṭṭhī hi tesampi tathā samattā, yathā itaresanti.",
  "atk-s0515a:1380_0": "117. Na vāhametanti gāthāya saṅkhepattho – yaṃ te mithu dve dve janā aññamaññaṃ “bālo”ti",
  "atk-s0515a:1380_1": "āhu, ahaṃ etaṃ tathiyanti tacchanti neva brūmi. Kiṃkāraṇā? Yasmā sabbeva te sakaṃ",
  "atk-s0515a:1380_2": "sakaṃ diṭṭhiṃ “idameva saccaṃ moghamañña”nti akaṃsu, tena ca kāraṇena paraṃ “bālo”ti",
  "atk-s0515a:1380_3": "dahanti. Ettha ca tathiyaṃ, tathevanti dvepi pāṭhā.",
  "atk-s0515a:1381": "Tacchanti atucchaṃ. Tathanti aviparītaṃ, bhūtanti santaṃ. Yāthāvanti saṃvijjamānaṃ. Aviparitanti na visaṅketaṃ.",
  "atk-s0515a:1382": "118. Yamāhūti pucchāgāthāya “yaṃ diṭṭhisaccaṃ tathiya”nti eke āhu.",
  "atk-s0515a:1383": "119. Ekañhi saccanti vissajjanagāthāya ekaṃ saccaṃ nirodho maggo vā. Yasmiṃ pajā no vivade pajānanti yamhi sacce pajānanto pajā no vivadeyyuṃ. Sayaṃ thunantīti attanā vadanti.",
  "atk-s0515a:1384": "120. Kasmā nūti pucchāgāthāya pavādiyāseti vādino. Udāhu te takkamanussarantīti te vādino udāhu attano takkamattaṃ anugacchanti.",
  "atk-s0515a:1385": "Takkapariyāhatanti vitakkena samantato āhataṃ. Vīmaṃsānucaritanti attano upaṭṭhitapaññāya vicaritaṃ. Sayaṃpaṭibhānanti attano paṭibhānaṃ.",
  "atk-s0515a:1386_0": "121. Na hevāti vissajjanagāthāya aññatra saññāya niccānīti ṭhapetvā saññāmattena",
  "atk-s0515a:1386_1": "niccanti gahitaggahaṇāni. Takkañca diṭṭhīsu pakappayitvāti attano niccasaṅkappamattaṃ diṭṭhīsu janetvā.",
  "atk-s0515a:1387_0": "Yasmā pana diṭṭhīsu vitakkaṃ janentā diṭṭhiyo sañjanenti, tasmā vuttaṃ “diṭṭhigatāni",
  "atk-s0515a:1387_1": "janenti sañjanentī”tiādi. Janentīti uparūpari diṭṭhiṃ uppādentā janenti. Sañjanentītiādīni",
  "atk-s0515a:1387_2": "upasaggavasena padaṃ vaḍḍhetvā vuttāni. Mayhaṃ saccanti mama vacanaṃ tacchaṃ.",
  "atk-s0515a:1388_0": "122. Idāni evaṃ nānāsaccesu asantesu takkamattaṃ anussarantānaṃ diṭṭhigatikānaṃ vippaṭipattiṃ",
  "atk-s0515a:1388_1": "dassetuṃ “diṭṭhe sute”tiādikā gāthāyo abhāsi. Tattha diṭṭheti diṭṭhaṃ, diṭṭhasuddhinti",
  "atk-s0515a:1388_2": "adhippāyo. Esa nayo sutādīsu. Ete ca nissāya vimānadassīti ete diṭṭhidhamme nissayitvā",
  "atk-s0515a:1388_3": "suddhibhāvasaṅkhātaṃ vimānaṃ asammānaṃ passantopi. Vinicchaye ṭhatvā pahassamāno,",
  "atk-s0515a:1388_4": "bālo paro akkusaloti cāhāti evaṃ vimānadassīpi tasmiṃ diṭṭhivinicchaye ṭhatvā tuṭṭhijāto",
  "atk-s0515a:1388_5": "hāsajāto hutvā paro “hīno ca avidvā cā”ti evaṃ vadatiyeva.",
  "atk-s0515a:1389_0": "Na sammānetītipi vimānadassīti na bahumānaṃ karotīti evampi vimānadassī na bahumānadassī.",
  "atk-s0515a:1389_1": "Domanassaṃ janetīti paṭhamaṃ diṭṭhinissayaṃ allīyitvā domanassaṃ patvā pacchā diṭṭhivinicchaye",
  "atk-s0515a:1389_2": "ṭhitakāle somanassaṃ uppādetīti attho.",
  "atk-s0515a:1390": "Vinicchayadiṭṭhiyā ṭhatvāti sanniṭṭhānaṃ katvā gahitadiṭṭhiyā ṭhatvā.",
  "atk-s0515a:1391": "123. Evaṃ sante yenevāti gāthā. Tattha sayamattanāti sayameva attānaṃ. Vimānetīti garahati. Tadeva pāvāti tadeva vacanaṃ diṭṭhiṃ vadati, taṃ vā puggalaṃ.",
  "atk-s0515a:1392_0": "124. Atisāradiṭṭhiyāti gāthāyattho – so evaṃ tāya lakkhaṇātisāriniyā atisāradiṭṭhiyā",
  "atk-s0515a:1392_1": "samatto paripuṇṇo uddhumāto, tena ca diṭṭhimānena matto “paripuṇṇo ahaṃ kevalī”ti",
  "atk-s0515a:1392_2": "evaṃ paripuṇṇamānī. Sayameva attānaṃ manasā “ahaṃ paṇḍito”ti abhisiñcati. Kiṃkāraṇā?",
  "atk-s0515a:1392_3": "Diṭṭhī hi sā tassa tathā samattāti.",
  "atk-s0515a:1393": "Sabbā tā diṭṭhiyo lakkhaṇātikkantāti tā sabbā dvāsaṭṭhidiṭṭhiyo lakkhaṇaṃ atītā atisarantīti atikkantā. Anomoti anūno.",
  "atk-s0515a:1394_0": "125. Parassa ceti gāthāya sambandho attho ca – kiñca bhiyyo? Yo so vinicchaye ṭhatvā",
  "atk-s0515a:1394_1": "pahassamāno “bālo paro akkusalo”ti cāha, tassa parassa ce hi vacasā so tena vuccamāno",
  "atk-s0515a:1394_2": "nihīno hoti, tumo sahā hoti nihīnapañño, sopi teneva saha nihīnapañño hoti. Sopi",
  "atk-s0515a:1394_3": "hi taṃ “bālo”ti vadati. Atha tassa vacanaṃ appamāṇaṃ, so pana sayameva vedagū ca",
  "atk-s0515a:1394_4": "dhīro ca hoti. Evaṃ sante na koci bālo samaṇesu atthi. Sabbepi hi te attano icchāya paṇḍitā.",
  "atk-s0515a:1395": "Vācāyāti kathanena. Vacanenāti bhāsitena. Ninditakāraṇāti garahahetunā. Garahitakāraṇāti avaññātahetunā. Upavaditakāraṇāti upavādahetunā.",
  "atk-s0515a:1396_0": "126. Aññaṃ itoti gāthāya sambandho attho ca – “atha ce sayaṃ vedagū hoti dhīro. Na",
  "atk-s0515a:1396_1": "koci bālo samaṇesu atthī”ti evañhi vuttepi siyā kassaci “kasmā”ti. Tattha vuccate",
  "atk-s0515a:1396_2": "– yasmā aññaṃ ito yābhivadanti dhammaṃ, aparaddhā suddhimakevalī te. Evampi titthyā",
  "atk-s0515a:1396_3": "puthuso vadanti, ye ito aññaṃ diṭṭhiṃ abhivadanti, te aparaddhā viraddhā suddhimaggaṃ,",
  "atk-s0515a:1396_4": "akevalino ca teti evaṃ puthutitthiyā yasmā vadantīti vuttaṃ hoti. Kasmā panevaṃ vadantīti",
  "atk-s0515a:1396_5": "ce? Sandiṭṭhirāgena hi tebhirattā, yasmā sakena diṭṭhirāgena te abhirattāti vuttaṃ hoti.",
  "atk-s0515a:1397_0": "Te suddhimagganti te aññatitthiyā akiliṭṭhamaggaṃ. Visuddhimagganti niddosamaggaṃ.",
  "atk-s0515a:1397_1": "Parisuddhimagganti sukkamaggaṃ. Vodātamagganti paṇḍaramaggaṃ. Pariyodātamagganti",
  "atk-s0515a:1397_2": "pabhāvantamaggaṃ. Viraddhāti vuttavidhinā maggena virajjhitvā ṭhitā. Aparaddhāti",
  "atk-s0515a:1397_3": "aparajjhitvā ṭhitā. Khalitāti parihīnā. Galitāti tato bhaṭṭhā. Aññāyāti aññāṇena.",
  "atk-s0515a:1397_4": "Aparaddhāti parājayamāpannā. Atha vā “ñāyāparaddhā”tipi pāṭho. Ñāyena maggena viraddhāti attho.",
  "atk-s0515a:1398": "127. Evaṃ abhirattā ca – idheva suddhinti gāthā. Tattha sakāyaneti sakamagge. Daḷhaṃ vadānāti daḷhavādā.",
  "atk-s0515a:1399": "Thiravādāti sanniṭṭhānavādā. Balikavādāti balavantavādā. Avaṭṭhitavādāti patiṭṭhahitvā kathitavādā.",
  "atk-s0515a:1400_0": "128. Ye evañca daḷhavādā, tesu yo koci titthiyo sakāyane vāpi daḷhaṃ vadāno kamettha",
  "atk-s0515a:1400_1": "bāloti paraṃ daheyya, saṅkhepato tattha sassatucchedasaṅkhāte vitthārato natthikaissarakārakaniyatiādibhede",
  "atk-s0515a:1400_2": "sake ayane “idameva sacca”nti daḷhaṃ vadāno kaṃ paraṃ ettha diṭṭhigate “bālo”ti saha",
  "atk-s0515a:1400_3": "dhammena passeyya, nanu sabbopi tassa matena paṇḍito eva suppaṭipanno eva ca. Evaṃ",
  "atk-s0515a:1400_4": "sante sayameva so medhagamāvaheyya, paraṃ vadaṃ bālamasuddhidhammaṃ. Sopi paraṃ “bālo",
  "atk-s0515a:1400_5": "ca asuddhidhammo ca aya”nti vadanto attanāva kalahaṃ āvaheyya. Kasmā? Yasmā sabbopi",
  "atk-s0515a:1400_6": "tassa matena paṇḍitoyeva suppaṭipannoyeva ca.",
  "atk-s0515a:1401_0": "129. Evaṃ sabbathāpi vinicchaye ṭhatvā sayaṃ pamāya, uddhaṃ sa lokasmiṃ vivādametīti",
  "atk-s0515a:1401_1": "diṭṭhiyā ṭhatvā sayañca satthārādiṃ minitvā so bhiyyo vivādametīti. Evaṃ pana vinicchayesu",
  "atk-s0515a:1401_2": "ādīnavaṃ ñatvā ariyamaggena hitvāna sabbāni vinicchayāni, na medhagaṃ kubbati jantu",
  "atk-s0515a:1401_3": "loketi arahattanikūṭena desanaṃ niṭṭhāpesi.",
  "atk-s0515a:1402_0": "Sayaṃ pamāyāti attanā minitvā. Paminitvāti pamāṇaṃ katvā. “Pavinetvā”tipi pāṭho,",
  "atk-s0515a:1402_1": "taṃ na sundaraṃ. Uddhaṃ vādena saddhinti attano upari kathentena saha. Desanāpariyosāne",
  "atk-s0515a:1402_2": "purābhedasutte vuttasadiso eva abhisamayo ahosīti.",
  "atk-s0515a:1403": "Saddhammappajjotikāya mahāniddesaṭṭhakathāya",
  "atk-s0515a:1404": "Cūḷabyūhasuttaniddesavaṇṇanā niṭṭhitā.",
  "atk-s0515a:1405": "13. Mahābyūhasuttaniddesavaṇṇanā",
  "atk-s0515a:1406_0": "130. Terasame mahābyūhasuttaniddese ye kecime diṭṭhiparibbasānāti idampi “kiṃ nu",
  "atk-s0515a:1406_1": "kho ime diṭṭhiparibbasānā viññūnaṃ santikā nindameva labhanti, udāhu pasaṃsampī”ti",
  "atk-s0515a:1406_2": "uppannacittānaṃ ekaccānaṃ devatānaṃ tamatthaṃ āvikātuṃ purimanayeneva nimmitabuddhena",
  "atk-s0515a:1406_3": "attānaṃ pucchāpetvā vuttaṃ. Tattha anvānayantīti anu ānayanti punappunaṃ āharanti.",
  "atk-s0515a:1407": "Nindameva anventīti garahameva upagacchanti.",
  "atk-s0515a:1408_0": "131. Idāni yasmā te “idameva sacca”nti vadantāpi diṭṭhigatikavādino kadāci katthaci",
  "atk-s0515a:1408_1": "pasaṃsampi labhanti, yaṃ etaṃ pasaṃsāsaṅkhātaṃ vādaphalaṃ, taṃ appaṃ, rāgādīnaṃ samāya",
  "atk-s0515a:1408_2": "samatthaṃ na hoti, ko pana vādo dutiye nindāphale, tasmā etamatthaṃ dassento imaṃ",
  "atk-s0515a:1408_3": "tāva vissajjanagāthaṃ āha “appañhi etaṃ na alaṃ samāya, duve vivādassa phalāni brūmī”ti.",
  "atk-s0515a:1408_4": "Tattha duve vivādassa phalānīti nindā ca pasaṃsā ca jayaparājayādīni vā taṃsabhāgāni.",
  "atk-s0515a:1408_5": "Etampi disvāti “nindā aniṭṭhā eva, pasaṃsā nālaṃ samāyā”ti etampi vivādaphale ādīnavaṃ",
  "atk-s0515a:1408_6": "disvā. Khemābhipassaṃ avivādabhūminti avivādabhūmiṃ nibbānaṃ khemanti passamāno.",
  "atk-s0515a:1409_0": "Appakanti mandaṃ. Parittakanti thokaṃ. Omakanti heṭṭhimakaṃ. Lāmakanti pāpakaṃ. Samāyāti",
  "atk-s0515a:1409_1": "rāgādīnaṃ samanatthāya. Upasamāyāti uparūpari samanatthāya. Vūpasamāyāti sannisīdāpanatthāya.",
  "atk-s0515a:1409_2": "Nibbānāyāti amatamahānibbānatthāya. Paṭinissaggāyāti maggena kilesānaṃ nissajjanatthāya.",
  "atk-s0515a:1409_3": "Paṭipassaddhiyāti phalena paṭipassaddhānaṃ anuppajjanatthāya nālaṃ.",
  "atk-s0515a:1410_0": "132. Evañhi avivādamāno – yā kācimāti gāthā. Tattha sammutiyoti diṭṭhiyo. Puthujjāti",
  "atk-s0515a:1410_1": "puthujjanasambhavā. So upayaṃ kimeyyāti so upagantabbaṭṭhena upayaṃ rūpādīsu ekampi",
  "atk-s0515a:1410_2": "dhammaṃ kiṃ upeyya, kena vā kāraṇena upeyya. Diṭṭhe sute khantimakubbamānoti diṭṭhasutasuddhīsu pemaṃ akaronto.",
  "atk-s0515a:1411_0": "Puthujjanehi janitāti puthujjanehi uppāditā. Sammutiyoti diṭṭhiyo. Puthu nānājanehi",
  "atk-s0515a:1411_1": "janitā vāti anekavidhehi diṭṭhigatikehi uppāditā vā. Netīti na eti. Na upetīti samīpaṃ",
  "atk-s0515a:1411_2": "na eti. Na upagacchatīti nivattati. Nābhinivisatīti pavisitvā nappatiṭṭhati.",
  "atk-s0515a:1412_0": "133. Ito bāhirā pana – sīluttamāti gāthā tassattho – sīlaṃyeva “uttama”nti maññamānā",
  "atk-s0515a:1412_1": "sīluttamāti eke bhonto saṃyamamattena suddhiṃ vadanti, hatthivatādiñca vataṃ samādāya",
  "atk-s0515a:1412_2": "upaṭṭhitāse. Idheva diṭṭhiyaṃ assa satthuno suddhiṃ bhavūpanītā bhavajjhositā samānā",
  "atk-s0515a:1412_3": "vadanti, api ca te kusalāvadānā “kusalā maya”nti evaṃvādā.",
  "atk-s0515a:1413_0": "134. Evaṃ sīluttamesu ca tesu tathā paṭipanno yo koci – sace cutoti gāthā. Tassattho",
  "atk-s0515a:1413_1": "– sace tato sīlavatato paravicchindanena vā anabhisambhuṇanto vā cuto hoti, so taṃ",
  "atk-s0515a:1413_2": "sīlabbatakammaṃ puññābhisaṅkhārādikammaṃ vā virādhayitvā vedhatī. Na kevalañca vedhati,",
  "atk-s0515a:1413_3": "api ca kho taṃ sīlabbatasuddhiṃ pajappatī ca vippalapati ca patthayatī ca. Kimiva?",
  "atk-s0515a:1413_4": "Satthāva hīno pavasaṃ gharamhā, gharamhā pavasanto satthato hīno yathā taṃ gharaṃ",
  "atk-s0515a:1413_5": "vā satthaṃ vā patthayatīti.",
  "atk-s0515a:1414": "Paravicchindanāya vāti parena vāriyamāno vā. Anabhisambhuṇanto vāti taṃ paṭipattiṃ asampādento vā.",
  "atk-s0515a:1415": "Aññāya aparaddhoti nibbānena parihīno maggato vā. Taṃ vā satthaṃ anubandhatīti taṃ vā satthaṃ sabbattha pacchato gacchati.",
  "atk-s0515a:1416_0": "135. Evaṃ pana sīluttamānaṃ pavedhanakāraṇaṃ ariyasāvako sīlabbataṃ vāpi pahāya sabbanti",
  "atk-s0515a:1416_1": "gāthā. Tattha sāvajjānavajjanti sabbākusalaṃ lokiyakusalañca. Etaṃ suddhiṃ asuddhinti",
  "atk-s0515a:1416_2": "apatthayānoti pañcakāmaguṇādibhedaṃ suddhiṃ akusalādibhedaṃ asuddhiñca apatthayamāno.",
  "atk-s0515a:1416_3": "Virato careti suddhiyā asuddhiyā ca virato careyya. Santi manuggahāyāti diṭṭhiṃ aggahetvā.",
  "atk-s0515a:1417": "Kaṇhaṃ kaṇhavipākanti akusalakammaṃ akusalavipākadāyakaṃ. Sukkaṃ sukkavipākanti lokiyakusalaṃ attanā sadisaṃ sukkavipākadāyakaṃ.",
  "atk-s0515a:1418": "Niyāmāvakkantinti maggapavisanaṃ. Sekkhāti satta sekkhā. Aggadhammanti uttamadhammaṃ, arahattaphalaṃ.",
  "atk-s0515a:1419_0": "136. Evaṃ ito bāhirake sīluttame saṃyamena visuddhivāde tesañca vipākaṃ sīlabbatapahāyino",
  "atk-s0515a:1419_1": "arahato ca paṭipattiṃ dassetvā idāni aññathāpi suddhivāde bāhirake dassento “tamūpanissāyā”ti",
  "atk-s0515a:1419_2": "gāthamāha. Tassattho – santaññepi samaṇabrāhmaṇā, te jigucchitaṃ amarantapaṃ vā diṭṭhasuddhiādīsu",
  "atk-s0515a:1419_3": "vā aññataraññataraṃ upanissāyaakiriyadiṭṭhiyā vā uddhaṃsarā hutvā bhavābhavesu avītataṇhā",
  "atk-s0515a:1419_4": "suddhi’manutthunanti vadanti kathentīti.",
  "atk-s0515a:1420": "Tapojigucchavādāti kāyapīḷanāditapena pāpahirīyanavādā. Tapojigucchasārāti teneva tapena hirīyanasāravanto. Uddhaṃsarāvādāti saṃsārena suddhiṃ kathayantā.",
  "atk-s0515a:1421_0": "137. Evaṃ tesaṃ avītataṇhānaṃ suddhiṃ anutthunantānaṃ yopi suddhippattameva attānaṃ",
  "atk-s0515a:1421_1": "maññeyya, tassāpi avītataṇhattā bhavābhavesu taṃ taṃ vatthuṃ patthayamānassa hi jappitāni",
  "atk-s0515a:1421_2": "punappunaṃ hontiyevāti adhippāyo. Taṇhā hi āsevitā taṇhaṃ vaḍḍhayateva, na kevalañca",
  "atk-s0515a:1421_3": "jappitāni, pavedhitaṃ vāpi pakappitesu, taṇhādiṭṭhīhi cassa pakappitesu vatthūsu",
  "atk-s0515a:1421_4": "pavedhitampi hotīti vuttaṃ hoti. Bhavābhavesu pana vītataṇhattā āyatiṃ cutūpapāto",
  "atk-s0515a:1421_5": "idha yassa natthi, sa kena vedheyya kuhiṃ va jappeti ayametissā gāthāya sambandho.",
  "atk-s0515a:1422": "Āgamananti puna āgamanaṃ. Gamananti ito aññattha gamanaṃ. Gamanāgamananti ito gantvā puna nivattanaṃ. Kālanti maraṇaṃ. Gatīti gamanavasena gatiyā gantabbaṃ.",
  "atk-s0515a:1423": "138. Yamāhu dhammanti pucchāgāthā.",
  "atk-s0515a:1424_0": "139. Idāni yasmā ekopi ettha vādo sacco natthi, kevalaṃ diṭṭhimattakena hi te vadanti,",
  "atk-s0515a:1424_1": "tasmā tamatthaṃ dassento “sakaṃ hī”ti imaṃ tāva vissajjanagāthamāha. Tattha sammutinti",
  "atk-s0515a:1424_2": "diṭṭhiṃ. Anomanti anūnaṃ.",
  "atk-s0515a:1425_0": "140. Evametesu sakaṃ dhammaṃ paripuṇṇaṃ brūvantesu aññassa dhammaṃ pana hīnanti vadantesu",
  "atk-s0515a:1425_1": "yassa kassaci – parassa ce vambhayitena hīnoti gāthā. Tassattho – yadi parassa ninditakāraṇā",
  "atk-s0515a:1425_2": "hīno bhaveyya, na koci dhammesu visesi aggo bhaveyya. Kiṃkāraṇā? Puthū hi aññassa",
  "atk-s0515a:1425_3": "vadanti dhammaṃ nihīnato sabbeva te samhi daḷhaṃ vadānāsakadhamme daḷhavādā eva.",
  "atk-s0515a:1426": "Vambhayitakāraṇāti dhaṃsitakāraṇā. Garahitakāraṇāti lāmakakatakāraṇā. Upavaditakāraṇāti akkositakāraṇā. Sakāyananti sakamaggaṃ.",
  "atk-s0515a:1427_0": "141. Kiñca bhiyyo – saddhammapūjāti gāthā. Tassattho – te ca titthiyā yathā pasaṃsanti",
  "atk-s0515a:1427_1": "sakāyanāni, saddhammapūjāpi nesaṃ tatheva vattati. Te hi ativiya satthārādīni sattaronti.",
  "atk-s0515a:1427_2": "Tattha yadi te pamāṇā siyuṃ, evaṃ sante sabbeva vādā tathiyā bhaveyyuṃ. Kiṃkāraṇā?",
  "atk-s0515a:1427_3": "Suddhī hi nesaṃ paccattameva. Na sā aññattha sijjhati, nāpi paramatthato. Attani",
  "atk-s0515a:1427_4": "diṭṭhigāhamattameva hi taṃ tesaṃ parapaccayaneyyabuddhīnaṃ. Paccattamevāti pāṭekkameva.",
  "atk-s0515a:1428_0": "142. Yo pana viparītato bāhitapāpattā brāhmaṇo, tassa na brāhmaṇassa paraneyyamatthīti",
  "atk-s0515a:1428_1": "gāthā. Tassattho – brāhmaṇassa hi “sabbe saṅkhārā aniccā”tiādinā nayena sudiṭṭhattā",
  "atk-s0515a:1428_2": "parena netabbaṃ ñāṇaṃ natthi. Diṭṭhidhammesu “idameva sacca”nti nicchinitvā sumaggahītampi",
  "atk-s0515a:1428_3": "natthi. Taṃkāraṇā so diṭṭhikalahāni atikkanto, na hi so seṭṭhato passati dhammamaññaṃ",
  "atk-s0515a:1428_4": "aññatra satipaṭṭhānādīhi.",
  "atk-s0515a:1429": "Na paraneyyoti parena netabbo jānāpetabbo na hoti. Na parapattiyo na parapaccayoti paresaṃ paccetabbo na hoti. Na parapaṭibaddhagūti paresaṃ paṭibaddhagamano na hoti.",
  "atk-s0515a:1430_0": "143. Jānāmīti gāthāya sambandho attho ca – evaṃ tāva paramatthabrāhmaṇo na hi seṭṭhato",
  "atk-s0515a:1430_1": "passati dhammamaññaṃ, aññe pana titthiyā paracittañāṇādīhi jānantāpi passantāpi “jānāmi",
  "atk-s0515a:1430_2": "passāmi tatheva eta”nti evaṃ vadantāpi ca diṭṭhiyā suddhiṃ paccenti. Kasmā? Yasmā",
  "atk-s0515a:1430_3": "tesu ekopi adakkhi ce addasa cepi tena paracittañāṇādinā yathābhūtamatthaṃ, kiñhi",
  "atk-s0515a:1430_4": "tumassa tena tassa tena dassanena kiṃ kataṃ, kiṃ dukkhapariññā sādhitā, udāhu samudayappahānādīnaṃ",
  "atk-s0515a:1430_5": "aññataraṃ, yato sabbathāpi atikkamitvā ariyamaggaṃ te titthiyā aññeneva vadanti suddhiṃ,",
  "atk-s0515a:1430_6": "atikkamitvā vā te titthiye buddhādayo aññeneva vadanti suddhinti.",
  "atk-s0515a:1431_0": "144. Passaṃ naroti gāthāya sambandho attho ca – kiñca bhiyyo? Yvāyaṃ paracittañāṇādīhi",
  "atk-s0515a:1431_1": "addakkhi, so passaṃ naro dakkhati nāmarūpaṃ, na tato paraṃ, disvāna vā ñassati tānimeva",
  "atk-s0515a:1431_2": "nāmarūpāni niccato sukhato vā, na aññathā; so evaṃ passanto kāmaṃ bahuṃ passatu appakaṃ",
  "atk-s0515a:1431_3": "vā nāmarūpaṃ niccato sukhato ca athassa evarūpena dassanena na hi tena suddhiṃ kusalā vadanti.",
  "atk-s0515a:1432_0": "145. Nivissavādīti gāthāya sambandho attho ca – tena ca dassanena suddhiyā asatiyāpi",
  "atk-s0515a:1432_1": "yo “jānāmi passāmi tatheva eta”nti evaṃ nivissavādī, etaṃ vā dassanaṃ paṭicca diṭṭhiyā",
  "atk-s0515a:1432_2": "suddhiṃ paccento “idameva sacca”nti evaṃ nivissavādī, so subbinayo na hoti taṃ tathā",
  "atk-s0515a:1432_3": "pakappitaṃ abhisaṅkhataṃ diṭṭhiṃ purakkharāno. So hi yaṃ satthārādiṃ nissito, tattheva",
  "atk-s0515a:1432_4": "subhaṃ vadāno suddhiṃ vado, “parisuddhivādo parisuddhidassano vā aha”nti attānaṃ",
  "atk-s0515a:1432_5": "maññamāno tattha tathaddasā so, tattha sakāya diṭṭhiyā aviparītameva so addasa. Yathā",
  "atk-s0515a:1432_6": "sā diṭṭhi pavattati, tatheva taṃ addasa, na aññathā passituṃ icchatīti adhippāyo.",
  "atk-s0515a:1433_0": "Nivissavādīti patiṭṭhahitvā kathento. Dubbinayoti vinetuṃ dukkho. Duppaññāpayoti",
  "atk-s0515a:1433_1": "ñāpetuṃ cittena labbhāpetuṃ dukkho. Dunnijjhāpayoti cittena vīmaṃsitvā gahaṇatthaṃ",
  "atk-s0515a:1433_2": "punappunaṃ nijjhāpayituṃ dukkho. Duppekkhāpayoti ikkhāpayituṃ dukkho. Duppasādayoti",
  "atk-s0515a:1433_3": "citte pasādaṃ uppādetuṃ dukkho.",
  "atk-s0515a:1434": "Appassīti ñāṇena paṭivedhaṃ pāpuṇi. Paṭivijjhīti cittena avabodhaṃ pāpuṇi.",
  "atk-s0515a:1435_0": "146. Evaṃ pakappitaṃ diṭṭhiṃ purakkharānesu titthiyesu – na brāhmaṇo kappamupeti",
  "atk-s0515a:1435_1": "saṅkhāti gāthā. Tattha saṅkhāti saṅkhāya, jānitvāti attho. Napi ñāṇabandhūti samāpattiñāṇādinā",
  "atk-s0515a:1435_2": "akatataṇhādiṭṭhibandhu. Tattha viggaho – nāpi assa ñāṇena kato bandhu atthīti napi",
  "atk-s0515a:1435_3": "ñāṇabandhu. Sammutiyoti diṭṭhisammutiyo. Puthujjāti puthujjanasambhavā. Uggahaṇanti",
  "atk-s0515a:1435_4": "maññeti uggahaṇanti aññe, aññe tā sammutiyo uggaṇhantīti vuttaṃ hoti.",
  "atk-s0515a:1436": "Upekkhatīti upapattito apakkhapatito hutvā passati.",
  "atk-s0515a:1437": "147. Kiñca bhiyyo – vissajja ganthānīti gāthā. Tattha anuggahoti uggahaṇavirahito, sopi nāssa uggahoti anuggaho. Na vā uggaṇhātīti anuggaho.",
  "atk-s0515a:1438_0": "Ganthe vossajjitvāti abhijjhādike ganthe cajitvā. Vissajjāti puna anādiyanavasena",
  "atk-s0515a:1438_1": "jahitvā. Gadhiteti ghaṭite. Ganthiteti suttena saṅgahite viya ganthite. Bandheti",
  "atk-s0515a:1438_2": "suṭṭhu bandhe. Vibandheti vividhā bandhe. Palibuddheti samantato bandhanena bandhe.",
  "atk-s0515a:1438_3": "Bandhaneti kilesabandhane. Phoṭayitvāti papphoṭetvā. Saccaṃ vissajjaṃ karontīti visaṅkharitvā",
  "atk-s0515a:1438_4": "aparibhogaṃ karonti. Vikopentīti cuṇṇavicuṇṇaṃ karonti.",
  "atk-s0515a:1439_0": "148. Kiñca bhiyyo – so evarūpo – pubbāsaveti gāthā. Tattha pubbāsaveti atītarūpādīni",
  "atk-s0515a:1439_1": "ārabbha uppajjanadhammakilese. Naveti paccuppannarūpādīni ārabbha uppajjanadhamme.",
  "atk-s0515a:1439_2": "Na chandagūti chandādivasena na gacchati. Anattagarahīti katākatavasena attānaṃ agarahanto.",
  "atk-s0515a:1440_0": "149. Evaṃ anattagarahī ca – sa sabbadhammesūti gāthā. Tattha sabbadhammesūti dvāsaṭṭhidiṭṭhidhammesu",
  "atk-s0515a:1440_1": "“yaṃ kiñci diṭṭhaṃ vā”ti evaṃpabhedesu. Pannabhāroti patitabhāro. Na kappetīti na",
  "atk-s0515a:1440_2": "kappiyo, duvidhampi kappaṃ na karotīti attho. Nūparatoti puthujjanakalyāṇakasekkhā",
  "atk-s0515a:1440_3": "viya uparatisamaṅgīpi no hoti. Na patthiyoti nittaṇho. Taṇhā hi patthayatīti patthiyā,",
  "atk-s0515a:1440_4": "nāssa patthiyāti na patthiyo. Ito parañca heṭṭhā ca tattha tattha vuttanayattā uttānatthameva.",
  "atk-s0515a:1440_5": "Evaṃ arahattanikūṭeneva desanaṃ niṭṭhāpesi, desanāpariyosāne purābhedasutte vuttasadiso",
  "atk-s0515a:1440_6": "eva abhisamayo ahosīti.",
  "atk-s0515a:1441": "Saddhammappajjotikāya mahāniddesaṭṭhakathāya",
  "atk-s0515a:1442": "Mahābyūhasuttaniddesavaṇṇanā niṭṭhitā.",
  "atk-s0515a:1443": "14. Tuvaṭakasuttaniddesavaṇṇanā",
  "atk-s0515a:1444_0": "150. Cuddasame tuvaṭakasuttaniddese pucchāmi tanti idampi tasmiṃyeva mahāsamaye “kā",
  "atk-s0515a:1444_1": "nu kho arahattappattiyā paṭipattī”ti uppannacittānaṃ ekaccānaṃ devatānaṃ tamatthaṃ",
  "atk-s0515a:1444_2": "pakāsetuṃ purimanayeneva nimmitabuddhena attānaṃ pucchāpetvā vuttaṃ.",
  "atk-s0515a:1445_0": "Tattha ādipucchāgāthāya tāva pucchāmīti ettha adiṭṭhajotanādivasena pucchā vibhajitā.",
  "atk-s0515a:1445_1": "Ādiccabandhūti ādiccassa gottabandhu. Vivekaṃ santipadañcāti vivekañca santipadañca.",
  "atk-s0515a:1445_2": "Kathaṃ disvāti kena kāraṇena disvā, kathaṃ pavattadassano hutvāti vuttaṃ hoti.",
  "atk-s0515a:1446_0": "Tisso pucchāti gaṇanaparicchedo. Adiṭṭhajotanāti yaṃ na diṭṭhaṃ na paṭividdhaṃ, tassa",
  "atk-s0515a:1446_1": "pākaṭakaraṇatthāya pucchā. Diṭṭhasaṃsandanāti yaṃ ñāṇacakkhunā diṭṭhaṃ, tassa ghaṭanatthāya.",
  "atk-s0515a:1446_2": "Vimaticchedanāti yā kaṅkhā, tassācchedanatthaṃ. Pakatiyā lakkhaṇaṃ aññātanti dhammānaṃ",
  "atk-s0515a:1446_3": "tathalakkhaṇaṃ pakatiyā na ñātaṃ. Adiṭṭhanti na diṭṭhaṃ. “Na niṭṭha”ntipi pāṭho.",
  "atk-s0515a:1446_4": "Atulitanti tulāya tulitaṃ viya na tulitaṃ. Atīritanti tīraṇāya na tīritaṃ. Avibhūtanti",
  "atk-s0515a:1446_5": "na pākaṭaṃ. Avibhāvitanti paññāya na vaḍḍhitaṃ. Tassa ñāṇāyāti tassa dhammassa lakkhaṇajānanatthāya.",
  "atk-s0515a:1446_6": "Dassanāyāti dassanatthāya. Tulanāyāti tulanatthāya. Tīraṇāyāti tīraṇatthāya. Vibhāvanāyāti",
  "atk-s0515a:1446_7": "vibhāgakaraṇatthāya. Aññehi paṇḍitehīti aññehi buddhisampannehi. Saṃsayapakkhandoti sandehaṃ paviṭṭho.",
  "atk-s0515a:1447_0": "Manussapucchāti manussānaṃ pucchā. Amanussapucchāti nāgasupaṇṇādīnaṃ pucchā. Gahaṭṭhāti",
  "atk-s0515a:1447_1": "avasesagahaṭṭhā. Pabbajitāti liṅgavasena vuttā. Nāgāti suphassādayo nāgā. Supaṇṇāti",
  "atk-s0515a:1447_2": "supaṇṇasaṃyuttavasena. Yakkhāti yakkhasaṃyuttavasena ca veditabbā. Asurāti pahārādādayo.",
  "atk-s0515a:1447_3": "Gandhabbāti pañcasikhagandhabbaputtādayo. Mahārājānoti cattāro mahārājāno. Ahīnindriyanti",
  "atk-s0515a:1447_4": "saṇṭhānavasena avikalindriyaṃ. So nimmitoti so bhagavatā nimmito buddho.",
  "atk-s0515a:1448_0": "Vodānatthapucchāti visesadhammapucchā. Atītapucchāti atīte dhamme ārabbha pucchā.",
  "atk-s0515a:1448_1": "Anāgatādīsupi eseva nayo. Kusalapucchāti anavajjadhammapucchā. Akusalapucchāti sāvajjadhammapucchā.",
  "atk-s0515a:1448_2": "Abyākatapucchāti tadubhayaviparītadhammapucchā.",
  "atk-s0515a:1449": "Ajjhesāmi tanti taṃ āṇāpemi. Kathayassu meti mayhaṃ kathehi. Gottañātakoti gottena ñātako. Gottabandhūti gottajjhattiko. Ekenākārenāti ekena koṭṭhāsena.",
  "atk-s0515a:1450_0": "Santipadanti santisaṅkhātaṃ nibbānapadaṃ. Ye dhammā santādhigamāyāti ye satipaṭṭhānādayo",
  "atk-s0515a:1450_1": "dhammā nibbānapaṭilābhatthāya. Santiphusanāyāti ñāṇaphassena nibbānaphusanatthāya.",
  "atk-s0515a:1450_2": "Sacchikiriyāyāti paccakkhakaraṇatthāya. Mahantaṃ sīlakkhandhanti mahantaṃ sīlarāsiṃ.",
  "atk-s0515a:1450_3": "Samādhikkhandhādīsupi eseva nayo. Sīlakkhandhādayo lokiyalokuttarā, vimuttiñāṇadassanaṃ lokiyameva.",
  "atk-s0515a:1451_0": "Tamokāyassa padālananti avijjārāsissa viddhaṃsanaṃ. Vipallāsassa bhedananti catubbidhavipallāsassa",
  "atk-s0515a:1451_1": "bhedanaṃ. Taṇhāsallassa abbuhananti taṇhākaṇṭakassa luñcanaṃ. Abhisaṅkhārassa vūpasamanti",
  "atk-s0515a:1451_2": "puññādiabhisaṅkhārassa nibbāpanaṃ. Bhārassa nikkhepananti pañcakkhandhabhārassa ṭhapanaṃ.",
  "atk-s0515a:1451_3": "Saṃsāravaṭṭassa upacchedananti saṃsārapavattassa chedanaṃ. Santāpassa nibbāpananti",
  "atk-s0515a:1451_4": "kilesasantāpassa nibbuti. Pariḷāhassa paṭipassaddhinti kilesadarathassa sannisīdanaṃ.",
  "atk-s0515a:1451_5": "Devadevoti devānaṃ atidevo.",
  "atk-s0515a:1452_0": "151. Atha bhagavā yasmā yathā passanto kilese uparundhati, tathā disvā tathā pavattadassano",
  "atk-s0515a:1452_1": "hutvā parinibbāti, tasmā tamatthaṃ āvikaronto nānappakārena taṃ devaparisaṃ kilesappahāne",
  "atk-s0515a:1452_2": "niyojento “mūlaṃ papañcasaṅkhāyā”ti ārabhitvā pañca gāthā abhāsi.",
  "atk-s0515a:1453_0": "Tattha ādigāthāya tāva saṅkhepattho – papañcasaṅkhāti papañcāti saṅkhātattā papañcā",
  "atk-s0515a:1453_1": "eva papañcasaṅkhā. Tassā avijjādayo kilesā mūlaṃ, taṃ papañcasaṅkhāya mūlaṃ asmīti",
  "atk-s0515a:1453_2": "pavattamānañca sabbaṃ mantāya uparundhe. Yā kāci ajjhattaṃ taṇhā uppajjeyyuṃ. Tāsaṃ",
  "atk-s0515a:1453_3": "vinayāya pahānāya sadā sato sikkhe upaṭṭhitassati hutvā sikkheyyāti.",
  "atk-s0515a:1454_0": "Ajjhattasamuṭṭhānā vāti citte uppannā vā. Purebhattanti divābhattato purekālaṃ. Accantasaṃyogatthe",
  "atk-s0515a:1454_1": "upayogavacanaṃ, atthato pana bhummameva purebhatteti, esa nayo pacchābhattādīsu.",
  "atk-s0515a:1454_2": "Pacchābhattanti divābhattato pacchākālaṃ. Purimaṃ yāmanti rattiyā paṭhamakoṭṭhāsaṃ.",
  "atk-s0515a:1454_3": "Majjhimaṃ yāmanti rattiyā dutiyakoṭṭhāsaṃ. Pacchimaṃ yāmanti rattiyā tatiyakoṭṭhāsaṃ.",
  "atk-s0515a:1454_4": "Kāḷeti kāḷapakkhe. Juṇheti sukkapakkhe. Vasseti cattāro vassānamāse. Hemanteti cattāro",
  "atk-s0515a:1454_5": "hemantamāse. Gimheti cattāro gimhānamāse. Purime vayokhandheti paṭhame vayokoṭṭhāse,",
  "atk-s0515a:1454_6": "paṭhamavayeti attho. Tīsu ca vayesu vassasatāyukassa purisassa ekekasmiṃ vaye catumāsādhikāni",
  "atk-s0515a:1454_7": "tettiṃsa vassāni honti.",
  "atk-s0515a:1455_0": "152. Evaṃ paṭhamagāthāya tāva tīhi sikkhāhi yuttaṃ desanaṃ arahattanikūṭena desetvā",
  "atk-s0515a:1455_1": "puna mānappahānavasena desetuṃ “yaṃ kiñcī”ti gāthamāha. Tattha yaṃ kiñci dhammamabhijaññā",
  "atk-s0515a:1455_2": "ajjhattanti yaṃ kiñci uccākulīnatādikaṃ attano guṇaṃ jāneyya. Atha vāpi bahiddhāti",
  "atk-s0515a:1455_3": "atha vā bahiddhāpi ācariyupajjhāyānaṃ vā guṇaṃ jāneyya. Na tena thāmaṃ kubbethāti",
  "atk-s0515a:1455_4": "tena guṇena mānaṃ na kareyya.",
  "atk-s0515a:1456": "Satānanti santaguṇavantānaṃ. Santānanti nibbutasantānaṃ. Na vuttāti na kathitā. Nappavuttāti na vissajjitā.",
  "atk-s0515a:1457_0": "153. Idānissa akaraṇavidhiṃ dassento “seyyo na tenā”ti gāthamāha. Tassattho – tena",
  "atk-s0515a:1457_1": "ca mānena “seyyoha”nti vā “nīcoha”nti vā “sarikkhoha”nti vāpi na maññeyya. Tehi ca",
  "atk-s0515a:1457_2": "uccākulīnatādīhi guṇehi phuṭṭho anekarūpehi “ahaṃ uccā kulā pabbajito”tiādinā nayena",
  "atk-s0515a:1457_3": "attānaṃ vikappento na tiṭṭheyyāti.",
  "atk-s0515a:1458_0": "154. Evaṃ mānappahānavasenapi desetvā idāni sabbakilesūpasamavasena desetuṃ “ajjhattamevā”ti",
  "atk-s0515a:1458_1": "gāthamāha. Tattha ajjhattamevupasameti attani eva rāgādisabbakilese upasameyya. Na",
  "atk-s0515a:1458_2": "aññato bhikkhu santimeseyyāti ṭhapetvā ca satipaṭṭhānādīni aññena upāyena santiṃ",
  "atk-s0515a:1458_3": "na pariyeseyya. Kuto nirattā vāti nirattā kutoyeva.",
  "atk-s0515a:1459": "Na eseyyāti sīlabbatādīhi na maggeyya. Na gaveseyyāti na olokeyya. Na pariyeseyyāti punappunaṃ na ikkheyya.",
  "atk-s0515a:1460_0": "155. Idāni ajjhattaṃ upasantassa khīṇāsavassa tādibhāvaṃ dassento “majjhe yathā”ti",
  "atk-s0515a:1460_1": "gāthamāha. Tassattho – yathā mahāsamuddassa upariheṭṭhimabhāgānaṃ vemajjhasaṅkhāte",
  "atk-s0515a:1460_2": "catuyojanasahassappamāṇe majjhe pabbatantare ṭhitassa vā majjhe samuddassa ūmi no",
  "atk-s0515a:1460_3": "jāyati, ṭhitova so hoti avikampamāno, evaṃ anejo khīṇāsavo lābhādīsu ṭhito assa avikampamāno,",
  "atk-s0515a:1460_4": "so tādiso rāgādiussadaṃ bhikkhu na kareyya kuhiñcīti.",
  "atk-s0515a:1461_0": "Ubbedhenāti heṭṭhābhāgena. Gambhīroti udakapiṭṭhito paṭṭhāya caturāsītiyojanasahassāni",
  "atk-s0515a:1461_1": "gambhīro. “Ubbedho”tipi pāṭho, taṃ na sundaraṃ. Heṭṭhāti antoudakaṃ. Uparīti uddhaṃudakaṃ.",
  "atk-s0515a:1461_2": "Majjheti vemajjhe. Na kampatīti ṭhitaṭṭhānato na calati. Na vikampatīti ito cito",
  "atk-s0515a:1461_3": "ca na calati. Na calatīti niccalaṃ hoti. Na vedhatīti na phandati. Nappavedhatīti",
  "atk-s0515a:1461_4": "na parivattati. Na sampavedhatīti na paribbhamati. Aneritoti na erito. Aghaṭṭitoti",
  "atk-s0515a:1461_5": "akkhobho. Acalitoti na kampito. Aluḷitoti na kalalībhūto. Tatra ūmi no jāyatīti tasmiṃ",
  "atk-s0515a:1461_6": "ṭhāne vīci na uppajjati.",
  "atk-s0515a:1462_0": "Sattannaṃ pabbatānaṃ antarikāsūti yugandharādīnaṃ sattannaṃ pabbatānaṃ antarantarā.",
  "atk-s0515a:1462_1": "Sīdantarāti antamaso simbalītūlampi tesu patitapatitaṃ sīdatīti sīdā, pabbatantare",
  "atk-s0515a:1462_2": "jātattā antarā. “Antarasīdā”tipi pāṭho.",
  "atk-s0515a:1463_0": "156. Idāni evaṃ arahattanikūṭena desitaṃ dhammadesanaṃ abbhānumodento tassa ca arahattassa",
  "atk-s0515a:1463_1": "ādipaṭipadaṃ pucchanto nimmitabuddho “akittayī”ti gāthamāha. Tattha akittayīti ācikkhi.",
  "atk-s0515a:1463_2": "Vivaṭacakkhūti vivaṭehi anāvaraṇehi pañcahi cakkhūhi samannāgato. Sakkhidhammanti",
  "atk-s0515a:1463_3": "sakāyattaṃ sayaṃ abhiññātaṃ attapaccakkhadhammaṃ. Parissayavinayanti parissayavinayanaṃ.",
  "atk-s0515a:1463_4": "Paṭipadaṃ vadehīti idāni paṭipattiṃ vadehi. Bhaddanteti bhaddaṃ tava atthūti bhagavantaṃ",
  "atk-s0515a:1463_5": "ālapanto āha. Atha vā bhaddaṃ sundaraṃ tava paṭipadaṃ vadehītipi vuttaṃ hoti. Pātimokkhaṃ",
  "atk-s0515a:1463_6": "atha vāpi samādhinti tameva paṭipadaṃ bhinditvā pucchati. Paṭipadanti etena vā maggaṃ",
  "atk-s0515a:1463_7": "pucchati. Itarehi sīlaṃ samādhiñca pucchati.",
  "atk-s0515a:1464_0": "Maṃsacakkhunāpīti sasambhārikamaṃsacakkhunāpi. Dibbacakkhunāpīti dibbasadisattā dibbaṃ.",
  "atk-s0515a:1464_1": "Devānañhi sucaritakammanibbattaṃ pittasemharuhirādīhi apalibuddhaṃ upakkilesavinimuttatāya",
  "atk-s0515a:1464_2": "dūrepi ārammaṇasampaṭicchanasamatthaṃ dibbaṃ pasādacakkhu hoti. Idañcāpi vīriyabhāvanābalanibbattaṃ",
  "atk-s0515a:1464_3": "ñāṇacakkhu tādisamevāti dibbasadisattā dibbaṃ. Dibbavihāravasena paṭiladdhattā, attanā",
  "atk-s0515a:1464_4": "ca dibbavihārasannissitattāpi dibbaṃ. Ālokapariggahena mahājutikattāpi dibbaṃ. Tirokuṭṭādigatarūpadassanena",
  "atk-s0515a:1464_5": "mahāgatikattāpi dibbaṃ. Taṃ sabbaṃ saddasatthānusārena veditabbaṃ. Dassanaṭṭhena",
  "atk-s0515a:1464_6": "cakkhu, cakkhukiccakaraṇena cakkhumivātipi cakkhu, dibbañca taṃ cakkhu cāti dibbacakkhu.",
  "atk-s0515a:1464_7": "Tena dibbacakkhunāpi vivaṭacakkhu. Idāni pañcavidhaṃ cakkhuṃ vitthārena kathetuṃ",
  "atk-s0515a:1464_8": "“kathaṃ bhagavā maṃsacakkhunāpi vivaṭacakkhū”tiādimāha. Maṃsacakkhumhi bhagavato",
  "atk-s0515a:1464_9": "pañcavaṇṇā saṃvijjantīti ettha sasambhārādikacakkhumhi buddhassa bhagavato pañca",
  "atk-s0515a:1464_10": "koṭṭhāsā paccekaṃ paccekaṃ upalabbhanti.",
  "atk-s0515a:1465_0": "Nīlo ca vaṇṇoti umāpupphavaṇṇo. Pītako ca vaṇṇoti kaṇikārapupphavaṇṇo. Lohitako ca",
  "atk-s0515a:1465_1": "vaṇṇoti indagopakavaṇṇo. Kaṇho ca vaṇṇoti añjanavaṇṇo. Odāto ca vaṇṇoti osadhitārakavaṇṇo.",
  "atk-s0515a:1465_2": "Yattha ca akkhilomāni patiṭṭhitānīti yasmiṃ ṭhāne akkhilomāni patiṭṭhahitvā uṭṭhitāni.",
  "atk-s0515a:1465_3": "Taṃ nīlaṃ hoti sunīlanti ettha nīlanti sabbasaṅgāhakavasena vuttaṃ. Sunīlanti antaravirahitaṃ",
  "atk-s0515a:1465_4": "suṭṭhu nīlaṃ. Pāsādikanti pasādajanakaṃ. Dassaneyyanti dassanīyaṃ. Umāpupphasamānanti",
  "atk-s0515a:1465_5": "dakasītalapupphasadisaṃ. Tassa paratoti tassa samantā bāhirapasse. Pītakanti sabbasaṅgāhakaṃ.",
  "atk-s0515a:1465_6": "Supītakanti antaravirahitaṃ suṭṭhu pītakaṃ. Ubhayato ca akkhikūṭānīti dve ca akkhikoṭiyo.",
  "atk-s0515a:1465_7": "Lohitakānīti sabbasaṅgāhakavasena vuttaṃ. Sulohitakānīti apaññāyamānavivarāni suṭṭhu",
  "atk-s0515a:1465_8": "lohitakāni. Majjhe kaṇhanti akkhīnaṃ majjhimaṭṭhānaṃ añjanasadisaṃ kaṇhaṃ. Sukaṇhanti",
  "atk-s0515a:1465_9": "antaravirahitaṃ suṭṭhu kaṇhaṃ. Alūkhanti pāsādikaṃ. Siniddhanti paṇītaṃ. Bhaddāriṭṭhakasamānanti",
  "atk-s0515a:1465_10": "apanītatacabhaddāriṭṭhakaphalasadisaṃ. “Addāriṭṭhakasamāna”ntipi pāḷi, tassā tintakākasadisanti",
  "atk-s0515a:1465_11": "attho. Odātanti sabbasaṅgāhakavasena vuttaṃ. Suodātanti antaravirahitaṃ rajatamaṇḍalasadisaṃ",
  "atk-s0515a:1465_12": "suṭṭhu odātaṃ. Setaṃ paṇḍaranti dvīhipi atiodātataṃ dasseti. Pākatikena maṃsacakkhunāti",
  "atk-s0515a:1465_13": "pakatimaṃsacakkhunā. Attabhāvapariyāpannenāti attabhāvasannissitena. Purimasucaritakammābhinibbattenāti",
  "atk-s0515a:1465_14": "purimesu tattha tatthuppannesu attabhāvesu kāyasucaritādikammunā uppāditena. Samantā",
  "atk-s0515a:1465_15": "yojanaṃ passatīti samantato catugāvutappamāṇe yojane tirokuṭṭādigataṃ rūpaṃ āvaraṇavirahitaṃ",
  "atk-s0515a:1465_16": "pakatimaṃsacakkhunā dakkhati.",
  "atk-s0515a:1466_0": "Divā ceva rattiñcāti divasabhāge ca rattibhāge ca. Caturaṅgasamannāgatoti catūhi",
  "atk-s0515a:1466_1": "aṅgehi samannāgato paripuṇṇaandhakāro ālokavirahito. Sūriyo vā atthaṅgatoti sūrabhāvaṃ",
  "atk-s0515a:1466_2": "janayanto uṭṭhito sūriyo vigato. Kāḷapakkho ca uposathoti kāḷapakkhe cātuddasīuposathadivaso",
  "atk-s0515a:1466_3": "ca. Tibbo ca vanasaṇḍoti gahano ca rukkharāsi. Mahā ca kāḷamegho abbhuṭṭhitoti mahanto",
  "atk-s0515a:1466_4": "kāḷamegho abbhapaṭalo ca uṭṭhito hoti. Kuṭṭo vāti iṭṭhakācayo vā. Kavāṭaṃ vāti dvāravātapānādikavāṭaṃ",
  "atk-s0515a:1466_5": "vā. Pākāro vāti mattikādipākāro vā. Pabbato vāti paṃsupabbatādipabbato vā. Gacchaṃ",
  "atk-s0515a:1466_6": "vāti taruṇagacchādigacchaṃ vā. Latā vāti karavindādi latā vā. Āvaraṇaṃ rūpānaṃ dassanāyāti",
  "atk-s0515a:1466_7": "rūpārammaṇānaṃ dassanatthāya paṭisedhaṃ natthi. Ekañce tilaphalaṃ nimittaṃ katvāti",
  "atk-s0515a:1466_8": "sace ekaṃ tilabījaṃ saññāṇaṃ katvā. Tilavāhe pakkhipeyyāti dve sakaṭe tilarāsimhi",
  "atk-s0515a:1466_9": "khipeyya. Keci pana “vāho nāma kumbhātirekadvesakaṭa”nti vadanti. Taññeva tilaphalaṃ",
  "atk-s0515a:1466_10": "uddhareyyāti taṃnimittakataṃ tilabījaṃyeva uddharitvā gaṇheyya.",
  "atk-s0515a:1467_0": "Dibbena cakkhunāti idaṃ vuttatthameva. Visuddhenāti cutūpapātadassanena diṭṭhivisuddhihetuttā",
  "atk-s0515a:1467_1": "visuddhena. Yo hi cutimattameva passati na upapātaṃ, so ucchedadiṭṭhiṃ gaṇhāti. Yo",
  "atk-s0515a:1467_2": "upapātameva passati na cutiṃ, so navasattapātubhāvasassatadiṭṭhiṃ gaṇhāti. Yo pana",
  "atk-s0515a:1467_3": "tadubhayaṃ passati, so yasmā duvidhampi taṃ diṭṭhigataṃ ativattati, tasmāssa taṃ",
  "atk-s0515a:1467_4": "dassanaṃ diṭṭhivisuddhihetu hoti, ubhayañcetaṃ buddhaputtā passanti. Tena vuttaṃ",
  "atk-s0515a:1467_5": "– “cutūpapātadassanena diṭṭhivisuddhihetuttā visuddha”nti. Manussūpacāraṃ atikkamitvā",
  "atk-s0515a:1467_6": "rūpadassanena atikkantamānusakaṃ, mānusakaṃ vā maṃsacakkhuṃ atikkantattā atikkantamānusakanti veditabbaṃ.",
  "atk-s0515a:1468_0": "Tena dibbena cakkhunā visuddhena atikkantamānusakena satte passatīti manussamaṃsacakkhunā",
  "atk-s0515a:1468_1": "viya satte oloketi. Cavamāne upapajjamāneti ettha cutikkhaṇe upapattikkhaṇe vā dibbacakkhunā",
  "atk-s0515a:1468_2": "daṭṭhuṃ na sakkā. Ye pana āsannacutikā idāni cavissanti, te cavamānā. Ye ca gahitapaṭisandhikā",
  "atk-s0515a:1468_3": "sampatinibbattāva, te upapajjamānāti adhippetā. Te evarūpe cavamāne upapajjamāne",
  "atk-s0515a:1468_4": "ca passatīti dasseti. Hīneti mohanissandayuttattā hīne. Tabbiparīte paṇīte. Suvaṇṇeti",
  "atk-s0515a:1468_5": "adosanissandayuttattā iṭṭhakantamanāpavaṇṇayutte. Tabbiparīte dubbaṇṇe, abhirūpe",
  "atk-s0515a:1468_6": "virūpeti attho. Sugateti sugatigate, alobhanissandayuttattā vā aḍḍhe mahaddhane.",
  "atk-s0515a:1468_7": "Duggateti duggatigate, lobhanissandayuttattā vā dalidde appannapāne. Yathākammūpageti",
  "atk-s0515a:1468_8": "yaṃ yaṃ kammaṃ upacitaṃ, tena tena upagate. Tattha purimehi “cavamāne”tiādīhi dibbacakkhukiccaṃ",
  "atk-s0515a:1468_9": "vuttaṃ. Iminā pana padena yathākammūpagañāṇakiccaṃ.",
  "atk-s0515a:1469_0": "Tassa ca ñāṇassa ayamuppattikkamo – idha bhikkhu heṭṭhānirayābhimukhaṃ ālokaṃ vaḍḍhetvā",
  "atk-s0515a:1469_1": "nerayike satte passati mahādukkhaṃ anubhavamāne, taṃ dassanaṃ dibbacakkhukiccameva.",
  "atk-s0515a:1469_2": "So evaṃ manasi karoti “kiṃ nu kho kammaṃ katvā ime sattā etaṃ dukkhaṃ anubhavantī”ti,",
  "atk-s0515a:1469_3": "athassa “idaṃ nāma katvā”ti taṃ kammārammaṇaṃ ñāṇaṃ uppajjati. Tathā uparidevalokābhimukhaṃ",
  "atk-s0515a:1469_4": "ālokaṃ vaḍḍhetvā nandanavana missakavana phārusakavanādīsu satte passati mahāsampattiṃ",
  "atk-s0515a:1469_5": "anubhavamāne. Tampi dassanaṃ dibbacakkhukiccameva. So evaṃ manasi karoti “kiṃ nu",
  "atk-s0515a:1469_6": "kho kammaṃ katvā ime sattā etaṃ sampattiṃ anubhavantī”ti. Athassa “idaṃ nāma katvā”ti",
  "atk-s0515a:1469_7": "taṃ kammārammaṇaṃ ñāṇamuppajjati. Idaṃ yathākammūpagañāṇaṃ nāma. Imassa visuṃ parikammaṃ",
  "atk-s0515a:1469_8": "nāma natthi. Yathā ca imassa, evaṃ anāgataṃsañāṇassāpi. Dibbacakkhupādakāneva hi",
  "atk-s0515a:1469_9": "imāni dibbacakkhunā saheva ijjhanti.",
  "atk-s0515a:1470_0": "Ime vata bhontotiādīsu imeti dibbacakkhunā diṭṭhānaṃ nidassanavacanaṃ. Vatāti anusocanatthe",
  "atk-s0515a:1470_1": "nipāto. Bhontoti bhavanto. Duṭṭhu caritaṃ, duṭṭhuṃ vā caritaṃ kilesapūtikattāti duccaritaṃ;",
  "atk-s0515a:1470_2": "kāyena duccaritaṃ, kāyato vā uppannaṃ duccaritanti kāyaduccaritaṃ. Itaresupi eseva",
  "atk-s0515a:1470_3": "nayo. Samannāgatāti samaṅgībhūtā.",
  "atk-s0515a:1471_0": "Ariyānaṃ upavādakāti buddhapaccekabuddhabuddhasāvakānaṃ ariyānaṃ antamaso gihisotāpannānampi",
  "atk-s0515a:1471_1": "anatthakāmā hutvā antimavatthunā vā guṇaparidhaṃsanena vā upavādakā, akkosakā garahakāti",
  "atk-s0515a:1471_2": "vuttaṃ hoti. Tattha “natthi imesaṃ samaṇadhammo, assamaṇā ete”ti vadanto antimavatthunā",
  "atk-s0515a:1471_3": "upavadati. “Natthi imesaṃ jhānaṃ vā vimokkho vā maggo vā phalaṃ vā”tiādīni vadanto",
  "atk-s0515a:1471_4": "guṇaparidhaṃsanena upavadatīti veditabbo. So ca jhānaṃ vā upavadeyya ajhānaṃ vā,",
  "atk-s0515a:1471_5": "ubhayathāpi ariyūpavādova hoti; atibhāriyaṃ kammaṃ, anantariyakammasadisaṃ, saggāvaraṇaṃ",
  "atk-s0515a:1471_6": "maggāvaraṇañca, satekicchaṃ pana hoti. Tasmā yo ariyaṃ upavadati, tena gantvā sace",
  "atk-s0515a:1471_7": "attanā vuḍḍhataro hoti, ukkuṭikaṃ nisīditvā “ahaṃ āyasmantaṃ idañcidañca avacaṃ,",
  "atk-s0515a:1471_8": "taṃ me khamāhī”ti khamāpetabbo. Sace pana navakataro hoti, vanditvā ukkuṭikaṃ nisīditvā",
  "atk-s0515a:1471_9": "añjaliṃ paggahetvā “ahaṃ, bhante, tumhe idañcidañca avacaṃ, taṃ me khamathā”ti khamāpetabbo.",
  "atk-s0515a:1471_10": "Sace so nakkhamati, disāpakkanto vā hoti, sayaṃ vā gantvā saddhivihārike vā pesetvā",
  "atk-s0515a:1471_11": "khamāpetabbo. Sace nāpi gantuṃ na pesetuṃ sakkā hoti, ye tasmiṃ vihāre bhikkhū vasanti,",
  "atk-s0515a:1471_12": "tesaṃ santikaṃ gantvā sace navakatarā honti, ukkuṭikaṃ nisīditvā sace vuḍḍhatarā,",
  "atk-s0515a:1471_13": "vuḍḍhe vuttanayeneva paṭipajjitvā “ahaṃ, bhante, asukaṃ nāma āyasmantaṃ idañcidañca",
  "atk-s0515a:1471_14": "avacaṃ, taṃ khamatu me so āyasmā”ti vatvā khamāpetabbo. Sammukhā akhamantepi etadeva",
  "atk-s0515a:1471_15": "kātabbaṃ. Sace ekacārikabhikkhu hoti, neva tassa vasanaṭṭhānaṃ na gataṭṭhānaṃ paññāyati,",
  "atk-s0515a:1471_16": "ekassa paṇḍitassa bhikkhuno santikaṃ gantvā “ahaṃ, bhante, asukaṃ nāma āyasmantaṃ",
  "atk-s0515a:1471_17": "idañcidañca avacaṃ, taṃ me anussarato anussarato vippaṭisāro hoti, kiṃ karomī”ti",
  "atk-s0515a:1471_18": "vattabbaṃ. So vakkhati “tumhe mā cintayittha, thero tumhākaṃ khamati, cittaṃ vūpasamethā”ti.",
  "atk-s0515a:1471_19": "Tenapi ariyassa gatadisābhimukhena añjaliṃ paggahetvā “khamathā”ti vattabbaṃ. Yadi",
  "atk-s0515a:1471_20": "so parinibbuto hoti, parinibbutamañcaṭṭhānaṃ gantvā yāva sivathikaṃ gantvāpi khamāpetabbo.",
  "atk-s0515a:1471_21": "Evaṃ kate neva saggāvaraṇaṃ na maggāvaraṇaṃ hoti, pākatikameva hotīti.",
  "atk-s0515a:1472_0": "Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "atk-s0515a:1472_1": "samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.",
  "atk-s0515a:1472_2": "Ettha ca vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā",
  "atk-s0515a:1472_3": "saṅgahitāyapi imesaṃ dvinnaṃ punavacanaṃ mahāsāvajjabhāvadassanatthanti veditabbaṃ.",
  "atk-s0515a:1472_4": "Mahāsāvajjo hi ariyūpavādo ānantariyasadiso. Vuttampi cetaṃ –",
  "atk-s0515a:1473_0": "“Seyyathāpi, sāriputta, bhikkhu sīlasampanno samādhisampanno paññāsampanno diṭṭheva",
  "atk-s0515a:1473_1": "dhamme aññaṃ ārādheyya, evaṃsampadamidaṃ, sāriputta, vadāmi. Taṃ vācaṃ appahāya taṃ",
  "atk-s0515a:1473_2": "cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.",
  "atk-s0515a:1474": "Micchādiṭṭhito ca mahāsāvajjataraṃ nāma aññaṃ natthi. Yathāha –",
  "atk-s0515a:1475": "“Nāhaṃ, bhikkhave, aññaṃ ekadhammampi samanupassāmi, yaṃ evaṃmahāsāvajjaṃ yathayidaṃ, bhikkhave, micchādiṭṭhi. Micchādiṭṭhiparamāni bhikkhave, mahāsāvajjānī”ti.",
  "atk-s0515a:1476_0": "Kāyassa bhedāti upādinnakkhandhapariccāgā. Paraṃ maraṇāti tadanantarābhinibbattakkhandhaggahaṇe.",
  "atk-s0515a:1476_1": "Atha vā kāyassa bhedāti jīvitindriyassupacchedā. Paraṃ maraṇāti cuticittato uddhaṃ.",
  "atk-s0515a:1476_2": "Apāyanti evamādi sabbaṃ nirayavevacanameva. Nirayo hi saggamokkhahetubhūtā puññasammatā",
  "atk-s0515a:1476_3": "ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati,",
  "atk-s0515a:1476_4": "dosabahulatāya vā duṭṭhena kammunā nibbattā gatīti duggati. Vivasā nipatanti tattha",
  "atk-s0515a:1476_5": "dukkaṭakārinoti vinipāto, vinassantā vā ettha nipatanti sambhijjamānaṅgapaccaṅgātipi",
  "atk-s0515a:1476_6": "vinipāto. Natthi ettha assādasaññito ayoti nirayo.",
  "atk-s0515a:1477_0": "Atha vā apāyaggahaṇena tiracchānayoniṃ dīpeti, tiracchānayoni hi apāyo sugatito apetattā.",
  "atk-s0515a:1477_1": "Na duggati, mahesakkhānaṃ nāgarājādīnaṃ sambhavato. Duggatiggahaṇena pettivisayaṃ",
  "atk-s0515a:1477_2": "dīpeti, so hi apāyo ceva duggati ca sukhato apetattā dukkhassa ca gatibhūtattā, na",
  "atk-s0515a:1477_3": "tu vinipāto, asurakāyasadisaṃ avinipatitattā. Vinipātaggahaṇena asurakāyaṃ dīpeti.",
  "atk-s0515a:1477_4": "So hi yathāvuttena atthena apāyo ceva duggati ca sabbasamussayehi ca vinipatitattā",
  "atk-s0515a:1477_5": "vinipātoti vuccati. Nirayaggahaṇena avīciādianekappakāraṃ nirayameva dīpetīti. Upapannāti",
  "atk-s0515a:1477_6": "upagatā, tattha abhinibbattāti adhippāyo. Vuttavipariyāyena sukkapakkho veditabbo.",
  "atk-s0515a:1477_7": "Ayaṃ pana viseso – tattha sugatiggahaṇena manussagatipi saṅgayhati. Saggaggahaṇena",
  "atk-s0515a:1477_8": "devagatiyeva. Tattha sundarā gatīti sugati. Rūpādīhi visayehi suṭṭhu aggoti saggo.",
  "atk-s0515a:1477_9": "So sabbopi lujjanapalujjanaṭṭhena lokoti ayaṃ vacanattho. Iti dibbena cakkhunātiādi",
  "atk-s0515a:1477_10": "sabbaṃ nigamanavacanaṃ.",
  "atk-s0515a:1478_0": "Evaṃ dibbena cakkhunā passatīti ayamettha saṅkhepattho – dibbacakkhuñāṇaṃ parittapaccuppannaajjhattabahiddhārammaṇavasena",
  "atk-s0515a:1478_1": "catūsu ārammaṇesu pavattati. Yathākammūpagañāṇaṃ parittamahaggatātītaajjhattabahiddhārammaṇavasena",
  "atk-s0515a:1478_2": "pañcasu ārammaṇesu pavattati. Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena",
  "atk-s0515a:1478_3": "aṭṭhasu ārammaṇesu pavattatīti.",
  "atk-s0515a:1479_0": "Ākaṅkhamāno ca bhagavāti bhagavā icchamāno. Ekampi lokadhātuṃ passeyyāti ekaṃ cakkavāḷaṃ",
  "atk-s0515a:1479_1": "olokeyya. Sahassimpi cūḷanikanti ettha yāvatā candimasūriyā pariharanti, disā bhānti",
  "atk-s0515a:1479_2": "virocamānā, tāva sahassadhā loko, esā sahassicūḷanikā nāma. Cūḷanikanti khuddakaṃ.",
  "atk-s0515a:1479_3": "Dvisahassimpi majjhimikaṃ lokadhātunti ettha sahassacakkavāḷānaṃ sahassabhāgena gaṇetvā",
  "atk-s0515a:1479_4": "dasasatasahassacakkavāḷaparimāṇā dvisahassī majjhimikā lokadhātu nāma. Ettakena buddhānaṃ",
  "atk-s0515a:1479_5": "jātikkhettaṃ nāma dassitaṃ. Bodhisattānañhi pacchimabhave devalokato cavitvā mātukucchiyaṃ",
  "atk-s0515a:1479_6": "paṭisandhiggahaṇadivase ca mātukucchito nikkhamanadivase ca mahābhinikkhamanadivase",
  "atk-s0515a:1479_7": "ca sambodhidhammacakkapavattanaāyusaṅkhārossajjanaparinibbānadivasesu ca ettakaṃ ṭhānaṃ kampati.",
  "atk-s0515a:1480_0": "Tisahassimpi. Mahāsahassimpi lokadhātunti sahassito paṭṭhāya tatiyāti tisahassī,",
  "atk-s0515a:1480_1": "paṭhamasahassiṃ sahassadhā katvā gaṇitaṃ majjhimikaṃ sahassadhā katvā gaṇitattā mahantehi",
  "atk-s0515a:1480_2": "sahassehi gaṇitāti mahāsahassī. Ettāvatā koṭisatasahassacakkavāḷaparimāṇo loko dassito",
  "atk-s0515a:1480_3": "hoti. Gaṇakaputtatissatthero pana evamāha – “na hi tisahassimahāsahassilokadhātuyā",
  "atk-s0515a:1480_4": "etaṃ parimāṇaṃ. Idañhi ācariyānaṃ sajjhāyamūlakaṃ vācāya parihīnaṭṭhānaṃ, dasakoṭisatasahassacakkavāḷaparimāṇaṃ",
  "atk-s0515a:1480_5": "pana ṭhānaṃ tisahassimahāsahassilokadhātu nāmā”ti. Ettāvatā hi bhagavato āṇākkhettaṃ",
  "atk-s0515a:1480_6": "nāma dassitaṃ. Etasmiñhi antare āṭānāṭiyaparitta- isigiliparitta- dhajaggaparitta-",
  "atk-s0515a:1480_7": "bojjhaṅgaparittakhandhaparitta- moraparitta- mettaparitta- ratanaparittānaṃ āṇā pharati.",
  "atk-s0515a:1481_0": "Yāvatakaṃ vā pana ākaṅkheyyāti yattakaṃ vā iccheyya. Iminā visayakkhettaṃ dassitaṃ.",
  "atk-s0515a:1481_1": "Buddhānañhi visayakkhettassa pamāṇaparicchedo nāma natthi, natthikabhāve cassa imaṃ",
  "atk-s0515a:1481_2": "upamaṃ āharanti – koṭisatasahassacakkavāḷamhi yāva brahmalokā sāsapehi pūretvā sace",
  "atk-s0515a:1481_3": "koci puratthimāya disāya ekacakkavāḷe ekaṃ sāsapaṃ pakkhipanto āgaccheyya, sabbepi",
  "atk-s0515a:1481_4": "te sāsapā parikkhayaṃ gaccheyyuṃ. Na tveva puratthimāya disāya cakkavāḷāni. Dakkhiṇādīsupi",
  "atk-s0515a:1481_5": "eseva nayo. Tattha buddhānaṃ avisayo nāma natthi. Tāvatakaṃ passeyyāti tattakaṃ olokeyya.",
  "atk-s0515a:1481_6": "Evaṃ parisuddhaṃ bhagavato dibbacakkhūti dibbacakkhukathaṃ niṭṭhāpesi.",
  "atk-s0515a:1482_0": "Kathaṃ bhagavā paññācakkhunāpi vivaṭacakkhūti kenappakārena paññācakkhunā apihitacakkhu?",
  "atk-s0515a:1482_1": "Mahāpañño puthupaññotiādikaṃ tattha atirocati yadidaṃ paññāyāti pariyosānaṃ heṭṭhā vuttatthameva.",
  "atk-s0515a:1483_0": "Buddhacakkhunāti indriyaparopariyattañāṇena ca āsayānusayañāṇena ca. Imesaṃ dvinnaṃ",
  "atk-s0515a:1483_1": "ñāṇānaṃ buddhacakkhūti nāmaṃ, sabbaññutaññāṇassa samantacakkhūti, tiṇṇaṃ maggañāṇānaṃ",
  "atk-s0515a:1483_2": "dhammacakkhūti. Lokaṃ volokento addasa satteti satte addakkhi. Apparajakkhetiādīsu",
  "atk-s0515a:1483_3": "yesaṃ vuttanayeneva paññācakkhumhi rāgādirajaṃ appaṃ, te apparajakkhā. Yesaṃ taṃ",
  "atk-s0515a:1483_4": "mahantaṃ, te mahārajakkhā. Yesaṃ saddhādīni indriyāni tikkhāni, te tikkhindriyā.",
  "atk-s0515a:1483_5": "Yesaṃ tāni mudūni, te mudindriyā. Yesaṃ teyeva saddhādayo ākārā sundarā, te svākārā.",
  "atk-s0515a:1483_6": "Ye kathitakāraṇaṃ sallakkhenti, sukhena sakkā honti viññāpetuṃ te suviññāpayā. Ye",
  "atk-s0515a:1483_7": "paralokañceva vajjañca bhayato passanti, te paralokavajjabhayadassāvino nāma.",
  "atk-s0515a:1484_0": "Uppaliniyanti uppalavane. Itaresupi eseva nayo. Antonimuggaposīnīti yāni antonimuggāneva",
  "atk-s0515a:1484_1": "posiyanti. Udakaṃ accuggamma tiṭṭhantīti udakaṃ atikkamitvā tiṭṭhanti. Tattha yāni",
  "atk-s0515a:1484_2": "yāni accuggamma ṭhitāni, tāni tāni sūriyarasmisamphassaṃ āgamayamānāni ṭhitāni ajja",
  "atk-s0515a:1484_3": "pupphanakāni. Yāni samodakaṃ ṭhitāni, tāni sve pupphanakāni. Yāni udakā anuggatāni",
  "atk-s0515a:1484_4": "antonimuggaposīni, tāni tatiyadivaseva pupphanakāni. Udakā pana anuggatāni aññānipi",
  "atk-s0515a:1484_5": "sarogauppalāni nāma atthi, yāni neva pupphissanti, macchakacchapabhakkhāneva bhavissanti,",
  "atk-s0515a:1484_6": "tāni pāḷiṃ nārūḷhāni, āharitvā pana dīpetabbānīti dīpitāni.",
  "atk-s0515a:1485_0": "Yatheva hi tāni catubbidhapupphāni, evameva ugghaṭitaññū vipañcitaññū neyyo padaparamoti",
  "atk-s0515a:1485_1": "cattāro puggalā. Yassa puggalassa udāhaṭavelāya dhammābhisamayo hoti, ayaṃ vuccati",
  "atk-s0515a:1485_2": "puggalo ugghaṭitaññū. Yassa puggalassa saṃkhittena bhāsitassa vitthārena atthe vibhajīyamāne",
  "atk-s0515a:1485_3": "dhammābhisamayo hoti, ayaṃ vuccati puggalo vipañcitaññū. Yassa puggalassa uddesato",
  "atk-s0515a:1485_4": "paripucchato yoniso manasikaroto kalyāṇamitte sevato bhajato payirupāsato dhammābhisamayo",
  "atk-s0515a:1485_5": "hoti, ayaṃ vuccati puggalo neyyo. Yassa puggalassa bahumpi suṇato bahumpi bhaṇato",
  "atk-s0515a:1485_6": "bahumpi dhārayato bahumpi vācato na tāya jātiyā dhammābhisamayo hoti, ayaṃ vuccati",
  "atk-s0515a:1485_7": "puggalo padaparamo. Tattha bhagavā uppalavanādisadisaṃ dasasahassilokadhātuṃ olokento",
  "atk-s0515a:1485_8": "ajja pupphanakāni ugghaṭitaññū, sve pupphanakāni vipañcitaññūti evaṃ sabbākārato",
  "atk-s0515a:1485_9": "ca addasa. Tattha tiṇṇaṃ puggalānaṃ imasmiṃyeva attabhāve bhagavato dhammadesanā",
  "atk-s0515a:1485_10": "atthaṃ sādheti, padaparamānaṃ anāgatatthāya vāsanā hoti.",
  "atk-s0515a:1486_0": "Rāgacaritotiādīsu rajjanavasena ārammaṇe caraṇaṃ etassa atthīti rāgacarito. Dussanavasena",
  "atk-s0515a:1486_1": "ārammaṇe caraṇaṃ etassa atthīti dosacarito. Muyhanavasena ārammaṇe caraṇaṃ etassa",
  "atk-s0515a:1486_2": "atthīti mohacarito. Vitakkanavasena ūhanavasena ārammaṇe caraṇaṃ etassa atthīti vitakkacarito.",
  "atk-s0515a:1486_3": "Okappanasaddhāvasena ārammaṇe caraṇaṃ etassa atthīti saddhācarito. Ñāṇameva caraṇaṃ,",
  "atk-s0515a:1486_4": "ñāṇena vā caraṇaṃ, ñāṇassa vā caraṇaṃ, ñāṇato vā caraṇaṃ etassa atthīti ñāṇacarito.",
  "atk-s0515a:1486_5": "Rāgacaritassāti rāgussadassa rāgabahulassa. Paratopi eseva nayo.",
  "atk-s0515a:1487_0": "Asubhakathaṃ kathetīti uddhumātakādidasavidhaṃ asubhapaṭisaṃyuttakathaṃ ācikkhati.",
  "atk-s0515a:1487_1": "Vuttañhetaṃ – “asubhā bhāvetabbā rāgassa pahānāyā”ti. Mettābhāvanaṃ ācikkhatīti mettābhāvanaṃ",
  "atk-s0515a:1487_2": "cittasinehanaṃ katheti. Vuttañhetaṃ – “mettā bhāvetabbā byāpādassa pahānāyā”ti. Uddeseti",
  "atk-s0515a:1487_3": "sajjhāyane. Paripucchāyāti aṭṭhakathāya. Kālena dhammassavaneti yuttappattakāle uttari",
  "atk-s0515a:1487_4": "pariyattidhammassavane. Dhammasākacchāyāti aññehi saddhiṃ sākacchāya. Garusaṃvāseti",
  "atk-s0515a:1487_5": "garūnaṃ payirupāsane. Nivesetīti ācariyānaṃ santike patiṭṭhāpeti. Ānāpānassatiṃ ācikkhatīti",
  "atk-s0515a:1487_6": "ānāpānassatisampayuttakammaṭṭhānaṃ katheti. Vuttañhetaṃ – “ānāpānassati bhāvetabbā",
  "atk-s0515a:1487_7": "vitakkupacchedāyā”ti. Pasādanīyaṃ nimittaṃ ācikkhatīti cūḷavedalla- mahāvedallā-",
  "atk-s0515a:1487_8": "dipasādajanakaṃ suttaṃ katheti. Buddhasubodhinti buddhassa bhagavato buddhattapaṭivedhaṃ.",
  "atk-s0515a:1487_9": "Dhammasudhammatanti navavidhalokuttaradhammassa svākkhātataṃ. Saṅghasuppaṭipattinti",
  "atk-s0515a:1487_10": "aṭṭhavidhaariyasaṅghassa suppaṭipannatādisuṭṭhupaṭipattiṃ. Sīlāni ca attanoti attano",
  "atk-s0515a:1487_11": "santakasīlāni ca. Ācikkhati vipassanānimittanti udayabbayādipaṭisaṃyuttaṃ katheti.",
  "atk-s0515a:1487_12": "Aniccākāranti hutvā abhāvākāraṃ. Dukkhākāranti udayabbayapaṭipīḷanākāraṃ. Anattākāranti avasavattanākāraṃ.",
  "atk-s0515a:1488_0": "Sele yathā pabbatamuddhaniṭṭhitoti selamaye ekagghane pabbatamuddhani ṭhitova, na",
  "atk-s0515a:1488_1": "hi tattha ṭhitassa dassanatthaṃ abhimukhe gīvukkhipanapasāraṇādikiccaṃ atthi. Tathūpamanti",
  "atk-s0515a:1488_2": "tappaṭibhāgaṃ selapabbatūpamaṃ. Ayaṃ panettha saṅkhepattho – yathā selapabbatamuddhanti",
  "atk-s0515a:1488_3": "ṭhitova cakkhunā puriso samantato janataṃ passeyya. Sumedha sundarapañña sabbaññutaññāṇena",
  "atk-s0515a:1488_4": "samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ",
  "atk-s0515a:1488_5": "jātijarābhibhūtañca janataṃ avekkhassu upadhārayatu upaparikkhatu.",
  "atk-s0515a:1489_0": "Ayaṃ panettha adhippāyo – yathā hi pabbatapādasāmantā mahantaṃ khettaṃ katvā tattha",
  "atk-s0515a:1489_1": "kedārapāḷīsu kuṭiyo katvā rattiṃ aggiṃ jāleyya, caturaṅgasamannāgatañca andhakāraṃ",
  "atk-s0515a:1489_2": "assa, atha tassa pabbatassa matthake ṭhatvā cakkhumato purisassa bhūmiṃ olokayato",
  "atk-s0515a:1489_3": "neva khettaṃ na kedārapāḷiyo na kuṭiyo na tattha sayitamanussā paññāyeyyuṃ, kuṭikāsu",
  "atk-s0515a:1489_4": "pana aggijālamattameva paññāyeyya. Evaṃ dhammapāsādaṃ āruyha sattakāyaṃ olokayato",
  "atk-s0515a:1489_5": "tathāgatassa ye te akatakalyāṇā sattā, te ekavihāre dakkhiṇajāṇupasse nisinnāpi buddhacakkhussa",
  "atk-s0515a:1489_6": "āpāthaṃ nāgacchanti, rattiṃ khittasarā viya honti. Ye pana katakalyāṇā veneyyapuggalā,",
  "atk-s0515a:1489_7": "te evassa dūrepi ṭhitā āpāthaṃ gacchanti, te eva aggi viya himavantapabbato viya",
  "atk-s0515a:1489_8": "ca. Vuttampi cetaṃ –",
  "atk-s0515a:1490": "“Dūre santo pakāsenti, himavantova pabbato;",
  "atk-s0515a:1491": "Asantettha na dissanti, rattiṃ khittā yathā sarā”ti. ;",
  "atk-s0515a:1492_0": "Sabbaññutaññāṇanti ettha pañcaneyyapathappabhedaṃ sabbaṃ aññāsīti sabbaññū. Saṅkhatāsaṅkhatādibhedā",
  "atk-s0515a:1492_1": "sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti.",
  "atk-s0515a:1492_2": "Sabbaññussa bhāvo sabbaññutā, sabbaññutā eva ñāṇaṃ “sabbaññutāñāṇa”nti vattabbe “sabbaññutaññāṇa”nti",
  "atk-s0515a:1492_3": "vuttaṃ. Sabbaññūti ca kamasabbaññū sakiṃsabbaññū satatasabbaññū sattisabbaññū ñātasabbaññūti",
  "atk-s0515a:1492_4": "pañcavidhā sabbaññuno siyuṃ. Tesu kamena sabbajānanakālāsambhavato kamasabbaññutā",
  "atk-s0515a:1492_5": "na hoti, sakiṃ sabbārammaṇaggahaṇābhāvato sakiṃsabbaññutā na hoti, cakkhuviññāṇādīnaṃ",
  "atk-s0515a:1492_6": "yathārammaṇacittasambhavato bhavaṅgacittavirodhato yuttiabhāvato ca satatasabbaññutā",
  "atk-s0515a:1492_7": "na hoti, parisesato sabbajānanasamatthatāya sattisabbaññutā vā siyā, viditasabbadhammattā",
  "atk-s0515a:1492_8": "ñātasabbaññutā vā, sattisabbaññuno sabbajānanattaṃ natthīti tampi na yujjati, “na",
  "atk-s0515a:1492_9": "tassa adiṭṭhamidhatthi kiñci…pe… samantacakkhū”ti vuttattā ñātasabbaññutā eva yujjati.",
  "atk-s0515a:1492_10": "Evañhi sati kiccato asammohato kāraṇasiddhito āvajjanapaṭibaddhato sabbaññutameva",
  "atk-s0515a:1492_11": "hotīti. Tena ñāṇenāti tena sabbajānanañāṇena.",
  "atk-s0515a:1493_0": "Puna aparena pariyāyena sabbaññubhāvasādhanatthaṃ “na tassā”ti gāthamāha. Tattha",
  "atk-s0515a:1493_1": "na tassa addiṭṭhamidhatthi kiñcīti tassa tathāgatassa idha imasmiṃ tedhātuke loke",
  "atk-s0515a:1493_2": "imasmiṃ paccuppannakāle vā paññācakkhunā adiṭṭhaṃ nāma kiñci appamattakampi na atthi",
  "atk-s0515a:1493_3": "na saṃvijjati. Atthīti idaṃ vattamānakālikaṃ ākhyātapadaṃ, iminā paccuppannakālikassa",
  "atk-s0515a:1493_4": "sabbadhammassa ñātabhāvaṃ dasseti. Gāthābandhasukhatthaṃ panettha da-kāro payutto.",
  "atk-s0515a:1493_5": "Atho aviññātanti ettha athoti vacanopādāne nipāto. Aviññātanti atītakālikaṃ aviññātaṃ",
  "atk-s0515a:1493_6": "nāma kiñci dhammajātaṃ nāhosīti pāṭhaseso. Abyayabhūtassa atthi-saddassa gahaṇe pāṭhasesaṃ",
  "atk-s0515a:1493_7": "vināpi yujjatiyeva. Iminā atītakālikassa sabbadhammassa ñātabhāvaṃ dasseti. Ajānitabbanti",
  "atk-s0515a:1493_8": "anāgatakālikaṃ ajānitabbaṃ nāma dhammajātaṃ na bhavissati natthīti. Iminā anāgatakālikassa",
  "atk-s0515a:1493_9": "sabbadhammassa ñātabhāvaṃ dasseti. Jānanakiriyāvisesamattameva vā ettha a-kāro. Sabbaṃ",
  "atk-s0515a:1493_10": "abhiññāsi yadatthi neyyanti ettha yaṃ tekālikaṃ vā kālavinimuttaṃ vā neyyaṃ jānitabbaṃ",
  "atk-s0515a:1493_11": "kiñci dhammajātaṃ atthi, taṃ sabbaṃ tathāgato abhiññāsi adhikena sabbaññutaññāṇena",
  "atk-s0515a:1493_12": "jāni paṭivijjhi, ettha atthi-saddena tekālikassa kālavimuttassa ca gahaṇā atthi-saddo",
  "atk-s0515a:1493_13": "abyayabhūtoyeva daṭṭhabbo. Tathāgato tena samantacakkhūti kālavasena okāsavasena",
  "atk-s0515a:1493_14": "ca nippadesattā samantā sabbato pavattaṃ ñāṇacakkhu assāti samantacakkhu, tena yathāvuttena",
  "atk-s0515a:1493_15": "kāraṇena tathāgato samantacakkhu sabbaññūti vuttaṃ hoti. Imissā gāthāya puggalādhiṭṭhānāya",
  "atk-s0515a:1493_16": "desanāya sabbaññutaññāṇaṃ sādhitaṃ.",
  "atk-s0515a:1494_0": "Na itihitihanti “evaṃ kira āsi, evaṃ kira āsī”ti na hoti. Na itikirāyāti “evaṃ kira",
  "atk-s0515a:1494_1": "eta”nti na hoti. Na paramparāyāti paramparakathāyāpi na hoti. Na piṭakasampadāyāti",
  "atk-s0515a:1494_2": "amhākaṃ piṭakatantiyā saddhiṃ sametīti na hoti. Na takkahetūti takkaggāhenapi na",
  "atk-s0515a:1494_3": "hoti. Na ākāraparivitakkenāti “sundaramidaṃ kāraṇa”nti evaṃ kāraṇaparivitakkenapi",
  "atk-s0515a:1494_4": "na hoti. Na diṭṭhinijjhānakkhantiyāti amhākaṃ nijjhāyitvā khamitvā gahitadiṭṭhiyā",
  "atk-s0515a:1494_5": "saddhiṃ sametītipi na hoti.",
  "atk-s0515a:1495_0": "Atha vāpi samādhinti ettha samādhinti kusalacittekaggatā samādhi. Kenaṭṭhena samādhīti?",
  "atk-s0515a:1495_1": "Samādhānaṭṭhena. Kimidaṃ samādhānaṃ nāma? Ekārammaṇe cittacetasikānaṃ samaṃ sammā",
  "atk-s0515a:1495_2": "ca ādhānaṃ, ṭhapananti vuttaṃ hoti. Tasmā yassa dhammassa ānubhāvena ekārammaṇe cittacetasikā",
  "atk-s0515a:1495_3": "samaṃ sammā ca avikkhippamānā avippakiṇṇā ca hutvā tiṭṭhanti, idaṃ samādhānanti veditabbaṃ.",
  "atk-s0515a:1495_4": "Tassa kho pana samādhissa –",
  "atk-s0515a:1496": "“Lakkhaṇaṃ tu avikkhepo, vikkhepaddhaṃsanaṃ raso;",
  "atk-s0515a:1497": "Akampanamupaṭṭhānaṃ, padaṭṭhānaṃ sukhaṃ pana”. ;",
  "atk-s0515a:1498_0": "Samādhi anāvilaacalabhāvena ārammaṇe tiṭṭhatīti ṭhiti. Parato padadvayaṃ upasaggavasena",
  "atk-s0515a:1498_1": "vaḍḍhitaṃ. Api ca sampayuttadhamme ārammaṇamhi sampiṇḍetvā tiṭṭhatīti saṇṭhiti. Ārammaṇaṃ",
  "atk-s0515a:1498_2": "ogāhetvā anupavisitvā tiṭṭhatīti avaṭṭhiti. Kusalapakkhasmiñhi cattārova dhammā ārammaṇaṃ",
  "atk-s0515a:1498_3": "ogāhanti saddhā sati samādhi paññāti. Teneva saddhā “okappanā”ti vuttā, sati “apilāpanatā”ti,",
  "atk-s0515a:1498_4": "samādhi “avaṭṭhitī”ti, paññā “pariyogāhanā”ti. Akusalapakkhe pana tayo dhammā ārammaṇaṃ",
  "atk-s0515a:1498_5": "ogāhanti taṇhā diṭṭhi avijjāti. Tenevete “oghā”ti vuttā. Cittekaggatā panettha na",
  "atk-s0515a:1498_6": "balavatī hoti. Yathā hi rajuṭṭhānaṭṭhāne udakena siñcitvā sammaṭṭhe thokameva kālaṃ",
  "atk-s0515a:1498_7": "rajo sannisīdati, sukkhante sukkhante puna pakatibhāveneva vuṭṭhāti, evameva akusalapakkhe",
  "atk-s0515a:1498_8": "cittekaggatā na balavatī hoti.",
  "atk-s0515a:1499_0": "Uddhaccavicikicchāvasena pavattassa visāhārassa paṭipakkhato avisāhāro. Uddhaccavicikicchāvaseneva",
  "atk-s0515a:1499_1": "gacchantaṃ cittaṃ vikkhipati nāma. Ayaṃ pana tathāvidho vikkhepo na hotīti avikkhepo.",
  "atk-s0515a:1499_2": "Uddhaccavicikicchāvaseneva cittaṃ visāhaṭaṃ nāma hoti, ito cito ca harīyati, ayaṃ",
  "atk-s0515a:1499_3": "pana evaṃ avisāhaṭamānasassa bhāvoti avisāhaṭamānasatā. Samathoti tividho samatho",
  "atk-s0515a:1499_4": "cittasamatho adhikaraṇasamatho sabbasaṅkhārasamathoti. Tattha aṭṭhasu samāpattīsu",
  "atk-s0515a:1499_5": "cittekaggatā cittasamatho nāma. Tañhi āgamma cittacalanaṃ cittavipphanditaṃ sammati",
  "atk-s0515a:1499_6": "vūpasammati, tasmā so “cittasamatho”ti vuccati. Sammukhāvinayādisattavidho samatho",
  "atk-s0515a:1499_7": "adhikaraṇasamatho nāma. Tañhi āgamma tāni tāni adhikaraṇāni sammanti vūpasammanti,",
  "atk-s0515a:1499_8": "tasmā so “adhikaraṇasamatho”ti vuccati. Yasmā pana sabbe saṅkhārā nibbānaṃ āgamma",
  "atk-s0515a:1499_9": "sammanti vūpasammanti vūpasammanti, tasmā taṃ “sabbasaṅkhārasamatho”ti vuccati. Imasmiṃ",
  "atk-s0515a:1499_10": "atthe cittasamatho adhippeto. Samādhilakkhaṇe indaṭṭhaṃ kāretīti samādhindriyaṃ.",
  "atk-s0515a:1499_11": "Uddhacce na kampatīti samādhibalaṃ. Sammāsamādhīti yāthāvasamādhi niyyānikasamādhi.",
  "atk-s0515a:1500_0": "157. Athassa bhagavā yasmā indriyasaṃvaro sīlassa rakkhā, yasmā vā iminānukkamena",
  "atk-s0515a:1500_1": "desiyamānā ayaṃ desanā tāsaṃ devatānaṃ sappāyā, tasmā indriyasaṃvarato pabhuti paṭipadaṃ",
  "atk-s0515a:1500_2": "dassento “cakkhūhī”tiādi āraddho. Tattha cakkhūhi neva lolassāti adiṭṭhadakkhitabbādivasena",
  "atk-s0515a:1500_3": "cakkhūhi lolo neva assa. Gāmakathāya āvaraye sotanti tiracchānakathāya sotaṃ āvareyya.",
  "atk-s0515a:1501_0": "Cakkhuloliyenāti cakkhudvāre uppannalolavasena cakkhuloliyena. Adiṭṭhaṃ dakkhitabbanti",
  "atk-s0515a:1501_1": "adiṭṭhapubbaṃ rūpārammaṇaṃ passituṃ yuttaṃ. Diṭṭhaṃ samatikkamitabbanti diṭṭhapubbarūpārammaṇaṃ",
  "atk-s0515a:1501_2": "atikkamituṃ yuttaṃ. Ārāmena ārāmanti pupphārāmādiārāmena phalārāmādiṃ vā pupphārāmādiṃ",
  "atk-s0515a:1501_3": "vā. Dīghacārikanti dīghacaraṇaṃ. Anavaṭṭhitacārikanti asanniṭṭhānacaraṇaṃ. Anuyutto",
  "atk-s0515a:1501_4": "hoti rūpadassanāyāti rūpārammaṇadassanatthāya punappunaṃ yutto hoti.",
  "atk-s0515a:1502_0": "Antaragharaṃ paviṭṭhoti ummārabbhantaraṃ paviṭṭho. Vīthiṃ paṭipannoti antaravīthiṃ",
  "atk-s0515a:1502_1": "otiṇṇo. Gharamukhāni olokentoti gharadvārāni avalokento. Uddhaṃ ullokentoti uparidisaṃ",
  "atk-s0515a:1502_2": "uddhaṃmukho hutvā vilokento.",
  "atk-s0515a:1503_0": "Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena",
  "atk-s0515a:1503_1": "cakkhuviññāṇena rūpaṃ disvā. Porāṇā panāhu – “cakkhu rūpaṃ na passati acittakattā,",
  "atk-s0515a:1503_2": "cittaṃ na passati acakkhukattā. Dvārārammaṇasaṅghaṭṭe pana pasādavatthukena cittena",
  "atk-s0515a:1503_3": "passati. Īdisī panesā ‘dhanunā vijjhatī’tiādīsu viya sasambhārakathā nāma hoti. Tasmā",
  "atk-s0515a:1503_4": "cakkhuviññāṇena rūpaṃ disvāti ayamettha attho”ti. Nimittaggāhīti itthipurisanimittaṃ",
  "atk-s0515a:1503_5": "vā subhanimittādikaṃ vā kilesavatthubhūtaṃ nimittaṃ chandarāgavasena gaṇhāti, diṭṭhamatteyeva",
  "atk-s0515a:1503_6": "na saṇṭhāti. Anubyañjanaggāhīti kilesānaṃ anuanubyañjanato pākaṭabhāvakaraṇato anubyañjananti",
  "atk-s0515a:1503_7": "laddhavohāraṃ hatthapādasitahasitakathitaālokitavilokitādibhedaṃ ākāraṃ gaṇhāti.",
  "atk-s0515a:1503_8": "Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ puggalaṃ",
  "atk-s0515a:1503_9": "satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo",
  "atk-s0515a:1503_10": "dhammā anvāssaveyyuṃ anuppabandheyyuṃ ajjhotthareyyuṃ. Tassa saṃvarāya na paṭipajjatīti",
  "atk-s0515a:1503_11": "tassa cakkhundriyassa satikavāṭena pidahanatthāya na paṭipajjati. Evaṃbhūtoyeva ca",
  "atk-s0515a:1503_12": "na rakkhati cakkhundriyaṃ. Na cakkhundriye saṃvaraṃ āpajjatītipi vuccati. Tattha",
  "atk-s0515a:1503_13": "kiñcāpi cakkhundriye saṃvaro vā asaṃvaro vā natthi. Na hi cakkhupasādaṃ nissāya sati",
  "atk-s0515a:1503_14": "vā muṭṭhassaccaṃ vā uppajjati. Apica yadā rūpārammaṇaṃ cakkhussa āpāthaṃ āgacchati,",
  "atk-s0515a:1503_15": "tadā bhavaṅge dvikkhattuṃ uppajjitvā niruddhe kiriyāmanodhātu āvajjanakiccaṃ sādhayamānā",
  "atk-s0515a:1503_16": "uppajjitvā nirujjhati, tato cakkhuviññāṇaṃ dassanakiccaṃ, tato manodhātu sampaṭicchanakiccaṃ,",
  "atk-s0515a:1503_17": "tato vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu",
  "atk-s0515a:1503_18": "voṭṭhabbanakiccaṃ sādhayamānā uppajjitvā nirujjhati, tadanantaraṃ javanaṃ javati.",
  "atk-s0515a:1504_0": "Tatrāpi neva bhavaṅgasamaye na āvajjanādīnaṃ aññatarasamaye saṃvaro vā asaṃvaro vā",
  "atk-s0515a:1504_1": "atthi. Javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā",
  "atk-s0515a:1504_2": "kosajjaṃ vā uppajjati, asaṃvaro hoti. Evaṃ honto pana so “cakkhundriye asaṃvaro”ti",
  "atk-s0515a:1504_3": "vuccati. Kasmā? Yasmā tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi",
  "atk-s0515a:1504_4": "vīthicittāni. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo",
  "atk-s0515a:1504_5": "saṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena",
  "atk-s0515a:1504_6": "hi pavisitvā corā yadicchanti taṃ kareyyuṃ, evameva javane dussīlyādīsu uppannesu",
  "atk-s0515a:1504_7": "tasmiṃ asaṃvare sati dvārampi aguttaṃ hoti bhavaṅgampi āvajjanādīnipi vīthicittāni.",
  "atk-s0515a:1505_0": "Saddhādeyyānīti kammañca phalañca idhalokañca paralokañca saddahitvā dinnāni. “Ayaṃ",
  "atk-s0515a:1505_1": "me ñātīti vā, mittoti vā, idaṃ vā paṭikarissati, idaṃ vānena katapubba”nti vā evaṃ",
  "atk-s0515a:1505_2": "na dinnānīti attho. Evaṃ dinnāni hi na saddhādeyyāni nāma honti. Bhojanānīti ca desanāsīsamattametaṃ,",
  "atk-s0515a:1505_3": "atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā",
  "atk-s0515a:1505_4": "gilānapaccayabhesajjaṃ paribhuñjamānāti sabbametaṃ vuttameva hoti.",
  "atk-s0515a:1506_0": "Seyyathidanti nipāto. Tassattho, katamo hoti. Naccaṃ nāma yaṃkiñci naccaṃ, taṃ maggaṃ",
  "atk-s0515a:1506_1": "gacchantenāpi gīvaṃ pasāretvā daṭṭhuṃ na vaṭṭati. Gītanti yaṃkiñci gītaṃ. Vāditanti",
  "atk-s0515a:1506_2": "yaṃkiñci vāditaṃ. Pekkhanti naṭasamajjaṃ. Akkhānanti bhāratarāmāyanādikaṃ. Yasmiṃ",
  "atk-s0515a:1506_3": "ṭhāne kathīyati, tattha gantumpi na vaṭṭati. Pāṇissaranti kaṃsatāḷaṃ, “pāṇitāḷa”ntipi",
  "atk-s0515a:1506_4": "vadanti. Vetāḷanti ghanatāḷaṃ, “mantena matasarīruṭṭhāpana”ntipi eke. Kumbhathūṇanti",
  "atk-s0515a:1506_5": "caturassaambaṇakatāḷaṃ, “kumbhasadda”ntipi eke. Sobhanakanti naṭānaṃ abbhokkiraṇaṃ;",
  "atk-s0515a:1506_6": "sobhanakaraṃ vā, paṭibhānacittanti vuttaṃ hoti. Caṇḍālanti ayoguḷakīḷā, “caṇḍālānaṃ",
  "atk-s0515a:1506_7": "sāṇadhovanakīḷā”tipi vadanti. Vaṃsanti veṇuṃ ussāpetvā kīḷanaṃ.",
  "atk-s0515a:1507_0": "Dhovananti aṭṭhidhovanaṃ, ekaccesu kira janapadesu kālaṅkate ñātake na jhāpenti,",
  "atk-s0515a:1507_1": "nikhaṇitvā ṭhapenti. Atha tesaṃ pūtibhūtaṃ kāyaṃ ñatvā nīharitvā aṭṭhīni dhovitvā",
  "atk-s0515a:1507_2": "gandhehi makkhetvā ṭhapenti. Te nakkhattakāle ekasmiṃ ṭhāne aṭṭhīni ṭhapetvā ekasmiṃ",
  "atk-s0515a:1507_3": "ṭhāne surādīni ṭhapetvā rodantā paridevantā suraṃ pivanti. Vuttampi cetaṃ “atthi",
  "atk-s0515a:1507_4": "bhikkhave dakkhiṇesu janapadesu dhovanaṃ nāma, tattha hoti annampi pānampi khajjampi",
  "atk-s0515a:1507_5": "bhojjampi leyyampi peyyampi naccampi gītampi vāditampi. Atthekaṃ bhikkhave dhovanaṃ,",
  "atk-s0515a:1507_6": "netaṃ natthīti vadāmī”ti. Ekacce pana “indajālena aṭṭhidhovanaṃ dhovana”nti vadanti.",
  "atk-s0515a:1507_7": "Hatthiyuddhādīsu bhikkhuno neva hatthiādīhi saddhiṃ yujjhituṃ, na te yujjhāpetuṃ,",
  "atk-s0515a:1507_8": "na yujjhante daṭṭhuṃ vaṭṭati. Nibbuddhanti mallayuddhaṃ. Uyyodhikanti yattha sampahāro",
  "atk-s0515a:1507_9": "diyyati. Balagganti balagaṇanaṭṭhānaṃ. Senābyūhanti senāniveso, sakaṭabyūhādivasena",
  "atk-s0515a:1507_10": "senāya nivesanaṃ. Anīkadassananti “tayo hatthī pacchimaṃ hatthānīka”ntiādinā nayena",
  "atk-s0515a:1507_11": "vuttassa anīkassa dassanaṃ.",
  "atk-s0515a:1508_0": "Na nimittaggāhī hotīti chandarāgavasena vuttappakāraṃ nimittaṃ na gaṇhāti. Evaṃ sesapadānipi",
  "atk-s0515a:1508_1": "vuttapaṭipakkhanayena veditabbāni. Yathā ca heṭṭhā javane dussīlyādīsu uppannesu",
  "atk-s0515a:1508_2": "tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi vīthicittānīti",
  "atk-s0515a:1508_3": "vuttaṃ, evamidha tasmiṃ sīlādīsu uppannesu dvārampi guttaṃ hoti, bhavaṅgampi āvajjanādīnipi",
  "atk-s0515a:1508_4": "vīthicittāni. Yathā kiṃ? Yathā nagaradvāresu saṃvutesu kiñcāpi antogharādayo asaṃvutā",
  "atk-s0515a:1508_5": "honti, tathāpi antonagare sabbaṃ bhaṇḍaṃ surakkhitaṃ sugopitameva hoti, nagaradvāresu",
  "atk-s0515a:1508_6": "pihitesu corānaṃ paveso natthi. Evameva javane sīlādīsu uppannesu dvārampi guttaṃ",
  "atk-s0515a:1508_7": "hoti, bhavaṅgampi āvajjanādīnipi vīthicittāni. Tasmā javanakkhaṇe uppajjamānopi “cakkhundriye",
  "atk-s0515a:1508_8": "saṃvaro”ti vutto. Ito paraṃ heṭṭhā ca upari ca vuttapariyāyena attho veditabbo.",
  "atk-s0515a:1509_0": "Visūkadassanāti paṭāṇīdassanato. Gāmakathāti gāmavāsīnaṃ kathā. Bāttiṃsāti dvattiṃsa.",
  "atk-s0515a:1509_1": "Aniyyānikattā saggamokkhamaggānaṃ tiracchānabhūtā kathāti tiracchānakathā. Tattha",
  "atk-s0515a:1509_2": "rājānaṃ ārabbha “mahāsammato mandhātā dhammāsoko evaṃ mahānubhāvo”tiādinā nayena",
  "atk-s0515a:1509_3": "pavattā kathā rājakathā. Esa nayo corakathādīsu. Tesu “asuko rājā abhirūpo dassanīyo”tiādinā",
  "atk-s0515a:1509_4": "nayena gehassitakathāva tiracchānakathā hoti. “Sopi nāma evaṃ mahānubhāvo khayaṃ",
  "atk-s0515a:1509_5": "gato”ti evaṃ pavattā pana kammaṭṭhānabhāve tiṭṭhati. Coresupi “mūladevo evaṃ mahānubhāvo,",
  "atk-s0515a:1509_6": "meghamālo evaṃ mahānubhāvo”ti tesaṃ kammaṃ paṭicca “aho sūrā”ti gehassitakathāva",
  "atk-s0515a:1509_7": "tiracchānakathā. Yuddhepi bhāratayuddhādīsu “asukena asuko evaṃ mārito evaṃ viddho”ti",
  "atk-s0515a:1509_8": "kāmassādavaseneva kathā tiracchānakathā. “Tepi nāma khayaṃ gatā”ti evaṃ pavattā pana",
  "atk-s0515a:1509_9": "sabbattha kammaṭṭhānameva hoti.",
  "atk-s0515a:1510_0": "Api ca annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha",
  "atk-s0515a:1510_1": "bhuñjimha pivimha paribhuñjimhā”ti kāmassādavasena kathetuṃ na vaṭṭati, sātthakaṃ",
  "atk-s0515a:1510_2": "pana katvā “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ",
  "atk-s0515a:1510_3": "sīlavantānaṃ adamha, cetiyapūjaṃ akarimhā”ti kathetuṃ vaṭṭati. Ñātikathādīsu pana",
  "atk-s0515a:1510_4": "“amhākaṃ ñātakā sūrā samatthā”ti vā, “pubbe mayaṃ evaṃ vicitrehi yānehi vicarimhā”ti",
  "atk-s0515a:1510_5": "vā assādavasena vattuṃ na vaṭṭati, sātthakaṃ pana katvā “tepi no ñātakā khayaṃ gatā”ti",
  "atk-s0515a:1510_6": "vā, “pubbe mayaṃ evarūpā upāhanā saṅghassa adamhā”ti vā kathetuṃ vaṭṭati. Gāmakathāpi",
  "atk-s0515a:1510_7": "suniviṭṭhadunniviṭṭhasubhikkhadubbhikkhādivasena “asukagāmavāsino sūrā samatthā”ti",
  "atk-s0515a:1510_8": "vā evaṃ assādavasena vattuṃ na vaṭṭati, sātthakaṃ pana katvā “saddhā pasannā”ti vā,",
  "atk-s0515a:1510_9": "“khayavayaṃ gatā”ti vā vattuṃ vaṭṭati.",
  "atk-s0515a:1511_0": "Nigamanagarajanapadakathāsupi eseva nayo. Itthikathāpi vaṇṇasaṇṭhānādīni paṭicca",
  "atk-s0515a:1511_1": "assādavasena na vaṭṭati, “saddhā pasannā, khayavayaṃ gatā”ti evameva vaṭṭati. Sūrakathāpi",
  "atk-s0515a:1511_2": "“nandimitto nāma yodho sūro ahosī”ti assādavasena na vaṭṭati. “Saddho ahosi, khayavayaṃ",
  "atk-s0515a:1511_3": "gato”ti evameva vaṭṭati. Visikhākathāpi “asukā visikhā suniviṭṭhā dunniviṭṭhā sūrā",
  "atk-s0515a:1511_4": "samatthā”ti assādavasena na vaṭṭati. “Saddhā pasannā, khayavayaṃ gatā”icceva vaṭṭati.",
  "atk-s0515a:1512_0": "Kumbhaṭṭhānakathāti udakaṭṭhānakathā, “udakatitthakathā”tipi vuccati, kumbhadāsikathā",
  "atk-s0515a:1512_1": "vā. Sāpi “pāsādikā, naccituṃ gāyituṃ chekā”ti assādavasena na vaṭṭati, “saddhā pasannā”tiādinā",
  "atk-s0515a:1512_2": "nayena vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.",
  "atk-s0515a:1513_0": "Nānattakathāti purimapacchimakathāhi vimuttā avasesā nānāsabhāvā niratthakakathā.",
  "atk-s0515a:1513_1": "Lokakkhāyikāti “ayaṃ loko kena nimmito? Asukena nāma nimmito. Kāko seto aṭṭhīnaṃ",
  "atk-s0515a:1513_2": "setattā, balākā rattā lohitassa rattattā”ti evamādikā lokāyatavitaṇḍasallāpakathā.",
  "atk-s0515a:1514_0": "Samuddakkhāyikā nāma kasmā samuddo sāgaro? Sāgaradevena khatattā sāgaro, “khato me”ti",
  "atk-s0515a:1514_1": "hatthamuddāya sayaṃ niveditattā samuddoti evamādikā niratthakā samuddakkhānakathā.",
  "atk-s0515a:1514_2": "Bhavoti vuddhi. Abhavoti hāni. Iti bhavo iti abhavoti yaṃ vā taṃ vā niratthakakāraṇaṃ",
  "atk-s0515a:1514_3": "vatvā pavattitakathā itibhavābhavakathā.",
  "atk-s0515a:1515_0": "Āvareyyāti āvaraṇaṃ kareyya. Nivāreyyāti ārammaṇato vāreyya. Saṃvareyyāti sammā nissesaṃ",
  "atk-s0515a:1515_1": "katvā vāreyya. Rakkheyyāti rakkhaṃ kareyya. Gopeyyāti saṃgopeyya. Pidaheyyāti pidahanaṃ",
  "atk-s0515a:1515_2": "kareyya. Pacchindeyyāti sotaṃ chindeyya.",
  "atk-s0515a:1516": "Tena tena na tussantīti tena tena ambilādinā rasena na santosaṃ āpajjanti. Aparāparaṃ pariyesantīti uparūpari gavesanti.",
  "atk-s0515a:1517_0": "158. Phassenāti rogaphassena. Bhavañca nābhijappeyyāti tassa phassassa vinodanatthāya",
  "atk-s0515a:1517_1": "kāmabhavādibhavañca na pattheyya. Bheravesu ca na sampavedheyyāti tassa phassassa",
  "atk-s0515a:1517_2": "paccayabhūtesu sīhabyagghādīsu bheravesu ca na sampavedheyya, avasesesu vā ghānindriyamanindriyavisayesu",
  "atk-s0515a:1517_3": "na sampavedheyya. Evaṃ paripūro indriyasaṃvaro ca vutto hoti. Purimehi vā indriyasaṃvaraṃ",
  "atk-s0515a:1517_4": "dassetvā iminā “araññe vasatā bheravaṃ disvā vā sutvā vā nappavedhitabba”nti dasseti.",
  "atk-s0515a:1518_0": "Ekenākārenāti ekena kāraṇena. Bhayampi bheravampi taññevāti bhayanti ca bheravanti",
  "atk-s0515a:1518_1": "ca khuddakampi mahantampi uttāsanimittameva. Tamevatthaṃ dassetuṃ “vuttaṃ heta”ntiādimāha.",
  "atk-s0515a:1518_2": "Bhayanti tappaccayā uppannabhayaṃ. Bhayānakanti ākāraniddeso. Chambhitattanti bhayavasena",
  "atk-s0515a:1518_3": "gattacalanaṃ. Lomahaṃsoti lomānaṃ haṃsanaṃ uddhaggabhāvo. Iminā padadvayena kiccato",
  "atk-s0515a:1518_4": "bhayaṃ dassetvā puna “cetaso ubbego utrāso”ti sabhāvato dasseti. Ubbeggoti bhīruko,",
  "atk-s0515a:1518_5": "utrāsoti cittakkhobho. Jātibhayanti jātiṃ paṭicca uppannabhayaṃ. Sesesupi eseva nayo.",
  "atk-s0515a:1518_6": "Rājato uppannabhayaṃ rājabhayaṃ. Sesesupi eseva nayo. Attānuvādabhayanti pāpakammino",
  "atk-s0515a:1518_7": "attānaṃ anuvadantassa uppajjanakabhayaṃ. Parānuvādabhayanti parassa anuvādato uppajjanakabhayaṃ.",
  "atk-s0515a:1519_0": "Daṇḍabhayanti āgārikassa raññā pavattitadaṇḍaṃ, anāgārikassa vinayadaṇḍaṃ paṭicca",
  "atk-s0515a:1519_1": "uppajjanakabhayaṃ. Duggatibhayanti cattāro apāye paṭicca uppajjanakabhayaṃ. Ūmibhayanti",
  "atk-s0515a:1519_2": "mahāsamudde udakaṃ orohantassa pavattabhayaṃ. Mahāsamudde kira mahindavīci nāma saṭṭhi",
  "atk-s0515a:1519_3": "yojanāni uggacchati, taraṅgavīci nāma paṇṇāsa yojanāni, rohaṇavīci nāma cattālīsa",
  "atk-s0515a:1519_4": "yojanāni uggacchati. Evarūpā ūmiyo paṭicca pavattaṃ ūmibhayaṃ. Kumbhīlato pavattaṃ",
  "atk-s0515a:1519_5": "bhayaṃ kumbhīlabhayaṃ. Udakāvaṭṭato bhayaṃ āvaṭṭabhayaṃ. Susukā vuccati caṇḍamaccho,",
  "atk-s0515a:1519_6": "tato bhayaṃ susukābhayaṃ. Ājīvikabhayanti jīvitavuttito bhayaṃ ājīvikabhayaṃ. Asilokabhayanti garahato bhayaṃ.",
  "atk-s0515a:1520": "159. Laddhā na sannidhiṃ kayirāti etesaṃ annādīnaṃ yaṃkiñci dhammena labhitvā “araññe ca senāsane vasatā dullabha”nti cintetvā sannidhiṃ na kareyya.",
  "atk-s0515a:1521_0": "Odanoti sāli vīhi yavo godhumo kaṅgu varako kudrūsakoti sattannaṃ dhaññānaṃ dhaññānulomānañca",
  "atk-s0515a:1521_1": "taṇḍulehi nibbatto. Kummāsoti yavehi nibbatto. Sattūti sāliādīhi katasattu. Maccho",
  "atk-s0515a:1521_2": "dakasambhavo. Maṃsaṃ pākaṭameva. Ambapānanti āmehi vā pakkehi vā ambehi katapānaṃ.",
  "atk-s0515a:1521_3": "Tattha āmehi karontena ambataruṇāni bhinditvā udake pakkhipitvā ātape ādiccapākena",
  "atk-s0515a:1521_4": "pacitvā parissāvetvā tadahu paṭiggahitehi madhusakkarakappūrādīhi yojetvā kātabbaṃ.",
  "atk-s0515a:1521_5": "Jambupānanti jambuphalehi katapānaṃ. Cocapānanti aṭṭhikehi kadaliphalehi katapānaṃ.",
  "atk-s0515a:1521_6": "Mocapānanti anaṭṭhikehi kadaliphalehi katapānaṃ. Madhukapānanti madhukānaṃ jātirasena",
  "atk-s0515a:1521_7": "katapānaṃ. Taṃ pana udakasambhinnaṃ vaṭṭati, suddhaṃ na vaṭṭati. Muddikapānanti muddikā",
  "atk-s0515a:1521_8": "udake madditvā ambapānaṃ viya katapānaṃ. Sālūkapānanti rattuppalanīluppalādīnaṃ sālūke",
  "atk-s0515a:1521_9": "madditvā katapānaṃ. Phārusakapānanti phārusakehi ambapānaṃ viya katapānaṃ. Kosambapānanti",
  "atk-s0515a:1521_10": "kosambaphalehi katapānaṃ. Kolapānanti kolaphalehi katapānaṃ. Badarapānanti mahākolaphalehi",
  "atk-s0515a:1521_11": "ambapānaṃ viya katapānaṃ. Imāni ekādasa pānāni, tānipi ādiccapākāni vaṭṭanti.",
  "atk-s0515a:1522_0": "Ghatapānanti sappipānaṃ. Telapānanti tilatelādīnaṃ pānaṃ. Payopānanti khīrapānaṃ.",
  "atk-s0515a:1522_1": "Yāgupānanti sītalādiyāgupānaṃ. Rasapānanti sākādirasapānaṃ. Piṭṭhakhajjakanti sattannaṃ",
  "atk-s0515a:1522_2": "tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ",
  "atk-s0515a:1522_3": "ambāṭakapiṭṭhaṃ sālapiṭṭhaṃ khīravallipiṭṭhañcāti evamādīnaṃ piṭṭhehi kataṃ piṭṭhakhajjakaṃ.",
  "atk-s0515a:1522_4": "Pūvakhajjakampi etehiyeva kataṃ. Mūlakhajjakanti mūlakamūlaṃ khārakamūlaṃ cuccumūlanti",
  "atk-s0515a:1522_5": "evamādi. Tacakhajjakanti ucchutacādayo. Pattakhajjakanti nimbapaṇṇakuṭajapaṇṇapaṭolapaṇṇasulasapaṇṇādayo.",
  "atk-s0515a:1522_6": "Pupphakhajjakanti mūlakapupphakhārakapupphasetavaraṇasigguuppalapadumakādayo. Phalakhajjakanti",
  "atk-s0515a:1522_7": "panasalabujatālanāḷikeraambāṭakatintiṇikamātuluṅgakapiṭṭhaphalaalābukumbhaṇḍaphussa-",
  "atk-s0515a:1522_8": "phalatimbarūsakatilavātiṅgaṇacocamocamadhukādīnaṃ phalānaṃ khajjakaṃ.",
  "atk-s0515a:1523_0": "Na kuhanāyāti na vimhāpanāya. Na lapanāyāti paccayatthaṃ na lapanāya. Vihāraṃ āgate",
  "atk-s0515a:1523_1": "manusse disvā “kimatthāya bhonto āgatā”ti bhikkhū nimantetunti. “Yadi evaṃ gacchatha,",
  "atk-s0515a:1523_2": "ahaṃ pacchato gahetvā āgacchāmī”ti evaṃ na lapanāya. Atha vā attānaṃ upanetvā “ahaṃ",
  "atk-s0515a:1523_3": "tisso, mayi rājā pasanno, mayi asuko rājā asuko ca rājamahāmatto pasanno”ti evaṃ",
  "atk-s0515a:1523_4": "na lapanāya. Na nemittikatāyāti yena kenaci paresaṃ paccayadānasaññājanakena kāyavacīkammena",
  "atk-s0515a:1523_5": "na nemittikatāya. Na nippesikatāyāti yā paresaṃ akkosanādikiriyā yasmā veḷupesikā",
  "atk-s0515a:1523_6": "viya abbhaṅgaṃ parassa guṇaṃ nippeseti nipuñchati, yasmā vā gandhajātaṃ nipisitvā",
  "atk-s0515a:1523_7": "gandhamagganā viya paraguṇe nipisitvā vicuṇṇetvā esā lābhamagganā hoti, tasmā “nippesikatā”ti",
  "atk-s0515a:1523_8": "vuccati. Na evarūpāya nippesikatāya. Na lābhena lābhaṃ nijigīsanatāyāti ettha nijigīsanatāti",
  "atk-s0515a:1523_9": "magganā, aññato laddhañhi aññattha haraṇavasena lābhena lābhamagganā nāma hoti. Na",
  "atk-s0515a:1523_10": "evarūpāya lābhena lābhamagganāya.",
  "atk-s0515a:1524_0": "Na dārudānenāti na paccayahetukena dārudānena vihāre uṭṭhitañhi araññato vā āharitvā",
  "atk-s0515a:1524_1": "rakkhitagopitadāruṃ “evaṃ me paccayaṃ dassantī”ti upaṭṭhākānaṃ dātuṃ na vaṭṭati.",
  "atk-s0515a:1524_2": "Evañhi jīvikaṃ kappento anesanāya micchājīvena jīvati, so diṭṭheva dhamme garahaṃ",
  "atk-s0515a:1524_3": "pāpuṇāti, samparāye ca apāyaparipūrako hoti. Attano puggalikaṃ dāruṃ kusalaṅgahatthāya",
  "atk-s0515a:1524_4": "dadanto kuladūsakadukkaṭaṃ āpajjati, parapuggalikaṃ theyyacittena dadanto bhaṇḍagghena",
  "atk-s0515a:1524_5": "kāretabbo. Saṅghikepi eseva nayo. Sace pana taṃ issaratāya deti, garubhaṇḍavissajjanaṃ",
  "atk-s0515a:1524_6": "āpajjati. Kataraṃ pana dāru garubhaṇḍaṃ hoti, kataraṃ na hotīti? Yaṃ tāva aropimaṃ",
  "atk-s0515a:1524_7": "sayaṃjātaṃ, taṃ saṅghena paricchinnaṭṭhāneyeva garubhaṇḍaṃ, tato paraṃ na garubhaṇḍaṃ.",
  "atk-s0515a:1524_8": "Ropimaṭṭhāne ca sabbena sabbaṃ garubhaṇḍaṃ, pamāṇato sūcidaṇḍakappamāṇaṃ garubhaṇḍaṃ.",
  "atk-s0515a:1525_0": "Na veḷudānenātiādīsupi na veḷudānenāti na paccayahetukena veḷudānenātiādi sabbaṃ",
  "atk-s0515a:1525_1": "na dārudānenāti ettha vuttanayeneva veditabbaṃ. Veḷu pana pamāṇato telanāḷippamāṇo",
  "atk-s0515a:1525_2": "garubhaṇḍaṃ, na tato heṭṭhā. Manussā vihāraṃ gantvā veḷuṃ yācanti, bhikkhū “saṅghiko”ti",
  "atk-s0515a:1525_3": "dātuṃ na visahanti, manussā punappunaṃ yācanti vā tajjenti vā, tadā bhikkhūhi “daṇḍakammaṃ",
  "atk-s0515a:1525_4": "katvā gaṇhathā”ti vattuṃ vaṭṭati, veḷudānaṃ nāma na hoti. Sace te daṇḍakammatthāya",
  "atk-s0515a:1525_5": "vāsipharasuādīni vā khādanīyaṃ vā bhojanīyaṃ vā denti, gahetuṃ na vaṭṭati.",
  "atk-s0515a:1526_0": "Vinayaṭṭhakathāyaṃ pana “daḍḍhagehā manussā gaṇhitvā gacchantā na vāretabbā”ti vuttaṃ.",
  "atk-s0515a:1526_1": "Sace saṅghassa veḷugumbe veḷudūsikā uppajjati, taṃ akoṭṭāpentānaṃ veḷu nassati. “Kiṃ",
  "atk-s0515a:1526_2": "kātabba”nti bhikkhācāre manussānaṃ ācikkhitabbaṃ. Sace koṭṭetuṃ na icchanti, “samaṃ",
  "atk-s0515a:1526_3": "bhāgaṃ labhissathā”ti vattabbā. Na icchantiyeva, “dve koṭṭhāse labhissathā”ti vattabbā.",
  "atk-s0515a:1526_4": "Evampi anicchantesu naṭṭhena attho natthi, “tumhākaṃ khaṇe sati daṇḍakammaṃ karissatha,",
  "atk-s0515a:1526_5": "koṭṭetvā gaṇhathā”ti vattabbā, veḷudānaṃ nāma na hoti. Veḷugumbe aggimhi uṭṭhitepi",
  "atk-s0515a:1526_6": "udakena vuyhamānaveḷūsupi eseva nayo.",
  "atk-s0515a:1527_0": "Pattadāne garubhaṇḍatāya ayaṃ vinicchayo – pattampi hi yattha vikkāyati, gandhakārādayo",
  "atk-s0515a:1527_1": "gandhapaliveṭhanādīnaṃ atthāya gaṇhanti, tādise dullabhaṭṭhāneyeva garubhaṇḍaṃ hoti.",
  "atk-s0515a:1527_2": "Esa tāva kiṃsukapattakaṇṇapiḷandhanatālapattādīsu vinicchayo. Tālapaṇṇampi imasmiṃyeva",
  "atk-s0515a:1527_3": "ṭhāne kathetabbaṃ – tālapaṇṇampi hi sayaṃjāte tālavane saṅghena paricchinnaṭṭhāneyeva",
  "atk-s0515a:1527_4": "garubhaṇḍaṃ, na tato paraṃ, ropimatālesu sabbampi garubhaṇḍaṃ, tassa pamāṇaṃ heṭṭhimakoṭiyā",
  "atk-s0515a:1527_5": "aṭṭhaṅgulappamāṇopi rittapotthako. Tiṇampi ettheva pakkhipitvā kathetabbaṃ. Yattha",
  "atk-s0515a:1527_6": "pana tiṇaṃ natthi, tattha tālanāḷikerapaṇṇādīhipi chādenti. Tasmā tānipi tiṇeneva",
  "atk-s0515a:1527_7": "saṅgahitāni. Iti muñjapalālādīsu yaṃkiñci muṭṭhippamāṇaṃ tiṇaṃ. Nāḷikerapaṇṇādīsu",
  "atk-s0515a:1527_8": "ca ekapaṇṇampi saṅghassa dinnaṃ vā tattha jātaṃ vā bahiārāme saṅghassa tiṇavatthumhi",
  "atk-s0515a:1527_9": "jātatiṇaṃ vā rakkhitagopitaṃ vā garubhaṇḍaṃ hoti. Taṃ pana saṅghakamme ca cetiyakamme",
  "atk-s0515a:1527_10": "ca kate atirekaṃ puggalikakamme dātuṃ vaṭṭati. Heṭṭhā vuttadāruveḷūsupi eseva nayo.",
  "atk-s0515a:1528_0": "Pupphadāne “ettakesu rukkhesu pupphāni vissajjitvā yāgubhattatthāya upanentu, ettakesu",
  "atk-s0515a:1528_1": "senāsanapaṭisaṅkharaṇe upanentū”ti evaṃ niyamitaṭṭhāneyeva pupphāni garubhaṇḍāni",
  "atk-s0515a:1528_2": "honti. Yadi sāmaṇerā pupphāni ocinitvā rāsiṃ karonti, pañcaṅgasamannāgato pupphabhājako",
  "atk-s0515a:1528_3": "bhikkhu bhikkhusaṅghaṃ gaṇetvā koṭṭhāse karoti. So sampattaparisāya saṅghaṃ anāpucchitvāva",
  "atk-s0515a:1528_4": "dātuṃ labhati. Asammatena pana āpucchitvā dātabbaṃ. Bhikkhuno pana kassa pupphāni",
  "atk-s0515a:1528_5": "dātuṃ labbhati, kassa na labbhatīti? Mātāpitūnaṃ gehaṃ haritvāpi gehato pakkosāpetvāpi",
  "atk-s0515a:1528_6": "“vatthupūjaṃ karothā”ti dātuṃ labbhati, piḷandhanatthāya na labbhati. Sesañātīnaṃ",
  "atk-s0515a:1528_7": "pana haritvā na dātabbaṃ, pakkosāpetvā pūjanatthāya dātabbaṃ. Sesajanassa pūjanaṭṭhānaṃ",
  "atk-s0515a:1528_8": "sampattassa apaccāsīsantena dātabbaṃ, pupphadānaṃ nāma na hoti.",
  "atk-s0515a:1529_0": "Vihāre bahūni pupphāni pupphanti, bhikkhunā piṇḍāya carantena manusse disvā “vihāre",
  "atk-s0515a:1529_1": "bahūni pupphāni pūjethā”ti vattabbaṃ, vacanamatte doso natthi, “manussā khādanīyabhojanīyaṃ",
  "atk-s0515a:1529_2": "ādāya āgamissantī”ti cittena pana na vattabbaṃ. Sace vadati, khādanīyabhojanīyaṃ",
  "atk-s0515a:1529_3": "na paribhuñjitabbaṃ. Manussā attano dhammatāya “vihāre pupphāni atthī”ti pucchitvā",
  "atk-s0515a:1529_4": "“asukadivase vihāraṃ āgamissāma, sāmaṇerānaṃ pupphāni ocinituṃ mā dethā”ti vadanti.",
  "atk-s0515a:1529_5": "Bhikkhu sāmaṇerānaṃ kathetuṃ pamuṭṭho, sāmaṇerehi pupphāni ocitāni, manussā bhikkhuṃ",
  "atk-s0515a:1529_6": "upasaṅkamitvā mayaṃ tumhākaṃ asukadivase evaṃ ārocayimha “sāmaṇerānaṃ pupphāni ocinituṃ",
  "atk-s0515a:1529_7": "mā dethā”ti, kasmā na vārayitthāti? “Sati me pamuṭṭhā, pupphāni ocinitamattāneva,",
  "atk-s0515a:1529_8": "na tāva pūjā katā”ti vattabbaṃ, “gaṇhatha pūjethā”ti na vattabbaṃ. Sace vadati, āmisaṃ",
  "atk-s0515a:1529_9": "na paribhuñjitabbaṃ. Aparo bhikkhu sāmaṇerānaṃ ācikkhati “asukagāmavāsino ‘pupphāni",
  "atk-s0515a:1529_10": "mā ocinitthā’ti āhaṃsū”ti manussāpi āmisaṃ āharitvā dānaṃ datvā vadanti “amhākaṃ",
  "atk-s0515a:1529_11": "manussā na bahukā, sāmaṇere amhehi saha pupphāni ocinituṃ āṇāpethā”ti. “Sāmaṇerehi",
  "atk-s0515a:1529_12": "bhikkhā laddhā. Ye bhikkhācāraṃ na gacchanti, te sayameva jānissanti upāsakā”ti vattabbaṃ.",
  "atk-s0515a:1529_13": "Ettakaṃ nayaṃ labhitvā sāmaṇere putte vā bhātike vā katvā pupphāni ocināpetuṃ doso",
  "atk-s0515a:1529_14": "natthi, pupphadānaṃ nāma na hoti.",
  "atk-s0515a:1530_0": "Phaladāne phalampi pupphaṃ viya niyamitameva garubhaṇḍaṃ hoti. Vihāre bahukasmiṃ",
  "atk-s0515a:1530_1": "phalāphale sati aphāsukamanussā āgantvā yācanti, bhikkhū “saṅghika”nti dātuṃ na ussahanti,",
  "atk-s0515a:1530_2": "manussā vippaṭisārino akkosanti paribhāsanti, tattha kiṃ kātabbanti? Phalehi vā rukkhehi",
  "atk-s0515a:1530_3": "vā paricchinditvā kathikā kātabbā “asuke ca rukkhe asuke ca rukkhe ettakāni phalāni",
  "atk-s0515a:1530_4": "gaṇhantā, ettakesu vā rukkhesu phalāni gaṇhantā na vāretabbā”ti. Corā vā issarā vā",
  "atk-s0515a:1530_5": "balakkārena gaṇhantā na vāretabbā. Kuddhā hi te sakalavihārampi nāseyyuṃ, ādīnavo pana kathetabboti.",
  "atk-s0515a:1531_0": "Sinānadāne sinānacuṇṇāni koṭṭitāni na garubhaṇḍāni, akoṭṭito rukkhe ṭhitova rukkhataco",
  "atk-s0515a:1531_1": "garubhaṇḍaṃ, cuṇṇaṃ pana agilānassa rajananipakkaṃ vaṭṭati. Gilānassa yaṃkiñci cuṇṇaṃ dātuṃ vaṭṭatiyeva.",
  "atk-s0515a:1532_0": "Na cuṇṇadānenāti vuttanayena sirīsacuṇṇādīnaṃ dānena. Mattikādānemattikā hi yattha",
  "atk-s0515a:1532_1": "dullabhā hoti, tattheva garubhaṇḍaṃ. Sāpi heṭṭhimakoṭiyā tiṃsapalaguḷapiṇḍappamāṇāva,",
  "atk-s0515a:1532_2": "tato heṭṭhā na garubhaṇḍanti.",
  "atk-s0515a:1533_0": "Dantakaṭṭhadāne dantakaṭṭhaṃ acchinnakameva garubhaṇḍaṃ. Yesaṃ sāmaṇerānaṃ saṅghato",
  "atk-s0515a:1533_1": "dantakaṭṭhavāro pāpuṇāti, te attano ācariyupajjhāyānaṃ pāṭiyekkaṃ dātuṃ na labhanti.",
  "atk-s0515a:1533_2": "Yehi pana “ettakāni dantakaṭṭhāni āharitabbānī”ti paricchinditvā vārā gahitā, te",
  "atk-s0515a:1533_3": "atirekāni ācariyupajjhāyānaṃ dātuṃ labhanti. Ekena bhikkhunā dantakaṭṭhamāḷakato",
  "atk-s0515a:1533_4": "bahūni dantakaṭṭhāni na gahetabbāni, devasikaṃ ekekameva gahetabbaṃ. Pāṭiyekkaṃ vasantenāpi",
  "atk-s0515a:1533_5": "bhikkhusaṅghaṃ gaṇayitvā yattakāni attano pāpuṇanti, tattakāneva gahetvā gantabbaṃ.",
  "atk-s0515a:1533_6": "Antarā āgantukesu vā āgatesu disaṃ vā pakkamantesu āharitvā gahitaṭṭhāneyeva ṭhapetabbāni.",
  "atk-s0515a:1533_7": "Na mukhodakadānenāti na mukhadhovanaudakadānena.",
  "atk-s0515a:1534_0": "Na cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne ṭhapetvā",
  "atk-s0515a:1534_1": "parassa khalitavacanampi saṇṭhapetvā piyakāmatāya paggayhavacanaṃ. Na muggasūpyatāyāti",
  "atk-s0515a:1534_2": "na muggasūpasamānatāya. Muggasūpasamānatāti saccālikena jīvikaṃ kappanatāya etaṃ",
  "atk-s0515a:1534_3": "adhivacanaṃ. Yathā hi muggasūpe paccante bahū muggā pākaṃ gacchanti thokā na gacchanti,",
  "atk-s0515a:1534_4": "evameva saccālikena jīvikakappake puggale bahu alikaṃ hoti, appakaṃ saccaṃ. Yathā",
  "atk-s0515a:1534_5": "vā muggasūpassa apavisanaṭṭhānaṃ nāma natthi, evameva saccālikavuttino puggalassa",
  "atk-s0515a:1534_6": "appatiṭṭhānaṃ nāma natthi. Siṅghāṭakaṃ viya icchiticchitaṭṭhānassa patiṭṭhāti. Tenassa",
  "atk-s0515a:1534_7": "sā musāvāditā “muggasūpyatā”ti vuttā. Na pāribhaṭyatāyāti na paribhaṭakammabhāvena.",
  "atk-s0515a:1534_8": "Paribhaṭassa hi kammaṃ pāribhaṭyaṃ, tassa bhāvo pāribhaṭyatā, alaṅkārakaraṇādīhi",
  "atk-s0515a:1534_9": "dārakakīḷāpanassetaṃ adhivacanaṃ. Na pīṭhamaddikatāyāti na sahasā gharaṃ pavisitvā",
  "atk-s0515a:1534_10": "pīṭhake nisīdanakatāya.",
  "atk-s0515a:1535_0": "Na vatthuvijjāyātiādīsu vatthuvijjā nāma gāmanigamanagarādīnaṃ suniviṭṭhadunniviṭṭhajānanasatthaṃ.",
  "atk-s0515a:1535_1": "Tiracchānavijjā nāma aniyyānikattā saggamokkhamaggānaṃ tiracchānabhūtā aṅgasatthanimittādikā",
  "atk-s0515a:1535_2": "avasesavijjā. Aṅgavijjā nāma itthipurisānaṃ subhagadubbhagalakkhaṇajānanaṃ. Nakkhattavijjā",
  "atk-s0515a:1535_3": "nāma nakkhattānaṃ yogajānanasatthaṃ.",
  "atk-s0515a:1536_0": "Na dūtagamanenāti na dūteyyaṃ katvā gamanena. Na pahiṇagamanenāti na gihīnaṃ sāsanaṃ",
  "atk-s0515a:1536_1": "gahetvā gharā gharaṃ pahitassa gamanena. Na jaṅghapesaniyenāti gāmantaradesantarādīsu",
  "atk-s0515a:1536_2": "tesaṃ tesaṃ gihīnaṃ sāsanapaṭisāsanaṃ haraṇena. Idañhi jaṅghapesaniyaṃ nāma attano",
  "atk-s0515a:1536_3": "mātāpitūnaṃ, ye cāssa mātāpitaro upaṭṭhahanti, tesaṃ sāsanaṃ gahetvā katthaci gamanavasena",
  "atk-s0515a:1536_4": "vaṭṭati. Cetiyassa vā saṅghassa vā attano vā kammaṃ karontānaṃ vaḍḍhakīnampi sāsanaṃ",
  "atk-s0515a:1536_5": "harituṃ vaṭṭati. Manussā “dānaṃ dassāma, pūjaṃ karissāma, bhikkhusaṅghassa ācikkhathā”ti",
  "atk-s0515a:1536_6": "ca vadanti; “asukattherassa nāma dethā”ti piṇḍapātaṃ vā bhesajjaṃ vā cīvaraṃ vā denti,",
  "atk-s0515a:1536_7": "“vihāre pūjaṃ karothā”ti mālāgandhavilepanādīni vā dhajapaṭākādīni vā niyyātenti.",
  "atk-s0515a:1536_8": "Sabbaṃ harituṃ vaṭṭati, jaṅghapesaniyaṃ nāma na hoti. Sesasāsanaṃ gahetvā gacchantassa",
  "atk-s0515a:1536_9": "padavāre padavāre doso.",
  "atk-s0515a:1537_0": "Na vejjakammenāti na vejjena hutvā kāyatikicchanādibhesajjakaraṇena. Bhesajjaṃ pana",
  "atk-s0515a:1537_1": "pañcannaṃ sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa",
  "atk-s0515a:1537_2": "sāmaṇeriyā. Samasīlasaddhāpaññānañhi etesaṃ tīsu sikkhāsu yuttānaṃ bhesajjaṃ akātuṃ",
  "atk-s0515a:1537_3": "na labbhati. Mātāpitūnaṃ tadupaṭṭhākānaṃ attano veyyāvaccakarassa paṇḍupalāsassāti",
  "atk-s0515a:1537_4": "etesaṃ pañcannampi kātuṃ vaṭṭati. Jeṭṭhabhātu, kaniṭṭhabhātu, jeṭṭhabhaginiyā, kaniṭṭhabhaginiyā,",
  "atk-s0515a:1537_5": "cūḷamātuyā, mahāmātuyā, cūḷapituno, mahāpituno, pitucchāya, mātucchāyāti etesaṃ pana",
  "atk-s0515a:1537_6": "dasannampi karontena tesaṃyeva santakaṃ bhesajjaṃ gahetvā kevalaṃ yojetvā dātabbaṃ.",
  "atk-s0515a:1537_7": "Sace nappahoti, attano santakaṃ tāvakālikaṃ dātabbaṃ. Etesaṃ puttaparamparā yāva",
  "atk-s0515a:1537_8": "sattamā kulaparivaṭṭā, tāva cattāro paccaye āharāpentassa akataviññatti vā, bhesajjaṃ",
  "atk-s0515a:1537_9": "karontassa vejjakammaṃ vā, kuladūsakāpatti vā na hoti.",
  "atk-s0515a:1538_0": "Na piṇḍapaṭipiṇḍakenāti ettha piṇḍapāto kassa dātabbo, kassa na dātabbo? Mātāpitūnaṃ",
  "atk-s0515a:1538_1": "tadupaṭṭhākānaṃ veyyāvaccakarassa paṇḍupalāsassa sampattassa dāmarikacorassa issarassāpi",
  "atk-s0515a:1538_2": "dātabbo. Etesaṃ datvā pacchā laddhampi piṇḍapaṭipiṇḍaṃ nāma na hoti. Na dānānuppadānenāti",
  "atk-s0515a:1538_3": "attano dinnakānaṃ na puna dānena. Dhammenāti dhammena uppannaṃ. Samenāti kāyasucaritādinā.",
  "atk-s0515a:1538_4": "Laddhāti kāyena laddhā. Labhitvāti cittena pāpuṇitvā. Adhigantvāti sampāpuṇitvā.",
  "atk-s0515a:1538_5": "Vinditvāti ñāṇena vinditvā. Paṭilabhitvāti punappunaṃ labhitvā.",
  "atk-s0515a:1539_0": "Annasannidhinti ettha duvidhā annakathā vinayavasena ca sallekhavasena ca. Vinayavasena",
  "atk-s0515a:1539_1": "tāva yaṃkiñci annaṃ ajja paṭiggahitaṃ aparajju sannidhikārakaṃ hoti, tassa paribhoge",
  "atk-s0515a:1539_2": "pācittiyaṃ. Attanā laddhaṃ pana sāmaṇerānaṃ datvā tehi laddhaṃ ṭhapāpetvā dutiyadivase",
  "atk-s0515a:1539_3": "bhuñjituṃ vaṭṭati, sallekho pana na hoti.",
  "atk-s0515a:1540": "Pānasannidhimhipi eseva nayo. Ettha pānaṃ nāma ambapānādīni aṭṭha pānāni, yāni ce tesaṃ anulomāni.",
  "atk-s0515a:1541_0": "Vatthasannidhintiādimhi anadhiṭṭhitāvikappitaṃ sannidhi ca hoti sallekhañca kopeti.",
  "atk-s0515a:1541_1": "Ayaṃ pariyāya kathāva, nippariyāyato pana ticīvarasantuṭṭhena bhavitabbaṃ, catutthaṃ",
  "atk-s0515a:1541_2": "labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo",
  "atk-s0515a:1541_3": "hoti, so uddesatthāya vā paripucchatthāya vā gato, āgatamatte dātabbaṃ, adātuṃ na",
  "atk-s0515a:1541_4": "vaṭṭati. Cīvare pana appahonte satiyā paccāsāya anuññātakālaṃ ṭhapetuṃ vaṭṭati. Sūcisuttacīvarakārakānaṃ",
  "atk-s0515a:1541_5": "alābhena tato parampi vinayakammaṃ katvā ṭhapetuṃ vaṭṭati. “Imasmiṃ jiṇṇe puna īdisaṃ",
  "atk-s0515a:1541_6": "kuto labhissāmī”ti pana ṭhapetuṃ na vaṭṭati, sannidhi ca hoti, sallekhañca vikopeti.",
  "atk-s0515a:1542_0": "Yānasannidhimhi yānaṃ nāma vayhaṃ ratho sakaṭaṃ sandamānikā sivikā pāṭaṅkīti netaṃ",
  "atk-s0515a:1542_1": "pabbajitassa yānaṃ. Upāhanā pana pabbajitassa yānaṃyeva. Ekabhikkhussa hi eko araññatthāya,",
  "atk-s0515a:1542_2": "ekā dhotapādakatthāyāti ukkaṃsato dve upāhanasaṅghāṭā vaṭṭanti, tatiyaṃ labhitvā",
  "atk-s0515a:1542_3": "aññassa dātabbo, “imasmiṃ jiṇṇe aññaṃ kuto labhissāmī”ti hi ṭhapetuṃ na vaṭṭati,",
  "atk-s0515a:1542_4": "sannidhi ca hoti, sallekhañca vikopeti.",
  "atk-s0515a:1543_0": "Sayanasannidhimhi sayananti mañco. Ekassa bhikkhuno eko gabbhe eko divāṭṭhāneti ukkaṃsato",
  "atk-s0515a:1543_1": "dve mañcā vaṭṭanti, tato uttari labhitvā aññassa bhikkhuno vā gaṇassa vā dātabbo,",
  "atk-s0515a:1543_2": "adātuṃ na vaṭṭati, sannidhi ceva hoti, sallekhañca kopeti.",
  "atk-s0515a:1544_0": "Gandhasannidhimhi bhikkhuno kaṇḍukacchuchavidosādiābādhe sati gandho vaṭṭati. Tena",
  "atk-s0515a:1544_1": "gandhena tasmiṃ roge vūpasante aññesaṃ vā ābādhikānaṃ dātabbo. Dvāre pañcaṅgulagharadhūpanādīsu",
  "atk-s0515a:1544_2": "vā upanetabbo. “Puna roge sati bhavissatī”ti ṭhapetuṃ na vaṭṭati, gandhasannidhi",
  "atk-s0515a:1544_3": "ca hoti, sallekhañca kopeti.",
  "atk-s0515a:1545_0": "Āmisanti annādivuttāvasesaṃva daṭṭhabbaṃ. Seyyathidaṃ – idhekacco bhikkhu “tathārūpe",
  "atk-s0515a:1545_1": "kāle upakārāya bhavissantī”ti tilataṇḍulamuggamāsanāḷikeraloṇamacchamaṃsavallūrasappitelaguḷa-",
  "atk-s0515a:1545_2": "bhājanādīni āharāpetvā ṭhapeti. So vassakāle kālasseva sāmaṇerehi yāguṃ pacāpetvā",
  "atk-s0515a:1545_3": "bhuñjitvā “sāmaṇera udakakaddame dukkhaṃ gāmaṃ pavisituṃ, gaccha asukakulaṃ gantvā",
  "atk-s0515a:1545_4": "mayhaṃ vihāre nisinnabhāvaṃ ārocehi, asukakulato dadhiādīni āharā”ti peseti. Bhikkhūhi",
  "atk-s0515a:1545_5": "“kiṃ, bhante, gāmaṃ pavisathā”ti vuttepi “duppaveso āvuso idāni gāmo”ti vadati. Te",
  "atk-s0515a:1545_6": "“hotu, bhante, acchatha tumhe, mayaṃ bhikkhaṃ pariyesitvā āharissāmā”ti gacchanti.",
  "atk-s0515a:1545_7": "Atha sāmaṇeropi dadhiādīni āharitvā bhattañca byañjanañca sampādetvā upaneti, taṃ",
  "atk-s0515a:1545_8": "bhuñjantasseva upaṭṭhākā bhattaṃ pahiṇanti, tatopi manāpaṃ manāpaṃ bhuñjati. Atha",
  "atk-s0515a:1545_9": "bhikkhū piṇḍapātaṃ gahetvā āgacchanti, tatopi manāpaṃ manāpaṃ gīvāyāmakaṃ bhuñjatiyeva.",
  "atk-s0515a:1545_10": "Evaṃ catumāsampi vītināmeti. Ayaṃ vuccati bhikkhu “muṇḍakuṭumbikajīvikaṃ jīvati,",
  "atk-s0515a:1545_11": "na samaṇajīvika”nti. Evarūpo āmisasannidhi nāma hoti.",
  "atk-s0515a:1546_0": "Bhikkhuno pana vasanaṭṭhāne ekā taṇḍulanāḷi eko guḷapiṇḍo catubhāgamattaṃ sappīti",
  "atk-s0515a:1546_1": "ettakaṃ nidhetuṃ vaṭṭati akāle sampattacorānaṃ atthāya. Te hi ettakampi āmisapaṭisanthāraṃ",
  "atk-s0515a:1546_2": "alabhantā jīvitāpi voropeyyuṃ, tasmā sacepi ettakaṃ natthi, āharāpetvāpi ṭhapetuṃ",
  "atk-s0515a:1546_3": "vaṭṭati. Aphāsukakāle ca yadettha kappiyaṃ, taṃ attanāpi paribhuñjituṃ vaṭṭati. Kappiyakuṭiyaṃ",
  "atk-s0515a:1546_4": "pana bahuṃ ṭhapentassāpi sannidhi nāma natthi.",
  "atk-s0515a:1547": "160. Jhāyī na pādalolassāti jhānābhirato ca na ca pādalolo assa. Virame kukkuccā nappamajjeyyāti hatthakukkuccādikukkuccaṃ vinodeyya, sakkaccakāritāya cettha nappamajjeyya.",
  "atk-s0515a:1548": "Ekattamanuyuttoti ekībhāvaṃ anuyutto. Paramatthagarukoti uttamatthagaruko. “Sakatthagaruko”ti vā pāṭho.",
  "atk-s0515a:1549_0": "Paṭisallānārāmoti āramaṇaṃ ārāmo, tato tato ārammaṇato paṭisaṃharitvā ekībhāve paṭisallāne",
  "atk-s0515a:1549_1": "ārāmo yassa so paṭisallānārāmo. Assāti bhaveyya. Tasmiṃ ratoti paṭisallānarato. Etehi",
  "atk-s0515a:1549_2": "sīlesu paripūrakāritaṃ dasseti. Taṃ kissa hetu? Sīlavipannassa ekaggatāpi na sampajjati.",
  "atk-s0515a:1549_3": "Ajjhattaṃ cetosamathamanuyuttoti attano cittasamathe yutto. Ettha hi ajjhattanti",
  "atk-s0515a:1549_4": "vā attanoti vā etaṃ ekatthaṃ, byañjanameva nānaṃ. Bhummatthe panetaṃ upayogavacanaṃ.",
  "atk-s0515a:1549_5": "Anūti iminā upasaggena yoge siddhaṃ.",
  "atk-s0515a:1550_0": "Anirākatajjhānoti bahi anihatajjhāno avināsitajjhāno vā. Nīharaṇavināsatthañhi idaṃ",
  "atk-s0515a:1550_1": "nirākaraṇaṃ nāma. “Thambhaṃ niraṃkatvā nivātavuttī”tiādīsu cassa payogo daṭṭhabbo.",
  "atk-s0515a:1550_2": "Vipassanāya samannāgatoti sattavidhāya anupassanāya yutto. Sattavidhā anupassanā",
  "atk-s0515a:1550_3": "nāma aniccānupassanā dukkhānupassanā anattānupassanā nibbidānupassanā virāgānupassanā",
  "atk-s0515a:1550_4": "nirodhānupassanā paṭinissaggānupassanāti. Tā visuddhimagge vitthāritā. Byūhetā suññāgārānanti",
  "atk-s0515a:1550_5": "vaḍḍhetā suññāgārānaṃ. Ettha ca samathavipassanāvasena kammaṭṭhānaṃ gahetvā rattindivaṃ",
  "atk-s0515a:1550_6": "suññāgāraṃ pavisitvā nisīdamāno bhikkhu “brūhetā suññāgārāna”nti veditabbo. Ekabhūmakādibhede",
  "atk-s0515a:1550_7": "pāsāde kurumānopi suññāgārānaṃ brūhetāti daṭṭhabbo.",
  "atk-s0515a:1551_0": "Sakkaccakārītiādīsu dānādīnaṃ kusaladhammānaṃ bhāvanāya puggalassa vā deyyadhammassa",
  "atk-s0515a:1551_1": "vā sakkaccakāritāvasena sakkaccakārī. Assāti bhaveyya. Satatabhāvo sātaccaṃ, sātaccakāritāvasena",
  "atk-s0515a:1551_2": "sātaccakārī. Nirantarakāritāya aṭṭhitakārī. Yathā nāma kakaṇṭako thokaṃ gantvā thokaṃ",
  "atk-s0515a:1551_3": "tiṭṭhati, na nirantaraṃ gacchati, evameva yo puggalo ekadivasaṃ dānaṃ datvā pūjaṃ",
  "atk-s0515a:1551_4": "vā katvā dhammaṃ vā sutvā samaṇadhammaṃ vā katvā puna cirassaṃ karoti, taṃ na nirantaraṃ",
  "atk-s0515a:1551_5": "pavatteti. So “asātaccakārī, ṭhitakārī”ti vuccati. Yo pana evaṃ na hoti, so aṭṭhitakārī.",
  "atk-s0515a:1551_6": "Anolīnavuttikoti nirantarakaraṇasaṅkhātassa vipphārassa atthitāya na olīnavuttiko.",
  "atk-s0515a:1551_7": "Anikkhittacchandoti kusalakiriyāya vīriyacchandassa anikkhittabhāvena anikkhittacchando.",
  "atk-s0515a:1551_8": "Anikkhittadhuroti vīriyadhurassa anoropako, anosakkitamānasoti attho.",
  "atk-s0515a:1552": "Appaṭivānīti anivattanaṃ. Adhiṭṭhānanti kusalakaraṇe patiṭṭhābhāvo. Anuyogoti anuyuñjanaṃ. Appamādoti satiyā avippavāso.",
  "atk-s0515a:1553": "161. Tandiṃ māyaṃ hassaṃ khiḍḍanti ālasiyañca māyañca hassañca kāyikaṃ vācasikaṃ khiḍḍañca. Savibhūsanti saddhiṃ vibhūsāya.",
  "atk-s0515a:1554_0": "Rattindivaṃ chakoṭṭhāsaṃ karitvāti purimayāmamajjhimayāmapacchimayāmavasena rattiṃ",
  "atk-s0515a:1554_1": "tayo tathā divāti chabbidhaṃ koṭṭhāsaṃ katvā. Pañcakoṭṭhāsaṃ paṭijaggeyyāti rattiṃ",
  "atk-s0515a:1554_2": "majjhimayāmaṃ vissajjetvā avasesapañcakoṭṭhāsesu na niddaṃ okkameyya. Ekakoṭṭhāsaṃ",
  "atk-s0515a:1554_3": "nipajjeyyāti ekaṃ majjhimayāmakoṭṭhāsaṃ sato sampajāno nipajjitvā niddaṃ okkameyya.",
  "atk-s0515a:1555_0": "Idha bhikkhu divasampi pubbaṇhe majjhanhe sāyanheti tayopi divasakoṭṭhāsā gahitā.",
  "atk-s0515a:1555_1": "Caṅkamena nisajjāyāti sakalaṃ divasaṃ iminā iriyāpathadvayeneva viharanto cittassa",
  "atk-s0515a:1555_2": "āvaraṇato āvaraṇīyehi dhammehi pañcahi nīvaraṇehi sabbākusaladhammehi vā. Cittaṃ",
  "atk-s0515a:1555_3": "parisodheyyāti tehi dhammehi cittaṃ visodheyya. Ṭhānaṃ panettha kiñcāpi na gahitaṃ,",
  "atk-s0515a:1555_4": "caṅkamanisajjāsannissitaṃ pana katvā gahetabbameva. Paṭhamaṃ yāmanti sakalasmimpi paṭhamayāme.",
  "atk-s0515a:1556_0": "Seyyanti ettha kāmabhogīseyyā petaseyyā sīhaseyyā tathāgataseyyāti catasso seyyā.",
  "atk-s0515a:1556_1": "Tattha “yebhuyyena, bhikkhave, kāmabhogī vāmena passena sentī”ti ayaṃ kāmabhogīseyyā.",
  "atk-s0515a:1556_2": "Tesu hi yebhuyyena dakkhiṇapassena sayāno nāma natthi. “Yebhuyyena, bhikkhave, petā",
  "atk-s0515a:1556_3": "uttānā sentī”ti ayaṃ petaseyyā. Appamaṃsalohitattā hi aṭṭhisaṅghāṭaghaṭṭitā ekena",
  "atk-s0515a:1556_4": "passena sayituṃ na sakkonti, uttānāva senti. “Sīho, bhikkhave, migarājā dakkhiṇena",
  "atk-s0515a:1556_5": "passena seyyaṃ kappeti…pe… attamano hotī”ti ayaṃ sīhaseyyā. Tejussadattā hi sīho",
  "atk-s0515a:1556_6": "migarājā dve purimapāde ekasmiṃ pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi",
  "atk-s0515a:1556_7": "pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ",
  "atk-s0515a:1556_8": "matthake sīsaṃ ṭhapetvā sayati. Divasampi sayitvā pabujjhamāno na utrasto pabujjhati,",
  "atk-s0515a:1556_9": "sīsaṃ pana ukkhipitvā purimapādādīnaṃ ṭhitokāsaṃ sallakkheti. Sace kiñci ṭhānaṃ vijahitvā",
  "atk-s0515a:1556_10": "ṭhitaṃ hoti, “nayidaṃ tuyhaṃ jātiyā, na sūrabhāvassa anurūpa”nti anattamano hutvā",
  "atk-s0515a:1556_11": "tattheva sayati, na gocarāya pakkamati. Avijahitvā ṭhite pana “tuyhaṃ jātiyā ca sūrabhāvassa",
  "atk-s0515a:1556_12": "ca anurūpamida”nti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ",
  "atk-s0515a:1556_13": "vidhunitvā tikkhattuṃ sīhanādaṃ naditvā gocarāya pakkamati. Catutthajjhānaseyyā pana",
  "atk-s0515a:1556_14": "tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-s0515a:1557_0": "Pāde pādanti dakkhiṇapāde vāmapādaṃ. Accādhāyāti atiādhāya īsakaṃ atikkamma ṭhapetvā.",
  "atk-s0515a:1557_1": "Gopphakena hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0515a:1557_2": "cittaṃ ekaggaṃ na hoti, seyyā aphāsu hoti. Yathā pana na saṅghaṭṭeti, evaṃ atikkamma",
  "atk-s0515a:1557_3": "ṭhapite vedanā nuppajjati, cittaṃ ekaggaṃ hoti, seyyā phāsu hoti. Tena vuttaṃ – “pāde",
  "atk-s0515a:1557_4": "pādaṃ accādhāyā”ti. Sato sampajānoti satiyā ceva sampajānapaññāya ca samannāgato",
  "atk-s0515a:1557_5": "hutvā. Iminā supariggāhakaṃ satisampajaññaṃ kathitaṃ. Uṭṭhānasaññaṃ manasikaritvāti",
  "atk-s0515a:1557_6": "“asukavelāya nāma uṭṭhahissāmī”ti evaṃ uṭṭhānavelāparicchedakaṃ uṭṭhānasaññaṃ citte",
  "atk-s0515a:1557_7": "ṭhapetvā. Evaṃ katvā nipanno hi yathāparicchinnakāleyeva uṭṭhāti.",
  "atk-s0515a:1558_0": "Vīriyindriyaniddese cetasikoti idaṃ vīriyassa niyamato cetasikabhāvadīpanatthaṃ vuttaṃ,",
  "atk-s0515a:1558_1": "idañhi vīriyaṃ “yadapi, bhikkhave, kāyikaṃ vīriyaṃ, tadapi vīriyasambojjhaṅgo, yadapi",
  "atk-s0515a:1558_2": "cetasikaṃ vīriyaṃ, tadapi vīriyasambojjhaṅgoti. Itihidaṃ uddesaṃ gacchatī”ti evamādīsu",
  "atk-s0515a:1558_3": "suttesu caṅkamādīni karontassa uppajjanatāya kāyikanti vuccamānampi kāyaviññāṇaṃ",
  "atk-s0515a:1558_4": "viya kāyikaṃ nāma natthi, cetasikameva panetanti dīpetuṃ “cetasiko”ti vuttaṃ. Vīriyārambhoti",
  "atk-s0515a:1558_5": "vīriyasaṅkhāto ārambho. Ayañhi ārambhasaddo kamme āpattiyaṃ kiriyāyaṃ vīriye hiṃsāyaṃ",
  "atk-s0515a:1558_6": "vikopaneti anekesu atthesu āgato.",
  "atk-s0515a:1559": "“Yaṃ kiñci dukkhaṃ sambhoti, sabbaṃ ārambhapaccayā;",
  "atk-s0515a:1560": "Ārambhānaṃ nirodhena, natthi dukkhassa sambhavo”ti. –",
  "atk-s0515a:1561_0": "Ettha hi kammaṃ ārambhoti āgataṃ. “Ārambhati ca vippaṭisārī ca hotī”ti ettha āpatti.",
  "atk-s0515a:1561_1": "“Mahāyaññā mahārambhā, na te honti mahapphalā”ti ettha yūpussāpanādikiriyā. “Ārambhatha",
  "atk-s0515a:1561_2": "nikkamatha, yuñjatha buddhasāsane”ti ettha vīriyaṃ. “Samaṇaṃ gotamaṃ uddissa pāṇaṃ",
  "atk-s0515a:1561_3": "ārambhantī”ti ettha hiṃsā. “Bījagāmabhūtagāmasamārambhā paṭivirato hotī”ti ettha",
  "atk-s0515a:1561_4": "chedanabhañjanādikaṃ vikopanaṃ. Idha pana vīriyameva adhippetaṃ. Tenāha “vīriyārambhoti",
  "atk-s0515a:1561_5": "vīriyasaṅkhāto ārambho”ti. Vīriyañhi ārambhanavasena ārambhoti vuccati. Idamassa",
  "atk-s0515a:1561_6": "sabhāvapadaṃ. Kosajjato nikkhamanavasena nikkamo. Paraṃ paraṃ ṭhānaṃ akkamanavasena",
  "atk-s0515a:1561_7": "parakkamo. Uggantvā yamanavasena uyyāmo. Vāyamanavasena vāyāmo. Ussahanavasena ussāho.",
  "atk-s0515a:1561_8": "Adhimattussahanavasena ussoḷhī. Thirabhāvaṭṭhena thāmo. Cittacetasikānaṃ dhāraṇavasena",
  "atk-s0515a:1561_9": "avicchedato vā pavattanavasena kusalasantānaṃ dhāretīti dhiti.",
  "atk-s0515a:1562_0": "Aparo nayo – nikkamo ceso kāmānaṃ panudanāya. Parakkamo ceso bandhanacchedāya. Uyyāmo",
  "atk-s0515a:1562_1": "ceso oghassa nittharaṇāya. Vāyāmo ceso pāraṃ gamanaṭṭhena. Ussāho ceso pubbaṅgamaṭṭhena.",
  "atk-s0515a:1562_2": "Ussoḷhī ceso adhimattaṭṭhena. Thāmo ceso palighugghāṭanatāya. Dhiti ceso aṭṭhitakāritāyāti.",
  "atk-s0515a:1563_0": "“Kāmaṃ taco ca nhāru ca, aṭṭhi ca avasissatū”ti evaṃ pavattikāle asithilaparakkamavasena",
  "atk-s0515a:1563_1": "asithilaparakkamatā, thiraparakkamo daḷhaparakkamoti attho. Yasmā panetaṃ vīriyaṃ",
  "atk-s0515a:1563_2": "kusalakammakaraṇaṭṭhāne chandaṃ na nikkhipati, dhuraṃ na nikkhipati, na otāreti na",
  "atk-s0515a:1563_3": "vissajjeti, anosakkitamānasataṃ āvahati, tasmā “anikkhittacchandatā anikkhittadhuratā”ti",
  "atk-s0515a:1563_4": "vuttaṃ. Yathā pana tajjātike udakasambhinnaṭṭhāne dhuravāhagoṇaṃ “gaṇhathā”ti vadanti,",
  "atk-s0515a:1563_5": "so jāṇunā bhūmiṃ uppīḷetvāpi dhuraṃ vahati, bhūmiyaṃ patituṃ na deti, evameva vīriyaṃ",
  "atk-s0515a:1563_6": "kusalakammakaraṇaṭṭhāne dhuraṃ na nikkhipati paggaṇhāti, tasmā “dhurasampaggāho”ti",
  "atk-s0515a:1563_7": "vuttaṃ. Paggahalakkhaṇe indaṭṭhaṃ kāretīti vīriyindriyaṃ. Kosajje na kampatīti vīriyabalaṃ.",
  "atk-s0515a:1563_8": "Yāthāvaniyyānikakusalavāyāmatāya sammāvāyāmo.",
  "atk-s0515a:1564_0": "Tandīti jātiālasiyaṃ. Tandiyanāti tandiyanākāro. Tandimanakatāti tandiyā abhibhūtacittatā.",
  "atk-s0515a:1564_1": "Alasassa bhāvo ālasyaṃ, ālasyāyanākāro ālasyāyanā. Ālasyāyitassa bhāvo ālasyāyitattaṃ.",
  "atk-s0515a:1564_2": "Iti sabbehi imehi padehi kilesavasena kāyālasiyaṃ kathitaṃ.",
  "atk-s0515a:1565_0": "Vañcanikā cariyāti vañcanikā kiriyā. Mā maṃ jaññāti vācaṃ bhāsatīti jānaṃyeva paṇṇattiṃ",
  "atk-s0515a:1565_1": "vītikkamanto bhikkhu bhāriyaṃ karoti, amhākaṃ pana vītikkamaṭṭhānaṃ nāma natthīti",
  "atk-s0515a:1565_2": "upasanto viya bhāsati. Kāyena parakkamatīti “mayā kataṃ idaṃ pāpakammaṃ mā keci jāniṃsū”ti",
  "atk-s0515a:1565_3": "kāyena vattaṃ karoti. Vijjamānadosapaṭicchādanato cakkhumohanamāyā viyāti māyā, māyāvino",
  "atk-s0515a:1565_4": "bhāvo māyāvitā. Katvā pāpaṃ puna paṭicchādanato ati assarati etāya sattoti accasarā.",
  "atk-s0515a:1565_5": "Kāyavācākiriyāhi aññathā dassanato vañcetīti vañcanā. Etāya sattā nikarontīti nikati,",
  "atk-s0515a:1565_6": "micchā karontīti attho. “Nāhaṃ evaṃ karomī”ti pāpānaṃ nikkhipanato nikiraṇā. “Nāhaṃ",
  "atk-s0515a:1565_7": "evaṃ karomī”ti parivajjanato pariharaṇā. Kāyādīhi saṃvaraṇato gūhanā. Sabbato bhāgena",
  "atk-s0515a:1565_8": "gūhanā parigūhanā. Tiṇapaṇṇehi viya gūthaṃ kāyavacīkammehi pāpaṃ chādiyatīti chādanā.",
  "atk-s0515a:1565_9": "Sabbato bhāgena chādanā paricchādanā. Na uttānaṃ katvā dassetīti anuttānīkammaṃ.",
  "atk-s0515a:1565_10": "Na pākaṭaṃ katvā dassetīti anāvikammaṃ. Suṭṭhu chādanā vocchādanā. Katapāpapaṭicchādanavasena",
  "atk-s0515a:1565_11": "punapi pāpassa karaṇato pāpakiriyā. Ayaṃ vuccatīti ayaṃ katapaṭicchādanalakkhaṇā",
  "atk-s0515a:1565_12": "māyā nāma vuccati. Yāya samannāgato puggalo bhasmāpaṭicchanno viya aṅgāro, udakapaṭicchanno",
  "atk-s0515a:1565_13": "viya khāṇu, pilotikāya paliveṭhitaṃ viya ca satthaṃ hoti. Ativelaṃ dantavidaṃsakaṃ",
  "atk-s0515a:1565_14": "hasatīti pamāṇātikkantaṃ dantaṃ vivaritvā paresaṃ dassetvā hāsaṃ somanassaṃ uppādetvā hasati.",
  "atk-s0515a:1566_0": "Kāyikā ca khiḍḍāti kāyena pavattā kīḷā. Eseva nayo vācasikāyapi. Hatthīhipi kīḷantīti",
  "atk-s0515a:1566_1": "hatthīhi kīḷitatthāya purato dhāvanaādhāvanapiṭṭhanisīdanādikīṭṭhāya kīḷanti. Eseva",
  "atk-s0515a:1566_2": "nayo assarathesupi. Aṭṭhapadepi kīḷantīti ekekāya pantiyā aṭṭha aṭṭha padāni assāti",
  "atk-s0515a:1566_3": "aṭṭhapadaṃ, tasmiṃ aṭṭhapade. Dasapadepi eseva nayo. Ākāsepīti aṭṭhapadadasapadesu",
  "atk-s0515a:1566_4": "viya ākāseyeva kīḷanti. Parihārapathepīti bhūmiyaṃ nānāpathamaṇḍalaṃ katvā tattha",
  "atk-s0515a:1566_5": "pariharitabbapathaṃ pariharantā kīḷanti. Santikāyapi kīḷantīti santikakīḷāya kīḷanti,",
  "atk-s0515a:1566_6": "ekajjhaṃ ṭhapitā sāriyo vā pāsāṇasakkharāyo vā acālentā nakheneva apanenti ca upanenti",
  "atk-s0515a:1566_7": "ca. Sace tattha kāci calati, parājayo hotīti.",
  "atk-s0515a:1567_0": "Khalikāyāti jūtaphalake pāsakakīḷāya kīḷanti. Ghaṭikāyāti ghaṭikā vuccati dīghadaṇḍakena",
  "atk-s0515a:1567_1": "rassadaṇḍakaṃ paharaṇakīḷā, tāya kīḷanti. Salākahatthenāti lākhāya vā mañjaṭṭhiyā",
  "atk-s0515a:1567_2": "vā piṭṭhodakena vā salākahatthaṃ temetvā “kiṃ hotū”ti bhūmiyaṃ vā bhittiyaṃ vā taṃ",
  "atk-s0515a:1567_3": "paharitvā hatthiassādirūpāni dassentā kīḷanti. Akkhenāti guḷena. Paṅkacīrenāti paṅkacīraṃ",
  "atk-s0515a:1567_4": "vuccati paṇṇanāḷikā, taṃ dhamantā kīḷanti. Vaṅkakenāti gāmadārakānaṃ kīḷanakena khuddakanaṅgalena.",
  "atk-s0515a:1567_5": "Mokkhacikāyāti samparivattakakīḷāya, ākāse vā daṇḍaṃ gahetvā bhūmiyaṃ vā sīsaṃ ṭhapetvā",
  "atk-s0515a:1567_6": "heṭṭhupariyabhāvena parivattantā kīḷantīti vuttaṃ hoti. Ciṅgulakenāti ciṅgulakaṃ",
  "atk-s0515a:1567_7": "vuccati tālapaṇṇādīhi kataṃ vātappahārena paribbhamanacakkaṃ, tena kīḷanti. Pattāḷhakenāti",
  "atk-s0515a:1567_8": "pattāḷhakaṃ vuccati paṇṇanāḷi, tāya vālikādīni minantā kīḷanti. Rathakenāti khuddakarathena.",
  "atk-s0515a:1567_9": "Dhanukenāti khuddakadhanunā. Akkharikāyāti akkharikā vuccati ākāse vā piṭṭhiyaṃ vā",
  "atk-s0515a:1567_10": "akkharajānanakīḷā, tāya kīḷanti. Manesikāyāti manesikā vuccati manasā cintitajānanakīḷā,",
  "atk-s0515a:1567_11": "tāya kīḷanti. Yathāvajjenāti yathāvajjaṃ vuccati kāṇakuṇikhujjādīnaṃ yaṃ yaṃ vajjaṃ,",
  "atk-s0515a:1567_12": "taṃ taṃ payojetvā dassanakīḷā, tāya kīḷanti. Mukhabherikanti mukhasaddena bherī viya",
  "atk-s0515a:1567_13": "vādanaṃ. Mukhālambaranti mukhānulittabherisaddakaraṇaṃ. Mukhaḍiṇḍimakanti mukhena",
  "atk-s0515a:1567_14": "pahatabherisaddakaraṇaṃ. Mukhavalimakanti oṭṭhamaṃsaṃ jimhaṃ katvā saddakaraṇaṃ.",
  "atk-s0515a:1567_15": "“Mukhatalika”ntipi pāṭho, mukhaṃ parivattetvā dhamanaṃ. Mukhabheruḷakanti mukhena",
  "atk-s0515a:1567_16": "bherivādanaṃ. Nāṭakanti abhinayaṃ dassetvā uggaṇhāpanaṃ. “Naṭṭaka”ntipi pāṭho. Lāpanti",
  "atk-s0515a:1567_17": "ukkuṭṭhitakaraṇaṃ. Gītanti gāyanaṃ. Davakammanti hassakīḷākaraṇaṃ. Ayaṃ vācasikā",
  "atk-s0515a:1567_18": "khiḍḍāti ayaṃ kīḷā vācāya jātā vacīdvāre uppannā.",
  "atk-s0515a:1568_0": "Kesā ca massu cātiādīsu kesānaṃ kattarikāya ṭhānātirittāni akatvā kattarikāya chedanaṃ",
  "atk-s0515a:1568_1": "massūnaṃ dāṭhikaṃ ṭhapetvā kappāsanañca ekatovaṇḍikādimālā ca mūlagandhādigandhā",
  "atk-s0515a:1568_2": "ca chavikaraṇavilepanā ca. Gīvādīsu piḷandhanaābharaṇā ca sīse paṭimuñcanapasādhanapiḷandhanā",
  "atk-s0515a:1568_3": "ca sarīranivāsanavicitravatthā ca saṃvelliyabandhanapasādhanañca. “Parāsana”ntipi",
  "atk-s0515a:1568_4": "pāṭho. Sīsaveṭhanapaṭasaṅkhātaveṭhanañca.",
  "atk-s0515a:1569_0": "Ucchādanādīsu mātukucchito nikkhantadārakānaṃ sarīragandho dvādasamattavassakāle",
  "atk-s0515a:1569_1": "nassati, tesaṃ sarīragandhaharaṇatthāya gandhacuṇṇādīhi ucchādenti, evarūpaṃ ucchādanaṃ",
  "atk-s0515a:1569_2": "na vaṭṭati. Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṃ",
  "atk-s0515a:1569_3": "saṇṭhānasampādanatthaṃ parimaddanti, evarūpaṃ parimaddanaṃ na vaṭṭati.",
  "atk-s0515a:1570_0": "Nhāpananti tesaṃyeva dārakānaṃ gandhādīhi nhāpanaṃ. Sambāhananti mahāmallānaṃ viya",
  "atk-s0515a:1570_1": "hatthapāde muggarādīhi paharitvā bāhuvaḍḍhanaṃ. Ādāsanti yaṃkiñci ādāsaṃ pariharituṃ",
  "atk-s0515a:1570_2": "na vaṭṭati. Añjanaṃ alaṅkārañjanameva. Mālāti baddhamālā vā abaddhamālā vā. Vilepananti",
  "atk-s0515a:1570_3": "yaṃkiñci chavirāgakaraṇaṃ. Mukhacuṇṇakaṃ mukhalepananti mukhe kāḷapīḷakādīnaṃ haraṇatthāya",
  "atk-s0515a:1570_4": "mattikākakkaṃ denti. Tena lohite calite sāsapakakkaṃ denti, tena dose khādite tilakakkaṃ",
  "atk-s0515a:1570_5": "denti, tena lohite sannisinne haliddikakkaṃ denti, tena chavivaṇṇe ārūḷhe mukhacuṇṇakena",
  "atk-s0515a:1570_6": "mukhaṃ cuṇṇenti, taṃ sabbaṃ na vaṭṭati.",
  "atk-s0515a:1571_0": "Hatthabandhādīsu hatthe vicitrasaṅkhakapālādīni bandhitvā vicaranti, taṃ vā aññaṃ",
  "atk-s0515a:1571_1": "vā sabbampi hatthābharaṇaṃ na vaṭṭati. Apare sikhaṃ bandhitvā vicaranti, suvaṇṇacīrakamuttāvaḷiādīhi",
  "atk-s0515a:1571_2": "ca taṃ parikkhipanti, taṃ sabbaṃ na vaṭṭati. Apare catuhatthadaṇḍaṃ vā aññaṃ vā pana",
  "atk-s0515a:1571_3": "alaṅkatadaṇḍakaṃ gahetvā vicaranti, tathā itthipurisarūpādivicittaṃ bhesajjanāḷikaṃ",
  "atk-s0515a:1571_4": "suparikkhittaṃ vāmapasse olaggenti, apare anekacitrakosaṃ atitikhiṇaṃ asiṃ, pañcavaṇṇasuttasibbitaṃ",
  "atk-s0515a:1571_5": "makaradantakādivicittaṃ chattaṃ, suvaṇṇarajatādivicitrā morapiñchādiparikkhittā upāhanā,",
  "atk-s0515a:1571_6": "keci ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe",
  "atk-s0515a:1571_7": "vijjulataṃ viya nalāṭe uṇhīsapaṭṭaṃ bandhitvā cūḷāmaṇiṃ dhārenti, cāmaravālabījaniṃ",
  "atk-s0515a:1571_8": "dhārenti, taṃ sabbaṃ na vaṭṭati.",
  "atk-s0515a:1572_0": "Imassa vā pūtikāyassāti imassa cātumahābhūtamayassa kuṇapasarīrassa. Keḷanāti kīḷāpanā.",
  "atk-s0515a:1572_1": "Parikeḷanāti sabbato bhāgena kīḷāpanā. Gedhitatāti abhikaṅkhitatā. Gedhitattanti",
  "atk-s0515a:1572_2": "giddhabhāvo abhikaṅkhitabhāvo. Capalatāti alaṅkārakaraṇaṃ. Cāpalyanti capalabhāvaṃ.",
  "atk-s0515a:1573": "Savibhūsantiādīsu vibhūsāya saha savibhūsaṃ. Chavirāgakaraṇasaṅkhātena parivārena saha saparivāraṃ. Paribhaṇḍena saha saparibhaṇḍaṃ. Parikkhārena saha saparikkhāraṃ.",
  "atk-s0515a:1574": "162. Āthabbaṇanti āthabbaṇikamantappayogaṃ. Supinanti supinasatthaṃ. Lakkhaṇanti maṇilakkhaṇādiṃ. No vidaheti nappayojeyya. Virutañcāti migādīnaṃ vaṭṭetvā vassitaṃ.",
  "atk-s0515a:1575_0": "Āthabbaṇikāti parūpaghātamantajānanakā. Āthabbaṇaṃ payojentīti āthabbaṇikā kira sattāhaṃ",
  "atk-s0515a:1575_1": "aloṇakaṃ bhuñjitvā dabbe attharitvā pathaviyaṃ sayamānā tapaṃ caritvā sattame divase",
  "atk-s0515a:1575_2": "susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā mukhena vijjaṃ",
  "atk-s0515a:1575_3": "parijappanti, atha tesaṃ kammaṃ samijjhati. Evarūpaṃ sandhāya “āthabbaṇaṃ payojentī”ti",
  "atk-s0515a:1575_4": "āha. Tattha payojentīti yuttappayuttā honti. Nagare vā ruddheti nagare samantato",
  "atk-s0515a:1575_5": "rundhitvā āvaritvā gahite. Saṅgāme vā paccupaṭṭhiteti raṇe upagantvā ṭhite. Paccatthikesu",
  "atk-s0515a:1575_6": "paccāmittesūti paṭāṇībhūtesu verīsu. Ītiṃ uppādentīti sarīracalanaṃ kampanaṃ, tassa",
  "atk-s0515a:1575_7": "uppādanaṃ karonti. Upaddavanti kāyapīḷanaṃ karonti. Roganti byādhiṃ. Pajjarakanti",
  "atk-s0515a:1575_8": "jaraṃ. Sūlanti uddhumātakaṃ. Visūcikanti vijjhanaṃ. Pakkhandikanti lohitapakkhandikaṃ.",
  "atk-s0515a:1575_9": "Karontīti uppādenti.",
  "atk-s0515a:1576_0": "Supinapāṭhakāti supinabyākaraṇakā. Ādisantīti byākaronti. Yo pubbaṇhasamayaṃ supinaṃ",
  "atk-s0515a:1576_1": "passatītiādīsu accantasaṃyoge upayogavacanaṃ, pubbaṇhasamayeti attho. Evaṃ vipāko",
  "atk-s0515a:1576_2": "hotīti iṭṭhāniṭṭhavasena evarūpo vipāko hoti. Avakujja nipannoti adhomukho hutvā",
  "atk-s0515a:1576_3": "nipanno passati. Evaṃ supinapāṭhakā supinaṃ ādisanti.",
  "atk-s0515a:1577_0": "Tañca pana supinaṃ passanto catūhi kāraṇehi passati dhātukkhobhato vā anubhūtapubbato",
  "atk-s0515a:1577_1": "vā devatopasaṃhārato vā pubbanimittato vāti. Tattha pittādīnaṃ khobhakaraṇapaccayayogena",
  "atk-s0515a:1577_2": "khubhitadhātuko dhātukkhobhato supinaṃ passati, passanto ca nānāvidhaṃ supinaṃ passati.",
  "atk-s0515a:1577_3": "Anubhūtapubbato passanto pubbe anubhūtapubbaṃ ārammaṇaṃ passati. Devatopasaṃhārato",
  "atk-s0515a:1577_4": "passanto devatānaṃ ānubhāvena ārammaṇāni passati. Pubbanimittato passanto puññāpuññavasena",
  "atk-s0515a:1577_5": "uppajjitukāmassa atthassa vā anatthassa vā pubbanimittabhūtaṃ supinaṃ passati. Tattha",
  "atk-s0515a:1577_6": "yaṃ dhātukkhobhato anubhūtapubbato ca supinaṃ passati, na taṃ saccaṃ hoti. Yaṃ devatopasaṃhārato",
  "atk-s0515a:1577_7": "passati, taṃ saccaṃ vā hoti alikaṃ vā. Kuddhā hi devatā upāyena vināsetukāmā viparītampi",
  "atk-s0515a:1577_8": "katvā dassenti. Yaṃ pana pubbanimittato passati, taṃ ekantasaccameva hoti. Etesaṃ",
  "atk-s0515a:1577_9": "catunnaṃ mūlakāraṇānaṃ saṃsaggabhedatopi supinabhedo hotiyeva. Tañca panetaṃ catubbidhaṃ",
  "atk-s0515a:1577_10": "supinaṃ sekkhaputhujjanāva passanti appahīnavipallāsattā. Asekkhā na passanti pahīnavipallāsattā.",
  "atk-s0515a:1578_0": "Kiṃ panetaṃ passanto sutto passati, udāhu paṭibuddho, udāhu neva sutto na paṭibuddhoti?",
  "atk-s0515a:1578_1": "Kiñcettha – yadi tāva sutto passati, abhidhammavirodho āpajjati. Bhavaṅgacittena",
  "atk-s0515a:1578_2": "hi supati, taṃ rūpanimittādiārammaṇaṃ rāgādisampayuttaṃ vā na hoti, supinaṃ passantassa",
  "atk-s0515a:1578_3": "ca īdisāni cittāni uppajjanti. Atha paṭibuddho passati, vinayavirodho āpajjati. Yañhi",
  "atk-s0515a:1578_4": "paṭibuddho passati, taṃ sabbohārikacittena passati, sabbohārikacittena ca kate vītikkame",
  "atk-s0515a:1578_5": "anāpatti nāma natthi, supinaṃ passantena pana kate vītikkame ekantaṃ anāpatti eva.",
  "atk-s0515a:1578_6": "Atha neva sutto na paṭibuddho passati, ko nāma passati. Evañca sati supinassa abhāvova",
  "atk-s0515a:1578_7": "āpajjati, na abhāvo. Kasmā? Yasmā kapiniddāpareto passati. Vuttañhetaṃ – “majjhūpagato,",
  "atk-s0515a:1578_8": "mahārāja, kapiniddāpareto supinaṃ passatī”ti.",
  "atk-s0515a:1579_0": "Kapiniddāparetoti makkaṭaniddāya yutto. Yathā hi makkaṭassa niddā lahuparivattā hoti,",
  "atk-s0515a:1579_1": "evaṃ yā niddā punappunaṃ kusalādicittavokiṇṇattā lahuviparivattā. Yassā pavattiyaṃ",
  "atk-s0515a:1579_2": "punappunaṃ bhavaṅgato uttaraṇaṃ hoti, tāya yutto supinaṃ passati. Tenāyaṃ supino",
  "atk-s0515a:1579_3": "kusalopi hoti akusalopi abyākatopi. Tattha supinante cetiyavandanadhammassavanadhammadesanādīni",
  "atk-s0515a:1579_4": "karontassa kusalo, pāṇātipātādīni karontassa akusalo, dvīhi antehi mutto āvajjanatadārammaṇakkhaṇe",
  "atk-s0515a:1579_5": "abyākatoti veditabbo. Svāyaṃ dubbalavatthukattā cetanāya paṭisandhiṃ ākaḍḍhituṃ asamattho,",
  "atk-s0515a:1579_6": "pavatte pana aññehi kusalākusalehi upatthambhito vipākaṃ deti.",
  "atk-s0515a:1580_0": "Maṇilakkhaṇādīsu evarūpo maṇi pasattho, evarūpo apasattho, sāmino ārogyaissariyādīnaṃ",
  "atk-s0515a:1580_1": "hetu hoti, na hotīti evaṃ vaṇṇasaṇṭhānādivasena maṇiādīnaṃ lakkhaṇaṃ ādisantīti attho.",
  "atk-s0515a:1580_2": "Tattha āvudhalakkhaṇanti ṭhapetvā asiādīni avasesaṃ āvudhaṃ. Itthilakkhaṇādīnipi",
  "atk-s0515a:1580_3": "yamhi kule itthipurisādayo vasanti, tassa vuddhihānivaseneva veditabbāni. Ajalakkhaṇādīsu",
  "atk-s0515a:1580_4": "pana “evarūpānaṃ ajādīnaṃ maṃsaṃ khāditabbaṃ, evarūpānaṃ na khāditabba”nti ayampi viseso veditabbo.",
  "atk-s0515a:1581_0": "Api cettha godhāya lakkhaṇe cittakammapiḷandhanādīsupi “evarūpāya godhāya sati idaṃ",
  "atk-s0515a:1581_1": "nāma hotī”ti ayampi viseso veditabbo. Kaṇṇikālakkhaṇaṃ piḷandhanakaṇṇikāyapi gehakaṇṇikāyapi",
  "atk-s0515a:1581_2": "vasena veditabbaṃ. Kacchapalakkhaṇampi godhalakkhaṇasadisameva. Migalakkhaṇaṃ sabbasaṅgāhikaṃ",
  "atk-s0515a:1581_3": "sabbacatuppadānaṃ lakkhaṇavasena vuttaṃ. Evaṃ lakkhaṇapāṭhakā lakkhaṇaṃ ādisantīti",
  "atk-s0515a:1581_4": "evaṃ lakkhaṇasatthavācakā lakkhaṇaṃ ādisanti kathenti.",
  "atk-s0515a:1582_0": "Nakkhattānīti kattikādīni aṭṭhavīsati nakkhattāni. Iminā nakkhattena gharappaveso",
  "atk-s0515a:1582_1": "kātabboti gehappavesamaṅgalaṃ kātabbaṃ. Makuṭaṃ bandhitabbanti pasādhanamaṅgalaṃ",
  "atk-s0515a:1582_2": "kātabbaṃ. Vāreyyanti “imassa dārakassa asukakulato asukanakkhattena dārikaṃ ānethā”ti",
  "atk-s0515a:1582_3": "āvāhakaraṇañca “imaṃ dārikaṃ asukassa nāma dārakassa asukanakkhattena detha, evaṃ",
  "atk-s0515a:1582_4": "etesaṃ vuḍḍhi bhavissatī”ti vivāhakaraṇañca vatvā vāreyyasaṅkhātaṃ āvāhavivāhamaṅgalaṃ",
  "atk-s0515a:1582_5": "kātabbanti ādisanti. Bījanīhāroti bījānaṃ vappatthāya bahi nīharaṇaṃ. “Niharo”tipi",
  "atk-s0515a:1582_6": "pāḷi. Migavākkanti idaṃ sabbasaṅgāhikanāmaṃ, sabbasakuṇacatuppadānaṃ rutañāṇavaseneva",
  "atk-s0515a:1582_7": "vuttaṃ. Migavākkapāṭhakāti sakuntacatuppadānaṃ saddabyākaraṇakā. Migavākkaṃ ādisantīti",
  "atk-s0515a:1582_8": "tesaṃ saddaṃ sutvā byākaronti. Rutanti saddaṃ. “Ruda”nti vā pāḷi. Vassitanti vācaṃ.",
  "atk-s0515a:1582_9": "Gabbhakaraṇīyāti vinassamānassa gabbhassa puna avināsāya osadhadānena gabbhasaṇṭhānakārakā.",
  "atk-s0515a:1582_10": "Gabbho hi vātena pāṇakehi kammunā cāti tīhi kāraṇehi vinassati. Tattha vātena vinassante",
  "atk-s0515a:1582_11": "vātavināsanaṃ sītalaṃ bhesajjaṃ deti. Pāṇakehi vinassante pāṇakānaṃ paṭikammaṃ karoti.",
  "atk-s0515a:1582_12": "Kammunā vinassante pana buddhāpi paṭibāhituṃ na sakkonti. Tasmā na taṃ idha gahitaṃ.",
  "atk-s0515a:1582_13": "Sālākiyanti salākavejjakammaṃ. Sallakattiyanti sallakattavejjakammaṃ. Kāyatikicchanti",
  "atk-s0515a:1582_14": "mūlabhesajjādīni yojetvā kāyatikicchavejjakammaṃ. Bhūtiyanti bhūtavejjakammaṃ. Komārabhaccanti",
  "atk-s0515a:1582_15": "komārakavejjakammaṃ. Kuhāti vimhāpakā. Thaddhāti dārukkhandhaṃ viya thaddhasarīrā.",
  "atk-s0515a:1582_16": "Lapāti paccayapaṭibaddhavacanakā. Siṅgiti maṇḍanapakatikā. Unnaḷāti uggatamānanaḷā.",
  "atk-s0515a:1582_17": "Asamāhitāti upacārappanāsamādhivirahitā.",
  "atk-s0515a:1583_0": "Na gaṇheyyātiādīsu uddesaggahaṇavasena na gaṇheyya. Sajjhāyavasena na uggaṇheyya.",
  "atk-s0515a:1583_1": "Citte ṭhapanavasena na dhāreyya. Samīpaṃ katvā ṭhapanavasena na upadhāreyya. Upaparikkhāvasena",
  "atk-s0515a:1583_2": "na upalakkheyya. Aññesaṃ vācanavasena nappayojeyya.",
  "atk-s0515a:1584": "163. Pesuṇiyanti pesuññaṃ. Sesaniddeso ca vuttatthoyeva.",
  "atk-s0515a:1585_0": "164. Kayavikkayeti pañcahi sahadhammikehi saddhiṃ vañcanavasena vā udayapatthanāvasena",
  "atk-s0515a:1585_1": "vā na tiṭṭheyya. Upavādaṃ bhikkhu na kareyyāti upavādakare kilese anibbattento attani",
  "atk-s0515a:1585_2": "parehi samaṇabrāhmaṇehi upavādaṃ na janeyya. Gāme ca nābhisajjeyyāti gāme ca gihisaṃsaggādīhi",
  "atk-s0515a:1585_3": "nābhisajjeyya. Lābhakamyā janaṃ na lapayeyyāti lābhakāmatāya janaṃ na lapayeyya.",
  "atk-s0515a:1586_0": "Ye kayavikkayā vinaye paṭikkhittāti ye dānapaṭiggahaṇavasena kayavikkayasikkhāpade",
  "atk-s0515a:1586_1": "na vaṭṭatīti paṭikkhittā, idhādhippetaṃ kayavikkayaṃ dassetuṃ “pañcannaṃ saddhiṃ",
  "atk-s0515a:1586_2": "pattaṃ vā cīvaraṃ vā”tiādimāha. Tattha pañcannaṃ saddhinti pañcahi sahadhammikehi",
  "atk-s0515a:1586_3": "saha. Pañca sahadhammikā nāma bhikkhubhikkhunīsikkhamānasāmaṇerasāmaṇeriyo. Vañcaniyaṃ",
  "atk-s0515a:1586_4": "vāti paṭirūpakaṃ dassetvā vañcaniyaṃ vā. Udayaṃ vā patthayantoti vuḍḍhiṃ patthento",
  "atk-s0515a:1586_5": "vā. Parivattetīti parivattanaṃ karoti.",
  "atk-s0515a:1587_0": "Iddhimantoti ijjhanapabhāvavanto. Dibbacakkhukāti dibbasadisañāṇacakkhukā. Atha vā",
  "atk-s0515a:1587_1": "dibbavihārasannissayena laddhañāṇacakkhukā. Paracittavidunoti attano cittena paresaṃ",
  "atk-s0515a:1587_2": "cittajānanakā. Te dūratopi passantīti ekayojanatopi yojanasatatopi yojanasahassatopi",
  "atk-s0515a:1587_3": "yojanasatasahassatopi cakkavāḷatopi dvetīṇicattāripañcadasavīsaticattālīsasahassatopi",
  "atk-s0515a:1587_4": "tato atirekatopi cakkavāḷato passanti dakkhanti. Āsannāpi na dissantīti samīpe ṭhitāpi",
  "atk-s0515a:1587_5": "nisinnāpi na paññāyanti. Cetasāpi cittaṃ pajānantīti attano cittenāpi paresaṃ cittaṃ",
  "atk-s0515a:1587_6": "pajānanti. Devatāpi kho santi iddhimantiniyoti devatāpi evaṃ saṃvijjanti ijjhanapabhāvavantiniyo.",
  "atk-s0515a:1587_7": "Paracittaviduniyoti paresaṃ cittaṃ jānantiyo. Oḷārikehi vā kilesehīti kāyaduccaritādikehi",
  "atk-s0515a:1587_8": "vā upatāpehi. Majjhimehi vāti kāmavitakkādikehi vā. Sukhumehi vāti ñātivitakkādikehi",
  "atk-s0515a:1587_9": "vā. Kāyaduccaritādayo kammapathavasena, kāmavitakkādayo vaṭṭamūlakakilesavasena veditabbā.",
  "atk-s0515a:1588_0": "Ñātivitakkādīsu “mayhaṃ ñātayo sukhajīvino sampattiyuttā”ti evaṃ pañcakāmaguṇasannissitena",
  "atk-s0515a:1588_1": "gehasannissitapemena ñātake ārabbha uppannavitakko ñātivitakko. “Mayhaṃ ñātayo khayaṃ",
  "atk-s0515a:1588_2": "gatā vayaṃ gatā saddhā pasannā”ti evaṃ pavatto pana ñātivitakko nāma na hoti.",
  "atk-s0515a:1589_0": "“Amhākaṃ janapado subhikkho sampannasasso”ti tuṭṭhamānasassa gehassitapemavasena",
  "atk-s0515a:1589_1": "uppannavitakko janapadavitakko. “Amhākaṃ janapade manussā saddhā pasannā khayaṃ gatā",
  "atk-s0515a:1589_2": "vayaṃ gatā”ti evaṃ pavatto pana janapadavitakko nāma na hoti.",
  "atk-s0515a:1590_0": "Amarattāya vitakko, amaro vā vitakkoti amaravitakko. Tattha ukkuṭikappadhānādīhi",
  "atk-s0515a:1590_1": "dukkhe nijiṇṇe samparāye attā sukhī hoti. Amaroti dukkarakārikaṃ karontassa tāya",
  "atk-s0515a:1590_2": "dukkarakārikāya paṭisaṃyutto vitakko amarattāya vitakko nāma. Diṭṭhigatiko pana “sassataṃ",
  "atk-s0515a:1590_3": "vadesī”tiādīni puṭṭho “evantipi me no, tathātipi me no, aññathātipi me no, notipi",
  "atk-s0515a:1590_4": "me no, no notipi me no”ti vikkhepaṃ āpajjati, tassa so diṭṭhigatapaṭisaṃyutto vitakko,",
  "atk-s0515a:1590_5": "yathā amaro nāma maccho udake gahetvā māretuṃ na sakkā, ito cito ca dhāvati gāhaṃ",
  "atk-s0515a:1590_6": "na gacchati, evameva ekasmiṃ pakkhe asaṇṭhahanato na maratīti amaro nāma hoti, taṃ",
  "atk-s0515a:1590_7": "duvidhampi ekato katvā “amaravitakko”ti vuttaṃ.",
  "atk-s0515a:1591_0": "Parānuddayatāpaṭisaññuttoti anuddayatāpaṭirūpakena gehassitapemena paṭisaṃyutto.",
  "atk-s0515a:1591_1": "Upaṭṭhākesu nandakesu socantesu ca tehi saddhiṃ diguṇaṃ nandati diguṇaṃ socati, tesu",
  "atk-s0515a:1591_2": "sukhitesu diguṇaṃ sukhito hoti, dukkhitesu diguṇaṃ dukkhito hoti. Uppannesu kiccakaraṇīyesu",
  "atk-s0515a:1591_3": "attanā voyogaṃ āpajjati. Tāni tāni kiccāni sādhento paññattiṃ vītikkamati, sallekhaṃ",
  "atk-s0515a:1591_4": "kopeti. Yo tasmiṃ saṃsaṭṭhavihāre tasmiṃ vā voyogāpajjane gehassito vitakko, ayaṃ",
  "atk-s0515a:1591_5": "parānuddayatāpaṭisaññutto vitakko nāma.",
  "atk-s0515a:1592_0": "Lābhasakkārasilokapaṭisaññuttoti cīvarādilābhena ceva sakkārena ca kittisaddena ca",
  "atk-s0515a:1592_1": "saddhiṃ ārammaṇakaraṇavasena paṭisaññutto. Anavaññattipaṭisaññuttoti “aho vata maṃ",
  "atk-s0515a:1592_2": "pare na avajāneyyuṃ, na sodhetvā visodhetvā katheyyu”nti evaṃ anavaññātabhāvapatthanāya",
  "atk-s0515a:1592_3": "saddhiṃ uppajjanakavitakko. So tasmiṃ “mā maṃ pare avajāniṃsū”ti uppanne vitakke",
  "atk-s0515a:1592_4": "pañcakāmaguṇasaṅkhātagehanissito hutvā uppannavitakko anavaññattipaṭisaññutto vitakko.",
  "atk-s0515a:1593_0": "Tatra tatra sajjatīti tesu tesu ārammaṇesu laggati. Tatra tatra gaṇhātīti vuttappakāraṃ",
  "atk-s0515a:1593_1": "ārammaṇaṃ pavisati. Bajjhatīti tehi tehi ārammaṇehi saddhiṃ bajjhati ekībhavati.",
  "atk-s0515a:1593_2": "Anayabyasananti tattha tattha avaḍḍhiṃ vināsaṃ. Āpajjatīti pāpuṇāti.",
  "atk-s0515a:1594_0": "Āmisacakkhukassāti cīvarādiāmisalolassa. Lokadhammagarukassāti lokuttaradhammaṃ muñcitvā",
  "atk-s0515a:1594_1": "rūpādilokadhammameva garuṃ katvā carantassa. Ālapanāti vihāraṃ āgatamanusse disvā",
  "atk-s0515a:1594_2": "“kimatthāya bhonto āgatā, kiṃ bhikkhū nimantetuṃ, yadi evaṃ gacchatha, ahaṃ pacchato",
  "atk-s0515a:1594_3": "bhikkhū gahetvā āgacchāmī”ti evaṃ āditova lapanā. Atha vā attānaṃ upanetvā “ahaṃ",
  "atk-s0515a:1594_4": "tisso, mayi rājā pasanno, mayi asuko ca asuko ca rājamahāmatto pasanno”ti evaṃ attupanāyikā",
  "atk-s0515a:1594_5": "lapanāti ālapanā. Lapanāti puṭṭhassa sato vuttappakārameva lapanaṃ.",
  "atk-s0515a:1595_0": "Sallapanāti gahapatikānaṃ ukkaṇṭhane bhītassa okāsaṃ datvā suṭṭhu lapanā. Ullapanāti",
  "atk-s0515a:1595_1": "“mahākuṭumbiko mahānāviko mahādānapatī”ti evaṃ uddhaṃ katvā lapanā. Samullapanāti",
  "atk-s0515a:1595_2": "sabbato bhāgena uddhaṃ katvā lapanā. Unnahanāti “upāsakā pubbe īdise kāle navadānaṃ",
  "atk-s0515a:1595_3": "detha, idāni kiṃ na dethā”ti evaṃ yāva “dassāma bhante, okāsaṃ na labhāmā”tiādīni",
  "atk-s0515a:1595_4": "vadanti, tāva uddhaṃ uddhaṃ nahanā, veṭhanāti vuttaṃ hoti. Atha vā ucchuhatthaṃ disvā",
  "atk-s0515a:1595_5": "“kuto ābhataṃ upāsakā”ti pucchati. Ucchukhettato bhanteti. Kiṃ tattha ucchu madhuranti.",
  "atk-s0515a:1595_6": "Khāditvā bhante jānitabbanti. Na upāsakā “bhikkhussa ucchuṃ dethā”ti vattuṃ vaṭṭatīti",
  "atk-s0515a:1595_7": "yā evarūpā nibbeṭhentassapi niveṭhanakakathā, sā unnahanā. Sabbato bhāgena punappunaṃ",
  "atk-s0515a:1595_8": "unnahanā samunnahanā. Ukkācanāti “etaṃ kulaṃ maṃyeva jānāti, sace ettha deyyadhammo",
  "atk-s0515a:1595_9": "uppajjati, mayhaṃyeva detī”ti evaṃ ukkhipitvā kācanā ukkācanā, uddīpanāti vuttaṃ",
  "atk-s0515a:1595_10": "hoti. Sabbato bhāgena pana punappunaṃ ukkācanā samukkācanā. Anuppiyabhāṇitāti paccayavasena",
  "atk-s0515a:1595_11": "punappunaṃ piyavacanabhaṇanā. Saṇhavācatāti muduvacanatā. Sakhilavācatāti mandapamāṇayuttavacanatā",
  "atk-s0515a:1595_12": "sithilavacanatā vā. Sithilavācatāti allīyavacanatā. Apharusavācatāti madhuravacanatā.",
  "atk-s0515a:1596_0": "Purāṇaṃ mātāpettikanti pure uppannaṃ mātāpitūnaṃ santakaṃ. Antarahitanti paṭicchannaṃ",
  "atk-s0515a:1596_1": "tirobhūtaṃ. Ñāyāmīti pākaṭo homi. Asukassa kulūpakoti asukassa amaccassa kulapayirupāsako.",
  "atk-s0515a:1596_2": "Asukāyāti asukāya upāsikāya. Maṃ ujjhitvāti maṃ vissajjitvā.",
  "atk-s0515a:1597": "165. Payuttanti cīvarādīhi sampayuttaṃ, tadatthaṃ vā payojitaṃ. Imissā gāthāya niddeso sabbo heṭṭhā vuttanayova.",
  "atk-s0515a:1598": "166. Mosavajje na niyyethāti musāvāde na niyyetha.Jīvitenāti jīvikāya.",
  "atk-s0515a:1599_0": "Saṭhoti asantaguṇadīpanato na sammā bhāsitā. Sabbato bhāgena saṭho parisaṭho. Yaṃ",
  "atk-s0515a:1599_1": "tatthāti yaṃ tasmiṃ puggale. Saṭhanti asantaguṇadīpanaṃ kerāṭiyaṃ. Saṭhatāti saṭhākāro.",
  "atk-s0515a:1599_2": "Sāṭheyyanti saṭhabhāvo. Kakkaratāti padumanāḷassa viya aparāmasanakkhamo pharusabhāvo.",
  "atk-s0515a:1599_3": "Kakkariyantipi tasseva vevacanaṃ. Parikkhattatā pārikkhattiyanti padadvayena nikhaṇitvā",
  "atk-s0515a:1599_4": "ṭhapitaṃ viya daḷhakerāṭiyaṃ vuttaṃ. Keci pana “kakkaratāti sambhāvayitvā vacanaṃ.",
  "atk-s0515a:1599_5": "Kakkariyanti sambhāvayitvā vacanabhāvo. Parikkhattatāti alaṅkaraṇākāro. Pārikkhattiyanti",
  "atk-s0515a:1599_6": "alaṅkaraṇabhāvo”ti atthaṃ vaṇṇayanti. Idaṃ vuccatīti idaṃ attano avijjamānaguṇappakāsanalakkhaṇaṃ",
  "atk-s0515a:1599_7": "sāṭheyyaṃ nāma vuccati. Yena samannāgatassa puggalassa kucchiṃ vā piṭṭhiṃ vā jānituṃ na sakkā.",
  "atk-s0515a:1600": "“Vāmena sūkaro hoti, dakkhiṇena ajāmigo;",
  "atk-s0515a:1601": "Sarena nelako hoti, visāṇena jaraggavo”ti. –",
  "atk-s0515a:1602": "Evaṃ vuttayakkhasūkarasadiso hoti. Atimaññatīti atikkamitvā maññati.",
  "atk-s0515a:1603_0": "Kiṃ panāyaṃ bahulājīvoti ayaṃ pana puggalo ko nāma bahulājīvako. Sabbaṃ saṃbhakkhetīti",
  "atk-s0515a:1603_1": "laddhaṃ sabbaṃ khādati. Appapuññoti mandapuñño. Appesakkhoti parivāravirahito. Paññāsampannoti",
  "atk-s0515a:1603_2": "sampannapañño paripuṇṇapañño. Pañhaṃ vissajjetīti pañhaṃ katheti byākaroti.",
  "atk-s0515a:1604_0": "167. Sutvā rusito bahuṃ vācaṃ, samaṇānaṃ vā puthujanānanti rusito ghaṭṭito parehi",
  "atk-s0515a:1604_1": "tesaṃ samaṇānaṃ vā khattiyādibhedānaṃ vā aññesaṃ puthujanānaṃ bahumpi aniṭṭhaṃ vācaṃ",
  "atk-s0515a:1604_2": "sutvā. Na paṭivajjāti na paṭivadeyya. Kiṃ kāraṇā? Na hi santo paṭiseniṃ karonti.",
  "atk-s0515a:1605_0": "Kakkhaḷenāti dāruṇena. Santoti nibbutakilesā. Paṭiseninti paṭisattuṃ. Paṭimallanti",
  "atk-s0515a:1605_1": "paṭiyodhaṃ. Paṭikaṇṭakanti paṭiveriṃ. Paṭipakkhanti kilesapaṭipakkhaṃ, kilesavasena",
  "atk-s0515a:1605_2": "saṅgaṃ na karontīti attho.",
  "atk-s0515a:1606": "168. Etañca dhammamaññāyāti sabbametaṃ yathāvuttaṃ dhammaṃ ñatvā. Vicinanti vicinanto. Santīti nibbutiṃ ñatvāti nibbutiṃ rāgādīnaṃ santīti ñatvā.",
  "atk-s0515a:1607_0": "Samañcāti kāyasucaritādiṃ. Visamañcāti kāyaduccaritādiṃ. Pathañcāti dasakusalakammapathaṃ.",
  "atk-s0515a:1607_1": "Vipathañcāti dasaakusalakammapathaṃ. Sāvajjañcāti akusalañca. Anavajjañcāti kusalañca.",
  "atk-s0515a:1607_2": "Hīnapaṇītakaṇhasukkaviññūgarahitaviññūpasatthanti idampi kusalākusalameva. Tattha",
  "atk-s0515a:1607_3": "kāyasucaritādi samakaraṇato samaṃ. Kāyaduccaritādi visamakaraṇato visamaṃ. Dasakusalakammapathā",
  "atk-s0515a:1607_4": "sugatigamanapathattā pathaṃ. Dasaakusalakammapathā sugatigamanapaṭipakkhattā apāyagamanapathattā",
  "atk-s0515a:1607_5": "vipathaṃ. Akusalaṃ sadosattā sāvajjaṃ. Kusalaṃ niddosattā anavajjaṃ. Tathā mohena",
  "atk-s0515a:1607_6": "vā dosamohena vā lobhamohena vā sampayuttattā hīnaṃ. Alobhaadosaamohasampayuttattā",
  "atk-s0515a:1607_7": "paṇītaṃ. Kaṇhavipākattā kaṇhaṃ. Sukkavipākattā sukkaṃ. Buddhādīhi viññūhi garahitattā",
  "atk-s0515a:1607_8": "viññūgarahitaṃ. Tehi eva thomitattā viññūpasatthanti ñātabbaṃ.",
  "atk-s0515a:1608_0": "169. Kiṃ kāraṇā nappamajjeyya iti ce – abhibhū hi soti gāthā. Tattha abhibhūti rūpādīnaṃ",
  "atk-s0515a:1608_1": "abhibhavitā. Anabhibhūtoti tehi anabhibhūto. Sakkhidhammamanītihamaddasīti paccakkhameva",
  "atk-s0515a:1608_2": "anītihaṃ dhammaṃ addakkhi. Sadā namassa’manusikkheti sadā namassanto tisso sikkhāyo sikkheyya.",
  "atk-s0515a:1609": "Kehici kilesehīti kehici rāgādiupatāpakarehi kilesehi. Abhibhosi neti te kilese abhibhavi. Sesaṃ sabbattha pākaṭameva.",
  "atk-s0515a:1610_0": "Kevalaṃ pana ettha “cakkhūhi neva lolo”tiādīhi indriyasaṃvaro, “annānamatho pānāna”ntiādīhi",
  "atk-s0515a:1610_1": "sannidhipaṭikkhepamukhena paccayapaṭisevanasīlaṃ, methunamosavajjapesuṇiyādīhi pātimokkhasaṃvarasīlaṃ,",
  "atk-s0515a:1610_2": "“āthabbaṇaṃ supinaṃ lakkhaṇa”ntiādīhi ājīvapārisuddhisīlaṃ, “jhāyī na pādalolassā”ti",
  "atk-s0515a:1610_3": "iminā samādhi, “vicinaṃ bhikkhū”ti iminā paññā, “sadā sato sikkhe”ti iminā puna saṅkhepato",
  "atk-s0515a:1610_4": "tissopi sikkhā, “atha āsanesu sayanesu, appasaddesu bhikkhu vihareyya, niddaṃ na",
  "atk-s0515a:1610_5": "bahulīkareyyā”tiādīhi sīlasamādhipaññānaṃ upakārānupakārasaṅgaṇhanavinodanāni vuttānīti.",
  "atk-s0515a:1610_6": "Evaṃ bhagavā nimmitassa paripuṇṇapaṭipadaṃ vatvā arahattanikūṭena desanaṃ niṭṭhāpesi,",
  "atk-s0515a:1610_7": "desanāpariyosāne purābhedasutte vuttasadisoyevābhisamayo ahosīti.",
  "atk-s0515a:1611": "Saddhammappajjotikāya mahāniddesaṭṭhakathāya",
  "atk-s0515a:1612": "Tuvaṭakasuttaniddesavaṇṇanā niṭṭhitā.",
  "atk-s0515a:1613": "15. Attadaṇḍasuttaniddesavaṇṇanā",
  "atk-s0515a:1614_0": "170. Pannarasame attadaṇḍasuttaniddese attadaṇḍā bhayaṃ jātanti paṭhamagāthāya attho",
  "atk-s0515a:1614_1": "– yaṃ lokassa diṭṭhadhammikaṃ vā samparāyikaṃ vā bhayaṃ jātaṃ, taṃ sabbaṃ attadaṇḍā",
  "atk-s0515a:1614_2": "bhayaṃ jātaṃ attano duccaritakāraṇā jātaṃ, evaṃ santepi janaṃ passatha medhagaṃ,",
  "atk-s0515a:1614_3": "imaṃ sākiyādijanaṃ passatha aññamaññaṃ medhagaṃ hiṃsakaṃ bādhakanti. Evaṃ taṃ paṭiviruddhaṃ",
  "atk-s0515a:1614_4": "vippaṭipannaṃ janaṃ paribhāsitvā attano sammā paṭipattidassanena tassa saṃvegaṃ janetuṃ",
  "atk-s0515a:1614_5": "āha “saṃvegaṃ kittayissāmi, yathā saṃvijitaṃ mayā”ti. Pubbe bodhisatteneva satāti adhippāyo.",
  "atk-s0515a:1615_0": "Tayoti gaṇanaparicchedo. Daṇḍāti duccaritā. Kāyadaṇḍoti kāyaduccaritaṃ. Vacīdaṇḍādīsupi",
  "atk-s0515a:1615_1": "eseva nayo. Tividhaṃ kāyaduccaritanti pāṇātipātādikāyato pavattaṃ duṭṭhuṃ caritaṃ,",
  "atk-s0515a:1615_2": "kilesapūtikattā vā duṭṭhu caritanti laddhanāmaṃ tividhaṃ duccaritaṃ kāyaduccaritaṃ.",
  "atk-s0515a:1615_3": "Catubbidhanti musāvādādicatubbidhaṃ. Tividhanti abhijjhāditividhaṃ. Diṭṭhadhammikanti",
  "atk-s0515a:1615_4": "diṭṭheva dhamme imasmiṃyeva attabhāve paṭisaṃvedanīyaṃ. Samparāyikanti anāgate attabhāve",
  "atk-s0515a:1615_5": "paṭisaṃvedanīyaṃ. Āgucārīti pāpakārī aparādhakārī. Tamenaṃ rājā paribhāsatīti pāpakāriṃ",
  "atk-s0515a:1615_6": "rājā paribhāsati, bhayaṃ uppādeti. Dukkhaṃ domanassaṃ paṭisaṃvedetīti kāyikaṃ dukkhaṃ",
  "atk-s0515a:1615_7": "cetasikaṃ domanassaṃ vindati. Etaṃ bhayaṃ dukkhaṃ domanassanti evarūpaṃ bhayañca",
  "atk-s0515a:1615_8": "dukkhañca domanassañca. Kuto tassāti tassa corassa kuto uppannaṃ. Attadaṇḍato jātanti",
  "atk-s0515a:1615_9": "attanā kataduccaritato uppannaṃ.",
  "atk-s0515a:1616_0": "Antamasoti heṭṭhimato. Savacanīyampi karoti “na te labbhā ito pakkamitu”nti ito imamhā",
  "atk-s0515a:1616_1": "gāmādinā gantuṃ na labbhā. Na sakkā bahi nikkhamitunti palibodhaṃ saṅgaṃ karoti.",
  "atk-s0515a:1616_2": "Dhanajānipaccayāpīti dhanaparihānikāraṇāpi. Rājā tassa vividhā kammakāraṇā kārāpeti.",
  "atk-s0515a:1616_3": "Kasāhipi tāḷetīti kasādaṇḍakehi potheti. Vettehipi tāḷetīti sakaṇṭakavettalatāhi",
  "atk-s0515a:1616_4": "potheti. Aḍḍhadaṇḍakehītiādayo heṭṭhā vuttanayāyeva. Sunakhehipi khādāpetīti katipayāni",
  "atk-s0515a:1616_5": "divasāni āhāre adatvā chātasunakhehi khādāpeti. Te muhuttena aṭṭhikasaṅkhalikameva",
  "atk-s0515a:1616_6": "karoti. Sūle uttāsetīti sūlaṃ āropeti. Rājā imesaṃ catunnaṃ daṇḍānaṃ issaroti imāsaṃ",
  "atk-s0515a:1616_7": "catunnaṃ āṇānaṃ kātuṃ rājā samattho.",
  "atk-s0515a:1617_0": "Sakena kammenāti sayaṃkatena kammena. Tamenaṃ nirayapālāti ettha ekacce therā “nirayapālā",
  "atk-s0515a:1617_1": "nāma natthi, yantarūpaṃ viya kammameva kāraṇaṃ kāretī”ti vadanti. Tesaṃ taṃ “atthi",
  "atk-s0515a:1617_2": "nirayesu nirayapālāti, āmantā. Atthi ca kāraṇikā”tiādinā nayena abhidhamme paṭisedhitameva.",
  "atk-s0515a:1617_3": "Yathā hi manussaloke kammakāraṇakārakā atthi, evameva nirayesu nirayapālā atthīti.",
  "atk-s0515a:1617_4": "Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā",
  "atk-s0515a:1617_5": "dakkhiṇahatthe tālappamāṇaṃ ayasūlaṃ pavesenti, tathā vāmahatthādīsu. Yathā ca uttānakaṃ",
  "atk-s0515a:1617_6": "nipajjāpetvā evaṃ urenapi vāmapassenapi dakkhiṇapassenapi nipajjāpetvā taṃ kammakāraṇaṃ karontiyeva.",
  "atk-s0515a:1618_0": "Saṃvesetvāti jalitāya lohapathaviyā tigāvutaṃ attabhāvaṃ nipajjāpetvā. Kuṭhārīhīti",
  "atk-s0515a:1618_1": "mahatīhi gehacchādanassa ekapakkhamattāhi kuṭhārīhi tacchenti, lohitaṃ nadī hutvā",
  "atk-s0515a:1618_2": "sandati, lohapathavito jālā uṭṭhahitvā tacchitaṭṭhānaṃ gaṇhāti, mahādukkhaṃ uppajjati,",
  "atk-s0515a:1618_3": "tacchantā pana suttāhataṃ karitvā dāru viya aṭṭhaṃsampi chaḷaṃsampi karonti. Vāsīhīti",
  "atk-s0515a:1618_4": "mahāsuppapamāṇāhi vāsīhi. Rathe yojetvāti saddhiṃ yugayottaupakkharacakkakubbarapājanehi",
  "atk-s0515a:1618_5": "sabbato pajjalite rathe yojetvā. Mahantanti mahākūṭāgārappamāṇaṃ. Āropentīti sampajjalitehi",
  "atk-s0515a:1618_6": "ayamuggarehi pothentā āropenti. Sakimpi uddhanti supakkutthitāya ukkhaliyā pakkhittataṇḍulaṃ",
  "atk-s0515a:1618_7": "viya uddhaṃ adho tiriyañca gacchati. Mahānirayeti avīcimahānirayamhi.",
  "atk-s0515a:1619_0": "Catukkaṇṇoti caturassamañjūsāsadiso. Vibhattoti catudvāravasena vibhatto. Bhāgaso",
  "atk-s0515a:1619_1": "mitoti dvāravīthīnaṃ vasena bhāge ṭhapetvā ṭhapetvā vibhatto. Pariyantoti parikkhitto.",
  "atk-s0515a:1619_2": "Ayasāti upari navayojanikena ayapattena chādito. Samantā yojanasataṃ pharitvā tiṭṭhatīti",
  "atk-s0515a:1619_3": "evaṃ pharitvā tiṭṭhati, yathā samantā yojanasate ṭhatvā olokentassa akkhīni yamakagoḷakā",
  "atk-s0515a:1619_4": "viya nikkhamanti. Kadariyātapanāti sabbepi te ussadehi saddhiṃ aṭṭha mahānirayā kadariyā",
  "atk-s0515a:1619_5": "niccaṃ tapantīti kadariyātapanā. Balavadukkhatāya ghorā. Kappaṭṭhikānaṃ accīnaṃ atthitāya",
  "atk-s0515a:1619_6": "accimanto. Āsādetuṃ ghaṭṭetuṃ dukkaratāya durāsadā. Diṭṭhamattā vā sutamattā vā lomāni",
  "atk-s0515a:1619_7": "haṃsentīti lomahaṃsanarūpā. Bhīsanatāya bhismā. Bhayajananatāya paṭibhayā. Sukhābhāvena dukhā.",
  "atk-s0515a:1620_0": "Puratthimāya bhittiyātiādigāthānaṃ evaṃ avīcinirayoti pariyantaṃ katvā ayaṃ saṅkhepattho",
  "atk-s0515a:1620_1": "– aggijālānaṃ vā pana sattānaṃ vā tesaṃ dukkhassa vā vīci antaraṃ natthi etthāti",
  "atk-s0515a:1620_2": "avīci. Tatra hi puratthimādīhi bhittīhi jālārāsi uṭṭhahitvā pāpakammino puggale jhāpento",
  "atk-s0515a:1620_3": "pacchimādīsu bhittīsu paṭihaññati paharati, tā ca bhittiyo vinivijjhitvā parato yojanasataṃ",
  "atk-s0515a:1620_4": "gaṇhāti, heṭṭhā uṭṭhitā upari paṭihaññati, upari uṭṭhitā heṭṭhā paṭihaññati. Evaṃ",
  "atk-s0515a:1620_5": "tāvettha jālānaṃ vīci nāma natthi. Tassa pana anto yojanasataṭṭhānaṃ khīravallipiṭṭhassa",
  "atk-s0515a:1620_6": "pūritanāḷi viya sattehi nirantaraṃ pūritaṃ catūhi iriyāpathehi paccantānaṃ sattānaṃ",
  "atk-s0515a:1620_7": "pamāṇaṃ natthi, na ca aññamaññaṃ byābādhenti, sakasakaṭṭhāneyeva paccanti. Evamettha",
  "atk-s0515a:1620_8": "sattānaṃ vīci nāma natthi. Yathā pana jivhagge cha madhubindūni sattamassa tambalohabinduno",
  "atk-s0515a:1620_9": "anudahanabalavatāya abbohārikāni honti, tathā tattha anudahanabalavatāya sesā cha",
  "atk-s0515a:1620_10": "akusalavipākupekkhā abbohārikā honti, dukkhameva nirantaraṃ paññāyati. Evamettha",
  "atk-s0515a:1620_11": "dukkhassa vīci nāma natthi. Nirassādaṭṭhena nirayo.",
  "atk-s0515a:1621_0": "Tattha sattā mahāluddāti tasmiṃ nibbattā sattā mahantā luddā. Mahākibbisakārinoti",
  "atk-s0515a:1621_1": "mahantadāruṇakammakārino. Accantapāpakammantāti ekaṃsena pāpakammino. Paccanti na",
  "atk-s0515a:1621_2": "ca miyyareti channaṃ jālānamantare paccanti, na ca miyyanti. Jātavedasamo kāyoti",
  "atk-s0515a:1621_3": "tesaṃ sarīraṃ aggisadisaṃ. Tesaṃ nirayavāsinanti tesaṃ pāpakammānaṃ nirayavāsīnaṃ.",
  "atk-s0515a:1621_4": "Passa kammānaṃ daḷhattanti pāpakammānaṃ thirabhāvaṃ olokehi. Na bhasmā hoti napī",
  "atk-s0515a:1621_5": "masīti chārikāpi na hoti aṅgāropi. Puratthimenāti yadā taṃ dvāraṃ apārutaṃ hoti,",
  "atk-s0515a:1621_6": "atha tadabhimukhā dhāvanti, tesaṃ tattha chaviādīni jhāyanti. Dvārasamīpaṃ pattānañca",
  "atk-s0515a:1621_7": "tesaṃ taṃ pīdhīyati, pacchimaṃ apārutaṃ viya khāyati. Esa nayo sabbattha. Abhinikkhamitāsā",
  "atk-s0515a:1621_8": "teti nirayā nikkhamituṃ āsā etesanti nikkhamitāsā. Mokkhagavesinoti muñcanupāyaṃ",
  "atk-s0515a:1621_9": "esantā gavesantāpi. Na te tato nikkhamituṃ, labhanti kammapaccayāti te sattā nirayato",
  "atk-s0515a:1621_10": "nikkhamanadvāraṃ pāpakammapaccayā nādhigacchanti. Tesañca pāpakammantaṃ, avipakkaṃ",
  "atk-s0515a:1621_11": "kataṃ bahunti tesañca sattānaṃ lāmakaṃ dāruṇakammaṃ avipākaṃ bahuvidhaṃ nānappakāraṃ",
  "atk-s0515a:1621_12": "adinnavipākaṃ kataṃ upacitaṃ atthi.",
  "atk-s0515a:1622_0": "Saṃveganti vinilanaṃ. Ubbeganti ṭhitaṭṭhānato gamanaṃ. Utrāsanti ubbejanaṃ asanniṭṭhānaṃ.",
  "atk-s0515a:1622_1": "Bhayanti cittutrāsanaṃ. Pīḷananti ghaṭṭanaṃ. Ghaṭṭananti pīḷākaraṇaṃ. Upaddavanti",
  "atk-s0515a:1622_2": "ītiṃ. Upasagganti rundhanaṃ.",
  "atk-s0515a:1623_0": "171. Idāni yathānena saṃvijitaṃ, taṃ pakāraṃ dassento “phandamāna”ntiādimāha. Tattha",
  "atk-s0515a:1623_1": "phandamānanti taṇhādiṭṭhīhi kampamānaṃ. Appodaketi appe udake. Aññamaññehi byāruddhe",
  "atk-s0515a:1623_2": "disvāti nānāsatte ca aññamaññehi saddhiṃ viruddhe disvā. Maṃ bhayamāvisīti maṃ bhayaṃ paviṭṭhaṃ.",
  "atk-s0515a:1624": "Kilesaphandanāya phandamānanti rāgādikilesacalanāya calamānaṃ. Payogoti kāyavacīmanopayogo.",
  "atk-s0515a:1625_0": "Viruddhāti virodhamāpannā. Paṭiviruddhāti paṭimukhaṃ hutvā virodhamāpannā, suṭṭhu",
  "atk-s0515a:1625_1": "viruddhā vā. Āhatāti kodhena āhatā pahatā. Paccāhatāti paṭimallā hutvā āhatā. Āghātitāti",
  "atk-s0515a:1625_2": "ghaṭṭitā. Paccāghātitāti visesena ghaṭṭitā. Pāṇīhipi upakkamantīti hatthehipi paharanti.",
  "atk-s0515a:1626_0": "172. Samantamasāro lokoti nirayaṃ ādiṃ katvā samantato loko asāro niccasārādirahito.",
  "atk-s0515a:1626_1": "Disā sabbā sameritāti sabbā disā aniccatāya kampitā. Icchaṃ bhavanamattanoti attano",
  "atk-s0515a:1626_2": "tāṇaṃ icchanto. Nāddasāsiṃ anositanti kiñci ṭhānaṃ jarādīhi anajjhāvuṭṭhaṃ nāddakkhinti.",
  "atk-s0515a:1627_0": "Asāroti na sāro, sāravirahito vā. Nissāroti sabbena sabbaṃ sāravirahito. Sārāpagatoti",
  "atk-s0515a:1627_1": "sārato apagato. Niccasārasārena vāti satatasārasaṅkhātena sārena vā. Uparipadadvayepi",
  "atk-s0515a:1627_2": "eseva nayo. Ye puratthimāya disāya saṅkhārāti ye puratthimāya disāya paccayehi saṅgamma",
  "atk-s0515a:1627_3": "samāgamma katā saṅkhārā. Tepi eritāti tepi saṅkhārā kampitā. Sameritāti sammā kampitā.",
  "atk-s0515a:1627_4": "Calitāti calanaṃ gatā. Ghaṭṭitāti udayabbayena pīḷitā. Aniccatāyāti hutvā abhāvatāya.",
  "atk-s0515a:1627_5": "Jātiyā anugatāti nibbattiyā anupaviṭṭhā. Jarāya anusaṭāti paripakkatāya anupatthaṭā.",
  "atk-s0515a:1627_6": "Byādhinā abhibhūtāti cātuvisamena uppannabyādhinā ajjhotthaṭā. Maraṇena abbhāhatāti",
  "atk-s0515a:1627_7": "maccunā abhiāhatā pahatā. Atāṇāti rakkhavirahitā. Aleṇāti leṇavirahitā. Asaraṇāti",
  "atk-s0515a:1627_8": "natthi etesaṃ saraṇanti asaraṇā. Asaraṇībhūtāti sayaṃ saraṇakiccaṃ na karontīti asaraṇībhūtā.",
  "atk-s0515a:1628_0": "Attano bhavananti niddesapadassa uddesapadaṃ. Tāṇanti pālanaṃ. Leṇanti leṇaṭṭhānaṃ.",
  "atk-s0515a:1628_1": "Saraṇanti dukkhanāsanaṃ. Gatinti patiṭṭhaṃ. Parāyananti paraṃ ayanaṃ. Ajjhositaṃyeva",
  "atk-s0515a:1628_2": "addasanti jarādīhi madditaṃyeva addakkhiṃ. Sabbaṃ yobbaññanti yobbanabhāvo yobbaññaṃ,",
  "atk-s0515a:1628_3": "sacetanānaṃ sabbaṃ yobbaññaṃ. Jarāya ositanti paripākāya jarāya avasitaṃ madditaṃ. Evaṃ sabbattha.",
  "atk-s0515a:1629_0": "173. Osāne tveva byāruddhe, disvā me aratī ahūti yobbaññādīnaṃ osāneyeva antagamake",
  "atk-s0515a:1629_1": "eva vināsake eva jarādīhi byāruddhe āhatacitte satte disvā arati me ahosi. Athettha",
  "atk-s0515a:1629_2": "sallanti atha etesu sattesu rāgādisallaṃ. Hadayassitanti cittanissitaṃ.",
  "atk-s0515a:1630": "Yobbaññaṃ jarā osāpetīti jarā atthaṅgameti vināseti. Evaṃ sabbattha.",
  "atk-s0515a:1631_0": "174. “Kathaṃ ānubhāvaṃ salla”nti ce? Yena sallena otiṇṇoti gāthā. Tattha disā sabbā",
  "atk-s0515a:1631_1": "vidhāvatīti sabbā duccaritadisāpi puratthimādidisāpi vidisāpi dhāvati. Tameva sallamabbuyha,",
  "atk-s0515a:1631_2": "na dhāvati na sīdatīti tameva sallaṃ uddharitvā tā ca disā na dhāvati, caturoghe ca na sīdati.",
  "atk-s0515a:1632_0": "Aññāṇantiādīsu ñāṇadassanapaṭipakkhato aññāṇaṃ adassanaṃ. Abhimukho hutvā dhammena",
  "atk-s0515a:1632_1": "na sameti na samāgacchatīti anabhisamayo. Anurūpato dhamme bujjhatīti anubodho. Tappaṭipakkhatāya",
  "atk-s0515a:1632_2": "ananubodho. Aniccādīhi saddhiṃ yojetvā na bujjhatīti asambodho. Asantaṃ asamañca",
  "atk-s0515a:1632_3": "bujjhatītipi asambodho. Catusaccadhammaṃ na paṭivijjhatīti appaṭivedho. Rūpādīsu",
  "atk-s0515a:1632_4": "ekadhammampi aniccādisāmaññato na saṅgaṇhātīti asaṅgāhaṇā. Tameva dhammaṃ na pariyogāhatīti",
  "atk-s0515a:1632_5": "apariyogāhaṇā. Na samaṃ pekkhatīti asamapekkhanā. Dhammānaṃ sabhāvaṃ pati na apekkhatīti apaccavekkhaṇā.",
  "atk-s0515a:1633_0": "Kusalākusalakammesu viparītavuttiyā sabhāvagahaṇābhāvena vā ekampi kammaṃ etassa",
  "atk-s0515a:1633_1": "paccakkhaṃ natthi, sayaṃ vā kassaci dhammassa paccakkhakaraṇaṃ nāma na hotīti apaccakkhakammaṃ.",
  "atk-s0515a:1633_2": "Yaṃ etasmiṃ anuppajjamāne cittasantānaṃ mejjhaṃ bhaveyya suci vodānaṃ, taṃ duṭṭhuṃ",
  "atk-s0515a:1633_3": "mejjhaṃ imināti dummejjhaṃ. Bālānaṃ bhāvo bālyaṃ. Muyhatīti moho. Balavataro moho",
  "atk-s0515a:1633_4": "pamoho. Samantato muyhatīti sammoho. Vijjāya paṭipakkhabhāvato na vijjāti avijjā.",
  "atk-s0515a:1633_5": "Oghayogattho vuttoyeva. Thāmagataṭṭhena anusetīti anusayo. Cittaṃ pariyuṭṭhāti abhibhavatīti",
  "atk-s0515a:1633_6": "pariyuṭṭhānaṃ. Hitaggahaṇābhāvena hitābhimukhaṃ gantuṃ na sakkoti aññadatthu laṅgatiyevāti",
  "atk-s0515a:1633_7": "laṅgī, khañjatīti attho. Durugghāṭanaṭṭhena vā laṅgī. Yathā hi mahāpalighasaṅkhātā",
  "atk-s0515a:1633_8": "laṅgī durugghāṭā hoti, evamayampi laṅgī viyāti laṅgī. Sesaṃ uttānatthameva.",
  "atk-s0515a:1634_0": "Yā evarūpā kaṅkhāti ettha kaṅkhanavasena kaṅkhā. Kaṅkhaṃ ānayatīti kaṅkhāyanā. Purimakaṅkhā",
  "atk-s0515a:1634_1": "hi uttarakaṅkhaṃ ānayati nāma. Ākāravasena vā etaṃ vuttaṃ. Kaṅkhāsamaṅgicittaṃ kaṅkhāya",
  "atk-s0515a:1634_2": "āyitattā kaṅkhāyitaṃ nāma. Tassa bhāvo kaṅkhāyitattaṃ. Vimatīti vigatā mati vimati.",
  "atk-s0515a:1634_3": "Vicikicchāti vigatā cikicchā vicikicchā, sabhāvaṃ vā vicinanto kicchati kilamati",
  "atk-s0515a:1634_4": "etāyāti vicikicchā. Sā saṃsayalakkhaṇā, kampanarasā, anicchayapaccupaṭṭhānā, anekaṃsaggāhapaccupaṭṭhānā",
  "atk-s0515a:1634_5": "vā, ayonisomanasikārapadaṭṭhānā, paṭipattiyā antarāyakarāti daṭṭhabbā.",
  "atk-s0515a:1635_0": "Kampanaṭṭhena dvidhā eḷayatīti dveḷhakaṃ. Paṭipattinivāraṇena dvidhāpatho viyāti",
  "atk-s0515a:1635_1": "dvedhāpatho. “Niccaṃ vā idaṃ aniccaṃ vā”tiādipavattiyā ekasmiṃ ākāre saṇṭhātuṃ asamatthatāya",
  "atk-s0515a:1635_2": "samantato setīti saṃsayo. Ekaṃsaṃ gahetuṃ asamatthatāya na ekaṃsaggāhoti anekaṃsaggāho.",
  "atk-s0515a:1635_3": "Nicchetuṃ asakkontī ārammaṇato osakkatīti āsappanā. Ogāhituṃ asakkontī parisamantato",
  "atk-s0515a:1635_4": "sappatīti parisappanā. Pariyogāhituṃ asamatthatāya apariyogāhaṇā. Nicchayavasena",
  "atk-s0515a:1635_5": "ārammaṇe pavattituṃ asamatthatāya chambhitattaṃ cittassa, thaddhabhāvoti attho. Vicikicchā",
  "atk-s0515a:1635_6": "hi uppajjitvā cittaṃ thaddhaṃ karoti, yasmā pana sā uppajjamānā ārammaṇaṃ gahetvā",
  "atk-s0515a:1635_7": "manaṃ vilikhantī viya, tasmā manovilekhoti vuttā.",
  "atk-s0515a:1636_0": "Viddhoti sallena laddhappahāro. Phuṭṭhoti ghaṭṭito. Paretoti pīḷito. Dhāvatīti purato",
  "atk-s0515a:1636_1": "gacchati. Vidhāvatīti anekavidhena gacchati. Sandhāvatīti vegena dhāvati. Saṃsaratīti ito cito ca carati.",
  "atk-s0515a:1637_0": "Acelakoti niccolo, naggoti attho. Muttācāroti visaṭṭhācāro, uccārakammādīsu lokiyakulaputtācārena",
  "atk-s0515a:1637_1": "virahito ṭhitakova uccāraṃ karoti, passāvaṃ karoti, khādati bhuñjati. Hatthāpalekhanoti",
  "atk-s0515a:1637_2": "hatthe piṇḍamhi ṭhite jivhāya hatthaṃ apalikhati, uccāraṃ vā katvā hatthamhiyeva",
  "atk-s0515a:1637_3": "daṇḍakasaññī hutvā hatthena apalikhati. Te kira daṇḍakaṃ “satto”ti paññapenti. Bhikkhāgahaṇatthaṃ",
  "atk-s0515a:1637_4": "“ehi bhadante”ti vutto na etīti na ehibhadantiko. Tena hi “tiṭṭha bhadante”ti vuttopi",
  "atk-s0515a:1637_5": "na tiṭṭhatīti na tiṭṭhabhadantiko. Tadubhayampi kira so “etassa vacanaṃ kataṃ bhavissatī”ti na karoti.",
  "atk-s0515a:1638_0": "Abhihaṭanti puretaraṃ gahetvā āhaṭaṃ bhikkhaṃ. Uddissakatanti “idaṃ tumhe uddissa",
  "atk-s0515a:1638_1": "kata”nti evaṃ ārocitaṃ bhikkhaṃ. Na nimantananti “asukaṃ nāma kulaṃ vā vīthiṃ vā",
  "atk-s0515a:1638_2": "gāmaṃ vā paviseyyāthā”ti evaṃ nimantitabhikkhampi na sādiyati na gaṇhāti. Na kumbhimukhāti",
  "atk-s0515a:1638_3": "kumbhito uddharitvā diyyamānaṃ bhikkhaṃ na gaṇhāti. Na kaḷopimukhāti kaḷopīti ukkhali",
  "atk-s0515a:1638_4": "vā pacchi vā, tatopi na gaṇhāti. Kasmā? Kumbhikaḷopiyo maṃ nissāya kaṭacchunā pahāraṃ",
  "atk-s0515a:1638_5": "labhantīti. Na eḷakamantaranti ummāraṃ antaraṃ karitvā diyyamānaṃ na gaṇhāti. Kasmā?",
  "atk-s0515a:1638_6": "Ayaṃ maṃ nissāya antarakaraṇaṃ labhatīti. Daṇḍamusalesupi eseva nayo.",
  "atk-s0515a:1639_0": "Na dvinnanti dvīsu bhuñjamānesu ekasmiṃ uṭṭhāya dente na gaṇhāti. Kasmā? Kabaḷantarāyo",
  "atk-s0515a:1639_1": "hotīti. Na gabbhiniyātiādīsu pana “gabbhiniyā kucchiyaṃ dārako kilamatī”ti, pāyantiyā",
  "atk-s0515a:1639_2": "dārakassa khīrantarāyo hotī”ti, “purisantaragatāya ratiantarāyo hotī”ti na gaṇhāti.",
  "atk-s0515a:1639_3": "Na saṃkittīsūti saṃkittetvā katabhattesu. Dubbhikkhasamaye kira acelakasāvakā acelakānamatthāya",
  "atk-s0515a:1639_4": "tato tato taṇḍulādīni samādapetvā bhattaṃ pacanti, ukkaṭṭho acelako tatopi na paṭiggaṇhāti.",
  "atk-s0515a:1639_5": "Na yattha sāti yattha sunakho “piṇḍaṃ labhissāmī”ti upaṭṭhito hoti, tattha tassa",
  "atk-s0515a:1639_6": "adatvā āhaṭaṃ na gaṇhāti. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī.",
  "atk-s0515a:1639_7": "Sace hi acelakaṃ disvā “imassa bhikkhaṃ dassāmā”ti manussā bhattagehaṃ pavisanti,",
  "atk-s0515a:1639_8": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti.",
  "atk-s0515a:1639_9": "Tato āhaṭaṃ bhikkhaṃ na gaṇhāti. Kasmā? Maṃ nissāya makkhikānaṃ gocarantarāyo jātoti.",
  "atk-s0515a:1639_10": "Thusodakanti sabbasassasambhārehi kataṃ sovīrakaṃ. Ettha ca surāpānameva sāvajjaṃ,",
  "atk-s0515a:1639_11": "ayaṃ pana sabbesupi sāvajjasaññī.",
  "atk-s0515a:1640_0": "Ekāgārikoti yo ekasmiṃyeva gehe bhikkhaṃ labhitvā nivattati. Ekālopikoti yo ekeneva",
  "atk-s0515a:1640_1": "ālopena yāpeti. Dvāgārikādīsupi eseva nayo. Ekissāpi dattiyāti ekāya dattiyā. Datti",
  "atk-s0515a:1640_2": "nāma ekā khuddakapāti hoti, yattha aggabhikkhaṃ pakkhipitvā ṭhapenti. Ekāhikanti",
  "atk-s0515a:1640_3": "ekadivasantarikaṃ. Aḍḍhamāsikanti aḍḍhamāsantarikaṃ. Pariyāyabhattabhojananti vārabhattabhojanaṃ,",
  "atk-s0515a:1640_4": "ekāhavārena dvīhavārena sattāhavārena aḍḍhamāsavārenāti evaṃ divasavārena ābhataṃ bhattabhojanaṃ.",
  "atk-s0515a:1641_0": "Sākabhakkhotiādīni vuttatthāneva. Ubbhaṭṭhakoti uddhaṃ ṭhitako. Ukkuṭikappadhānamanuyuttoti",
  "atk-s0515a:1641_1": "ukkuṭikaṃ vīriyaṃ anuyutto. Gacchantopi ukkuṭikova hutvā uppatitvā uppatitvā gacchati.",
  "atk-s0515a:1641_2": "Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ",
  "atk-s0515a:1641_3": "attharitvā ṭhānacaṅkamādīni karoti. Seyyanti sayantopi tattheva seyyaṃ kappeti. Phalakaseyyanti",
  "atk-s0515a:1641_4": "rukkhaphalake seyyaṃ. Thaṇḍilaseyyanti thaṇḍile ucce bhūmiṭṭhāne seyyaṃ. Ekapassayikoti",
  "atk-s0515a:1641_5": "ekapasseneva sayati. Rajojalladharoti sarīraṃ telena makkhetvā rajuṭṭhānaṭṭhāne tiṭṭhati,",
  "atk-s0515a:1641_6": "athassa sarīre rajojallaṃ laggati, taṃ dhāreti. Yathāsanthatikoti laddhaṃ āsanaṃ",
  "atk-s0515a:1641_7": "akopetvā yadeva labhati, tattheva nisīdanasīlo. Vekaṭikoti vikaṭakhādanasīlo, vikaṭanti",
  "atk-s0515a:1641_8": "gūthaṃ vuccati. Apānakoti paṭikkhittasītudakapāno. Sāyaṃ tatiyaṃ assāti sāyatatiyakaṃ.",
  "atk-s0515a:1641_9": "Pāto majjhanhike sāyanti divasassa tikkhattuṃ “pāpaṃ pavāhessāmī”ti udakorohanānuyogaṃ anuyutto viharati.",
  "atk-s0515a:1642_0": "Te salle abhisaṅkharotīti te rāgādisattasalle abhinibbatteti. Abhisaṅkharontoti abhinibbattento.",
  "atk-s0515a:1642_1": "Sallābhisaṅkhāravasenāti sallābhinibbattāpanakāraṇā. Puratthimaṃ disaṃ dhāvatīti",
  "atk-s0515a:1642_2": "purimaṃ disaṃ gacchati. Te sallābhisaṅkhārā appahīnāti ete rāgādisallā payogā nappahīnā.",
  "atk-s0515a:1642_3": "Sallābhisaṅkhārānaṃ appahīnattāti sallapayogānaṃ appahīnabhāvena. Gatiyā dhāvatīti",
  "atk-s0515a:1642_4": "gatiyaṃ dhāvati. Gatiyā gatinti gatito gatiṃ.",
  "atk-s0515a:1643": "Na sīdatīti na nimujjati. Na saṃsīdatīti na samantato mujjati. Na osīdatīti na osakkati. Na avasīdatīti na paccosakkati. Na avagacchatīti na heṭṭhā gacchati.",
  "atk-s0515a:1644_0": "175. Evaṃ mahānubhāvena sallena otiṇṇesu ca sattesu – tattha sikkhānugīyanti, yāni",
  "atk-s0515a:1644_1": "loke gadhitānīti gāthā. Tassattho – ye loke pañca kāmaguṇā paṭilābhāya gijjhantīti",
  "atk-s0515a:1644_2": "katvā “gadhitānī”ti vuccanti, cirakālasevitattā vā “gadhitānī”ti vuccanti. Tattha",
  "atk-s0515a:1644_3": "taṃ nimittaṃ hatthisikkhādikā anekā sikkhā kathīyanti, uggayhanti vā. Passatha yāva",
  "atk-s0515a:1644_4": "samattho vāyaṃ loko, yato paṇḍito kulaputto tesu vā gadhitesu tāsu vā sikkhāsu adhimutto",
  "atk-s0515a:1644_5": "na siyā, aññadatthu aniccādidassanena nibbijjha sabbaso kāme. Attano nibbānameva sikkheti.",
  "atk-s0515a:1645": "Paṭivijjhitvāti ñāṇena nikkhametvā vā nibbijjhitvā vā.",
  "atk-s0515a:1646_0": "176. Idāni yathā nibbānāya sikkhitabbaṃ, taṃ dassento “sacco siyā”tiādimāha. Tattha",
  "atk-s0515a:1646_1": "saccoti vācāsaccena ñāṇasaccena maggasaccena ca samannāgato. Rittapesuṇoti pahīnapesuṇo.",
  "atk-s0515a:1646_2": "Vevicchanti macchariyaṃ.",
  "atk-s0515a:1647": "177. Niddaṃ tandiṃ sahe thīnanti pacalāyikañca kāyālasiyañca cittālasiyañcāti ime tayo dhamme abhibhaveyya. Nibbānamānasoti nibbānaninnacitto.",
  "atk-s0515a:1648_0": "Kāyassa akalyatāti khandhattayasaṅkhātassa nāmakāyassa gilānabhāvo. Gilāno hi akallakoti",
  "atk-s0515a:1648_1": "vuccati. Vinayepi vuttaṃ – “nāhaṃ, bhante, akallako”ti. Akammaññatāti kāyagelaññasaṅkhāto",
  "atk-s0515a:1648_2": "akammaññatākāro. Megho viya ākāsaṃ kāyaṃ onayhatīti onāho. Sabbato bhāgena onāho",
  "atk-s0515a:1648_3": "pariyonāho. Abbhantare samorundhatīti antosamorodho. Medhatīti middhaṃ, akammaññabhāvena",
  "atk-s0515a:1648_4": "vihiṃsatīti attho. Supanti tenāti suppaṃ. Akkhidalādīnaṃ pacalabhāvaṃ karotīti pacalāyikā.",
  "atk-s0515a:1648_5": "Suppanā suppitattanti ākārabhāvaniddesā. Olīyanāti olīyanākāro. Dutiyaṃ upasaggavasena",
  "atk-s0515a:1648_6": "vaḍḍhitaṃ. Līnanti avipphārikatāya paṭikuṭikaṃ. Itare dve ākārabhāvaniddesā. Thinanti",
  "atk-s0515a:1648_7": "sappipiṇḍo viya avipphārikatāya ghanabhāvena ṭhitaṃ. Thiyanāti ākāraniddeso. Thiyitassa",
  "atk-s0515a:1648_8": "bhāvo thiyitattaṃ, avipphāravasena thaddhatāti attho.",
  "atk-s0515a:1649_0": "Sabbasaṅkhāradhātuyāti nibbānaninnamānaso sabbatebhūmikasaṅkhātadhātuyā. Cittaṃ paṭivāpetvāti",
  "atk-s0515a:1649_1": "cittaṃ nivattāpetvā. Etaṃ santanti etaṃ nibbānaṃ. Kilesasantatāya santaṃ. Atappakaṭṭhena paṇītaṃ.",
  "atk-s0515a:1650_0": "Na paṇḍitā upadhisukhassa hetūti dabbajātikā kāmasukhassa kāraṇā dānāni na denti.",
  "atk-s0515a:1650_1": "Kāmañca te upadhiparikkhayāyāti ekaṃsena te paṇḍitā kāmakkhayāya kāmakkhepanatthaṃ",
  "atk-s0515a:1650_2": "dānāni denti. Apunabbhavāyāti nibbānatthāya. Jhānāni bhāventīti paṭhamajjhānādīni",
  "atk-s0515a:1650_3": "vaḍḍhenti. Punabbhavāyāti punabbhavakāraṇā. Te paṇḍitā nibbānaṃ abhimukhaṃ hutvā dānaṃ dadanti.",
  "atk-s0515a:1651": "178. Sāhasāti rattassa rāgacaritādibhedā sāhasākāraṇā. Niddeso uttānatthoyeva.",
  "atk-s0515a:1652_0": "179. Purāṇaṃ nābhinandeyyāti atītaṃ rūpādiṃ nābhinandeyya. Naveti paccuppanne. Hīyamāneti",
  "atk-s0515a:1652_1": "vinassamāne. Ākāsaṃ na sito siyāti taṇhānissito na bhaveyya. Taṇhā hi rūpādīnaṃ ākāsanato “ākāso”ti vuccati.",
  "atk-s0515a:1653": "Vemāneti abhavamāne. Vigacchamāneti apagacchamāne.",
  "atk-s0515a:1654": "“Ākāsatī”ti “ākassatī”ti ca duvidho pāṭho.",
  "atk-s0515a:1655_0": "180. Kiṃ kāraṇā ākāsaṃ na sito siyāti ce? Gedhaṃ brūmīti gāthā. Tassattho – ahañhi",
  "atk-s0515a:1655_1": "imaṃ ākāsasaṅkhātaṃ taṇhaṃ rūpādīsu gijjhanato gedhaṃ brūmi “gedho”ti vadāmi. Kiñca",
  "atk-s0515a:1655_2": "bhiyyo – avahananaṭṭhena “ogho”ti ca ājavanaṭṭhena “ājava”nti ca “idaṃ mayhaṃ, idaṃ",
  "atk-s0515a:1655_3": "mayha”nti jappakāraṇato “jappana”nti ca dummuñcanaṭṭhena “ārammaṇa”nti ca kampakaraṇaṭṭhena",
  "atk-s0515a:1655_4": "“kampana”nti ca brūmi, esāva lokassa palibodhaṭṭhena duratikkamanīyaṭṭhena ca “kāmapaṅko duraccayo”ti.",
  "atk-s0515a:1656_0": "Ājavanti āpaṭisandhito javati dhāvatīti ājavaṃ, vaṭṭamūlatāya punabbhave paṭisandhidānataṇhāyetaṃ",
  "atk-s0515a:1656_1": "adhivacanaṃ. Jappananti patthanā, taṇhāyetaṃ adhivacanaṃ. Ārammaṇampi vuccati taṇhāti",
  "atk-s0515a:1656_2": "rūpādīsu ārammaṇesu uppannataṇhā muccituṃ asakkuṇeyyaṭṭhena ārammaṇāti kathīyati.",
  "atk-s0515a:1656_3": "Kāmapaṅkoti osīdanaṭṭhena kalalaṃ. Kaddamoti saṅgaṭṭhena kaddamo. Tāpanaṭṭhena kileso.",
  "atk-s0515a:1656_4": "Niyyāsaṃ viya laggāpanaṭṭhena palipo. Rundhitvā dhāraṇaṭṭhena palirodho. Evametaṃ",
  "atk-s0515a:1656_5": "gedhādipariyāyaṃ ākāsaṃ anissito.",
  "atk-s0515a:1657_0": "181. Saccā avokkamanti gāthā. Tassattho – pubbe vuttā tividhāpi saccā avokkamaṃ moneyyapattiyā",
  "atk-s0515a:1657_1": "munīti saṅkhaṃ gato nibbānathale tiṭṭhati brāhmaṇo, sa veevarūpo sabbāni āyatanāni",
  "atk-s0515a:1657_2": "nissajjitvā “santo”ti vuccati. Niddese vattabbaṃ natthi.",
  "atk-s0515a:1658_0": "182. Kiñca bhiyyo – sa ve vidvāti gāthā. Tattha ñatvā dhammanti aniccādinayena saṅkhatadhammaṃ",
  "atk-s0515a:1658_1": "aññāya. Sammā so loke iriyānoti asammāiriyanakarānaṃ kilesānaṃ pahānā sammā so loke iriyamāno.",
  "atk-s0515a:1659": "183. Evaṃ apihento ca – yodha kāmeti gāthā. Tattha saṅganti sattavidhaṃ saṅgaṃ yo accatari. Nājjhetīti na abhijjhāyati.",
  "atk-s0515a:1660_0": "184. Tasmā tumhesupi yo evarūpo hotuṃ icchati, taṃ vadāmi – yaṃ pubbeti gāthā. Tattha",
  "atk-s0515a:1660_1": "yaṃ pubbeti atīte saṅkhāre ārabbha uppajjanadhammaṃ kilesajātaṃ atītaṃ kammañca.",
  "atk-s0515a:1660_2": "Pacchā te māhu kiñcananti anāgatepi saṅkhāre ārabbha uppajjanadhammaṃ rāgādikiñcanaṃ",
  "atk-s0515a:1660_3": "mā ahu. Majjhe ce no gahessasīti paccuppannarūpādidhammepi na gahessasi ce. Evaṃ upasanto carissasi.",
  "atk-s0515a:1661": "Abījaṃ karohīti maggañāṇena na bījaṃ karohi. Rāgakiñcananti rāgaphandanaṃ. Dosakiñcanādīsupi eseva nayo.",
  "atk-s0515a:1662_0": "185. Evaṃ arahattappattiṃ dassetvā idāni arahato thutivasena ito parā gāthāyo abhāsi.",
  "atk-s0515a:1662_1": "Tattha sabbasoti gāthāya mamāyitanti mamattakaraṇaṃ. “Mama ida”nti gahitaṃ vā vatthu.",
  "atk-s0515a:1662_2": "Asatā ca na socatīti avijjamānakāraṇā asantakāraṇā na socati. Na jīyatīti jāniṃ nādhigacchati.",
  "atk-s0515a:1663_0": "Ahu vata meti mayhaṃ ahosi vata. Taṃ vata me natthīti yaṃ atīte ahosi, taṃ mayhaṃ",
  "atk-s0515a:1663_1": "idāni na santi. Siyā vata meti yaṃ mayhaṃ bhavissati, taṃ vatāhaṃ na labhāmīti idāni",
  "atk-s0515a:1663_2": "ahaṃ ekaṃsena na pāpuṇāmi.",
  "atk-s0515a:1664": "186. Kiñca bhiyyo – yassa natthīti gāthā. Tattha kiñcananti kiñci rūpādidhammajātaṃ.",
  "atk-s0515a:1665": "Abhisaṅkhatanti kammena saṅkharitaṃ. Abhisañcetayitanti cittena rāsikataṃ. Avijjāya tvevāti avijjāya tu eva. Asesavirāganirodhāti virāgasaṅkhātena maggena niravasesanirodhā.",
  "atk-s0515a:1666_0": "Suññato lokaṃ avekkhassūti avasavattisallakkhaṇavasena vā tucchasaṅkhārasamanupassanavasena",
  "atk-s0515a:1666_1": "vāti dvīhākārehi suññato lokaṃ passa. Attānudiṭṭhiṃ ūhaccāti sakkāyadiṭṭhiṃ uddharitvā.",
  "atk-s0515a:1666_2": "Evaṃ maccutaro siyāti evaṃ maraṇassa taraṇo bhaveyya. Evaṃ lokaṃ avekkhantanti evaṃ",
  "atk-s0515a:1666_3": "khandhalokaṃ passantaṃ. Maccurājā na passatīti maraṇarājā na oloketi na dakkhati.",
  "atk-s0515a:1667": "Nāññaṃ patthayate kiñcīti aññaṃ appamattakampi na patthayati na pihayati. Aññatra appaṭisandhiyāti nibbānaṃ ṭhapetvā. “Aññatrappaṭisandhiyā”ti ekapadaṃ katvāpi paṭhanti.",
  "atk-s0515a:1668_0": "187. Kiñca bhiyyo – aniṭṭhurīti gāthā. Tattha aniṭṭhurīti anissukī. “Aniṭṭharī”tipi",
  "atk-s0515a:1668_1": "keci paṭhanti. Sabbadhī samoti sabbattha samo, upekkhakoti adhippāyo. Kiṃ vuttaṃ",
  "atk-s0515a:1668_2": "hoti? Yo so “natthi me”ti na socati, tamahaṃ avikampinaṃ puggalaṃ puṭṭho samāno aniṭṭhurī",
  "atk-s0515a:1668_3": "ananugiddho, anejo sabbadhī samoti imaṃ tasmiṃ puggale catubbidhaṃ ānisaṃsaṃ brūmīti.",
  "atk-s0515a:1669_0": "Niṭṭhuriyoti issukī. Niṭṭhurabhāvo niṭṭhuriyaṃ, taṃ nissāya ettakampi natthīti kheḷapātanti",
  "atk-s0515a:1669_1": "attho. Niṭṭhuriyakammanti niṭṭhuriyakaraṇaṃ. Gahaṭṭho vā hi gahaṭṭhaṃ bhikkhu vā",
  "atk-s0515a:1669_2": "bhikkhuṃ nissāya vasanto appamattakeneva kujjhitvā taṃ nissāya ettakampi natthīti",
  "atk-s0515a:1669_3": "kheḷaṃ pātetvā pādena maddanto viya niṭṭhuriyaṃ nāma karoti. Tassa taṃ kammaṃ “niṭṭhuriyakamma”nti",
  "atk-s0515a:1669_4": "vuccati. Issāti sabhāvaniddeso. Tato parā dve ākārabhāvaniddesā. Itarattayaṃ pariyāyavacanaṃ.",
  "atk-s0515a:1669_5": "Lakkhaṇādito panesā parasampattīnaṃ usūyanalakkhaṇā issā; tattha ca anabhiratirasā;",
  "atk-s0515a:1669_6": "tato vimukhabhāvapaccupaṭṭhānā; parasampattipadaṭṭhānā.",
  "atk-s0515a:1670": "Lābhepi na iñjatīti paccayalābhe na calati. Alābhepīti paccayānaṃ alābhepi.",
  "atk-s0515a:1671_0": "188. Kiñca bhiyyo – anejassāti gāthā. Tattha nisaṅkhatīti puññābhisaṅkhārādīsu yo",
  "atk-s0515a:1671_1": "koci saṅkhāro. So hi yasmā nisaṅkhariyati, nisaṅkharoti vā, tasmā “nisaṅkhatī”ti",
  "atk-s0515a:1671_2": "vuccati. Viyārambhāti vividhā puññābhisaṅkhārādikā ārambhā. Khemaṃ passati sabbadhīti",
  "atk-s0515a:1671_3": "sabbattha abhayameva passati.",
  "atk-s0515a:1672": "Ārambhāti kammānaṃ paṭhamārambhā. Viyārambhāti uparūpari vividhaārambhanavasena vīriyārambhā. Tīsu bhavesu paṭisandhijanakakammānaṃ etaṃ adhivacanaṃ. Tasmā viyārambhā ārato.",
  "atk-s0515a:1673_0": "189. Evaṃ passanto na samesūti gāthā. Tattha na vadateti “sadisohamasmī”tiādinā mānavasena",
  "atk-s0515a:1673_1": "samesupi attānaṃ na vadati omesupi ussesupi. Nādeti na nirassatīti rūpādīsu kañci",
  "atk-s0515a:1673_2": "dhammaṃ na gaṇhāti na nissajjati. Sesaṃ sabbattha tattha tattha vuttanayattā pākaṭameva.",
  "atk-s0515a:1673_3": "Evaṃ arahattanikūṭeneva desanaṃ niṭṭhāpesīti.",
  "atk-s0515a:1674": "Saddhammappajjotikāya mahāniddesaṭṭhakathāya",
  "atk-s0515a:1675": "Attadaṇḍasuttaniddesavaṇṇanā niṭṭhitā.",
  "atk-s0515a:1676": "16. Sāriputtasuttaniddesavaṇṇanā",
  "atk-s0515a:1677_0": "190. Soḷasame na me diṭṭhoti sāriputtasuttaniddeso. Tattha ito pubbeti ito saṅkassanagare",
  "atk-s0515a:1677_1": "otaraṇato pubbe. Vagguvadoti sundaravado. Tusitā gaṇimāgatoti tusitakāyā cavitvā",
  "atk-s0515a:1677_2": "mātukucchiṃ āgatattā tusitā āgato. Gaṇācariyattā gaṇī. Santuṭṭhaṭṭhena vā tusitasaṅkhātā",
  "atk-s0515a:1677_3": "devalokā gaṇiṃ āgato, tusitānaṃ vā arahantānaṃ gaṇiṃ āgatoti.",
  "atk-s0515a:1678_0": "Iminā cakkhunāti iminā attabhāvapariyāpannena pakatimaṃsacakkhunā. Iminā attabhāvenāti",
  "atk-s0515a:1678_1": "iminā pacchimena attabhāvena. Tāvatiṃsabhavaneti tāvatiṃsadevaloke. Pāricchattakamūleti",
  "atk-s0515a:1678_2": "koviḷārarukkhassa heṭṭhā. Paṇḍukambalasilāyanti rattakambalasadisapāsāṇapiṭṭhe. Vassaṃ",
  "atk-s0515a:1678_3": "vuṭṭhoti vuṭṭhavasso. Devagaṇaparivutoti devasaṅghena parivārito. Otiṇṇoti avatiṇṇo.",
  "atk-s0515a:1678_4": "Imaṃ dassanaṃ pubbeti aññatra imamhā dassanā pubbe. Na diṭṭhoti aññadā na diṭṭhapubbo.",
  "atk-s0515a:1679": "Khattiyassa vāti khattiyassa vadantassa na suto. Brāhmaṇādīsupi eseva nayo.",
  "atk-s0515a:1680_0": "Madhuravadotiādīsu byañjanasampannaṃ madhuraṃ vadatīti madhuravado. Pemajanakaṃ pemārahaṃ",
  "atk-s0515a:1680_1": "vadatīti pemanīyavado. Hadayaṅgamacitte ṭhapanayogyaṃ vadatīti hadayaṅgamavado. Karavīkasakuṇasaddo",
  "atk-s0515a:1680_2": "viya madhuraghoso assāti karavīkarutamañjughoso. Vissaṭṭho cāti apalibuddho tattha",
  "atk-s0515a:1680_3": "tattha apakkhalano. Viññeyyo cāti suvijāneyyo ca. Mañju cāti madhuro ca. Savanīyo",
  "atk-s0515a:1680_4": "cāti kaṇṇasukho ca. Bindu cāti ghano ca. Avisārī cāti na patthaṭo ca. Gambhīro cāti",
  "atk-s0515a:1680_5": "na uttāno ca. Ninnādi cāti ghosavanto ca. Assāti assa satthuno. Bahiddhā parisāyāti",
  "atk-s0515a:1680_6": "parisato bahi. Na niccharatīti na nikkhamati. Kiṃkāraṇā? Evarūpo madhurasaddo nikkāraṇā",
  "atk-s0515a:1680_7": "mā vinassatūti. Brahmassaroti aññe chinnassarāpi bhinnassarāpi kākassarāpi honti,",
  "atk-s0515a:1680_8": "ayaṃ pana mahābrahmuno sarasadisena sarena samannāgato. Mahābrahmuno hi pittasemhehi",
  "atk-s0515a:1680_9": "apalibuddhattā saro visuddho hoti, bhagavatāpi katakammaṃ vatthuṃ sodheti, vatthuno",
  "atk-s0515a:1680_10": "suddhattā nābhito paṭṭhāya samuṭṭhahanto saro visuddho aṭṭhaṅgasamannāgatāva samuṭṭhāti.",
  "atk-s0515a:1680_11": "Karavīko viya bhaṇatīti karavīkabhāṇī, mattakaravīkarutamañjughosoti attho.",
  "atk-s0515a:1681_0": "Tāretīti akhemantaṭṭhānaṃ atikkāmeti. Uttāretīti khemantabhūmiṃ upanento tāreti.",
  "atk-s0515a:1681_1": "Nittāretīti akhemantaṭṭhānato nikkhāmento tāreti. Patāretīti pariggahetvā tāreti,",
  "atk-s0515a:1681_2": "hatthena pariggahetvā viya tāretīti attho. Sabbampetaṃ tāraṇuttāraṇādikhemantaṭṭhāne",
  "atk-s0515a:1681_3": "ṭhapanamevāti āha – “khemantabhūmiṃ sampāpetī”ti. Satteti veneyyasatte. Mahāgahanatāya",
  "atk-s0515a:1681_4": "mahānatthatāya dunnittariyatāya ca jātiyeva kantāro jātikantāro, taṃ jātikantāraṃ.",
  "atk-s0515a:1682_0": "Gaṇassa sussūsatīti gaṇo assa vacanaṃ sussūsati suṇāti upalakkheti. Sotaṃ odahatīti",
  "atk-s0515a:1682_1": "sotukāmatāya sotaṃ avadahati patiṭṭhāpeti. Aññā cittaṃ upaṭṭhapetīti ñātukāmaṃ cittaṃ",
  "atk-s0515a:1682_2": "paṇidahati. Gaṇaṃ akusalā vuṭṭhāpetvāti janasamūhaṃ akosallasambhūtā akusalā uṭṭhāpetvā.",
  "atk-s0515a:1682_3": "Kusale patiṭṭhāpetīti kosallasambhūte kusale ṭhapeti. Saṅghīti rāsivasena saṅgho",
  "atk-s0515a:1682_4": "assa atthīti saṅghī. Parisavasena gaṇo assa atthīti gaṇī. Gaṇassa ācariyoti gaṇācariyo.",
  "atk-s0515a:1683_0": "191. Dutiyagāthāya sadevakassa lokassa, yathā dissatīti sadevakassa lokassa viya",
  "atk-s0515a:1683_1": "manussānampi dissati. Yathā vā dissatīti tacchato aviparītato dissati. Cakkhumāti",
  "atk-s0515a:1683_2": "uttamacakkhumā. Ekoti pabbajjāsaṅkhātādīhi eko. Ratinti nekkhammaratiādiṃ.",
  "atk-s0515a:1684_0": "Patirūpakoti suvaṇṇapatirūpako kuṇḍalo. Mattikākuṇḍalovāti mattikāya katakuṇḍalo",
  "atk-s0515a:1684_1": "viya. Lohaḍḍhamāsova suvaṇṇachannoti suvaṇṇena paṭicchanno lohamāsako viya. Parivārachannāti",
  "atk-s0515a:1684_2": "parivārena chāditā. Anto asuddhāti abbhantarato rāgādīhi aparisuddhā. Bahi sobhamānāti",
  "atk-s0515a:1684_3": "cīvarādīhi bāhirato sundarā.",
  "atk-s0515a:1685": "Akappitairiyāpathā cāti asajjitairiyāpathā. Paṇidhisampannāti paripuṇṇapatthanā.",
  "atk-s0515a:1686_0": "Visuddhasaddoti parisuddhakittisaddo, yathābhūtathutighosoti attho. Gatakittisaddasilokoti",
  "atk-s0515a:1686_1": "kittisaddañca silokañca gahetvā caraṇasīlo. Kattha visuddhasaddoti ce? “Nāgabhavane",
  "atk-s0515a:1686_2": "ca supaṇṇabhavane cā”tiādinā nayena vitthāretvā vuttaṭṭhāne. Tato ca bhiyyoti tato",
  "atk-s0515a:1686_3": "vuttappakārato ca veneyyavasena atirekataropi dissati.",
  "atk-s0515a:1687_0": "Sabbaṃ rāgatamanti sakalaṃ rāgandhakāraṃ. Dosatamādīsupi eseva nayo. Andhakaraṇanti",
  "atk-s0515a:1687_1": "paññālokanivāraṇakaraṇaṃ. Acakkhukaraṇanti paññācakkhuno akaraṇaṃ. Aññāṇakaraṇanti",
  "atk-s0515a:1687_2": "ñāṇena ajānanakaraṇaṃ. Paññānirodhikanti paññānayananāsakaṃ. Vighātapakkhikanti pīḷākoṭṭhāsikaṃ.",
  "atk-s0515a:1687_3": "Anibbānasaṃvattanikanti apaccayaamatanibbānatthāya na saṃvattanikaṃ.",
  "atk-s0515a:1688_0": "Sabbaṃ taṃ tena bodhiñāṇena bujjhīti taṃ sakalaṃ tena catumaggañāṇavasena bujjhi.",
  "atk-s0515a:1688_1": "Paṭhamamaggavasena jāni anubujjhi. Dutiyamaggavasena puna aññāsi paṭivijjhi. Tatiyamaggavasena",
  "atk-s0515a:1688_2": "paṭivedhaṃ pāpuṇi sambujjhi. Catutthamaggavasena nissesapaṭivedhena sammābujjhi.",
  "atk-s0515a:1688_3": "Adhigacchi phassesi sacchākāsīti etaṃ tayaṃ phalavasena yojetabbaṃ. Paṭhamadutiyavasena",
  "atk-s0515a:1688_4": "paṭilabhi. Tatiyavasena ñāṇaphassena phusi. Catutthavasena paccakkhaṃ akāsi. Atha",
  "atk-s0515a:1688_5": "vā ekekaphalassa tayopi labbhanti eva.",
  "atk-s0515a:1689_0": "Nekkhammaratinti pabbajjādīni nissāya uppannaratiṃ. Vivekaratinti kāyavivekādimhi",
  "atk-s0515a:1689_1": "uppannaratiṃ. Upasamaratinti kilesavūpasame ratiṃ. Sambodhiratinti maggaṃ paccavekkhantassa uppannaratiṃ.",
  "atk-s0515a:1690_0": "192. Tatiyagāthāya bahūnamidha baddhānanti idha bahūnaṃ khattiyādīnaṃ sissānaṃ. Sissā",
  "atk-s0515a:1690_1": "hi ācariyapaṭibaddhavuttittā “baddhā”ti vuccanti. Atthi pañhena āgamanti atthiko",
  "atk-s0515a:1690_2": "pañhena āgatomhi, atthikānaṃ vā pañhena āgamanaṃ, pañhena atthi āgamanaṃ vāti.",
  "atk-s0515a:1691_0": "Buddhoti padassa abhāvepi taṃ buddhanti pade yo so buddho, taṃ niddisitukāmena “buddho”ti",
  "atk-s0515a:1691_1": "vuttaṃ. Sayambhūti upadesaṃ vinā sayameva bhūto. Anācariyakoti sayambhūpadassa atthavivaraṇaṃ.",
  "atk-s0515a:1691_2": "Yo hi ācariyaṃ vinā saccāni paṭivijjhati, so sayambhū nāma hotīti. Pubbe ananussutesūtiādi",
  "atk-s0515a:1691_3": "anācariyakabhāvassa atthappakāsanaṃ. Ananussutesūti ācariyato ananussutesu. Sāmanti",
  "atk-s0515a:1691_4": "sayameva. Abhisambujjhīti bhusaṃ sammā paṭivijjhi. Tattha ca sabbaññutaṃ pāpuṇīti",
  "atk-s0515a:1691_5": "tesu ca saccesu sabbaññubhāvaṃ pāpuṇi. Yathā saccāni paṭivijjhantā sabbaññuno honti,",
  "atk-s0515a:1691_6": "tathā saccānaṃ paṭividdhattā evaṃ vuttaṃ. “Sabbaññutaṃ patto”tipi pāṭho. Balesu ca",
  "atk-s0515a:1691_7": "vasībhāvanti dasasu ca tathāgatabalesu issarabhāvaṃ pāpuṇi. Yo so evaṃ bhūto, so",
  "atk-s0515a:1691_8": "buddhoti vuttaṃ hoti. Tattha sabbadhammesu appaṭihatañāṇanimittānuttaravimokkhādhigamaparibhāvitakhandhasantānaṃ",
  "atk-s0515a:1691_9": "upādāya paṇṇattiko, sabbaññutapadaṭṭhānaṃ vā saccābhisambodhimupādāya paṇṇattiko",
  "atk-s0515a:1691_10": "sattaviseso buddho. Ettāvatā atthato buddhavibhāvanā katā hoti.",
  "atk-s0515a:1692_0": "Idāni byañjanato vibhāvento “buddhoti kenaṭṭhena buddho”tiādimāha. Tattha yathā loke",
  "atk-s0515a:1692_1": "avagantā “avagato”ti vuccati, evaṃ bujjhitā saccānīti buddho. Yathā paṇṇasosā vātā",
  "atk-s0515a:1692_2": "“paṇṇasusā”ti vuccanti, evaṃ bodhetā pajāyāti buddho. Sabbaññutāya buddhoti sabbadhammabujjhanasamatthāya",
  "atk-s0515a:1692_3": "buddhiyā buddhoti vuttaṃ hoti. Sabbadassāvitāya buddhoti sabbadhammānaṃ ñāṇacakkhunā",
  "atk-s0515a:1692_4": "diṭṭhattā buddhoti vuttaṃ hoti. Anaññaneyyatāya buddhoti aññena abodhanīyato sayameva",
  "atk-s0515a:1692_5": "buddhattā buddhoti vuttaṃ hoti. Visavitāya buddhoti nānāguṇavikasanato padumamiva",
  "atk-s0515a:1692_6": "vikasanaṭṭhena buddhoti vuttaṃ hoti. Khīṇāsavasaṅkhātena buddhotiādīhi chahi pariyāyehi",
  "atk-s0515a:1692_7": "cittasaṅkocakaradhammappahānena niddāya vibuddho puriso viya sabbakilesaniddāya vibuddhattā",
  "atk-s0515a:1692_8": "buddhoti vuttaṃ hoti. Saṅkhā saṅkhātanti atthato ekattā saṅkhātenāti vacanassa koṭṭhāsenāti",
  "atk-s0515a:1692_9": "attho. Taṇhālepadiṭṭhilepābhāvena nirupalepasaṅkhātena savāsanānaṃ sabbakilesānaṃ",
  "atk-s0515a:1692_10": "pahīnattā ekantavacanena visesetvā vuttaṃ. Ekantanikkilesoti rāgadosamohāvasesehi",
  "atk-s0515a:1692_11": "sabbakilesehi nikkileso.",
  "atk-s0515a:1693_0": "Ekāyanamaggaṃ gatoti buddhoti gamanatthānaṃ dhātūnaṃ bujjhanatthattā bujjhanatthāpi",
  "atk-s0515a:1693_1": "dhātuyo gamanatthā honteva, tasmā ekāyanamaggaṃ gatattā buddhoti vuttaṃ hoti. Ekāyanamaggo cettha –",
  "atk-s0515a:1694": "“Maggo pantho patho pajjo, añjasaṃ vaṭumāyanaṃ;",
  "atk-s0515a:1695": "Nāvā uttarasetū ca, kullo ca bhisi saṅkamo”ti. –",
  "atk-s0515a:1696_0": "Maggassa bahūsu nāmesu ayananāmena vuttamagganāmena vutto. Tasmā ekamaggabhūto maggo,",
  "atk-s0515a:1696_1": "na dvedhāpathabhūtoti attho. Atha vā ekena ayitabbo maggoti ekāyanamaggo. Ekenāti",
  "atk-s0515a:1696_2": "gaṇasaṅgaṇikaṃ pahāya pavivittena. Ayitabboti paṭipajjitabbo, ayanti vā etenāti ayano,",
  "atk-s0515a:1696_3": "saṃsārato nibbānaṃ gacchantīti attho. Ekesaṃ ayanoti ekāyano. Ekesanti seṭṭhānaṃ.",
  "atk-s0515a:1696_4": "Sabbasattaseṭṭhā ca sammāsambuddhā, tasmā ekesaṃ maggabhūto sammāsambuddhānaṃ ayanabhūto",
  "atk-s0515a:1696_5": "maggoti vuttaṃ hoti. Ayatīti vā ayano, gacchati pavattatīti attho. Ekasmiṃ ayano",
  "atk-s0515a:1696_6": "maggoti ekāyanamaggo. Ekasmiṃyeva buddhasāsane pavattamāno maggo, na aññatthāti vuttaṃ",
  "atk-s0515a:1696_7": "hoti. Api ca ekaṃ ayatīti ekāyano. Pubbabhāge nānāmukhabhāvanānayappavattopi aparabhāge",
  "atk-s0515a:1696_8": "ekaṃ nibbānameva gacchatīti vuttaṃ hoti, tasmā ekāyanamaggoti ekanibbānagamanamaggoti attho.",
  "atk-s0515a:1697_0": "Eko anuttaraṃ sammāsambodhiṃ abhisambuddhoti na parehi buddhattā buddho, kintu sayameva",
  "atk-s0515a:1697_1": "anuttaraṃ sammāsambodhiṃ abhisambuddhattā buddhoti vuttaṃ hoti. Abuddhivihatattā",
  "atk-s0515a:1697_2": "buddhipaṭilābhattā buddhoti buddhi buddhaṃ bodhoti pariyāyavacanametaṃ. Tattha yathā",
  "atk-s0515a:1697_3": "“nīlarattaguṇayogā nīlo paṭo, ratto paṭo”ti vuccati, evaṃ buddhaguṇayogā “buddho”ti ñāpetuṃ vuttaṃ.",
  "atk-s0515a:1698_0": "Tato paraṃ buddhoti netaṃ nāmantiādi “atthamanugatā ayaṃ paññattī”ti ñāpanatthaṃ",
  "atk-s0515a:1698_1": "vuttaṃ. Tattha mittā sahāyā. Amaccā bhaccā. Ñātī pitupakkhikā. Sālohitā mātupakkhikā.",
  "atk-s0515a:1698_2": "Samaṇā pabbajjupagatā. Brāhmaṇā bhovādino, samitapāpabāhitapāpā vā. Devatā sakkādayo",
  "atk-s0515a:1698_3": "brahmāno ca. Vimokkhantikanti vimokkho arahattamaggo, vimokkhassa anto arahattaphalaṃ,",
  "atk-s0515a:1698_4": "tasmiṃ vimokkhante bhavaṃ vimokkhantikaṃ nāmaṃ. Sabbaññubhāvo hi arahattamaggena",
  "atk-s0515a:1698_5": "sijjhati, arahattaphalodaye siddhaṃ hoti. Tasmā sabbaññubhāvo vimokkhante bhavo hoti.",
  "atk-s0515a:1698_6": "Taṃ nemittikampi nāmaṃ vimokkhante bhavaṃ nāma hoti. Tena vuttaṃ – “vimokkhantikametaṃ",
  "atk-s0515a:1698_7": "buddhānaṃ bhagavantāna”nti. Bodhiyā mūle saha sabbaññutaññāṇassa paṭilābhāti mahābodhirukkhamūle",
  "atk-s0515a:1698_8": "yathāvuttakkhaṇe sabbaññutaññāṇassa paṭilābhena saha. Sacchikā paññattīti arahattaphalasacchikiriyāya",
  "atk-s0515a:1698_9": "sabbadhammasacchikiriyāya vā jātā paññatti. Yadidaṃ buddhoti paññatti. Ayaṃ byañjanato",
  "atk-s0515a:1698_10": "buddhavibhāvanā. Ito paraṃ vahassetaṃ bhāranti pariyosānaṃ tattha tattha vuttanayattā",
  "atk-s0515a:1698_11": "yathāpāḷimeva niyyāti.",
  "atk-s0515a:1699": "193. Catutthagāthāya vijigucchatoti jātiādīhi aṭṭīyato. Rittamāsananti vivittaṃ mañcapīṭhaṃ. Pabbatānaṃ guhāsu vāti pabbataguhāsu vā rittamāsanaṃ bhajatoti sambandhitabbaṃ.",
  "atk-s0515a:1700_0": "Jātiyā vijigucchatoti jātiṃ vijigucchato. Jarāya. Byādhinātiādīsupi eseva nayo. Bhajatoti",
  "atk-s0515a:1700_1": "evamādīsu bhajatoti bhajantassa. Sevatoti sevantassa. Nisevatoti sammā sevantassa.",
  "atk-s0515a:1700_2": "Saṃsevatoti punappunaṃ sevantassa. Paṭisevatoti upagantvā sevantassa. Pabbatapabbhārāti pabbatakucchiyo.",
  "atk-s0515a:1701": "194. Pañcamagāthāya uccāvacesūti hīnapaṇītesu. Sayanesūti vihārādīsu senāsanesu. Kīvanto tattha bheravāti kittakā tattha bhayakāraṇā. “Kuvanto”tipi pāṭho, kūjantoti cassa attho.",
  "atk-s0515a:1702_0": "Kuvantoti saddāyanto. Kūjantoti abyattasaddaṃ karonto. Nadantoti ukkuṭṭhiṃ karonto.",
  "atk-s0515a:1702_1": "Saddaṃ karontoti vācaṃ bhāsanto. Katīti pucchā. Kittakāti pamāṇapucchā. Kīvatakāti",
  "atk-s0515a:1702_2": "paricchedapucchā. Kīvabahukāti pamāṇaparicchedapucchā. Te bheravāti ete bhayajananupaddavā",
  "atk-s0515a:1702_3": "bhayārammaṇā. Kīvabahukāti pucchite ārammaṇe dassetuṃ “sīhā byagghā dīpī”tiādīhi vissajjeti.",
  "atk-s0515a:1703_0": "195. Chaṭṭhagāthāya kati parissayāti kittakā upaddavā. Agataṃ disanti nibbānaṃ. Tañhi",
  "atk-s0515a:1703_1": "agatapubbattā agataṃ, niddisitabbato disā cāti. Tena vuttaṃ – “agataṃ disa”nti. Amataṃ",
  "atk-s0515a:1703_2": "disa”ntipi pāṭho. Abhisambhaveti abhisambhaveyya. Pantamhīti pariyante.",
  "atk-s0515a:1704": "Agatapubbā sā disāti yā disā supinantenapi na gatapubbā. Na sā disā gatapubbāti esā disā vuttanayena na gatapubbā. Iminā dīghena addhunāti anena dīghakālena.",
  "atk-s0515a:1705_0": "Samatittikanti antomukhavaṭṭilekhaṃ pāpetvā samabharitaṃ. Anavasekanti anavasiñcanakaṃ",
  "atk-s0515a:1705_1": "aparisiñcanakaṃ katvā. Telapattanti pakkhittatelaṃ telapattaṃ. Parihareyyāti hareyya",
  "atk-s0515a:1705_2": "ādāya gaccheyya. Evaṃ sacittamanurakkheti taṃ telabharitaṃ pattaṃ viya attano cittaṃ",
  "atk-s0515a:1705_3": "kāyagatāya satiyā gocare ceva sampayuttasatiyā cāti ubhinnaṃ antare pakkhipitvā yathā",
  "atk-s0515a:1705_4": "muhuttampi bahiddhā gocare na vikkhipati, tathā paṇḍito yogāvacaro rakkheyya gopayeyya.",
  "atk-s0515a:1705_5": "Kiṃkāraṇā? Etassa hi –",
  "atk-s0515a:1706": "“Dunniggahassa lahuno, yatthakāmanipātino;",
  "atk-s0515a:1707": "Cittassa damatho sādhu, cittaṃ dantaṃ sukhāvahaṃ”. ;",
  "atk-s0515a:1708": "Tasmā –",
  "atk-s0515a:1709": "“Sududdasaṃ sunipuṇaṃ, yatthakāmanipātinaṃ;",
  "atk-s0515a:1710": "Cittaṃ rakkhetha medhāvī, cittaṃ guttaṃ sukhāvahaṃ”. ;",
  "atk-s0515a:1711": "Idañhi –",
  "atk-s0515a:1712": "“Dūraṅgamaṃ ekacaraṃ, asarīraṃ guhāsayaṃ;",
  "atk-s0515a:1713": "Ye cittaṃ saṃyamessanti, mokkhanti mārabandhanā”. ;",
  "atk-s0515a:1714": "Itarassa pana –",
  "atk-s0515a:1715": "“Anavaṭṭhitacittassa, saddhammaṃ avijānato;",
  "atk-s0515a:1716": "Pariplavapasādassa, paññā na paripūrati”. ;",
  "atk-s0515a:1717": "Thirakammaṭṭhānasahāyassa pana –",
  "atk-s0515a:1718": "“Anavassutacittassa, ananvāhatacetaso;",
  "atk-s0515a:1719": "Puññapāpapahīnassa, natthi jāgarato bhayaṃ”. ;",
  "atk-s0515a:1720": "Tasmā etaṃ –",
  "atk-s0515a:1721": "“Phandanaṃ capalaṃ cittaṃ, dūrakkhaṃ dunnivārayaṃ;",
  "atk-s0515a:1722": "Ujuṃ karoti medhāvī, usukārova tejanaṃ”. ;",
  "atk-s0515a:1723": "Evaṃ ujuṃ karonto sacittamanurakkhe.",
  "atk-s0515a:1724_0": "Patthayāno disaṃ agatapubbanti imasmiṃ kāyagatāsatikammaṭṭhāne kammaṃ ārabhitvā anamatagge",
  "atk-s0515a:1724_1": "saṃsāre agatapubbaṃ disaṃ patthento vuttanayena sakaṃ cittaṃ rakkheyyāti attho. Kā panesā disā nāma –",
  "atk-s0515a:1725": "“Mātāpitā disā pubbā, ācariyā dakkhiṇā disā;",
  "atk-s0515a:1726": "Puttadārā disā pacchā, mittāmaccā ca uttarā.",
  "atk-s0515a:1727": "“Dāsakammakarā heṭṭhā, uddhaṃ samaṇabrāhmaṇā;",
  "atk-s0515a:1728": "Etā disā namasseyya, alamatto kule gihī”ti. –",
  "atk-s0515a:1729": "Ettha tāva mātāpitādayo “disā”ti vuttā.",
  "atk-s0515a:1730": "“Disā catasso vidisā catasso, uddhaṃ adho dasa disā imāyo;",
  "atk-s0515a:1731": "Katamaṃ disaṃ tiṭṭhati nāgarājā, yamaddasā supine chabbisāṇa”nti. –",
  "atk-s0515a:1732": "Ettha puratthimādibhedā disāva “disā”ti vuttā.",
  "atk-s0515a:1733": "“Agārino annadapānavatthadā, avhāyikā tampi disaṃ vadanti;",
  "atk-s0515a:1734": "Esā disā paramā setaketu, yaṃ patvā dukkhī sukhino bhavantī”ti. –",
  "atk-s0515a:1735_0": "Ettha nibbānaṃ “disa”nti vuttaṃ. Idhāpi tadeva adhippetaṃ. Taṇhakkhayaṃ virāgantiādīhi",
  "atk-s0515a:1735_1": "dissati apadissati tasmā “disā”ti vuccati. Anamatagge pana saṃsāre kenaci bālaputhujjanena",
  "atk-s0515a:1735_2": "supinenapi agatapubbatāya “agatapubbā disā nāmā”ti vuccati. Taṃ patthayantena kāyagatāsatiyā",
  "atk-s0515a:1735_3": "yogo karaṇīyoti. Vajatotiādīsu ettha magguppādato samīpaṃ vajato. Ṭhitikkhaṇe gacchato.",
  "atk-s0515a:1735_4": "Phalodayato atikkamato.",
  "atk-s0515a:1736_0": "Anteti antamhi ṭhite. Panteti vanagahanagambhīre ṭhite. Pariyanteti dūrabhāvena pariyante",
  "atk-s0515a:1736_1": "ṭhite. Selanteti pabbatānaṃ ante. Vananteti vanaghaṭānaṃ ante. Nadanteti nadīnaṃ",
  "atk-s0515a:1736_2": "ante. Udakanteti udakānaṃ pariyante. Yattha na kasīyati na vapīyatīti yasmiṃ kasanañca",
  "atk-s0515a:1736_3": "vapanañca na karīyati. Janantaṃ atikkamitvā ṭhite. Manussānaṃ anupacāreti kasanavapanavasena",
  "atk-s0515a:1736_4": "manussehi anupacaritabbe senāsane.",
  "atk-s0515a:1737": "196. Sattamagāthāya kyāssa byappathayo assūti kidisāni tassa vacanāni assu.",
  "atk-s0515a:1738_0": "Musāvādaṃ pahāyāti ettha musāti visaṃvādanapurekkhārassa atthabhañjanako vacīpayogo",
  "atk-s0515a:1738_1": "kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā",
  "atk-s0515a:1738_2": "cetanā musāvādo. Aparo nayo – musāti abhūtaṃ atacchaṃ vatthu, vādoti tassa bhūtato",
  "atk-s0515a:1738_3": "tacchato viññāpanaṃ. Lakkhaṇato pana atathaṃ vatthuṃ tathato paraṃ viññāpetukāmassa",
  "atk-s0515a:1738_4": "tathāviññattisamuṭṭhāpikā cetanā musāvādo. So yamatthaṃ bhañjati, tassa appatāya",
  "atk-s0515a:1738_5": "appasāvajjo, mahantatāya mahāsāvajjo. Api ca gahaṭṭhānaṃ attano santakaṃ adātukāmatāya",
  "atk-s0515a:1738_6": "“natthī”tiādinayappavatto appasāvajjo, sakkhinā hutvā atthabhañjanatthaṃ vutto mahāsāvajjo.",
  "atk-s0515a:1738_7": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ",
  "atk-s0515a:1738_8": "nadī maññe sandatī”ti pūraṇakathānayena pavatto appasāvajjo, adiṭṭhaṃyeva pana diṭṭhantiādinā",
  "atk-s0515a:1738_9": "nayena vadantānaṃ mahāsāvajjo.",
  "atk-s0515a:1739_0": "Tassa cattāro sambhārā honti – atathaṃ vatthu visaṃvādanacittaṃ tajjo vāyāmo parassa",
  "atk-s0515a:1739_1": "tadatthavijānananti. Eko payogo sāhatthikova. So ca kāyena vā kāyapaṭibaddhena vā",
  "atk-s0515a:1739_2": "vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ",
  "atk-s0515a:1739_3": "jānāti, ayaṃ kiriyasamuṭṭhāpikā cetanākkhaṇeyeva musāvādakammunā bajjhati.",
  "atk-s0515a:1740_0": "Saccaṃ vadatīti saccavādī. Saccena saccaṃ sandahati ghaṭetīti saccasandho, na antarantarā",
  "atk-s0515a:1740_1": "musā vadatīti attho. Yo hi puriso kadāci musā vadati, kadāci saccaṃ, tassa musāvādena",
  "atk-s0515a:1740_2": "antarikatāya saccaṃ saccena na ghaṭiyati, tasmā na so saccasandho. Ayaṃ pana na tādiso,",
  "atk-s0515a:1740_3": "jīvitahetupi musā avatvā saccena saccaṃ sandahatiyevāti saccasandho.",
  "atk-s0515a:1741_0": "Thetoti thiro, thirakathoti attho. Eko puggalo haliddirāgo viya thusarāsimhi nikhātakhāṇu",
  "atk-s0515a:1741_1": "viya assapiṭṭhe ṭhapitakumbhaṇḍamiva ca na thirakatho hoti. Eko pāsāṇalekhā viya",
  "atk-s0515a:1741_2": "indakhīlo viya ca thirakatho hoti, asinā sīsaṃ chindantepi dvekathā na katheti. Ayaṃ vuccati theto.",
  "atk-s0515a:1742_0": "Paccayikoti pattiyāyitabbo, saddhāyitabbakoti attho. Ekacco hi puggalo na paccayiko",
  "atk-s0515a:1742_1": "hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti vattabbataṃ",
  "atk-s0515a:1742_2": "āpajjati. Eko paccayiko hoti, “idaṃ kena vuttaṃ, asukenā”ti vutte “yadi tena vuttaṃ,",
  "atk-s0515a:1742_3": "idameva pamāṇaṃ, idāni upaparikkhitabbaṃ natthi, evameva ida”nti vattabbataṃ āpajjati,",
  "atk-s0515a:1742_4": "ayaṃ vuccati paccayiko. Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0515a:1743_0": "Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa hadaye attano",
  "atk-s0515a:1743_1": "piyabhāvaṃ parassa ca suññabhāvaṃ karoti, sā pisuṇavācā. Yāya pana attānampi parampi",
  "atk-s0515a:1743_2": "pharusaṃ karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusavācā.",
  "atk-s0515a:1743_3": "Yena samphaṃ palapati niratthakaṃ, so samphappalāpo. Tesaṃ mūlabhūtāpi cetanā pisuṇavācādināmameva",
  "atk-s0515a:1743_4": "labhati, sā eva idha adhippetāti.",
  "atk-s0515a:1744_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0515a:1744_1": "cetanā pisuṇavācā. Sā yassa bhedaṃ karoti, tassa appaguṇatāya appasāvajjā, mahāguṇatāya mahāsāvajjā.",
  "atk-s0515a:1745_0": "Tassā cattāro sambhārā honti – bhinditabbo paro, “iti ime nānā bhavissanti vinā bhavissantī”ti",
  "atk-s0515a:1745_1": "bhedapurekkhāratā vā, “iti ahaṃ piyo bhavissāmi vissāsiko”ti piyakamyatā vā, tajjo",
  "atk-s0515a:1745_2": "vāyāmo, tassa tadatthavijānananti.",
  "atk-s0515a:1746_0": "Imesaṃ bhedāyāti yesaṃ itoti vuttānaṃ santike sutaṃ, tesaṃ bhedāya. Bhinnānaṃ vā",
  "atk-s0515a:1746_1": "sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ",
  "atk-s0515a:1746_2": "ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni",
  "atk-s0515a:1746_3": "vatvā sandhānaṃ kattā. Anuppadātāti sandhānānuppadātā, dve jane samagge disvā “tumhākaṃ",
  "atk-s0515a:1746_4": "evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā",
  "atk-s0515a:1746_5": "daḷhīkammaṃ kattāti attho.",
  "atk-s0515a:1747_0": "Samaggo ārāmo assāti samaggārāmo, yattha samaggā natthi, tattha vasitumpi na icchatīti",
  "atk-s0515a:1747_1": "attho. “Samaggarāmo”tipi pāḷi, ayamevattho. Samaggaratoti samaggesu rato, te pahāya",
  "atk-s0515a:1747_2": "aññatra gantumpi na icchatīti attho. Samagge disvāpi sutvāpi nandatīti samagganandī.",
  "atk-s0515a:1747_3": "Samaggakaraṇiṃ vācaṃ bhāsitāti yā vācā satte samaggeyeva karoti, taṃ sāmaggiguṇaparidīpakameva",
  "atk-s0515a:1747_4": "vācaṃ bhāsati, na itaranti.",
  "atk-s0515a:1748_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0515a:1748_1": "Mammacchedakopi payogo cittasaṇhatāya pharusavācā na hoti. Mātāpitaro hi kadāci puttake",
  "atk-s0515a:1748_2": "evampi vadanti “corā vo khaṇḍākhaṇḍikaṃ karontū”ti, uppalapattampi ca nesaṃ upari",
  "atk-s0515a:1748_3": "patantaṃ na icchanti. Ācariyupajjhāyā ca kadāci nissitake evaṃ vadanti “kiṃ ime ahirikā",
  "atk-s0515a:1748_4": "anottappino caranti, niddhamatha ne”ti. Atha ca nesaṃ āgamādhigamasampattiṃ icchanti.",
  "atk-s0515a:1748_5": "Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi",
  "atk-s0515a:1748_6": "na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,",
  "atk-s0515a:1748_7": "cittapharusatāya panesā pharusavācāva, sā yaṃ sandhāya pavattitā. Tassa appaguṇatāya",
  "atk-s0515a:1748_8": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro kupitacittaṃ akkosanāti.",
  "atk-s0515a:1749_0": "Nelāti elaṃ vuccati doso, nāssā elanti nelā, niddosāti attho. “Nelaṅgo setapacchādo”ti",
  "atk-s0515a:1749_1": "ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-s0515a:1749_2": "viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti",
  "atk-s0515a:1749_3": "pemaniyā. Hadayaṃ gacchati apaṭihaññamānā sukhena cittaṃ pavisatīti hadayaṅgamā.",
  "atk-s0515a:1749_4": "Guṇaparipuṇṇatāya pure bhavāti porī. Pure saṃvaddhanārī viya sukumārātipi porī. Purassa",
  "atk-s0515a:1749_5": "esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ",
  "atk-s0515a:1749_6": "pitāti bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.",
  "atk-s0515a:1749_7": "Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0515a:1750_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0515a:1750_1": "appasāvajjo, āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathā",
  "atk-s0515a:1750_2": "purekkhāratā, tathārūpīkathākathanañca.",
  "atk-s0515a:1751_0": "Kālena vadatīti kālavādī, vattabbayuttakālaṃ sallakkhetvā vadatīti attho. Bhūtaṃ",
  "atk-s0515a:1751_1": "tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-s0515a:1751_2": "katvā vadatīti atthavādī. Navalokuttaradhammasannissitaṃ katvā vadatīti dhammavādī.",
  "atk-s0515a:1751_3": "Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati",
  "atk-s0515a:1751_4": "ṭhapanokāso, nidhānamassā atthīti nidhānavatī, hadaye nidhātabbayuttaṃ vācaṃ bhāsitāti",
  "atk-s0515a:1751_5": "attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na",
  "atk-s0515a:1751_6": "akālena bhāsati, yuttakālaṃ pana apekkhitvāva bhāsatīti attho. Sāpadesanti saupamaṃ,",
  "atk-s0515a:1751_7": "sakāraṇanti attho. Pariyantavatinti paricchedaṃ dassetvā yathāssā paricchedo paññāyati,",
  "atk-s0515a:1751_8": "evaṃ bhāsatīti attho. Atthasaṃhitanti anekehi nayehi vibhajantena pariyādātuṃ asakkuṇeyyatāya",
  "atk-s0515a:1751_9": "atthasampannaṃ. Yaṃ vā so atthavādī atthaṃ vadati, tena atthena sahitattā atthasaṃhitaṃ",
  "atk-s0515a:1751_10": "vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.",
  "atk-s0515a:1752_0": "Catūhi vacīsucaritehīti “musāvādaṃ pahāyā”tiādinā nayena vuttehi catūhi vācāhi yuttehi",
  "atk-s0515a:1752_1": "suṭṭhu caritehi. Samannāgatoti aparihīno. Catudosāpagataṃ vācaṃ bhāsatīti appiyādīhi",
  "atk-s0515a:1752_2": "catūhi dosehi apagataṃ parihīnaṃ vācaṃ bhāsati.",
  "atk-s0515a:1753_0": "Atthi agocaroti kiñcāpi thero samaṇācāraṃ samaṇagocaraṃ kathetukāmo “atthi agocaro,",
  "atk-s0515a:1753_1": "atthi gocaro”ti padaṃ uddhari, yathā pana maggakusalo puriso maggaṃ ācikkhanto “vāmaṃ",
  "atk-s0515a:1753_2": "muñca, dakkhiṇaṃ gaṇhā”ti paṭhamaṃ muñcitabbaṃ sabhayamaggaṃ uppathamaggaṃ ācikkhati,",
  "atk-s0515a:1753_3": "pacchā gahetabbaṃ khemamaggaṃ ujumaggaṃ, evameva maggakusalapurisasadiso dhammasenāpati",
  "atk-s0515a:1753_4": "paṭhamaṃ pahātabbaṃ buddhapaṭikuṭṭhaṃ agocaraṃ ācikkhitvā pacchā gocaraṃ ācikkhitukāmo",
  "atk-s0515a:1753_5": "“katamo agocaro”tiādimāha. Purisena hi ācikkhitamaggo sampajjeyya vā na vā, tathāgatena",
  "atk-s0515a:1753_6": "ācikkhitamaggo apaṇṇako indavissaṭṭhaṃ vajiraṃ viya avirajjhanako nibbānanagaraṃyeva",
  "atk-s0515a:1753_7": "samosarati. Tena vuttaṃ – “puriso maggakusaloti kho tissa tathāgatassetaṃ adhivacanaṃ",
  "atk-s0515a:1753_8": "arahato sammāsambuddhassā”ti.",
  "atk-s0515a:1754_0": "Yasmā vā sasīsaṃ nhānena pahīnasedamalajallikassa purisassa mālāgandhavilepanādivibhūsanavidhānaṃ",
  "atk-s0515a:1754_1": "viya pahīnapāpadhammassa kalyāṇadhammasamāyogo sampannarūpo hoti, tasmā sedamalajallikaṃ",
  "atk-s0515a:1754_2": "viya pahātabbaṃ paṭhamaṃ agocaraṃ ācikkhitvā pahīnasedamalajallikassa mālāgandhavilepanādivibhūsanavidhānaṃ",
  "atk-s0515a:1754_3": "viya pacchā gocaraṃ ācikkhitukāmopi “katamo agocaro”tiādimāha.",
  "atk-s0515a:1755_0": "Tattha gocaroti piṇḍapātādīnaṃ atthāya upasaṅkamituṃ yuttaṭṭhānaṃ. Ayuttaṭṭhānaṃ",
  "atk-s0515a:1755_1": "agocaro. Vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti",
  "atk-s0515a:1755_2": "attho. Tattha vesiyā nāma rūpūpajīviniyo yena kenacideva sulabhajjhācāratā mittasanthavasinehavasena",
  "atk-s0515a:1755_3": "upasaṅkamanto vesiyāgocaro nāma hoti. Tasmā evaṃ upasaṅkamituṃ na vaṭṭati. Kiṃkāraṇā?",
  "atk-s0515a:1755_4": "Ārakkhavipattito. Evaṃ upasaṅkamantassa hi cirarakkhitagopitopi samaṇadhammo katipāheneva",
  "atk-s0515a:1755_5": "nassati. Sacepi na nassati, garahaṃ labhati. Dakkhiṇāvasena pana upasaṅkamantena",
  "atk-s0515a:1755_6": "satiṃ upaṭṭhapetvā upasaṅkamitabbaṃ.",
  "atk-s0515a:1756_0": "Vidhavā vuccanti matapatikā vā pavuṭṭhapatikā vā. Thullakumāriyoti mahallikā anibbiddhakumāriyo.",
  "atk-s0515a:1756_1": "Paṇḍakāti lokāmisanissitakathābahulā ussannakilesā avūpasantapariḷāhā napuṃsakā.",
  "atk-s0515a:1756_2": "Tesaṃ sabbesampi upasaṅkamane ādīnavo vuttanayeneva veditabbo. Bhikkhunīsupi eseva",
  "atk-s0515a:1756_3": "nayo. Api ca bhikkhū nāma ussannabrahmacariyā honti, tathā bhikkhuniyo. Te aññamaññaṃ",
  "atk-s0515a:1756_4": "santhavavasena katipāheneva rakkhitagopitasamaṇadhammaṃ nāsenti. Gilānapucchakena",
  "atk-s0515a:1756_5": "pana gantuṃ vaṭṭati. Bhikkhunā pupphāni labhitvā pūjanatthāyapi ovādadānatthāyapi gantuṃ vaṭṭatiyeva.",
  "atk-s0515a:1757_0": "Pānāgāranti surāpānagharaṃ, taṃ brahmacariyantarāyakarehi surāsoṇḍehi avivittaṃ hoti.",
  "atk-s0515a:1757_1": "Tattha tehi saddhiṃ sahasoṇḍavasena upasaṅkamituṃ na vaṭṭati, brahmacariyantarāyo",
  "atk-s0515a:1757_2": "hoti. Saṃsaṭṭho viharati rājūhītiādīsu rājānoti abhisittā vā hontu anabhisittā vā,",
  "atk-s0515a:1757_3": "ye rajjamanusāsanti. Rājamahāmattāti rājūnaṃ issariyasadisāya mahatiyā issariyamattāya",
  "atk-s0515a:1757_4": "samannāgatā. Titthiyāti viparītadassanā bāhiraparibbājakā. Titthiyasāvakāti bhattivasena",
  "atk-s0515a:1757_5": "tesaṃ paccayadāyakā, etehi saddhiṃ saṃsaggajāto hotīti attho.",
  "atk-s0515a:1758_0": "Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo",
  "atk-s0515a:1758_1": "paccanīkasaṃsaggo. Yena brahmacariyantarāyaṃ paññattivītikkamaṃ sallekhaparihāniñca",
  "atk-s0515a:1758_2": "pāpuṇāti. Seyyathidaṃ? Rājarājamahāmattehi saddhiṃ sahasokitā sahananditā samasukhadukkhatā",
  "atk-s0515a:1758_3": "uppannesu kiccakaraṇīyesu attanā yogaṃ āpajjanatā titthiyatitthiyasāvakehi saddhiṃ",
  "atk-s0515a:1758_4": "ekacchandarucisamācāratā ekacchandarucisamācārabhāvāvaho vā sinehabahumānasanthavo.",
  "atk-s0515a:1758_5": "Tattha rājarājamahāmattehi saddhiṃ saṃsaggo brahmacariyantarāyakaro, itarehi titthiyasāvakehi",
  "atk-s0515a:1758_6": "tesaṃ laddhiggahaṇaṃ. Tesaṃ pana vādaṃ bhinditvā attano laddhiṃ gaṇhāpetuṃ samatthena",
  "atk-s0515a:1758_7": "upasaṅkamituṃ vaṭṭati.",
  "atk-s0515a:1759_0": "Idāni aparenapi pariyāyena agocaraṃ dassetuṃ “yāni vā pana tāni kulānī”tiādi āraddhaṃ.",
  "atk-s0515a:1759_1": "Tattha assaddhānīti buddhādīsu saddhāvirahitāni. Tāni “buddho sabbaññū, dhammo niyyāniko,",
  "atk-s0515a:1759_2": "saṅgho suppaṭipanno”ti na saddahanti. Appasannānīti cittaṃ pasannaṃ anāvilaṃ kātuṃ",
  "atk-s0515a:1759_3": "na sakkonti. Akkosakaparibhāsakānīti akkosakāni ceva paribhāsakāni ca. “Corosi, bālosi,",
  "atk-s0515a:1759_4": "mūḷhosi, oṭṭhosi, goṇosi, gadrabhosi, āpāyikosi, nerayikosi, tiracchānagatosi, natthi",
  "atk-s0515a:1759_5": "tuyhaṃ sugati, duggatiyeva tuyhaṃ pāṭikaṅkhā”ti evaṃ dasahi akkosavatthūhi akkosanti.",
  "atk-s0515a:1759_6": "“Hotu, idāni taṃ paharissāma, bandhissāma, vadhissāmā”ti evaṃ bhayadassanena paribhāsanti cāti attho.",
  "atk-s0515a:1760_0": "Anatthakāmānīti atthaṃ na icchanti, anatthameva icchanti. Ahitakāmānīti ahitameva",
  "atk-s0515a:1760_1": "icchanti, hitaṃ na icchanti. Aphāsukāmānīti phāsukaṃ na icchanti, aphāsukameva icchanti.",
  "atk-s0515a:1760_2": "Ayogakkhemakāmānīti catūhi yogehi khemaṃ nibbhayaṃ na icchanti, sabhayameva icchanti.",
  "atk-s0515a:1760_3": "Bhikkhūnanti ettha sāmaṇerāpi saṅgahaṃ gacchanti. Bhikkhunīnanti ettha sikkhamānāsāmaṇeriyopi.",
  "atk-s0515a:1760_4": "Sabbesampi hi bhagavantaṃ uddissa pabbajitānañceva saraṇagatānañca catunnampi parisānaṃ",
  "atk-s0515a:1760_5": "tāni anatthakāmāniyeva. Tathārūpāni kulānīti evarūpāni khattiyakulādīni kulāni. Sevatīti",
  "atk-s0515a:1760_6": "nissāya jīvati. Bhajatīti upasaṅkamati. Payirupāsatīti punappunaṃ upasaṅkamati. Ayaṃ",
  "atk-s0515a:1760_7": "vuccatīti ayaṃ vesiyādigocarassa vesiyādiko rājādisaṃsaṭṭhassa rājādiko assaddhakulādisevakassa",
  "atk-s0515a:1760_8": "assaddhakulādiko cāti tippakāropi ayuttagocaro “agocaro”ti veditabbo.",
  "atk-s0515a:1761_0": "Tassa imināpi pariyāyena agocaratā veditabbā – vesiyādiko tāva pañcakāmaguṇanissayato",
  "atk-s0515a:1761_1": "agocaro veditabbo. Yathāha – “ko ca, bhikkhave, bhikkhuno agocaro paravisayo, yadidaṃ",
  "atk-s0515a:1761_2": "pañca kāmaguṇā”ti. Rājādiko jhānānuyogassa anupanissayato lābhasakkārāsanicakkanipphādanato",
  "atk-s0515a:1761_3": "diṭṭhivipattihetuto ca, assaddhakulādiko saddhāhānicittapadosāvahanato agocaro.",
  "atk-s0515a:1762_0": "Antaragharappavesādiko ca cakkhunā rūpaṃ disvā nimittaggāhādiko ca saddhādeyyāni",
  "atk-s0515a:1762_1": "bhojanāni bhuñjitvā visūkadassanānuyogo ca pañca kāmaguṇā cāti catubbidhopi pana",
  "atk-s0515a:1762_2": "kilesuppattivasena agocaroti veditabbo.",
  "atk-s0515a:1763_0": "Mā bhikkhave agocare carathāti carituṃ ayuttaṭṭhāne mā caratha. Paravisayeti sattuvisaye.",
  "atk-s0515a:1763_1": "Agocare bhikkhave caratanti ayuttaṭṭhāne carantānaṃ. “Cara”ntipi pāṭho. Lacchatīti",
  "atk-s0515a:1763_2": "labhissati passissati. Māroti devaputtamāropi maccumāropi. Otāranti randhaṃ chiddaṃ vivaraṃ.",
  "atk-s0515a:1764_0": "Gocaraniddese na vesiyāgocaro hotītiādīni vuttapaṭipakkhavasena veditabbāni. Ayaṃ",
  "atk-s0515a:1764_1": "pana viseso – cattāro satipaṭṭhānā gocaroti carituṃ yuttaṭṭhānavasena catusatipaṭṭhānā",
  "atk-s0515a:1764_2": "gocaro. Saketi attano santake. Pettike visayeti pitito āgatavisaye.",
  "atk-s0515a:1765_0": "Āraddhavīriyassāti sammāupaṭṭhitacatusammappadhānavīriyavantassa. Thāmagatassāti",
  "atk-s0515a:1765_1": "balappattassa. Daḷhaparakkamassāti thiravīriyassa. Yassatthāya pesitoti yena arahattatthāya",
  "atk-s0515a:1765_2": "attabhāvo pariccatto. Attatthe cāti attano atthe arahattaphale ca. Ñāye cāti ariye",
  "atk-s0515a:1765_3": "aṭṭhaṅgike magge ca. Lakkhaṇe cāti aniccādilakkhaṇapaṭivedhe ca. Kāraṇe cāti hetumhi",
  "atk-s0515a:1765_4": "ca. Ṭhānāṭhāne cāti ṭhāne ca aṭṭhāne ca, kāraṇākāraṇe cāti attho. Idāni vitthāretvā",
  "atk-s0515a:1765_5": "dassetuṃ “sabbe saṅkhārā aniccā”tiādimāha.",
  "atk-s0515a:1766": "197. Aṭṭhamagāthāya ekodi nipakoti ekaggacitto paṇḍito.",
  "atk-s0515a:1767_0": "Jātarūpassa oḷārikampi malaṃ dhamatīti suvaṇṇassa thūlaṃ jallaṃ aggisaṃyogena nīharati.",
  "atk-s0515a:1767_1": "Sandhamatīti sammā nīharati. Niddhamatīti apunabhavappattikaṃ katvā nīharati. “Jhāpetī”ti",
  "atk-s0515a:1767_2": "keci vadanti. Majjhimakampīti tato sukhumatarampi. Sukhumakampīti atisukhumatarampi.",
  "atk-s0515a:1767_3": "Evamevāti opammasampaṭipādanaṃ. Attano oḷārikepi kilese dhamatīti kāyaduccaritādike",
  "atk-s0515a:1767_4": "thūlakilese vīriyātapena nīharati. Majjhimakepi kileseti kāmavitakkādike oḷārikasukhumānaṃ",
  "atk-s0515a:1767_5": "majjhimakepi. Sukhumakepīti ñātivitakkādike atisaṇhakepi kilese. Sammādiṭṭhiyā micchādiṭṭhiṃ",
  "atk-s0515a:1767_6": "dhamatīti saha vipassanāya maggasampayuttāya sammādiṭṭhiyā viparītasaṅkhātaṃ micchādiṭṭhiṃ",
  "atk-s0515a:1767_7": "nīharati. Sammāsaṅkappādīsupi eseva nayo.",
  "atk-s0515a:1768_0": "198. Evaṃ āyasmatā sāriputtena tīhi gāthāhi bhagavantaṃ thometvā pañcahi gāthāhi",
  "atk-s0515a:1768_1": "pañcasatānaṃ sissānamatthāya ca senāsanagocarasīlavatādīni pucchito tamatthaṃ pakāsetuṃ",
  "atk-s0515a:1768_2": "“vijigucchamānassā”tiādinā nayena vissajjanamāraddhaṃ. Tattha paṭhamagāthāya tāvattho",
  "atk-s0515a:1768_3": "– jātiādīhi jigucchamānassa rittāsanaṃ sayanaṃ sevato ve sambodhikāmassa sāriputta",
  "atk-s0515a:1768_4": "bhikkhuno yadidaṃ phāsu yo phāsuvihāro yathānudhammaṃ yo ca anudhammo, taṃ te pavakkhāmi",
  "atk-s0515a:1768_5": "yathā pajānaṃ yathā pajānanto vadeyya, evaṃ vadāmīti. Yaṃ phāsuvihāranti yaṃ sukhavihāraṃ.",
  "atk-s0515a:1768_6": "Asappāyarūpadassanenāti itthirūpādisamaṇāsappāyarūpadassanena. Taṃ bodhiṃ bujjhitukāmassāti",
  "atk-s0515a:1768_7": "taṃ catumaggañāṇasaṅkhātaṃ bodhiṃ bujjhituṃ icchantassa. Anubujjhitukāmassāti anurūpāya",
  "atk-s0515a:1768_8": "paṭipattiyā bujjhitukāmassa. Paṭivijjhitukāmassāti abhimukhe katvā nibbijjhitukāmassa.",
  "atk-s0515a:1768_9": "Sambujjhitukāmassāti pahīnakilese apaccāgamanavasena sammā bujjhituṃ icchantassa.",
  "atk-s0515a:1768_10": "Adhigantukāmassāti pāpuṇitukāmassa. Sacchikātukāmassāti paṭilābhasacchikiriyāya pattukāmassa.",
  "atk-s0515a:1768_11": "Atha vā bujjhitukāmassāti sotāpattimaggañāṇaṃ ñātukāmassa. Anubujjhitukāmassāti sakadāgāmimaggañāṇaṃ",
  "atk-s0515a:1768_12": "puna ñātukāmassa. Paṭivijjhitukāmassāti anāgāmimaggañāṇaṃ paṭivedhavasena ñātukāmassa.",
  "atk-s0515a:1768_13": "Sambujjhitukāmassāti arahattamaggañāṇaṃ sammā ñātukāmassa. Adhigantukāmassāti catubbidhampi",
  "atk-s0515a:1768_14": "adhigantukāmassa. Phassitukāmassāti ñāṇaphusanāya phusitukāmassa. Sacchikātukāmassāti",
  "atk-s0515a:1768_15": "paccavekkhaṇāya paccakkhaṃ kattukāmassa.",
  "atk-s0515a:1769": "Catunnaṃ maggānaṃ pubbabhāge vipassanāti catunnaṃ ariyamaggānaṃ purimakoṭṭhāse uppannaudayabbayādivipassanāñāṇāni.",
  "atk-s0515a:1770_0": "199. Dutiyagāthāya sapariyantacārīti sīlādīsu catūsu pariyantesu caramāno. Ḍaṃsādhipātānanti",
  "atk-s0515a:1770_1": "piṅgalamakkhikānañca sesamakkhikānañca. Te hi tato tato adhipatitvā khādanti, tasmā",
  "atk-s0515a:1770_2": "“adhipātā”ti vuccanti. Manussaphassānanti corādiphassānaṃ.",
  "atk-s0515a:1771_0": "Cattāro pariyantāti cattāro mariyādā paricchedā. Antopūtibhāvaṃ paccavekkhamānoti",
  "atk-s0515a:1771_1": "abbhantare kucchitabhāvaṃ sīlavirahitabhāvaṃ olokayamāno. Anto sīlasaṃvarapariyante",
  "atk-s0515a:1771_2": "caratīti sīlasaṃvaraparicchedabbhantare carati vicarati. Mariyādaṃ na bhindatīti",
  "atk-s0515a:1771_3": "sīlamariyādaṃ sīlaparicchedaṃ na kopeti.",
  "atk-s0515a:1772_0": "Ādittapariyāyaṃ paccavekkhamānoti ādittadesanaṃ olokento. Akkhabbhañjanavaṇapaṭicchādanaputtamaṃsūpamaṃ",
  "atk-s0515a:1772_1": "paccavekkhamānoti sākaṭikassa akkhabbhañjanaupamañca, kuṭṭhabyādhino vaṇānaṃ paṭicchādanatelapilotikaupamañca,",
  "atk-s0515a:1772_2": "kantārapaṭipannānaṃ jāyampatikānaṃ puttamaṃsakhādanaupamañca olokento. Bhaddekarattavihāraṃ paccavekkhamānoti –",
  "atk-s0515a:1773": "“Atītaṃ nānvāgameyya, nappaṭikaṅkhe anāgataṃ;",
  "atk-s0515a:1774": "Taṃ ve ‘bhaddekaratto’ti, santo ācikkhate munī”ti. –",
  "atk-s0515a:1775": "Evaṃ vuttaṃ bhaddekarattavihāraṃ olokento. Tā uppatitvā uppatitvā khādantīti nippatitvā nippatitvā khādanti.",
  "atk-s0515a:1776": "200. Tatiyagāthāya paradhammikā nāma sattasahadhammikavajjā sabbepi te bāhirakā. Kusalānuesīti kusaladhamme anvesamāno.",
  "atk-s0515a:1777": "Satta sahadhammike ṭhapetvāti bhikkhubhikkhunīsikkhamānāsāmaṇerasāmaṇerīupāsakaupāsikāyo vajjetvā. Athāparānipi atthi abhisambhotabbānīti aparānipi madditabbāni atthi saṃvijjanti.",
  "atk-s0515a:1778_0": "201. Catutthagāthāya ātaṅkaphassenāti rogaphassena. Sītaṃ athuṇhanti sītañca uṇhañca.",
  "atk-s0515a:1778_1": "So tehi phuṭṭho bahudhāti so tehi ātaṅkādīhi anekehi ākārehi phuṭṭho samāno. Anokoti",
  "atk-s0515a:1778_2": "abhisaṅkhāraviññāṇādīnaṃ anokāsabhūto. Abbhantaradhātupakopavasena vāti sarīrabbhantare",
  "atk-s0515a:1778_3": "āpodhātukkhobhavasena vā aññadhātukkhobhavasena vā. Uṇhanti sarīrabbhantare tejodhātukkhobhavasena",
  "atk-s0515a:1778_4": "uṇhaṃ bhavati. Abhisaṅkhārasahagataviññāṇassāti kusalākusalacetanāsampayuttacittassa.",
  "atk-s0515a:1778_5": "Okāsaṃ na karotīti avakāsaṃ patiṭṭhaṃ na karoti. Avatthitasamādānoti otaritvā gāhako.",
  "atk-s0515a:1779_0": "202. Evaṃ “bhikkhuno vijigucchato”tiādīhi tīhi gāthāhi puṭṭhamatthaṃ vissajjetvā",
  "atk-s0515a:1779_1": "idāni “kyāssa byappathayo”tiādinā nayena puṭṭhaṃ vissajjento “theyyaṃ na kāre”tiādimāha.",
  "atk-s0515a:1779_2": "Tattha phasseti phuseyya. Yadāvilattaṃ manaso vijaññāti yaṃ cittassa āvilattaṃ vijāneyya,",
  "atk-s0515a:1779_3": "taṃ sabbaṃ “kaṇhassa pakkho”ti vinodayeyya.",
  "atk-s0515a:1780_0": "Adinnādānaṃ pahāyāti ettha adinnassa ādānaṃ adinnādānaṃ, parasaṃharaṇaṃ, theyyaṃ",
  "atk-s0515a:1780_1": "corikāti vuttaṃ hoti. Tattha adinnanti parapariggahitaṃ, yattha paro yathākāmakāritaṃ",
  "atk-s0515a:1780_2": "āpajjanto adaṇḍāraho anupavajjo ca hoti; tasmiṃ parapariggahite parapariggahitasaññino",
  "atk-s0515a:1780_3": "tadādāyakaupakkamasamuṭṭhāpikā theyyacetanā adinnādānaṃ. Taṃ hīne parassa santake",
  "atk-s0515a:1780_4": "appasāvajjaṃ, paṇīte mahāsāvajjaṃ. Kasmā? Vatthupaṇītatāya. Vatthusamatte sati guṇādhikānaṃ",
  "atk-s0515a:1780_5": "santake vatthusmiṃ mahāsāvajjaṃ, taṃ taṃ guṇādhikaṃ upādāya tato tato hīnaguṇassa",
  "atk-s0515a:1780_6": "santake vatthusmiṃ appasāvajjaṃ.",
  "atk-s0515a:1781_0": "Tassa pañca sambhārā honti – parapariggahitaṃ, parapariggahitasaññitā, theyyacittaṃ,",
  "atk-s0515a:1781_1": "upakkamo, tena haraṇanti. Pahāyāti imaṃ adinnādānacetanāsaṅkhātaṃ dussīlyaṃ pajahitvā.",
  "atk-s0515a:1781_2": "Paṭiviratoti pahīnakālato paṭṭhāya tato dussīlyato orato viratova. Dinnameva ādiyatīti",
  "atk-s0515a:1781_3": "dinnādāyī. Cittenapi dinnameva paṭikaṅkhatīti dinnapāṭikaṅkhī. Thenetīti theno, na",
  "atk-s0515a:1781_4": "thenena athenena. Athenattāyeva sucibhūtena. Attanāti attabhāvena, athenaṃ sucibhūtaṃ",
  "atk-s0515a:1781_5": "attabhāvaṃ katvā viharatīti vuttaṃ hoti. Ito paraṃ vuttanayameva.",
  "atk-s0515a:1782_0": "Mettāyanavasena metti. Mettākāro mettāyanā. Mettāya ayitassa mettāsamaṅgino cittassa",
  "atk-s0515a:1782_1": "bhāvo mettāyitattaṃ. Anudayatīti anudayā, rakkhatīti attho. Anudayākāro anudayanā.",
  "atk-s0515a:1782_2": "Anudayitassa bhāvo anudayitattaṃ. Hitassa esanavasena hitesitā. Anukampanavasena",
  "atk-s0515a:1782_3": "anukampā. Sabbehipi imehi padehi upacārappanāppattāva mettā vuttā. Vipulenāti ettha",
  "atk-s0515a:1782_4": "pharaṇavasena vipulatā daṭṭhabbā. Bhūmivasena pana taṃ mahaggataṃ. Paguṇavasena appamāṇaṃ.",
  "atk-s0515a:1782_5": "Sattārammaṇavasena ca appamāṇaṃ. Byāpādapaccatthikappahānena averaṃ. Domanassappahānato",
  "atk-s0515a:1782_6": "abyāpajjaṃ, niddukkhanti vuttaṃ hoti.",
  "atk-s0515a:1783": "Āvilanti appasannaṃ. Luḷitanti kalalaṃ. Eritanti asanniṭṭhānaṃ. Ghaṭṭitanti ārammaṇena ghaṭṭanamāpāditaṃ. Calitanti kampamānaṃ. Bhantanti vibbhantaṃ. Avūpasantanti anibbutaṃ.",
  "atk-s0515a:1784_0": "Yo so māroti evamādīsu mahājanaṃ anatthe niyojetvā māretīti māro. Kaṇhakammattā kaṇho.",
  "atk-s0515a:1784_1": "Kāmāvacarissarattā adhipati. Maraṇaṃ pāpanato antagū. Muñcituṃ appadānaṭṭhena namuci.",
  "atk-s0515a:1784_2": "Mārassa baḷisanti mārabaḷisaṃ. Vaṭṭasannissitaṭṭhena mārassa āmisanti mārāmisaṃ.",
  "atk-s0515a:1784_3": "Vasavattanaṭṭhena mārassa visayoti māravisayo. Gocaraṭṭhena mārassa nivāsoti māranivāso.",
  "atk-s0515a:1784_4": "Kāmacāraṃ caraṭṭhena mārassa gocaroti māragocaro. Duppamuñcanaṭṭhena mārassa bandhananti",
  "atk-s0515a:1784_5": "mārabandhanaṃ. Dukkhuddayoti dukkhabandhano.",
  "atk-s0515a:1785_0": "203. Mūlampi tesaṃ palikhañña tiṭṭheti tesaṃ kodhātimānānaṃ yaṃ avijjādikaṃ mūlaṃ,",
  "atk-s0515a:1785_1": "tampi palikhaṇitvā tiṭṭheyya. Addhā bhavanto abhisambhaveyyāti etaṃ piyāpiyaṃ abhibhavanto",
  "atk-s0515a:1785_2": "ekaṃseneva abhibhaveyya, na tattha sithilaṃ parakkameyyāti adhippāyo.",
  "atk-s0515a:1786_0": "Avijjā mūlantiādayo avijjā kodhassa upanissayasahajātādivasena mūlaṃ hoti. Anupāyamanasikāro",
  "atk-s0515a:1786_1": "ca asmimāno ca ime dve upanissayavaseneva. Ahirikaanottappauddhaccā ime tayo upanissayasahajātādivasena",
  "atk-s0515a:1786_2": "mūlāni honti, tathā atimānassāpi.",
  "atk-s0515a:1787": "204. Paññaṃ purakkhatvāti paññaṃ pubbaṅgamaṃ katvā. Kalyāṇapītīti kalyāṇapītiyā samannāgato. Caturo sahetha paridevadhammeti anantaragāthāya vuccamāne paridevanīyadhamme saheyya.",
  "atk-s0515a:1788_0": "Vicayabahuloti parivīmaṃsanabahulo. Pavicayabahuloti visesena vīmaṃsanabahulo. Pekkhāyanabahuloti",
  "atk-s0515a:1788_1": "ikkhaṇabahulo. Samekkhāyanabahuloti esanabahulo. Vibhūtavihārīti pākaṭaṃ katvā ñātavihārī.",
  "atk-s0515a:1789_0": "Abhikkante paṭikkanteti ettha tāva abhikkantaṃ vuccati gamanaṃ. Paṭikkantaṃ nivattanaṃ.",
  "atk-s0515a:1789_1": "Tadubhayampi catūsu iriyāpathesu labbhati. Gamane tāva purato kāyaṃ abhiharanto abhikkamati",
  "atk-s0515a:1789_2": "nāma. Paṭinivattento paṭikkamati nāma. Ṭhānepi ṭhitakova kāyaṃ purato onamento abhikkamati",
  "atk-s0515a:1789_3": "nāma. Pacchato apanāmento paṭikkamati nāma. Nisajjāyapi nisinnakova āsanassa purimaaṅgābhimukho",
  "atk-s0515a:1789_4": "saṃsaranto abhikkamati nāma. Pacchimaaṅgappadesaṃ pacchā saṃsaranto paṭikkamati nāma.",
  "atk-s0515a:1789_5": "Nipajjāyapi eseva nayo.",
  "atk-s0515a:1790_0": "Sampajānakārī hotīti sampajaññena sabbakiccakārī, sampajaññameva vā kārī hoti. So",
  "atk-s0515a:1790_1": "hi abhikkantādīsu sampajaññaṃ karoteva, na katthaci sampajaññavirahito hoti. Ālokite",
  "atk-s0515a:1790_2": "vilokiteti ettha pana ālokitaṃ nāma purato pekkhanaṃ. Vilokitaṃ nāma anudisāpekkhanaṃ.",
  "atk-s0515a:1790_3": "Aññānipi heṭṭhā upari pacchato pekkhanavasena olokitaullokitaapalokitāni nāma honti.",
  "atk-s0515a:1790_4": "Tāni idha na gahitāni. Sāruppavasena pana imāneva dve gahitāni, iminā vā mukhena",
  "atk-s0515a:1790_5": "sabbāni gahitānevāti.",
  "atk-s0515a:1791_0": "Samiñjite pasāriteti pabbānaṃ samiñjanapasāraṇe. Saṅghāṭipattacīvaradhāraṇeti ettha",
  "atk-s0515a:1791_1": "saṅghāṭicīvarānaṃ nivāsanapārupanavasena, pattassa bhikkhāpaṭiggahaṇādivasena paribhogo",
  "atk-s0515a:1791_2": "dhāraṇaṃ nāma. Asitādīsu asiteti piṇḍapātabhojane. Pīteti yāguādipāne. Khāyiteti",
  "atk-s0515a:1791_3": "piṭṭhakhajjakādikhādane. Sāyiteti madhuphāṇitādisāyane. Uccārapassāvakammeti uccārassa",
  "atk-s0515a:1791_4": "ca passāvassa ca karaṇe. Gatādīsu gateti gamane. Ṭhiteti ṭhāne. Nisinneti nisajjāya.",
  "atk-s0515a:1792_0": "Sutteti sayane. Jāgariteti jāgaraṇe. Bhāsiteti kathane. Tattha upādārūpassa saddāyatanassa",
  "atk-s0515a:1792_1": "appavatte sati bhāsitā nāma na hoti, tasmiṃ pavattante hotīti pariggāhako bhikkhu",
  "atk-s0515a:1792_2": "bhāsite sampajānakārī nāma hoti. Vimuttāyatanasīsena dhammaṃ desentopi bāttiṃsatiracchānakathaṃ",
  "atk-s0515a:1792_3": "pahāya dasakathāvatthunissitaṃ kathaṃ kathentopi bhāsite sampajānakārī nāma. Tuṇhībhāveti",
  "atk-s0515a:1792_4": "akathane. Tattha upādārūpassa saddāyatanassa pavattiyaṃ tuṇhībhāvo nāma natthi, appavattiyaṃ",
  "atk-s0515a:1792_5": "hotīti pariggāhako bhikkhu tuṇhībhāve sampajānakārī nāma hoti. Aṭṭhatiṃsaārammaṇesu",
  "atk-s0515a:1792_6": "cittaruciyaṃ kammaṭṭhānaṃ gahetvā nisinnopi dutiyajjhānaṃ samāpannopi tuṇhībhāve",
  "atk-s0515a:1792_7": "sampajānakārī nāma. Ettha ca eko iriyāpatho dvīsu ṭhānesu āgato. So heṭṭhā abhikkante",
  "atk-s0515a:1792_8": "paṭikkanteti ettha bhikkhācāragāmaṃ gacchato āgacchato ca addhānagamanavasena kathito.",
  "atk-s0515a:1792_9": "Gate ṭhiteti ettha vihāre cuṇṇikapāduddhāravasena kathitoti veditabbo. Buddhānussativasenātiādayo",
  "atk-s0515a:1792_10": "heṭṭhā tattha tattha pakāsitā eva.",
  "atk-s0515a:1793_0": "Aratīti ratipaṭikkhepo. Aratitāti aramanākāro. Anabhiratīti anabhiratabhāvo. Anabhiramanāti",
  "atk-s0515a:1793_1": "anabhiramanākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.",
  "atk-s0515a:1794_0": "205. Kiṃ sū asissanti kiṃ bhuñjissāmi. Kuva vā asissanti kuhiṃ vā asissāmi. Dukkhaṃ",
  "atk-s0515a:1794_1": "vata settha kuvajja sessanti imaṃ rattiṃ dukkhaṃ sayiṃ, ajja āgamanarattiṃ kattha",
  "atk-s0515a:1794_2": "sayissaṃ. Ete vitakketi ete piṇḍapātanissite dve, senāsananissite dveti cattāro vitakke.",
  "atk-s0515a:1794_3": "Aniketacārīti apalibodhacārī nittaṇhacārī.",
  "atk-s0515a:1795": "Phalake vāti vaṅkādiphalakapīṭhe ca. Āgāmirattinti āgamanirattiyaṃ. Ādevaneyyeti visesena devaniyye. Paridevaneyyeti samantato devaniyye.",
  "atk-s0515a:1796_0": "206. Kāleti piṇḍapātakāle piṇḍapātasaṅkhātaṃ annaṃ vā, cīvarakāle cīvarasaṅkhātaṃ",
  "atk-s0515a:1796_1": "vasanaṃ vā laddhā dhammena samenāti adhippāyo. Mattaṃ sa jaññāti pariggahe ca paribhoge",
  "atk-s0515a:1796_2": "ca so pamāṇaṃ jāneyya. Idhāti sāsane, nipātamattameva vā etaṃ. Tosanatthanti santosatthaṃ,",
  "atk-s0515a:1796_3": "etadatthaṃ mattaṃ jāneyyāti vuttaṃ hoti. So tesu guttoti so bhikkhu tesu paccayesu",
  "atk-s0515a:1796_4": "gutto. Yatacārīti saññatavihāro, rakkhitairiyāpatho rakkhitakāyavacīmanodvāro cāti",
  "atk-s0515a:1796_5": "vuttaṃ hoti. “Yaticārī”tipi pāṭho, esoyevattho. Rusitoti rosito. Ghaṭṭitoti vuttaṃ hoti.",
  "atk-s0515a:1797_0": "Dvīhi kāraṇehi mattaṃ jāneyyāti dvīhi bhāgehi pamāṇaṃ jāneyya. Paṭiggahaṇato vāti",
  "atk-s0515a:1797_1": "parehi diyyamānaggahaṇakālato vā. Paribhogato vāti paribhuñjanakālato vā. Thokepi",
  "atk-s0515a:1797_2": "diyyamāneti appakepi diyyamāne. Kulānudayāyāti kulānaṃ anudayatāya. Kulānurakkhāyāti",
  "atk-s0515a:1797_3": "kulānaṃ anurakkhaṇatthāya. Paṭiggaṇhātīti thokampi gaṇhāti. Bahukepi diyyamāneti",
  "atk-s0515a:1797_4": "anappakepi diyyamāne. Kāyaparihārikaṃ cīvaraṃ paṭiggaṇhātīti ettha kāyaṃ pariharati",
  "atk-s0515a:1797_5": "posetīti kāyaparihārikaṃ. Kucchiparihārikanti kucchiṃ pariharati posetīti kucchiparihārikaṃ.",
  "atk-s0515a:1797_6": "Itarītarapaccayasantosena samannāgatassa bhikkhuno aṭṭha parikkhārā vaṭṭanti tīṇi",
  "atk-s0515a:1797_7": "cīvarāni patto dantakaṭṭhacchedanavāsi ekā sūci kāyabandhanaṃ parissāvananti. Vuttampi cetaṃ –",
  "atk-s0515a:1798": "“Ticīvarañca patto ca, vāsi sūci ca bandhanaṃ;",
  "atk-s0515a:1799": "Parissāvanena aṭṭhete, yuttayogassa bhikkhuno”ti. ;",
  "atk-s0515a:1800_0": "Te sabbe kāyaparihārikāpi honti kucchiparihārikāpi. Kathaṃ? Ticīvaraṃ tāva nivāsetvā",
  "atk-s0515a:1800_1": "ca pārupitvā ca vicaraṇakāle kāyaṃ pariharati posetīti kāyaparihārikaṃ hoti. Cīvarakaṇṇena",
  "atk-s0515a:1800_2": "udakaṃ parissāvetvā pivanakāle khāditabbaphalāphalaggahaṇakāle ca kucchiṃ pariharati",
  "atk-s0515a:1800_3": "posetīti kucchiparihārikaṃ hoti.",
  "atk-s0515a:1801_0": "Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko",
  "atk-s0515a:1801_1": "hoti. Āhāraṃ gahetvā bhuñjanakāle kucchiparihāriko. Vāsipi tāya dantakaṭṭhacchedanakāle",
  "atk-s0515a:1801_2": "mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti. Ucchucchedananāḷikerāditacchanakāle",
  "atk-s0515a:1801_3": "kucchiparihārikā. Sūci cīvarasibbanakāle kāyaparihārikā hoti. Pūvaṃ vā phalaṃ vā",
  "atk-s0515a:1801_4": "vijjhitvā khādanakāle kucchiparihārikā. Kāyabandhanaṃ bandhitvā vicaraṇakāle kāyaparihārikaṃ.",
  "atk-s0515a:1801_5": "Ucchuādīni bandhitvā gahaṇakāle kucchiparihārikaṃ. Parissāvanaṃ tena udakaṃ parissāvetvā",
  "atk-s0515a:1801_6": "nhānakāle senāsanaparibhaṇḍakaraṇakāle ca kāyaparihārikaṃ, pānīyapāṇakaparissāvanakāle",
  "atk-s0515a:1801_7": "teneva tilataṇḍulaputhukādīni gahetvā khādanakāle ca kucchiparihārikaṃ.",
  "atk-s0515a:1802_0": "Paṭisaṅkhāyonisoti upāyena pathena paṭisaṅkhāya ñatvā, paccavekkhitvāti attho. Ettha",
  "atk-s0515a:1802_1": "ca “sītassa paṭighātāyā”tiādinā nayena vuttapaccavekkhaṇameva yoniso paṭisaṅkhāti",
  "atk-s0515a:1802_2": "veditabbaṃ. Tattha cīvaranti antaravāsakādīsu yaṃkiñci. Paṭisevatīti paribhuñjati",
  "atk-s0515a:1802_3": "nivāseti vā pārupati vā. Yāvadevāti payojanāvadhiparicchedaniyamavacanaṃ. Ettakameva",
  "atk-s0515a:1802_4": "hi yogino cīvarapaṭisevane payojanaṃ, yadidaṃ sītassa paṭighātāyātiādi, na ito bhiyyo.",
  "atk-s0515a:1802_5": "Sītassāti ajjhattadhātukkhobhavasena vā bahiddhā utupariṇāmanavasena vā uppannassa",
  "atk-s0515a:1802_6": "yassa kassaci sītassa.",
  "atk-s0515a:1803_0": "Paṭighātāyāti paṭihananatthaṃ. Yathā sarīre ābādhaṃ na uppādeti, evaṃ tassa vinodanatthaṃ.",
  "atk-s0515a:1803_1": "Sītabbhāhate hi sarīre vikkhittacitto yoniso padahituṃ na sakkoti. Tasmā sītassa",
  "atk-s0515a:1803_2": "paṭighātāya cīvaraṃ sevitabbanti bhagavā anuññāsi. Esa nayo sabbattha. Kevalañhettha",
  "atk-s0515a:1803_3": "uṇhassāti aggisantāpassa, tassa vanadāhādīsu sambhavo veditabbo. Ḍaṃsamakasavātātapasarīsapasamphassānanti",
  "atk-s0515a:1803_4": "ettha pana ḍaṃsāti ḍaṃsanamakkhikā. “Andhamakkhikā”tipi vuccanti. Makasāti makasā",
  "atk-s0515a:1803_5": "eva. Vātāti sarajaarajādibhedā. Ātapoti sūriyātapo. Sarīsapāti ye keci sarantā gacchanti",
  "atk-s0515a:1803_6": "dīghajātikā sappādayo, tesaṃ daṭṭhasamphasso ca phuṭṭhasamphasso cāti duvidho samphasso;",
  "atk-s0515a:1803_7": "sopi cīvaraṃ pārupitvā nisinnaṃ na bādhati. Tasmā tādisesu ṭhānesu tesaṃ paṭighātatthāya",
  "atk-s0515a:1803_8": "paṭisevati. Yāvadevāti puna etassa vacanaṃ niyatapayojanāvadhiparicchedadassanatthaṃ.",
  "atk-s0515a:1803_9": "Hirikopīnapaṭicchādanatthanti niyatapayojanaṃ, itarāni kadāci honti. Tattha hirikopīnanti",
  "atk-s0515a:1803_10": "taṃ taṃ sambādhaṭṭhānaṃ. Yasmiṃ yasmiñhi aṅge vivariyamāne hirī kuppati vinassati,",
  "atk-s0515a:1803_11": "taṃ taṃ hiriṃ kopanato hirikopīnanti vuccati. Tassa ca hirikopīnassa paṭicchādanatthanti",
  "atk-s0515a:1803_12": "hirikopīnapaṭicchādanatthaṃ. “Hirikopīnaṃ paṭicchādanattha”ntipi pāṭho.",
  "atk-s0515a:1804_0": "Piṇḍapātanti yaṃkiñci āhāraṃ. Yo hi koci āhāro bhikkhuno piṇḍolyena patte patitattā",
  "atk-s0515a:1804_1": "“piṇḍapāto”ti vuccati. Piṇḍānaṃ vā pāto piṇḍapāto, tattha tattha laddhānaṃ bhikkhānaṃ",
  "atk-s0515a:1804_2": "sannipāto, samūhoti vuttaṃ hoti. Sesaṃ heṭṭhā vuttanayameva.",
  "atk-s0515a:1805_0": "Senāsananti sayanañca āsanañca. Yattha yattha hi seti vihāre vā aḍḍhayogādimhi vā,",
  "atk-s0515a:1805_1": "taṃ senaṃ. Yattha yattha āsati nisīdati, taṃ āsanaṃ, taṃ ekato katvā “senāsana”nti",
  "atk-s0515a:1805_2": "vuccati. Utuparissayavinodanapaṭisallānārāmatthanti parisahanaṭṭhena utuyeva utuparissayo.",
  "atk-s0515a:1805_3": "Utuparissayassa vinodanatthañca paṭisallānārāmatthañca. Yo sarīrābādhacittavikkhepakaro",
  "atk-s0515a:1805_4": "asappāyo utu senāsanapaṭisevanena vinodetabbo hoti, tassa vinodanatthaṃ ekībhāvasukhatthañcāti",
  "atk-s0515a:1805_5": "vuttaṃ hoti. Kāmañca sītapaṭighātādināva utuparissayavinodanaṃ vuttameva. Yathā pana",
  "atk-s0515a:1805_6": "cīvarapaṭisevane “hirikopīnapaṭicchādanaṃ niyatapayojanaṃ, itarāni kadāci kadāci",
  "atk-s0515a:1805_7": "bhavantī”ti vuttaṃ, evamidhāpi niyatautuparissayavinodanaṃ sandhāya idaṃ vuttanti",
  "atk-s0515a:1805_8": "veditabbaṃ. Atha vā ayaṃ vuttappakāro utu utuyeva. Parissayo pana duvidho pākaṭaparissayo",
  "atk-s0515a:1805_9": "ca paṭicchannaparissayo ca. Tattha pākaṭaparissayo sīhabyagghādayo, paṭicchannaparissayo",
  "atk-s0515a:1805_10": "rāgadosādayo. Te yattha apariguttiyā ca asappāyarūpadassanādinā ca ābādhaṃ na karonti,",
  "atk-s0515a:1805_11": "taṃ senāsanaṃ evaṃ jānitvā paccavekkhitvā paṭisevanto bhikkhu paṭisaṅkhā yoniso senāsanaṃ",
  "atk-s0515a:1805_12": "utuparissayavinodanatthaṃ paṭisevatīti veditabbo.",
  "atk-s0515a:1806_0": "Gilānapaccayabhesajjaparikkhāranti ettha rogassa paṭiayanaṭṭhena paccayo, paccanīkagamanaṭṭhenāti",
  "atk-s0515a:1806_1": "attho. Yassa kassaci sappāyassetaṃ adhivacanaṃ. Bhisakkassa kammaṃ tena anuññātattāti",
  "atk-s0515a:1806_2": "bhesajjaṃ. Gilānapaccayova bhesajjaṃ gilānapaccayabhesajjaṃ, yaṃ kiñci gilānassa",
  "atk-s0515a:1806_3": "sappāyaṃ bhisakkakammaṃ telamadhuphāṇitādīti vuttaṃ hoti. Parikkhāroti pana “sattahi",
  "atk-s0515a:1806_4": "nagaraparikkhārehi suparikkhattaṃ hotī”tiādīsu parivāro vuccati. “Ratho sīlaparikkhāro,",
  "atk-s0515a:1806_5": "jhānakkho cakkavīriyo”tiādīsu alaṅkāro. “Ye ca kho ime pabbajitena jīvitaparikkhārā",
  "atk-s0515a:1806_6": "samudānetabbā”tiādīsu sambhāro. Idha pana sambhāropi parivāropi vaṭṭati. Tañca gilānapaccayabhesajjaṃ",
  "atk-s0515a:1806_7": "jīvitassa parivāropi hoti, jīvitanāsakābādhuppattiyā antaraṃ adatvā rakkhaṇato sambhāropi.",
  "atk-s0515a:1806_8": "Yathāciraṃ pavattati, evamassa kāraṇabhāvato; tasmā “parikkhāro”ti vuccati. Evaṃ",
  "atk-s0515a:1806_9": "gilānapaccayabhesajjañca taṃ parikkhāro cāti gilānapaccayabhesajjaparikkhāro, taṃ",
  "atk-s0515a:1806_10": "gilānapaccayabhesajjaparikkhāraṃ. Gilānassa yaṃ kiñci sappāyaṃ bhisakkānuññātaṃ telamadhuphāṇitādijīvitaparikkhāranti vuttaṃ hoti.",
  "atk-s0515a:1807_0": "Uppannānanti jātānaṃ bhūtānaṃ nibbattānaṃ. Veyyābādhikānanti ettha byābādhoti dhātukkhobho",
  "atk-s0515a:1807_1": "taṃsamuṭṭhānā ca kuṭṭhagaṇḍapīḷakādayo, byābādhato uppannattā veyyābādhikā. Vedanānanti",
  "atk-s0515a:1807_2": "dukkhavedanā, akusalavipākavedanā, tāsaṃ veyyābādhikānaṃ vedanānaṃ. Abyābajjhaparamatāyāti",
  "atk-s0515a:1807_3": "niddukkhaparamatāya. Yāva taṃ dukkhaṃ sabbaṃ pahīnaṃ hoti, tāvāti attho.",
  "atk-s0515a:1808_0": "Santuṭṭho hotīti paccayasantosena santuṭṭho hoti. Itarītarena cīvarenāti thūlasukhumalūkhapaṇītathirajiṇṇānaṃ",
  "atk-s0515a:1808_1": "yena kenaci. Atha kho yathāladdhādīnaṃ itarītarena yena kenaci santuṭṭho hotīti attho.",
  "atk-s0515a:1808_2": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0515a:1808_3": "Piṇḍapātādīsupi eseva nayo.",
  "atk-s0515a:1809_0": "Vaṇṇavādīti eko santuṭṭho hoti, santosassa vaṇṇaṃ na katheti, eko na santuṭṭho hoti,",
  "atk-s0515a:1809_1": "santosassa vaṇṇaṃ katheti, eko neva santuṭṭho hoti, na santosassa vaṇṇaṃ katheti,",
  "atk-s0515a:1809_2": "eko santuṭṭho ca hoti, santosassa vaṇṇaṃ katheti, taṃ dassetuṃ “itarītaracīvarasantuṭṭhiyā",
  "atk-s0515a:1809_3": "ca vaṇṇavādī”ti vuttaṃ. Anesananti dūteyyapahīnagamanānuyogappabhedaṃ nānappakāraṃ",
  "atk-s0515a:1809_4": "anesanaṃ. Appatirūpanti ayuttaṃ. Aladdhā cāti alabhitvā. Yathā ekacco “kathaṃ nu",
  "atk-s0515a:1809_5": "kho cīvaraṃ labhissāmī”ti puññavantehi bhikkhūhi saddhiṃ ekato hutvā kohaññaṃ karonto",
  "atk-s0515a:1809_6": "uttassati paritassati, santuṭṭho bhikkhu evaṃ aladdhā ca cīvaraṃ na paritassati.",
  "atk-s0515a:1809_7": "Laddhā cāti dhammena samena labhitvā. Agadhitoti vigatalobhavanto. Amucchitoti adhimattataṇhāya",
  "atk-s0515a:1809_8": "mucchaṃ anāpanno. Anajjhāpannoti taṇhāya anotthaṭo apariyonaddho. Ādīnavadassāvīti",
  "atk-s0515a:1809_9": "anesanāpattiyañca gadhitaparibhoge ca ādīnavaṃ passamāno. Nissaraṇapaññoti “yāvadeva",
  "atk-s0515a:1809_10": "sītassa paṭighātāyā”ti vuttaṃ nissaraṇaṃ eva pajānanto. Itarītaracīvarasantuṭṭhiyāti",
  "atk-s0515a:1809_11": "yena kenaci cīvarena santuṭṭhiyā. Nevattānukkaṃsetīti “ahaṃ paṃsukūliko, mayā upasampadamāḷeyeva",
  "atk-s0515a:1809_12": "paṃsukūlikaṅgaṃ gahitaṃ, ko mayā sadiso atthī”ti attukkaṃsanaṃ na karoti. Na paraṃ",
  "atk-s0515a:1809_13": "vambhetīti “ime panaññe bhikkhū na paṃsukūlikā”ti vā “paṃsukūlikamattampi etesaṃ",
  "atk-s0515a:1809_14": "natthī”ti vā evaṃ paraṃ na vambheti.",
  "atk-s0515a:1810_0": "Yo hi tattha dakkhoti yo tasmiṃ cīvarasantose vaṇṇavādī, tāsu vā dakkho cheko byatto.",
  "atk-s0515a:1810_1": "Analasoti sātaccakiriyāya ālasiyavirahito. Sampajāno paṭissatoti sampajānapaññāya",
  "atk-s0515a:1810_2": "ceva satiyā ca yutto. Porāṇeti na adhunuppattike. Aggaññeti “aggo”ti jānitabbe. Ariyavaṃse",
  "atk-s0515a:1810_3": "ṭhitoti ariyānaṃ vaṃse patiṭṭhito. Ariyavaṃsoti ca yathā hi khattiyavaṃso brāhmaṇavaṃso",
  "atk-s0515a:1810_4": "vessavaṃso suddavaṃso samaṇavaṃso kulavaṃso rājavaṃso, evaṃ ayampi aṭṭhamo ariyavaṃso",
  "atk-s0515a:1810_5": "ariyatanti ariyapaveṇī nāma hoti. So kho panāyaṃ ariyavaṃso imesaṃ vaṃsānaṃ mūlagandhādīnaṃ",
  "atk-s0515a:1810_6": "kāḷānusārigandhādayo viya aggamakkhāyati. Ke pana te ariyā yesaṃ eso vaṃsoti? Ariyā",
  "atk-s0515a:1810_7": "vuccanti buddhā ca paccekabuddhā ca tathāgatasāvakā ca, etesaṃ ariyānaṃ vaṃsoti ariyavaṃso.",
  "atk-s0515a:1810_8": "Ito pubbe hi satasahassakappādikānaṃ catunnaṃ asaṅkhyeyyānaṃ matthake taṇhaṅkaro",
  "atk-s0515a:1810_9": "meṅkero saraṇaṅkaro dīpaṅkaroti cattāro buddhā uppannā, te ariyā, tesaṃ ariyānaṃ",
  "atk-s0515a:1810_10": "vaṃsoti ariyavaṃso. Tesaṃ buddhānaṃ parinibbānato aparabhāge ekaṃ asaṅkhyeyyaṃ atikkamitvā",
  "atk-s0515a:1810_11": "koṇḍañño nāma buddho uppanno…pe… imasmiṃ kappe kakusandho koṇāgamano kassapo amhākaṃ",
  "atk-s0515a:1810_12": "bhagavā gotamoti cattāro buddhā uppannā, tesaṃ ariyānaṃ vaṃsoti ariyavaṃso. Api ca",
  "atk-s0515a:1810_13": "atītānāgatapaccuppannānaṃ sabbabuddhapaccekabuddhasāvakānaṃ ariyānaṃ vaṃsoti ariyavaṃso,",
  "atk-s0515a:1810_14": "tasmiṃ ariyavaṃse patiṭṭhito.",
  "atk-s0515a:1811": "Itarītarena piṇḍapātenāti yena kenaci piṇḍapātena. Senāsanādīsupi eseva nayo. Āyatanesūti cakkhādīsu āyatanesu.",
  "atk-s0515a:1812_0": "Yatoti saññato. Yattoti yattavā. Paṭiyattoti ativiya yattavā. Guttoti rakkhito. Gopitoti",
  "atk-s0515a:1812_1": "mañjūsāya viya paṭṭhapito. Rakkhitoti paṭisāmito. Saṃvutoti dvārasaṃvaraṇena pihito.",
  "atk-s0515a:1812_2": "Khuṃsitoti garahito. Vambhitoti apasādito. Ghaṭṭitoti ghaṭṭanamāpādito. Garahitoti",
  "atk-s0515a:1812_3": "avamaññito. Upavaditoti akkosito.",
  "atk-s0515a:1813": "Pharusenāti mammacchedanavacanena. Kakkhaḷenāti dāruṇena. Nappaṭivajjāti paṭippharitvā na katheyya.",
  "atk-s0515a:1814_0": "207. Jhānānuyuttoti anuppannuppādanena uppannasevanena ca jhānena anuyutto. Upekkhamārabbha",
  "atk-s0515a:1814_1": "samāhitattoti catutthajjhānupekkhaṃ uppādetvā samāhitacitto. Takkāsayaṃ kukkuccañcupacchindeti",
  "atk-s0515a:1814_2": "kāmavitakkādivitakkañca kāmasaññādikaṃ vitakkassa āsayañca hatthakukkuccādikukkuccañca upacchindeyya.",
  "atk-s0515a:1815_0": "Anuppannassa vā paṭhamassa jhānassa uppādāyāti tasmiṃ attabhāve anuppannassa vā uppajjitvā",
  "atk-s0515a:1815_1": "parihīnassa vā paṭhamajjhānassa uppādanatthaṃ attano santāne paṭilābhatthaṃ. Uppannaṃ",
  "atk-s0515a:1815_2": "vā paṭhamaṃ jhānaṃ āsevatītiādīsu ettha ādarena sevati paguṇaṃ karoti bhāveti vaḍḍheti",
  "atk-s0515a:1815_3": "bahulīkaroti punappunaṃ karoti.",
  "atk-s0515a:1816_0": "Upekkhāti catutthajjhāne uppannā tatramajjhattupekkhā. Upekkhāti sabhāvapadaṃ. Upekkhanāti",
  "atk-s0515a:1816_1": "upapattito ikkhanākāro. Ajjhupekkhanāti adhikā hutvā ikkhanā. Cittasamatāti cittassa",
  "atk-s0515a:1816_2": "samatā cittassa ūnātirittataṃ vajjetvā samabhāvo. Cittappassaddhatāti cittassa appagabbhatā,",
  "atk-s0515a:1816_3": "athaddhabhāvoti attho. Majjhattatā cittassāti na sattassa na posassa, cittassa majjhattabhāvoti",
  "atk-s0515a:1816_4": "attho. Catutthe jhāne upekkhaṃ ārabbhāti catutthasmiṃ jhānasmiṃ uppannaṃ tatramajjhattupekkhaṃ",
  "atk-s0515a:1816_5": "paṭicca. Ekaggacittoti ekārammaṇe pavattacitto. Avikkhittacittoti uddhaccavirahito na vikkhittacitto.",
  "atk-s0515a:1817_0": "Nava vitakkā vuttanayā eva. Kāmavitakkānaṃ kāmasaññāsayoti kāmavitakkaṃ vitakkentassa",
  "atk-s0515a:1817_1": "uppannā kāmasaññā tesaṃ vitakkānaṃ āsayo vasanokāsoti kāmasaññāsayo. Byāpādavitakkādīsupi eseva nayo.",
  "atk-s0515a:1818_0": "208. Cudito vacībhi satimābhinandeti upajjhāyādīhi vācāhi codito samāno satimā hutvā",
  "atk-s0515a:1818_1": "taṃ codanaṃ abhinandeyya. Vācaṃ pamuñce kusalanti ñāṇasamuṭṭhitaṃ vācaṃ pamuñceyya.",
  "atk-s0515a:1818_2": "Nātivelanti ativelaṃ pana vācaṃ kālavelañca sīlavelañca atikkantaṃ nappamuñceyya.",
  "atk-s0515a:1818_3": "Janavādadhammāyāti janaparivādakathāya. Na cetayeyyāti cetanaṃ na uppādeyya.",
  "atk-s0515a:1819_0": "Idaṃ te appattanti idaṃ tava na pattaṃ. Asāruppanti tava payogaṃ asāruppaṃ. Asīlaṭṭhanti",
  "atk-s0515a:1819_1": "tava payogaṃ na sīle patiṭṭhanti asīlaṭṭhaṃ, sīle ṭhitassa payogaṃ na hotīti vuttaṃ",
  "atk-s0515a:1819_2": "hoti. Keci “asiliṭṭha”nti paṭhanti, amaṭṭhavacananti atthaṃ vaṇṇayanti.",
  "atk-s0515a:1820_0": "Nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "atk-s0515a:1820_1": "Pavattāranti kicchajīvike duggatamanusse anukampaṃ katvā “ehi sukhena te jīvanupāyaṃ",
  "atk-s0515a:1820_2": "dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhaṃ jīvā”ti ācikkhitāraṃ",
  "atk-s0515a:1820_3": "viya. Vajjadassinanti dve vajjadassino “iminā naṃ asāruppena vā khalitena vā saṅghamajjhe",
  "atk-s0515a:1820_4": "niggaṇhissāmī”ti randhagavesako ca aññātaṃ ñāpanatthāya ñātaṃ anuggaṇhatthāya sīlādinā",
  "atk-s0515a:1820_5": "cassa vuddhikāmatāya taṃ taṃ vajjaṃ olokanena ullapanasabhāvasaṇṭhito ca. Ayaṃ idha",
  "atk-s0515a:1820_6": "adhippeto. Yathā hi duggatamanusso “imaṃ gaṇhāhī”ti tajjetvā poṭṭhetvāpi nidhiṃ dassente",
  "atk-s0515a:1820_7": "kopaṃ na karoti, pamuditova hoti, evameva evarūpe puggale asāruppaṃ vā khalitaṃ vā",
  "atk-s0515a:1820_8": "disvā ācikkhante kopo na kātabbo, tuṭṭheneva bhavitabbaṃ. “Bhante mahantaṃ vo kataṃ",
  "atk-s0515a:1820_9": "kammaṃ, mayhaṃ ācariyupajjhāyaṭṭhāne ṭhatvā ovadantehi punapi maṃ vadeyyāthā”ti pavāretabbameva.",
  "atk-s0515a:1820_10": "Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā “ayaṃ",
  "atk-s0515a:1820_11": "me mukhodakadānādīhi sakkaccaṃ upaṭṭhahati, sace naṃ vakkhāmi, na maṃ upaṭṭhahissati,",
  "atk-s0515a:1820_12": "evaṃ mama parihāni bhavissatī”ti vattuṃ avisahanto na niggayhavādī nāma hoti, so",
  "atk-s0515a:1820_13": "imasmiṃ sāsane kacavaraṃ ākirati. Yo pana tathārūpaṃ vajjaṃ disvā vajjānurūpaṃ tajjetvā",
  "atk-s0515a:1820_14": "paṇāmento daṇḍakammaṃ karonto vihārā nīharanto sikkhāpeti, ayaṃ niggayhavādī nāma",
  "atk-s0515a:1820_15": "seyyathāpi sammāsambuddho. Vuttañhetaṃ – “niggayha niggayhāhaṃ, ānanda, vakkhāmi,",
  "atk-s0515a:1820_16": "pavayha pavayhāhaṃ, ānanda, vakkhāmi, yo sāro so ṭhassatī”ti. Medhāvinti dhammojapaññāya",
  "atk-s0515a:1820_17": "samannāgataṃ. Tādisanti evarūpaṃ paṇḍitaṃ bhajeyya payirupāseyya. Tādisañhi ācariyaṃ",
  "atk-s0515a:1820_18": "bhajamānassa antevāsikassa seyyova hoti, na pāpiyo, vuḍḍhiyeva hoti, no parihānīti.",
  "atk-s0515a:1821_0": "Ovadeyyāti uppanne vatthusmiṃ vadanto ovadati nāma, anuppanne “ayasopi te siyā”tiādivasena",
  "atk-s0515a:1821_1": "anāgataṃ dassento anusāsati nāma. Sammukhā vadantopi ovadati nāma, parammukhā dūtaṃ",
  "atk-s0515a:1821_2": "vā sāsanaṃ vā pesento anusāsati nāma. Sakiṃ vadantopi ovadati nāma, punappunaṃ vadanto",
  "atk-s0515a:1821_3": "anusāsati nāma. Ovadanto eva vā anusāsati nāmāti evaṃ ovadeyya anusāseyya. Asabbhāti",
  "atk-s0515a:1821_4": "akusaladhammā nivāreyya, kusaladhamme patiṭṭhapeyyāti attho. Satañhi so piyo hotīti",
  "atk-s0515a:1821_5": "so evarūpo puggalo buddhādīnaṃ sappurisānaṃ piyo hoti. Ye pana adiṭṭhadhammā avitiṇṇaparalokā",
  "atk-s0515a:1821_6": "āmisacakkhukā jīvikatthāya pabbajitā, tesaṃ asataṃ so ovādako anusāsako “na tvaṃ",
  "atk-s0515a:1821_7": "amhākaṃ upajjhāyo, na ācariyo, kasmā amhākaṃ ovadasī”ti evaṃ mukhasattīhi vijjhantānaṃ appiyo hotīti.",
  "atk-s0515a:1822_0": "Ekakammanti apalokanakammādikaṃ ekakammaṃ. Ekuddesoti nidānuddesādiko ekuddeso. Samasikkhatāti",
  "atk-s0515a:1822_1": "samānasikkhatā. Āhatacittatanti kodhena pahatacittabhāvaṃ. Khilajātatanti thaddhabhāvaṃ.",
  "atk-s0515a:1822_2": "Pañcapi cetokhileti buddhadhammasaṅghasikkhāsabrahmacārīsu pañcasupi cittassa thaddhabhāve.",
  "atk-s0515a:1823_0": "Ñāṇasamuṭṭhitaṃ vācanti ñāṇasampayuttacittena uppāditaṃ vākyaṃ. Muñceyyāti vissajjeyya.",
  "atk-s0515a:1823_1": "Atthūpasaṃhitanti atthasahitaṃ kāraṇasahitaṃ. Dhammūpasaṃhitanti dhammena yuttaṃ.",
  "atk-s0515a:1823_2": "Kālātikkantaṃ vācaṃ na bhāseyyāti kālātītaṃ vācaṃ na katheyya tassa kālassa atikkantattā.",
  "atk-s0515a:1823_3": "Velātikkantanti mariyādātītaṃ vacanaṃ na bhaṇeyya vacanamariyādassa atikkantattā.",
  "atk-s0515a:1823_4": "Ubhayavasena kālavelā.",
  "atk-s0515a:1824_0": "Yo ve kāle asampatteti attano vacanakāle asampatte. Ativelanti velātikkantaṃ katvā",
  "atk-s0515a:1824_1": "atirekappamāṇaṃ bhāsati. Nihato setīti nigghātito sayati. Kokilāyeva atrajoti kākiyā",
  "atk-s0515a:1824_2": "paṭijaggito kokilāya abbhantare jāto kokilapotako viya.",
  "atk-s0515a:1825_0": "209. Athāparanti atha idāni ito parampi. Pañca rajānīti rūparāgādīni pañca rajāni.",
  "atk-s0515a:1825_1": "Yesaṃ satīmā vinayāya sikkheti yesaṃ upaṭṭhitassati hutvāva vinayanatthaṃ tisso sikkhā",
  "atk-s0515a:1825_2": "sikkheyya. Evaṃ sikkhanto hi rūpesu…pe… phassesu sahetha rāgaṃ, na aññeti.",
  "atk-s0515a:1826": "Rūparajoti rūpārammaṇaṃ paṭicca uppanno rāgādirajo. Saddarajādīsupi eseva nayo.",
  "atk-s0515a:1827_0": "210. Tato so tesaṃ vinayāya sikkhanto anukkamena – etesu dhammesūti gāthā. Tattha",
  "atk-s0515a:1827_1": "etesūti rūpādīsu. Kālena so sammā dhammaṃ parivīmaṃsamānoti so bhikkhu yvāyaṃ “uddhate",
  "atk-s0515a:1827_2": "citte samathassa kālo”tiādinā nayena kālo vutto, tena kālena sabbaṃ saṅkhatadhammaṃ",
  "atk-s0515a:1827_3": "aniccādinayena parivīmaṃsamāno. Ekodibhūto vihane tamaṃ soti so ekaggacitto sabbaṃ",
  "atk-s0515a:1827_4": "mohāditamaṃ vihaneyya, natthi ettha saṃsayo.",
  "atk-s0515a:1828_0": "Uddhate citteti vīriyindriyavasena citte avūpasante. Balavavīriyañhi mandasamādhiṃ",
  "atk-s0515a:1828_1": "vīriyassa uddhaccapakkhattā uddhaccaṃ abhibhavati. Evaṃ uddhate citte. Samathassa",
  "atk-s0515a:1828_2": "kāloti samādhissa bhāvanāya kālo. Samāhite citteti upacārappanāhi citte samāhite.",
  "atk-s0515a:1828_3": "Balavasamādhi hi mandavīriyaṃ samādhissa kosajjapakkhattā kosajjaṃ abhibhavati. Samādhi",
  "atk-s0515a:1828_4": "vīriyena saññojito kosajje patituṃ na labhati. Vīriyaṃ samādhinā saññojitaṃ uddhacce",
  "atk-s0515a:1828_5": "patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti.",
  "atk-s0515a:1828_6": "Vipassanāya kāloti evaṃ samāhite aniccādivasena vividhāya passanāya kālo, samādhikammikassa",
  "atk-s0515a:1828_7": "balavatīpi saddhā vaṭṭati. Evaṃ saddahanto okappento appanaṃ pāpuṇāti. Samādhipaññāsu",
  "atk-s0515a:1828_8": "pana samādhikammikassa balavatī ekaggatā vaṭṭati. Evañhi so appanaṃ pāpuṇāti. Vipassanākammikassa",
  "atk-s0515a:1828_9": "pana paññā balavatī vaṭṭati. Evañhi so lakkhaṇappaṭivedhaṃ pāpuṇāti. Ubhinnaṃ pana",
  "atk-s0515a:1828_10": "samattepi appanā hoti eva.",
  "atk-s0515a:1829_0": "Kāle paggaṇhati cittanti yasmiṃ samaye atisithilavīriyatādīhi līnaṃ cittaṃ hoti,",
  "atk-s0515a:1829_1": "tasmiṃ samaye dhammavicayavīriyapītisambojjhaṅgasamuṭṭhāpanena taṃ cittaṃ paggaṇhāti.",
  "atk-s0515a:1829_2": "Niggaṇhatīti yasmiṃ samaye accāraddhavīriyatādīhi uddhataṃ cittaṃ hoti, tasmiṃ samaye",
  "atk-s0515a:1829_3": "passaddhisamādhiupekkhāsambojjhaṅgasamuṭṭhāpanena taṃ cittaṃ niggaṇhāti. Sampahaṃsati",
  "atk-s0515a:1829_4": "kālenāti yasmiṃ samaye cittaṃ paññāpayogamandatāya vā upasamasukhānaṃ vigamena vā",
  "atk-s0515a:1829_5": "nirassādaṃ hoti, tasmiṃ samaye aṭṭhasaṃvegavatthupaccavekkhaṇena saṃvejeti. Aṭṭha",
  "atk-s0515a:1829_6": "saṃvegavatthūni nāma – jātijarābyādhimaraṇāni cattāri, apāyadukkhaṃ pañcamaṃ, atīte",
  "atk-s0515a:1829_7": "vaṭṭamūlakaṃ dukkhaṃ anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ",
  "atk-s0515a:1829_8": "dukkhanti. Ratanattayaguṇānussaraṇenāssa pasādaṃ janeti. Ayaṃ vuccati “sampahaṃsati",
  "atk-s0515a:1829_9": "kālenā”ti. Kāle cittaṃ samādaheti yasmiṃ samaye saddhāpaññānaṃ samādhivīriyānañca",
  "atk-s0515a:1829_10": "samabhāvo, tasmiṃ kāle cittaṃ samādaheyya.",
  "atk-s0515a:1830_0": "Ajjhupekkhati kālenāti yasmiṃ samaye sammā paṭipattiṃ āgamma alīnaṃ anuddhataṃ anirassādaṃ",
  "atk-s0515a:1830_1": "ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu",
  "atk-s0515a:1830_2": "na byāpāraṃ āpajjati sārathi viya samappavattesu assesu. Ayaṃ vuccati “ajjhupekkhati",
  "atk-s0515a:1830_3": "kālenā”ti. So yogī kālakovidoti eso vuttappakāro kammaṭṭhānayoge niyutto paggahaniggahasampahaṃsanasamādahanaajjhupekkhanakālesu",
  "atk-s0515a:1830_4": "cheko byatto. Kimhi kālamhītiādinā paggahādikālaṃ pucchati.",
  "atk-s0515a:1831_0": "Idāni paggahādikālaṃ vissajjento “līne cittamhī”tiādimāha. Atisithilavīriyatādīhi",
  "atk-s0515a:1831_1": "citte līnabhāvaṃ gate dhammavicayavīriyapītisambojjhaṅgasamuṭṭhāpanena paggaho. Uddhatasmiṃ",
  "atk-s0515a:1831_2": "viniggahoti accāraddhavīriyatādīhi uddhate citte passaddhisamādhiupekkhāsambojjhaṅgasamuṭṭhāpanena",
  "atk-s0515a:1831_3": "niggaho. Nirassādagataṃ cittaṃ, sampahaṃseyya tāvadeti paññāpayogamandatāya vā upasamasukhānaṃ",
  "atk-s0515a:1831_4": "vigamena vā assādavirahitaṃ gataṃ aṭṭhasaṃvegavatthupaccavekkhaṇena vā ratanattayaguṇānussaraṇena",
  "atk-s0515a:1831_5": "vā tasmiṃ khaṇe cittaṃ sampahaṃseyya.",
  "atk-s0515a:1832_0": "Sampahaṭṭhaṃ yadā cittanti yasmiṃ kāle vuttanayeneva sampahaṃsitaṃ cittaṃ hoti. Alīnaṃ",
  "atk-s0515a:1832_1": "bhavati nuddhatanti vīriyasamādhīhi saññojitattā līnuddhaccavirahitañca hoti. Samathanimittassāti",
  "atk-s0515a:1832_2": "samatho ca nimittañca samathanimittaṃ, tassa samathanimittassa. So kāloti yo so līnuddhaccavirahitakālo",
  "atk-s0515a:1832_3": "vutto, so kālo. Ajjhattaṃ ramaye manoti jhānasampayuttaṃ cittaṃ kasiṇādigocarajjhatte",
  "atk-s0515a:1832_4": "toseyya abhiramāpeyya.",
  "atk-s0515a:1833_0": "Etena mevupāyenāti etena vuttaupāyena eva. Ma-kāro padasandhivasena vutto. Ajjhupekkheyya",
  "atk-s0515a:1833_1": "tāvadeti yadā upacārappanāhi taṃ cittaṃ samāhitaṃ, tadā “samāhitaṃ citta”nti jānitvā",
  "atk-s0515a:1833_2": "paggahaniggahasampahaṃsanesu byāpāraṃ akatvā tasmiṃ khaṇe ajjhupekkhanameva kareyya.",
  "atk-s0515a:1834_0": "Idāni “kimhi kālamhi paggāho”ti puṭṭhagāthaṃ nigamento “evaṃ kālavidū dhīro”tiādimāha.",
  "atk-s0515a:1834_1": "Kālena kālaṃ cittassa, nimittamupalakkhayeti kālānukālaṃ samādhisampayuttacittassa",
  "atk-s0515a:1834_2": "ārammaṇaṃ sallakkheyya, upaparikkheyyāti attho. Sesaṃ sabbattha pākaṭameva. Evaṃ",
  "atk-s0515a:1834_3": "arahattanikūṭena desanaṃ niṭṭhāpesīti.",
  "atk-s0515a:1835": "Saddhammappajjotikāya mahāniddesaṭṭhakathāya",
  "atk-s0515a:1836": "Sāriputtasuttaniddesavaṇṇanā niṭṭhitā.",
  "atk-s0515a:1837": "Aṭṭhakavaggavaṇṇanā niṭṭhitā.",
  "atk-s0515a:1838": "Saddhammappajjotikā nāma mahāniddesa-aṭṭhakathā niṭṭhitā."
}