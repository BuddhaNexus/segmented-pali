{
  "atk-s0513a4:0": "Namo tassa bhagavato arahato sammāsambuddhassa",
  "atk-s0513a4:1": "Khuddakanikāye",
  "atk-s0513a4:2": "Jātaka-aṭṭhakathā",
  "atk-s0513a4:3": "Catuttho bhāgo",
  "atk-s0513a4:4": "10. Dasakanipāto",
  "atk-s0513a4:6": "[439] 1. Catudvārajātakavaṇṇanā",
  "atk-s0513a4:7_0": "Catudvāramidaṃ nagaranti idaṃ satthā jetavane viharanto ekaṃ dubbacabhikkhuṃ ārabbha",
  "atk-s0513a4:7_1": "kathesi. Paccuppannavatthu navakanipātassa paṭhamajātake vitthāritameva. Idha pana",
  "atk-s0513a4:7_2": "satthā taṃ bhikkhuṃ “saccaṃ kira tvaṃ bhikkhu dubbaco”ti pucchitvā “saccaṃ, bhante”ti",
  "atk-s0513a4:7_3": "vutte “pubbepi tvaṃ bhikkhu dubbacatāya paṇḍitānaṃ vacanaṃ akatvā khuracakkaṃ āpādesī”ti vatvā atītaṃ āhari.",
  "atk-s0513a4:8_0": "Atīte kassapadasabalassa kāle bārāṇasiyaṃ asītikoṭivibhavassa seṭṭhino eko putto",
  "atk-s0513a4:8_1": "mittavindako nāma ahosi. Tassa mātāpitaro sotāpannā ahesuṃ, so pana dussīlo assaddho.",
  "atk-s0513a4:8_2": "Atha naṃ aparabhāge pitari kālakate mātā kuṭumbaṃ vicārentī āha – “tāta, tayā dullabhaṃ",
  "atk-s0513a4:8_3": "manussattaṃ laddhaṃ, dānaṃ dehi, sīlaṃ rakkhāhi, uposathakammaṃ karohi, dhammaṃ suṇāhī”ti.",
  "atk-s0513a4:8_4": "Amma, na mayhaṃ dānādīhi attho, mā maṃ kiñci avacuttha, ahaṃ yathākammaṃ gamissāmīti.",
  "atk-s0513a4:8_5": "Evaṃ vadantampi naṃ ekadivasaṃ puṇṇamuposathadivase mātā āha – “tāta, ajja abhilakkhito",
  "atk-s0513a4:8_6": "mahāuposathadivaso, ajja uposathaṃ samādiyitvā vihāraṃ gantvā sabbarattiṃ dhammaṃ",
  "atk-s0513a4:8_7": "sutvā ehi, ahaṃ te sahassaṃ dassāmī”ti. So “sādhū”ti dhanalobhena uposathaṃ samādiyitvā",
  "atk-s0513a4:8_8": "bhuttapātarāso vihāraṃ gantvā divasaṃ vītināmetvā rattiṃ yathā ekampi dhammapadaṃ",
  "atk-s0513a4:8_9": "kaṇṇaṃ na paharati, tathā ekasmiṃ padese nipajjitvā niddaṃ okkamitvā punadivase pātova",
  "atk-s0513a4:8_10": "mukhaṃ dhovitvā gehaṃ gantvā nisīdi.",
  "atk-s0513a4:9_0": "Mātā panassa “ajja me putto dhammaṃ sutvā pātova dhammakathikattheraṃ ādāya āgamissatī”ti",
  "atk-s0513a4:9_1": "yāguṃ khādanīyaṃ bhojanīyaṃ paṭiyādetvā āsanaṃ paññapetvā tassāgamanaṃ paṭimānentī",
  "atk-s0513a4:9_2": "taṃ ekakaṃ āgataṃ disvā “tāta, dhammakathiko kena na ānīto”ti vatvā “na mayhaṃ dhammakathikena",
  "atk-s0513a4:9_3": "attho”ti vutte “tena hi yāguṃ pivā”ti āha. So “tumhehi mayhaṃ sahassaṃ paṭissutaṃ,",
  "atk-s0513a4:9_4": "taṃ tāva me detha, pacchā pivissāmī”ti āha. “Piva, tāta, pacchā dassāmī”ti. “Gahetvāva",
  "atk-s0513a4:9_5": "pivissāmī”ti. Athassa mātā sahassabhaṇḍikaṃ purato ṭhapesi. So yāguṃ pivitvā sahassabhaṇḍikaṃ",
  "atk-s0513a4:9_6": "gahetvā vohāraṃ karonto na cirasseva vīsasatasahassaṃ uppādesi. Athassa etadahosi",
  "atk-s0513a4:9_7": "– “nāvaṃ upaṭṭhapetvā vohāraṃ karissāmī”ti. So nāvaṃ upaṭṭhapetvā “amma, ahaṃ nāvāya",
  "atk-s0513a4:9_8": "vohāraṃ karissāmī”ti āha. Atha naṃ mātā “tvaṃ tāta, ekaputtako, imasmiṃ ghare dhanampi",
  "atk-s0513a4:9_9": "bahu, samuddo anekādīnavo, mā gamī”ti nivāresi. So “ahaṃ gamissāmeva, na sakkā maṃ",
  "atk-s0513a4:9_10": "nivāretu”nti vatvā “ahaṃ taṃ, tāta, vāressāmī”ti mātarā hatthe gahito hatthaṃ vissajjāpetvā",
  "atk-s0513a4:9_11": "mātaraṃ paharitvā pātetvā antaraṃ katvā gantvā nāvāya samuddaṃ pakkhandi.",
  "atk-s0513a4:10_0": "Nāvā sattame divase mittavindakaṃ nissāya samuddapiṭṭhe niccalā aṭṭhāsi. Kāḷakaṇṇisalākā",
  "atk-s0513a4:10_1": "kariyamānā mittavindakasseva hatthe tikkhattuṃ pati. Athassa uḷumpaṃ datvā “imaṃ",
  "atk-s0513a4:10_2": "ekaṃ nissāya bahū mā nassantū”ti taṃ samuddapiṭṭhe khipiṃsu. Tāvadeva nāvā javena",
  "atk-s0513a4:10_3": "mahāsamuddaṃ pakkhandi. Sopi uḷumpe nipajjitvā ekaṃ dīpakaṃ pāpuṇi. Tattha phalikavimāne",
  "atk-s0513a4:10_4": "catasso vemānikapetiyo addasa. Tā sattāhaṃ dukkhaṃ anubhavanti, sattāhaṃ sukhaṃ.",
  "atk-s0513a4:10_5": "So tāhi saddhiṃ sattāhaṃ dibbasampattiṃ anubhavi. Atha naṃ tā dukkhānubhavanatthāya",
  "atk-s0513a4:10_6": "gacchamānā “sāmi, mayaṃ sattame divase āgamissāma, yāva mayaṃ āgacchāma, tāva anukkaṇṭhamāno",
  "atk-s0513a4:10_7": "idheva vasā”ti vatvā agamaṃsu. So taṇhāvasiko hutvā tasmiṃyeva phalake nipajjitvā",
  "atk-s0513a4:10_8": "puna samuddapiṭṭhena gacchanto aparaṃ dīpakaṃ patvā tattha rajatavimāne aṭṭha vemānikapetiyo",
  "atk-s0513a4:10_9": "disvā eteneva upāyena aparasmiṃ dīpake maṇivimāne soḷasa, aparasmiṃ dīpake kanakavimāne",
  "atk-s0513a4:10_10": "dvattiṃsa vemānikapetiyo disvā tāhi saddhiṃ dibbasampattiṃ anubhavitvā tāsampi dukkhaṃ",
  "atk-s0513a4:10_11": "anubhavituṃ gatakāle puna samuddapiṭṭhena gacchanto ekaṃ pākāraparikkhittaṃ catudvāraṃ",
  "atk-s0513a4:10_12": "nagaraṃ addasa. Ussadanirayo kiresa, bahūnaṃ nerayikasattānaṃ kammakaraṇānubhavanaṭṭhānaṃ",
  "atk-s0513a4:10_13": "mittavindakassa alaṅkatapaṭiyattanagaraṃ viya hutvā upaṭṭhāsi.",
  "atk-s0513a4:11_0": "So “imaṃ nagaraṃ pavisitvā rājā bhavissāmī”ti cintetvā khuracakkaṃ ukkhipitvā sīse",
  "atk-s0513a4:11_1": "paccamānaṃ nerayikasattaṃ addasa. Athassa taṃ tassa sīse khuracakkaṃ padumaṃ viya",
  "atk-s0513a4:11_2": "hutvā upaṭṭhāsi. Ure pañcaṅgikabandhanaṃ uracchadapasādhanaṃ hutvā sīsato galantaṃ",
  "atk-s0513a4:11_3": "lohitaṃ lohitacandanavilepanaṃ viya hutvā paridevanasaddo madhurasaro gītasaddo viya",
  "atk-s0513a4:11_4": "hutvā upaṭṭhāsi. So tassa santikaṃ gantvā “bho purisa, ciraṃ tayā padumaṃ dhāritaṃ,",
  "atk-s0513a4:11_5": "dehi me eta”nti āha. “Samma, nayidaṃ padumaṃ, khuracakkaṃ eta”nti. “Tvaṃ mayhaṃ adātukāmatāya",
  "atk-s0513a4:11_6": "evaṃ vadasī”ti. Nerayikasatto cintesi “mayhaṃ kammaṃ khīṇaṃ bhavissati, imināpi mayā",
  "atk-s0513a4:11_7": "viya mātaraṃ paharitvā āgatena bhavitabbaṃ, dassāmissa khuracakka”nti. Atha naṃ “ehi",
  "atk-s0513a4:11_8": "bho, gaṇha ima”nti vatvā khuracakkaṃ tassa sīse khipi, taṃ tassa matthakaṃ pisamānaṃ",
  "atk-s0513a4:11_9": "bhassi. Tasmiṃ khaṇe mittavindako tassa khuracakkabhāvaṃ ñatvā “tava khuracakkaṃ",
  "atk-s0513a4:11_10": "gaṇha, tava khuracakkaṃ gaṇhā”ti vedanāppatto paridevi, itaro antaradhāyi. Tadā bodhisatto",
  "atk-s0513a4:11_11": "rukkhadevatā hutvā mahantena parivārena ussadacārikaṃ caramāno taṃ ṭhānaṃ pāpuṇi.",
  "atk-s0513a4:11_12": "Mittavindako taṃ oloketvā “sāmi devarāja, idaṃ maṃ cakkaṃ saṇhakaraṇiyaṃ viya tilāni",
  "atk-s0513a4:11_13": "pisamānaṃ otarati, kiṃ nu kho mayā pāpaṃ pakata”nti pucchanto dve gāthā abhāsi –",
  "atk-s0513a4:12": "1.",
  "atk-s0513a4:13": "“Catudvāramidaṃ nagaraṃ, āyasaṃ daḷhapākāraṃ;",
  "atk-s0513a4:14": "Oruddhapaṭiruddhosmi, kiṃ pāpaṃ pakataṃ mayā.",
  "atk-s0513a4:15": "2.",
  "atk-s0513a4:16": "“Sabbe apihitā dvārā, oruddhosmi yathā dijo;",
  "atk-s0513a4:17": "Kimādhikaraṇaṃ yakkha, cakkābhinihato aha”nti.",
  "atk-s0513a4:18_0": "Tattha daḷhapākāranti thirapākāraṃ. “Daḷhatoraṇa”ntipi pāṭho, thiradvāranti attho.",
  "atk-s0513a4:18_1": "Oruddhapaṭiruddhosmīti anto katvā samantā pākārena ruddho, palāyanaṭṭhānaṃ na paññāyati.",
  "atk-s0513a4:18_2": "Kiṃ pāpaṃ pakatanti kiṃ nu kho mayā pāpakammaṃ kataṃ. Apihitāti thakitā. Yathā dijoti",
  "atk-s0513a4:18_3": "pañjare pakkhitto sakuṇo viya. Kimādhikaraṇanti kiṃ kāraṇaṃ. Cakkābhinihatoti cakkena abhinihato.",
  "atk-s0513a4:19": "Athassa devarājā kāraṇaṃ kathetuṃ cha gāthā abhāsi –",
  "atk-s0513a4:20": "3.",
  "atk-s0513a4:21": "“Laddhā satasahassāni, atirekāni vīsati;",
  "atk-s0513a4:22": "Anukampakānaṃ ñātīnaṃ, vacanaṃ samma nākari.",
  "atk-s0513a4:23": "4.",
  "atk-s0513a4:24": "“Laṅghiṃ samuddaṃ pakkhandi, sāgaraṃ appasiddhikaṃ;",
  "atk-s0513a4:25": "Catubbhi aṭṭhajjhagamā, aṭṭhāhipi ca soḷasa.",
  "atk-s0513a4:26": "5.",
  "atk-s0513a4:27": "“Soḷasāhi ca bāttiṃsa, aticchaṃ cakkamāsado;",
  "atk-s0513a4:28": "Icchāhatassa posassa, cakkaṃ bhamati matthake.",
  "atk-s0513a4:29": "6.",
  "atk-s0513a4:30": "“Uparivisālā duppūrā, icchā visaṭagāminī;",
  "atk-s0513a4:31": "Ye ca taṃ anugijjhanti, te honti cakkadhārino.",
  "atk-s0513a4:32": "7.",
  "atk-s0513a4:33": "“Bahubhaṇḍaṃ avahāya, maggaṃ appaṭivekkhiya;",
  "atk-s0513a4:34": "Yesañcetaṃ asaṅkhātaṃ, te honti cakkadhārino.",
  "atk-s0513a4:35": "8.",
  "atk-s0513a4:36": "“Kammaṃ samekkhe vipulañca bhogaṃ, icchaṃ na seveyya anatthasaṃhitaṃ;",
  "atk-s0513a4:37": "Kareyya vākyaṃ anukampakānaṃ, taṃ tādisaṃ nātivatteyya cakka”nti.",
  "atk-s0513a4:38_0": "Tattha laddhā satasahassāni, atirekāni vīsatīti tvaṃ uposathaṃ katvā mātu santikā",
  "atk-s0513a4:38_1": "sahassaṃ gahetvā vohāraṃ karonto satasahassāni ca atirekāni vīsatisahassāni labhitvā.",
  "atk-s0513a4:38_2": "Nākarīti tena dhanena asantuṭṭho nāvāya samuddaṃ pavisanto samudde ādīnavañca kathetvā",
  "atk-s0513a4:38_3": "mātuyā vāriyamānopi anukampakānaṃ ñātīnaṃ vacanaṃ na karosi, sotāpannaṃ mātaraṃ paharitvā",
  "atk-s0513a4:38_4": "antaraṃ katvā nikkhantoyevāsīti dīpeti.",
  "atk-s0513a4:39_0": "Laṅghinti nāvaṃ ullaṅghanasamatthaṃ. Pakkhandīti pakkhandosi. Appasiddhikanti mandasiddhiṃ",
  "atk-s0513a4:39_1": "vināsabahulaṃ. Catubbhi aṭṭhāti atha naṃ nissāya ṭhitāya nāvāya phalakaṃ datvā samudde",
  "atk-s0513a4:39_2": "khittopi tvaṃ mātaraṃ nissāya ekadivasaṃ katassa uposathakammassa nissandena phalikavimāne",
  "atk-s0513a4:39_3": "catasso itthiyo labhitvā tato rajatavimāne aṭṭha, maṇivimāne soḷasa, kanakavimāne",
  "atk-s0513a4:39_4": "dvattiṃsa adhigatosīti. Aticchaṃ cakkamāsadoti atha tvaṃ yathāladdhena asantuṭṭho",
  "atk-s0513a4:39_5": "“atra uttaritaraṃ labhissāmī”ti evaṃ laddhaṃ laddhaṃ atikkamanalobhasaṅkhātāya aticchāya",
  "atk-s0513a4:39_6": "samannāgatattā aticcho pāpapuggalo tassa uposathakammassa khīṇattā dvattiṃsa itthiyo",
  "atk-s0513a4:39_7": "atikkamitvā imaṃ petanagaraṃ āgantvā tassa mātupahāradānaakusalassa nissandena idaṃ",
  "atk-s0513a4:39_8": "khuracakkaṃ sampattosi. “Atriccha”ntipi pāṭho, atra atra icchamānoti attho. “Atricchā”tipi",
  "atk-s0513a4:39_9": "pāṭho, atricchāyāti attho. Bhamatīti tassa te icchāhatassa posassa idaṃ cakkaṃ matthakaṃ",
  "atk-s0513a4:39_10": "pisamānaṃ idāni kumbhakāracakkaṃ viya matthake bhamatīti attho.",
  "atk-s0513a4:40_0": "Ye ca taṃ anugijjhantīti taṇhā nāmesā gacchantī uparūpari visālā hoti, samuddo viya",
  "atk-s0513a4:40_1": "ca duppūrā, rūpādīsu tassa tassa icchanaicchāya visaṭagāminī, taṃ evarūpaṃ taṇhaṃ",
  "atk-s0513a4:40_2": "ye ca anugijjhanti giddhā gadhitā hutvā punappunaṃ allīyanti. Te honti cakkadhārinoti",
  "atk-s0513a4:40_3": "te evaṃ paccantā khuracakkaṃ dhārenti. Bahubhaṇḍanti mātāpitūnaṃ santakaṃ bahudhanaṃ",
  "atk-s0513a4:40_4": "ohāya. Magganti gantabbaṃ appasiddhikaṃ samuddamaggaṃ apaccavekkhitvā yathā tvaṃ",
  "atk-s0513a4:40_5": "paṭipanno, evameva aññesampi yesañcetaṃ asaṅkhātaṃ avīmaṃsitaṃ, te yathā tvaṃ tatheva",
  "atk-s0513a4:40_6": "taṇhāvasikā hutvā dhanaṃ pahāya gamanamaggaṃ anapekkhitvā paṭipannā cakkadhārino",
  "atk-s0513a4:40_7": "honti. Kammaṃ samekkheti tasmā paṇḍito puriso attanā kattabbakammaṃ “sadosaṃ nu kho,",
  "atk-s0513a4:40_8": "niddosa”nti samekkheyya paccavekkheyya. Vipulañca bhoganti attano dhammaladdhaṃ dhanarāsimpi",
  "atk-s0513a4:40_9": "samekkheyya. Nātivatteyyāti taṃ tādisaṃ puggalaṃ idaṃ cakkaṃ na ativatteyya nāvatthareyya.",
  "atk-s0513a4:40_10": "“Nātivattetī”tipi pāṭho, nāvattharatīti attho.",
  "atk-s0513a4:41": "Taṃ sutvā mittavindako “iminā devaputtena mayā katakammaṃ tathato ñātaṃ, ayaṃ mayhaṃ paccanapamāṇampi jānissati, pucchāmi na”nti cintetvā navamaṃ gāthamāha –",
  "atk-s0513a4:42": "9.",
  "atk-s0513a4:43": "“Kīvaciraṃ nu me yakkha, cakkaṃ sirasi ṭhassati;",
  "atk-s0513a4:44": "Kati vassasahassāni, taṃ me akkhāhi pucchito”ti.",
  "atk-s0513a4:45": "Athassa kathento mahāsatto dasamaṃ gāthamāha –",
  "atk-s0513a4:46": "10.",
  "atk-s0513a4:47": "“Atisaro paccasaro, mittavinda suṇohi me;",
  "atk-s0513a4:48": "Cakkaṃ te sirasi māviddhaṃ, na taṃ jīvaṃ pamokkhasī”ti.",
  "atk-s0513a4:49_0": "Tattha atisaroti atisarītipi atisaro, atisarissatītipi atisaro. Paccasaroti tasseva",
  "atk-s0513a4:49_1": "vevacanaṃ. Idaṃ vuttaṃ hoti – samma mittavindaka, suṇohi me vacanaṃ, tvañhi atidāruṇassa",
  "atk-s0513a4:49_2": "kammassa katattā atisaro, tassa pana na sakkā vassagaṇanāya vipāko paññāpetunti aparimāṇaṃ",
  "atk-s0513a4:49_3": "atimahantaṃ vipākadukkhaṃ sarissasi paṭipajjissasīti atisaro. Tena te “ettakāni vassasahassānī”ti",
  "atk-s0513a4:49_4": "vattuṃ na sakkomi. Sirasimāviddhanti yaṃ pana te idaṃ cakkaṃ sirasmiṃ āviddhaṃ kumbhakāracakkamiva",
  "atk-s0513a4:49_5": "bhamati. Na taṃ jīvaṃ pamokkhasīti taṃ tvaṃ yāva te kammavipāko na khīyati, tāva",
  "atk-s0513a4:49_6": "jīvamāno na pamokkhasi, kammavipāke pana khīṇe idaṃ cakkaṃ pahāya yathākammaṃ gamissasīti.",
  "atk-s0513a4:50": "Idaṃ vatvā devaputto attano devaṭṭhānameva gato, itaropi mahādukkhaṃ paṭipajji.",
  "atk-s0513a4:51": "Satthā imaṃ dhammadesanaṃ āharitvā jātakaṃ samodhānesi – “tadā mittavindako ayaṃ dubbacabhikkhu ahosi, devarājā pana ahameva ahosi”nti.",
  "atk-s0513a4:52": "Catudvārajātakavaṇṇanā paṭhamā.",
  "atk-s0513a4:54": "[440] 2. Kaṇhajātakavaṇṇanā",
  "atk-s0513a4:55_0": "Kaṇho vatāyaṃ purisoti idaṃ satthā kapilavatthuṃ upanissāya nigrodhārāme viharanto",
  "atk-s0513a4:55_1": "sitapātukammaṃ ārabbha kathesi. Tadā kira satthā sāyanhasamaye nigrodhārāme bhikkhusaṅghaparivuto",
  "atk-s0513a4:55_2": "jaṅghavihāraṃ anucaṅkamamāno aññatarasmiṃ padese sitaṃ pātvākāsi. Ānandatthero “ko",
  "atk-s0513a4:55_3": "nu kho hetu, ko paccayo bhagavato sitassa pātukammāya, na ahetu tathāgatā sitaṃ pātukaronti,",
  "atk-s0513a4:55_4": "pucchissāmi tāvā”ti añjaliṃ paggayha sitakāraṇaṃ pucchi. Athassa satthā “bhūtapubbaṃ,",
  "atk-s0513a4:55_5": "ānanda, kaṇho nāma isi ahosi, so imasmiṃ bhūmippadese vihāsi jhāyī jhānarato, tassa",
  "atk-s0513a4:55_6": "sīlatejena sakkassa bhavanaṃ kampī”ti sitakāraṇaṃ vatvā tassa vatthuno apākaṭattā",
  "atk-s0513a4:55_7": "therena yācito atītaṃ āhari.",
  "atk-s0513a4:56_0": "Atīte bārāṇasiyaṃ brahmadatte rajjaṃ kārente bārāṇasiyaṃ ekena asītikoṭivibhavena",
  "atk-s0513a4:56_1": "aputtakena brāhmaṇena sīlaṃ samādiyitvā putte patthite bodhisatto tassa brāhmaṇiyā",
  "atk-s0513a4:56_2": "kucchimhi nibbatti. Kāḷavaṇṇattā panassa nāmaggahaṇadivase “kaṇhakumāro”ti nāmaṃ",
  "atk-s0513a4:56_3": "akaṃsu. So soḷasavassakāle maṇipaṭimā viya sobhaggappatto hutvā pitarā sippuggahaṇatthāya",
  "atk-s0513a4:56_4": "pesito takkasilāyaṃ sabbasippāni uggahetvā paccāgacchi. Atha naṃ pitā anurūpena dārena",
  "atk-s0513a4:56_5": "saṃyojesi. So aparabhāge mātāpitūnaṃ accayena sabbissariyaṃ paṭipajji. Athekadivasaṃ",
  "atk-s0513a4:56_6": "ratanakoṭṭhāgārāni viloketvā varapallaṅkamajjhagato suvaṇṇapaṭṭaṃ āharāpetvā “ettakaṃ",
  "atk-s0513a4:56_7": "dhanaṃ asukena uppāditaṃ, ettakaṃ asukenā”ti pubbañātīhi suvaṇṇapaṭṭe likhitāni akkharāni",
  "atk-s0513a4:56_8": "disvā cintesi “yehi imaṃ dhanaṃ uppāditaṃ, te na paññāyanti, dhanameva paññāyati,",
  "atk-s0513a4:56_9": "ekopi idaṃ dhanaṃ gahetvā gato nāma natthi, na kho pana sakkā dhanabhaṇḍikaṃ bandhitvā",
  "atk-s0513a4:56_10": "paralokaṃ gantuṃ. Pañcannaṃ verānaṃ sādhāraṇabhāvena hi asārassa dhanassa dānaṃ sāro,",
  "atk-s0513a4:56_11": "bahurogasādhāraṇabhāvena asārassa sarīrassa sīlavantesu abhivādanādikammaṃ sāro,",
  "atk-s0513a4:56_12": "aniccābhibhūtabhāvena asārassa jīvitassa aniccādivasena vipassanāyogo sāro, tasmā",
  "atk-s0513a4:56_13": "asārehi bhogehi sāraggahaṇatthaṃ dānaṃ dassāmī”ti.",
  "atk-s0513a4:57_0": "So āsanā vuṭṭhāya rañño santikaṃ gantvā rājānaṃ āpucchitvā mahādānaṃ pavattesi. Yāva",
  "atk-s0513a4:57_1": "sattamā divasā dhanaṃ aparikkhīyamānaṃ disvā “kiṃ me dhanena, yāva maṃ jarā nābhibhavati,",
  "atk-s0513a4:57_2": "tāvadeva pabbajitvā abhiññā ca samāpattiyo ca nibbattetvā brahmalokaparāyaṇo bhavissāmī”ti",
  "atk-s0513a4:57_3": "cintetvā gehe sabbadvārāni vivarāpetvā “dinnaṃ me, harantū”ti asuciṃ viya jigucchanto",
  "atk-s0513a4:57_4": "vatthukāme pahāya mahājanassa rodantassa paridevantassa nagarā nikkhamitvā himavantapadesaṃ",
  "atk-s0513a4:57_5": "pavisitvā isipabbajjaṃ pabbajitvā attano vasanatthāya ramaṇīyaṃ bhūmibhāgaṃ olokento",
  "atk-s0513a4:57_6": "imaṃ ṭhānaṃ patvā “idha vasissāmī”ti ekaṃ indavāruṇīrukkhaṃ gocaragāmaṃ adhiṭṭhāya",
  "atk-s0513a4:57_7": "tasseva rukkhassa mūle vihāsi. Gāmantasenāsanaṃ pahāya āraññiko ahosi, paṇṇasālaṃ",
  "atk-s0513a4:57_8": "akatvā rukkhamūliko ahosi, abbhokāsiko nesajjiko. Sace nipajjitukāmo, bhūmiyaṃyeva",
  "atk-s0513a4:57_9": "nipajjati, dantamūsaliko hutvā anaggipakkameva khādati, thusaparikkhittaṃ kiñci na",
  "atk-s0513a4:57_10": "khādati, ekadivasaṃ ekavārameva khādati, ekāsaniko ahosi. Khamāya pathavīāpatejavāyusamo",
  "atk-s0513a4:57_11": "hutvā ete ettake dhutaṅgaguṇe samādāya vattati, imasmiṃ kira jātake bodhisatto paramappiccho",
  "atk-s0513a4:57_12": "ahosi. So na cirasseva abhiññā ca samāpattiyo ca nibbattetvā jhānakīḷaṃ kīḷanto tattheva",
  "atk-s0513a4:57_13": "vasati, phalāphalatthampi aññattha na gacchati, rukkhassa phalitakāle phalaṃ khādati,",
  "atk-s0513a4:57_14": "pupphitakāle pupphaṃ khādati, sapattakāle pattāni khādati, nippattakāle papaṭikaṃ",
  "atk-s0513a4:57_15": "khādati. Evaṃ paramasantuṭṭho hutvā imasmiṃ ṭhāne ciraṃ vasati.",
  "atk-s0513a4:58_0": "So ekadivasaṃ pubbaṇhasamaye tassa rukkhassa pakkāni phalāni gaṇhi, gaṇhanto pana",
  "atk-s0513a4:58_1": "loluppacārena uṭṭhāya aññasmiṃ padese na gaṇhāti, yathānisinnova hatthaṃ pasāretvā",
  "atk-s0513a4:58_2": "hatthappasāraṇaṭṭhāne ṭhitāni phalāni saṃharati, tesupi manāpāmanāpaṃ avicinitvā",
  "atk-s0513a4:58_3": "sampattasampattameva gaṇhāti. Evaṃ paramasantuṭṭhassa tassa sīlatejena sakkassa paṇḍukambalasilāsanaṃ",
  "atk-s0513a4:58_4": "uṇhākāraṃ dassesi. Taṃ kira sakkassa āyukkhayena vā uṇhaṃ hoti puññakkhayena vā,",
  "atk-s0513a4:58_5": "aññasmiṃ vā mahānubhāvasatte taṃ ṭhānaṃ patthente, dhammikānaṃ vā mahiddhikasamaṇabrāhmaṇānaṃ",
  "atk-s0513a4:58_6": "sīlatejena uṇhaṃ hoti. Sakko “ko nu kho maṃ ṭhānā cāvetukāmo”ti āvajjetvā imasmiṃ",
  "atk-s0513a4:58_7": "padese vasantaṃ kaṇhaṃ isiṃ rukkhaphalāni uccinantaṃ disvā cintesi “ayaṃ isi ghoratapo",
  "atk-s0513a4:58_8": "paramajitindriyo, imaṃ dhammakathāya sīhanādaṃ nadāpetvā sukāraṇaṃ sutvā varena santappetvā",
  "atk-s0513a4:58_9": "imamassa rukkhaṃ dhuvaphalaṃ katvā āgamissāmī”ti. So mahantenānubhāvena sīghaṃ otaritvā",
  "atk-s0513a4:58_10": "tasmiṃ rukkhamūle tassa piṭṭhipasse ṭhatvā “attano avaṇṇe kathite kujjhissati nu",
  "atk-s0513a4:58_11": "kho, no”ti vīmaṃsanto paṭhamaṃ gāthamāha –",
  "atk-s0513a4:59": "11.",
  "atk-s0513a4:60": "“Kaṇho vatāyaṃ puriso, kaṇhaṃ bhuñjati bhojanaṃ;",
  "atk-s0513a4:61": "Kaṇhe bhūmipadesasmiṃ, na mayhaṃ manaso piyo”ti.",
  "atk-s0513a4:62": "Tattha kaṇhoti kāḷavaṇṇo. Bhojananti rukkhaphalabhojanaṃ.",
  "atk-s0513a4:63": "Kaṇho isi sakkassa vacanaṃ sutvā “ko nu kho mayā saddhiṃ kathetī”ti dibbacakkhunā upadhārento “sakko”ti ñatvā anivattitvā anoloketvāva dutiyaṃ gāthamāha –",
  "atk-s0513a4:64": "12.",
  "atk-s0513a4:65": "“Na kaṇho tacasā hoti, antosāro hi brāhmaṇo;",
  "atk-s0513a4:66": "Yasmiṃ pāpāni kammāni, sa ve kaṇho sujampatī”ti.",
  "atk-s0513a4:67_0": "Tattha tacasāti tacena kaṇho nāma na hotīti attho. Antosāroti abbhantare sīlasamādhipaññāvimuttivimuttiñāṇadassanasārehi",
  "atk-s0513a4:67_1": "samannāgato. Evarūpo hi bāhitapāpattā brāhmaṇo nāma hoti. Sa veti yasmiṃ pana pāpāni",
  "atk-s0513a4:67_2": "kammāni atthi, so yattha katthaci kule jātopi yena kenaci sarīravaṇṇena samannāgatopi kāḷakova.",
  "atk-s0513a4:68_0": "Evañca pana vatvā imesaṃ sattānaṃ kaṇhabhāvakarāni pāpakammāni ekavidhādibhedehi",
  "atk-s0513a4:68_1": "vitthāretvā sabbānipi tāni garahitvā sīlādayo guṇe pasaṃsitvā ākāse candaṃ uṭṭhāpento",
  "atk-s0513a4:68_2": "viya sakkassa dhammaṃ desesi. Sakko tassa dhammakathaṃ sutvā pamudito somanassajāto",
  "atk-s0513a4:68_3": "mahāsattaṃ varena nimantento tatiyaṃ gāthamāha –",
  "atk-s0513a4:69": "13.",
  "atk-s0513a4:70": "“Etasmiṃ te sulapite, patirūpe subhāsite;",
  "atk-s0513a4:71": "Varaṃ brāhmaṇa te dammi, yaṃ kiñci manasicchasī”ti.",
  "atk-s0513a4:72_0": "Tattha etasminti yaṃ idaṃ tayā sabbaññubuddhena viya sulapitaṃ, tasmiṃ sulapite tumhākameva",
  "atk-s0513a4:72_1": "anucchavikattā patirūpe subhāsite yaṃ kiñci manasā icchasi, sabbaṃ te yaṃ varaṃ icchitaṃ",
  "atk-s0513a4:72_2": "patthitaṃ, taṃ dammīti attho.",
  "atk-s0513a4:73_0": "Taṃ sutvā mahāsatto cintesi “ayaṃ kiṃ nu kho attano avaṇṇe kathite kujjhissati, noti",
  "atk-s0513a4:73_1": "maṃ vīmaṃsanto mayhaṃ chavivaṇṇañca bhojanañca vasanaṭṭhānañca garahitvā idāni mayhaṃ",
  "atk-s0513a4:73_2": "akuddhabhāvaṃ ñatvā pasannacitto varaṃ deti, maṃ kho panesa ‘sakkissariyabrhmissariyānaṃ",
  "atk-s0513a4:73_3": "atthāya brahmacariyaṃ caratī’tipi maññeyya, tatrassa nikkaṅkhabhāvatthaṃ mayhaṃ paresu",
  "atk-s0513a4:73_4": "kodho vā doso vā mā uppajjatu, parasampattiyaṃ lobho vā paresu sineho vā mā uppajjatu,",
  "atk-s0513a4:73_5": "majjhattova bhaveyyanti ime mayā cattāro vare gahetuṃ vaṭṭatī”ti. So tassa nikkaṅkhabhāvatthāya",
  "atk-s0513a4:73_6": "cattāro vare gaṇhanto catutthaṃ gāthamāha –",
  "atk-s0513a4:74": "14.",
  "atk-s0513a4:75": "“Varañce me ado sakka, sabbabhūtānamissara;",
  "atk-s0513a4:76": "Sunikkodhaṃ suniddosaṃ, nillobhaṃ vuttimattano;",
  "atk-s0513a4:77": "Nisnehamabhikaṅkhāmi, ete me caturo vare”ti.",
  "atk-s0513a4:78_0": "Tattha varañce me ado sakkāti sace tvaṃ mayhaṃ varaṃ adāsi. Sunikkodhanti akujjhanavasena",
  "atk-s0513a4:78_1": "suṭṭhu nikkodhaṃ. Suniddosanti adussanavasena suṭṭhu niddosaṃ. Nillobhanti parasampattīsu",
  "atk-s0513a4:78_2": "nillobhaṃ. Vuttimattanoti evarūpaṃ attano vuttiṃ. Nisnehanti puttadhītādīsu vā saviññāṇakesu",
  "atk-s0513a4:78_3": "dhanadhaññādīsu vā aviññāṇakesu attano santakesupi nisnehaṃ apagatalobhaṃ. Abhikaṅkhāmīti",
  "atk-s0513a4:78_4": "evarūpaṃ imehi catūhaṅgehi samannāgataṃ attano vuttiṃ abhikaṅkhāmi. Ete me caturo",
  "atk-s0513a4:78_5": "vareti ete nikkodhādike caturo mayhaṃ vare dehīti.",
  "atk-s0513a4:79_0": "Kiṃ panesa na jānāti “yathā na sakkā sakkassa santike varaṃ gahetvā varena kodhādayo",
  "atk-s0513a4:79_1": "hanitu”nti. No na jānāti, sakke kho pana varaṃ dente na gaṇhāmīti vacanaṃ na yuttanti",
  "atk-s0513a4:79_2": "tassa ca nikkaṅkhabhāvatthāya gaṇhi. Tato sakko cintesi “kaṇhapaṇḍito varaṃ gaṇhanto",
  "atk-s0513a4:79_3": "ativiya anavajje vare gaṇhi, etesu varesu guṇadosaṃ etameva pucchissāmī”ti. Atha",
  "atk-s0513a4:79_4": "naṃ pucchanto pañcamaṃ gāthamāha –",
  "atk-s0513a4:80": "15.",
  "atk-s0513a4:81": "“Kiṃnu kodhe vā dose vā, lobhe snehe ca brāhmaṇa;",
  "atk-s0513a4:82": "Ādīnavaṃ tvaṃ passasi, taṃ me akkhāhi pucchito”ti.",
  "atk-s0513a4:83": "Tassattho – brāhmaṇa kiṃ nu kho tvaṃ kodhe dose lobhe snehe ca ādīnavaṃ passasi, taṃ tāva me pucchito akkhāhi, na hi mayaṃ ettha ādīnavaṃ jānāmāti.",
  "atk-s0513a4:84": "Atha naṃ mahāsatto “tena hi suṇāhī”ti vatvā catasso gāthā abhāsi –",
  "atk-s0513a4:85": "16.",
  "atk-s0513a4:86": "“Appo hutvā bahu hoti, vaḍḍhate so akhantijo;",
  "atk-s0513a4:87": "Āsaṅgī bahupāyāso, tasmā kodhaṃ na rocaye.",
  "atk-s0513a4:88": "17.",
  "atk-s0513a4:89": "“Duṭṭhassa pharusā vācā, parāmāso anantarā;",
  "atk-s0513a4:90": "Tato pāṇi tato daṇḍo, satthassa paramā gati;",
  "atk-s0513a4:91": "Doso kodhasamuṭṭhāno, tasmā dosaṃ na rocaye.",
  "atk-s0513a4:92": "18.",
  "atk-s0513a4:93": "“Ālopasāhasākārā, nikatī vañcanāni ca;",
  "atk-s0513a4:94": "Dissanti lobhadhammesu, tasmā lobhaṃ na rocaye.",
  "atk-s0513a4:95": "19.",
  "atk-s0513a4:96": "“Snehasaṅgathitā ganthā, senti manomayā puthū;",
  "atk-s0513a4:97": "Te bhusaṃ upatāpenti, tasmā snehaṃ na rocaye”ti.",
  "atk-s0513a4:98_0": "Tattha akhantijoti so anadhivāsakajātikassa akhantito jāto kodho paṭhamaṃ paritto",
  "atk-s0513a4:98_1": "hutvā pacchā bahu hoti aparāparaṃ vaḍḍhati. Tassa vaḍḍhanabhāvo khantivādījātakena",
  "atk-s0513a4:98_2": "ceva cūḷadhammapālajātakena ca vaṇṇetabbo. Apica tissāmaccassapettha bhariyaṃ ādiṃ",
  "atk-s0513a4:98_3": "katvā sabbaṃ saparijanaṃ māretvā pacchā attano māritavatthu kathetabbaṃ. Āsaṅgīti",
  "atk-s0513a4:98_4": "āsaṅgakaraṇo. Yassa uppajjati, taṃ āsattaṃ laggitaṃ karoti, taṃ vatthuṃ vissajjetvā",
  "atk-s0513a4:98_5": "gantuṃ na deti, nivattitvā akkosanādīni kāreti. Bahupāyāsoti bahunā kāyikacetasikadukkhasaṅkhātena",
  "atk-s0513a4:98_6": "upāyāsena kilamathena samannāgato. Kodhaṃ nissāya hi kodhavasena ariyādīsu katavītikkamā",
  "atk-s0513a4:98_7": "diṭṭhadhamme ceva samparāye ca vadhabandhavippaṭisārādīni ceva pañcavidhabandhanakammakaraṇādīni",
  "atk-s0513a4:98_8": "ca bahūni dukkhāni anubhavantīti kodho bahupāyāso nāma. Tasmāti yasmā esa evaṃ anekādīnavo,",
  "atk-s0513a4:98_9": "tasmā kodhaṃ na rocemi.",
  "atk-s0513a4:99_0": "Duṭṭhassāti kujjhanalakkhaṇena kodhena kujjhitvā aparabhāge dussanalakkhaṇena dosena",
  "atk-s0513a4:99_1": "duṭṭhassa paṭhamaṃ tāva “are, dāsa, pessā”ti pharusavācā niccharati, vācāya anantarā",
  "atk-s0513a4:99_2": "ākaḍḍhanavikaḍḍhanavasena hatthaparāmāso, tato anantarā upakkamanavasena pāṇi pavattati,",
  "atk-s0513a4:99_3": "tato daṇḍo, daṇḍappahāre atikkamitvā pana ekatodhāraubhatodhārassa satthassa paramā",
  "atk-s0513a4:99_4": "gati, sabbapariyantā satthanipphatti hoti. Yadā hi satthena paraṃ jīvitā voropetvā",
  "atk-s0513a4:99_5": "pacchā teneva satthena attānaṃ jīvitā voropeti, tadā doso matthakappatto hoti. Doso",
  "atk-s0513a4:99_6": "kodhasamuṭṭhānoti yathā anambilaṃ takkaṃ vā kañjikaṃ vā pariṇāmavasena parivattitvā",
  "atk-s0513a4:99_7": "ambilaṃ hoti, taṃ ekajātikampi samānaṃ ambilaṃ anambilanti nānā vuccati, tathā pubbakāle",
  "atk-s0513a4:99_8": "kodho pariṇamitvā aparabhāge doso hoti. So akusalamūlattena ekajātikopi samāno kodho",
  "atk-s0513a4:99_9": "dosoti nānā vuccati. Yathā anambilato ambilaṃ, evaṃ sopi kodhato samuṭṭhātīti kodhasamuṭṭhāno.",
  "atk-s0513a4:99_10": "Tasmāti yasmā evaṃ anekādīnavo doso, tasmā dosampi na rocemi.",
  "atk-s0513a4:100_0": "Ālopasāhasākārāti divā divasseva gāmaṃ paharitvā vilumpanāni ca āvudhaṃ sarīre ṭhapetvā",
  "atk-s0513a4:100_1": "“idaṃ nāma me dehī”ti sāhasākārā ca. Nikatī vañcanāni cāti patirūpakaṃ dassetvā parassa",
  "atk-s0513a4:100_2": "haraṇaṃ nikati nāma, sā asuvaṇṇameva “suvaṇṇa”nti kūṭakahāpaṇaṃ “kahāpaṇo”ti datvā",
  "atk-s0513a4:100_3": "parasantakaggahaṇe daṭṭhabbā. Paṭibhānavasena pana upāyakusalatāya parasantakaggahaṇaṃ",
  "atk-s0513a4:100_4": "vañcanaṃ nāma. Tassevaṃ pavatti daṭṭhabbā – eko kira ujujātiko gāmikapuriso araññato",
  "atk-s0513a4:100_5": "sasakaṃ ānetvā nadītīre ṭhapetvā nhāyituṃ otari. Atheko dhutto taṃ sasakaṃ sīse katvā",
  "atk-s0513a4:100_6": "nhāyituṃ otiṇṇo. Itaro uttaritvā sasakaṃ apassanto ito cito ca vilokesi. Tamenaṃ",
  "atk-s0513a4:100_7": "dhutto “kiṃ bho vilokesī”ti vatvā “imasmiṃ me ṭhāne sasako ṭhapito, taṃ na passāmī”ti",
  "atk-s0513a4:100_8": "vutte “andhabāla, tvaṃ na jānāsi, sasakā nāma nadītīre ṭhapitā palāyanti, passa ahaṃ",
  "atk-s0513a4:100_9": "attano sasakaṃ sīse ṭhapetvāva nhāyāmī”ti āha. So appaṭibhānatāya “evaṃ bhavissatī”ti",
  "atk-s0513a4:100_10": "pakkāmi. Ekakahāpaṇena migapotakaṃ gahetvā puna taṃ datvā dvikahāpaṇagghanakassa",
  "atk-s0513a4:100_11": "migassa gahitavatthupettha kathetabbaṃ. Dissanti lobhadhammesūti sakka, ime ālopādayo",
  "atk-s0513a4:100_12": "pāpadhammā lobhasabhāvesu lobhābhibhūtesu sattesu dissanti. Na hi aluddhā evarūpāni",
  "atk-s0513a4:100_13": "kammāni karonti. Evaṃ lobho anekādīnavo, tasmā lobhampi na rocemi.",
  "atk-s0513a4:101_0": "Snehasaṅgathitā ganthāti ārammaṇesu allīyanalakkhaṇena snehena saṅgathitā punappunaṃ",
  "atk-s0513a4:101_1": "uppādavasena ghaṭitā suttena pupphāni viya baddhā nānappakāresu ārammaṇesu pavattamānā",
  "atk-s0513a4:101_2": "abhijjhākāyaganthā. Senti manomayā puthūti te puthūsu ārammaṇesu uppannā suvaṇṇādīhi",
  "atk-s0513a4:101_3": "nibbattāni suvaṇṇādimayāni ābharaṇādīni viya manena nibbattattā manomayā abhijjhākāyaganthā",
  "atk-s0513a4:101_4": "tesu ārammaṇesu senti anusenti. Te bhusaṃ upatāpentīti te evaṃ anusayitā balavatāpaṃ",
  "atk-s0513a4:101_5": "janentā bhusaṃ upatāpenti atikilamenti. Tesaṃ pana bhusaṃ upatāpane “sallaviddhova",
  "atk-s0513a4:101_6": "ruppatī”ti gāthāya vatthu, “piyajātikā hi gahapati, sokaparidevadukkhadomanassupāyāsā",
  "atk-s0513a4:101_7": "piyappabhutikā”, “piyato jāyatī soko”tiādīni suttāni ca āharitabbāni. Apica maṅgalabodhisattassa",
  "atk-s0513a4:101_8": "dārake datvā balavasokena hadayaṃ phali, vessantarabodhisattassa mahantaṃ domanassaṃ",
  "atk-s0513a4:101_9": "udapādi. Evaṃ pūritapāramīnaṃ mahāsattānaṃ pemaṃ upatāpaṃ karotiyeva. Ayaṃ snehe",
  "atk-s0513a4:101_10": "ādīnavo, tasmā snehampi na rocemīti.",
  "atk-s0513a4:102": "Sakko pañhavissajjanaṃ sutvā “kaṇhapaṇḍita tayā ime pañhā buddhalīḷāya sādhukaṃ kathitā, ativiya tuṭṭhosmi te, aparampi varaṃ gaṇhāhī”ti vatvā dasamaṃ gāthamāha –",
  "atk-s0513a4:103": "20.",
  "atk-s0513a4:104": "“Etasmiṃ te sulapite, patirūpe subhāsite;",
  "atk-s0513a4:105": "Varaṃ brāhmaṇa te dammi, yaṃ kiñci manasicchasī”ti.",
  "atk-s0513a4:106": "Tato bodhisatto anantaragāthamāha –",
  "atk-s0513a4:107": "21.",
  "atk-s0513a4:108": "“Varañce me ado sakka, sabbabhūtānamissara;",
  "atk-s0513a4:109": "Araññe me viharato, niccaṃ ekavihārino;",
  "atk-s0513a4:110": "Ābādhā mā uppajjeyyuṃ, antarāyakarā bhusā”ti.",
  "atk-s0513a4:111": "Tattha antarāyakarā bhusāti imassa me tapokammassa antarāyakarā.",
  "atk-s0513a4:112_0": "Taṃ sutvā sakko “kaṇhapaṇḍito varaṃ gaṇhanto na āmisasannissitaṃ gaṇhāti, tapokammanissitameva",
  "atk-s0513a4:112_1": "gaṇhātī”ti cintetvā bhiyyosomattāya pasanno aparampi varaṃ dadamāno itaraṃ gāthamāha –",
  "atk-s0513a4:113": "22.",
  "atk-s0513a4:114": "“Etasmiṃ te sulapite, patirūpe subhāsite;",
  "atk-s0513a4:115": "Varaṃ brāhmaṇa te dammi, yaṃ kiñci manasicchasī”ti.",
  "atk-s0513a4:116": "Bodhisattopi varaggahaṇāpadesena tassa dhammaṃ desento osānagāthamāha –",
  "atk-s0513a4:117": "23.",
  "atk-s0513a4:118": "“Varañce me ado sakka, sabbabhūtānamissara;",
  "atk-s0513a4:119": "Na mano vā sarīraṃ vā, maṃ-kate sakka kassaci;",
  "atk-s0513a4:120": "Kadāci upahaññetha, etaṃ sakka varaṃ vare”ti.",
  "atk-s0513a4:121_0": "Tattha mano vāti manodvāraṃ vā. Sarīraṃ vāti kāyadvāraṃ vā, vacīdvārampi etesaṃ gahaṇena",
  "atk-s0513a4:121_1": "gahitamevāti veditabbaṃ. Maṃ-kateti mama kāraṇā. Upahaññethāti upaghātaṃ āpajjeyya",
  "atk-s0513a4:121_2": "aparisuddhaṃ assa. Idaṃ vuttaṃ hoti – sakka devarāja, mama kāraṇā maṃ nissāya mama",
  "atk-s0513a4:121_3": "anatthakāmatāya kassaci sattassa kismiñci kāle idaṃ tividhampi kammadvāraṃ na upahaññetha,",
  "atk-s0513a4:121_4": "pāṇātipātādīhi dasahi akusalakammapathehi vimuttaṃ parisuddhameva bhaveyyāti.",
  "atk-s0513a4:122_0": "Iti mahāsatto chasupi ṭhānesu varaṃ gaṇhanto nekkhammanissitameva gaṇhi, jānāti cesa",
  "atk-s0513a4:122_1": "“sarīraṃ nāma byādhidhammaṃ, na taṃ sakkā sakkena abyādhidhammaṃ kātu”nti. Sattānañhi",
  "atk-s0513a4:122_2": "tīsu dvāresu parisuddhabhāvo asakkāyattova, evaṃ santepi tassa dhammadesanatthaṃ",
  "atk-s0513a4:122_3": "ime vare gaṇhi. Sakkopi taṃ rukkhaṃ dhuvaphalaṃ katvā mahāsattaṃ vanditvā sirasi",
  "atk-s0513a4:122_4": "añjaliṃ patiṭṭhapetvā “arogā idheva vasathā”ti vatvā sakaṭṭhānameva gato. Bodhisattopi",
  "atk-s0513a4:122_5": "aparihīnajjhāno brahmalokūpago ahosi.",
  "atk-s0513a4:123": "Satthā imaṃ dhammadesanaṃ āharitvā “ānanda, pubbe mayā nivutthabhūmippadeso ceso”ti vatvā jātakaṃ samodhānesi – “tadā sakko anuruddho ahosi, kaṇhapaṇḍito pana ahameva ahosi”nti.",
  "atk-s0513a4:124": "Kaṇhajātakavaṇṇanā dutiyā.",
  "atk-s0513a4:126": "[441] 3. Catuposathikajātakavaṇṇanā",
  "atk-s0513a4:127": "24-38. Yo kopaneyyoti idaṃ catuposathikajātakaṃ puṇṇakajātake āvi bhavissati.",
  "atk-s0513a4:128": "Catuposathikajātakavaṇṇanā tatiyā.",
  "atk-s0513a4:130": "[442] 4. Saṅkhajātakavaṇṇanā",
  "atk-s0513a4:131_0": "Bahussutoti idaṃ satthā jetavane viharanto sabbaparikkhāradānaṃ ārabbha kathesi.",
  "atk-s0513a4:131_1": "Sāvatthiyaṃ kireko upāsako tathāgatassa dhammadesanaṃ sutvā pasannacitto svātanāya",
  "atk-s0513a4:131_2": "nimantetvā attano gharadvāre maṇḍapaṃ kāretvā alaṅkaritvā punadivase tathāgatassa",
  "atk-s0513a4:131_3": "kālaṃ ārocāpesi. Satthā pañcasatabhikkhuparivāro tattha gantvā paññatte āsane nisīdi.",
  "atk-s0513a4:131_4": "Upāsako saputtadāro saparijano buddhappamukhassa bhikkhusaṅghassa mahādānaṃ datvā",
  "atk-s0513a4:131_5": "puna svātanāyāti evaṃ sattāhaṃ nimantetvā mahādānaṃ pavattetvā sattame divase sabbaparikkhāraṃ",
  "atk-s0513a4:131_6": "adāsi. Taṃ pana dadamāno upāhanadānaṃ ussannaṃ katvā adāsi. Dasabalassa dinno upāhanasaṅghāṭo",
  "atk-s0513a4:131_7": "sahassagghanako ahosi, dvinnaṃ aggasāvakānaṃ pañcasatagghanako, sesānaṃ pañcannaṃ",
  "atk-s0513a4:131_8": "bhikkhusatānaṃ satagghanako. Iti so sabbaparikkhāradānaṃ datvā attano parisāya saddhiṃ",
  "atk-s0513a4:131_9": "bhagavato santike nisīdi. Athassa satthā madhurena sarena anumodanaṃ karonto “upāsaka,",
  "atk-s0513a4:131_10": "uḷāraṃ te sabbaparikkhāradānaṃ, attamano hohi, pubbe anuppanne buddhe paccekabuddhassa",
  "atk-s0513a4:131_11": "ekaṃ upāhanasaṅghāṭaṃ datvā nāvāya bhinnāya appatiṭṭhe mahāsamuddepi upāhanadānanissandena",
  "atk-s0513a4:131_12": "patiṭṭhaṃ labhiṃsu, tvaṃ pana buddhappamukhassa bhikkhusaṅghassa sabbaparikkhāradānaṃ",
  "atk-s0513a4:131_13": "adāsi, tassa te upāhanadānassa phalaṃ kasmā na patiṭṭhā bhavissatī”ti vatvā tena",
  "atk-s0513a4:131_14": "yācito atītaṃ āhari.",
  "atk-s0513a4:132_0": "Atīte ayaṃ bārāṇasī moḷinī nāma ahosi. Moḷininagare brahmadatte rajjaṃ kārente saṅkho",
  "atk-s0513a4:132_1": "nāma brāhmaṇo aḍḍho mahaddhano mahābhogo pahūtavittupakaraṇo pahūtadhanadhaññasuvaṇṇarajato",
  "atk-s0513a4:132_2": "catūsu nagaradvāresu nagaramajjhe nivesanadvāre cāti chasu ṭhānesu cha dānasālāyo",
  "atk-s0513a4:132_3": "kāretvā devasikaṃ chasatasahassāni vissajjento kapaṇaddhikānaṃ mahādānaṃ pavattesi.",
  "atk-s0513a4:132_4": "So ekadivasaṃ cintesi “ahaṃ gehe dhane khīṇe dātuṃ na sakkhissāmi, aparikkhīṇeyeva",
  "atk-s0513a4:132_5": "dhane nāvāya suvaṇṇabhūmiṃ gantvā dhanaṃ āharissāmī”ti. So nāvaṃ bandhāpetvā bhaṇḍassa",
  "atk-s0513a4:132_6": "pūrāpetvā puttadāraṃ āmantetvā “yāvāhaṃ āgacchāmi, tāva me dānaṃ anupacchinditvā",
  "atk-s0513a4:132_7": "pavatteyyāthā”ti vatvā dāsakammakaraparivuto chattaṃ ādāya upāhanaṃ āruyha majjhanhikasamaye",
  "atk-s0513a4:132_8": "paṭṭanagāmābhimukho pāyāsi. Tasmiṃ khaṇe gandhamādane eko paccekabuddho āvajjetvā",
  "atk-s0513a4:132_9": "taṃ dhanāharaṇatthāya gacchantaṃ disvā “mahāpuriso dhanaṃ āharituṃ gacchati, bhavissati",
  "atk-s0513a4:132_10": "nu kho assa samudde antarāyo, no”ti āvajjetvā “bhavissatī”ti ñatvā “esa maṃ disvā",
  "atk-s0513a4:132_11": "chattañca upāhanañca mayhaṃ datvā upāhanadānanissandena samudde bhinnāya nāvāya patiṭṭhaṃ",
  "atk-s0513a4:132_12": "labhissati, karissāmissa anuggaha”nti ākāsenāgantvā tassāvidūre otaritvā caṇḍavātātape",
  "atk-s0513a4:132_13": "aṅgārasantharasadisaṃ uṇhavālukaṃ maddanto tassa abhimukho āgacchi.",
  "atk-s0513a4:133_0": "So taṃ disvāva “puññakkhettaṃ me āgataṃ, ajja mayā ettha dānabījaṃ ropetuṃ vaṭṭatī”ti",
  "atk-s0513a4:133_1": "tuṭṭhacitto vegena taṃ upasaṅkamitvā vanditvā “bhante, mayhaṃ anuggahatthāya thokaṃ",
  "atk-s0513a4:133_2": "maggā okkamma imaṃ rukkhamūlaṃ upasaṅkamathā”ti vatvā tasmiṃ rukkhamūlaṃ upasaṅkamante",
  "atk-s0513a4:133_3": "rukkhamūle vālukaṃ ussāpetvā uttarāsaṅgaṃ paññapetvā paccekabuddhaṃ nisīdāpetvā vanditvā",
  "atk-s0513a4:133_4": "vāsitaparissāvitena udakena pāde dhovitvā gandhatelena makkhetvā attano upāhanā omuñcitvā",
  "atk-s0513a4:133_5": "papphoṭetvā gandhatelena makkhetvā tassa pādesu paṭimuñcitvā “bhante, imā upāhanā",
  "atk-s0513a4:133_6": "āruyha chattaṃ matthake katvā gacchathā”ti chattupāhanaṃ adāsi. So assa anuggahatthāya",
  "atk-s0513a4:133_7": "taṃ gahetvā pasādasaṃvaḍḍhanatthaṃ passantassevassa uppatitvā gandhamādanameva agamāsi.",
  "atk-s0513a4:133_8": "Bodhisattopi taṃ disvā ativiya pasannacitto paṭṭanaṃ gantvā nāvaṃ abhiruhi. Athassa",
  "atk-s0513a4:133_9": "mahāsamuddaṃ paṭipannassa sattame divase nāvā vivaraṃ adāsi, udakaṃ ussiñcituṃ nāsakkhiṃsu.",
  "atk-s0513a4:133_10": "Mahājano maraṇabhayabhīto attano attano devatā namassitvā mahāviravaṃ viravi. Mahāsatto",
  "atk-s0513a4:133_11": "ekaṃ upaṭṭhākaṃ gahetvā sakalasarīraṃ telena makkhetvā sappinā saddhiṃ sakkharacuṇṇaṃ",
  "atk-s0513a4:133_12": "yāvadatthaṃ khāditvā tampi khādāpetvā tena saddhiṃ kūpakayaṭṭhimatthakaṃ āruyha “imāya",
  "atk-s0513a4:133_13": "disāya amhākaṃ nagara”nti disaṃ vavatthapetvā macchakacchapaparipanthato attānaṃ",
  "atk-s0513a4:133_14": "mocento tena saddhiṃ usabhamattaṃ atikkamitvā pati. Mahājano vināsaṃ pāpuṇi. Mahāsatto",
  "atk-s0513a4:133_15": "pana upaṭṭhākena saddhiṃ samuddaṃ tarituṃ ārabhi. Tassa tarantasseva sattamo divaso",
  "atk-s0513a4:133_16": "jāto. So tasmimpi kāle loṇodakena mukhaṃ vikkhāletvā uposathiko ahosiyeva.",
  "atk-s0513a4:134_0": "Tadā pana catūhi lokapālehi maṇimekhalā nāma devadhītā “sace samudde nāvāya bhinnāya",
  "atk-s0513a4:134_1": "tisaraṇagatā vā sīlasampannā vā mātāpitupaṭṭhākā vā manussā dukkhappattā honti, te",
  "atk-s0513a4:134_2": "rakkheyyāsī”ti samudde ārakkhaṇatthāya ṭhapitā hoti. Sā attano issariyena sattāhamanubhavitvā",
  "atk-s0513a4:134_3": "pamajjitvā sattame divase samuddaṃ olokentī sīlācārasaṃyuttaṃ saṅkhabrāhmaṇaṃ disvā",
  "atk-s0513a4:134_4": "“imassa sattamo divaso samudde patitassa, sace so marissati ativiya gārayhā me bhavissatī”ti",
  "atk-s0513a4:134_5": "saṃviggamānahadayā hutvā ekaṃ suvaṇṇapātiṃ nānaggarasabhojanassa pūretvā vātavegena",
  "atk-s0513a4:134_6": "tattha gantvā tassa purato ākāse ṭhatvā “brāhmaṇa, tvaṃ sattāhaṃ nirāhāro, idaṃ dibbabhojanaṃ",
  "atk-s0513a4:134_7": "bhuñjā”ti āha. So taṃ oloketvā “apanehi tava bhattaṃ, ahaṃ uposathiko”ti āha. Athassa",
  "atk-s0513a4:134_8": "upaṭṭhāko pacchato āgato devataṃ adisvā saddameva sutvā “ayaṃ brāhmaṇo pakatisukhumālo",
  "atk-s0513a4:134_9": "sattāhaṃ nirāhāratāya dukkhito maraṇabhayena vilapati maññe, assāsessāmi na”nti cintetvā",
  "atk-s0513a4:134_10": "paṭhamaṃ gāthamāha –",
  "atk-s0513a4:135": "39.",
  "atk-s0513a4:136": "“Bahussuto sutadhammosi saṅkha, diṭṭhā tayā samaṇabrāhmaṇā ca;",
  "atk-s0513a4:137": "Athakkhaṇe dassayase vilāpaṃ, añño nu ko te paṭimantako mayā”ti.",
  "atk-s0513a4:138_0": "Tattha sutadhammosīti dhammopi tayā dhammikasamaṇabrāhmaṇānaṃ santike suto asi. Diṭṭhā",
  "atk-s0513a4:138_1": "tayāti tesaṃ paccaye dentena veyyāvaccaṃ karontena dhammikasamaṇabrāhmaṇā ca tayā",
  "atk-s0513a4:138_2": "diṭṭhā. Evaṃ akaronto hi passantopi te na passatiyeva. Athakkhaṇeti atha akkhaṇe",
  "atk-s0513a4:138_3": "sallapantassa kassaci abhāvena vacanassa anokāse. Dassayaseti “ahaṃ uposathiko”ti",
  "atk-s0513a4:138_4": "vadanto vilāpaṃ dassesi. Paṭimantakoti mayā añño ko tava paṭimantako paṭivacanadāyako,",
  "atk-s0513a4:138_5": "kiṃkāraṇā evaṃ vippalapasīti?",
  "atk-s0513a4:139": "So tassa vacanaṃ sutvā “imassa devatā na paññāyati maññe”ti cintetvā “samma, nāhaṃ maraṇassa bhāyāmi, atthi pana me añño paṭimantako”ti vatvā dutiyaṃ gāthamāha –",
  "atk-s0513a4:140": "40.",
  "atk-s0513a4:141": "“Subbhū subhā suppaṭimukkakambu, paggayha sovaṇṇamayāya pātiyā;",
  "atk-s0513a4:142": "‘Bhuñjassu bhattaṃ’ iti maṃ vadeti, saddhāvittā, tamahaṃ noti brūmī”ti.",
  "atk-s0513a4:143_0": "Tattha subbhūti subhamukhā. Subhāti pāsādikā uttamarūpadharā. Suppaṭimukkakambūti",
  "atk-s0513a4:143_1": "paṭimukkasuvaṇṇālaṅkārā. Paggayhāti suvaṇṇapātiyā bhattaṃ gahetvā ukkhipitvā. Saddhāvittāti",
  "atk-s0513a4:143_2": "saddhā ceva tuṭṭhacittā ca. “Saddhaṃ citta”ntipi pāṭho, tassattho saddhanti saddahantaṃ,",
  "atk-s0513a4:143_3": "cittanti tuṭṭhacittaṃ. Tamahaṃ notīti tamahaṃ devataṃ uposathikattā paṭikkhipanto",
  "atk-s0513a4:143_4": "noti brūmi, na vippalapāmi sammāti.",
  "atk-s0513a4:144": "Athassa so tatiyaṃ gāthamāha –",
  "atk-s0513a4:145": "41.",
  "atk-s0513a4:146": "“Etādisaṃ brāhmaṇa disvāna yakkhaṃ, puccheyya poso sukhamāsisāno;",
  "atk-s0513a4:147": "Uṭṭhehi naṃ pañjalikābhipuccha, devī nusi tvaṃ uda mānusī nū”ti.",
  "atk-s0513a4:148_0": "Tattha sukhamāsisānoti etādisaṃ yakkhaṃ disvā attano sukhaṃ āsīsanto paṇḍito puriso",
  "atk-s0513a4:148_1": "“amhākaṃ sukhaṃ bhavissati, na bhavissatī”ti puccheyya. Uṭṭhehīti udakato uṭṭhānākāraṃ",
  "atk-s0513a4:148_2": "dassento uṭṭhaha. Pañjalikābhipucchāti añjaliko hutvā abhipuccha. Uda mānusīti udāhu",
  "atk-s0513a4:148_3": "mahiddhikā mānusī tvanti.",
  "atk-s0513a4:149": "Bodhisatto “yuttaṃ kathesī”ti taṃ pucchanto catutthaṃ gāthamāha –",
  "atk-s0513a4:150": "42.",
  "atk-s0513a4:151": "“Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;",
  "atk-s0513a4:152": "Pucchāmi taṃ nāri mahānubhāve, devī nusi tvaṃ uda mānusī nū”ti.",
  "atk-s0513a4:153": "Tattha yaṃ tvanti yasmā tvaṃ sukhena maṃ abhisamekkhase, piyacakkhūhi olokesi. Pucchāmi tanti tena kāraṇena taṃ pucchāmi.",
  "atk-s0513a4:154": "Tato devadhītā dve gāthā abhāsi –",
  "atk-s0513a4:155": "43.",
  "atk-s0513a4:156": "“Devī ahaṃ saṅkha mahānubhāvā, idhāgatā sāgaravārimajjhe;",
  "atk-s0513a4:157": "Anukampikā no ca paduṭṭhacittā, taveva atthāya idhāgatāsmi.",
  "atk-s0513a4:158": "44.",
  "atk-s0513a4:159": "“Idhannapānaṃ sayanāsanañca, yānāni nānāvividhāni saṅkha;",
  "atk-s0513a4:160": "Sabbassa tyāhaṃ paṭipādayāmi, yaṃ kiñci tuyhaṃ manasābhipatthita”nti.",
  "atk-s0513a4:161_0": "Tattha idhāti imasmiṃ mahāsamudde. Nānāvividhānīti bahūni ca anekappakārāni ca hatthiyānaassayānādīni",
  "atk-s0513a4:161_1": "atthi. Sabbassa tyāhanti tassa annapānādino sabbassa sāmikaṃ katvā taṃ te annapānādiṃ",
  "atk-s0513a4:161_2": "paṭipādayāmi dadāmi. Yaṃ kiñcīti aññampi yaṃ kiñci manasā icchitaṃ, taṃ sabbaṃ te dammīti.",
  "atk-s0513a4:162_0": "Taṃ sutvā mahāsatto “ayaṃ devadhītā samuddapiṭṭhe mayhaṃ ‘idañcidañca dammī’ti vadati,",
  "atk-s0513a4:162_1": "kiṃ nu kho esā mayā katena puññakammena dātukāmā, udāhu attano balena, pucchissāmi",
  "atk-s0513a4:162_2": "tāva na”nti cintetvā pucchanto sattamaṃ gāthamāha –",
  "atk-s0513a4:163": "45.",
  "atk-s0513a4:164": "“Yaṃ kiñci yiṭṭhañca hutañca mayhaṃ, sabbassa no issarā tvaṃ sugatte;",
  "atk-s0513a4:165": "Sussoṇi subbhamu suvilaggamajjhe, kissa me kammassa ayaṃ vipāko”ti.",
  "atk-s0513a4:166_0": "Tattha yiṭṭhanti dānavasena yajitaṃ. Hutanti āhunapāhunavasena dinnaṃ. Sabbassa no",
  "atk-s0513a4:166_1": "issarā tvanti tassa amhākaṃ puññakammassa tvaṃ issarā, “imassa ayaṃ vipāko, imassa",
  "atk-s0513a4:166_2": "aya”nti byākarituṃ samatthāti attho. Sussoṇīti sundaraūrulakkhaṇe. Subbhamūti sundarabhamuke.",
  "atk-s0513a4:166_3": "Suvilaggamajjheti suṭṭhuvilaggitatanumajjhe. Kissa meti mayā katakammesu katarakammassa",
  "atk-s0513a4:166_4": "ayaṃ vipāko, yenāhaṃ appatiṭṭhe samudde patiṭṭhaṃ labhāmīti.",
  "atk-s0513a4:167": "Taṃ sutvā devadhītā “ayaṃ brāhmaṇo ‘yaṃ tena kusalaṃ kataṃ, taṃ kammaṃ na jānātī’ti aññāya pucchati maññe, kathayissāmi dānissā”ti taṃ kathentī aṭṭhamaṃ gāthamāha –",
  "atk-s0513a4:168": "46.",
  "atk-s0513a4:169": "“Ghamme pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;",
  "atk-s0513a4:170": "Paṭipādayī saṅkha upāhanāni, sā dakkhiṇā kāmaduhā tavajjā”ti.",
  "atk-s0513a4:171_0": "Tattha ekabhikkhunti ekaṃ paccekabuddhaṃ sandhāyāha. Ugghaṭṭapādanti uṇhavālukāya",
  "atk-s0513a4:171_1": "ghaṭṭitapādaṃ. Tasitanti pipāsitaṃ. Paṭipādayīti paṭipādesi, yojesīti attho. Kāmaduhāti sabbakāmadāyikā.",
  "atk-s0513a4:172_0": "Taṃ sutvā mahāsatto “evarūpepi nāma appatiṭṭhe mahāsamudde mayā dinnaupāhanadānaṃ",
  "atk-s0513a4:172_1": "mama sabbakāmadadaṃ jātaṃ, aho sudinnaṃ me paccekabuddhassa dāna”nti tuṭṭhacitto navamaṃ gāthamāha –",
  "atk-s0513a4:173": "47.",
  "atk-s0513a4:174": "“Sā hotu nāvā phalakūpapannā, anavassutā erakavātayuttā;",
  "atk-s0513a4:175": "Aññassa yānassa na hettha bhūmi, ajjeva maṃ moḷiniṃ pāpayassū”ti.",
  "atk-s0513a4:176_0": "Tassattho – devate, evaṃ sante mayhaṃ ekaṃ nāvaṃ māpehi, khuddakaṃ pana ekadoṇikanāvaṃ",
  "atk-s0513a4:176_1": "māpehi, yaṃ nāvaṃ māpessasi, sā hotu nāvā bahūhi susibbitehi phalakehi upapannā,",
  "atk-s0513a4:176_2": "udakapavesanassābhāvena anavassutā, erakena sammā gahetvā gacchantena vātena yuttā,",
  "atk-s0513a4:176_3": "ṭhapetvā dibbanāvaṃ aññassa yānassa ettha bhūmi natthi, tāya pana dibbanāvāya ajjeva",
  "atk-s0513a4:176_4": "maṃ moḷininagaraṃ pāpayassūti.",
  "atk-s0513a4:177_0": "Devadhītā tassa vacanaṃ sutvā tuṭṭhacittā sattaratanamayaṃ nāvaṃ māpesi. Sā dīghato",
  "atk-s0513a4:177_1": "aṭṭhausabhā ahosi vitthārato catuusabhā, gambhīrato vīsatiyaṭṭhikā. Tassā indanīlamayā",
  "atk-s0513a4:177_2": "tayo kūpakā, sovaṇṇamayāni yottāni rajatamayāni pattāni sovaṇṇamayāni ca phiyārittāni",
  "atk-s0513a4:177_3": "ahesuṃ. Devatā taṃ nāvaṃ sattannaṃ ratanānaṃ pūretvā brāhmaṇaṃ āliṅgitvā alaṅkatanāvāya",
  "atk-s0513a4:177_4": "āropesi, upaṭṭhākaṃ panassa na olokesi. Brāhmaṇo attanā katakalyāṇato tassa pattiṃ",
  "atk-s0513a4:177_5": "adāsi, so anumodi. Tadā devatā tampi āliṅgitvā nāvāya patiṭṭhāpesi. Atha naṃ nāvaṃ",
  "atk-s0513a4:177_6": "moḷininagaraṃ netvā brāhmaṇassa ghare dhanaṃ patiṭṭhāpetvā attano vasanaṭṭhānameva",
  "atk-s0513a4:177_7": "agamāsi. Satthā abhisambuddho hutvā –",
  "atk-s0513a4:178": "48.",
  "atk-s0513a4:179": "“Sā tattha vittā sumanā patītā, nāvaṃ sucittaṃ abhinimminitvā;",
  "atk-s0513a4:180": "Ādāya saṅkhaṃ purisena saddhiṃ, upānayī nagaraṃ sādhuramma”nti. –",
  "atk-s0513a4:181": "Imaṃ osānagāthaṃ abhāsi.",
  "atk-s0513a4:182_0": "Tattha sāti bhikkhave, sā devatā tattha samuddamajjhe tassa vacanaṃ sutvā vittisaṅkhātāya",
  "atk-s0513a4:182_1": "pītiyā samannāgatattā vittā. Sumanāti sundaramanā pāmojjena patītacittā hutvā vicitranāvaṃ",
  "atk-s0513a4:182_2": "nimminitvā brāhmaṇaṃ paricārakena saddhiṃ ādāya sādhurammaṃ atiramaṇīyaṃ nagaraṃ upānayīti.",
  "atk-s0513a4:183": "Brāhmaṇopi yāvajīvaṃ aparimitadhanaṃ gehaṃ ajjhāvasanto dānaṃ datvā sīlaṃ rakkhitvā jīvitapariyosāne sapariso devanagaraṃ paripūresi.",
  "atk-s0513a4:184": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne upāsako sotāpattiphale patiṭṭhahi.",
  "atk-s0513a4:185": "Tadā devadhītā uppalavaṇṇā ahosi, upaṭṭhākapuriso ānando, saṅkhabrāhmaṇo pana ahameva ahosinti.",
  "atk-s0513a4:186": "Saṅkhajātakavaṇṇanā catutthā.",
  "atk-s0513a4:188": "[443] 5. Cūḷabodhijātakavaṇṇanā",
  "atk-s0513a4:189_0": "Yo te imaṃ visālakkhinti idaṃ satthā jetavane viharanto ekaṃ kodhanaṃ bhikkhuṃ ārabbha",
  "atk-s0513a4:189_1": "kathesi. So kira bhikkhu niyyānike buddhasāsane pabbajitvāpi kodhaṃ niggahetuṃ nāsakkhi,",
  "atk-s0513a4:189_2": "kodhano ahosi upāyāsabahulo, appampi vutto samāno abhisajji kuppi byāpajji patiṭṭhayi.",
  "atk-s0513a4:189_3": "Satthā tassa kodhanabhāvaṃ sutvā pakkosāpetvā “saccaṃ kira tvaṃ kodhano”ti pucchitvā",
  "atk-s0513a4:189_4": "“saccaṃ bhante”ti vutte “bhikkhu kodho nāma vāretabbo, evarūpo hi idhaloke ca paraloke",
  "atk-s0513a4:189_5": "ca anatthakārako, tvaṃ nikkodhassa buddhassa sāsane pabbajitvā kasmā kujjhasi, porāṇakapaṇḍitā",
  "atk-s0513a4:189_6": "bāhirasāsane pabbajitvāpi kodhaṃ na kariṃsū”ti vatvā atītaṃ āhari.",
  "atk-s0513a4:190_0": "Atīte bārāṇasiyaṃ brahmadatte rajjaṃ kārente aññatarasmiṃ kāsinigame eko brāhmaṇo",
  "atk-s0513a4:190_1": "aḍḍho mahaddhano mahābhogo aputtako ahosi, tassa brāhmaṇī puttaṃ patthesi. Tadā bodhisatto",
  "atk-s0513a4:190_2": "brahmalokā cavitvā tassā kucchiyaṃ nibbatti, tassa nāmaggahaṇadivase “bodhikumāro”ti",
  "atk-s0513a4:190_3": "nāmaṃ kariṃsu. Tassa vayappattakāle takkasilaṃ gantvā sabbasippāni uggaṇhitvā paccāgatassa",
  "atk-s0513a4:190_4": "anicchantasseva mātāpitaro samānajātikā kulā kumārikaṃ ānesuṃ. Sāpi brahmalokā cutāva",
  "atk-s0513a4:190_5": "uttamarūpadharā devaccharapaṭibhāgā. Tesaṃ anicchamānānaññeva aññamaññaṃ āvāhavivāhaṃ",
  "atk-s0513a4:190_6": "kariṃsu. Ubhinnaṃ panetesaṃ kilesasamudācāro nāma na bhūtapubbo, saṃrāgavasena aññamaññassa",
  "atk-s0513a4:190_7": "olokanaṃ nāma nāhosi, supinepi methunadhammo nāma na diṭṭhapubbo, evaṃ parisuddhasīlā ahesuṃ.",
  "atk-s0513a4:191_0": "Athāparabhāge mahāsatto mātāpitūsu kālakatesu tesaṃ sarīrakiccaṃ katvā taṃ pakkositvā",
  "atk-s0513a4:191_1": "“bhadde, tvaṃ imaṃ asītikoṭidhanaṃ gahetvā sukhena jīvāhī”ti āha. “Kiṃ karissatha",
  "atk-s0513a4:191_2": "tumhe pana, ayyaputtā”ti? “Mayhaṃ dhanena kiccaṃ natthi, himavantapadesaṃ pavisitvā",
  "atk-s0513a4:191_3": "isipabbajjaṃ pabbajitvā attano patiṭṭhaṃ karissāmī”ti. “Kiṃ pana ayyaputta pabbajjā",
  "atk-s0513a4:191_4": "nāma purisānaññeva vaṭṭatī”ti? “Itthīnampi vaṭṭati, bhadde”ti. “Tena hi ahaṃ tumhehi",
  "atk-s0513a4:191_5": "chaṭṭitakheḷaṃ na gaṇhissāmi, mayhampi dhanena kiccaṃ natthi, ahampi pabbajissāmī”ti.",
  "atk-s0513a4:191_6": "“Sādhu, bhadde”ti. Te ubhopi mahādānaṃ datvā nikkhamitvā ramaṇīye bhūmibhāge assamaṃ",
  "atk-s0513a4:191_7": "katvā pabbajitvā uñchācariyāya phalāphalehi yāpentā tattha dasamattāni saṃvaccharāni",
  "atk-s0513a4:191_8": "vasiṃsu, jhānaṃ pana nesaṃ na tāva uppajjati. Te tattha pabbajjāsukheneva dasa saṃvacchare",
  "atk-s0513a4:191_9": "vasitvā loṇambilasevanatthāya janapadacārikaṃ carantā anupubbena bārāṇasiṃ patvā rājuyyāne vasiṃsu.",
  "atk-s0513a4:192_0": "Athekadivasaṃ rājā uyyānapālaṃ paṇṇākāraṃ ādāya āgataṃ disvā “uyyānakīḷikaṃ kīḷissāma,",
  "atk-s0513a4:192_1": "uyyānaṃ sodhehī”ti vatvā tena sodhitaṃ sajjitaṃ uyyānaṃ mahantena parivārena agamāsi.",
  "atk-s0513a4:192_2": "Tasmiṃ khaṇe te ubhopi janā uyyānassa ekapasse pabbajjāsukhena vītināmetvā nisinnā",
  "atk-s0513a4:192_3": "honti. Atha rājā uyyāne vicaranto te ubhopi nisinnake disvā paramapāsādikaṃ uttamarūpadharaṃ",
  "atk-s0513a4:192_4": "paribbājikaṃ olokento paṭibaddhacitto ahosi. So kilesavasena kampanto “pucchissāmi",
  "atk-s0513a4:192_5": "tāva, ayaṃ paribbājikā imassa kiṃ hotī”ti bodhisattaṃ upasaṅkamitvā “pabbajita ayaṃ",
  "atk-s0513a4:192_6": "te paribbājikā kiṃ hotī”ti pucchi. Mahārāja, kiñci na hoti, kevalaṃ ekapabbajjāya",
  "atk-s0513a4:192_7": "pabbajitā, apica kho pana me gihikāle pādaparicārikā ahosīti. Taṃ sutvā rājā “ayaṃ",
  "atk-s0513a4:192_8": "kiretassa kiñci na hoti, apica kho pana gihikāle pādaparicārikā kirassa ahosi, sace",
  "atk-s0513a4:192_9": "panāhaṃ issariyabalena gahetvā gaccheyyaṃ, kiṃ nu kho esa karissati, pariggaṇhissāmi",
  "atk-s0513a4:192_10": "tāva na”nti cintetvā upasaṅkamitvā paṭhamaṃ gāthamāha –",
  "atk-s0513a4:193": "49.",
  "atk-s0513a4:194": "“Yo te imaṃ visālakkhiṃ, piyaṃ saṃmhitabhāsiniṃ;",
  "atk-s0513a4:195": "Ādāya balā gaccheyya, kiṃ nu kayirāsi brāhmaṇā”ti.",
  "atk-s0513a4:196": "Tattha saṃmhitabhāsininti mandahasitabhāsiniṃ. Balā gaccheyyāti balakkārena ādāya gaccheyya. Kiṃ nu kayirāsīti tassa tvaṃ brāhmaṇa kiṃ kareyyāsīti?",
  "atk-s0513a4:197": "Athassa kathaṃ sutvā mahāsatto dutiyaṃ gāthamāha –",
  "atk-s0513a4:198": "50.",
  "atk-s0513a4:199": "“Uppajje me na mucceyya, na me mucceyya jīvato;",
  "atk-s0513a4:200": "Rajaṃva vipulā vuṭṭhi, khippameva nivāraye”ti.",
  "atk-s0513a4:201_0": "Tassattho – mahārāja, sace imaṃ gahetvā gacchante kismiñci mama abbhantare kopo uppajjeyya,",
  "atk-s0513a4:201_1": "so me anto uppajjitvā na mucceyya, yāvāhaṃ jīvāmi, tāva me na mucceyya. Nāssa anto",
  "atk-s0513a4:201_2": "ghanasannivāsena patiṭṭhātuṃ dassāmi, atha kho yathā uppannaṃ rajaṃ vipulā meghavuṭṭhi",
  "atk-s0513a4:201_3": "khippaṃ nivāreti, tathā khippameva naṃ mettābhāvanāya niggahetvā vāressāmīti.",
  "atk-s0513a4:202_0": "Evaṃ mahāsatto sīhanādaṃ nadi. Rājā panassa kathaṃ sutvāpi andhabālatāya paṭibaddhaṃ",
  "atk-s0513a4:202_1": "attano cittaṃ nivāretuṃ asakkonto aññataraṃ amaccaṃ āṇāpesi “imaṃ paribbājikaṃ rājanivesanaṃ",
  "atk-s0513a4:202_2": "nehī”ti. So “sādhū”ti paṭissuṇitvā “adhammo loke vattati, ayutta”ntiādīni vatvā paridevamānaṃyeva",
  "atk-s0513a4:202_3": "naṃ ādāya pāyāsi. Bodhisatto tassā paridevanasaddaṃ sutvā ekavāraṃ oloketvā puna",
  "atk-s0513a4:202_4": "na olokesi. Taṃ rodantiṃ paridevantiṃ rājanivesanameva nayiṃsu. Sopi bārāṇasirājā",
  "atk-s0513a4:202_5": "uyyāne papañcaṃ akatvāva sīghataraṃ gantvā taṃ paribbājikaṃ pakkosāpetvā mahantena",
  "atk-s0513a4:202_6": "yasena nimantesi. Sā yasassa aguṇaṃ pabbajāya eva guṇaṃ kathesi. Rājā kenaci pariyāyena",
  "atk-s0513a4:202_7": "tassā manaṃ alabhanto taṃ ekasmiṃ gabbhe kāretvā cintesi “ayaṃ paribbājikā evarūpaṃ",
  "atk-s0513a4:202_8": "yasaṃ na icchati, sopi tāpaso evarūpaṃ mātugāmaṃ gahetvā gacchante kujjhitvā olokitamattampi",
  "atk-s0513a4:202_9": "na akāsi, pabbajitā kho pana bahumāyā honti, kiñci payojetvā anatthampi me kareyya,",
  "atk-s0513a4:202_10": "gacchāmi tāva jānāmi kiṃ karonto nisinno”ti saṇṭhātuṃ asakkonto uyyānaṃ agamāsi.",
  "atk-s0513a4:202_11": "Bodhisattopi cīvaraṃ sibbanto nisīdi. Rājā mandaparivārova padasaddaṃ akaronto saṇikaṃ",
  "atk-s0513a4:202_12": "upasaṅkami. Bodhisatto rājānaṃ anoloketvā cīvarameva sibbi. Rājā “ayaṃ kujjhitvā",
  "atk-s0513a4:202_13": "mayā saddhiṃ na sallapatī”ti maññamāno “ayaṃ kūṭatāpaso ‘kodhassa uppajjituṃ na dassāmi,",
  "atk-s0513a4:202_14": "uppannampi naṃ khippameva niggaṇhissāmī’ti paṭhamameva gajjitvā idāni kodhena thaddho",
  "atk-s0513a4:202_15": "hutvā mayā saddhiṃ na sallapatī”ti saññāya tatiyaṃ gāthamāha –",
  "atk-s0513a4:203": "51.",
  "atk-s0513a4:204": "“Yaṃ nu pubbe vikatthittho, balamhiva apassito;",
  "atk-s0513a4:205": "Svajja tuṇhikato dāni, saṅghāṭiṃ sibbamacchasī”ti.",
  "atk-s0513a4:206": "Tattha balamhiva apassitoti balanissito viya hutvā. Tuṇhikatoti kiñci avadanto. Sibbamacchasīti sibbanto acchasi.",
  "atk-s0513a4:207": "Taṃ sutvā mahāsatto “ayaṃ rājā kodhavasena maṃ nālapatīti maññati, kathessāmi dānissa uppannassa kodhassa vasaṃ agatabhāva”nti cintetvā catutthaṃ gāthamāha –",
  "atk-s0513a4:208": "52.",
  "atk-s0513a4:209": "“Uppajji me na muccittha, na me muccittha jīvato;",
  "atk-s0513a4:210": "Rajaṃva vipulā vuṭṭhi, khippameva nivārayi”nti.",
  "atk-s0513a4:211_0": "Tassattho – mahārāja, uppajji me, na na uppajji, na pana me muccittha, nāssa pavisitvā",
  "atk-s0513a4:211_1": "hadaye ṭhātuṃ adāsiṃ, iti so mama jīvato na muccittheva, rajaṃ vipulā vuṭṭhi viya",
  "atk-s0513a4:211_2": "khippameva naṃ nivāresinti.",
  "atk-s0513a4:212": "Taṃ sutvā rājā “kiṃ nu kho esa kopameva sandhāya vadati, udāhu aññaṃ kiñci sippaṃ sandhāya kathesi, pucchissāmi tāva na”nti cintetvā pucchanto pañcamaṃ gāthamāha –",
  "atk-s0513a4:213": "53.",
  "atk-s0513a4:214": "“Kiṃ te uppajji no mucci, kiṃ te na mucci jīvato;",
  "atk-s0513a4:215": "Rajaṃva vipulā vuṭṭhi, katamaṃ taṃ nivārayī”ti.",
  "atk-s0513a4:216": "Tattha kiṃ te uppajji no muccīti kiṃ tava uppajji ceva na mucci ca.",
  "atk-s0513a4:217": "Taṃ sutvā bodhisatto “mahārāja, evaṃ kodho bahuādīnavo mahāvināsadāyako, eso mama uppajji, uppannañca naṃ mettābhāvanāya nivāresi”nti kodhe ādīnavaṃ pakāsento –",
  "atk-s0513a4:218": "54.",
  "atk-s0513a4:219": "“Yamhi jāte na passati, ajāte sādhu passati;",
  "atk-s0513a4:220": "So me uppajji no mucci, kodho dummedhagocaro.",
  "atk-s0513a4:221": "55.",
  "atk-s0513a4:222": "“Yena jātena nandanti, amittā dukkhamesino;",
  "atk-s0513a4:223": "So me uppajji no mucci, kodho dummedhagocaro.",
  "atk-s0513a4:224": "56.",
  "atk-s0513a4:225": "“Yasmiñca jāyamānamhi, sadatthaṃ nāvabujjhati;",
  "atk-s0513a4:226": "So me uppajji no mucci, kodho dummedhagocaro.",
  "atk-s0513a4:227": "57.",
  "atk-s0513a4:228": "“Yenābhibhūto kusalaṃ jahāti, parakkare vipulañcāpi atthaṃ;",
  "atk-s0513a4:229": "Sa bhīmaseno balavā pamaddī, kodho mahārāja na me amuccatha.",
  "atk-s0513a4:230": "58.",
  "atk-s0513a4:231": "“Kaṭṭhasmiṃ matthamānasmiṃ, pāvako nāma jāyati;",
  "atk-s0513a4:232": "Tameva kaṭṭhaṃ ḍahati, yasmā so jāyate gini.",
  "atk-s0513a4:233": "59.",
  "atk-s0513a4:234": "“Evaṃ mandassa posassa, bālassa avijānato;",
  "atk-s0513a4:235": "Sārambhā jāyate kodho, sopi teneva ḍayhati.",
  "atk-s0513a4:236": "60.",
  "atk-s0513a4:237": "“Aggīva tiṇakaṭṭhasmiṃ, kodho yassa pavaḍḍhati;",
  "atk-s0513a4:238": "Nihīyati tassa yaso, kāḷapakkheva candimā.",
  "atk-s0513a4:239": "61.",
  "atk-s0513a4:240": "“Anedho dhūmaketūva, kodho yassūpasammati;",
  "atk-s0513a4:241": "Āpūrati tassa yaso, sukkapakkheva candimā”ti. – imā gāthā āha;",
  "atk-s0513a4:242_0": "Tattha na passatīti attatthampi na passati, pageva paratthaṃ. Sādhu passatīti attatthaṃ",
  "atk-s0513a4:242_1": "paratthaṃ ubhayatthampi sādhu passati. Dummedhagocaroti nippaññānaṃ ādhārabhūto gocaro.",
  "atk-s0513a4:242_2": "Dukkhamesinoti dukkhaṃ icchantā. Sadatthanti attano atthabhūtaṃ atthato ceva dhammato",
  "atk-s0513a4:242_3": "ca vuddhiṃ. Parakkareti vipulampi atthaṃ uppannaṃ parato kāreti, apanetha, na me",
  "atk-s0513a4:242_4": "iminā atthoti vadati. Sa bhīmasenoti so kodho bhīmāya bhayajananiyā mahatiyā kilesasenāya",
  "atk-s0513a4:242_5": "samannāgato. Pamaddīti attano balavabhāvena uḷārepi satte gahetvā attano vase karaṇena",
  "atk-s0513a4:242_6": "maddanasamattho. Na me amuccathāti mama santikā mokkhaṃ na labhati, hadaye vā pana",
  "atk-s0513a4:242_7": "me khīraṃ viya muhuttaṃ dadhibhāvena na patiṭṭhahitthātipi attho.",
  "atk-s0513a4:243_0": "Kaṭṭhasmiṃ matthamānasminti araṇīsahitena matthiyamāne, “maddamānasmi”ntipi pāṭho.",
  "atk-s0513a4:243_1": "Yasmāti yato kaṭṭhā jāyati, tameva ḍahati. Ginīti aggi. Bālassa avijānatoti bālassa",
  "atk-s0513a4:243_2": "avijānantassa. Sārambhā jāyateti ahaṃ tvanti ākaḍḍhanavikaḍḍhanaṃ karontassa karaṇuttariyalakkhaṇā",
  "atk-s0513a4:243_3": "sārambhā araṇīmatthanā viya pāvako kodho jāyati. Sopi tenevāti sopi bālo teneva kodhena",
  "atk-s0513a4:243_4": "kaṭṭhaṃ viya agginā ḍayhati. Anedho dhūmaketūvāti anindhano aggi viya. Tassāti tassa",
  "atk-s0513a4:243_5": "adhivāsanakhantiyā samannāgatassa puggalassa sukkapakkhe cando viya laddho yaso aparāparaṃ āpūratīti.",
  "atk-s0513a4:244_0": "Rājā mahāsattassa dhammakathaṃ sutvā tuṭṭho ekaṃ amaccaṃ āṇāpetvā paribbājikaṃ āharāpetvā",
  "atk-s0513a4:244_1": "“bhante nikkodhatāpasa, ubhopi tumhe pabbajjāsukhena vītināmentā idheva uyyāne vasatha,",
  "atk-s0513a4:244_2": "ahaṃ vo dhammikaṃ rakkhāvaraṇaguttiṃ karissāmī”ti vatvā khamāpetvā vanditvā pakkāmi.",
  "atk-s0513a4:244_3": "Te ubhopi tattheva vasiṃsu. Aparabhāge paribbājikā kālamakāsi. Bodhisatto tassā kālakatāya",
  "atk-s0513a4:244_4": "himavantaṃ pavisitvā abhiññā ca samāpattiyo ca nibbattetvā cattāro brahmavihāre bhāvetvā",
  "atk-s0513a4:244_5": "brahmalokaparāyaṇo ahosi.",
  "atk-s0513a4:245": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kodhano bhikkhu anāgāmiphale patiṭṭhahi.",
  "atk-s0513a4:246": "Tadā paribbājikā rāhulamātā ahosi, rājā ānando, paribbājako pana ahameva ahosinti.",
  "atk-s0513a4:247": "Cūḷabodhijātakavaṇṇanā pañcamā.",
  "atk-s0513a4:249": "[444] 6. Kaṇhadīpāyanajātakavaṇṇanā",
  "atk-s0513a4:250_0": "Sattāhamevāhanti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a4:250_1": "Vatthu kusajātake āvi bhavissati. Satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti",
  "atk-s0513a4:250_2": "pucchitvā “saccaṃ bhante”ti vutte “bhikkhu porāṇakapaṇḍitā anuppanne buddhe bāhirakapabbajjaṃ",
  "atk-s0513a4:250_3": "pabbajitvā atirekapaññāsavassāni anabhiratā brahmacariyaṃ carantā hirottappabhedabhayena",
  "atk-s0513a4:250_4": "attano ukkaṇṭhitabhāvaṃ na kassaci kathesuṃ, tvaṃ kasmā evarūpe niyyānikasāsane pabbajitvā",
  "atk-s0513a4:250_5": "mādisassa garuno buddhassa sammukhe ṭhatvā catuparisamajjhe ukkaṇṭhitabhāvaṃ āvi",
  "atk-s0513a4:250_6": "karosi, kimatthaṃ attano hirottappaṃ na rakkhasī”ti vatvā atītaṃ āhari.",
  "atk-s0513a4:251_0": "Atīte vaṃsaraṭṭhe kosambiyaṃ nāma nagare kosambako nāma rājā rajjaṃ kāresi. Tadā",
  "atk-s0513a4:251_1": "aññatarasmiṃ nigame dve brāhmaṇā asītikoṭidhanavibhavā aññamaññaṃ piyasahāyakā kāmesu",
  "atk-s0513a4:251_2": "dosaṃ disvā mahādānaṃ pavattetvā ubhopi kāme pahāya mahājanassa rodantassa paridevantassa",
  "atk-s0513a4:251_3": "nikkhamitvā himavantapadese assamapadaṃ katvā pabbajitvā uñchācariyāya vanamūlaphalāphalena",
  "atk-s0513a4:251_4": "yāpentā paṇṇāsa vassāni vasiṃsu, jhānaṃ uppādetuṃ nāsakkhiṃsu. Te paṇṇāsavassaccayena",
  "atk-s0513a4:251_5": "loṇambilasevanatthāya janapadaṃ carantā kāsiraṭṭhaṃ sampāpuṇiṃsu. Tatra aññatarasmiṃ",
  "atk-s0513a4:251_6": "nigamagāme dīpāyanatāpasassa gihisahāyo maṇḍabyo nāma atthi, te ubhopi tassa santikaṃ",
  "atk-s0513a4:251_7": "agamaṃsu. So te disvāva attamano paṇṇasālaṃ kāretvā ubhopi te catūhi paccayehi upaṭṭhahi.",
  "atk-s0513a4:251_8": "Te tattha tīṇi cattāri vassāni vasitvā taṃ āpucchitvā cārikaṃ carantā bārāṇasiṃ patvā",
  "atk-s0513a4:251_9": "atimuttakasusāne vasiṃsu. Tattha dīpāyano yathābhirantaṃ viharitvā puna tasseva sahāyassa",
  "atk-s0513a4:251_10": "santikaṃ gato. Maṇḍabyatāpaso tattheva vasi.",
  "atk-s0513a4:252_0": "Athekadivasaṃ eko coro antonagare corikaṃ katvā dhanasāraṃ ādāya nikkhanto “coro”ti",
  "atk-s0513a4:252_1": "ñatvā paṭibuddhehi gharassāmikehi ceva ārakkhamanussehi ca anubaddho niddhamanena",
  "atk-s0513a4:252_2": "nikkhamitvā vegena susānaṃ pavisitvā tāpasassa paṇṇasāladvāre bhaṇḍikaṃ chaṭṭetvā",
  "atk-s0513a4:252_3": "palāyi. Manussā bhaṇḍikaṃ disvā “are duṭṭhajaṭila, tvaṃ rattiṃ corikaṃ katvā divā",
  "atk-s0513a4:252_4": "tāpasarūpena carasī”ti tajjetvā pothetvā taṃ ādāya netvā rañño dassayiṃsu. Rājā anupaparikkhitvāva",
  "atk-s0513a4:252_5": "“gacchatha, naṃ sūle uttāsethā”ti āha. Te taṃ susānaṃ netvā khadirasūlaṃ āropayiṃsu,",
  "atk-s0513a4:252_6": "tāpasassa sarīre sūlaṃ na pavisati. Tato nimbasūlaṃ āhariṃsu, tampi na pavisati.",
  "atk-s0513a4:252_7": "Ayasūlaṃ āhariṃsu, tampi na pavisati. Tāpaso “kiṃ nu kho me pubbakamma”nti olokesi,",
  "atk-s0513a4:252_8": "athassa jātissarañāṇaṃ uppajji, tena pubbakammaṃ oloketvā addasa. Kiṃ panassa pubbakammanti?",
  "atk-s0513a4:252_9": "Koviḷārasūle makkhikāvedhanaṃ. So kira purimabhave vaḍḍhakiputto hutvā pitu rukkhatacchanaṭṭhānaṃ",
  "atk-s0513a4:252_10": "gantvā ekaṃ makkhikaṃ gahetvā koviḷārasalākāya sūle viya vijjhi. Tamenaṃ pāpakammaṃ",
  "atk-s0513a4:252_11": "imaṃ ṭhānaṃ patvā gaṇhi. So “na sakkā ito pāpā mayā muccitu”nti ñatvā rājapurise",
  "atk-s0513a4:252_12": "āha “sace maṃ sūle uttāsetukāmattha, koviḷārasūlaṃ āharathā”ti. Te tathā katvā taṃ",
  "atk-s0513a4:252_13": "sūle uttāsetvā ārakkhaṃ datvā pakkamiṃsu.",
  "atk-s0513a4:253_0": "Ārakkhakā paṭicchannā hutvā tassa santikaṃ āgacchante olokenti. Tadā dīpāyano “ciradiṭṭho",
  "atk-s0513a4:253_1": "me sahāyo”ti maṇḍabyassa santikaṃ āgacchanto “sūle uttāsito”ti taṃ divasaññeva antarāmagge",
  "atk-s0513a4:253_2": "sutvā taṃ ṭhānaṃ gantvā ekamantaṃ ṭhito “kiṃ samma kārakosī”ti pucchitvā “akārakomhī”ti",
  "atk-s0513a4:253_3": "vutte “attano manopadosaṃ rakkhituṃ sakkhi, nāsakkhī”ti pucchi. “Samma, yehi ahaṃ",
  "atk-s0513a4:253_4": "gahito, neva tesaṃ, na rañño upari mayhaṃ manopadoso atthī”ti. “Evaṃ sante tādisassa",
  "atk-s0513a4:253_5": "sīlavato chāyā mayhaṃ sukhā”ti vatvā dīpāyano sūlaṃ nissāya nisīdi. Athassa sarīre",
  "atk-s0513a4:253_6": "maṇḍabyassa sarīrato lohitabindūni patiṃsu. Tāni suvaṇṇavaṇṇasarīre patitapatitāni",
  "atk-s0513a4:253_7": "sussitvā kāḷakāni uppajjiṃsu. Tato paṭṭhāyeva so kaṇhadīpāyano nāma ahosi. So sabbarattiṃ tattheva nisīdi.",
  "atk-s0513a4:254_0": "Punadivase ārakkhapurisā āgantvā taṃ pavattiṃ rañño ārocesuṃ. Rājā “anisāmetvāva",
  "atk-s0513a4:254_1": "me kata”nti vegena tattha gantvā “pabbajita, kasmā sūlaṃ nissāya nisinnosī”ti dīpāyanaṃ",
  "atk-s0513a4:254_2": "pucchi. Mahārāja, imaṃ tāpasaṃ rakkhanto nisinnomhi. Kiṃ pana tvaṃ mahārāja, imassa",
  "atk-s0513a4:254_3": "kārakabhāvaṃ vā akārakabhāvaṃ vā ñatvā evaṃ kāresīti? So kammassa asodhitabhāvaṃ",
  "atk-s0513a4:254_4": "ācikkhi. Athassa so “mahārāja, raññā nāma nisammakārinā bhavitabbaṃ, alaso gihī kāmabhogī",
  "atk-s0513a4:254_5": "na sādhū”tiādīni vatvā dhammaṃ desesi. Rājā maṇḍabyassa niddosabhāvaṃ ñatvā “sūlaṃ",
  "atk-s0513a4:254_6": "harathā”ti āṇāpesi. Sūlaṃ harantā harituṃ na sakkhiṃsu. Maṇḍabyo āha – “mahārāja,",
  "atk-s0513a4:254_7": "ahaṃ pubbe katakammadosena evarūpaṃ bhayaṃ sampatto, mama sarīrato sūlaṃ harituṃ",
  "atk-s0513a4:254_8": "na sakkā, sace mayhaṃ jīvitaṃ dātukāmo, kakacaṃ āharāpetvā imaṃ sūlaṃ cammasamaṃ",
  "atk-s0513a4:254_9": "chindāpehī”ti. Rājā tathā kāresi. Antosarīre sūlo antoyeva ahosi. Tadā kira so sukhumaṃ",
  "atk-s0513a4:254_10": "koviḷārasalākaṃ gahetvā makkhikāya vaccamaggaṃ pavesesi, taṃ tassa antosarīreyeva",
  "atk-s0513a4:254_11": "ahosi. So tena kāraṇena amaritvā attano āyukkhayeneva mari, tasmā ayampi na mato.",
  "atk-s0513a4:254_12": "Rājā tāpase vanditvā khamāpetvā ubhopi uyyāne vasāpento paṭijaggi, tato paṭṭhāya",
  "atk-s0513a4:254_13": "maṇḍabyo āṇimaṇḍabyo nāma jāto. So rājānaṃ upanissāya tattheva vasi, dīpāyano pana",
  "atk-s0513a4:254_14": "tassa vaṇaṃ phāsukaṃ katvā attano gihisahāyamaṇḍabyassa santikameva gato.",
  "atk-s0513a4:255_0": "Taṃ paṇṇasālaṃ pavisantaṃ disvā eko puriso sahāyassa ārocesi. So sutvāva tuṭṭhacitto",
  "atk-s0513a4:255_1": "saputtadāro bahū gandhamālatelaphāṇitādīni ādāya taṃ paṇṇasālaṃ gantvā dīpāyanaṃ",
  "atk-s0513a4:255_2": "vanditvā pāde dhovitvā telena makkhetvā pānakaṃ pāyetvā āṇimaṇḍabyassa pavattiṃ suṇanto",
  "atk-s0513a4:255_3": "nisīdi. Athassa putto yaññadattakumāro nāma caṅkamanakoṭiyaṃ geṇḍukena kīḷi, tatra",
  "atk-s0513a4:255_4": "cekasmiṃ vammike āsīviso vasati. Kumārassa bhūmiyaṃ pahaṭageṇḍuko gantvā vammikabile",
  "atk-s0513a4:255_5": "āsīvisassa matthake pati. So ajānanto bile hatthaṃ pavesesi. Atha naṃ kuddho āsīviso",
  "atk-s0513a4:255_6": "hatthe ḍaṃsi. So visavegena mucchito tattheva pati. Athassa mātāpitaro sappena ḍaṭṭhabhāvaṃ",
  "atk-s0513a4:255_7": "ñatvā kumārakaṃ ukkhipitvā tāpasassa santikaṃ ānetvā pādamūle nipajjāpetvā “bhante,",
  "atk-s0513a4:255_8": "pabbajitā nāma osadhaṃ vā parittaṃ vā jānanti, puttakaṃ no ārogaṃ karothā”ti āhaṃsu.",
  "atk-s0513a4:255_9": "Ahaṃ osadhaṃ na jānāmi, nāhaṃ vejjakammaṃ karissāmīti. “Tena hi bhante, imasmiṃ kumārake",
  "atk-s0513a4:255_10": "mettaṃ katvā saccakiriyaṃ karothā”ti vutte tāpaso “sādhu, saccakiriyaṃ karissāmī”ti",
  "atk-s0513a4:255_11": "vatvā yaññadattassa sīse hatthaṃ ṭhapetvā paṭhamaṃ gāthamāha –",
  "atk-s0513a4:256": "62.",
  "atk-s0513a4:257": "“Sattāhamevāhaṃ pasannacitto, puññatthiko ācariṃ brahmacariyaṃ;",
  "atk-s0513a4:258": "Athāparaṃ yaṃ caritaṃ mamedaṃ, vassāni paññāsa samādhikāni;",
  "atk-s0513a4:259": "Akāmakovāpi ahaṃ carāmi, etena saccena suvatthi hotu;",
  "atk-s0513a4:260": "Hataṃ visaṃ jīvatu yaññadatto”ti.",
  "atk-s0513a4:261_0": "Tattha athāparaṃ yaṃ caritanti tasmā sattāhā uttari yaṃ mama brahmacariyaṃ. Akāmakovāpīti",
  "atk-s0513a4:261_1": "pabbajjaṃ anicchantoyeva. Etena saccena suvatthi hotūti sace atirekapaṇṇāsavassāni",
  "atk-s0513a4:261_2": "anabhirativāsaṃ vasantena mayā kassaci anārocitabhāvo saccaṃ, etena saccena yaññadattakumārassa",
  "atk-s0513a4:261_3": "sotthibhāvo hotu, jīvitaṃ paṭilabhatūti.",
  "atk-s0513a4:262_0": "Athassa saha saccakiriyāya yaññadattassa thanappadesato uddhaṃ visaṃ bhassitvā pathaviṃ",
  "atk-s0513a4:262_1": "pāvisi. Kumāro akkhīni ummīletvā mātāpitaro oloketvā “ammatātā”ti vatvā parivattitvā",
  "atk-s0513a4:262_2": "nipajji. Athassa pitaraṃ kaṇhadīpāyano āha – “mayā tāva mama balaṃ kataṃ, tvampi",
  "atk-s0513a4:262_3": "attano balaṃ karohī”ti. So “ahampi saccakiriyaṃ karissāmī”ti puttassa ure hatthaṃ",
  "atk-s0513a4:262_4": "ṭhapetvā dutiyaṃ gāthamāha –",
  "atk-s0513a4:263": "63.",
  "atk-s0513a4:264": "“Yasmā dānaṃ nābhinandiṃ kadāci, disvānahaṃ atithiṃ vāsakāle;",
  "atk-s0513a4:265": "Na cāpi me appiyataṃ aveduṃ, bahussutā samaṇabrāhmaṇā ca;",
  "atk-s0513a4:266": "Akāmakovāpi ahaṃ dadāmi, etena saccena suvatthi hotu;",
  "atk-s0513a4:267": "Hataṃ visaṃ jīvatu yaññadatto”ti.",
  "atk-s0513a4:268_0": "Tattha vāsakāleti vasanatthāya gehaṃ āgatakāle. Na cāpi me appiyataṃ avedunti bahussutāpi",
  "atk-s0513a4:268_1": "samaṇabrāhmaṇā “ayaṃ neva dānaṃ abhinandati na amhe”ti imaṃ mama appiyabhāvaṃ neva",
  "atk-s0513a4:268_2": "jāniṃsu. Ahañhi te piyacakkhūhiyeva olokemīti dīpeti. Etena saccenāti sace ahaṃ dānaṃ",
  "atk-s0513a4:268_3": "dadamāno vipākaṃ asaddahitvā attano anicchāya dammi, anicchanabhāvaṃ mama pare na",
  "atk-s0513a4:268_4": "jānanti, etena saccena suvatthi hotūti attho.",
  "atk-s0513a4:269_0": "Evaṃ tassa saccakiriyāya saha kaṭito uddhaṃ visaṃ bhassitvā pathaviṃ pāvisi. Kumāro",
  "atk-s0513a4:269_1": "uṭṭhāya nisīdi, ṭhātuṃ pana na sakkoti. Athassa pitā mātaraṃ āha “bhadde, mayā attano",
  "atk-s0513a4:269_2": "balaṃ kataṃ, tvaṃ idāni saccakiriyaṃ katvā puttassa uṭṭhāya gamanabhāvaṃ karohī”ti.",
  "atk-s0513a4:269_3": "“Sāmi, atthi mayhaṃ ekaṃ saccaṃ, tava pana santike kathetuṃ na sakkomī”ti. “Bhadde,",
  "atk-s0513a4:269_4": "yathā tathā me puttaṃ arogaṃ karohī”ti. Sā “sādhū”ti sampaṭicchitvā saccaṃ karontī tatiyaṃ gāthamāha –",
  "atk-s0513a4:270": "64.",
  "atk-s0513a4:271": "“Āsīviso tāta pahūtatejo, yo taṃ aḍaṃsī bilarā udicca;",
  "atk-s0513a4:272": "Tasmiñca me appiyatāya ajja, pitarañca te natthi koci viseso;",
  "atk-s0513a4:273": "Etena saccena suvatthi hotu, hataṃ visaṃ jīvatu yaññadatto”ti.",
  "atk-s0513a4:274_0": "Tattha tātāti puttaṃ ālapati. Pahūtatejoti balavaviso. Bilarāti vivarā, ayameva vā",
  "atk-s0513a4:274_1": "pāṭho. Udiccāti uṭṭhahitvā, vammikabilato uṭṭhāyāti attho. Pitarañca teti pitari",
  "atk-s0513a4:274_2": "ca te. Aṭṭhakathāyaṃ pana ayameva pāṭho. Idaṃ vuttaṃ hoti – “tāta, yaññadatta tasmiñca",
  "atk-s0513a4:274_3": "āsīvise tava pitari ca appiyabhāvena mayhaṃ koci viseso natthi. Tañca pana appiyabhāvaṃ",
  "atk-s0513a4:274_4": "ṭhapetvā ajja mayā koci jānāpitapubbo nāma natthi, sace etaṃ saccaṃ, etena saccena",
  "atk-s0513a4:274_5": "tava sotthi hotū”ti.",
  "atk-s0513a4:275_0": "Saha ca saccakiriyāya sabbaṃ visaṃ bhassitvā pathaviṃ pāvisi. Yaññadatto nibbisena",
  "atk-s0513a4:275_1": "sarīrena uṭṭhāya kīḷituṃ āraddho. Evaṃ putte uṭṭhite maṇḍabyo dīpāyanassa ajjhāsayaṃ",
  "atk-s0513a4:275_2": "pucchanto catutthaṃ gāthamāha –",
  "atk-s0513a4:276": "65.",
  "atk-s0513a4:277": "“Santā dantāyeva paribbajanti, aññatra kaṇhā natthākāmarūpā;",
  "atk-s0513a4:278": "Dīpāyana kissa jigucchamāno, akāmako carasi brahmacariya”nti.",
  "atk-s0513a4:279_0": "Tassattho – ye keci khattiyādayo kāme pahāya idha loke pabbajanti, te aññatra kaṇhā",
  "atk-s0513a4:279_1": "bhavantaṃ kaṇhaṃ ṭhapetvā aññe akāmarūpā nāma natthi, sabbe jhānabhāvanāya kilesānaṃ",
  "atk-s0513a4:279_2": "samitattā santā, cakkhādīni dvārāni yathā nibbisevanāni honti, tathā tesaṃ damitattā",
  "atk-s0513a4:279_3": "dantā hutvā abhiratāva brahmacariyaṃ caranti, tvaṃ pana bhante dīpāyana, kiṃkāraṇā",
  "atk-s0513a4:279_4": "tapaṃ jigucchamāno akāmako hutvā brahmacariyaṃ carasi, kasmā puna na agārameva ajjhāvasasīti.",
  "atk-s0513a4:280": "Athassa so kāraṇaṃ kathento pañcamaṃ gāthamāha –",
  "atk-s0513a4:281": "66.",
  "atk-s0513a4:282": "“Saddhāya nikkhamma punaṃ nivatto, so eḷamūgova bālo vatāyaṃ;",
  "atk-s0513a4:283": "Etassa vādassa jigucchamāno, akāmako carāmi brahmacariyaṃ;",
  "atk-s0513a4:284": "Viññuppasatthañca satañca ṭhānaṃ, evampahaṃ puññakaro bhavāmī”ti.",
  "atk-s0513a4:285_0": "Tassattho – kaṇho kammañca phalañca saddahitvā tāva mahantaṃ vibhavaṃ pahāya agārā",
  "atk-s0513a4:285_1": "nikkhamitvā yaṃ jahi, puna tadatthameva nivatto. So ayaṃ eḷamūgo gāmadārako viya",
  "atk-s0513a4:285_2": "bālo vatāti imaṃ vādaṃ jigucchamāno ahaṃ attano hirottappabhedabhayena anicchamānopi",
  "atk-s0513a4:285_3": "brahmacariyaṃ carāmi. Kiñca bhiyyo pabbajjāpuññañca nāmetaṃ viññūhi buddhādīhi pasatthaṃ,",
  "atk-s0513a4:285_4": "tesaṃyeva ca sataṃ nivāsaṭṭhānaṃ. Evaṃ imināpi kāraṇena ahaṃ puññakaro bhavāmi, assumukhopi",
  "atk-s0513a4:285_5": "rudamāno brahmacariyaṃ carāmiyevāti.",
  "atk-s0513a4:286": "Evaṃ so attano ajjhāsayaṃ kathetvā puna maṇḍabyaṃ pucchanto chaṭṭhaṃ gāthamāha –",
  "atk-s0513a4:287": "67.",
  "atk-s0513a4:288": "“Samaṇe tuvaṃ brāhmaṇe addhike ca, santappayāsi annapānena bhikkhaṃ;",
  "atk-s0513a4:289": "Opānabhūtaṃva gharaṃ tava yidaṃ, annena pānena upetarūpaṃ;",
  "atk-s0513a4:290": "Atha kissa vādassa jigucchamāno, akāmako dānamimaṃ dadāsī”ti.",
  "atk-s0513a4:291": "Tattha bhikkhanti bhikkhāya carantānaṃ bhikkhañca sampādetvā dadāsi. Opānabhūtaṃvāti catumahāpathe khatasādhāraṇapokkharaṇī viya.",
  "atk-s0513a4:292": "Tato maṇḍabyo attano ajjhāsayaṃ kathento sattamaṃ gāthamāha –",
  "atk-s0513a4:293": "68.",
  "atk-s0513a4:294": "“Pitaro ca me āsuṃ pitāmahā ca, saddhā ahuṃ dānapatī vadaññū;",
  "atk-s0513a4:295": "Taṃ kullavattaṃ anuvattamāno, māhaṃ kule antimagandhano ahuṃ;",
  "atk-s0513a4:296": "Etassa vādassa jigucchamāno, akāmako dānamimaṃ dadāmī”ti.",
  "atk-s0513a4:297_0": "Tattha “āsu”nti padassa “saddhā”ti iminā sambandho, saddhā ahesunti attho. Ahunti",
  "atk-s0513a4:297_1": "saddhā hutvā tato uttari dānajeṭṭhakā ceva “detha karothā”ti vuttavacanassa atthajānanakā",
  "atk-s0513a4:297_2": "ca ahesuṃ. Taṃ kullavattanti taṃ kulavattaṃ, aṭṭhakathāyaṃ pana ayameva pāṭho. Māhaṃ",
  "atk-s0513a4:297_3": "kule antimagandhano ahunti “ahaṃ attano kule sabbapacchimako ceva kulapalāpo ca mā",
  "atk-s0513a4:297_4": "ahu”nti sallakkhetvā etaṃ “kulaantimo kulapalāpo”ti vādaṃ jigucchamāno dānaṃ anicchantopi",
  "atk-s0513a4:297_5": "idaṃ dānaṃ dadāmīti dīpeti.",
  "atk-s0513a4:298": "Evañca pana vatvā maṇḍabyo attano bhariyaṃ pucchamāno aṭṭhamaṃ gāthamāha –",
  "atk-s0513a4:299": "69.",
  "atk-s0513a4:300": "“Dahariṃ kumāriṃ asamatthapaññaṃ, yaṃ tānayiṃ ñātikulā sugatte;",
  "atk-s0513a4:301": "Na cāpi me appiyataṃ avedi, aññatra kāmā paricārayantā;",
  "atk-s0513a4:302": "Atha kena vaṇṇena mayā te bhoti, saṃvāsadhammo ahu evarūpo”ti.",
  "atk-s0513a4:303_0": "Tattha asamatthapaññanti kuṭumbaṃ vicāretuṃ appaṭibalapaññaṃ atitaruṇiññeva samānaṃ.",
  "atk-s0513a4:303_1": "Yaṃ tānayinti yaṃ taṃ ānayiṃ, ahaṃ daharimeva samānaṃ taṃ ñātikulato ānesinti vuttaṃ",
  "atk-s0513a4:303_2": "hoti. Aññatra kāmā paricārayantāti ettakaṃ kālaṃ vinā kāmena anicchāya maṃ paricārayantāpi",
  "atk-s0513a4:303_3": "attano appiyataṃ maṃ na jānāpesi, sampiyāyamānarūpāva paricari. Kena vaṇṇenāti kena",
  "atk-s0513a4:303_4": "kāraṇena. Bhotīti taṃ ālapati. Evarūpoti āsīvisasamānapaṭikūlabhāvena mayā saddhiṃ",
  "atk-s0513a4:303_5": "tava saṃvāsadhammo evarūpo piyasaṃvāso viya kathaṃ jātoti.",
  "atk-s0513a4:304": "Athassa sā kathentī navamaṃ gāthamāha –",
  "atk-s0513a4:305": "70.",
  "atk-s0513a4:306": "“Ārā dūre nayidha kadāci atthi, paramparā nāma kule imasmiṃ;",
  "atk-s0513a4:307": "Taṃ kullavattaṃ anuvattamānā, māhaṃ kule antimagandhinī ahuṃ;",
  "atk-s0513a4:308": "Etassa vādassa jigucchamānā, akāmikā paddhacarāmhi tuyha”nti.",
  "atk-s0513a4:309_0": "Tattha ārā dūreti aññamaññavevacanaṃ. Atidūreti vā dassentī evamāha. Idhāti nipātamattaṃ,",
  "atk-s0513a4:309_1": "na kadācīti attho. Paramparāti purisaparamparā. Idaṃ vuttaṃ hoti – sāmi, imasmiṃ",
  "atk-s0513a4:309_2": "amhākaṃ ñātikule dūrato paṭṭhāya yāva sattamā kulaparivaṭṭā purisaparamparā nāma",
  "atk-s0513a4:309_3": "na kadāci atthi, ekitthiyāpi sāmikaṃ chaḍḍetvā añño puriso gahitapubbo nāma natthīti.",
  "atk-s0513a4:309_4": "Taṃ kullavattanti ahampi taṃ kulavattaṃ kulapaveṇiṃ anuvattamānā attano kule pacchimikā",
  "atk-s0513a4:309_5": "palālabhūtā mā ahunti sallakkhetvā etaṃ kulaantimā kulagandhinīti vādaṃ jigucchamānā",
  "atk-s0513a4:309_6": "akāmikāpi tuyhaṃ paddhacarāmhi veyyāvaccakārikā pādaparicārikā jātāmhīti.",
  "atk-s0513a4:310_0": "Evañca pana vatvā “mayā sāmikassa santike abhāsitapubbaṃ guyhaṃ bhāsitaṃ, kujjheyyapi",
  "atk-s0513a4:310_1": "me ayaṃ, amhākaṃ kulūpakatāpasassa sammukheyeva khamāpessāmī”ti cintetvā khamāpentī dasamaṃ gāthamāha –",
  "atk-s0513a4:311": "71.",
  "atk-s0513a4:312": "“Maṇḍabya bhāsiṃ yamabhāsaneyyaṃ, taṃ khamyataṃ puttakahetu majja;",
  "atk-s0513a4:313": "Puttapemā na idha paratthi kiñci, so no ayaṃ jīvati yaññadatto”ti.",
  "atk-s0513a4:314_0": "Tattha taṃ khamyatanti taṃ khamayatu. Puttakahetu majjāti taṃ mama bhāsitaṃ ajja",
  "atk-s0513a4:314_1": "imassa puttassa hetu khamayatu. So no ayanti yassa puttassa kāraṇā mayā etaṃ bhāsitaṃ,",
  "atk-s0513a4:314_2": "so no putto jīvati, imassa jīvitalābhabhāvena me khama sāmi, ajjato paṭṭhāya tava",
  "atk-s0513a4:314_3": "vasavattinī bhavissāmīti.",
  "atk-s0513a4:315_0": "Atha naṃ maṇḍabyo “uṭṭhehi bhadde, khamāmi te, ito pana paṭṭhāya mā pharusacittā",
  "atk-s0513a4:315_1": "ahosi, ahampi te appiyaṃ na karissāmī”ti āha. Bodhisatto maṇḍabyaṃ āha – “āvuso,",
  "atk-s0513a4:315_2": "tayā dussaṅgharaṃ dhanaṃ saṅgharitvā kammañca phalañca asaddahitvā dānaṃ dadantena",
  "atk-s0513a4:315_3": "ayuttaṃ kataṃ, ito paṭṭhāya dānaṃ saddahitvā dehī”ti. So “sādhū”ti sampaṭicchitvā",
  "atk-s0513a4:315_4": "bodhisattaṃ āha – “bhante, tayā amhākaṃ dakkhiṇeyyabhāve ṭhatvā anabhiratena brahmacariyaṃ",
  "atk-s0513a4:315_5": "carantena ayuttaṃ kataṃ, ito paṭṭhāya idāni yathā tayi katakārā mahapphalā honti,",
  "atk-s0513a4:315_6": "evaṃ cittaṃ pasādetvā suddhacitto abhirato hutvā brahmacariyaṃ carāhī”ti. Te mahāsattaṃ",
  "atk-s0513a4:315_7": "vanditvā uṭṭhāya agamaṃsu. Tato paṭṭhāya bhariyā sāmike sasnehā ahosi, maṇḍabyo pasannacitto",
  "atk-s0513a4:315_8": "saddhāya dānaṃ adāsi. Bodhisatto anabhiratiṃ vinodetvā jhānābhiññaṃ uppādetvā brahmalokaparāyaṇo ahosi.",
  "atk-s0513a4:316_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:316_1": "ukkaṇṭhito bhikkhu sotāpattiphale patiṭṭhahi. Tadā maṇḍabyo ānando ahosi, bhariyā",
  "atk-s0513a4:316_2": "visākhā, putto rāhulo, āṇimaṇḍabyo sāriputto, kaṇhadīpāyano pana ahameva ahosinti.",
  "atk-s0513a4:317": "Kaṇhadīpāyanajātakavaṇṇanā chaṭṭhā.",
  "atk-s0513a4:319": "[445] 7. Nigrodhajātakavaṇṇanā",
  "atk-s0513a4:320_0": "Na vāhametaṃ jānāmīti idaṃ satthā veḷuvane viharanto devadattaṃ ārabbha kathesi.",
  "atk-s0513a4:320_1": "Ekadivasañhi bhikkhū tena “āvuso devadatta, satthā tava bahūpakāro, tvañhi satthāraṃ",
  "atk-s0513a4:320_2": "nissāya pabbajjaṃ labhi upasampadaṃ labhi, tepiṭakaṃ buddhavacanaṃ uggaṇhi, jhānaṃ",
  "atk-s0513a4:320_3": "uppādesi, lābhasakkāropi te dasabalasseva santako”ti bhikkhūhi vutte tiṇasalākaṃ",
  "atk-s0513a4:320_4": "ukkhipitvā “ettakampi samaṇena gotamena mayhaṃ kataṃ guṇaṃ na passāmī”ti vutte dhammasabhāyaṃ",
  "atk-s0513a4:320_5": "kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:320_6": "pucchitvā “imāya nāmā”ti vutte “na, bhikkhave, idāneva, pubbepi devadatto akataññū",
  "atk-s0513a4:320_7": "mittadubbhī”ti vatvā tehi yācito atītaṃ āhari.",
  "atk-s0513a4:321_0": "Atīte rājagahe magadhamahārājā nāma rajjaṃ kāresi. Tadā rājagahaseṭṭhi attano puttassa",
  "atk-s0513a4:321_1": "janapadaseṭṭhino dhītaraṃ ānesi, sā vañjhā ahosi. Athassā aparabhāge sakkāro parihāyi.",
  "atk-s0513a4:321_2": "“Amhākaṃ puttassa gehe vañjhitthiyā vasantiyā kathaṃ kulavaṃso vaḍḍhissatī”ti yathā",
  "atk-s0513a4:321_3": "sā suṇāti, evampi kathaṃ samuṭṭhāpenti. Sā taṃ sutvā “hotu gabbhiniālayaṃ katvā ete",
  "atk-s0513a4:321_4": "vañcessāmī”ti cintetvā attano atthacārikaṃ dhātiṃ āha “amma, gabbhiniyo nāma kiñca",
  "atk-s0513a4:321_5": "kiñca karontī”ti gabbhiniparihāraṃ pucchitvā utunikāle paṭicchādetvā ambilādirucikā",
  "atk-s0513a4:321_6": "hutvā hatthapādānaṃ uddhumāyanakāle hatthapādapiṭṭhiyo koṭṭāpetvā bahalaṃ kāresi,",
  "atk-s0513a4:321_7": "divase divasepi pilotikāveṭhanena ca udaravaḍḍhanaṃ vaḍḍhesi, thanamukhāni kāḷāni",
  "atk-s0513a4:321_8": "kāresi, sarīrakiccaṃ karontīpi aññatra tassā dhātiyā aññesaṃ sammukhaṭṭhāne na karoti.",
  "atk-s0513a4:321_9": "Sāmikopissā gabbhaparihāraṃ adāsi. Evaṃ nava māse vasitvā “idāni janapade pitu gharaṃ",
  "atk-s0513a4:321_10": "gantvā vijāyissāmī”ti sasure āpucchitvā rathamāruhitvā mahantena parivārena rājagahā",
  "atk-s0513a4:321_11": "nikkhamitvā maggaṃ paṭipajji. Tassā pana purato eko sattho gacchati. Satthena vasitvā",
  "atk-s0513a4:321_12": "gataṭṭhānaṃ esā pātarāsakāle pāpuṇāti.",
  "atk-s0513a4:322_0": "Athekadivasaṃ tasmiṃ satthe ekā duggatitthī rattiyā ekasmiṃ nigrodhamūle puttaṃ vijāyitvā",
  "atk-s0513a4:322_1": "pātova satthe gacchante “ahaṃ vinā satthena gantuṃ na sakkhissāmi, sakkā kho pana",
  "atk-s0513a4:322_2": "jīvantiyā puttaṃ labhitu”nti nigrodhamūlajāle jalābuñceva gabbhamalañca attharitvā",
  "atk-s0513a4:322_3": "puttaṃ chaṭṭetvā agamāsi. Dārakassapi devatā ārakkhaṃ gaṇhiṃsu. So hi na yo vā so",
  "atk-s0513a4:322_4": "vā, bodhisattoyeva. So pana tadā tādisaṃ paṭisandhiṃ gaṇhi. Itarā pātarāsakāle taṃ",
  "atk-s0513a4:322_5": "ṭhānaṃ patvā “sarīrakiccaṃ karissāmī”ti tāya dhātiyā saddhiṃ nigrodhamūlaṃ gatā suvaṇṇavaṇṇaṃ",
  "atk-s0513a4:322_6": "dārakaṃ disvā “amma, nipphannaṃ no kicca”nti pilotikāyo apanetvā ucchaṅgapadesaṃ",
  "atk-s0513a4:322_7": "lohitena ca gabbhamalena ca makkhetvā attano gabbhavuṭṭhānaṃ ārocesi. Tāvadeva naṃ",
  "atk-s0513a4:322_8": "sāṇiyā parikkhipitvā haṭṭhatuṭṭho saparijano rājagahaṃ paṇṇaṃ pesesi. Athassā sassusasurā",
  "atk-s0513a4:322_9": "vijātakālato paṭṭhāya “pitu kule kiṃ karissati, idheva āgacchatū”ti pesayiṃsu. Sā",
  "atk-s0513a4:322_10": "paṭinivattitvā rājagahameva pāvisi. Tattha taṃ sampaṭicchitvā dārakassa nāmaṃ karontā",
  "atk-s0513a4:322_11": "nigrodhamūle jātattā “nigrodhakumāro”ti nāmaṃ kariṃsu. Taṃ divasaññeva anuseṭṭhisuṇisāpi",
  "atk-s0513a4:322_12": "vijāyanatthāya kulagharaṃ gacchantī antarāmagge ekissā rukkhasākhāya heṭṭhā puttaṃ",
  "atk-s0513a4:322_13": "vijāyi, tassa “sākhakumāro”ti nāmaṃ kariṃsu. Taṃ divasaññeva seṭṭhiṃ nissāya vasantassa",
  "atk-s0513a4:322_14": "tunnakārassa bhariyāpi pilotikantare puttaṃ vijāyi, tassa “pottiko”ti nāmaṃ kariṃsu.",
  "atk-s0513a4:323_0": "Mahāseṭṭhi ubhopi te dārake “nigrodhakumārassa jātadivasaññeva jātā”ti āṇāpetvā teneva",
  "atk-s0513a4:323_1": "saddhiṃ saṃvaḍḍhesi. Te ekato vaḍḍhitvā vayappattā takkasilaṃ gantvā sippaṃ uggaṇhiṃsu.",
  "atk-s0513a4:323_2": "Ubhopi seṭṭhiputtā ācariyassa dve sahassāni adaṃsu. Nigrodhakumāro pottikassa attano",
  "atk-s0513a4:323_3": "santike sippaṃ paṭṭhapesi. Te nipphannasippā ācariyaṃ āpucchitvā nikkhantā “janapadacārikaṃ",
  "atk-s0513a4:323_4": "carissāmā”ti anupubbena bārāṇasiṃ patvā ekasmiṃ rukkhamūle nipajjiṃsu. Tadā bārāṇasirañño",
  "atk-s0513a4:323_5": "kālakatassa sattamo divaso, “sve phussarathaṃ yojessāmā”ti nagare bheriṃ carāpesuṃ.",
  "atk-s0513a4:323_6": "Tesupi sahāyesu rukkhamūle nipajjitvā niddāyantesu pottiko paccūsakāle uṭṭhāya nigrodhakumārassa",
  "atk-s0513a4:323_7": "pāde parimajjanto nisīdi. Tasmiṃ rukkhe vutthakukkuṭesu uparikukkuṭo heṭṭhākukkuṭassa",
  "atk-s0513a4:323_8": "sarīre vaccaṃ pātesi. Atha naṃ so “kenetaṃ pātita”nti āha. “Samma, mā kujjhi, mayā",
  "atk-s0513a4:323_9": "ajānantena pātita”nti āha. “Are, tvaṃ mama sarīraṃ attano vaccaṭṭhānaṃ maññasi, kiṃ",
  "atk-s0513a4:323_10": "mama pamāṇaṃ na jānāsī”ti. Atha naṃ itaro “are tvaṃ ‘ajānantena me kata’nti vuttepi",
  "atk-s0513a4:323_11": "kujjhasiyeva, kiṃ pana te pamāṇa”nti āha. “Yo maṃ māretvā maṃsaṃ khādati, so pātova",
  "atk-s0513a4:323_12": "sahassaṃ labhati, tasmā ahaṃ mānaṃ karomī”ti. Atha naṃ itaro “are ettakamattena tvaṃ",
  "atk-s0513a4:323_13": "mānaṃ karosi, maṃ pana māretvā yo thūlamaṃsaṃ khādati, so pātova rājā hoti, yo majjhimamaṃsaṃ",
  "atk-s0513a4:323_14": "khādati, so senāpati, yo aṭṭhinissitaṃ khādati, so bhaṇḍāgāriko hotī”ti āha.",
  "atk-s0513a4:324_0": "Pottiko tesaṃ kathaṃ sutvā “kiṃ no sahassena, rajjameva vara”nti saṇikaṃ rukkhaṃ",
  "atk-s0513a4:324_1": "abhiruhitvā uparisayitakukkuṭaṃ gahetvā māretvā aṅgāre pacitvā thūlamaṃsaṃ nigrodhassa",
  "atk-s0513a4:324_2": "adāsi, majjhimamaṃsaṃ sākhassa adāsi, aṭṭhimaṃsaṃ attanā khādi. Khāditvā pana “samma",
  "atk-s0513a4:324_3": "nigrodha, tvaṃ ajja rājā bhavissasi, samma sākha, tvaṃ senāpati bhavissasi, ahaṃ",
  "atk-s0513a4:324_4": "pana bhaṇḍāgāriko bhavissāmī”ti vatvā “kathaṃ jānāsī”ti puṭṭho taṃ pavattiṃ ārocesi.",
  "atk-s0513a4:324_5": "Te tayopi janā pātarāsavelāya bārāṇasiṃ pavisitvā ekassa brāhmaṇassa gehe sappisakkarayuttaṃ",
  "atk-s0513a4:324_6": "pāyāsaṃ bhuñjitvā nagarā nikkhamitvā uyyānaṃ pavisiṃsu. Nigrodhakumāro silāpaṭṭe",
  "atk-s0513a4:324_7": "nipajji, itare dve bahi nipajjiṃsu. Tasmiṃ samaye pañca rājakakudhabhaṇḍāni anto",
  "atk-s0513a4:324_8": "ṭhapetvā phussarathaṃ vissajjesuṃ. Tattha vitthārakathā mahājanakajātake āvi bhavissati.",
  "atk-s0513a4:324_9": "Phussaratho uyyānaṃ gantvā nivattitvā ārohanasajjo hutvā aṭṭhāsi. Purohito “uyyāne",
  "atk-s0513a4:324_10": "puññavatā sattena bhavitabba”nti uyyānaṃ pavisitvā kumāraṃ disvā pādantato sāṭakaṃ",
  "atk-s0513a4:324_11": "apanetvā pādesu lakkhaṇāni upadhāretvā “tiṭṭhatu bārāṇasiyaṃ rajjaṃ, sakalajambudīpassa",
  "atk-s0513a4:324_12": "adhipatirājā bhavituṃ yutto”ti sabbatālāvacare paggaṇhāpesi. Nigrodhakumāro pabujjhitvā",
  "atk-s0513a4:324_13": "mukhato sāṭakaṃ apanetvā mahājanaṃ oloketvā parivattitvā nipanno thokaṃ vītināmetvā",
  "atk-s0513a4:324_14": "silāpaṭṭe pallaṅkena nisīdi. Atha naṃ purohito jaṇṇunā patiṭṭhāya “rajjaṃ te deva",
  "atk-s0513a4:324_15": "pāpuṇātī”ti vatvā “‘sādhū”ti vutte tattheva ratanarāsimhi ṭhapetvā abhisiñci. So",
  "atk-s0513a4:324_16": "rajjaṃ patvā sākhassa senāpatiṭṭhānaṃ datvā mahantena sakkārena nagaraṃ pāvisi, pottikopi",
  "atk-s0513a4:324_17": "tehi saddhiññeva agamāsi. Tato paṭṭhāya mahāsatto bārāṇasiyaṃ dhammena rajjaṃ kāresi.",
  "atk-s0513a4:325_0": "So ekadivasaṃ mātāpitūnaṃ saritvā sākhaṃ āha – “samma, na sakkā mātāpitūhi vinā vattituṃ,",
  "atk-s0513a4:325_1": "mahantena parivārena gantvā mātāpitaro no ānehī”ti. Sākho “na me tattha gamanakammaṃ",
  "atk-s0513a4:325_2": "atthī”ti paṭikkhipi. Tato pottikaṃ āṇāpesi. So “sādhū”ti tattha gantvā nigrodhassa",
  "atk-s0513a4:325_3": "mātāpitaro “putto vo rajje patiṭṭhito, etha gacchāmā”ti āha. Te “atthi no tāva vibhavamattaṃ,",
  "atk-s0513a4:325_4": "alaṃ tattha gamanenā”ti paṭikkhipiṃsu. Sākhassapi mātāpitaro avoca, tepi na icchiṃsu.",
  "atk-s0513a4:325_5": "Attano mātāpitaro avoca, “mayaṃ tāta tunnakārakammena jīvissāma ala”nti paṭikkhipiṃsu.",
  "atk-s0513a4:325_6": "So tesaṃ manaṃ alabhitvā bārāṇasimeva paccāgantvā “senāpatissa ghare maggakilamathaṃ",
  "atk-s0513a4:325_7": "vinodetvā pacchā nigrodhasahāyaṃ passissāmī”ti cintetvā tassa nivesanadvāraṃ gantvā",
  "atk-s0513a4:325_8": "“sahāyo kira te pottiko nāma āgatoti senāpatissa ārocehī”ti dovārikaṃ āha, so tathā",
  "atk-s0513a4:325_9": "akāsi. Sākho pana “ayaṃ mayhaṃ rajjaṃ adatvā sahāyanigrodhassa adāsī”ti tasmiṃ veraṃ",
  "atk-s0513a4:325_10": "bandhi. So taṃ kathaṃ sutvāva kuddho āgantvā “ko imassa sahāyo ummattako dāsiputto,",
  "atk-s0513a4:325_11": "gaṇhatha na”nti vatvā hatthapādajaṇṇukapparehi koṭṭāpetvā gīvāyaṃ gāhāpetvā nīharāpesi.",
  "atk-s0513a4:326_0": "So cintesi “sākho mama santikā senāpatiṭṭhānaṃ labhitvā akataññū mittadubbhī, maṃ",
  "atk-s0513a4:326_1": "koṭṭāpetvā nīharāpesi, nigrodho pana paṇḍito kataññū sappuriso, tasseva santikaṃ",
  "atk-s0513a4:326_2": "gamissāmī”ti. So rājadvāraṃ gantvā “deva, pottiko kira nāma te sahāyo dvāre ṭhito”ti",
  "atk-s0513a4:326_3": "rañño ārocāpesi. Rājā pakkosāpetvā taṃ āgacchantaṃ disvā āsanā vuṭṭhāya paccuggantvā",
  "atk-s0513a4:326_4": "paṭisanthāraṃ katvā massukammādīni kārāpetvā sabbālaṅkārapaṭimaṇḍitena paribhuttanānaggarasabhojanena",
  "atk-s0513a4:326_5": "tena saddhiṃ sukhanisinno mātāpitūnaṃ pavattiṃ pucchitvā anāgamanabhāvaṃ suṇi. Sākhopi",
  "atk-s0513a4:326_6": "“pottiko maṃ rañño santike paribhindeyya, mayi pana gate kiñci vattuṃ na sakkhissatī”ti",
  "atk-s0513a4:326_7": "tattheva agamāsi. Pottiko tassa santikeyeva rājānaṃ āmantetvā “deva, ahaṃ maggakilanto",
  "atk-s0513a4:326_8": "‘sākhassa gehaṃ gantvā vissamitvā idhāgamissāmī’ti agamiṃ. Atha maṃ sākho ‘nāhaṃ",
  "atk-s0513a4:326_9": "taṃ jānāmī’ti vatvā koṭṭāpetvā gīvāyaṃ gāhāpetvā nīharāpesīti saddaheyyāsi tvaṃ eta”nti",
  "atk-s0513a4:326_10": "vatvā tisso gāthā abhāsi –",
  "atk-s0513a4:327": "72.",
  "atk-s0513a4:328": "“Na vāhametaṃ jānāmi, ko vāyaṃ kassa vāti vā;",
  "atk-s0513a4:329": "Yathā sākho vadi eva, nigrodha kinti maññasi.",
  "atk-s0513a4:330": "73.",
  "atk-s0513a4:331": "“Tato galavinītena, purisā nīhariṃsu maṃ;",
  "atk-s0513a4:332": "Datvā mukhapahārāni, sākhassa vacanaṃkarā.",
  "atk-s0513a4:333": "74.",
  "atk-s0513a4:334": "“Etādisaṃ dummatinā, akataññuna dubbhinā;",
  "atk-s0513a4:335": "Kataṃ anariyaṃ sākhena, sakhinā te janādhipā”ti.",
  "atk-s0513a4:336_0": "Tattha kinti maññasīti yathā maṃ sākho acari, kiṃ tvampi evameva maññasi, udāhu aññathā",
  "atk-s0513a4:336_1": "maññasi, maṃ sākho evaṃ vadeyyāti saddahasi, taṃ na saddahasīti adhippāyo. Galavinītenāti",
  "atk-s0513a4:336_2": "galaggāhena. Dubbhināti mittadubbhinā.",
  "atk-s0513a4:337": "Taṃ sutvā nigrodho catasso gāthā abhāsi –",
  "atk-s0513a4:338": "75.",
  "atk-s0513a4:339": "“Na vāhametaṃ jānāmi, napi me koci saṃsati;",
  "atk-s0513a4:340": "Yaṃ me tvaṃ samma akkhāsi, sākhena kāraṇaṃ kataṃ.",
  "atk-s0513a4:341": "76.",
  "atk-s0513a4:342": "“Sakhīnaṃ sājīvakaro, mama sākhassa cūbhayaṃ;",
  "atk-s0513a4:343": "Tvaṃ nosissariyaṃ dātā, manussesu mahantataṃ;",
  "atk-s0513a4:344": "Tayāmā labbhitā iddhī, ettha me natthi saṃsayo.",
  "atk-s0513a4:345": "77.",
  "atk-s0513a4:346": "“Yathāpi bījamaggimhi, ḍayhati na virūhati;",
  "atk-s0513a4:347": "Evaṃ kataṃ asappurise, nassati na virūhati.",
  "atk-s0513a4:348": "78.",
  "atk-s0513a4:349": "“Kataññumhi ca posamhi, sīlavante ariyavuttine;",
  "atk-s0513a4:350": "Sukhette viya bījāni, kataṃ tamhi na nassatī”ti.",
  "atk-s0513a4:351_0": "Tattha saṃsatīti ācikkhati. Kāraṇaṃ katanti ākaḍḍhanavikaḍḍhanapothanakoṭṭanasaṅkhātaṃ",
  "atk-s0513a4:351_1": "kāraṇaṃ katanti attho. Sakhīnaṃ sājīvakaroti samma, pottika tvaṃ sahāyakānaṃ suājīvakaro",
  "atk-s0513a4:351_2": "jīvikāya uppādetā. Mama sākhassa cūbhayanti mayhañca sākhassa ca ubhinnampi sakhīnanti",
  "atk-s0513a4:351_3": "attho. Tvaṃ nosissariyanti tvaṃ no asi issariyaṃ dātā, tava santikā imā sampattī",
  "atk-s0513a4:351_4": "amhehi laddhā. Mahantatanti mahantabhāvaṃ.",
  "atk-s0513a4:352_0": "Evañca pana vatvā ettakaṃ kathente nigrodhe sākho tattheva aṭṭhāsi. Atha naṃ rājā",
  "atk-s0513a4:352_1": "“sākha imaṃ pottikaṃ sañjānāsī”ti pucchi. So tuṇhī ahosi. Athassa rājā daṇḍaṃ āṇāpento",
  "atk-s0513a4:352_2": "aṭṭhamaṃ gāthamāha –",
  "atk-s0513a4:353": "79.",
  "atk-s0513a4:354": "“Imaṃ jammaṃ nekatikaṃ, asappurisacintakaṃ;",
  "atk-s0513a4:355": "Hanantu sākhaṃ sattīhi, nāssa icchāmi jīvita”nti.",
  "atk-s0513a4:356": "Tattha jammanti lāmakaṃ. Nekatikanti vañcakaṃ.",
  "atk-s0513a4:357": "Taṃ sutvā pottiko “mā esa bālo maṃ nissāya nassatū”ti cintetvā navamaṃ gāthamāha –",
  "atk-s0513a4:358": "80.",
  "atk-s0513a4:359": "“Khamatassa mahārāja, pāṇā na paṭiānayā;",
  "atk-s0513a4:360": "Khama deva asappurisassa, nāssa icchāmahaṃ vadha”nti.",
  "atk-s0513a4:361": "Tattha khamatassāti khamataṃ assa, etassa asappurisassa khamathāti attho. Na paṭiānayāti matassa nāma pāṇā paṭiānetuṃ na sakkā.",
  "atk-s0513a4:362_0": "Rājā tassa vacanaṃ sutvā sākhassa khami, senāpatiṭṭhānampi pottikasseva dātukāmo",
  "atk-s0513a4:362_1": "ahosi, so pana na icchi. Athassa sabbasenānīnaṃ vicāraṇārahaṃ bhaṇḍāgārikaṭṭhānaṃ",
  "atk-s0513a4:362_2": "nāma adāsi. Pubbe kiretaṃ ṭhānantaraṃ nāhosi, tato paṭṭhāya jātaṃ. Aparabhāge pottiko",
  "atk-s0513a4:362_3": "bhaṇḍāgāriko puttadhītāhi vaḍḍhamāno attano puttadhītānaṃ ovādavasena osānagāthamāha –",
  "atk-s0513a4:363": "81.",
  "atk-s0513a4:364": "“Nigrodhameva seveyya, na sākhamupasaṃvase;",
  "atk-s0513a4:365": "Nigrodhasmiṃ mataṃ seyyo, yañce sākhasmi jīvita”nti.",
  "atk-s0513a4:366_0": "Satthā imaṃ dhammadesanaṃ āharitvā “evaṃ, bhikkhave, devadatto pubbepi akataññūyevā”ti",
  "atk-s0513a4:366_1": "vatvā jātakaṃ samodhānesi – “tadā sākho devadatto ahosi, pottiko ānando, nigrodho",
  "atk-s0513a4:366_2": "pana ahameva ahosi”nti.",
  "atk-s0513a4:367": "Nigrodhajātakavaṇṇanā sattamā.",
  "atk-s0513a4:369": "[446] 8. Takkalajātakavaṇṇanā",
  "atk-s0513a4:370_0": "Na takkalā santi na āluvānīti idaṃ satthā jetavane viharanto ekaṃ pituposakaṃ upāsakaṃ",
  "atk-s0513a4:370_1": "ārabbha kathesi. So kira daliddakule paccājāto mātari kālakatāya pātova uṭṭhāya dantakaṭṭhamukhodakadānādīni",
  "atk-s0513a4:370_2": "karonto bhatiṃ vā kasiṃ vā katvā laddhavibhavānurūpena yāgubhattādīni sampādetvā",
  "atk-s0513a4:370_3": "pitaraṃ posesi. Atha naṃ pitā āha – “tāta, tvaṃ ekakova anto ca bahi ca kattabbaṃ",
  "atk-s0513a4:370_4": "karosi, ekaṃ te kuladārikaṃ ānessāmi, sā te gehe kattabbaṃ karissatī”ti. “Tāta, itthiyo",
  "atk-s0513a4:370_5": "nāma gharaṃ āgatā neva mayhaṃ, na tumhākaṃ cittasukhaṃ karissanti, mā evarūpaṃ cintayittha,",
  "atk-s0513a4:370_6": "ahaṃ yāvajīvaṃ tumhe posetvā tumhākaṃ accayena jānissāmī”ti. Athassa pitā anicchamānasseva",
  "atk-s0513a4:370_7": "ekaṃ kumārikaṃ ānesi. Sā sasurassa ca sāmikassa ca upakārikā ahosi nīcavutti. Sāmikopissā",
  "atk-s0513a4:370_8": "“mama pitu upakārikā”ti tussitvā laddhaṃ laddhaṃ manāpaṃ āharitvā deti, sāpi taṃ",
  "atk-s0513a4:370_9": "sasurasseva upanāmesi. Sā aparabhāge cintesi “mayhaṃ sāmiko laddhaṃ laddhaṃ pitu",
  "atk-s0513a4:370_10": "adatvā mayhameva deti, addhā pitari nisneho jāto, imaṃ mahallakaṃ ekenupāyena mama",
  "atk-s0513a4:370_11": "sāmikassa paṭikkūlaṃ katvā gehā nikkaḍḍhāpessāmī”ti.",
  "atk-s0513a4:371_0": "Sā tato paṭṭhāya udakaṃ atisītaṃ vā accuṇhaṃ vā, āhāraṃ atiloṇaṃ vā aloṇaṃ vā, bhattaṃ",
  "atk-s0513a4:371_1": "uttaṇḍulaṃ vā atikilinnaṃ vāti evamādīni tassa kodhuppattikāraṇāni katvā tasmiṃ kujjhante",
  "atk-s0513a4:371_2": "“ko imaṃ mahallakaṃ upaṭṭhātuṃ sakkhissatī”ti pharusāni vatvā kalahaṃ vaḍḍhesi. Tattha",
  "atk-s0513a4:371_3": "tattha kheḷapiṇḍādīni chaḍḍetvāpi sāmikaṃ ujjhāpesi “passa pitu kammaṃ, ‘idañcidañca",
  "atk-s0513a4:371_4": "mā karī’ti vutte kujjhati, imasmiṃ gehe pitaraṃ vā vasāpehi maṃ vā”ti. Atha naṃ so",
  "atk-s0513a4:371_5": "“bhadde, tvaṃ daharā yattha katthaci jīvituṃ sakkhissasi, mayhaṃ pitā mahallako,",
  "atk-s0513a4:371_6": "tvaṃ tassa asahantī imamhā gehā nikkhamā”ti āha. Sā bhītā “ito paṭṭhāya evaṃ na karissāmī”ti",
  "atk-s0513a4:371_7": "sasurassa pādesu patitvā khamāpetvā pakatiniyāmeneva paṭijaggituṃ ārabhi. Atha so",
  "atk-s0513a4:371_8": "upāsako purimadivasesu tāya ubbāḷho satthu santikaṃ dhammassavanāya agantvā tassā",
  "atk-s0513a4:371_9": "pakatiyā patiṭṭhitakāle agamāsi. Atha naṃ satthā “kiṃ, upāsaka, sattaṭṭha divasāni",
  "atk-s0513a4:371_10": "dhammassavanāya nāgatosī”ti pucchi. So taṃ kāraṇaṃ kathesi. Satthā “idāni tāva tassā",
  "atk-s0513a4:371_11": "kathaṃ aggahetvā pitaraṃ na nīharāpesi, pubbe pana etissā kathaṃ gahetvā pitaraṃ",
  "atk-s0513a4:371_12": "āmakasusānaṃ netvā āvāṭaṃ khaṇitvā tattha naṃ pakkhipitvā māraṇakāle ahaṃ sattavassiko",
  "atk-s0513a4:371_13": "hutvā mātāpitūnaṃ guṇaṃ kathetvā pitughātakakammā nivāresiṃ, tadā tvaṃ mama kathaṃ",
  "atk-s0513a4:371_14": "sutvā tava pitaraṃ yāvajīvaṃ paṭijaggitvā saggaparāyaṇo jāto, svāyaṃ mayā dinno ovādo",
  "atk-s0513a4:371_15": "bhavantaragatampi na vijahati, iminā kāraṇena tassā kathaṃ aggahetvā idāni tayā pitā",
  "atk-s0513a4:371_16": "na nīhaṭo”ti vatvā tena yācito atītaṃ āhari.",
  "atk-s0513a4:372_0": "Atīte bārāṇasiyaṃ brahmadatte rajjaṃ kārente aññatarasmiṃ kāsigāme ekassa kulassa",
  "atk-s0513a4:372_1": "ghare ekaputtako ahosi nāmena saviṭṭhako nāma. So mātāpitaro paṭijagganto aparabhāge",
  "atk-s0513a4:372_2": "mātari kālakatāya pitaraṃ posesīti sabbaṃ vatthu paccuppannavatthuniyāmeneva kathetabbaṃ.",
  "atk-s0513a4:372_3": "Ayaṃ panettha viseso. Tadā sā itthī “passa pitu kammaṃ, ‘idañcidañca mā karī’ti vutte",
  "atk-s0513a4:372_4": "kujjhatī”ti vatvā “sāmi, pitā te caṇḍo pharuso niccaṃ kalahaṃ karoti, jarājiṇṇo byādhipīḷito",
  "atk-s0513a4:372_5": "na cirasseva marissati, ahañca etena saddhiṃ ekagehe vasituṃ na sakkomi, sayampesa",
  "atk-s0513a4:372_6": "katipāhena marissatiyeva, tvaṃ etaṃ āmakasusānaṃ netvā āvāṭaṃ khaṇitvā tattha naṃ",
  "atk-s0513a4:372_7": "pakkhipitvā kuddālena sīsaṃ chinditvā jīvitakkhayaṃ pāpetvā upari paṃsunā chādetvā",
  "atk-s0513a4:372_8": "āgacchāhī”ti āha. So tāya punappunaṃ vuccamāno “bhadde, purisamāraṇaṃ nāma bhāriyaṃ,",
  "atk-s0513a4:372_9": "kathaṃ naṃ māressāmī”ti āha. “Ahaṃ te upāyaṃ ācikkhissāmī”ti. “Ācikkha tāvā”ti. “Sāmi,",
  "atk-s0513a4:372_10": "tvaṃ paccūsakāle pitu nisinnaṭṭhānaṃ gantvā yathā sabbe suṇanti, evaṃ mahāsaddaṃ",
  "atk-s0513a4:372_11": "katvā ‘tāta, asukagāme tumhākaṃ uddhāraṇako atthi, mayi gate na deti, tumhākaṃ accayena",
  "atk-s0513a4:372_12": "na dassateva, sve yānake nisīditvā pātova gacchissāmā’ti vatvā tena vuttavelāyameva",
  "atk-s0513a4:372_13": "uṭṭhāya yānakaṃ yojetvā tattha nisīdāpetvā āmakasusānaṃ netvā āvāṭaṃ khaṇitvā corehi",
  "atk-s0513a4:372_14": "acchinnasaddaṃ katvā māretvā āvāṭe pakkhipitvā sīsaṃ chinditvā nhāyitvā āgacchā”ti.",
  "atk-s0513a4:373_0": "Saviṭṭhako “atthesa upāyo”ti tassā vacanaṃ sampaṭicchitvā yānakaṃ gamanasajjaṃ akāsi.",
  "atk-s0513a4:373_1": "Tassa paneko sattavassiko putto atthi paṇḍito byatto. So mātu vacanaṃ sutvā “mayhaṃ",
  "atk-s0513a4:373_2": "mātā pāpadhammā pitaraṃ me pitughātakammaṃ kāreti, ahaṃ imassa pitughātakammaṃ kātuṃ",
  "atk-s0513a4:373_3": "na dassāmī”ti saṇikaṃ gantvā ayyakena saddhiṃ nipajji. Saviṭṭhakopi itarāya vuttavelāya",
  "atk-s0513a4:373_4": "yānakaṃ yojetvā “ehi, tāta, uddhāraṃ sodhessāmā”ti pitaraṃ yānake nisīdāpesi. Kumāropi",
  "atk-s0513a4:373_5": "paṭhamataraṃ yānakaṃ abhiruhi. Saviṭṭhako taṃ nivāretuṃ asakkonto teneva saddhiṃ",
  "atk-s0513a4:373_6": "āmakasusānaṃ gantvā pitarañca kumārakena saddhiṃ ekamante ṭhapetvā sayaṃ otaritvā",
  "atk-s0513a4:373_7": "kuddālapiṭakaṃ ādāya ekasmiṃ paṭicchannaṭṭhāne caturassāvāṭaṃ khaṇituṃ ārabhi. Kumārako",
  "atk-s0513a4:373_8": "otaritvā tassa santikaṃ gantvā ajānanto viya kathaṃ samuṭṭhāpetvā paṭhamaṃ gāthamāha –",
  "atk-s0513a4:374": "82.",
  "atk-s0513a4:375": "“Na takkalā santi na āluvāni, na biḷāliyo na kaḷambāni tāta;",
  "atk-s0513a4:376": "Eko araññamhi susānamajjhe, kimatthiko tāta khaṇāsi kāsu”nti.",
  "atk-s0513a4:377": "Tattha na takkalā santīti piṇḍālukandā na santi. Āluvānīti āluvakandā. Biḷāliyoti biḷārivallikandā. Kaḷambānīti tālakandā.",
  "atk-s0513a4:378": "Athassa pitā dutiyaṃ gāthamāha –",
  "atk-s0513a4:379": "83.",
  "atk-s0513a4:380": "“Pitāmaho tāta sudubbalo te, anekabyādhīhi dukhena phuṭṭho;",
  "atk-s0513a4:381": "Tamajjahaṃ nikhaṇissāmi sobbhe, na hissa taṃ jīvitaṃ rocayāmī”ti.",
  "atk-s0513a4:382_0": "Tattha anekabyādhīhīti anekehi byādhīhi uppannena dukkhena phuṭṭho. Na hissa tanti",
  "atk-s0513a4:382_1": "ahañhi tassa tava pitāmahassa taṃ dujjīvitaṃ na icchāmi, “evarūpā jīvitā maraṇamevassa",
  "atk-s0513a4:382_2": "vara”nti maññamāno taṃ sobbhe nikhaṇissāmīti.",
  "atk-s0513a4:383": "Taṃ sutvā kumāro upaḍḍhaṃ gāthamāha –",
  "atk-s0513a4:384": "84.",
  "atk-s0513a4:385": "“Saṅkappametaṃ paṭiladdha pāpakaṃ, accāhitaṃ kamma karosi ludda”nti.",
  "atk-s0513a4:386_0": "Tassattho – tāta, tvaṃ “pītaraṃ dukkhā pamocessāmī”ti maraṇadukkhena yojento etaṃ",
  "atk-s0513a4:386_1": "pāpakaṃ saṅkappaṃ paṭiladdhā tassa ca saṅkappavasena hitaṃ atikkamma ṭhitattā accāhitaṃ",
  "atk-s0513a4:386_2": "kammaṃ karosi luddanti.",
  "atk-s0513a4:387_0": "Evañca pana vatvā kumāro pitu hatthato kuddālaṃ gahetvā avidūre aññataraṃ āvāṭaṃ",
  "atk-s0513a4:387_1": "khaṇituṃ ārabhi. Atha naṃ pitā upasaṅkamitvā “kasmā, tāta, āvāṭaṃ khaṇasī”ti pucchi.",
  "atk-s0513a4:387_2": "So tassa kathento tatiyaṃ gāthamāha –",
  "atk-s0513a4:388": "“Mayāpi tāta paṭilacchase tuvaṃ, etādisaṃ kamma jarūpanīto;",
  "atk-s0513a4:389": "Taṃ kullavattaṃ anuvattamāno, ahampi taṃ nikhaṇissāmi sobbhe”ti.",
  "atk-s0513a4:390_0": "Tassattho – tāta, ahampi etasmiṃ sobbhe taṃ mahallakakāle nikhaṇissāmi, iti kho tāta,",
  "atk-s0513a4:390_1": "mayāpi kate imasmiṃ sobbhe tuvaṃ jarūpanīto etādisaṃ kammaṃ paṭilacchase, yaṃ etaṃ",
  "atk-s0513a4:390_2": "tayā pavattitaṃ kulavattaṃ, taṃ anuvattamāno vayappatto bhariyāya saddhiṃ vasanto",
  "atk-s0513a4:390_3": "ahampi taṃ nikhaṇissāmi sobbheti.",
  "atk-s0513a4:391": "Athassa pitā catutthaṃ gāthamāha –",
  "atk-s0513a4:392": "85.",
  "atk-s0513a4:393": "“Pharusāhi vācāhi pakubbamāno, āsajja maṃ tvaṃ vadase kumāra;",
  "atk-s0513a4:394": "Putto mamaṃ orasako samāno, ahītānukampī mama tvaṃsi puttā”ti.",
  "atk-s0513a4:395": "Tattha pakubbamānoti abhibhavanto. Āsajjāti ghaṭṭetvā.",
  "atk-s0513a4:396": "Evaṃ vutte paṇḍitakumārako ekaṃ paṭivacanagāthaṃ, dve udānagāthāti tisso gāthā abhāsi –",
  "atk-s0513a4:397": "86.",
  "atk-s0513a4:398": "“Na tāhaṃ tāta ahitānukampī, hitānukampī te ahampi tāta;",
  "atk-s0513a4:399": "Pāpañca taṃ kamma pakubbamānaṃ, arahāmi no vārayituṃ tato.",
  "atk-s0513a4:400": "87.",
  "atk-s0513a4:401": "“Yo mātaraṃ vā pitaraṃ saviṭṭha, adūsake hiṃsati pāpadhammo;",
  "atk-s0513a4:402": "Kāyassa bhedā abhisamparāyaṃ, asaṃsayaṃ so nirayaṃ upeti.",
  "atk-s0513a4:403": "88.",
  "atk-s0513a4:404": "“Yo mātaraṃ vā pitaraṃ saviṭṭha, annena pānena upaṭṭhahāti;",
  "atk-s0513a4:405": "Kāyassa bhedā abhisamparāyaṃ, asaṃsayaṃ so sugatiṃ upetī”ti. –",
  "atk-s0513a4:406": "Imaṃ pana puttassa dhammakathaṃ sutvā pitā aṭṭhamaṃ gāthamāha –",
  "atk-s0513a4:407": "89.",
  "atk-s0513a4:408": "“Na me tvaṃ putta ahitānukampī, hitānukampī me tvaṃsi putta;",
  "atk-s0513a4:409": "Ahañca taṃ mātarā vuccamāno, etādisaṃ kamma karomi ludda”nti.",
  "atk-s0513a4:410": "Tattha ahañca taṃ mātarāti ahañca te mātarā, ayameva vā pāṭho.",
  "atk-s0513a4:411_0": "Taṃ sutvā kumāro “tāta, itthiyo nāma uppanne dose aniggayhamānā punappunaṃ pāpaṃ",
  "atk-s0513a4:411_1": "karonti, mama mātā yathā puna evarūpaṃ na karoti, tathā naṃ paṇāmetuṃ vaṭṭatī”ti navamaṃ gāthamāha –",
  "atk-s0513a4:412": "90.",
  "atk-s0513a4:413": "“Yā te sā bhariyā anariyarūpā, mātā mamesā sakiyā janetti;",
  "atk-s0513a4:414": "Niddhāpaye tañca sakā agārā, aññampi te sā dukhamāvaheyyā”ti.",
  "atk-s0513a4:415_0": "Saviṭṭhako paṇḍitaputtassa kathaṃ sutvā somanassajāto hutvā “gacchāma, tātā”ti saddhiṃ",
  "atk-s0513a4:415_1": "puttena ca pitarā ca yānake nisīditvā pāyāsi. Sāpi kho anācārā “nikkhantā no gehā",
  "atk-s0513a4:415_2": "kāḷakaṇṇī”ti haṭṭhatuṭṭhā allagomayena gehaṃ upalimpetvā pāyāsaṃ pacitvā āgamanamaggaṃ",
  "atk-s0513a4:415_3": "olokentī te āgacchante disvā “nikkhantaṃ kāḷakaṇṇiṃ puna gahetvā āgato”ti kujjhitvā",
  "atk-s0513a4:415_4": "“are nikatika, nikkhantaṃ kāḷakaṇṇiṃ puna ādāya āgatosī”ti paribhāsi. Saviṭṭhako",
  "atk-s0513a4:415_5": "kiñci avatvā yānakaṃ mocetvā “anācāre kiṃ vadesī”ti taṃ sukoṭṭitaṃ koṭṭetvā “ito",
  "atk-s0513a4:415_6": "paṭṭhāya mā imaṃ gehaṃ pāvisī”ti pāde gahetvā nikkaḍḍhi. Tato pitarañca puttañca",
  "atk-s0513a4:415_7": "nhāpetvā sayampi nhāyitvā tayopi pāyāsaṃ paribhuñjiṃsu. Sāpi pāpadhammā katipāhaṃ",
  "atk-s0513a4:415_8": "aññasmiṃ gehe vasi. Tasmiṃ kāle putto pitaraṃ āha – “tāta, mama mātā ettakena na",
  "atk-s0513a4:415_9": "bujjhati, tumhe mama mātu maṅkubhāvakaraṇatthaṃ ‘asukagāmake mama mātuladhītā atthi,",
  "atk-s0513a4:415_10": "sā mayhaṃ pitarañca puttañca mañca paṭijaggissati, taṃ ānessāmī’ti vatvā mālāgandhādīni",
  "atk-s0513a4:415_11": "ādāya yānakena nikkhamitvā khettaṃ anuvicaritvā sāyaṃ āgacchathā”ti. So tathā akāsi.",
  "atk-s0513a4:416_0": "Paṭivissakakule itthiyo “sāmiko kira te aññaṃ bhariyaṃ ānetuṃ asukagāmaṃ nāma gato”ti",
  "atk-s0513a4:416_1": "tassā ācikkhiṃsu. Sā “dānimhi naṭṭhā, natthi me puna okāso”ti bhītā tasitā hutvā",
  "atk-s0513a4:416_2": "“puttameva yācissāmī”ti paṇḍitaputtassa santikaṃ gantvā tassa pādesu patitvā “tāta,",
  "atk-s0513a4:416_3": "taṃ ṭhapetvā añño mama paṭisaraṇaṃ natthi, ito paṭṭhāya tava pitarañca pitāmahañca",
  "atk-s0513a4:416_4": "alaṅkatacetiyaṃ viya paṭijaggissāmi, puna mayhaṃ imasmiṃ ghare pavesanaṃ karohī”ti",
  "atk-s0513a4:416_5": "āha. So “sādhu, amma, sace puna evarūpaṃ na karissatha, karissāmi, appamattā hothā”ti",
  "atk-s0513a4:416_6": "vatvā pitu āgatakāle dasamaṃ gāthamāha –",
  "atk-s0513a4:417": "91.",
  "atk-s0513a4:418": "“Yā te sā bhariyā anariyarūpā, mātā mamesā sakiyā janetti;",
  "atk-s0513a4:419": "Dantā kareṇūva vasūpanītā, sā pāpadhammā punarāvajātū”ti.",
  "atk-s0513a4:420": "Tattha kareṇūvāti tāta, idāni sā āneñjakāraṇaṃ kārikā hatthinī viya dantā vasaṃ upanītā nibbisevanā jātā. Punarāgajātūti puna imaṃ gehaṃ āgacchatūti.",
  "atk-s0513a4:421_0": "Evaṃ so pitu dhammaṃ kathetvā gantvā mātaraṃ ānesi. Sā sāmikañca sasurañca khamāpetvā",
  "atk-s0513a4:421_1": "tato paṭṭhāya dantā dhammena samannāgatā hutvā sāmikañca sasurañca puttañca paṭijaggi.",
  "atk-s0513a4:421_2": "Ubhopi ca puttassa ovāde ṭhatvā dānādīni puññāni karitvā saggaparāyaṇā ahesuṃ.",
  "atk-s0513a4:422_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:422_1": "pituposako sotāpattiphale patiṭṭhahi. Tadā pitā ca putto ca suṇisā ca teyeva ahesuṃ,",
  "atk-s0513a4:422_2": "paṇḍitakumāro pana ahameva ahosinti.",
  "atk-s0513a4:423": "Takkalajātakavaṇṇanā aṭṭhamā.",
  "atk-s0513a4:425": "[447] 9. Mahādhammapālajātakavaṇṇanā",
  "atk-s0513a4:426_0": "Kiṃ te vatanti idaṃ satthā paṭhamagamanena kapilapuraṃ gantvā nigrodhārāme viharanto",
  "atk-s0513a4:426_1": "pitu nivesane rañño asaddahanaṃ ārabbha kathesi. Tadā hi suddhodanamahārājā vīsatisahassabhikkhuparivārassa",
  "atk-s0513a4:426_2": "bhagavato attano nivesane yāgukhajjakaṃ datvā antarābhatte sammodanīyaṃ kathaṃ kathento",
  "atk-s0513a4:426_3": "“bhante, tumhākaṃ padhānakāle devatā āgantvā ākāse ṭhatvā ‘putto te siddhatthakumāro",
  "atk-s0513a4:426_4": "appāhāratāya mato’ti mayhaṃ ārocesu”nti āha. Satthārā ca “saddahi, mahārājā”ti vutte",
  "atk-s0513a4:426_5": "“na saddahiṃ, bhante, ākāse ṭhatvā kathentiyopi devatā, ‘mama puttassa bodhitale",
  "atk-s0513a4:426_6": "buddhattaṃ appatvā parinibbānaṃ nāma natthī’ti paṭikkhipi”nti āha. “Mahārāja, pubbepi",
  "atk-s0513a4:426_7": "tvaṃ mahādhammapālakālepi ‘putto te mato imānissa aṭṭhīnī’ti dassetvā vadantassapi",
  "atk-s0513a4:426_8": "disāpāmokkhācariyassa ‘amhākaṃ kule taruṇakāle kālakiriyā nāma natthī’ti na saddahi,",
  "atk-s0513a4:426_9": "idāni pana kasmā saddahissasī”ti vatvā tena yācito atītaṃ āhari.",
  "atk-s0513a4:427_0": "Atīte bārāṇasiyaṃ brahmadatte rajjaṃ kārente kāsiraṭṭhe dhammapālagāmo nāma ahosi.",
  "atk-s0513a4:427_1": "So dhammapālakulassa vasanatāya etaṃ nāmaṃ labhi. Tattha dasannaṃ kusalakammapathānaṃ",
  "atk-s0513a4:427_2": "pālanato “dhammapālo”tveva paññāto brāhmaṇo paṭivasati, tassa kule antamaso dāsakammakarāpi",
  "atk-s0513a4:427_3": "dānaṃ denti, sīlaṃ rakkhanti, uposathakammaṃ karonti. Tadā bodhisatto tasmiṃ kule",
  "atk-s0513a4:427_4": "nibbatti, “dhammapālakumāro”tvevassa nāmaṃ kariṃsu. Atha naṃ vayappattaṃ pitā sahassaṃ",
  "atk-s0513a4:427_5": "datvā sippuggahaṇatthāya takkasilaṃ pesesi. So tattha gantvā disāpāmokkhācariyassa",
  "atk-s0513a4:427_6": "santike sippaṃ uggaṇhi, pañcannaṃ māṇavakasatānaṃ jeṭṭhantevāsiko ahosi. Tadā ācariyassa",
  "atk-s0513a4:427_7": "jeṭṭhaputto kālamakāsi. Ācariyo māṇavakaparivuto ñātigaṇena saddhiṃ rodanto kandanto",
  "atk-s0513a4:427_8": "susāne tassa sarīrakiccaṃ kāreti. Tattha ācariyo ca ñātivaggo cassa antevāsikā ca",
  "atk-s0513a4:427_9": "rodanti paridevanti, dhammapāloyeveko na rodati na paridevati. Apica kho pana tesu",
  "atk-s0513a4:427_10": "pañcasatesu māṇavesu susānā āgamma ācariyassa santike nisīditvā “aho evarūpo nāma",
  "atk-s0513a4:427_11": "ācārasampanno taruṇamāṇavo taruṇakāleyeva mātāpitūhi vippayutto maraṇappatto”ti vadantesu",
  "atk-s0513a4:427_12": "“sammā, tumhe ‘taruṇo’ti bhaṇatha, atha kasmā taruṇakāleyeva marati, nanu ayuttaṃ",
  "atk-s0513a4:427_13": "taruṇakāle maritu”nti āha.",
  "atk-s0513a4:428_0": "Atha naṃ te āhaṃsu “kiṃ pana samma, tvaṃ imesaṃ sattānaṃ maraṇabhāvaṃ na jānāsī”ti?",
  "atk-s0513a4:428_1": "Jānāmi, taruṇakāle pana na maranti, mahallakakāleyeva marantīti. Nanu aniccā sabbe",
  "atk-s0513a4:428_2": "saṅkhārā hutvā abhāvinoti? “Saccaṃ aniccā, daharakāle pana sattā na maranti, mahallakakāle",
  "atk-s0513a4:428_3": "maranti, aniccataṃ pāpuṇantī”ti. “Kiṃ samma, dhammapāla, tumhākaṃ gehe na keci marantī”ti?",
  "atk-s0513a4:428_4": "“Daharakāle pana na maranti, mahallakakāleyeva marantī”ti. “Kiṃ panesā tumhākaṃ kulapaveṇī”ti?",
  "atk-s0513a4:428_5": "“Āma kulapaveṇī”ti. Māṇavā taṃ tassa kathaṃ ācariyassa ārocesuṃ. Atha naṃ so pakkosāpetvā",
  "atk-s0513a4:428_6": "pucchi “saccaṃ kira tāta dhammapāla, tumhākaṃ kule daharakāle na mīyantī”ti? “Saccaṃ",
  "atk-s0513a4:428_7": "ācariyā”ti. So tassa vacanaṃ sutvā cintesi “ayaṃ ativiya acchariyaṃ vadati, imassa",
  "atk-s0513a4:428_8": "pitu santikaṃ gantvā pucchitvā sace etaṃ saccaṃ, ahampi tameva dhammaṃ pūressāmī”ti.",
  "atk-s0513a4:428_9": "So puttassa kattabbakiccaṃ katvā sattaṭṭhadivasaccayena dhammapālaṃ pakkosāpetvā",
  "atk-s0513a4:428_10": "“tāta, ahaṃ khippaṃ āgamissāmi, yāva mamāgamanā ime māṇave sippaṃ vācehī”ti vatvā",
  "atk-s0513a4:428_11": "ekassa eḷakassa aṭṭhīni gahetvā dhovitvā pasibbake katvā ekaṃ cūḷupaṭṭhākaṃ ādāya",
  "atk-s0513a4:428_12": "takkasilato nikkhamitvā anupubbena taṃ gāmaṃ patvā “kataraṃ mahādhammapālassa geha”nti",
  "atk-s0513a4:428_13": "pucchitvā gantvā dvāre aṭṭhāsi. Brāhmaṇassa dāsamanussesu yo yo paṭhamaṃ addasa,",
  "atk-s0513a4:428_14": "so so ācariyassa hatthato chattaṃ gaṇhi, upāhanaṃ gaṇhi, upaṭṭhākassapi hatthato",
  "atk-s0513a4:428_15": "pasibbakaṃ gaṇhi. “Puttassa vo dhammapālakumārassa ācariyo dvāre ṭhitoti kumārassa",
  "atk-s0513a4:428_16": "pitu ārocethā”ti ca vuttā “sādhū”ti gantvā ārocayiṃsu. So vegena dvāramūlaṃ gantvā",
  "atk-s0513a4:428_17": "“ito ethā”ti taṃ gharaṃ abhinetvā pallaṅke nisīdāpetvā sabbaṃ pādadhovanādikiccaṃ akāsi.",
  "atk-s0513a4:429_0": "Ācariyo bhuttabhojano sukhakathāya nisinnakāle “brāhmaṇa, putto te dhammapālakumāro",
  "atk-s0513a4:429_1": "paññavā tiṇṇaṃ vedānaṃ aṭṭhārasannañca sippānaṃ nipphattiṃ patto, apica kho panekena",
  "atk-s0513a4:429_2": "aphāsukena jīvitakkhayaṃ patto, sabbe saṅkhārā aniccā, mā socitthā”ti āha. Brāhmaṇo",
  "atk-s0513a4:429_3": "pāṇiṃ paharitvā mahāhasitaṃ hasi. “Kiṃ nu brāhmaṇa, hasasī”ti ca vutte “mayhaṃ putto",
  "atk-s0513a4:429_4": "na marati, añño koci mato bhavissatī”ti āha. “Brāhmaṇa, puttoyeva te mato, puttasseva",
  "atk-s0513a4:429_5": "te aṭṭhīni disvā saddahā”ti aṭṭhīni nīharitvā “imāni te puttassa aṭṭhīnī”ti āha.",
  "atk-s0513a4:429_6": "Etāni eḷakassa vā sunakhassa vā bhavissanti, mayhaṃ pana putto na marati, amhākāñhi",
  "atk-s0513a4:429_7": "kule yāva sattamā kulaparivaṭṭā taruṇakāle matapubbā nāma natthi, tvaṃ musā bhaṇasīti.",
  "atk-s0513a4:429_8": "Tasmiṃ khaṇe sabbepi pāṇiṃ paharitvā mahāhasitaṃ hasiṃsu. Ācariyo taṃ acchariyaṃ",
  "atk-s0513a4:429_9": "disvā somanassappatto hutvā “brāhmaṇa, tumhākaṃ kulapaveṇiyaṃ daharānaṃ amaraṇena",
  "atk-s0513a4:429_10": "na sakkā ahetukena bhavituṃ, kena vo kāraṇena daharā na mīyantī”ti pucchanto paṭhamaṃ gāthamāha –",
  "atk-s0513a4:430": "92.",
  "atk-s0513a4:431": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0513a4:432": "Akkhāhi me brāhmaṇa etamatthaṃ, kasmā nu tumhaṃ daharā na mīyare”ti.",
  "atk-s0513a4:433": "Tattha vatanti vatasamādānaṃ. Brahmacariyanti seṭṭhacariyaṃ. Kissa suciṇṇassāti tumhākaṃ kule daharānaṃ amaraṇaṃ nāma katarasucaritassa vipākoti.",
  "atk-s0513a4:434": "Taṃ sutvā brāhmaṇo yesaṃ guṇānaṃ ānubhāvena tasmiṃ kule daharā na mīyanti, te vaṇṇayanto –",
  "atk-s0513a4:435": "93.",
  "atk-s0513a4:436": "“Dhammaṃ carāma na musā bhaṇāma, pāpāni kammāni parivajjayāma;",
  "atk-s0513a4:437": "Anariyaṃ parivajjemu sabbaṃ, tasmā hi amhaṃ daharā na mīyare.",
  "atk-s0513a4:438": "94.",
  "atk-s0513a4:439": "“Suṇoma dhammaṃ asataṃ satañca, na cāpi dhammaṃ asataṃ rocayāma;",
  "atk-s0513a4:440": "Hitvā asante na jahāma sante, tasmā hi amhaṃ daharā na mīyare.",
  "atk-s0513a4:441": "95.",
  "atk-s0513a4:442": "“Pubbeva dānā sumanā bhavāma, dadampi ve attamanā bhavāma;",
  "atk-s0513a4:443": "Datvāpi ve nānutappāma pacchā, tasmā hi amhaṃ daharā na mīyare.",
  "atk-s0513a4:444": "96.",
  "atk-s0513a4:445": "“Samaṇe mayaṃ brāhmaṇe addhike ca, vanibbake yācanake dalidde;",
  "atk-s0513a4:446": "Annena pānena abhitappayāma, tasmā hi amhaṃ daharā na mīyare.",
  "atk-s0513a4:447": "97.",
  "atk-s0513a4:448": "“Mayañca bhariyaṃ nātikkamāma, amhe ca bhariyā nātikkamanti;",
  "atk-s0513a4:449": "Aññatra tāhi brahmacariyaṃ carāma, tasmā hi amhaṃ daharā na mīyare.",
  "atk-s0513a4:450": "98.",
  "atk-s0513a4:451": "“Pāṇātipātā viramāma sabbe, loke adinnaṃ parivajjayāma;",
  "atk-s0513a4:452": "Amajjapā nopi musā bhaṇāma, tasmā hi amhaṃ daharā na mīyare.",
  "atk-s0513a4:453": "99.",
  "atk-s0513a4:454": "“Etāsu ve jāyare suttamāsu, medhāvino honti pahūtapaññā;",
  "atk-s0513a4:455": "Bahussutā vedaguno ca honti, tasmā hi amhaṃ daharā na mīyare.",
  "atk-s0513a4:456": "100.",
  "atk-s0513a4:457": "“Mātā pitā ca bhaginī bhātaro ca, puttā ca dārā ca mayañca sabbe;",
  "atk-s0513a4:458": "Dhammaṃ carāma paralokahetu, tasmā hi amhaṃ daharā na mīyare.",
  "atk-s0513a4:459": "101.",
  "atk-s0513a4:460": "“Dāsā ca dāsyo anujīvino ca, paricārakā kammakarā ca sabbe;",
  "atk-s0513a4:461": "Dhammaṃ caranti paralokahetu, tasmā hi amhaṃ daharā na mīyare”ti. –",
  "atk-s0513a4:462": "Imā gāthā āha.",
  "atk-s0513a4:463_0": "Tattha dhammaṃ carāmāti dasakusalakammapathadhammaṃ carāma, attano jīvitahetu antamaso",
  "atk-s0513a4:463_1": "kunthakipillikampi jīvitā na voropema, parabhaṇḍaṃ lobhacittena na olokemāti sabbaṃ",
  "atk-s0513a4:463_2": "vitthāretabbaṃ. Musāvādo cettha musāvādissa akaraṇapāpaṃ nāma natthīti ussannavasena",
  "atk-s0513a4:463_3": "puna vutto. Te kira hasādhippāyenapi musā na bhaṇanti. Pāpānīti sabbāni nirayagāmikammāni.",
  "atk-s0513a4:463_4": "Anariyanti ariyagarahitaṃ sabbaṃ asundaraṃ aparisuddhaṃ kammaṃ parivajjayāma. Tasmā",
  "atk-s0513a4:463_5": "hi amhanti ettha hi-kāro nipātamatto, tena kāraṇena amhākaṃ daharā na mīyanti, antarā",
  "atk-s0513a4:463_6": "akālamaraṇaṃ nāma no natthīti attho. “Tasmā amha”ntipi pāṭho. Suṇomāti mayaṃ kiriyavādānaṃ",
  "atk-s0513a4:463_7": "sappurisānaṃ kusaladīpanampi asappurisānaṃ akusaladīpanampi dhammaṃ suṇoma, so pana",
  "atk-s0513a4:463_8": "no sutamattakova hoti, taṃ na rocayāma. Tehi pana no saddhiṃ viggaho vā vivādo vā",
  "atk-s0513a4:463_9": "mā hotūti dhammaṃ suṇāma, sutvāpi hitvā asante sante vattāma, ekampi khaṇaṃ na jahāma",
  "atk-s0513a4:463_10": "sante, pāpamitte pahāya kalyāṇamittasevinova homāti.",
  "atk-s0513a4:464_0": "Samaṇe mayaṃ brāhmaṇeti mayaṃ samitapāpe bāhitapāpe paccekabuddhasamaṇabrāhmaṇepi",
  "atk-s0513a4:464_1": "avasesadhammikasamaṇabrāhmaṇepi addhikayācake sesajanepi annapānena abhitappemāti",
  "atk-s0513a4:464_2": "attho. Pāḷiyaṃ pana ayaṃ gāthā “pubbeva dānā”ti gāthāya pacchato āgatā. Nātikkamāmāti",
  "atk-s0513a4:464_3": "attano bhariyaṃ atikkamitvā bahi aññaṃ micchācāraṃ na karoma. Aññatra tāhīti tā attano",
  "atk-s0513a4:464_4": "bhariyā ṭhapetvā sesaitthīsu brahmacariyaṃ carāma, amhākaṃ bhariyāpi sesapurisesu",
  "atk-s0513a4:464_5": "evameva vattanti. Jāyareti jāyanti. Suttamāsūti susīlāsu uttamitthīsu. Idaṃ vuttaṃ",
  "atk-s0513a4:464_6": "hoti – ye etāsu sampannasīlāsu uttamitthīsu amhākaṃ puttā jāyanti, te medhāvinoti",
  "atk-s0513a4:464_7": "evaṃpakārā honti, kuto tesaṃ antarā maraṇaṃ, tasmāpi amhākaṃ kule daharā na marantīti.",
  "atk-s0513a4:464_8": "Dhammaṃ carāmāti paralokatthāya tividhasucaritadhammaṃ carāma. Dāsyoti dāsiyo.",
  "atk-s0513a4:465": "Avasāne –",
  "atk-s0513a4:466": "102.",
  "atk-s0513a4:467": "“Dhammo have rakkhati dhammacāriṃ, dhammo suciṇṇo sukhamāvahati;",
  "atk-s0513a4:468": "Esānisaṃso dhamme suciṇṇe, na duggatiṃ gacchati dhammacārī.",
  "atk-s0513a4:469": "103.",
  "atk-s0513a4:470": "“Dhammo have rakkhati dhammacāriṃ, chattaṃ mahantaṃ viya vassakāle;",
  "atk-s0513a4:471": "Dhammena gutto mama dhammapālo, aññassa aṭṭhīni sukhī kumāro”ti. –",
  "atk-s0513a4:472": "Imāhi dvīhi gāthāhi dhammacārīnaṃ guṇaṃ kathesi.",
  "atk-s0513a4:473_0": "Tattha rakkhatīti dhammo nāmeso rakkhito attano rakkhitaṃ paṭirakkhati. Sukhamāvahatīti",
  "atk-s0513a4:473_1": "devamanussasukhañceva nibbānasukhañca āvahati. Na duggatinti nirayādibhedaṃ duggatiṃ",
  "atk-s0513a4:473_2": "na gacchati. Evaṃ brāhmaṇa, mayaṃ dhammaṃ rakkhāma, dhammopi amhe rakkhatīti dasseti.",
  "atk-s0513a4:473_3": "Dhammena guttoti mahāchattasadisena attanā gopitadhammena gutto. Aññassa aṭṭhīnīti",
  "atk-s0513a4:473_4": "tayā ānītāni aṭṭhīni aññassa eḷakassa vā sunakhassa vā aṭṭhīni bhavissanti, chaḍḍethetāni,",
  "atk-s0513a4:473_5": "mama putto sukhī kumāroti.",
  "atk-s0513a4:474_0": "Taṃ sutvā ācariyo “mayhaṃ āgamanaṃ suāgamanaṃ, saphalaṃ, no nipphala”nti sañjātasomanasso",
  "atk-s0513a4:474_1": "dhammapālassa pitaraṃ khamāpetvā “mayā āgacchantena tumhākaṃ vīmaṃsanatthāya imāni",
  "atk-s0513a4:474_2": "eḷakaaṭṭhīni ābhatāni, putto te arogoyeva, tumhākaṃ rakkhitadhammaṃ mayhampi dethā”ti",
  "atk-s0513a4:474_3": "paṇṇe likhitvā katipāhaṃ tattha vasitvā takkasilaṃ gantvā dhammapālaṃ sabbasippāni",
  "atk-s0513a4:474_4": "sikkhāpetvā mahantena parivārena pesesi.",
  "atk-s0513a4:475_0": "Satthā suddhodanamahārājassa imaṃ dhammadesanaṃ āharitvā saccāni pakāsetvā jātakaṃ",
  "atk-s0513a4:475_1": "samodhānesi, saccapariyosāne rājā anāgāmiphale patiṭṭhahi. Tadā mātāpitaro mahārājakulāni",
  "atk-s0513a4:475_2": "ahesuṃ, ācariyo sāriputto, parisā buddhaparisā, dhammapālakumāro pana ahameva ahosinti.",
  "atk-s0513a4:476": "Mahādhammapālajātakavaṇṇanā navamā.",
  "atk-s0513a4:478": "[448] 10. Kukkuṭajātakavaṇṇanā",
  "atk-s0513a4:479_0": "Nāsmase katapāpamhīti idaṃ satthā veḷuvane viharanto devadattassa vadhāya parisakkanaṃ",
  "atk-s0513a4:479_1": "ārabbha kathesi. Dhammasabhāyañhi bhikkhū devadattassa aguṇakathaṃ samuṭṭhāpesuṃ",
  "atk-s0513a4:479_2": "“āvuso, devadatto dhanuggahādipayojanena dasabalassa vadhatthameva upāyaṃ karotī”ti.",
  "atk-s0513a4:479_3": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a4:479_4": "nāmā”ti vutte “na, bhikkhave, idāneva, pubbepi esa mayhaṃ vadhāya parisakkiyevā”ti vatvā atītaṃ āhari.",
  "atk-s0513a4:480_0": "Atīte kosambiyaṃ kosambako nāma rājā rajjaṃ kāresi. Tadā bodhisatto ekasmiṃ veḷuvane",
  "atk-s0513a4:480_1": "kukkuṭayoniyaṃ nibbattitvā anekasatakukkuṭaparivāro araññe vasati, tassāvidūre eko",
  "atk-s0513a4:480_2": "seno vasati. So upāyena ekekaṃ kukkuṭaṃ gahetvā khādanto ṭhapetvā bodhisattaṃ sese",
  "atk-s0513a4:480_3": "khādi, bodhisatto ekakova ahosi. So appamatto velāya gocaraṃ gahetvā veḷuvanaṃ pavisitvā",
  "atk-s0513a4:480_4": "vasati. So seno taṃ gaṇhituṃ asakkonto “ekena naṃ upāyena upalāpetvā gaṇhissāmī”ti",
  "atk-s0513a4:480_5": "cintetvā tassāvidūre sākhāya nilīyitvā “samma kukkuṭarāja, tvaṃ mayhaṃ kasmā bhāyasi,",
  "atk-s0513a4:480_6": "ahaṃ tayā saddhiṃ vissāsaṃ kattukāmo, asukasmiṃ nāma padese sampannagocaro, tattha",
  "atk-s0513a4:480_7": "ubhopi gocaraṃ gahetvā aññamaññaṃ piyasaṃvāsaṃ vasissāmā”ti āha. Atha naṃ bodhisatto",
  "atk-s0513a4:480_8": "āha “samma, mayhaṃ tayā saddhiṃ vissāso nāma natthi, gaccha tva”nti. “Samma, tvaṃ",
  "atk-s0513a4:480_9": "mayā pubbe katapāpatāya na saddahasi, ito paṭṭhāya evarūpaṃ na karissāmī”ti. “Na",
  "atk-s0513a4:480_10": "mayhaṃ tādisena sahāyenattho, gaccha tva”nti. Iti naṃ yāvatatiyaṃ paṭikkhipitvā “etehi",
  "atk-s0513a4:480_11": "aṅgehi samannāgatena puggalena saddhiṃ vissāso nāma kātuṃ na vaṭṭatī”ti vanaghaṭaṃ",
  "atk-s0513a4:480_12": "unnādento devatāsu sādhukāraṃ dadamānāsu dhammakathaṃ samuṭṭhāpento –",
  "atk-s0513a4:481": "104.",
  "atk-s0513a4:482": "“Nāsmase katapāpamhi, nāsmase alikavādine;",
  "atk-s0513a4:483": "Nāsmase attatthapaññamhi, atisantepi nāsmase.",
  "atk-s0513a4:484": "105.",
  "atk-s0513a4:485": "“Bhavanti heke purisā, gopipāsikajātikā;",
  "atk-s0513a4:486": "Ghasanti maññe mittāni, vācāya na ca kammunā.",
  "atk-s0513a4:487": "106.",
  "atk-s0513a4:488": "“Sukkhañjalipaggahitā, vācāya paliguṇṭhitā;",
  "atk-s0513a4:489": "Manussapheggū nāsīde, yasmiṃ natthi kataññutā.",
  "atk-s0513a4:490": "107.",
  "atk-s0513a4:491": "“Na hi aññaññacittānaṃ, itthīnaṃ purisāna vā;",
  "atk-s0513a4:492": "Nānāvikatvā saṃsaggaṃ, tādisampi ca nāsmase.",
  "atk-s0513a4:493": "108.",
  "atk-s0513a4:494": "“Anariyakammamokkantaṃ, athetaṃ sabbaghātinaṃ;",
  "atk-s0513a4:495": "Nisitaṃva paṭicchannaṃ, tādisampi ca nāsmase.",
  "atk-s0513a4:496": "109.",
  "atk-s0513a4:497": "“Mittarūpenidhekacce, sākhalyena acetasā;",
  "atk-s0513a4:498": "Vividhehi upāyanti, tādisampi ca nāsmase.",
  "atk-s0513a4:499": "110.",
  "atk-s0513a4:500": "“Āmisaṃ vā dhanaṃ vāpi, yattha passati tādiso;",
  "atk-s0513a4:501": "Dubbhiṃ karoti dummedho, tañca hantvāna gacchatī”ti. – imā gāthā āha;",
  "atk-s0513a4:502_0": "Tattha nāsmaseti nāssase. Ayameva vā pāṭho, na vissaseti vuttaṃ hoti. Katapāpamhīti",
  "atk-s0513a4:502_1": "paṭhamaṃ katapāpe puggale. Alikavādineti musāvādimhipi na vissase. Tassa hi akattabbaṃ",
  "atk-s0513a4:502_2": "nāma pāpaṃ natthi. Nāsmase attatthapaññamhīti attano atthāya eva yassa paññā snehavasena",
  "atk-s0513a4:502_3": "na bhajati, dhanatthikova bhajati, tasmiṃ attatthapaññepi na vissase. Atisanteti",
  "atk-s0513a4:502_4": "anto upasame avijjamāneyeva ca bahi upasamadassanena atisante viya paṭicchannakammantepi",
  "atk-s0513a4:502_5": "bilapaṭicchannaāsīvisasadise kuhakapuggale. Gopipāsikajātikāti gunnaṃ pipāsakajātikā",
  "atk-s0513a4:502_6": "viya, pipāsitagosadisāti vuttaṃ hoti. Yathā pipāsitagāvo titthaṃ otaritvā mukhapūraṃ",
  "atk-s0513a4:502_7": "udakaṃ pivanti, na pana udakassa kattabbayuttakaṃ karonti, evameva ekacce “idañcidañca",
  "atk-s0513a4:502_8": "karissāmā”ti madhuravacanena mittāni ghasanti, piyavacanānucchavikaṃ pana na karonti,",
  "atk-s0513a4:502_9": "tādisesu vissāso mahato anatthāya hotīti dīpeti.",
  "atk-s0513a4:503_0": "Sukkhañjalipaggahitāti paggahitatucchaañjalino. Vācāya paliguṇṭhitāti “idaṃ dassāma,",
  "atk-s0513a4:503_1": "idaṃ karissāmā”ti vacanena paṭicchādikā. Manussapheggūti evarūpā asārakā manussā",
  "atk-s0513a4:503_2": "manussapheggū nāma. Nāsīdeti na āsīde evarūpe na upagaccheyya. Yasmiṃ natthīti yasmiñca",
  "atk-s0513a4:503_3": "puggale kataññutā natthi, tampi nāsīdeti attho. Aññaññacittānanti aññenaññena cittena",
  "atk-s0513a4:503_4": "samannāgatānaṃ, lahucittānanti attho. Evarūpānaṃ itthīnaṃ vā purisānaṃ vā na vissaseti",
  "atk-s0513a4:503_5": "dīpeti. Nānāvikatvā saṃsagganti yopi na sakkā anupagantvā etassa antarāyaṃ kātunti",
  "atk-s0513a4:503_6": "antarāyakaraṇatthaṃ nānākāraṇehi saṃsaggamāvikatvā daḷhaṃ karitvā pacchā antarāyaṃ",
  "atk-s0513a4:503_7": "karoti, tādisampi puggalaṃ nāsmase na vissaseyyāti dīpeti.",
  "atk-s0513a4:504_0": "Anariyakammamokkantati anariyānaṃ dussīlānaṃ kammaṃ otaritvā ṭhitaṃ. Athetanti athiraṃ",
  "atk-s0513a4:504_1": "appatiṭṭhitavacanaṃ. Sabbaghātinanti okāsaṃ labhitvā sabbesaṃ upaghātakaraṃ. Nisitaṃva",
  "atk-s0513a4:504_2": "paṭicchannanti kosiyā vā pilotikāya vā paṭicchannaṃ nisitakhaggamiva. Tādisampīti",
  "atk-s0513a4:504_3": "evarūpampi amittaṃ mittapatirūpakaṃ na vissaseyya. Sākhalyenāti maṭṭhavacanena. Acetasāti",
  "atk-s0513a4:504_4": "acittakena. Vacanameva hi nesaṃ maṭṭhaṃ, cittaṃ pana thaddhaṃ pharusaṃ. Vividhehīti",
  "atk-s0513a4:504_5": "vividhehi upāyehi otārāpekkhā upagacchanti. Tādisampīti yo etehi amittehi mittapatirūpakehi",
  "atk-s0513a4:504_6": "sadiso hoti, tampi na vissaseti attho. Āmisanti khādanīyabhojanīyaṃ. Dhananti mañcapaṭipādakaṃ",
  "atk-s0513a4:504_7": "ādiṃ katvā avasesaṃ. Yattha passatīti sahāyakagehe yasmiṃ ṭhāne passati. Dubbhiṃ",
  "atk-s0513a4:504_8": "karotīti dubbhicittaṃ uppādeti, taṃ dhanaṃ harati. Tañca hantvānāti tañca sahāyakampi",
  "atk-s0513a4:504_9": "chetvā gacchati. Iti imā satta gāthā kukkuṭarājā kathesi.",
  "atk-s0513a4:505": "111.",
  "atk-s0513a4:506": "“Mittarūpena bahavo, channā sevanti sattavo;",
  "atk-s0513a4:507": "Jahe kāpurise hete, kukkuṭo viya senakaṃ.",
  "atk-s0513a4:508": "112.",
  "atk-s0513a4:509": "“Yo ca uppatitaṃ atthaṃ, na khippamanubujjhati;",
  "atk-s0513a4:510": "Amittavasamanveti, pacchā ca manutappati.",
  "atk-s0513a4:511": "113.",
  "atk-s0513a4:512": "“Yo ca uppatitaṃ atthaṃ, khippameva nibodhati;",
  "atk-s0513a4:513": "Muccate sattusambādhā, kukkuṭo viya senakā.",
  "atk-s0513a4:514": "114.",
  "atk-s0513a4:515": "“Taṃ tādisaṃ kūṭamivoḍḍitaṃ vane, adhammikaṃ niccavidhaṃsakārinaṃ;",
  "atk-s0513a4:516": "Ārā vivajjeyya naro vicakkhaṇo, senaṃ yathā kukkuṭo vaṃsakānane”ti. –",
  "atk-s0513a4:517": "Imā catasso dhammarājena bhāsitā abhisambuddhagāthā.",
  "atk-s0513a4:518_0": "Tattha jahe kāpurise heteti bhikkhave, ete kāpurise paṇḍito jaheyya. Ha-kāro panettha",
  "atk-s0513a4:518_1": "nipātamattaṃ. Pacchā ca manutappatīti pacchā ca anutappati. Kūṭamivoḍḍitanti vane",
  "atk-s0513a4:518_2": "migānaṃ bandhanatthāya kūṭapāsaṃ viya oḍḍitaṃ. Niccavidhaṃsakārinanti niccaṃ viddhaṃsanakaraṃ.",
  "atk-s0513a4:518_3": "Vaṃsakānaneti yathā vaṃsavane kukkuṭo senaṃ vivajjeti, evaṃ vicakkhaṇo pāpamitte vivajjeyya.",
  "atk-s0513a4:519": "Sopi tā gāthā vatvā senaṃ āmantetvā “sace imasmiṃ ṭhāne vasissasi, jānissāmi te kattabba”nti tajjesi. Seno tato palāyitvā aññatra gato.",
  "atk-s0513a4:520_0": "Satthā imaṃ dhammadesanaṃ āharitvā “evaṃ bhikkhave devadatto pubbepi mayhaṃ vadhāya",
  "atk-s0513a4:520_1": "parisakkī”ti vatvā jātakaṃ samodhānesi – “tadā seno devadatto ahosi, kukkuṭo pana ahameva ahosi”nti.",
  "atk-s0513a4:521": "Kukkuṭajātakavaṇṇanā dasamā.",
  "atk-s0513a4:523": "[449] 11. Maṭṭhakuṇḍalījātakavaṇṇanā",
  "atk-s0513a4:524_0": "Alaṅkato maṭṭhakuṇḍalīti idaṃ satthā jetavane viharanto ekaṃ mataputtaṃ kuṭumbikaṃ",
  "atk-s0513a4:524_1": "ārabbha kathesi. Sāvatthiyaṃ kirekassa buddhupaṭṭhākassa kuṭumbikassa piyaputto kālamakāsi.",
  "atk-s0513a4:524_2": "So puttasokasamappito na nhāyati na bhuñjati na kammante vicāreti, na buddhupaṭṭhānaṃ",
  "atk-s0513a4:524_3": "gacchati, kevalaṃ “piyaputtaka, maṃ ohāya paṭhamataraṃ gatosī”tiādīni vatvā vippalapati.",
  "atk-s0513a4:524_4": "Satthā paccūsasamaye lokaṃ olokento tassa sotāpattiphalūpanissayaṃ disvā punadivase",
  "atk-s0513a4:524_5": "bhikkhusaṅghaparivuto sāvatthiyaṃ piṇḍāya caritvā katabhattakicco bhikkhū uyyojetvā",
  "atk-s0513a4:524_6": "ānandattherena pacchāsamaṇena tassa gharadvāraṃ agamāsi. Satthu āgatabhāvaṃ kuṭumbikassa",
  "atk-s0513a4:524_7": "ārocesuṃ. Athassa gehajano āsanaṃ paññapetvā satthāraṃ nisīdāpetvā kuṭumbikaṃ pariggahetvā",
  "atk-s0513a4:524_8": "satthu santikaṃ ānesi. Taṃ vanditvā ekamantaṃ nisinnaṃ satthā karuṇāsītalena vacanena",
  "atk-s0513a4:524_9": "āmantetvā “kiṃ, upāsaka, puttakaṃ anusocasī”ti pucchitvā “āma, bhante”ti vutte “upāsaka,",
  "atk-s0513a4:524_10": "porāṇakapaṇḍitā putte kālakate sokasamappitā vicarantāpi paṇḍitānaṃ kathaṃ sutvā",
  "atk-s0513a4:524_11": "‘alabbhanīyaṭṭhāna’nti tathato ñatvā appamattakampi sokaṃ na kariṃsū”ti vatvā tena",
  "atk-s0513a4:524_12": "yācito atītaṃ āhari.",
  "atk-s0513a4:525_0": "Atīte bārāṇasiyaṃ brahmadatte rajjaṃ kārente ekassa mahāvibhavassa brāhmaṇassa putto",
  "atk-s0513a4:525_1": "pañcadasasoḷasavassakāle ekena byādhinā phuṭṭho kālaṃ katvā devaloke nibbatti. Brāhmaṇo",
  "atk-s0513a4:525_2": "tassa kālakiriyato paṭṭhāya susānaṃ gantvā chārikapuñjaṃ āvijjhanto paridevati, sabbakammante",
  "atk-s0513a4:525_3": "pariccajitvā sokasamappito vicarati. Tadā devaputto anuvicaranto taṃ disvā “ekaṃ",
  "atk-s0513a4:525_4": "upamaṃ katvā sokaṃ harissāmī”ti tassa susānaṃ gantvā paridevanakāle tasseva puttavaṇṇī",
  "atk-s0513a4:525_5": "hutvā sabbābharaṇapaṭimaṇḍito ekasmiṃ padese ṭhatvā ubho hatthe sīse ṭhapetvā mahāsaddena",
  "atk-s0513a4:525_6": "paridevi. Brāhmaṇo saddaṃ sutvā taṃ oloketvā puttapemaṃ paṭilabhitvā tassa santike",
  "atk-s0513a4:525_7": "ṭhatvā “tāta māṇava, imasmiṃ susānamajjhe kasmā paridevasī”ti pucchanto paṭhamaṃ gāthamāha –",
  "atk-s0513a4:526": "115.",
  "atk-s0513a4:527": "“Alaṅkato maṭṭhakuṇḍalī, māladhārī haricandanussado;",
  "atk-s0513a4:528": "Bāhā paggayha kandasi, vanamajjhe kiṃ dukkhito tuva”nti.",
  "atk-s0513a4:529_0": "Tattha alaṅkatoti nānābharaṇavibhūsito. Maṭṭhakuṇḍalīti karaṇapariniṭṭhitehi maṭṭhehi",
  "atk-s0513a4:529_1": "kuṇḍalehi samannāgato. Māladhārīti vicitrakusumamāladharo. Haricandanussadoti suvaṇṇavaṇṇena",
  "atk-s0513a4:529_2": "candanena anulitto. Vanamajjheti susānamajjhe. Kiṃ dukkhito tuvanti kiṃkāraṇā dukkhito",
  "atk-s0513a4:529_3": "tvaṃ, ācikkha, ahaṃ te yaṃ icchasi, taṃ dassāmīti āha.",
  "atk-s0513a4:530": "Athassa kathento māṇavo dutiyaṃ gāthamāha –",
  "atk-s0513a4:531": "116.",
  "atk-s0513a4:532": "“Sovaṇṇamayo pabhassaro, uppanno rathapañjaro mama;",
  "atk-s0513a4:533": "Tassa cakkayugaṃ na vindāmi, tena dukkhena jahāmi jīvita”nti.",
  "atk-s0513a4:534": "Brāhmaṇo sampaṭicchanto tatiyaṃ gāthamāha –",
  "atk-s0513a4:535": "117.",
  "atk-s0513a4:536": "“Sovaṇṇamayaṃ maṇīmayaṃ, lohamayaṃ atha rūpiyāmayaṃ;",
  "atk-s0513a4:537": "Pāvada rathaṃ karissāmi te, cakkayugaṃ paṭipādayāmi ta”nti.",
  "atk-s0513a4:538": "Tattha pāvadāti yādisena te attho yādisaṃ rocesi, tādisaṃ vada, ahaṃ te ratha karissāmi. Paṭipādayāmi tanti taṃ pañjarānurūpaṃ cakkayugaṃ adhigacchāpemi.",
  "atk-s0513a4:539": "Taṃ sutvā māṇavena kathitāya gāthāya paṭhamapādaṃ satthā abhisambuddho hutvā kathesi, sesaṃ māṇavo.",
  "atk-s0513a4:540": "118.",
  "atk-s0513a4:541": "“So māṇavo tassa pāvadi, candasūriyā ubhayettha bhātaro;",
  "atk-s0513a4:542": "Sovaṇṇamayo ratho mama, tena cakkayugena sobhatī”ti.",
  "atk-s0513a4:543": "Brāhmaṇo tadanantaraṃ āha –",
  "atk-s0513a4:544": "119.",
  "atk-s0513a4:545": "“Bālo kho tvaṃsi māṇava, yo tvaṃ patthayasi apatthiyaṃ;",
  "atk-s0513a4:546": "Maññāmi tuvaṃ marissasi, na hi tvaṃ lacchasi candasūriye”ti. –",
  "atk-s0513a4:547": "Brāhmaṇena vuttagāthāya apatthiyanti apatthetabbaṃ.",
  "atk-s0513a4:548": "Tato māṇavo āha –",
  "atk-s0513a4:549": "120.",
  "atk-s0513a4:550": "“Gamanāgamanampi dissati, vaṇṇadhātu ubhayettha vīthiyo;",
  "atk-s0513a4:551": "Peto pana neva dissati, ko nu kho kandataṃ bālyataro”ti.",
  "atk-s0513a4:552_0": "Māṇavena vuttagāthāya gamanāgamananti uggamanañca atthagamanañca. Vaṇṇoyeva vaṇṇadhātu.",
  "atk-s0513a4:552_1": "Ubhayettha vīthiyoti ettha ākāse “ayaṃ candassa vīthi, ayaṃ sūriyassa vīthī”ti evaṃ",
  "atk-s0513a4:552_2": "ubhayagamanāgamanabhūmiyopi paññāyanti. Peto panāti paralokaṃ gatasatto pana na dissateva.",
  "atk-s0513a4:552_3": "Ko nu khoti evaṃ sante amhākaṃ dvinnaṃ kandantānaṃ ko nu kho bālyataroti.",
  "atk-s0513a4:553": "Evaṃ māṇave kathente brāhmaṇo sallakkhetvā gāthamāha –",
  "atk-s0513a4:554": "121.",
  "atk-s0513a4:555": "“Saccaṃ kho vadesi māṇava, ahameva kandataṃ bālyataro;",
  "atk-s0513a4:556": "Candaṃ viya dārako rudaṃ, petaṃ kālakatābhipatthaye”ti.",
  "atk-s0513a4:557": "Tattha candaṃ viya dārakoti yathā daharo gāmadārako “candaṃ dethā”ti candassatthāya rodeyya, evaṃ ahampi petaṃ kālakataṃ abhipatthemīti.",
  "atk-s0513a4:558": "Iti brāhmaṇo māṇavassa kathāya nissoko hutvā tassa thutiṃ karonto sesagāthā abhāsi –",
  "atk-s0513a4:559": "122.",
  "atk-s0513a4:560": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a4:561": "Vārinā viya osiñcaṃ, sabbaṃ nibbāpaye daraṃ.",
  "atk-s0513a4:562": "123.",
  "atk-s0513a4:563": "“Abbahī vata me sallaṃ, yamāsi hadayassitaṃ;",
  "atk-s0513a4:564": "Yo me sokaparetassa, puttasokaṃ apānudi.",
  "atk-s0513a4:565": "124.",
  "atk-s0513a4:566": "“Sohaṃ abbūḷhasallosmi, vītasoko anāvilo;",
  "atk-s0513a4:567": "Na socāmi na rodāmi, tava sutvāna māṇavā”ti.",
  "atk-s0513a4:568_0": "Atha naṃ māṇavo “brāhmaṇa, yassatthāya tvaṃ rodasi, ahaṃ te putto, ahaṃ devaloke",
  "atk-s0513a4:568_1": "nibbatto, ito paṭṭhāya mā maṃ anusoci, dānaṃ dehi, sīlaṃ rakkhāhi, uposathaṃ karohī”ti",
  "atk-s0513a4:568_2": "ovaditvā sakaṭṭhānameva gato. Brāhmaṇopi tassovāde ṭhatvā dānādīni puññāni katvā",
  "atk-s0513a4:568_3": "kālakato devaloke nibbatti.",
  "atk-s0513a4:569": "Satthā imaṃ dhammadesanaṃ āharitvā saccāni pakāsetvā jātakaṃ samodhānehi, saccapariyosāne kuṭumbiko sotāpattiphale patiṭṭhahi.Tadā dhammadesakadevaputto ahameva ahosinti.",
  "atk-s0513a4:570": "Maṭṭhakuṇḍalījātakavaṇṇanā ekādasamā.",
  "atk-s0513a4:572": "[450] 12. Bilārakosiyajātakavaṇṇanā",
  "atk-s0513a4:573_0": "Apacantāpīti idaṃ satthā jetavane viharanto ekaṃ dānavittaṃ bhikkhuṃ ārabbha kathesi.",
  "atk-s0513a4:573_1": "So kira bhagavato dhammadesanaṃ sutvā sāsane pabbajitvā pabbajitakālato paṭṭhāya",
  "atk-s0513a4:573_2": "dānavitto ahosi dānajjhāsayo, pattapariyāpannampi piṇḍapātaṃ aññassa adatvā na bhuñji,",
  "atk-s0513a4:573_3": "antamaso pānīyampi labhitvā aññassa adatvā na pivi, evaṃ dānābhirato ahosi. Athassa",
  "atk-s0513a4:573_4": "dhammasabhāyaṃ bhikkhū guṇakathaṃ kathesuṃ. Satthā āgantvā “kāya nuttha, bhikkhave,",
  "atk-s0513a4:573_5": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā",
  "atk-s0513a4:573_6": "“saccaṃ kira tvaṃ bhikkhu dānavitto dānajjhāsayo”ti pucchitvā “saccaṃ, bhante”ti",
  "atk-s0513a4:573_7": "vutte “bhikkhave ayaṃ pubbe assaddho ahosi appasanno, tiṇaggena telabindumpi uddharitvā",
  "atk-s0513a4:573_8": "kassaci na adāsi, atha naṃ ahaṃ dametvā nibbisevanaṃ katvā dānaphalaṃ ñāpesiṃ, tameva",
  "atk-s0513a4:573_9": "dānaninnaṃ cittaṃ bhavantarepi na pajahatī”ti vatvā bhikkhūhi yācito atītaṃ āhari.",
  "atk-s0513a4:574_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto",
  "atk-s0513a4:574_1": "kuṭumbaṃ saṇṭhapetvā pitu accayena seṭṭhiṭṭhānaṃ patvā ekadivasaṃ dhanavilokanaṃ",
  "atk-s0513a4:574_2": "katvā “dhanaṃ paññāyati, etassa uppādakā na paññāyanti, imaṃ dhanaṃ vissajjetvā mahādānaṃ",
  "atk-s0513a4:574_3": "dātuṃ vaṭṭatī”ti dānasālaṃ kāretvā yāvajīvaṃ mahādānaṃ pavattetvā āyupariyosāne “idaṃ",
  "atk-s0513a4:574_4": "dānavattaṃ mā upacchindī”ti puttassa ovādaṃ datvā tāvatiṃsabhavane sakko hutvā nibbatti.",
  "atk-s0513a4:574_5": "Puttopissa tatheva dānaṃ datvā puttaṃ ovaditvā āyupariyosāne cando devaputto hutvā",
  "atk-s0513a4:574_6": "nibbatti, tassa putto sūriyo hutvā nibbatti, tassapi putto mātalisaṅgāhako hutvā",
  "atk-s0513a4:574_7": "nibbatti, tassa putto pañcasikho gandhabbadevaputto hutvā nibbatti. Chaṭṭho pana",
  "atk-s0513a4:574_8": "assaddho ahosi thaddhacitto nisneho maccharī, dānasālaṃ viddhaṃsetvā jhāpetvā yācake",
  "atk-s0513a4:574_9": "pothetvā nīharāpesi, kassaci tiṇaggena uddharitvā telabindumpi na deti. Tadā sakko",
  "atk-s0513a4:574_10": "devarājā attano pubbakammaṃ oloketvā “pavattati nu kho me dānavaṃso, udāhu no”ti",
  "atk-s0513a4:574_11": "upadhārento “putto me dānaṃ pavattetvā cando hutvā nibbatti, tassa putto sūriyo,",
  "atk-s0513a4:574_12": "tassa putto mātali, tassa putto pañcasikho gandhabbadevaputto hutvā nibbatti, chaṭṭho",
  "atk-s0513a4:574_13": "pana taṃ vaṃsaṃ upacchindī”ti passi.",
  "atk-s0513a4:575_0": "Athassa etadahosi “imaṃ pāpadhammaṃ dametvā dānaphalaṃ jānāpetvā āgamissāmī”ti. So",
  "atk-s0513a4:575_1": "candasūriyamātalipañcasikhe pakkosāpetvā “sammā, amhākaṃ vaṃse chaṭṭho kulavaṃsaṃ",
  "atk-s0513a4:575_2": "samucchinditvā dānasālaṃ jhāpetvā yācake nīharāpesi, na kassaci kiñci deti, etha",
  "atk-s0513a4:575_3": "naṃ damessāmā”ti tehi saddhiṃ bārāṇasiṃ agamāsi. Tasmiṃ khaṇe seṭṭhi rājupaṭṭhānaṃ",
  "atk-s0513a4:575_4": "katvā āgantvā sattame dvārakoṭṭhake antaravīthiṃ olokento caṅkamati. Sakko “tumhe",
  "atk-s0513a4:575_5": "mama paviṭṭhakāle pacchato paṭipāṭiyā āgacchathā”ti vatvā gantvā seṭṭhissa santike",
  "atk-s0513a4:575_6": "ṭhatvā “bho mahāseṭṭhi, bhojanaṃ me dehī”ti āha. “Brāhmaṇa natthi tava idha bhattaṃ,",
  "atk-s0513a4:575_7": "aññattha gacchā”ti. “Bho mahāseṭṭhi, brāhmaṇehi bhatte yācite na dātuṃ na labbhatī”ti.",
  "atk-s0513a4:575_8": "“Brāhmaṇa, mama gehe pakkampi pacitabbampi bhattaṃ natthi, aññattha gacchā”ti. “Mahāseṭṭhi,",
  "atk-s0513a4:575_9": "ekaṃ te silokaṃ kathessāmi, taṃ suṇāhī”ti. “Natthi mayhaṃ tava silokenattho, mā idha",
  "atk-s0513a4:575_10": "tiṭṭhā”ti. Sakko tassa kathaṃ asuṇanto viya dve gāthā abhāsi –",
  "atk-s0513a4:576": "125.",
  "atk-s0513a4:577": "“Apacantāpi dicchanti, santo laddhāna bhojanaṃ;",
  "atk-s0513a4:578": "Kimeva tvaṃ pacamāno, yaṃ na dajjā na taṃ samaṃ.",
  "atk-s0513a4:579": "126.",
  "atk-s0513a4:580": "“Maccherā ca pamādā ca, evaṃ dānaṃ na dīyati;",
  "atk-s0513a4:581": "Puññaṃ ākaṅkhamānena, deyyaṃ hoti vijānatā”ti.",
  "atk-s0513a4:582_0": "Tāsaṃ attho – mahāseṭṭhi apacantāpi santo sappurisā bhikkhācariyāya laddhampi bhojanaṃ",
  "atk-s0513a4:582_1": "dātuṃ icchanti, na ekakā paribhuñjanti. Kimeva tvaṃ pacamāno yaṃ na dadeyyāsi, na",
  "atk-s0513a4:582_2": "taṃ samaṃ, taṃ tava anurūpaṃ anucchavikaṃ na hoti. Dānañhi maccherena ca pamādena",
  "atk-s0513a4:582_3": "cāti dvīhi dosehi na dīyati, puññaṃ ākaṅkhamānena vijānatā paṇḍitamanussena dātabbameva hotīti.",
  "atk-s0513a4:583_0": "So tassa vacanaṃ sutvā “tena hi gehaṃ pavisitvā nisīda, thokaṃ lacchasī”ti āha. Sakko",
  "atk-s0513a4:583_1": "pavisitvā te siloke sajjhāyanto nisīdi. Atha naṃ cando āgantvā bhattaṃ yāci. “Natthi",
  "atk-s0513a4:583_2": "te bhattaṃ, gacchā”ti ca vutto “mahāseṭṭhi anto eko brāhmaṇo nisinno, brāhmaṇavācanakaṃ",
  "atk-s0513a4:583_3": "maññe bhavissati, ahampi bhavissāmī”ti vatvā “natthi brāhmaṇavācanakaṃ, nikkhamā”ti",
  "atk-s0513a4:583_4": "vuccamānopi “mahāseṭṭhi iṅgha tāva silokaṃ suṇāhī”ti dve gāthā abhāsi –",
  "atk-s0513a4:584": "127.",
  "atk-s0513a4:585": "“Yasseva bhīto na dadāti maccharī, tadevādadato bhayaṃ;",
  "atk-s0513a4:586": "Jighacchā ca pipāsā ca, yassa bhāyati maccharī;",
  "atk-s0513a4:587": "Tameva bālaṃ phusati, asmiṃ loke paramhi ca.",
  "atk-s0513a4:588": "128.",
  "atk-s0513a4:589": "“Tasmā vineyya maccheraṃ, dajjā dānaṃ malābhibhū;",
  "atk-s0513a4:590": "Puññāni paralokasmiṃ, patiṭṭhā honti pāṇina”nti.",
  "atk-s0513a4:591_0": "Tattha yassa bhāyatīti “ahaṃ aññesaṃ datvā sayaṃ jighacchito ca pipāsito ca bhavissāmī”ti",
  "atk-s0513a4:591_1": "yassā jighacchāya pipāsāya bhāyati. Tamevāti taññeva jighacchāpipāsāsaṅkhātaṃ bhayaṃ",
  "atk-s0513a4:591_2": "etaṃ bālaṃ nibbattanibbattaṭṭhāne idhaloke paraloke ca phusati pīḷeti, accantadāliddiyaṃ",
  "atk-s0513a4:591_3": "pāpuṇāti. Malābhibhūti macchariyamalaṃ abhibhavanto.",
  "atk-s0513a4:592": "Tassapi vacanaṃ sutvā “tena hi pavisa, thokaṃ labhissasī”ti āha. Sopi pavisitvā sakkassa santike nisīdi. Tato thokaṃ vītināmetvā sūriyo āgantvā bhattaṃ yācanto dve gāthā abhāsi –",
  "atk-s0513a4:593": "129.",
  "atk-s0513a4:594": "“Duddadaṃ dadamānānaṃ, dukkaraṃ kamma kubbataṃ;",
  "atk-s0513a4:595": "Asanto nānukubbanti, sataṃ dhammo durannayo.",
  "atk-s0513a4:596": "130.",
  "atk-s0513a4:597": "“Tasmā satañca asataṃ, nānā hoti ito gati;",
  "atk-s0513a4:598": "Asanto nirayaṃ yanti, santo saggaparāyaṇā”ti.",
  "atk-s0513a4:599_0": "Tattha duddadanti dānaṃ nāma duddadaṃ maccheraṃ abhibhavitvā dātabbato, taṃ dadamānānaṃ.",
  "atk-s0513a4:599_1": "Dukkaranti tadeva dānakammaṃ dukkaraṃ yuddhasadisaṃ, taṃ kubbataṃ. Nānukubbantīti",
  "atk-s0513a4:599_2": "asappurisā dānaphalaṃ ajānantā tesaṃ gatamaggaṃ nānugacchanti. Sataṃ dhammoti sappurisānaṃ",
  "atk-s0513a4:599_3": "bodhisattānaṃ dhammo aññehi duranugamo. Asantoti macchariyavasena dānaṃ adatvā asappurisā nirayaṃ yanti.",
  "atk-s0513a4:600_0": "Seṭṭhi gahetabbagahaṇaṃ apassanto “tena hi pavisitvā brāhmaṇānaṃ santike nisīda,",
  "atk-s0513a4:600_1": "thokaṃ lacchasī”ti āha. Tato thokaṃ vītināmetvā mātali āgantvā bhattaṃ yācitvā “natthī”ti",
  "atk-s0513a4:600_2": "vacanamattakālameva sattamaṃ gāthamāha –",
  "atk-s0513a4:601": "131.",
  "atk-s0513a4:602": "“Appasmeke pavecchanti, bahuneke na dicchare;",
  "atk-s0513a4:603": "Appasmā dakkhiṇā dinnā, sahassena samaṃ mitā”ti.",
  "atk-s0513a4:604_0": "Tattha appasmeke pavecchantīti mahāseṭṭhi ekacce paṇḍitapurisā appasmimpi deyyadhamme",
  "atk-s0513a4:604_1": "pavecchanti, dadantiyevāti attho. Bahunāpi deyyadhammena samannāgatā eke sattā na",
  "atk-s0513a4:604_2": "dicchare na dadanti. Dakkhiṇāti kammañca phalañca saddahitvā dinnadānaṃ. Sahassena",
  "atk-s0513a4:604_3": "samaṃ mitāti evaṃ dinnā kaṭacchubhattamattāpi dakkhiṇā sahassadānena saddhiṃ mitā,",
  "atk-s0513a4:604_4": "mahāphalattā sahassadānasadisāva hotīti attho.",
  "atk-s0513a4:605_0": "Tampi so “tena hi pavisitvā nisīdā”ti āha. Tato thokaṃ vītināmetvā pañcasikho āgantvā",
  "atk-s0513a4:605_1": "bhattaṃ yācitvā “natthi gacchā”ti vutte “ahaṃ na gatapubbo, imasmiṃ gehe brāhmaṇavācanakaṃ",
  "atk-s0513a4:605_2": "bhavissati maññe”ti tassa dhammakathaṃ ārabhanto aṭṭhamaṃ gāthamāha –",
  "atk-s0513a4:606": "132.",
  "atk-s0513a4:607": "“Dhammaṃ care yopi samuñchakaṃ care, dārañca posaṃ dadamappakasmiṃ;",
  "atk-s0513a4:608": "Sataṃ sahassānaṃ sahassayāginaṃ, kalampi nāgghanti tathāvidhassa te”ti.",
  "atk-s0513a4:609_0": "Tattha dhammanti tividhasucaritadhammaṃ. Samuñchakanti gāme vā āmakapakkabhikkhācariyaṃ",
  "atk-s0513a4:609_1": "araññe vā phalāphalaharaṇasaṅkhātaṃ uñchaṃ yo careyya, sopi dhammameva care. Dārañca",
  "atk-s0513a4:609_2": "posanti attano ca puttadāraṃ posentoyeva. Dadamappakasminti paritte vā deyyadhamme",
  "atk-s0513a4:609_3": "dhammikasamaṇabrāhmaṇānaṃ dadamāno dhammaṃ careti attho. Sataṃ sahassānaṃ sahassayāginanti",
  "atk-s0513a4:609_4": "paraṃ pothetvā viheṭhetvā sahassena yāgaṃ yajantānaṃ sahassayāgīnaṃ issarānaṃ satasahassampi.",
  "atk-s0513a4:609_5": "Kalampi nāgghanti tathāvidhassa teti tesaṃ satasahassasaṅkhātānaṃ sahassayāgīnaṃ",
  "atk-s0513a4:609_6": "yāgā tathāvidhassa dhammena samena deyyadhammaṃ uppādetvā dentassa duggatamanussassa",
  "atk-s0513a4:609_7": "soḷasiṃ kalaṃ na agghantīti.",
  "atk-s0513a4:610": "Seṭṭhi pañcasikhassa kathaṃ sutvā sallakkhesi. Atha naṃ anagghakāraṇaṃ pucchanto navamaṃ gāthamāha –",
  "atk-s0513a4:611": "133.",
  "atk-s0513a4:612": "“Kenesa yañño vipulo mahagghato, samena dinnassa na agghameti;",
  "atk-s0513a4:613": "Kathaṃ sataṃ sahassānaṃ sahassayāginaṃ, kalampi nāgghanti tathāvidhassa te”ti.",
  "atk-s0513a4:614_0": "Tattha yaññoti dānayāgo satasahassapariccāgavasena vipulo, vipulattāva mahagghato.",
  "atk-s0513a4:614_1": "Samena dinnassāti dhammena dinnassa kena kāraṇena agghaṃ na upeti. Kathaṃ sataṃ sahassānanti",
  "atk-s0513a4:614_2": "brāhmaṇa, kathaṃ sahassayāgīnaṃ purisānaṃ bahūnaṃ sahassānaṃ satasahassasaṅkhātā",
  "atk-s0513a4:614_3": "issarā tathāvidhassa dhammena uppādetvā dāyakassa ekassa duggatamanussassa kalaṃ nāgghantīti.",
  "atk-s0513a4:615": "Athassa kathento pañcasikho osānagāthamāha –",
  "atk-s0513a4:616": "134.",
  "atk-s0513a4:617": "“Dadanti heke visame niviṭṭhā, chetvā vadhitvā atha socayitvā;",
  "atk-s0513a4:618": "Sā dakkhiṇā assumukhā sadaṇḍā, samena dinnassa na agghameti;",
  "atk-s0513a4:619": "Evaṃ sataṃ sahassānaṃ sahassayāginaṃ, kalampi nāgghanti tathāvidhassa te”ti.",
  "atk-s0513a4:620": "Tattha visameti visame kāyakammādimhi niviṭṭhā. Chetvāti kilametvā. Vadhitvāti māretvā. Socayitvāti sasoke katvā.",
  "atk-s0513a4:621_0": "So pañcasikhassa dhammakathaṃ sutvā “tena hi gaccha, gehaṃ pavisitvā nisīda, thokaṃ",
  "atk-s0513a4:621_1": "lacchasī”ti āha. Sopi gantvā tesaṃ santike nisīdi. Tato bilārakosiyo seṭṭhi ekaṃ",
  "atk-s0513a4:621_2": "dāsiṃ āmantetvā “etesaṃ brāhmaṇānaṃ palāpavīhīnaṃ nāḷiṃ nāḷiṃ dehī”ti āha. Sā vīhī",
  "atk-s0513a4:621_3": "gahetvā brāhmaṇe upasaṅkamitvā “ime ādāya yattha katthaci pacāpetvā bhuñjathā”ti",
  "atk-s0513a4:621_4": "āha. “Na amhākaṃ vīhinā attho, na mayaṃ vīhiṃ āmasāmā”ti. “Ayya, vīhiṃ kirete nāmasantī”ti?",
  "atk-s0513a4:621_5": "“Tena hi tesaṃ taṇḍule dehī”ti. Sā taṇḍule ādāya gantvā “brāhmaṇā taṇḍule gaṇhathā”ti",
  "atk-s0513a4:621_6": "āha. “Mayaṃ āmakaṃ na paṭiggaṇhāmā”ti. “Ayya, āmakaṃ kira na gaṇhantī”ti. “Tena hi",
  "atk-s0513a4:621_7": "tesaṃ karoṭiyaṃ vaḍḍhetvā gobhattaṃ dehī”ti. Sā tesaṃ karoṭiyaṃ vaḍḍhetvā mahāgoṇānaṃ",
  "atk-s0513a4:621_8": "pakkabhattaṃ āharitvā adāsi. Pañcapi janā kabaḷe vaḍḍhetvā mukhe pakkhipitvā gale",
  "atk-s0513a4:621_9": "laggāpetvā akkhīni parivattetvā vissaṭṭhasaññā matā viya nipajjiṃsu. Dāsī te disvā",
  "atk-s0513a4:621_10": "“matā bhavissantī”ti bhītā gantvā seṭṭhino ārocesi “ayya, te brāhmaṇā gobhattaṃ gilituṃ asakkontā matā”ti.",
  "atk-s0513a4:622_0": "So cintesi “idāni ayaṃ pāpadhammo sukhumālabrāhmaṇānaṃ gobhattaṃ dāpesi, te taṃ gilituṃ",
  "atk-s0513a4:622_1": "asakkontā matāti maṃ garahissantī”ti. Tato dāsiṃ āha – “khippaṃ gantvā etesaṃ karoṭikesu",
  "atk-s0513a4:622_2": "bhattaṃ haritvā nānaggarasaṃ sālibhattaṃ vaḍḍhehī”ti. Sā tathā akāsi. Seṭṭhi antarapīthiṃ",
  "atk-s0513a4:622_3": "paṭipannamanusse pakkosāpetvā “ahaṃ mama bhuñjananiyāmena etesaṃ brāhmaṇānaṃ bhattaṃ",
  "atk-s0513a4:622_4": "dāpesiṃ, ete lobhena mahante piṇḍe katvā bhuñjamānā gale laggāpetvā matā, mama niddosabhāvaṃ",
  "atk-s0513a4:622_5": "jānāthā”ti vatvā parisaṃ sannipātesi. Mahājane sannipatite brāhmaṇā uṭṭhāya mahājanaṃ",
  "atk-s0513a4:622_6": "oloketvā “passathimassa seṭṭhissa musāvāditaṃ, ‘amhākaṃ attano bhuñjanabhattaṃ dāpesi’nti",
  "atk-s0513a4:622_7": "vadati, paṭhamaṃ gobhattaṃ amhākaṃ datvā amhesu matesu viya nipannesu imaṃ bhattaṃ",
  "atk-s0513a4:622_8": "vaḍḍhāpesī”ti vatvā attano mukhehi gahitabhattaṃ bhūmiyaṃ pātetvā dassesuṃ. Mahājano",
  "atk-s0513a4:622_9": "seṭṭhiṃ garahi “andhabāla, attano kulavaṃsaṃ nāsesi, dānasālaṃ jhāpesi, yācake gīvāyaṃ",
  "atk-s0513a4:622_10": "gahetvā nīharāpesi, idāni imesaṃ sukhumālabrāhmaṇānaṃ bhattaṃ dento gobhattaṃ dāpesi,",
  "atk-s0513a4:622_11": "paralokaṃ gacchanto tava ghare vibhavaṃ gīvāyaṃ bandhitvā gamissasi maññe”ti.",
  "atk-s0513a4:623_0": "Tasmiṃ khaṇe sakko mahājanaṃ pucchi “jānātha, tumhe imasmiṃ gehe dhanaṃ kassa santaka”nti?",
  "atk-s0513a4:623_1": "“Na jānāmā”ti. “Imasmiṃ nagare asukakāle bārāṇasiyaṃ mahāseṭṭhi nāma dānasālaṃ kāretvā",
  "atk-s0513a4:623_2": "mahādānaṃ pavattayī”ti sutapubbaṃ tumhehīti. “Āma suṇāmā”ti. “Ahaṃ so seṭṭhi, dānaṃ",
  "atk-s0513a4:623_3": "datvā sakko devarājā hutvā puttopi me taṃ vaṃsaṃ avināsetvā dānaṃ datvā cando devaputto",
  "atk-s0513a4:623_4": "hutvā nibbatto, tassa putto sūriyo, tassa putto mātali, tassa putto pañcasikho gandhabbadevaputto",
  "atk-s0513a4:623_5": "hutvā nibbatto. Tesu ayaṃ cando, ayaṃ sūriyo, ayaṃ mātalisaṅgāhako, ayaṃ imassa pāpadhammassa",
  "atk-s0513a4:623_6": "pitā pañcasikho gandhabbadevaputto, evaṃ bahuguṇaṃ etaṃ dānaṃ nāma, kattabbameva",
  "atk-s0513a4:623_7": "kusalaṃ paṇḍitehī”ti kathentā mahājanassa kaṅkhacchedanatthaṃ ākāse uppatitvā mahantenānubhāvena",
  "atk-s0513a4:623_8": "mahantena parivārena jalamānasarīrā aṭṭhaṃsu, sakalanagaraṃ pajjalantaṃ viya ahosi.",
  "atk-s0513a4:623_9": "Sakko mahājanaṃ āmantetvā “mayaṃ attano dibbasampattiṃ pahāya āgacchantā imaṃ kulavaṃsanāsakaraṃ",
  "atk-s0513a4:623_10": "pāpadhammabilārakosiyaṃ nissāya āgatā, ayaṃ pāpadhammo attano kulavaṃsaṃ nāsetvā",
  "atk-s0513a4:623_11": "dānasālaṃ jhāpetvā yācake gīvāyaṃ gahetvā nīharāpetvā amhākaṃ vaṃsaṃ samucchindi,",
  "atk-s0513a4:623_12": "‘ayaṃ adānasīlo hutvā niraye nibbatteyyā’ti imassa anukampāya āgatāmhā”ti vatvā dānaguṇaṃ",
  "atk-s0513a4:623_13": "pakāsento mahājanassa dhammaṃ desesi. Bilārakosiyo sirasmiṃ añjaliṃ patiṭṭhapetvā",
  "atk-s0513a4:623_14": "“deva, ahaṃ ito paṭṭhāya porāṇakulavaṃsaṃ anāsāpetvā dānaṃ pavattessāmi, ajja ādiṃ",
  "atk-s0513a4:623_15": "katvā antamaso udakadantaponaṃ upādāya attano laddhāhāraṃ parassa adatvā na khādissāmī”ti",
  "atk-s0513a4:623_16": "sakkassa paṭiññaṃ adāsi. Sakko taṃ dametvā nibbisevanaṃ katvā pañcasu sīlesu patiṭṭhapetvā",
  "atk-s0513a4:623_17": "cattāro devaputte ādāya sakaṭṭhānameva gato. Sopi seṭṭhi yāvajīvaṃ dānaṃ datvā tāvatiṃsabhavane nibbatti.",
  "atk-s0513a4:624_0": "Satthā imaṃ dhammadesanaṃ āharitvā “evaṃ, bhikkhave, ayaṃ bhikkhu pubbe assaddho",
  "atk-s0513a4:624_1": "ahosi kassaci kiñci adātā, ahaṃ pana naṃ dametvā dānaphalaṃ jānāpesiṃ, tameva cittaṃ",
  "atk-s0513a4:624_2": "bhavantaragatampi na jahātī”ti vatvā jātakaṃ samodhānesi – “tadā seṭṭhi ayaṃ dānapatiko",
  "atk-s0513a4:624_3": "bhikkhu ahosi, cando sāriputto, sūriyo moggallāno, mātali kassapo, pañcasikho ānando,",
  "atk-s0513a4:624_4": "sakko pana ahameva ahosi”nti.",
  "atk-s0513a4:625": "Bilārakosiyajātakavaṇṇanā dvādasamā.",
  "atk-s0513a4:627": "[451] 13. Cakkavākajātakavaṇṇanā",
  "atk-s0513a4:628_0": "Vaṇṇavā abhirūposīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a4:628_1": "So kira cīvarādīhi atitto “kahaṃ saṅghabhattaṃ, kahaṃ nimantana”nti pariyesanto vicarati,",
  "atk-s0513a4:628_2": "āmisakathāyameva abhiramati. Athaññe pesalā bhikkhū tassānuggahena satthu ārocesuṃ.",
  "atk-s0513a4:628_3": "Satthā taṃ pakkosāpetvā “saccaṃ kira tvaṃ bhikkhu lolo”ti pucchitvā “saccaṃ, bhante”ti",
  "atk-s0513a4:628_4": "vutte “bhikkhu kasmā evarūpe niyyānikasāsane pabbajitvā lolo ahosi, lolabhāvo ca",
  "atk-s0513a4:628_5": "nāma pāpako, pubbepi tvaṃ lolabhāvaṃ nissāya bārāṇasiyaṃ hatthikuṇapādīhi atitto",
  "atk-s0513a4:628_6": "mahāaraññaṃ paviṭṭho”ti vatvā atītaṃ āhari.",
  "atk-s0513a4:629_0": "Atīte bārāṇasiyaṃ brahmadatte rajjaṃ kārente eko lolakāko bārāṇasiyaṃ hatthikuṇapādīhi",
  "atk-s0513a4:629_1": "atitto “araññaṃ nu kho kīdisa”nti araññaṃ gantvā tatthapi phalāphalehi asantuṭṭho",
  "atk-s0513a4:629_2": "gaṅgāya tīraṃ gantvā vicaranto jayampatike cakkavāke disvā “ime sakuṇā ativiya sobhanti,",
  "atk-s0513a4:629_3": "ime imasmiṃ gaṅgātīre bahuṃ macchamaṃsaṃ khādanti maññe, ime paṭipucchitvā mayāpi",
  "atk-s0513a4:629_4": "imesaṃ bhojanaṃ gocaraṃ khāditvā vaṇṇavantena bhavituṃ vaṭṭatī”ti tesaṃ avidūre nisīditvā",
  "atk-s0513a4:629_5": "cakkavākaṃ pucchanto dve gāthā abhāsi –",
  "atk-s0513a4:630": "135.",
  "atk-s0513a4:631": "“Vaṇṇavā abhirūposi, ghano sañjātarohito;",
  "atk-s0513a4:632": "Cakkavāka surūposi, vippasannamukhindriyo.",
  "atk-s0513a4:633": "136.",
  "atk-s0513a4:634": "“Pāṭhīnaṃ pāvusaṃ macchaṃ, balajaṃ muñjarohitaṃ;",
  "atk-s0513a4:635": "Gaṅgāya tīre nisinno, evaṃ bhuñjasi bhojana”nti.",
  "atk-s0513a4:636_0": "Tattha ghanoti ghanasarīro. Sañjātarohitoti uttattasuvaṇṇaṃ viya suṭṭhujātarohitavaṇṇo.",
  "atk-s0513a4:636_1": "Pāṭhīnanti pāṭhīnanāmakaṃ pāsāṇamacchaṃ. Pāvusanti mahāmukhamacchaṃ, “pāhusa”ntipi",
  "atk-s0513a4:636_2": "pāṭho. Balajanti balajamacchaṃ. Muñjarohitanti muñjamacchañca rohitamacchañca. Evaṃ",
  "atk-s0513a4:636_3": "bhuñjasīti evarūpaṃ bhojanaṃ maññe bhuñjasīti pucchati.",
  "atk-s0513a4:637": "Cakkavāko tassa vacanaṃ paṭikkhipanto tatiyaṃ gāthamāha –",
  "atk-s0513a4:638": "137.",
  "atk-s0513a4:639": "“Na vāhametaṃ bhuñjāmi, jaṅgalānodakāni vā;",
  "atk-s0513a4:640": "Aññatra sevālapaṇakā, etaṃ me samma bhojana”nti.",
  "atk-s0513a4:641": "Tassattho – ahaṃ samma, aññatra sevālā ca paṇakā ca sesāni jaṅgalāni vā odakāni vā maṃsāni ādāya etaṃ bhojanaṃ na bhuñjāmi, yaṃ panetaṃ sevālapaṇakaṃ, etaṃ me samma, bhojananti.",
  "atk-s0513a4:642": "Tato kāko dve gāthā abhāsi –",
  "atk-s0513a4:643": "138.",
  "atk-s0513a4:644": "“Na vāhametaṃ saddahāmi, cakkavākassa bhojanaṃ;",
  "atk-s0513a4:645": "Ahampi samma bhuñjāmi, gāme loṇiyateliyaṃ.",
  "atk-s0513a4:646": "139.",
  "atk-s0513a4:647": "“Manussesu kataṃ bhattaṃ, suciṃ maṃsūpasecanaṃ;",
  "atk-s0513a4:648": "Na ca me tādiso vaṇṇo, cakkavāka yathā tuva”nti.",
  "atk-s0513a4:649": "Tattha yathā tuvanti yathā tuvaṃ sobhaggappatto sarīravaṇṇo, tādiso mayhaṃ vaṇṇo natthi, etena kāraṇena ahaṃ tava “sevālapaṇakaṃ mama bhojana”nti vadantassa vacanaṃ na saddahāmīti.",
  "atk-s0513a4:650": "Athassa cakkavāko dubbaṇṇakāraṇaṃ kathetvā dhammaṃ desento sesagāthā abhāsi –",
  "atk-s0513a4:651": "140.",
  "atk-s0513a4:652": "“Sampassaṃ attani veraṃ, hiṃsayaṃ mānusiṃ pajaṃ;",
  "atk-s0513a4:653": "Utrasto ghasasī bhīto, tena vaṇṇo tavediso.",
  "atk-s0513a4:654": "141.",
  "atk-s0513a4:655": "“Sabbalokaviruddhosi, dhaṅka pāpena kammunā;",
  "atk-s0513a4:656": "Laddho piṇḍo na pīṇeti, tena vaṇṇo tavediso.",
  "atk-s0513a4:657": "142.",
  "atk-s0513a4:658": "“Ahampi samma bhuñjāmi, ahiṃsaṃ sabbapāṇinaṃ;",
  "atk-s0513a4:659": "Appossukko nirāsaṅkī, asoko akutobhayo.",
  "atk-s0513a4:660": "143.",
  "atk-s0513a4:661": "“So karassu ānubhāvaṃ, vītivattassu sīliyaṃ;",
  "atk-s0513a4:662": "Ahiṃsāya cara loke, piyo hohisi maṃmiva.",
  "atk-s0513a4:663": "144.",
  "atk-s0513a4:664": "“Yo na hanti na ghāteti, na jināti na jāpaye;",
  "atk-s0513a4:665": "Mettaṃso sabbabhūtesu, veraṃ tassa na kenacī”ti.",
  "atk-s0513a4:666_0": "Tattha sampassanti samma kāka tvaṃ paresu uppannaṃ attani veracittaṃ sampassamāno",
  "atk-s0513a4:666_1": "mānusiṃ pajaṃ hiṃsanto viheṭhento. Utrastoti bhīto. Ghasasīti bhuñjasi. Tena te ediso",
  "atk-s0513a4:666_2": "bībhacchavaṇṇo jāto. Dhaṅkāti kākaṃ ālapati. Piṇḍoti bhojanaṃ. Ahiṃsaṃ sabbapāṇinanti",
  "atk-s0513a4:666_3": "ahaṃ pana sabbasatte ahiṃsanto bhuñjāmīti vadati. So karassu ānubhāvanti so tvampi",
  "atk-s0513a4:666_4": "vīriyaṃ karohi, attano sīliyasaṅkhātaṃ dussīlabhāvaṃ vītivattassu. Ahiṃsāyāti ahiṃsāya",
  "atk-s0513a4:666_5": "samannāgato hutvā loke cara. Piyo hohisi maṃmivāti evaṃ sante mayā sadisova lokassa",
  "atk-s0513a4:666_6": "piyo hohisi. Na jinātīti dhanajāniṃ na karoti. Na jāpayeti aññepi na kāreti. Mettaṃsoti",
  "atk-s0513a4:666_7": "mettakoṭṭhāso mettacitto. Na kenacīti kenaci ekasattenapi saddhiṃ tassa veraṃ nāma natthīti.",
  "atk-s0513a4:667_0": "Tasmā sace lokassa piyo bhavituṃ icchasi, sabbaverehi viramāhīti evaṃ cakkavāko kākassa",
  "atk-s0513a4:667_1": "dhammaṃ desesi. Kāko “tumhe attano gocaraṃ mayhaṃ na kathetha, kā kā”ti vassanto",
  "atk-s0513a4:667_2": "uppatitvā bārāṇasiyaṃ ukkārabhūmiyaññeva otari.",
  "atk-s0513a4:668_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:668_1": "lolabhikkhu anāgāmiphale patiṭṭhahi. Tadā kāko lolabhikkhu ahosi, cakkavākī rāhulamātā,",
  "atk-s0513a4:668_2": "cakkavāko pana ahameva ahosinti.",
  "atk-s0513a4:669": "Cakkavākajātakavaṇṇanā terasamā.",
  "atk-s0513a4:671": "[452] 14. Bhūripaññajātakavaṇṇanā",
  "atk-s0513a4:672": "145-154. Saccaṃ kirāti idaṃ bhūripaññajātakaṃ mahāumaṅgajātake āvi bhavissati.",
  "atk-s0513a4:673": "Bhūripaññajātakavaṇṇanā cuddasamā.",
  "atk-s0513a4:675": "[453] 15. Mahāmaṅgalajātakavaṇṇanā",
  "atk-s0513a4:676_0": "Kiṃsu naroti idaṃ satthā jetavane viharanto mahāmaṅgalasuttaṃ ārabbha kathesi. Rājagahanagarasmiñhi",
  "atk-s0513a4:676_1": "kenacideva karaṇīyena santhāgāre sannipatitassa mahājanassa majjhe eko puriso “ajja",
  "atk-s0513a4:676_2": "me maṅgalakiriyā atthī”ti uṭṭhāya agamāsi. Aparo tassa vacanaṃ sutvā “ayaṃ ‘maṅgala’nti",
  "atk-s0513a4:676_3": "vatvāva gato, kiṃ etaṃ maṅgalaṃ nāmā”ti āha. Tamañño “abhimaṅgalarūpadassanaṃ maṅgalaṃ",
  "atk-s0513a4:676_4": "nāma. Ekacco hi kālasseva uṭṭhāya sabbasetaṃ usabhaṃ vā passati, gabbhinitthiṃ vā",
  "atk-s0513a4:676_5": "rohitamacchaṃ vā puṇṇaghaṭaṃ vā navanītaṃ vā gosappiṃ vā ahatavatthaṃ vā pāyāsaṃ",
  "atk-s0513a4:676_6": "vā passati, ito uttari maṅgalaṃ nāma natthī”ti āha. Tena kathitaṃ ekacce “sukathita”nti",
  "atk-s0513a4:676_7": "abhinandiṃsu. Aparo “netaṃ maṅgalaṃ, sutaṃ nāma maṅgalaṃ. Ekacco hi ‘puṇṇā’ti vadantānaṃ",
  "atk-s0513a4:676_8": "suṇāti, tathā ‘vaḍḍhā’ti ‘vaḍḍhamānā’ti suṇāti, ‘bhuñjā’ti ‘khādā’ti vadantānaṃ suṇāti,",
  "atk-s0513a4:676_9": "ito uttari maṅgalaṃ nāma natthī”ti āha. Tena kathitampi ekacce “sukathita”nti abhinandiṃsu.",
  "atk-s0513a4:676_10": "Aparo “na etaṃ maṅgalaṃ, mutaṃ nāma maṅgalaṃ. Ekacco hi kālasseva uṭṭhāya pathaviṃ",
  "atk-s0513a4:676_11": "āmasati, haritatiṇaṃ allagomayaṃ parisuddhasāṭakaṃ rohitamacchaṃ suvaṇṇarajatabhājanaṃ",
  "atk-s0513a4:676_12": "āmasati, ito uttari maṅgalaṃ nāma natthī”ti āha. Tena kathitampi ekacce “sukathita”nti",
  "atk-s0513a4:676_13": "abhinandiṃsu. Evaṃ diṭṭhamaṅgalikā sutamaṅgalikā mutamaṅgalikāti tissopi parisā hutvā",
  "atk-s0513a4:676_14": "aññamaññaṃ saññāpetuṃ nāsakkhiṃsu, bhummadevatā ādiṃ katvā yāva brahmalokā “idaṃ",
  "atk-s0513a4:676_15": "maṅgala”nti tathato na jāniṃsu.",
  "atk-s0513a4:677_0": "Sakko cintesi “imaṃ maṅgalapañhaṃ sadevake loke aññatra bhagavatā añño kathetuṃ samattho",
  "atk-s0513a4:677_1": "nāma natthi, bhagavantaṃ upasaṅkamitvā imaṃ pañhaṃ pucchissāmī”ti. So rattibhāge",
  "atk-s0513a4:677_2": "satthāraṃ upasaṅkamitvā vanditvā añjaliṃ paggayha “bahū devā manussā cā”ti pañhaṃ",
  "atk-s0513a4:677_3": "pucchi. Athassa satthā dvādasahi gāthāhi aṭṭhatiṃsa mahāmaṅgalāni kathesi. Maṅgalasutte",
  "atk-s0513a4:677_4": "vinivaṭṭanteyeva koṭisatasahassamattā devatā arahattaṃ pāpuṇiṃsu, sotāpannādīnaṃ",
  "atk-s0513a4:677_5": "gaṇanapatho natthi. Sakko maṅgalaṃ sutvā sakaṭṭhānameva gato. Satthārā maṅgale kathite",
  "atk-s0513a4:677_6": "sadevako loko “sukathita”nti abhinandi. Tadā dhammasabhāyaṃ tathāgatassa guṇakathaṃ",
  "atk-s0513a4:677_7": "samuṭṭhāpesuṃ “āvuso, satthā aññesaṃ avisayaṃ maṅgalapañhaṃ sadevakassa lokassa cittaṃ",
  "atk-s0513a4:677_8": "gahetvā kukkuccaṃ chinditvā gaganatale candaṃ uṭṭhāpento viya kathesi, evaṃ mahāpañño,",
  "atk-s0513a4:677_9": "āvuso, tathāgato”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:677_10": "pucchitvā “imāya nāmā”ti vutte “anacchariyaṃ, bhikkhave, idāneva sambodhippattassa",
  "atk-s0513a4:677_11": "mama maṅgalapañhakathanaṃ, svāhaṃ bodhisattacariyaṃ carantopi devamanussānaṃ kaṅkhaṃ",
  "atk-s0513a4:677_12": "chinditvā maṅgalapañhaṃ kathesi”nti vatvā atītaṃ āhari.",
  "atk-s0513a4:678_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāme vibhavasampannassa",
  "atk-s0513a4:678_1": "brāhmaṇassa kule nibbatti, “rakkhitakumāro”tissa nāmaṃ akaṃsu. So vayappatto takkasilāyaṃ",
  "atk-s0513a4:678_2": "uggahitasippo katadārapariggaho mātāpitūnaṃ accayena ratanavilokanaṃ katvā saṃviggamānaso",
  "atk-s0513a4:678_3": "mahādānaṃ pavattetvā kāme pahāya himavantapadese pabbajitvā jhānābhiññaṃ nibbattetvā",
  "atk-s0513a4:678_4": "vanamūlaphalāhāro ekasmiṃ padese vāsaṃ kappesi. Anupubbenassa parivāro mahā ahosi,",
  "atk-s0513a4:678_5": "pañca antevāsikasatāni ahesuṃ. Athekadivasaṃ te tāpasā bodhisattaṃ upasaṅkamitvā",
  "atk-s0513a4:678_6": "vanditvā “ācariya, vassārattasamaye himavantato otaritvā loṇambilasevanatthāya janapadacārikaṃ",
  "atk-s0513a4:678_7": "gacchāma, evaṃ no sarīrañca thiraṃ bhavissati, jaṅghavihāro ca kato bhavissatī”ti",
  "atk-s0513a4:678_8": "āhaṃsu. Te “tena hi tumhe gacchatha, ahaṃ idheva vasissāmī”ti vutte taṃ vanditvā",
  "atk-s0513a4:678_9": "himavantā otaritvā cārikaṃ caramānā bārāṇasiṃ patvā rājuyyāne vasiṃsu. Tesaṃ mahāsakkārasammāno",
  "atk-s0513a4:678_10": "ahosi. Athekadivasaṃ bārāṇasiyaṃ santhāgāre sannipatite mahājanakāye maṅgalapañho",
  "atk-s0513a4:678_11": "samuṭṭhāti. Sabbaṃ paccuppannavatthunayeneva veditabbaṃ.",
  "atk-s0513a4:679_0": "Tadā pana manussānaṃ kaṅkhaṃ chinditvā maṅgalapañhaṃ kathetuṃ samatthaṃ apassanto",
  "atk-s0513a4:679_1": "mahājano uyyānaṃ gantvā isigaṇaṃ maṅgalapañhaṃ pucchi. Isayo rājānaṃ āmantetvā “mahārāja,",
  "atk-s0513a4:679_2": "mayaṃ etaṃ kathetuṃ na sakkhissāma, apica kho amhākaṃ ācariyo rakkhitatāpaso nāma",
  "atk-s0513a4:679_3": "mahāpañño himavante vasati, so sadevakassa lokassa cittaṃ gahetvā etaṃ maṅgalapañhaṃ",
  "atk-s0513a4:679_4": "kathessatī”ti vadiṃsu. Rājā “bhante, himavanto nāma dūre duggamova, na sakkhissāma",
  "atk-s0513a4:679_5": "mayaṃ tattha gantuṃ, sādhu vata tumheyeva ācariyassa santikaṃ gantvā pucchitvā uggaṇhitvā",
  "atk-s0513a4:679_6": "punāgantvā amhākaṃ kathethā”ti āha. Te “sādhū”ti sampaṭicchitvā ācariyassa santikaṃ",
  "atk-s0513a4:679_7": "gantvā vanditvā katapaṭisanthārā ācariyena rañño dhammikabhāve janapadacāritte ca",
  "atk-s0513a4:679_8": "pucchite taṃ diṭṭhamaṅgalādīnaṃ uppattiṃ ādito paṭṭhāya kathetvā rañño yācanāya ca",
  "atk-s0513a4:679_9": "attano pañhasavanatthaṃ āgatabhāvaṃ pakāsetvā “sādhu no bhante, maṅgalapañhaṃ pākaṭaṃ",
  "atk-s0513a4:679_10": "katvā kathethā”ti yāciṃsu. Tato jeṭṭhantevāsiko ācariyaṃ pucchanto paṭhamaṃ gāthamāha –",
  "atk-s0513a4:680": "155.",
  "atk-s0513a4:681": "“Kiṃsu naro jappamadhicca kāle, kaṃ vā vijjaṃ katamaṃ vā sutānaṃ;",
  "atk-s0513a4:682": "So macco asmiñca paramhi loke, kathaṃ karo sotthānena gutto”ti.",
  "atk-s0513a4:683_0": "Tattha kāleti maṅgalapatthanakāle. Vijjanti vedaṃ. Sutānanti sikkhitabbayuttakapariyattīnaṃ.",
  "atk-s0513a4:683_1": "Asmiñcāti ettha cāti nipātamattaṃ. Sotthānenāti sotthibhāvāvahena maṅgalena. Idaṃ",
  "atk-s0513a4:683_2": "vuttaṃ hoti – “ācariya, puriso maṅgalaṃ icchanto maṅgalakāle kiṃsu nāma jappanto",
  "atk-s0513a4:683_3": "tīsu vedesu kataraṃ vā vedaṃ kataraṃ vā sutānaṃ antare sutapariyattiṃ adhīyitvā so",
  "atk-s0513a4:683_4": "macco imasmiñca loke paramhi ca kathaṃ karo etesu jappādīsu kiṃ kena niyāmena karonto",
  "atk-s0513a4:683_5": "sotthānena niraparādhamaṅgalena gutto rakkhito hoti, taṃ ubhayalokahitaṃ gahetvā",
  "atk-s0513a4:683_6": "ṭhitamaṅgalaṃ amhākaṃ kathehī”ti.",
  "atk-s0513a4:684": "Evaṃ jeṭṭhantevāsikena maṅgalapañhaṃ puṭṭho mahāsatto devamanussānaṃ kaṅkhaṃ chindanto “idañcidañca maṅgala”nti buddhalīḷāya maṅgalaṃ kathento āha –",
  "atk-s0513a4:685": "156.",
  "atk-s0513a4:686": "“Yassa devā pitaro ca sabbe, sarīsapā sabbabhūtāni cāpi;",
  "atk-s0513a4:687": "Mettāya niccaṃ apacitāni honti, bhūtesu ve sotthānaṃ tadāhū”ti.",
  "atk-s0513a4:688_0": "Tattha yassāti yassa puggalassa. Devāti bhummadeve ādiṃ katvā sabbepi kāmāvacaradevā.",
  "atk-s0513a4:688_1": "Pitaro cāti tatuttari rūpāvacarabrahmāno. Sarīsapāti dīghajātikā. Sabbabhūtāni cāpīti",
  "atk-s0513a4:688_2": "vuttāvasesāni ca sabbānipi bhūtāni. Mettāya niccaṃ apacitāni hontīti ete sabbe sattā",
  "atk-s0513a4:688_3": "dasadisāpharaṇavasena pavattāya appanāppattāya mettābhāvanāya apacitā honti. Bhūtesu",
  "atk-s0513a4:688_4": "veti taṃ tassa puggalassa sabbasattesu sotthānaṃ nirantaraṃ pavattaṃ niraparādhamaṅgalaṃ",
  "atk-s0513a4:688_5": "āhu. Mettāvihārī hi puggalo sabbesaṃ piyo hoti parūpakkamena avikopiyo. Iti so iminā",
  "atk-s0513a4:688_6": "maṅgalena rakkhito gopito hotīti.",
  "atk-s0513a4:689": "Iti mahāsatto paṭhamaṃ maṅgalaṃ kathetvā dutiyādīni kathento –",
  "atk-s0513a4:690": "157.",
  "atk-s0513a4:691": "“Yo sabbalokassa nivātavutti, itthīpumānaṃ sahadārakānaṃ;",
  "atk-s0513a4:692": "Khantā duruttānamappaṭikūlavādī, adhivāsanaṃ sotthānaṃ tadāhu.",
  "atk-s0513a4:693": "158.",
  "atk-s0513a4:694": "“Yo nāvajānāti sahāyamatte, sippena kulyāhi dhanena jaccā;",
  "atk-s0513a4:695": "Rucipañño atthakāle matīmā, sahāyesu ve sotthānaṃ tadāhu.",
  "atk-s0513a4:696": "159.",
  "atk-s0513a4:697": "“Mittāni ve yassa bhavanti santo, saṃvissatthā avisaṃvādakassa;",
  "atk-s0513a4:698": "Na mittadubbhī saṃvibhāgī dhanena, mittesu ve sotthānaṃ tadāhu.",
  "atk-s0513a4:699": "160.",
  "atk-s0513a4:700": "“Yassa bhariyā tulyavayā samaggā, anubbatā dhammakāmā pajātā;",
  "atk-s0513a4:701": "Koliniyā sīlavatī patibbatā, dāresu ve sotthānaṃ tadāhu.",
  "atk-s0513a4:702": "161.",
  "atk-s0513a4:703": "“Yassa rājā bhūtapati yasassī, jānāti soceyyaṃ parakkamañca;",
  "atk-s0513a4:704": "Advejjhatā suhadayaṃ mamanti, rājūsu ve sotthānaṃ tadāhu.",
  "atk-s0513a4:705": "162.",
  "atk-s0513a4:706": "“Annañca pānañca dadāti saddho, mālañca gandhañca vilepanañca;",
  "atk-s0513a4:707": "Pasannacitto anumodamāno, saggesu ve sotthānaṃ tadāhu.",
  "atk-s0513a4:708": "163.",
  "atk-s0513a4:709": "“Yamariyadhammena punanti vuddhā, ārādhitā samacariyāya santo;",
  "atk-s0513a4:710": "Bahussutā isayo sīlavanto, arahantamajjhe sotthānaṃ tadāhū”ti. –",
  "atk-s0513a4:711": "Imā gāthā abhāsi.",
  "atk-s0513a4:712_0": "Tattha nivātavuttīti muducittatāya sabbalokassa nīcavutti hoti. Khantā duruttānanti",
  "atk-s0513a4:712_1": "parehi vuttānaṃ duṭṭhavacanānaṃ adhivāsako hoti. Appaṭikūlavādīti “akkocchi maṃ,",
  "atk-s0513a4:712_2": "avadhi ma”nti yugaggāhaṃ akaronto anukūlameva vadati. Adhivāsananti idaṃ adhivāsanaṃ",
  "atk-s0513a4:712_3": "tassa sotthānaṃ niraparādhamaṅgalaṃ paṇḍitā vadanti.",
  "atk-s0513a4:713_0": "Sahāyamatteti sahāye ca sahāyamatte ca. Tattha sahapaṃsukīḷitā sahāyā nāma, dasa",
  "atk-s0513a4:713_1": "dvādasa vassāni ekato vutthā sahāyamattā nāma, te sabbepi “ahaṃ sippavā, ime nisippā”ti",
  "atk-s0513a4:713_2": "evaṃ sippena vā “ahaṃ kulīno, ime na kulīnā”ti evaṃ kulasampattisaṅkhātāhi kulyāhi",
  "atk-s0513a4:713_3": "vā, “ahaṃ aḍḍho, ime duggatā”ti evaṃ dhanena vā, “ahaṃ jātisampanno, ime dujjātā”ti",
  "atk-s0513a4:713_4": "evaṃ jaccā vā nāvajānāti. Rucipaññoti sādhupañño sundarapañño. Atthakāleti kassacideva",
  "atk-s0513a4:713_5": "atthassa kāraṇassa uppannakāle. Matīmāti taṃ taṃ atthaṃ paricchinditvā vicāraṇasamatthatāya",
  "atk-s0513a4:713_6": "matimā hutvā te sahāye nāvajānāti. Sahāyesūti taṃ tassa anavajānanaṃ sahāyesu sotthānaṃ",
  "atk-s0513a4:713_7": "nāmāti porāṇakapaṇḍitā āhu. Tena hi so niraparādhamaṅgalena idhaloke ca paraloke",
  "atk-s0513a4:713_8": "ca gutto hoti. Tattha paṇḍite sahāye nissāya sotthibhāvo kusanāḷijātakena kathetabbo.",
  "atk-s0513a4:714_0": "Santoti paṇḍitā sappurisā yassa mittāni bhavanti. Saṃvissatthāti gharaṃ pavisitvā",
  "atk-s0513a4:714_1": "icchiticchitasseva gahaṇavasena vissāsamāpannā. Avisaṃvādakassāti avisaṃvādanasīlassa.",
  "atk-s0513a4:714_2": "Na mittadubbhīti yo ca mittadubbhī na hoti. Saṃvibhāgī dhanenāti attano dhanena mittānaṃ",
  "atk-s0513a4:714_3": "saṃvibhāgaṃ karoti. Mittesūti mitte nissāya laddhabbaṃ tassa taṃ mittesu sotthānaṃ",
  "atk-s0513a4:714_4": "nāma hoti. So hi evarūpehi mittehi rakkhito sotthiṃ pāpuṇāti. Tattha mitte nissāya",
  "atk-s0513a4:714_5": "sotthibhāvo mahāukkusajātakādīhi kathetabbo.",
  "atk-s0513a4:715_0": "Tulyavayāti samānavayā. Samaggāti samaggavāsā. Anubbatāti anuvattitā. Dhammakāmāti",
  "atk-s0513a4:715_1": "tividhasucaritadhammaṃ roceti. Pajātāti vijāyinī, na vañjhā. Dāresūti etehi sīlaguṇehi",
  "atk-s0513a4:715_2": "samannāgate mātugāme gehe vasante sāmikassa sotthi hotīti paṇḍitā kathenti. Tattha",
  "atk-s0513a4:715_3": "sīlavantaṃ mātugāmaṃ nissāya sotthibhāvo maṇicorajātaka- sambūlajātaka- khaṇḍahālajātakehi kathetabbo.",
  "atk-s0513a4:716_0": "Soceyyanti sucibhāvaṃ. Advejjhatāti advejjhatāya na esa mayā saddhiṃ bhijjitvā dvidhā",
  "atk-s0513a4:716_1": "bhavissatīti evaṃ advejjhabhāvena yaṃ jānāti. Suhadayaṃ mamanti suhado ayaṃ mamanti",
  "atk-s0513a4:716_2": "ca yaṃ jānāti. Rājūsu veti evaṃ rājūsu sevakānaṃ sotthānaṃ nāmāti paṇḍitā kathenti.",
  "atk-s0513a4:716_3": "Dadāti saddhoti kammañca phalañca saddahitvā dadāti. Saggesu veti evaṃ sagge devaloke",
  "atk-s0513a4:716_4": "sotthānaṃ niraparādhamaṅgalanti paṇḍitā kathenti, taṃ petavatthuvimānavatthūhi vitthāretvā kathetabbaṃ.",
  "atk-s0513a4:717_0": "Punanti vuddhāti yaṃ puggalaṃ ñāṇavuddhā ariyadhammena punanti parisodhenti. Samacariyāyāti",
  "atk-s0513a4:717_1": "sammāpaṭipattiyā. Bahussutāti paṭivedhabahussutā. Isayoti esitaguṇā. Sīlavantoti",
  "atk-s0513a4:717_2": "ariyasīlena samannāgatā. Arahantamajjheti arahantānaṃ majjhe paṭilabhitabbaṃ taṃ",
  "atk-s0513a4:717_3": "sotthānanti paṇḍitā kathenti. Arahanto hi attanā paṭividdhamaggaṃ ācikkhitvā paṭipādentā",
  "atk-s0513a4:717_4": "ārādhakaṃ puggalaṃ ariyamaggena punanti, sopi arahāva hoti.",
  "atk-s0513a4:718": "Evaṃ mahāsatto arahattena desanāya kūṭaṃ gaṇhanto aṭṭhahi gāthāhi aṭṭha mahāmaṅgalāni kathetvā tesaññeva maṅgalānaṃ thutiṃ karonto osānagāthamāha –",
  "atk-s0513a4:719": "164.",
  "atk-s0513a4:720": "“Etāni kho sotthānāni loke, viññuppasatthāni sukhudrayāni;",
  "atk-s0513a4:721": "Tānīdha sevetha naro sapañño, na hi maṅgale kiñcanamatthi sacca”nti.",
  "atk-s0513a4:722": "Tattha na hi maṅgaleti tasmiṃ pana diṭṭhasutamutappabhede maṅgale kiñcanaṃ ekamaṅgalampi saccaṃ nāma natthi, nibbānameva panekaṃ paramatthasaccanti.",
  "atk-s0513a4:723_0": "Isayo tāni maṅgalāni sutvā sattaṭṭhadivasaccayena ācariyaṃ āpucchitvā tattheva agamaṃsu.",
  "atk-s0513a4:723_1": "Rājā tesaṃ santikaṃ gantvā pucchi. Te tassa ācariyena kathitaniyāmena maṅgalapañhaṃ",
  "atk-s0513a4:723_2": "kathetvā himavantameva āgamaṃsu. Tato paṭṭhāya loke maṅgalaṃ pākaṭaṃ ahosi. Maṅgalesu",
  "atk-s0513a4:723_3": "vattitvā matamatā saggapathaṃ pūresuṃ. Bodhisatto cattāro brahmavihāre bhāvetvā isigaṇaṃ",
  "atk-s0513a4:723_4": "ādāya brahmaloke nibbatti.",
  "atk-s0513a4:724_0": "Satthā imaṃ dhammadesanaṃ āharitvā “na, bhikkhave, idāneva, pubbepāhaṃ maṅgalapañhaṃ",
  "atk-s0513a4:724_1": "kathesi”nti vatvā jātakaṃ samodhānesi – “tadā isigaṇo buddhaparisā ahosi, maṅgalapañhapucchako",
  "atk-s0513a4:724_2": "jeṭṭhantevāsiko sāriputto, ācariyo pana ahameva ahosi”nti.",
  "atk-s0513a4:725": "Mahāmaṅgalajātakavaṇṇanā pannarasamā.",
  "atk-s0513a4:727": "[454] 16. Ghaṭapaṇḍitajātakavaṇṇanā",
  "atk-s0513a4:728_0": "Uṭṭhehi kaṇhāti idaṃ satthā jetavane viharanto mataputtaṃ kuṭumbikaṃ ārabbha kathesi.",
  "atk-s0513a4:728_1": "Vatthu maṭṭhakuṇḍalisadisameva. Idha pana satthā taṃ upāsakaṃ “kiṃ, upāsaka, socasī”ti",
  "atk-s0513a4:728_2": "vatvā “āma, bhante”nti vutte “upāsaka, porāṇakapaṇḍitā paṇḍitānaṃ kathaṃ sutvā mataputtaṃ",
  "atk-s0513a4:728_3": "nānusociṃsū”ti vatvā tena yācito atītaṃ āhari.",
  "atk-s0513a4:729_0": "Atīte uttarapathe kaṃsabhoge asitañjananagare mahākaṃso nāma rājā rajjaṃ kāresi.",
  "atk-s0513a4:729_1": "Tassa kaṃso ca, upakaṃso cāti dve puttā ahesuṃ, devagabbhā nāma ekā dhītā. Tassā",
  "atk-s0513a4:729_2": "jātadivase nemittakā brāhmaṇā “etissā kucchiyaṃ nibbattaputtā kaṃsagottaṃ kaṃsavaṃsaṃ",
  "atk-s0513a4:729_3": "nāsessantī”ti byākariṃsu. Rājā balavasinehena dhītaraṃ vināsetuṃ nāsakkhi, “bhātaro",
  "atk-s0513a4:729_4": "jānissantī”ti yāvatāyukaṃ ṭhatvā kālamakāsi. Tasmiṃ kālakate kaṃso rājā ahosi, upakaṃso",
  "atk-s0513a4:729_5": "uparājā. Te cintayiṃsu “sace mayaṃ bhaginiṃ nāsessāma, gārayhā bhavissāma, etaṃ kassaci",
  "atk-s0513a4:729_6": "adatvā nissāmikaṃ katvā paṭijaggissāmā”ti. Te ekathūṇakaṃ pāsādaṃ kāretvā taṃ tattha",
  "atk-s0513a4:729_7": "vasāpesuṃ. Nandigopā nāma tassā paricārikā ahosi. Andhakaveṇḍo nāma dāso tassā sāmiko ārakkhamakāsi.",
  "atk-s0513a4:730_0": "Tadā uttaramadhurāya mahāsāgaro nāma rājā rajjaṃ kāresi. Tassa sāgaro, upasāgaro",
  "atk-s0513a4:730_1": "cāti dve puttā ahesuṃ. Tesu pitu accayena sāgaro rājā ahosi, upasāgaro uparājā. So",
  "atk-s0513a4:730_2": "upakaṃsassa sahāyako ekācariyakule ekato uggahitasippo. So sāgarassa bhātu antepure",
  "atk-s0513a4:730_3": "dubbhitvā bhāyamāno palāyitvā kaṃsabhoge upakaṃsassa santikaṃ agamāsi. Upakaṃso taṃ",
  "atk-s0513a4:730_4": "rañño dassesi, rājā tassa mahantaṃ yasaṃ adāsi. So rājupaṭṭhānaṃ gacchanto devagabbhāya",
  "atk-s0513a4:730_5": "nivāsaṃ ekathambhaṃ pāsādaṃ disvā “kasseso nivāso”ti pucchitvā taṃ kāraṇaṃ sutvā",
  "atk-s0513a4:730_6": "devagabbhāya paṭibaddhacitto ahosi. Devagabbhāpi ekadivasaṃ taṃ upakaṃsena saddhiṃ",
  "atk-s0513a4:730_7": "rājupaṭṭhānaṃ āgacchantaṃ disvā “ko eso”ti pucchitvā “mahāsāgarassa putto upasāgaro",
  "atk-s0513a4:730_8": "nāmā”ti nandigopāya santikā sutvā tasmiṃ paṭibaddhacittā ahosi. Upasāgaro nandigopāya",
  "atk-s0513a4:730_9": "lañjaṃ datvā “bhagini, sakkhissasi me devagabbhaṃ dassetu”nti āha. Sā “na etaṃ sāmi,",
  "atk-s0513a4:730_10": "garuka”nti vatvā taṃ kāraṇaṃ devagabbhāya ārocesi. Sā pakatiyāva tasmiṃ paṭibaddhacittā",
  "atk-s0513a4:730_11": "taṃ vacanaṃ sutvā “sādhū”ti sampaṭicchitvā nandigopā upasāgarassa saññaṃ datvā rattibhāge",
  "atk-s0513a4:730_12": "taṃ pāsādaṃ āropesi. So devagabbhāya saddhiṃ saṃvāsaṃ kappesi. Atha nesaṃ punappunaṃ",
  "atk-s0513a4:730_13": "saṃvāsena devagabbhā gabbhaṃ paṭilabhi.",
  "atk-s0513a4:731_0": "Aparabhāge tassā gabbhapatiṭṭhānaṃ pākaṭaṃ ahosi. Bhātaro nandigopaṃ pucchiṃsu, sā",
  "atk-s0513a4:731_1": "abhayaṃ yācitvā taṃ antaraṃ kathesi. Te sutvā “bhaginiṃ nāsetuṃ na sakkā, sace dhītaraṃ",
  "atk-s0513a4:731_2": "vijāyissati, tampi na nāsessāma, sace pana putto bhavissati, nāsessāmā”ti cintetvā",
  "atk-s0513a4:731_3": "devagabbhaṃ upasāgarasseva adaṃsu. Sā paripuṇṇagabbhā dhītaraṃ vijāyi. Bhātaro sutvā",
  "atk-s0513a4:731_4": "haṭṭhatuṭṭhā tassā “añjanadevī”ti nāmaṃ kariṃsu. Tesaṃ bhogavaḍḍhamānaṃ nāma bhogagāmaṃ",
  "atk-s0513a4:731_5": "adaṃsu. Upasāgaro devagabbhaṃ gahetvā bhogavaḍḍhamānagāme vasi. Devagabbhāya punapi",
  "atk-s0513a4:731_6": "gabbho patiṭṭhāsi, nandigopāpi taṃ divasameva gabbhaṃ paṭilabhi. Tāsu paripuṇṇagabbhāsu",
  "atk-s0513a4:731_7": "ekadivasameva devagabbhā puttaṃ vijāyi, nandigopā dhītaraṃ vijāyi. Devagabbhā puttassa",
  "atk-s0513a4:731_8": "vināsanabhayena puttaṃ nandigopāya rahassena pesetvā tassā dhītaraṃ āharāpesi. Tassā",
  "atk-s0513a4:731_9": "vijātabhāvaṃ bhātikānaṃ ārocesuṃ. Te “puttaṃ vijātā, dhītara”nti pucchitvā “dhītara”nti",
  "atk-s0513a4:731_10": "vutte “tena hi posethā”ti āhaṃsu. Etenupāyena devagabbhā dasa putte vijāyi, dasa",
  "atk-s0513a4:731_11": "dhītaro nandigopā vijāyi. Dasa puttā nandigopāya santike vaḍḍhanti, dhītaro devagabbhāya.",
  "atk-s0513a4:731_12": "Taṃ antaraṃ koci na jānāti. Devagabbhāya jeṭṭhaputto vāsudevo nāma ahosi, dutiyo",
  "atk-s0513a4:731_13": "baladevo, tatiyo candadevo, catuttho sūriyadevo, pañcamo aggidevo, chaṭṭho varuṇadevo,",
  "atk-s0513a4:731_14": "sattamo ajjuno, aṭṭhamo pajjuno, navamo ghaṭapaṇḍito, dasamo aṅkuro nāma ahosi. Te",
  "atk-s0513a4:731_15": "andhakaveṇḍadāsaputtā dasa bhātikā ceṭakāti pākaṭā ahesuṃ.",
  "atk-s0513a4:732_0": "Te aparabhāge vuddhimanvāya thāmabalasampannā kakkhaḷā pharusā hutvā vilopaṃ karontā",
  "atk-s0513a4:732_1": "vicaranti, rañño gacchante paṇṇākārepi vilumpanteva. Manussā sannipatitvā “andhakaveṇḍadāsaputtā",
  "atk-s0513a4:732_2": "dasa bhātikā raṭṭhaṃ vilumpantī”ti rājaṅgaṇe upakkosiṃsu. Rājā andhakaveṇḍaṃ pakkosāpetvā",
  "atk-s0513a4:732_3": "“kasmā puttehi vilopaṃ kārāpesī”ti tajjesi. Evaṃ dutiyampi tatiyampi manussehi upakkose",
  "atk-s0513a4:732_4": "kate rājā taṃ santajjesi. So maraṇabhayabhīto rājānaṃ abhayaṃ yācitvā “deva, ete",
  "atk-s0513a4:732_5": "na mayhaṃ puttā, upasāgarassa puttā”ti taṃ antaraṃ ārocesi. Rājā bhīto “kena te upāyena",
  "atk-s0513a4:732_6": "gaṇhāmā”ti amacce pucchitvā “ete, deva, mallayuddhavittakā, nagare yuddhaṃ kāretvā",
  "atk-s0513a4:732_7": "tattha ne yuddhamaṇḍalaṃ āgate gāhāpetvā māressāmā”ti vutte cārurañca, muṭṭhikañcāti",
  "atk-s0513a4:732_8": "dve malle posetvā “ito sattame divase yuddhaṃ bhavissatī”ti nagare bheriṃ carāpetvā",
  "atk-s0513a4:732_9": "rājaṅgaṇe yuddhamaṇḍalaṃ sajjāpetvā akkhavāṭaṃ kāretvā yuddhamaṇḍalaṃ alaṅkārāpetvā",
  "atk-s0513a4:732_10": "dhajapaṭākaṃ bandhāpesi. Sakalanagaraṃ saṅkhubhi. Cakkāticakkaṃ mañcātimañcaṃ bandhitvā",
  "atk-s0513a4:732_11": "cāruramuṭṭhikā yuddhamaṇḍalaṃ āgantvā vaggantā gajjantā apphoṭentā vicariṃsu. Dasa",
  "atk-s0513a4:732_12": "bhātikāpi āgantvā rajakavīthiṃ vilumpitvā vaṇṇasāṭake nivāsetvā gandhāpaṇesu gandhaṃ,",
  "atk-s0513a4:732_13": "mālākārāpaṇesu mālaṃ vilumpitvā vilittagattā māladhārino katakaṇṇapūrā vaggantā gajjantā",
  "atk-s0513a4:732_14": "apphoṭentā yuddhamaṇḍalaṃ pavisiṃsu.",
  "atk-s0513a4:733_0": "Tasmiṃ khaṇe cāruro apphoṭento vicarati. Baladevo taṃ disvā “na naṃ hatthena chupissāmī”ti",
  "atk-s0513a4:733_1": "hatthisālato mahantaṃ hatthiyottaṃ āharitvā vaggitvā gajjitvā yottaṃ khipitvā cāruraṃ",
  "atk-s0513a4:733_2": "udare veṭhetvā dve yottakoṭiyo ekato katvā vattetvā ukkhipitvā sīsamatthake bhametvā",
  "atk-s0513a4:733_3": "bhūmiyaṃ pothetvā bahi akkhavāṭe khipi. Cārure mate rājā muṭṭhikamallaṃ āṇāpesi.",
  "atk-s0513a4:733_4": "So uṭṭhāya vaggitvā gajjitvā apphoṭesi. Baladevo taṃ pothetvā aṭṭhīni sañcuṇṇetvā",
  "atk-s0513a4:733_5": "“amallomhi, amallomhī”ti vadantameva “nāhaṃ tava mallabhāvaṃ vā amallabhāvaṃ vā jānāmī”ti",
  "atk-s0513a4:733_6": "hatthe gahetvā bhūmiyaṃ pothetvā jīvitakkhayaṃ pāpetvā bahi akkhavāṭe khipi. Muṭṭhiko",
  "atk-s0513a4:733_7": "maranto “yakkho hutvā taṃ khādituṃ labhissāmī”ti patthanaṃ paṭṭhapesi. So kālamattikaaṭaviyaṃ",
  "atk-s0513a4:733_8": "nāma yakkho hutvā nibbatti. Rājā “gaṇhatha dasa bhātike ceṭake”ti uṭṭhahi. Tasmiṃ",
  "atk-s0513a4:733_9": "khaṇe vāsudevo cakkaṃ khipi. Taṃ dvinnampi bhātikānaṃ sīsāni pātesi. Mahājano bhītatasito",
  "atk-s0513a4:733_10": "“avassayā no hothā”ti tesaṃ pādesu patitvā nipajji. Te dvepi mātule māretvā asitañjananagare",
  "atk-s0513a4:733_11": "rajjaṃ gahetvā mātāpitaro tattha katvā “sakalajambudīpe rajjaṃ gaṇhissāmā”ti nikkhamitvā",
  "atk-s0513a4:733_12": "anupubbena kālayonakarañño nivāsaṃ ayujjhanagaraṃ gantvā taṃ parikkhipitvā ṭhitaṃ",
  "atk-s0513a4:733_13": "parikhārukkhagahanaṃ viddhaṃsetvā pākāraṃ bhinditvā rājānaṃ gahetvā taṃ rajjaṃ attano",
  "atk-s0513a4:733_14": "hatthagataṃ katvā dvāravatiṃ pāpuṇiṃsu. Tassa pana nagarassa ekato samuddo ekato",
  "atk-s0513a4:733_15": "pabbato, amanussapariggahitaṃ kira taṃ ahosi.",
  "atk-s0513a4:734_0": "Tassa ārakkhaṃ gahetvā ṭhitayakkho paccāmitte disvā gadrabhavesena gadrabharavaṃ",
  "atk-s0513a4:734_1": "ravati. Tasmiṃ khaṇe yakkhānubhāvena sakalanagaraṃ uppatitvā mahāsamudde ekasmiṃ",
  "atk-s0513a4:734_2": "dīpake tiṭṭhati. Paccāmittesu gatesu punāgantvā sakaṭṭhāneyeva patiṭṭhāti. Tadāpi",
  "atk-s0513a4:734_3": "so gadrabho tesaṃ dasannaṃ bhātikānaṃ āgamanaṃ ñatvā gadrabharavaṃ ravi. Nagaraṃ",
  "atk-s0513a4:734_4": "uppatitvā dīpake patiṭṭhāya tesu nagaraṃ adisvā nivattantesu punāgantvā sakaṭṭhāne",
  "atk-s0513a4:734_5": "patiṭṭhāsi. Te puna nivattiṃsu, punapi gadrabho tatheva akāsi. Te dvāravatinagare",
  "atk-s0513a4:734_6": "rajjaṃ gaṇhituṃ asakkontā kaṇhadīpāyanassa isino santikaṃ gantvā vanditvā “bhante,",
  "atk-s0513a4:734_7": "mayaṃ dvāravatiyaṃ rajjaṃ gahetuṃ na sakkoma, ekaṃ no upāyaṃ karothā”ti pucchitvā",
  "atk-s0513a4:734_8": "“parikhāpiṭṭhe asukasmiṃ nāma ṭhāne eko gadrabho carati. So hi amitte disvā viravati,",
  "atk-s0513a4:734_9": "tasmiṃ khaṇe nagaraṃ uppatitvā gacchati, tumhe tassa pāde gaṇhatha, ayaṃ vo nipphajjanūpāyo”ti",
  "atk-s0513a4:734_10": "vutte tāpasaṃ vanditvā gantvā gadrabhassa pādesu gahetvā nipatitvā “sāmi, ṭhapetvā",
  "atk-s0513a4:734_11": "tumhe añño amhākaṃ avassayo natthi, amhākaṃ nagaraṃ gaṇhanakāle mā ravitthā”ti yāciṃsu.",
  "atk-s0513a4:734_12": "Gadrabho “na sakkā na viravituṃ, tumhe pana paṭhamataraṃ āgantvā cattāro janā mahantāni",
  "atk-s0513a4:734_13": "ayanaṅgalāni gahetvā catūsu nagaradvāresu mahante ayakhāṇuke bhūmiyaṃ ākoṭetvā nagarassa",
  "atk-s0513a4:734_14": "uppatanakāle naṅgalāni gahetvā naṅgalabaddhaṃ ayasaṅkhalikaṃ ayakhāṇuke bandheyyātha,",
  "atk-s0513a4:734_15": "nagaraṃ uppatituṃ na sakkhissatī”ti āha.",
  "atk-s0513a4:735_0": "Te “sādhū”ti vatvā tasmiṃ aviravanteyeva naṅgalāni ādāya catūsu nagaradvāresu khāṇuke",
  "atk-s0513a4:735_1": "bhūmiyaṃ ākoṭetvā aṭṭhaṃsu. Tasmiṃ khaṇe gadrabho viravi, nagaraṃ uppatitumārabhi.",
  "atk-s0513a4:735_2": "Catūsu dvāresu ṭhitā catūhi ayanaṅgalehi gahetvā naṅgalabaddhā ayasaṅkhalikā khāṇukesu",
  "atk-s0513a4:735_3": "bandhiṃsu, nagaraṃ uppatituṃ nāsakkhi. Dasa bhātikā tato nagaraṃ pavisitvā rājānaṃ",
  "atk-s0513a4:735_4": "māretvā rajjaṃ gaṇhiṃsu. Evaṃ te sakalajambudīpe tesaṭṭhiyā nagarasahassesu sabbarājāno",
  "atk-s0513a4:735_5": "cakkena jīvitakkhayaṃ pāpetvā dvāravatiyaṃ vasamānā rajjaṃ dasa koṭṭhāse katvā vibhajiṃsu,",
  "atk-s0513a4:735_6": "bhaginiṃ pana añjanadeviṃ na sariṃsu. Tato puna “ekādasa koṭṭhāse karomā”ti vutte",
  "atk-s0513a4:735_7": "aṅkuro “mama koṭṭhāsaṃ tassā detha, ahaṃ vohāraṃ katvā jīvissāmi, kevalaṃ tumhe attano",
  "atk-s0513a4:735_8": "janapade mayhaṃ suṅkaṃ vissajjethā”ti āha. Te “sādhū”ti sampaṭicchitvā tassa koṭṭhāsaṃ",
  "atk-s0513a4:735_9": "bhaginiyā datvā saddhiṃ tāya nava rājāno dvāravatiyaṃ vasiṃsu. Aṅkuro pana vaṇijjamakāsi.",
  "atk-s0513a4:735_10": "Evaṃ tesu aparāparaṃ puttadhītāhi vaḍḍhamānesu addhāne gate mātāpitaro kālamakaṃsu.",
  "atk-s0513a4:736_0": "Tadā kira manussānaṃ vīsativassasahassāyukakālo ahosi. Tadā vāsudevamahārājassa eko",
  "atk-s0513a4:736_1": "putto kālamakāsi. Rājā sokapareto sabbakiccāni pahāya mañcassa aṭaniṃ pariggahetvā",
  "atk-s0513a4:736_2": "vilapanto nipajji. Tasmiṃ kāle ghaṭapaṇḍito cintesi “ṭhapetvā maṃ añño koci mama",
  "atk-s0513a4:736_3": "bhātu sokaṃ harituṃ samattho nāma natthi, upāyenassa sokaṃ harissāmī”ti. So ummattakavesaṃ",
  "atk-s0513a4:736_4": "gahetvā “sasaṃ me detha, sasaṃ me dethā”ti ākāsaṃ ullokento sakalanagaraṃ vicari.",
  "atk-s0513a4:736_5": "“Ghaṭapaṇḍito ummattako jāto”ti sakalanagaraṃ saṅkhubhi. Tasmiṃ kāle rohiṇeyyo nāma",
  "atk-s0513a4:736_6": "amacco vāsudevarañño santikaṃ gantvā tena saddhiṃ kathaṃ samuṭṭhāpento paṭhamaṃ gāthamāha –",
  "atk-s0513a4:737": "165.",
  "atk-s0513a4:738": "“Uṭṭhehi kaṇha kiṃ sesi, ko attho supanena te;",
  "atk-s0513a4:739": "Yopi tuyhaṃ sako bhātā, hadayaṃ cakkhu ca dakkhiṇaṃ;",
  "atk-s0513a4:740": "Tassa vātā balīyanti, ghaṭo jappati kesavā”ti.",
  "atk-s0513a4:741_0": "Tattha kaṇhāti gottenālapati, kaṇhāyanagotto kiresa. Ko atthoti katarā nāma vaḍḍhi.",
  "atk-s0513a4:741_1": "Hadayaṃ cakkhu ca dakkhiṇanti hadayena ceva dakkhiṇacakkhunā ca samānoti attho. Tassa",
  "atk-s0513a4:741_2": "vātā balīyantīti tassa hadayaṃ apasmāravātā avattharantīti attho. Jappatīti “sasaṃ",
  "atk-s0513a4:741_3": "me dethā”ti vippalapati. Kesavāti so kira kesasobhanatāya “kesavā”ti paññāyittha,",
  "atk-s0513a4:741_4": "tena taṃ nāmenālapati.",
  "atk-s0513a4:742": "Evaṃ amaccena vutte tassa ummattakabhāvaṃ ñatvā satthā abhisambuddho hutvā dutiyaṃ gāthamāha –",
  "atk-s0513a4:743": "166.",
  "atk-s0513a4:744": "“Tassa taṃ vacanaṃ sutvā, rohiṇeyyassa kesavo;",
  "atk-s0513a4:745": "Taramānarūpo vuṭṭhāsi, bhātusokena aṭṭito”ti.",
  "atk-s0513a4:746": "Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu daḷhaṃ gahetvā tena saddhiṃ sallapanto tatiyaṃ gāthamāha –",
  "atk-s0513a4:747": "167.",
  "atk-s0513a4:748": "“Kiṃ nu ummattarūpova, kevalaṃ dvārakaṃ imaṃ;",
  "atk-s0513a4:749": "Saso sasoti lapasi, ko nu te sasamāharī”ti.",
  "atk-s0513a4:750": "Tattha kevalaṃ dvārakaṃ imanti kasmā ummattako viya hutvā sakalaṃ imaṃ dvāravatinagaraṃ vicaranto “saso saso”ti lapasi. Ko tava sasaṃ hari, kena te saso gahitoti pucchati.",
  "atk-s0513a4:751": "So raññā evaṃ vuttepi punappunaṃ tadeva vacanaṃ vadati. Rājā puna dve gāthā abhāsi –",
  "atk-s0513a4:752": "168.",
  "atk-s0513a4:753": "“Sovaṇṇamayaṃ maṇīmayaṃ, lohamayaṃ atha rūpiyāmayaṃ;",
  "atk-s0513a4:754": "Saṅkhasilāpavāḷamayaṃ, kārayissāmi te sasaṃ.",
  "atk-s0513a4:755": "169.",
  "atk-s0513a4:756": "“Santi aññepi sasakā, araññe vanagocarā;",
  "atk-s0513a4:757": "Tepi te ānayissāmi, kīdisaṃ sasamicchasī”ti.",
  "atk-s0513a4:758_0": "Tatrāyaṃ saṅkhepattho – tesu suvaṇṇamayādīsu yaṃ icchasi, taṃ vada, ahaṃ te kāretvā",
  "atk-s0513a4:758_1": "dassāmi, athāpi te na rocesi, aññepi araññe vanagocarā sasakā atthi, tepi te ānayissāmi,",
  "atk-s0513a4:758_2": "vada bhadramukha, kīdisaṃ sasamicchasīti.",
  "atk-s0513a4:759": "Rañño kathaṃ sutvā ghaṭapaṇḍito chaṭṭhaṃ gāthamāha –",
  "atk-s0513a4:760": "170.",
  "atk-s0513a4:761": "“Na cāhamete icchāmi, ye sasā pathavissitā;",
  "atk-s0513a4:762": "Candato sasamicchāmi, taṃ me ohara kesavā”ti.",
  "atk-s0513a4:763": "Tattha oharāti otārehi.",
  "atk-s0513a4:764": "Rājā tassa kathaṃ sutvā “nissaṃsayaṃ me bhātā ummattakova jāto”ti domanassappatto sattamaṃ gāthamāha –",
  "atk-s0513a4:765": "171.",
  "atk-s0513a4:766": "“So nūna madhuraṃ ñāti, jīvitaṃ vijahissasi;",
  "atk-s0513a4:767": "Apatthiyaṃ yo patthayasi, candato sasamicchasī”ti.",
  "atk-s0513a4:768": "Tattha ñātīti kaniṭṭhaṃ ālapanto āha. Idaṃ vuttaṃ hoti – “tāta, mayhaṃ piyañāti so tvaṃ nūna atimadhuraṃ attano jīvitaṃ vijahissasi, yo apatthetabbaṃ patthayasī”ti.",
  "atk-s0513a4:769_0": "Ghaṭapaṇḍito rañño vacanaṃ sutvā niccalo ṭhatvā “bhātika, tvaṃ candato sasakaṃ patthentassa",
  "atk-s0513a4:769_1": "taṃ alabhitvā jīvitakkhayabhāvaṃ jānanto kiṃ kāraṇā mataputtaṃ anusocasī”ti vatvā",
  "atk-s0513a4:769_2": "aṭṭhamaṃ gāthamāha –",
  "atk-s0513a4:770": "172.",
  "atk-s0513a4:771": "“Evaṃ ce kaṇha jānāsi, yadaññamanusāsasi;",
  "atk-s0513a4:772": "Kasmā pure mataṃ puttaṃ, ajjāpi manusocasī”ti.",
  "atk-s0513a4:773_0": "Tattha evanti idaṃ alabbhaneyyaṭṭhānaṃ nāma na patthetabbanti yadi evaṃ jānāsi. Yadaññamanusāsasīti",
  "atk-s0513a4:773_1": "evaṃ jānantova yadi aññaṃ anusāsasīti attho. Pureti atha kasmā ito catumāsamatthake",
  "atk-s0513a4:773_2": "mataputtaṃ ajjāpi anusocasīti vadati.",
  "atk-s0513a4:774": "Evaṃ so antaravīthiyaṃ ṭhitakova “bhātika, ahaṃ tāva paññāyamānaṃ patthemi, tvaṃ pana apaññāyamānassa socasī”ti vatvā tassa dhammaṃ desento puna dve gāthā abhāsi –",
  "atk-s0513a4:775": "173.",
  "atk-s0513a4:776": "“Yaṃ na labbhā manussena, amanussena vā puna;",
  "atk-s0513a4:777": "Jāto me mā marī putto, kuto labbhā alabbhiyaṃ.",
  "atk-s0513a4:778": "174.",
  "atk-s0513a4:779": "“Na mantā mūlabhesajjā, osadhehi dhanena vā;",
  "atk-s0513a4:780": "Sakkā ānayituṃ kaṇha, yaṃ petamanusocasī”ti.",
  "atk-s0513a4:781_0": "Tattha yanti bhātika yaṃ evaṃ jāto me putto mā marīti manussena vā devena vā puna",
  "atk-s0513a4:781_1": "na labbhā na sakkā laddhuṃ, taṃ tvaṃ patthesi, tadetaṃ kuto labbhā kena kāraṇena",
  "atk-s0513a4:781_2": "sakkā laddhuṃ, na sakkāti dīpeti. Kasmā? Yasmā alabbhiyaṃ, alabbhaneyyaṭṭhānañhi",
  "atk-s0513a4:781_3": "nāmetanti attho. Mantāti mantapayogena. Mūlabhesajjāti mūlabhesajjena. Osadhehīti",
  "atk-s0513a4:781_4": "nānāvidhosadhehi. Dhanena vāti koṭisatasaṅkhyenapi dhanena vā. Idaṃ vuttaṃ hoti –",
  "atk-s0513a4:781_5": "“yaṃ tvaṃ petamanusocasi, taṃ etehi mantapayogādīhi ānetuṃ na sakkā”ti.",
  "atk-s0513a4:782": "Rājā taṃ sutvā “yuttaṃ, tāta, sallakkhitaṃ me, mama sokaharaṇatthāya tayā idaṃ kata”nti ghaṭapaṇḍitaṃ vaṇṇento catasso gāthā abhāsi –",
  "atk-s0513a4:783": "175.",
  "atk-s0513a4:784": "“Yassa etādisā assu, amaccā purisapaṇḍitā;",
  "atk-s0513a4:785": "Yathā nijjhāpaye ajja, ghaṭo purisapaṇḍito.",
  "atk-s0513a4:786": "176.",
  "atk-s0513a4:787": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a4:788": "Vārinā viya osiñcaṃ, sabbaṃ nibbāpaye daraṃ.",
  "atk-s0513a4:789": "177.",
  "atk-s0513a4:790": "“Abbahī vata me sallaṃ, yamāsi hadayassitaṃ;",
  "atk-s0513a4:791": "Yo me sokaparetassa, puttasokaṃ apānudi.",
  "atk-s0513a4:792": "178.",
  "atk-s0513a4:793": "“Sohaṃ abbūḷhasallosmi, vītasoko anāvilo;",
  "atk-s0513a4:794": "Na socāmi na rodāmi, tava sutvāna māṇavā”ti.",
  "atk-s0513a4:795_0": "Tattha paṭhamagāthāya saṅkhepattho – yathā yena kāraṇena ajja maṃ puttasokaparetaṃ",
  "atk-s0513a4:795_1": "ghaṭo purisapaṇḍito sokaharaṇatthāya nijjhāpaye nijjhāpesi bodhesi. Yassa aññassapi",
  "atk-s0513a4:795_2": "etādisā purisapaṇḍitā amaccā assu, tassa kuto sokoti. Sesagāthā vuttatthāyeva.",
  "atk-s0513a4:796": "Avasāne –",
  "atk-s0513a4:797": "179.",
  "atk-s0513a4:798": "“Evaṃ karonti sappaññā, ye honti anukampakā;",
  "atk-s0513a4:799": "Nivattayanti sokamhā, ghaṭo jeṭṭhaṃva bhātara”nti. –",
  "atk-s0513a4:800": "Ayaṃ abhisambuddhagāthā uttānatthāyeva.",
  "atk-s0513a4:801_0": "Evaṃ ghaṭakumārena vītasoke kate vāsudeve rajjaṃ anusāsante dīghassa addhuno accayena",
  "atk-s0513a4:801_1": "dasabhātikaputtā kumārā cintayiṃsu “kaṇhadīpāyanaṃ ‘dibbacakkhuko’ti vadanti, vīmaṃsissāma",
  "atk-s0513a4:801_2": "tāva na”nti. Te ekaṃ daharakumāraṃ alaṅkaritvā gabbhiniākārena dassetvā udare masūrakaṃ",
  "atk-s0513a4:801_3": "bandhitvā tassa santikaṃ netvā “bhante, ayaṃ kumārikā kiṃ vijāyissatī”ti pucchiṃsu.",
  "atk-s0513a4:801_4": "Tāpaso “dasabhātikarājūnaṃ vināsakālo patto, mayhaṃ nu kho āyusaṅkhāro kīdiso hotī”ti",
  "atk-s0513a4:801_5": "olokento “ajjeva maraṇaṃ bhavissatī”ti ñatvā “kumārā iminā tumhākaṃ ko attho”ti vatvā",
  "atk-s0513a4:801_6": "“kathetheva no, bhante”ti nibaddho “ayaṃ ito sattame divase khadiraghaṭikaṃ vijāyissati,",
  "atk-s0513a4:801_7": "tāya vāsudevakulaṃ nassissati, apica kho pana tumhe taṃ khadiraghaṭikaṃ gahetvā jhāpetvā",
  "atk-s0513a4:801_8": "chārikaṃ nadiyaṃ pakkhipeyyāthā”ti āha. Atha naṃ te “kūṭajaṭila, puriso vijāyanako",
  "atk-s0513a4:801_9": "nāma natthī”ti vatvā tantarajjukaṃ nāma kammakaraṇaṃ katvā tattheva jīvitakkhayaṃ",
  "atk-s0513a4:801_10": "pāpayiṃsu. Rājāno kumāre pakkosāpetvā “kiṃ kāraṇā tāpasaṃ mārayitthā”ti pucchitvā",
  "atk-s0513a4:801_11": "sabbaṃ sutvā bhītā tassa ārakkhaṃ datvā sattame divase tassa kucchito nikkhantaṃ",
  "atk-s0513a4:801_12": "khadiraghaṭikaṃ jhāpetvā chārikaṃ nadiyaṃ khipiṃsu. Sā nadiyā vuyhamānā mukhadvāre",
  "atk-s0513a4:801_13": "ekapasse laggi, tato erakaṃ nibbatti.",
  "atk-s0513a4:802_0": "Athekadivasaṃ te rājāno “samuddakīḷaṃ kīḷissāmā”ti mukhadvāraṃ gantvā mahāmaṇḍapaṃ",
  "atk-s0513a4:802_1": "kārāpetvā alaṅkatamaṇḍape khādantā pivantā kīḷāvaseneva pavattahatthapādaparāmāsā",
  "atk-s0513a4:802_2": "dvidhā bhijjitvā mahākalahaṃ kariṃsu. Atheko aññaṃ muggaraṃ alabhanto erakavanato",
  "atk-s0513a4:802_3": "ekaṃ erakapattaṃ gaṇhi. Taṃ gahitamattameva khadiramusalaṃ ahosi. So tena mahājanaṃ",
  "atk-s0513a4:802_4": "pothesi. Athaññehi sabbehi gahitagahitaṃ khadiramusalameva ahosi. Te aññamaññaṃ paharitvā",
  "atk-s0513a4:802_5": "mahāvināsaṃ pāpuṇiṃsu. Tesu mahāvināsaṃ vinassantesu vāsudevo ca baladevo ca bhaginī",
  "atk-s0513a4:802_6": "añjanadevī ca purohito cāti cattāro janā rathaṃ abhiruhitvā palāyiṃsu, sesā sabbepi",
  "atk-s0513a4:802_7": "vinaṭṭhā. Tepi cattāro rathena palāyantā kāḷamattikaaṭaviṃ pāpuṇiṃsu. So hi muṭṭhikamallo",
  "atk-s0513a4:802_8": "patthanaṃ katvā yakkho hutvā tattha nibbatto baladevassa āgatabhāvaṃ ñatvā tattha",
  "atk-s0513a4:802_9": "gāmaṃ māpetvā mallavesaṃ gahetvā “ko yujjhitukāmo”ti vagganto gajjanto apphoṭento",
  "atk-s0513a4:802_10": "vicari. Baladevo taṃ disvāva “bhātika, ahaṃ iminā saddhiṃ yujjhissāmī”ti vatvā vāsudeve",
  "atk-s0513a4:802_11": "vārenteyeva rathā oruyha tassa santikaṃ gantvā vagganto gajjanto apphoṭesi. Atha",
  "atk-s0513a4:802_12": "naṃ so pasāritahattheyeva gahetvā mūlakandaṃ viya khādi. Vāsudevo tassa matabhāvaṃ",
  "atk-s0513a4:802_13": "ñatvā bhaginiñca purohitañca ādāya sabbarattiṃ gantvā sūriyodaye ekaṃ paccantagāmaṃ",
  "atk-s0513a4:802_14": "patvā “āhāraṃ pacitvā āharathā”ti bhaginiñca purohitañca gāmaṃ pahiṇitvā sayaṃ ekasmiṃ",
  "atk-s0513a4:802_15": "gacchantare paṭicchanno nipajji.",
  "atk-s0513a4:803_0": "Atha naṃ jarā nāma eko luddako gacchaṃ calantaṃ disvā “sūkaro ettha bhavissatī”ti",
  "atk-s0513a4:803_1": "saññāya sattiṃ khipitvā pāde vijjhitvā “ko maṃ vijjhī”ti vutte manussassa viddhabhāvaṃ",
  "atk-s0513a4:803_2": "ñatvā bhīto palāyituṃ ārabhi. Rājā satiṃ paccupaṭṭhapetvā uṭṭhāya “mātula, mā bhāyi,",
  "atk-s0513a4:803_3": "ehī”ti pakkositvā āgataṃ “kosi nāma tva”nti pucchitvā “ahaṃ sāmi, jarā nāmā”ti vutte",
  "atk-s0513a4:803_4": "“jarāya viddho marissatīti kira maṃ porāṇā byākariṃsu, nissaṃsayaṃ ajja mayā maritabba”nti",
  "atk-s0513a4:803_5": "ñatvā “mātula, mā bhāyi, ehi pahāraṃ me bandhā”ti tena pahāramukhaṃ bandhāpetvā taṃ",
  "atk-s0513a4:803_6": "uyyojesi. Balavavedanā pavattiṃsu, itarehi ābhataṃ āhāraṃ paribhuñjituṃ nāsakkhi.",
  "atk-s0513a4:803_7": "Atha te āmantetvā “ajja ahaṃ marissāmi, tumhe pana sukhumālā aññaṃ kammaṃ katvā jīvituṃ",
  "atk-s0513a4:803_8": "na sakkhissatha, imaṃ vijjaṃ sikkhathā”ti ekaṃ vijjaṃ sikkhāpetvā te uyyojetvā tattheva",
  "atk-s0513a4:803_9": "jīvitakkhayaṃ pāpuṇi. Evaṃ añjanadeviṃ ṭhapetvā sabbeva vināsaṃ pāpuṇiṃsūti.",
  "atk-s0513a4:804_0": "Satthā imaṃ dhammadesanaṃ āharitvā “upāsaka, evaṃ porāṇakapaṇḍitā paṇḍitānaṃ kathaṃ",
  "atk-s0513a4:804_1": "sutvā attano puttasokaṃ hariṃsu, mā cintayī”ti vatvā saccāni pakāsetvā jātakaṃ samodhānesi,",
  "atk-s0513a4:804_2": "saccapariyosāne upāsako sotāpattiphale patiṭṭhahi. Tadā rohiṇeyyo ānando ahosi, vāsudevo",
  "atk-s0513a4:804_3": "sāriputto, avasesā buddhaparisā, ghaṭapaṇḍito pana ahameva ahosinti.",
  "atk-s0513a4:805": "Ghaṭapaṇḍitajātakavaṇṇanā soḷasamā.",
  "atk-s0513a4:806": "Iti soḷasajātakapaṭimaṇḍitassa",
  "atk-s0513a4:807": "Dasakanipātajātakassa atthavaṇṇanā niṭṭhitā.",
  "atk-s0513a4:808": "Jātakuddānaṃ –",
  "atk-s0513a4:809": "Catudvāro kaṇhuposo, saṅkha bodhi dīpāyano;",
  "atk-s0513a4:810": "Nigrodha takkala dhamma-pālo kukkuṭa kuṇḍalī;",
  "atk-s0513a4:811": "Bilāra cakka bhūri ca, maṅgala ghaṭa soḷasa.",
  "atk-s0513a4:812": "Dasakanipātavaṇṇanā niṭṭhitā.",
  "atk-s0513a4:813": "11. Ekādasakanipāto",
  "atk-s0513a4:815": "[455] 1. Mātuposakajātakavaṇṇanā",
  "atk-s0513a4:816_0": "Tassa nāgassa vippavāsenāti idaṃ satthā jetavane viharanto mātuposakabhikkhuṃ ārabbha",
  "atk-s0513a4:816_1": "kathesi. Paccuppannavatthu sāmajātakavatthusadisameva. Satthā pana bhikkhū āmantetvā",
  "atk-s0513a4:816_2": "“mā bhikkhave, etaṃ bhikkhuṃ ujjhāyittha, porāṇakapaṇḍitā tiracchānayoniyaṃ nibbattāpi",
  "atk-s0513a4:816_3": "mātarā viyuttā sattāhaṃ nirāhāratāya sussamānā rājārahaṃ bhojanaṃ labhitvāpi ‘mātarā",
  "atk-s0513a4:816_4": "vinā na bhuñjissāmā’ti mātaraṃ disvāva gocaraṃ gaṇhiṃsū”ti vatvā tehi yācito atītamāhari.",
  "atk-s0513a4:817_0": "Atīte bārāṇasiyaṃ brahmadatte rajjaṃ kārente bodhisatto himavantapadese hatthiyoniyaṃ",
  "atk-s0513a4:817_1": "nibbattitvā sabbaseto ahosi abhirūpo dassanīyo pāsādiko lakkhaṇasampanno asītihatthisahassaparivāro.",
  "atk-s0513a4:817_2": "So jarājiṇṇaṃ mātaraṃ posesi, mātā panassa andhā. So madhuramadhurāni phalāphalāni",
  "atk-s0513a4:817_3": "hatthīnaṃ datvā mātu santikaṃ pesesi. Hatthī tassā adatvā attanāva khādanti. So pariggaṇhanto",
  "atk-s0513a4:817_4": "taṃ pavattiṃ ñatvā “yūthaṃ chaḍḍetvā mātarameva posessāmī”ti rattibhāge aññesaṃ hatthīnaṃ",
  "atk-s0513a4:817_5": "ajānantānaṃ mātaraṃ gahetvā caṇḍoraṇapabbatapādaṃ gantvā ekaṃ naḷiniṃ upanissāya",
  "atk-s0513a4:817_6": "ṭhitāya pabbataguhāyaṃ mātaraṃ ṭhapetvā posesi. Atheko bārāṇasivāsī vanacarako maggamūḷho",
  "atk-s0513a4:817_7": "disaṃ vavatthapetuṃ asakkonto mahantena saddena paridevi. Bodhisatto tassa saddaṃ",
  "atk-s0513a4:817_8": "sutvā “ayaṃ puriso anātho, na kho pana metaṃ patirūpaṃ, yaṃ esa mayi ṭhite idha vinasseyyā”ti",
  "atk-s0513a4:817_9": "tassa santikaṃ gantvā taṃ bhayena palāyantaṃ disvā “ambho purisa, natthi te maṃ nissāya",
  "atk-s0513a4:817_10": "bhayaṃ, mā palāyi, kasmā tvaṃ paridevanto vicarasī”ti pucchitvā “sāmi, ahaṃ maggamūḷho,",
  "atk-s0513a4:817_11": "ajja me sattamo divaso”ti vutte “bho purisa, mā bhāyi, ahaṃ taṃ manussapathe ṭhapessāmī”ti",
  "atk-s0513a4:817_12": "taṃ attano piṭṭhiyaṃ nisīdāpetvā araññā nīharitvā nivatti. Sopi pāpo “nagaraṃ gantvā",
  "atk-s0513a4:817_13": "rañño ārocessāmī”ti rukkhasaññaṃ pabbatasaññaṃ karontova nikkhamitvā bārāṇasiṃ agamāsi.",
  "atk-s0513a4:818_0": "Tasmiṃ kāle rañño maṅgalahatthī kālamakāsi. Rājā “sace kenaci katthaci opavayhaṃ",
  "atk-s0513a4:818_1": "kātuṃ yuttarūpo hatthī diṭṭho atthi, so ācikkhatū”ti bheriṃ carāpesi. So puriso rājānaṃ",
  "atk-s0513a4:818_2": "upasaṅkamitvā “mayā, deva, tumhākaṃ opavayho bhavituṃ yuttarūpo sabbaseto sīlavā",
  "atk-s0513a4:818_3": "hatthirājā diṭṭho, ahaṃ maggaṃ dassessāmi, mayā saddhiṃ hatthācariye pesetvā taṃ",
  "atk-s0513a4:818_4": "gaṇhāpethā”ti āha. Rājā “sādhū”ti “imaṃ maggadesakaṃ katvā araññaṃ gantvā iminā vuttaṃ",
  "atk-s0513a4:818_5": "hatthināgaṃ ānethā”ti tena saddhiṃ mahantena parivārena hatthācariyaṃ pesesi. So",
  "atk-s0513a4:818_6": "tena saddhiṃ gantvā bodhisattaṃ naḷiniṃ pavisitvā gocaraṃ gaṇhantaṃ passi. Bodhisattopi",
  "atk-s0513a4:818_7": "hatthācariyaṃ disvā “idaṃ bhayaṃ na aññato uppannaṃ, tassa purisassa santikā uppannaṃ",
  "atk-s0513a4:818_8": "bhavissati, ahaṃ kho pana mahābalo hatthisahassampi viddhaṃsetuṃ samattho homi, kujjhitvā",
  "atk-s0513a4:818_9": "saraṭṭhakaṃ senāvāhanaṃ nāsetuṃ, sace pana kujjhissāmi, sīlaṃ me bhijjissati, tasmā",
  "atk-s0513a4:818_10": "ajja sattīhi koṭṭiyamānopi na kujjhissāmī”ti adhiṭṭhāya sīsaṃ nāmetvā niccalova aṭṭhāsi.",
  "atk-s0513a4:818_11": "Hatthācariyo padumasaraṃ otaritvā tassa lakkhaṇasampattiṃ disvā “ehi puttā”ti rajatadāmasadisāya",
  "atk-s0513a4:818_12": "soṇḍāya gahetvā sattame divase bārāṇasiṃ pāpuṇi. Bodhisattamātā pana putte anāgacchante",
  "atk-s0513a4:818_13": "“putto me rājarājamahāmattādīhi nīto bhavissati, idāni tassa vippavāsena ayaṃ vanasaṇḍo",
  "atk-s0513a4:818_14": "vaḍḍhissatī”ti paridevamānā dve gāthā abhāsi –",
  "atk-s0513a4:819": "1.",
  "atk-s0513a4:820": "“Tassa nāgassa vippavāsena, virūḷho sallakī ca kuṭajā ca;",
  "atk-s0513a4:821": "Kuruvindakaravīrā bhisasāmā ca, nivāte pupphitā ca kaṇikārā.",
  "atk-s0513a4:822": "2.",
  "atk-s0513a4:823": "“Kocideva suvaṇṇakāyurā, nāgarājaṃ bharanti piṇḍena;",
  "atk-s0513a4:824": "Yattha rājā rājakumāro vā, kavacamabhihessati achambhito”ti.",
  "atk-s0513a4:825_0": "Tattha virūḷhāti vaḍḍhitā nāma, natthettha saṃsayoti asaṃsayavasenevamāha. Sallakī",
  "atk-s0513a4:825_1": "ca kuṭajā cāti indasālarukkhā ca kuṭajarukkhā ca. Kuruvindakaravīrā bhisasāmā cāti",
  "atk-s0513a4:825_2": "kuruvindarukkhā ca karavīranāmakāni mahātiṇāni ca bhisāni ca sāmākāni cāti attho.",
  "atk-s0513a4:825_3": "Ete ca sabbe idāni vaḍḍhissantīti paridevati. Nivāteti pabbatapāde. Pupphitāti mama",
  "atk-s0513a4:825_4": "puttena sākhaṃ bhañjitvā akhādiyamānā kaṇikārāpi pupphitā bhavissantīti vuttaṃ hoti.",
  "atk-s0513a4:825_5": "Kocidevāti katthacideva gāme vā nagare vā. Suvaṇṇakāyurāti suvaṇṇābharaṇā rājarājamahāmattā.",
  "atk-s0513a4:825_6": "Bharanti piṇḍenāti ajja mātuposakaṃ nāgarājaṃ rājārahassa bhojanassa suvaḍḍhitena",
  "atk-s0513a4:825_7": "piṇḍena posenti. Yatthāti yasmiṃ nāgarāje rājā nisīditvā. Kavacamabhihessatīti saṅgāmaṃ",
  "atk-s0513a4:825_8": "pavisitvā paccāmittānaṃ kavacaṃ abhihanissati bhindissati. Idaṃ vuttaṃ hoti – “yattha",
  "atk-s0513a4:825_9": "mama putte nisinno rājā vā rājakumāro vā achambhito hutvā sapattānaṃ kavacaṃ hanissati,",
  "atk-s0513a4:825_10": "taṃ me puttaṃ nāgarājānaṃ suvaṇṇābharaṇā ajja piṇḍena bharantī”ti.",
  "atk-s0513a4:826_0": "Hatthācariyopi antarāmaggeva rañño sāsanaṃ pesesi. Taṃ sutvā rājā nagaraṃ alaṅkārāpesi.",
  "atk-s0513a4:826_1": "Hatthācariyo bodhisattaṃ katagandhaparibhaṇḍaṃ alaṅkatapaṭiyattaṃ hatthisālaṃ netvā",
  "atk-s0513a4:826_2": "vicitrasāṇiyā parikkhipāpetvā rañño ārocāpesi. Rājā nānaggarasabhojanaṃ ādāya gantvā",
  "atk-s0513a4:826_3": "bodhisattassa dāpesi. So “mātaraṃ vinā gocaraṃ na gaṇhissāmī”ti piṇḍaṃ na gaṇhi.",
  "atk-s0513a4:826_4": "Atha naṃ yācanto rājā tatiyaṃ gāthamāha –",
  "atk-s0513a4:827": "3.",
  "atk-s0513a4:828": "“Gaṇhāhi nāga kabaḷaṃ, mā nāga kisako bhava;",
  "atk-s0513a4:829": "Bahūni rājakiccāni, tāni nāga karissasī”ti.",
  "atk-s0513a4:830": "Taṃ sutvā bodhisatto catutthaṃ gāthamāha –",
  "atk-s0513a4:831": "4.",
  "atk-s0513a4:832": "“Sā nūnasā kapaṇikā, andhā apariṇāyikā;",
  "atk-s0513a4:833": "Khāṇuṃ pādena ghaṭṭeti, giriṃ caṇḍoraṇaṃ patī”ti.",
  "atk-s0513a4:834_0": "Tattha sā nūnasāti mahārāja, nūna sā esā. Kapaṇikāti puttaviyogena kapaṇā. Khāṇunti",
  "atk-s0513a4:834_1": "tattha tattha patitaṃ rukkhakaliṅgaraṃ. Ghaṭṭetīti paridevamānā tattha tattha pādena",
  "atk-s0513a4:834_2": "pothentī nūna pādena hanati. Giriṃ caṇḍoraṇaṃ patīti caṇḍoraṇapabbatābhimukhī, pabbatapāde",
  "atk-s0513a4:834_3": "paripphandamānāti attho.",
  "atk-s0513a4:835": "Atha naṃ pucchanto rājā pañcamaṃ gāthamāha –",
  "atk-s0513a4:836": "5.",
  "atk-s0513a4:837": "“Kā nu te sā mahānāga, andhā apariṇāyikā;",
  "atk-s0513a4:838": "Khāṇuṃ pādena ghaṭṭeti, giriṃ caṇḍoraṇaṃ patī”ti.",
  "atk-s0513a4:840": "Bodhisatto chaṭṭhaṃ gāthamāha –",
  "atk-s0513a4:841": "6.",
  "atk-s0513a4:842": "“Mātā me sā mahārāja, andhā apariṇāyikā;",
  "atk-s0513a4:843": "Khāṇuṃ pādena ghaṭṭeti, giriṃ caṇḍoraṇaṃ patī”ti.",
  "atk-s0513a4:844": "Rājā chaṭṭhagāthāya tamatthaṃ sutvā muñcāpento sattamaṃ gāthamāha –",
  "atk-s0513a4:845": "7.",
  "atk-s0513a4:846": "“Muñcathetaṃ mahānāgaṃ, yoyaṃ bharati mātaraṃ;",
  "atk-s0513a4:847": "Sametu mātarā nāgo, saha sabbehi ñātibhī”ti.",
  "atk-s0513a4:848_0": "Tattha yoyaṃ bharatīti ayaṃ nāgo “ahaṃ, mahārāja, andhaṃ mātaraṃ posemi, mayā vinā",
  "atk-s0513a4:848_1": "mayhaṃ mātā jīvitakkhayaṃ pāpuṇissati, tāya vinā mayhaṃ issariyena attho natthi,",
  "atk-s0513a4:848_2": "ajja me mātu gocaraṃ alabhantiyā sattamo divaso”ti vadati, tasmā yo ayaṃ mātaraṃ",
  "atk-s0513a4:848_3": "bharati, etaṃ mahānāgaṃ khippaṃ muñcatha. Sabbehi ñātibhīti saddhiṃ esa mātarā sametu samāgacchatūti.",
  "atk-s0513a4:849": "Aṭṭhamanavamā abhisambuddhagāthā honti –",
  "atk-s0513a4:850": "8.",
  "atk-s0513a4:851": "“Mutto ca bandhanā nāgo, muttamādāya kuñjaro;",
  "atk-s0513a4:852": "Muhuttaṃ assāsayitvā, agamā yena pabbato.",
  "atk-s0513a4:853": "9.",
  "atk-s0513a4:854": "“Tato so naḷiniṃ gantvā, sītaṃ kuñjarasevitaṃ;",
  "atk-s0513a4:855": "Soṇḍāyūdakamāhatvā, mātaraṃ abhisiñcathā”ti.",
  "atk-s0513a4:856_0": "So kira nāgo bandhanā mutto thokaṃ vissamitvā rañño dasarājadhammagāthāya dhammaṃ",
  "atk-s0513a4:856_1": "desetvā “appamatto hohi, mahārājā”ti ovādaṃ datvā mahājanena gandhamālādīhi pūjiyamāno",
  "atk-s0513a4:856_2": "nagarā nikkhamitvā tadaheva taṃ padumasaraṃ patvā “mama mātaraṃ gocaraṃ gāhāpetvāva",
  "atk-s0513a4:856_3": "sayaṃ gaṇhissāmī”ti bahuṃ bhisamuḷālaṃ ādāya soṇḍapūraṃ udakaṃ gahetvā guhāleṇato",
  "atk-s0513a4:856_4": "nikkhamitvā guhādvāre nisinnāya mātuyā santikaṃ gantvā sattāhaṃ nirāhāratāya mātu",
  "atk-s0513a4:856_5": "sarīrassa phassapaṭilābhatthaṃ upari udakaṃ siñci, tamatthaṃ āvikaronto satthā dve",
  "atk-s0513a4:856_6": "gāthā abhāsi. Bodhisattassa mātāpi “devo vassatī”ti saññāya taṃ akkosantī dasamaṃ gāthamāha –",
  "atk-s0513a4:857": "10.",
  "atk-s0513a4:858": "“Koyaṃ anariyo devo, akālenapi vassati;",
  "atk-s0513a4:859": "Gato me atrajo putto, yo mayhaṃ paricārako”ti.",
  "atk-s0513a4:860": "Tattha atrajoti attato jāto.",
  "atk-s0513a4:861": "Atha naṃ samassāsento bodhisatto ekādasamaṃ gāthamāha –",
  "atk-s0513a4:862": "11.",
  "atk-s0513a4:863": "“Uṭṭhehi amma kiṃ sesi, āgato tyāhamatrajo;",
  "atk-s0513a4:864": "Muttomhi kāsirājena, vedehena yasassinā”ti.",
  "atk-s0513a4:865_0": "Tattha āgato tyāhanti āgato te ahaṃ. Vedehenāti ñāṇasampannena. Yasassināti mahāparivārena",
  "atk-s0513a4:865_1": "tena raññā maṅgalahatthibhāvāya gahitopi ahaṃ mutto, idāni tava santikaṃ āgato uṭṭhehi gocaraṃ gaṇhāhīti.",
  "atk-s0513a4:866": "Sā tuṭṭhamānasā rañño anumodanaṃ karontī osānagāthamāha –",
  "atk-s0513a4:867": "12.",
  "atk-s0513a4:868": "“Ciraṃ jīvatu so rājā, kāsīnaṃ raṭṭhavaḍḍhano;",
  "atk-s0513a4:869": "Yo me puttaṃ pamocesi, sadā vuddhāpacāyika”nti.",
  "atk-s0513a4:870_0": "Tadā rājā bodhisattassa guṇe pasīditvā naḷiniyā avidūre gāmaṃ māpetvā bodhisattassa",
  "atk-s0513a4:870_1": "ca mātu cassa nibaddhaṃ vattaṃ paṭṭhapesi. Aparabhāge bodhisatto mātari kālakatāya",
  "atk-s0513a4:870_2": "tassā sarīraparihāraṃ katvā kāraṇḍakaassamapadaṃ nāma gato. Tasmiṃ pana ṭhāne himavantato",
  "atk-s0513a4:870_3": "otaritvā pañcasatā isayo vasiṃsu, taṃ vattaṃ tesaṃ adāsi. Rājā bodhisattassa samānarūpaṃ",
  "atk-s0513a4:870_4": "silāpaṭimaṃ kāretvā mahāsakkāraṃ pavattesi. Sakalajambudīpavāsino anusaṃvaccharaṃ",
  "atk-s0513a4:870_5": "sannipatitvā hatthimahaṃ nāma kariṃsu.",
  "atk-s0513a4:871_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:871_1": "mātuposakabhikkhu sotāpattiphale patiṭṭhahi. Tadā rājā ānando ahosi, pāpapuriso devadatto,",
  "atk-s0513a4:871_2": "hatthācariyo sāriputto, mātā hatthinī mahāmāyā, mātuposakanāgo pana ahameva ahosinti.",
  "atk-s0513a4:872": "Mātuposakajātakavaṇṇanā paṭhamā.",
  "atk-s0513a4:874": "[456] 2. Juṇhajātakavaṇṇanā",
  "atk-s0513a4:875_0": "Suṇohi mayhaṃ vacanaṃ janindāti idaṃ satthā jetavane viharanto ānandattherena laddhavare",
  "atk-s0513a4:875_1": "ārabbha kathesi. Paṭhamabodhiyañhi vīsati vassāni bhagavato anibaddhupaṭṭhākā ahesuṃ.",
  "atk-s0513a4:875_2": "Ekadā thero nāgasamālo, ekadā nāgito, ekadā upavāṇo, ekadā sunakkhatto, ekadā cundo,",
  "atk-s0513a4:875_3": "ekadā nando, ekadā sāgato, ekadā meghiyo bhagavantaṃ upaṭṭhahi. Athekadivasaṃ bhagavā",
  "atk-s0513a4:875_4": "bhikkhū āmantesi “bhikkhave, idānimhi mahallako, ekacce bhikkhū ‘iminā maggena gacchāmā’ti",
  "atk-s0513a4:875_5": "vutte aññena gacchanti, ekacce mayhaṃ pattacīvaraṃ bhūmiyaṃ nikkhipanti, nibaddhupaṭṭhākaṃ",
  "atk-s0513a4:875_6": "me ekaṃ bhikkhuṃ jānāthā”ti. “Bhante, ahaṃ upaṭṭhahissāmi, ahaṃ upaṭṭhahissāmī”ti",
  "atk-s0513a4:875_7": "sirasi añjaliṃ katvā uṭṭhite sāriputtattherādayo “tumhākaṃ patthanā matthakaṃ pattā,",
  "atk-s0513a4:875_8": "ala”nti paṭikkhipi. Tato bhikkhū ānandattheraṃ “tvaṃ āvuso, upaṭṭhākaṭṭhānaṃ yācāhī”ti",
  "atk-s0513a4:875_9": "āhaṃsu. Thero “sace me bhante, bhagavā attanā laddhacīvaraṃ na dassati, piṇḍapātaṃ",
  "atk-s0513a4:875_10": "na dassati, ekagandhakuṭiyaṃ vasituṃ na dassati, maṃ gahetvā nimantanaṃ na gamissati,",
  "atk-s0513a4:875_11": "sace pana bhagavā mayā gahitaṃ nimantanaṃ gamissati, sace ahaṃ tiroraṭṭhā tirojanapadā",
  "atk-s0513a4:875_12": "bhagavantaṃ daṭṭhuṃ āgataṃ parisaṃ āgatakkhaṇeyeva dassetuṃ labhissāmi, yadā me kaṅkhā",
  "atk-s0513a4:875_13": "uppajjati, tasmiṃ khaṇeyeva bhagavantaṃ upasaṅkamituṃ labhissāmi, sace yaṃ bhagavā",
  "atk-s0513a4:875_14": "mama parammukhā dhammaṃ katheti, taṃ āgantvā mayhaṃ kathessati, evāhaṃ bhagavantaṃ",
  "atk-s0513a4:875_15": "upaṭṭhahissāmī”ti ime cattāro paṭikkhepe catasso ca āyācanāti aṭṭha vare yāci, bhagavāpissa adāsi.",
  "atk-s0513a4:876_0": "So tato paṭṭhāya pañcavīsati vassāni nibaddhupaṭṭhāko ahosi. So pañcasu ṭhānesu etadagge",
  "atk-s0513a4:876_1": "ṭhapanaṃ patvā āgamasampadā, adhigamasampadā, pubbahetusampadā, attatthaparipucchāsampadā,",
  "atk-s0513a4:876_2": "titthavāsasampadā, yonisomanasikārasampadā, buddhūpanissayasampadāti imāhi sattahi",
  "atk-s0513a4:876_3": "sampadāhi samannāgato buddhassa santike aṭṭhavaradāyajjaṃ labhitvā buddhasāsane paññāto",
  "atk-s0513a4:876_4": "gaganamajjhe cando viya pākaṭo ahosi. Athekadivasaṃ bhikkhū dhammasabhāyaṃ kathaṃ",
  "atk-s0513a4:876_5": "samuṭṭhāpesuṃ “āvuso, tathāgato ānandattheraṃ varadānena santappesī”ti. Satthā āgantvā",
  "atk-s0513a4:876_6": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a4:876_7": "“na, bhikkhave, idāneva, pubbepāhaṃ ānandaṃ varena santappesiṃ, pubbepāhaṃ yaṃ yaṃ",
  "atk-s0513a4:876_8": "esa yāci, taṃ taṃ adāsiṃyevā”ti vatvā atītaṃ āhari.",
  "atk-s0513a4:877_0": "Atīte bārāṇasiyaṃ brahmadatte rajjaṃ kārente bodhisatto tassa putto juṇhakumāro nāma",
  "atk-s0513a4:877_1": "hutvā takkasilāyaṃ sippaṃ uggahetvā ācariyassa anuyogaṃ datvā rattibhāge andhakāre",
  "atk-s0513a4:877_2": "ācariyassa gharā nikkhamitvā attano nivāsaṭṭhānaṃ vegena gacchanto aññataraṃ brāhmaṇaṃ",
  "atk-s0513a4:877_3": "bhikkhaṃ caritvā attano nivāsaṭṭhānaṃ gacchantaṃ apassanto bāhunā paharitvā tassa",
  "atk-s0513a4:877_4": "bhattapātiṃ bhindiṃ, brāhmaṇo patitvā viravi. Kumāro kāruññena nivattitvā taṃ hatthe",
  "atk-s0513a4:877_5": "gahetvā uṭṭhāpesi. Brāhmaṇo “tayā, tāta, mama bhikkhābhājanaṃ bhinnaṃ, bhattamūlaṃ",
  "atk-s0513a4:877_6": "me dehī”ti āha. Kumāro “brāhmaṇa, na dānāhaṃ tava bhattamūlaṃ dātuṃ sakkomi, ahaṃ",
  "atk-s0513a4:877_7": "kho pana kāsikarañño putto juṇhakumāro nāma, mayi rajje patiṭṭhite āgantvā maṃ dhanaṃ",
  "atk-s0513a4:877_8": "yāceyyāsī”ti vatvā niṭṭhitasippo ācariyaṃ vanditvā bārāṇasiṃ gantvā pitu sippaṃ dassesi.",
  "atk-s0513a4:877_9": "Pitā “jīvantena me putto diṭṭho, rājabhūtampi naṃ passissāmī”ti rajje abhisiñci.",
  "atk-s0513a4:877_10": "So juṇharājā nāma hutvā dhammena rajjaṃ kāresi. Brāhmaṇo taṃ pavattiṃ sutvā “idāni",
  "atk-s0513a4:877_11": "mama bhattamūlaṃ āharissāmī”ti bārāṇasiṃ gantvā rājānaṃ alaṅkatanagaraṃ padakkhiṇaṃ",
  "atk-s0513a4:877_12": "karontameva disvā ekasmiṃ unnatappadese ṭhito hatthaṃ pasāretvā jayāpesi. Atha naṃ",
  "atk-s0513a4:877_13": "rājā anoloketvāva atikkami. Brāhmaṇo tena adiṭṭhabhāvaṃ ñatvā kathaṃ samuṭṭhāpento",
  "atk-s0513a4:877_14": "paṭhamaṃ gāthamāha –",
  "atk-s0513a4:878": "13.",
  "atk-s0513a4:879": "“Suṇohi mayhaṃ vacanaṃ janinda, atthena juṇhamhi idhānupatto;",
  "atk-s0513a4:880": "Na brāhmaṇe addhike tiṭṭhamāne, gantabbamāhu dvipadinda seṭṭhā”ti.",
  "atk-s0513a4:881_0": "Tattha juṇhamhīti mahārāja, tayi juṇhamhi ahaṃ ekena atthena idhānuppatto, na nikkāraṇā",
  "atk-s0513a4:881_1": "idhāgatomhīti dīpeti. Addhiketi addhānaṃ āgate. Gantabbanti taṃ addhikaṃ addhānamāgataṃ",
  "atk-s0513a4:881_2": "yācamānaṃ brāhmaṇaṃ anoloketvāva gantabbanti paṇḍitā na āhu na kathentīti.",
  "atk-s0513a4:882": "Rājā tassa vacanaṃ sutvā hatthiṃ vajiraṅkusena niggahetvā dutiyaṃ gāthamāha –",
  "atk-s0513a4:883": "14.",
  "atk-s0513a4:884": "“Suṇomi tiṭṭhāmi vadehi brahme, yenāsi atthena idhānupatto;",
  "atk-s0513a4:885": "Kaṃ vā tvamatthaṃ mayi patthayāno, idhāgamo brahme tadiṅgha brūhī”ti.",
  "atk-s0513a4:886": "Tattha iṅghāti codanatthe nipāto.",
  "atk-s0513a4:887": "Tato paraṃ brāhmaṇassa ca rañño ca vacanapaṭivacanavasena sesagāthā kathitā –",
  "atk-s0513a4:888": "15.",
  "atk-s0513a4:889": "“Dadāhi me gāmavarāni pañca, dāsīsataṃ satta gavaṃsatāni;",
  "atk-s0513a4:890": "Parosahassañca suvaṇṇanikkhe, bhariyā ca me sādisī dve dadāhi.",
  "atk-s0513a4:891": "16.",
  "atk-s0513a4:892": "“Tapo nu te brāhmaṇa bhiṃsarūpo, mantā nu te brāhmaṇa cittarūpā;",
  "atk-s0513a4:893": "Yakkhā nu te assavā santi keci, atthaṃ vā me abhijānāsi kattaṃ.",
  "atk-s0513a4:894": "17.",
  "atk-s0513a4:895": "“Na me tapo atthi na cāpi mantā, yakkhāpi me assavā natthi keci;",
  "atk-s0513a4:896": "Atthampi te nābhijānāmi kattaṃ, pubbe ca kho saṅgatimattamāsi.",
  "atk-s0513a4:897": "18.",
  "atk-s0513a4:898": "“Paṭhamaṃ idaṃ dassanaṃ jānato me, na tābhijānāmi ito puratthā;",
  "atk-s0513a4:899": "Akkhāhi me pucchito etamatthaṃ, kadā kuhiṃ vā ahu saṅgamo no.",
  "atk-s0513a4:900": "19.",
  "atk-s0513a4:901": "“Gandhārarājassa puramhi ramme, avasimhase takkasīlāyaṃ deva;",
  "atk-s0513a4:902": "Tatthandhakāramhi timīsikāyaṃ, aṃsena aṃsaṃ samaghaṭṭayimha.",
  "atk-s0513a4:903": "20.",
  "atk-s0513a4:904": "“Te tattha ṭhatvāna ubho janinda, sārāṇiyaṃ vītisārayimha tattha;",
  "atk-s0513a4:905": "Sāyeva no saṅgatimattamāsi, tato na pacchā na pure ahosi.",
  "atk-s0513a4:906": "21.",
  "atk-s0513a4:907": "“Yadā kadāci manujesu brahme, samāgamo sappurisena hoti;",
  "atk-s0513a4:908": "Na paṇḍitā saṅgatisanthavāni, pubbe kataṃ vāpi vināsayanti.",
  "atk-s0513a4:909": "22.",
  "atk-s0513a4:910": "“Bālāva kho saṅgatisanthavāni, pubbe kataṃ vāpi vināsayanti;",
  "atk-s0513a4:911": "Bahumpi bālesu kataṃ vinassati, tathā hi bālā akataññurūpā.",
  "atk-s0513a4:912": "23.",
  "atk-s0513a4:913": "“Dhīrā ca kho saṅgatisanthavāni, pubbe kataṃ vāpi na nāsayanti;",
  "atk-s0513a4:914": "Appampi dhīresu kataṃ na nassati, tathā hi dhīrā sukataññurūpā.",
  "atk-s0513a4:915": "24.",
  "atk-s0513a4:916": "“Dadāmi te gāmavarāni pañca, dāsīsataṃ satta gavaṃsatāni;",
  "atk-s0513a4:917": "Parosahassañca suvaṇṇanikkhe, bhariyā ca te sādisī dve dadāmi.",
  "atk-s0513a4:918": "25.",
  "atk-s0513a4:919": "“Evaṃ sataṃ hoti samecca rāja, nakkhattarājāriva tārakānaṃ;",
  "atk-s0513a4:920": "Āpūratī kāsipatī tathāhaṃ, tayāpi me saṅgamo ajja laddho”ti.",
  "atk-s0513a4:921_0": "Tattha sādisīti rūpavaṇṇajātikulapadesena mayā sādisī ekasadisā dve mahāyasā bhariyā",
  "atk-s0513a4:921_1": "ca me dehīti attho. Bhiṃsarūpoti kiṃ nu te brāhmaṇa balavarūpasīlācāraguṇasaṅkhātaṃ",
  "atk-s0513a4:921_2": "tapokammaṃ atthīti pucchati. Mantā nu teti udāhu vicitrarūpā sabbatthasādhakā mantā",
  "atk-s0513a4:921_3": "te atthi. Assavāti vacanakārakā icchiticchitadāyakā yakkhā vā te keci santi. Kattanti",
  "atk-s0513a4:921_4": "kataṃ, udāhu tayā kataṃ kiñci mama atthaṃ abhijānāsīti pucchati. Saṅgatimattanti",
  "atk-s0513a4:921_5": "samāgamamattaṃ tayā saddhiṃ pubbe mama āsīti vadati. Jānato meti jānantassa mama",
  "atk-s0513a4:921_6": "idaṃ paṭhamaṃ tava dassanaṃ. Na tābhijānāmīti na taṃ abhijānāmi. Timīsikāyanti bahalatimirāyaṃ",
  "atk-s0513a4:921_7": "rattiyaṃ. Te tattha ṭhatvānāti te mayaṃ tasmiṃ aṃsena aṃsaṃ ghaṭṭitaṭṭhāne ṭhatvā",
  "atk-s0513a4:921_8": "vītisārayimha tatthāti tasmiṃyeva ṭhāne saritabbayuttakaṃ kathaṃ vītisārayimha, ahaṃ",
  "atk-s0513a4:921_9": "“bhikkhābhājanaṃ me tayā bhinnaṃ, bhattamūlaṃ me dehī”ti avacaṃ, tvaṃ “idānāhaṃ tava",
  "atk-s0513a4:921_10": "bhattamūlaṃ dātuṃ na sakkomi, ahaṃ kho pana kāsikarañño putto juṇhakumāro nāma, mayi",
  "atk-s0513a4:921_11": "rajje patiṭṭhite āgantvā maṃ dhanaṃ yāceyyāsī”ti avacāti imaṃ sāraṇīyakathaṃ karimhāti",
  "atk-s0513a4:921_12": "āha. Sāyeva no saṅgatimattamāsīti deva, amhākaṃ sāyeva aññamaññaṃ saṅgatimattamāsi,",
  "atk-s0513a4:921_13": "ekamuhuttikamahosīti dīpeti. Tatoti tato pana taṃmuhuttikamittadhammato pacchā vā",
  "atk-s0513a4:921_14": "pure vā kadāci amhākaṃ saṅgati nāma na bhūtapubbā.",
  "atk-s0513a4:922_0": "Na paṇḍitāti brāhmaṇa paṇḍitā nāma taṃmuhuttikaṃ saṅgatiṃ vā cirakālasanthavāni vā",
  "atk-s0513a4:922_1": "yaṃ kiñci pubbe kataguṇaṃ vā na nāsenti. Bahumpīti bahukampi. Akataññurūpāti yasmā",
  "atk-s0513a4:922_2": "bālā akataññusabhāvā, tasmā tesu bahumpi kataṃ nassatīti attho. Sukataññurūpāti suṭṭhu",
  "atk-s0513a4:922_3": "kataññusabhāvā. Etthāpi tatthāpi tathā hīti hi-kāro kāraṇattho. Dadāmi teti brāhmaṇena",
  "atk-s0513a4:922_4": "yācitayācitaṃ dadanto evamāha. Evaṃ satanti brāhmaṇo rañño anumodanaṃ karonto vadati,",
  "atk-s0513a4:922_5": "sataṃ sappurisānaṃ ekavārampi samecca saṅgati nāma evaṃ hoti. Nakkhattarājārivāti",
  "atk-s0513a4:922_6": "ettha ra-kāro nipātamattaṃ. Tārakānanti tārakagaṇamajjhe. Kāsipatīti rājānamālapati.",
  "atk-s0513a4:922_7": "Idaṃ vuttaṃ hoti – “deva, kāsiraṭṭhādhipati yathā cando tārakānaṃ majjhe ṭhito tārakagaṇaparivuto",
  "atk-s0513a4:922_8": "pāṭipadato paṭṭhāya yāva puṇṇamā āpūrati, tathā ahampi ajja tayā dinnehi gāmavarādīhi",
  "atk-s0513a4:922_9": "āpūrāmī”ti. Tayāpi meti mayā pubbe tayā saddhiṃ laddhopi saṅgamo aladdhova, ajja",
  "atk-s0513a4:922_10": "pana mama manorathassa nipphannattā mayā tayā saha saṅgamo laddho nāmāti nipphannaṃ",
  "atk-s0513a4:922_11": "me tayā saddhiṃ mittaphalanti vadati. Bodhisatto tassa mahantaṃ yasaṃ adāsi.",
  "atk-s0513a4:923_0": "Satthā imaṃ dhammadesanaṃ āharitvā “na, bhikkhave, idāneva, pubbepāhaṃ ānandaṃ varena",
  "atk-s0513a4:923_1": "santappesiṃ yevā”ti vatvā jātakaṃ samodhānesi – “tadā brāhmaṇo ānando ahosi, rājā",
  "atk-s0513a4:923_2": "pana ahameva ahosi”nti.",
  "atk-s0513a4:924": "Juṇhajātakavaṇṇanā dutiyā.",
  "atk-s0513a4:926": "[457] 3. Dhammadevaputtajātakavaṇṇanā",
  "atk-s0513a4:927_0": "Yasokaro puññakarohamasmīti idaṃ satthā jetavane viharanto devadattassa pathavipavesanaṃ",
  "atk-s0513a4:927_1": "ārabbha kathesi. Tadā hi bhikkhū dhammasabhāyaṃ kathaṃ samuṭṭhāpesuṃ “āvuso, devadatto",
  "atk-s0513a4:927_2": "tathāgatena saddhiṃ paṭivirujjhitvā pathaviṃ paviṭṭho”ti. Satthā āgantvā “kāya nuttha,",
  "atk-s0513a4:927_3": "bhikkhave, etarahi kathāya sannisinnā”ti pucchitvā “imāya nāmā”ti vutte “na idānevesa,",
  "atk-s0513a4:927_4": "bhikkhave, mama jinacakke pahāraṃ datvā pathaviṃ paviṭṭho, pubbepi dhammacakke pahāraṃ",
  "atk-s0513a4:927_5": "datvā pathaviṃ pavisitvā avīciparāyaṇo jātoyevā”ti vatvā atītaṃ āhari.",
  "atk-s0513a4:928_0": "Atīte bārāṇasiyaṃ brahmadatte rajjaṃ kārente bodhisatto kāmāvacaradevaloke dhammo",
  "atk-s0513a4:928_1": "nāma devaputto hutvā nibbatti, devadatto adhammo nāma. Tesu dhammo dibbālaṅkārapaṭimaṇḍito",
  "atk-s0513a4:928_2": "dibbarathavaramabhiruyha accharāgaṇaparivuto manussesu sāyamāsaṃ bhuñjitvā attano",
  "atk-s0513a4:928_3": "attano gharadvāre sukhakathāya nisinnesu puṇṇamuposathadivase gāmanigamajanapadarājadhānīsu",
  "atk-s0513a4:928_4": "ākāse ṭhatvā “pāṇātipātādīhi dasahi akusalakammapathehi viramitvā mātupaṭṭhānadhammaṃ",
  "atk-s0513a4:928_5": "pitupaṭṭhānadhammaṃ tividhasucaritadhammañca pūretha, evaṃ saggaparāyaṇā hutvā mahantaṃ",
  "atk-s0513a4:928_6": "yasaṃ anubhavissathā”ti manusse dasa kusalakammapathe samādapento jambudīpaṃ padakkhiṇaṃ",
  "atk-s0513a4:928_7": "karoti. Adhammo pana devaputto “pāṇaṃ hanathā”tiādinā nayena dasa akusalakammapathe",
  "atk-s0513a4:928_8": "samādapento jambudīpaṃ vāmaṃ karoti. Atha tesaṃ ākāse rathā sammukhā ahesuṃ. Atha",
  "atk-s0513a4:928_9": "nesaṃ parisā “tumhe kassa, tumhe kassā”ti pucchitvā “mayaṃ dhammassa, mayaṃ adhammassā”ti",
  "atk-s0513a4:928_10": "vatvā maggā okkamitvā dvidhā jātā. Dhammopi adhammaṃ āmantetvā “samma, tvaṃ adhammo,",
  "atk-s0513a4:928_11": "ahaṃ dhammo, maggo mayhaṃ anucchaviko, tava rathaṃ okkāmetvā mayhaṃ maggaṃ dehī”ti",
  "atk-s0513a4:928_12": "paṭhamaṃ gāthamāha –",
  "atk-s0513a4:929": "26.",
  "atk-s0513a4:930": "“Yasokaro puññakarohamasmi, sadātthuto samaṇabrāhmaṇānaṃ;",
  "atk-s0513a4:931": "Maggāraho devamanussapūjito, dhammo ahaṃ dehi adhamma magga”nti.",
  "atk-s0513a4:932": "Tattha yasokaroti ahaṃ devamanussānaṃ yasadāyako. Dutiyapadepi eseva nayo. Sadātthutoti sadā thuto niccapasattho. Tato parā –",
  "atk-s0513a4:933": "27.",
  "atk-s0513a4:934": "“Adhammayānaṃ daḷhamāruhitvā, asantasanto balavāhamasmi;",
  "atk-s0513a4:935": "Sa kissa hetumhi tavajja dajjaṃ, maggaṃ ahaṃ dhamma adinnapubbaṃ.",
  "atk-s0513a4:936": "28.",
  "atk-s0513a4:937": "“Dhammo have pāturahosi pubbe, pacchā adhammo udapādi loke;",
  "atk-s0513a4:938": "Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.",
  "atk-s0513a4:939": "29.",
  "atk-s0513a4:940": "“Na yācanāya napi pātirūpā, na arahatā tehaṃ dadeyyaṃ maggaṃ;",
  "atk-s0513a4:941": "Yuddhañca no hotu ubhinnamajja, yuddhamhi yo jessati tassa maggo.",
  "atk-s0513a4:942": "30.",
  "atk-s0513a4:943": "“Sabbā disā anuvisaṭohamasmi, mahabbalo amitayaso atulyo;",
  "atk-s0513a4:944": "Guṇehi sabbehi upetarūpo, dhammo adhamma tvaṃ kathaṃ vijessasi.",
  "atk-s0513a4:945": "31.",
  "atk-s0513a4:946": "“Lohena ve haññati jātarūpaṃ, na jātarūpena hananti lohaṃ;",
  "atk-s0513a4:947": "Sace adhammo hañchati dhammamajja, ayo suvaṇṇaṃ viya dassaneyyaṃ.",
  "atk-s0513a4:948": "32.",
  "atk-s0513a4:949": "“Sace tuvaṃ yuddhabalo adhamma, na tuyha vuḍḍhā ca garū ca atthi;",
  "atk-s0513a4:950": "Maggañca te dammi piyāppiyena, vācāduruttānipi te khamāmī”ti. –",
  "atk-s0513a4:951": "Imā cha gāthā tesaññeva vacanapaṭivacanavasena kathitā.",
  "atk-s0513a4:952_0": "Tattha sa kissa hetumhi tavajja dajjanti somhi ahaṃ adhammo adhammayānaṃ rathaṃ āruḷho",
  "atk-s0513a4:952_1": "abhīto balavā. Kiṃkāraṇā ajja bho dhamma, kassaci adinnapubbaṃ maggaṃ tuyhaṃ dammīti.",
  "atk-s0513a4:952_2": "Pubbeti paṭhamakappikakāle imasmiṃ loke dasakusalakammapathadhammo ca pubbe pāturahosi,",
  "atk-s0513a4:952_3": "pacchā adhammo. Jeṭṭho cāti pure nibbattabhāvena ahaṃ jeṭṭho ca seṭṭho ca porāṇako",
  "atk-s0513a4:952_4": "ca, tvaṃ pana kaniṭṭho, tasmā maggā uyyāhīti vadati. Napi pātirūpāti ahañhi te neva",
  "atk-s0513a4:952_5": "yācanāya na patirūpavacanena maggārahatāya maggaṃ dadeyyaṃ. Anuvisaṭoti ahaṃ catasso",
  "atk-s0513a4:952_6": "disā catasso anudisāti sabbā disā attano guṇena patthaṭo paññāto pākaṭo. Lohenāti",
  "atk-s0513a4:952_7": "ayamuṭṭhikena. Hañchatīti hanissati. Tuvaṃ yuddhabalo adhammāti sace tvaṃ yuddhabalosi",
  "atk-s0513a4:952_8": "adhamma. Vuḍḍhā ca garū cāti yadi tuyhaṃ “ime vuḍḍhā, ime garū paṇḍitā”ti evaṃ natthi.",
  "atk-s0513a4:952_9": "Piyāppiyenāti piyenāpi appiyenāpi dadanto piyena viya te maggaṃ dadāmīti attho.",
  "atk-s0513a4:953_0": "Bodhisattena pana imāya gāthāya kathitakkhaṇeyeva adhammo rathe ṭhātuṃ asakkonto",
  "atk-s0513a4:953_1": "avaṃsiro pathaviyaṃ patitvā pathaviyā vivare dinne gantvā avīcimhiyeva nibbatti.",
  "atk-s0513a4:953_2": "Etamatthaṃ viditvā bhagavā abhisambuddho hutvā sesagāthā abhāsi –",
  "atk-s0513a4:954": "33.",
  "atk-s0513a4:955": "“Idañca sutvā vacanaṃ adhammo, avaṃsiro patito uddhapādo;",
  "atk-s0513a4:956": "Yuddhatthiko ce na labhāmi yuddhaṃ, ettāvatā hoti hato adhammo.",
  "atk-s0513a4:957": "34.",
  "atk-s0513a4:958": "“Khantībalo yuddhabalaṃ vijetvā, hantvā adhammaṃ nihanitva bhūmyā;",
  "atk-s0513a4:959": "Pāyāsi vitto abhiruyha sandanaṃ, maggeneva atibalo saccanikkamo.",
  "atk-s0513a4:960": "35.",
  "atk-s0513a4:961": "“Mātā pitā samaṇabrāhmaṇā ca, asammānitā yassa sake agāre;",
  "atk-s0513a4:962": "Idheva nikkhippa sarīradehaṃ, kāyassa bhedā nirayaṃ vajanti te;",
  "atk-s0513a4:963": "Yathā adhammo patito avaṃsiro.",
  "atk-s0513a4:964": "36.",
  "atk-s0513a4:965": "“Mātā pitā samaṇabrāhmaṇā ca, susammānitā yassa sake agāre;",
  "atk-s0513a4:966": "Idheva nikkhippa sarīradehaṃ, kāyassa bhedā sugatiṃ vajanti te;",
  "atk-s0513a4:967": "Yathāpi dhammo abhiruyha sandana”nti.",
  "atk-s0513a4:968_0": "Tattha yuddhatthiko ceti ayaṃ tassa vilāpo, so kirevaṃ vilapantoyeva patitvā pathaviṃ",
  "atk-s0513a4:968_1": "paviṭṭho. Ettāvatāti bhikkhave, yāvatā pathaviṃ paviṭṭho, tāvatā adhammo hato nāma",
  "atk-s0513a4:968_2": "hoti. Khantībaloti bhikkhave, evaṃ adhammo pathaviṃ paviṭṭho adhivāsanakhantībalo",
  "atk-s0513a4:968_3": "taṃ yuddhabalaṃ vijetvā vadhitvā bhūmiyaṃ nihanitvā pātetvā vittajātatāya vitto attano",
  "atk-s0513a4:968_4": "rathaṃ āruyha maggeneva saccanikkamo tathaparakkamo dhammadevaputto pāyāsi. Asammānitāti",
  "atk-s0513a4:968_5": "asakkatā. Sarīradehanti imasmiṃyeva loke sarīrasaṅkhātaṃ dehaṃ nikkhipitvā. Nirayaṃ",
  "atk-s0513a4:968_6": "vajantīti yassa pāpapuggalassa ete sakkārārahā gehe asakkatā, tathārūpā yathā adhammo",
  "atk-s0513a4:968_7": "patito avaṃsiro, evaṃ avaṃsirā nirayaṃ vajantīti attho. Sugatiṃ vajantīti yassa panete",
  "atk-s0513a4:968_8": "sakkatā, tādisā paṇḍitā yathāpi dhammo sandanaṃ abhiruyha devalokaṃ gato, evaṃ sugatiṃ vajantīti.",
  "atk-s0513a4:969_0": "Satthā evaṃ dhammaṃ desetvā “na, bhikkhave, idāneva, pubbepi devadatto mayā saddhiṃ",
  "atk-s0513a4:969_1": "paṭivirujjhitvā pathaviṃ paviṭṭho”ti vatvā jātakaṃ samodhānesi – “tadā adhammo devaputto",
  "atk-s0513a4:969_2": "devadatto ahosi, parisāpissa devadattaparisā, dhammo pana ahameva, parisā buddhaparisāyevā”ti.",
  "atk-s0513a4:970": "Dhammadevaputtajātakavaṇṇanā tatiyā.",
  "atk-s0513a4:972": "[458] 4. Udayajātakavaṇṇanā",
  "atk-s0513a4:973_0": "Ekā nisinnāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a4:973_1": "Vatthu kusajātake āvi bhavissati. Satthā pana taṃ bhikkhuṃ “saccaṃ kira tvaṃ ukkaṇṭhitosī”ti",
  "atk-s0513a4:973_2": "pucchitvā “saccaṃ, bhante”ti vutte “bhikkhu kasmā kilesavasena evarūpe niyyānikasāsane",
  "atk-s0513a4:973_3": "pabbajitvā ukkaṇṭhitosi? Porāṇakapaṇḍitā samiddhe dvādasayojanike surundhananagare",
  "atk-s0513a4:973_4": "rajjaṃ kārentā devaccharapaṭibhāgāya itthiyā saddhiṃ satta vassasatāni ekagabbhe",
  "atk-s0513a4:973_5": "vasantāpi indriyāni bhinditvā lobhavasena na olokesu”nti vatvā atītaṃ āhari.",
  "atk-s0513a4:974_0": "Atīte kāsiraṭṭhe surundhananagare kāsirājā rajjaṃ kāresi, tassa neva putto, na dhītā",
  "atk-s0513a4:974_1": "ahosi. So attano deviyo “putte patthethā”ti āha. Aggamahesīpi rañño vacanaṃ sampaṭicchitvā",
  "atk-s0513a4:974_2": "tathā akāsi. Tadā bodhisatto brahmalokā cavitvā tasseva rañño aggamahesiyā kucchimhi",
  "atk-s0513a4:974_3": "nibbatti. Athassa mahājanassa hadayaṃ vaḍḍhetvā jātabhāvena “udayabhaddo”ti nāmaṃ",
  "atk-s0513a4:974_4": "kariṃsu. Kumārassa padasā caraṇakāle aññopi satto brahmalokā cavitvā tasseva rañño",
  "atk-s0513a4:974_5": "aññatarāya deviyā kucchimhi kumārikā hutvā nibbatti, tassāpi “udayabhaddā”ti nāmaṃ",
  "atk-s0513a4:974_6": "kariṃsu. Kumāro vayappatto sabbasippanipphattiṃ pāpuṇi, jātabrahmacārī pana ahosi,",
  "atk-s0513a4:974_7": "supinantenapi methunadhammaṃ na jānāti, na tassa kilesesu cittaṃ allīyi. Rājā puttaṃ",
  "atk-s0513a4:974_8": "rajje abhisiñcitukāmo “kumārassa idāni rajjasukhasevanakālo, nāṭakāpissa paccupaṭṭhāpessāmī”ti",
  "atk-s0513a4:974_9": "sāsanaṃ pesesi. Bodhisatto “na mayhaṃ rajjenattho, kilesesu me cittaṃ na allīyatī”ti",
  "atk-s0513a4:974_10": "paṭikkhipitvā punappunaṃ vuccamāno rattajambunadamayaṃ itthirūpaṃ kāretvā “evarūpaṃ",
  "atk-s0513a4:974_11": "itthiṃ labhamāno rajjaṃ sampaṭicchissāmī”ti mātāpitūnaṃ pesesi. Te taṃ suvaṇṇarūpakaṃ",
  "atk-s0513a4:974_12": "sakalajambudīpaṃ parihārāpetvā tathārūpaṃ itthiṃ alabhantā udayabhaddaṃ alaṅkāretvā",
  "atk-s0513a4:974_13": "tassa santike ṭhapesuṃ. Sā taṃ suvaṇṇarūpakaṃ abhibhavitvā aṭṭhāsi. Atha nesaṃ anicchamānānaññeva",
  "atk-s0513a4:974_14": "vemātikaṃ bhaginiṃ udayabhaddakumāriṃ aggamahesiṃ katvā bodhisattaṃ rajje abhisiñciṃsu.",
  "atk-s0513a4:974_15": "Te pana dvepi brahmacariyavāsameva vasiṃsu.",
  "atk-s0513a4:975_0": "Aparabhāge mātāpitūnaṃ accayena bodhisatto rajjaṃ kāresi. Ubho ekagabbhe vasamānāpi",
  "atk-s0513a4:975_1": "lobhavasena indriyāni bhinditvā aññamaññaṃ na olokesuṃ, apica kho pana “yo amhesu",
  "atk-s0513a4:975_2": "paṭhamataraṃ kālaṃ karoti, so nibbattaṭṭhānato āgantvā ‘asukaṭṭhāne nibbattosmī’ti",
  "atk-s0513a4:975_3": "ārocetū”ti saṅgaramakaṃsu. Atha kho bodhisatto abhisekato sattavassasataccayena kālamakāsi.",
  "atk-s0513a4:975_4": "Añño rājā nāhosi, udayabhaddāyayeva āṇā pavatti. Amaccā rajjaṃ anusāsiṃsu. Bodhisattopi",
  "atk-s0513a4:975_5": "cutikkhaṇe tāvatiṃsabhavane sakkattaṃ patvā yasamahantatāya sattāhaṃ anussarituṃ",
  "atk-s0513a4:975_6": "nāsakkhi. Iti so manussagaṇanāya sattavassasataccayena āvajjetvā “udayabhaddaṃ rājadhītaraṃ",
  "atk-s0513a4:975_7": "dhanena vīmaṃsitvā sīhanādaṃ nadāpetvā dhammaṃ desetvā saṅgaraṃ mocetvā āgamissāmī”ti",
  "atk-s0513a4:975_8": "cintesi. Tadā kira manussānaṃ dasavassasahassāyukakālo hoti. Rājadhītāpi taṃ divasaṃ",
  "atk-s0513a4:975_9": "rattibhāge pihitesu dvāresu ṭhapitaārakkhe sattabhūmikapāsādavaratale alaṅkatasirigabbhe",
  "atk-s0513a4:975_10": "ekikāva niccalā attano sīlaṃ āvajjamānā nisīdi. Atha sakko suvaṇṇamāsakapūraṃ ekaṃ",
  "atk-s0513a4:975_11": "suvaṇṇapātiṃ ādāya āgantvā sayanagabbheyeva pātubhavitvā ekamantaṃ ṭhito tāya saddhiṃ",
  "atk-s0513a4:975_12": "sallapanto paṭhamaṃ gāthamāha –",
  "atk-s0513a4:976": "37.",
  "atk-s0513a4:977": "“Ekā nisinnā suci saññatūrū, pāsādamāruyha aninditaṅgī;",
  "atk-s0513a4:978": "Yācāmi taṃ kinnaranettacakkhu, imekarattiṃ ubhayo vasemā”ti.",
  "atk-s0513a4:979_0": "Tattha sucīti sucivatthanivatthā. Saññatūrūti suṭṭhu ṭhapitaūrū, iriyāpathaṃ saṇṭhapetvā",
  "atk-s0513a4:979_1": "sucivatthā ekikāva nisinnāsīti vuttaṃ hoti. Aninditaṅgīti pādantato yāva kesaggā",
  "atk-s0513a4:979_2": "aninditasarīrā paramasobhaggappattasarīrā. Kinnaranettacakkhūti tīhi maṇḍalehi pañcahi",
  "atk-s0513a4:979_3": "ca pasādehi upasobhitattā kinnarānaṃ nettasadisehi cakkhūhi samannāgate. Imekarattinti",
  "atk-s0513a4:979_4": "imaṃ ekarattaṃ ajja imasmiṃ alaṅkatasayanagabbhe ekato vaseyyāmāti yācati.",
  "atk-s0513a4:980": "Tato rājadhītā dve gāthā abhāsi –",
  "atk-s0513a4:981": "38.",
  "atk-s0513a4:982": "“Okiṇṇantaraparikhaṃ, daḷhamaṭṭālakoṭṭhakaṃ;",
  "atk-s0513a4:983": "Rakkhitaṃ khaggahatthehi, duppavesamidaṃ puraṃ.",
  "atk-s0513a4:984": "39.",
  "atk-s0513a4:985": "“Daharassa yuvino cāpi, āgamo ca na vijjati;",
  "atk-s0513a4:986": "Atha kena nu vaṇṇena, saṅgamaṃ icchase mayā”ti.",
  "atk-s0513a4:987_0": "Tattha okiṇṇantaraparikhanti idaṃ dvādasayojanikaṃ surundhanapuraṃ antarantarā udakaparikhānaṃ",
  "atk-s0513a4:987_1": "kaddamaparikhānaṃ sukkhaparikhānaṃ okiṇṇattā okiṇṇantaraparikhaṃ. Daḷhamaṭṭālakoṭṭhakanti",
  "atk-s0513a4:987_2": "thiratarehi aṭṭālakehi dvārakoṭṭhakehi ca samannāgataṃ. Khaggahatthehīti āvudhahatthehi",
  "atk-s0513a4:987_3": "dasahi yodhasahassehi rakkhitaṃ. Duppavesamidaṃ puranti idaṃ sakalapurampi tassa",
  "atk-s0513a4:987_4": "anto māpitaṃ mayhaṃ nivāsapurampi ubhayaṃ kassaci pavisituṃ na sakkā. Āgamo cāti",
  "atk-s0513a4:987_5": "idha imāya velāya taruṇassa vā yobbanappattassa vā thāmasampannayodhassa vā aññassa",
  "atk-s0513a4:987_6": "vā mahantampi paṇṇākāraṃ gahetvā āgacchantassa āgamo nāma natthi. Saṅgamanti atha",
  "atk-s0513a4:987_7": "tvaṃ kena kāraṇena imāya velāya mayā saha samāgamaṃ icchasīti.",
  "atk-s0513a4:988": "Atha sakko catutthaṃ gāthamāha –",
  "atk-s0513a4:989": "40.",
  "atk-s0513a4:990": "“Yakkhohamasmi kalyāṇi, āgatosmi tavantike;",
  "atk-s0513a4:991": "Tvaṃ maṃ nandaya bhaddante, puṇṇakaṃsaṃ dadāmi te”ti.",
  "atk-s0513a4:992": "Tassattho – kalyāṇi, sundaradassane ahameko devaputto devatānubhāvena idhāgato, tvaṃ ajja maṃ nandaya tosehi, ahaṃ te imaṃ suvaṇṇamāsakapuṇṇaṃ suvaṇṇapātiṃ dadāmīti.",
  "atk-s0513a4:993": "Taṃ sutvā rājadhītā pañcamaṃ gāthamāha –",
  "atk-s0513a4:994": "41.",
  "atk-s0513a4:995": "“Devaṃva yakkhaṃ atha vā manussaṃ, na patthaye udayamaticca aññaṃ;",
  "atk-s0513a4:996": "Gaccheva tvaṃ yakkha mahānubhāva, mā cassu gantvā punarāvajitthā”ti.",
  "atk-s0513a4:997_0": "Tassattho – ahaṃ devarāja, devaṃ vā yakkhaṃ vā udayaṃ atikkamitvā aññaṃ na patthemi,",
  "atk-s0513a4:997_1": "so tvaṃ gaccheva, mā idha aṭṭhāsi, na me tayā ābhatena paṇṇākārena attho, gantvā",
  "atk-s0513a4:997_2": "ca mā imaṃ ṭhānaṃ punarāvajitthāti.",
  "atk-s0513a4:998_0": "So tassā sīhanādaṃ sutvā aṭṭhatvā gatasadiso hutvā tattheva antarahito aṭṭhāsi. So",
  "atk-s0513a4:998_1": "punadivase tāya velāyameva suvaṇṇamāsakapūraṃ rajatapātiṃ ādāya tāya saddhiṃ sallapanto",
  "atk-s0513a4:998_2": "chaṭṭhaṃ gāthamāha –",
  "atk-s0513a4:999": "42.",
  "atk-s0513a4:1000": "“Yā sā rati uttamā kāmabhoginaṃ, yaṃhetu sattā visamaṃ caranti;",
  "atk-s0513a4:1001": "Mā taṃ ratiṃ jīyi tuvaṃ sucimhite, dadāmi te rūpiyaṃ kaṃsapūra”nti.",
  "atk-s0513a4:1002_0": "Tassattho – bhadde, rājadhīte yā esā kāmabhogisattānaṃ ratīsu methunakāmarati nāma",
  "atk-s0513a4:1002_1": "uttamā rati, yassā ratiyā kāraṇā sattā kāyaduccaritādivisamaṃ caranti, taṃ ratiṃ",
  "atk-s0513a4:1002_2": "tvaṃ bhadde, sucimhite manāpahasite mā jīyi, ahampi āgacchanto na tucchahattho āgato,",
  "atk-s0513a4:1002_3": "hiyyo suvaṇṇamāsakapūraṃ suvaṇṇapātiṃ āhariṃ, ajja rūpiyapātiṃ, imaṃ te ahaṃ rūpiyapātiṃ",
  "atk-s0513a4:1002_4": "suvaṇṇapūraṃ dadāmīti.",
  "atk-s0513a4:1003": "Rājadhītā cintesi “ayaṃ kathāsallāpaṃ labhanto punappunaṃ āgamissati, na dāni tena saddhiṃ kathessāmī”ti. Sā kiñci na kathesi.",
  "atk-s0513a4:1004_0": "Sakko tassā akathitabhāvaṃ ñatvā tattheva antarahito hutvā punadivase tāyameva velāya",
  "atk-s0513a4:1004_1": "lohapātiṃ kahāpaṇapūraṃ ādāya “bhadde, tvaṃ maṃ kāmaratiyā santappehi, imaṃ te kahāpaṇapūraṃ",
  "atk-s0513a4:1004_2": "lohapātiṃ dassāmī”ti āha. Taṃ disvā rājadhītā sattamaṃ gāthamāha –",
  "atk-s0513a4:1005": "43.",
  "atk-s0513a4:1006": "“Nāriṃ naro nijjhapayaṃ dhanena, ukkaṃsatī yattha karoti chandaṃ;",
  "atk-s0513a4:1007": "Vipaccanīko tava devadhammo, paccakkhato thokatarena esī”ti.",
  "atk-s0513a4:1008_0": "Tassattho – bho purisa, tvaṃ jaḷo. Naro hi nāma nāriṃ kilesaratikāraṇā dhanena nijjhāpento",
  "atk-s0513a4:1008_1": "saññāpento yattha nāriyā chandaṃ karoti, taṃ ukkaṃsati vaṇṇetvā thometvā bahutarena",
  "atk-s0513a4:1008_2": "dhanena palobheti, tuyhaṃ paneso devasabhāvo vipaccanīko, tvañhi mayā paccakkhato",
  "atk-s0513a4:1008_3": "thokatarena esi, paṭhamadivase suvaṇṇapūraṃ suvaṇṇapātiṃ āharitvā, dutiyadivase suvaṇṇapūraṃ",
  "atk-s0513a4:1008_4": "rūpiyapātiṃ, tatiyadivase kahāpaṇapūraṃ lohapātiṃ āharasīti.",
  "atk-s0513a4:1009_0": "Taṃ sutvā sakko “bhadde rājakumāri, ahaṃ chekavāṇijo na niratthakena atthaṃ nāsemi,",
  "atk-s0513a4:1009_1": "sace tvaṃ āyunā vā vaṇṇena vā vaḍḍheyyāsi, ahaṃ te paṇṇākāraṃ vaḍḍhetvā āhareyyaṃ,",
  "atk-s0513a4:1009_2": "tvaṃ pana parihāyaseva, tenāhampi dhanaṃ parihāpemī”ti vatvā tisso gāthā abhāsi –",
  "atk-s0513a4:1010": "44.",
  "atk-s0513a4:1011": "“Āyu ca vaṇṇo ca manussaloke, nihīyati manujānaṃ sugatte;",
  "atk-s0513a4:1012": "Teneva vaṇṇena dhanampi tuyhaṃ, nihīyati jiṇṇatarāsi ajja.",
  "atk-s0513a4:1013": "45.",
  "atk-s0513a4:1014": "“Evaṃ me pekkhamānassa, rājaputti yasassini;",
  "atk-s0513a4:1015": "Hāyateva tava vaṇṇo, ahorattānamaccaye.",
  "atk-s0513a4:1016": "46.",
  "atk-s0513a4:1017": "“Imināva tvaṃ vayasā, rājaputti sumedhase;",
  "atk-s0513a4:1018": "Brahmacariyaṃ careyyāsi, bhiyyo vaṇṇavatī siyā”ti.",
  "atk-s0513a4:1019_0": "Tattha nihīyatīti parissāvane āsittaudakaṃ viya parihāyati. Manussalokasmiñhi sattā",
  "atk-s0513a4:1019_1": "jīvitena vaṇṇena cakkhupasādādīhi ca dine dine parihāyanteva. Jiṇṇatarāsīti mama",
  "atk-s0513a4:1019_2": "paṭhamaṃ āgatadivase pavattañhi te āyu hiyyo divasaṃ na pāpuṇi, kuṭhāriyā chinnaṃ",
  "atk-s0513a4:1019_3": "viya tattheva nirujjhi, hiyyo pavattampi ajjadivasaṃ na pāpuṇi, hiyyova kuṭhāriyā",
  "atk-s0513a4:1019_4": "chinnaṃ viya nirujjhi, tasmā ajja jiṇṇatarāsi jātā. Evaṃ meti tiṭṭhatu hiyyo ca parahiyyo",
  "atk-s0513a4:1019_5": "ca, ajjeva pana mayhaṃ evaṃ pekkhamānasseva hāyateva tava vaṇṇo. Ahorattānamaccayeti",
  "atk-s0513a4:1019_6": "ito paṭṭhāya rattindivesu vītivattesu ahorattānaṃ accayena apaṇṇattikabhāvameva gamissasīti",
  "atk-s0513a4:1019_7": "dasseti. Imināvāti tasmā bhadde, sace tvaṃ iminā vayeneva imasmiṃ suvaṇṇavaṇṇe sarīre",
  "atk-s0513a4:1019_8": "rajāya avilutteyeva seṭṭhacariyaṃ careyyāsi, pabbajitvā samaṇadhammaṃ kareyyāsi.",
  "atk-s0513a4:1019_9": "Bhiyyo vaṇṇavatī siyāti atirekataravaṇṇā bhaveyyāsīti.",
  "atk-s0513a4:1020": "Tato rājadhītā itaraṃ gāthamāha –",
  "atk-s0513a4:1021": "47.",
  "atk-s0513a4:1022": "“Devā na jīranti yathā manussā, gattesu tesaṃ valiyo na honti;",
  "atk-s0513a4:1023": "Pucchāmi taṃ yakkha mahānubhāva, kathaṃ nu devāna sarīradeho”ti.",
  "atk-s0513a4:1024": "Tattha sarīradehoti sarīrasaṅkhāto deho, devānaṃ sarīraṃ kathaṃ na jīrati, idaṃ ahaṃ taṃ pucchāmīti vadati.",
  "atk-s0513a4:1025": "Athassā kathento sakko itaraṃ gāthamāha –",
  "atk-s0513a4:1026": "48.",
  "atk-s0513a4:1027": "“Devā na jīranti yathā manussā, gattesu tesaṃ valiyo na honti;",
  "atk-s0513a4:1028": "Suve suve bhiyyatarova tesaṃ, dibbo ca vaṇṇo vipulā ca bhogā”ti.",
  "atk-s0513a4:1029_0": "Tattha yathā manussāti yathā manussā jīrantā rūpena vaṇṇena bhogena cakkhupasādādīhi",
  "atk-s0513a4:1029_1": "ca jīranti, na evaṃ devā. Tesañhi gattesu valiyopi na santi, maṭṭhakañcanapaṭṭamiva",
  "atk-s0513a4:1029_2": "sarīraṃ hoti. Suve suveti divase divase. Bhiyyatarovāti atirekatarova tesaṃ dibbo",
  "atk-s0513a4:1029_3": "ca vaṇṇo vipulā ca bhogā honti, manussesu hi rūpaparihāni cirajātabhāvassa sakkhi,",
  "atk-s0513a4:1029_4": "devesu atirekarūpasampatti ca atirekaparivārasampatti ca. Evaṃ aparihānadhammo nāmesa",
  "atk-s0513a4:1029_5": "devaloko. Tasmā tvaṃ jaraṃ appatvāva nikkhamitvā pabbaja, evaṃ parihāniyasabhāvā",
  "atk-s0513a4:1029_6": "manussalokā cavitvā aparihāniyasabhāvaṃ evarūpaṃ devalokaṃ gamissasīti.",
  "atk-s0513a4:1030": "Sā devalokassa vaṇṇaṃ sutvā tassa gamanamaggaṃ pucchantī itaraṃ gāthamāha –",
  "atk-s0513a4:1031": "49.",
  "atk-s0513a4:1032": "“Kiṃsūdha bhītā janatā anekā, maggo ca nekāyatanaṃ pavutto;",
  "atk-s0513a4:1033": "Pucchāmi taṃ yakkha mahānubhāva, katthaṭṭhito paralokaṃ na bhāye”ti.",
  "atk-s0513a4:1034_0": "Tattha kiṃsūdha bhītāti devarāja, ayaṃ khattiyādibhedā anekā janatā kiṃbhītā kassa",
  "atk-s0513a4:1034_1": "bhayena parihāniyasabhāvā manussalokā devalokaṃ na gacchatīti pucchati. Maggoti devalokagāmimaggo.",
  "atk-s0513a4:1034_2": "Idha pana “ki”nti āharitvā “ko”ti pucchā kātabbā. Ayañhettha attho “anekatitthāyatanavasena",
  "atk-s0513a4:1034_3": "paṇḍitehi pavutto devalokamaggo ko kataro”ti vutto. Katthaṭṭhitoti paralokaṃ gacchanto",
  "atk-s0513a4:1034_4": "katarasmiṃ magge ṭhito na bhāyatīti.",
  "atk-s0513a4:1035": "Athassā kathento sakko itaraṃ gāthamāha –",
  "atk-s0513a4:1036": "50.",
  "atk-s0513a4:1037": "“Vācaṃ manañca paṇidhāya sammā, kāyena pāpāni akubbamāno;",
  "atk-s0513a4:1038": "Bahunnapānaṃ gharamāvasanto, saddho mudū saṃvibhāgī vadaññū;",
  "atk-s0513a4:1039": "Saṅgāhako sakhilo saṇhavāco, etthaṭṭhito paralokaṃ na bhāye”ti.",
  "atk-s0513a4:1040_0": "Tassattho – bhadde, udaye vācaṃ manañca sammā ṭhapetvā kāyena pāpāni akaronto ime",
  "atk-s0513a4:1040_1": "dasa kusalakammapathe samādāya vattanto bahuannapāne pahūtadeyyadhamme ghare vasanto",
  "atk-s0513a4:1040_2": "“dānassa vipāko atthī”ti saddhāya samannāgato muducitto dānasaṃvibhāgatāya saṃvibhāgī",
  "atk-s0513a4:1040_3": "pabbajitā bhikkhāya caramānā vadanti nāma, tesaṃ paccayadānena tassa vādassa jānanato",
  "atk-s0513a4:1040_4": "vadaññū catūhi saṅgahavatthūhi saṅgahatāya saṅgāhako piyavāditāya sakhilo maṭṭhavacanatāya",
  "atk-s0513a4:1040_5": "saṇhavāco ettha ettake guṇarāsimhi ṭhito paralokaṃ gacchanto na bhāyatīti.",
  "atk-s0513a4:1041": "Tato rājadhītā taṃ tassa vacanaṃ sutvā thutiṃ karontī itaraṃ gāthamāha –",
  "atk-s0513a4:1042": "51.",
  "atk-s0513a4:1043": "“Anusāsasi maṃ yakkha, yathā mātā yathā pitā;",
  "atk-s0513a4:1044": "Uḷāravaṇṇa pucchāmi, ko nu tvamasi subrahā”ti.",
  "atk-s0513a4:1045": "Tassattho – yathā mātāpitaro puttake anusāsanti, tathā maṃ anusāsasi. Uḷāravaṇṇa sobhaggappattarūpadāraka ko nu asi tvaṃ evaṃ accuggatasarīroti.",
  "atk-s0513a4:1046": "Tato bodhisatto itaraṃ gāthamāha –",
  "atk-s0513a4:1047": "52.",
  "atk-s0513a4:1048": "“Udayohamasmi kalyāṇi, saṅgarattā idhāgato;",
  "atk-s0513a4:1049": "Āmanta kho taṃ gacchāmi, muttosmi tava saṅgarā”ti.",
  "atk-s0513a4:1050_0": "Tassattho – kalyāṇadassane ahaṃ purimabhave tava sāmiko udayo nāma tāvatiṃsabhavane",
  "atk-s0513a4:1050_1": "sakko hutvā nibbatto, idhāgacchanto na kilesavasenāgato, taṃ vīmaṃsitvā pana saṅgaraṃ",
  "atk-s0513a4:1050_2": "mocessāmīti saṅgarattā pubbe saṅgarassa katattā āgatosmi, idāni taṃ āmantetvā gacchāmi,",
  "atk-s0513a4:1050_3": "muttosmi tava saṅgarāti.",
  "atk-s0513a4:1051_0": "Rājadhītā assasitvā “sāmi, tvaṃ udayabhaddarājā”ti assudhārā pavattayamānā “ahaṃ",
  "atk-s0513a4:1051_1": "tumhehi vinā vasituṃ na sakkomi, yathā tumhākaṃ santike vasāmi, tathā maṃ anusāsathā”ti",
  "atk-s0513a4:1051_2": "vatvā itaraṃ gāthaṃ abhāsi –",
  "atk-s0513a4:1052": "53.",
  "atk-s0513a4:1053": "“Sace kho tvaṃ udayosi, saṅgarattā idhāgato;",
  "atk-s0513a4:1054": "Anusāsa maṃ rājaputta, yathāssa puna saṅgamo”ti.",
  "atk-s0513a4:1055": "Atha naṃ anusāsanto mahāsatto catasso gāthā abhāsi –",
  "atk-s0513a4:1056": "54.",
  "atk-s0513a4:1057": "“Atipatati vayo khaṇo tatheva, ṭhānaṃ natthi dhuvaṃ cavanti sattā;",
  "atk-s0513a4:1058": "Parijīyati addhuvaṃ sarīraṃ, udaye mā pamāda carassu dhammaṃ.",
  "atk-s0513a4:1059": "55.",
  "atk-s0513a4:1060": "“Kasiṇā pathavī dhanassa pūrā, ekasseva siyā anaññadheyyā;",
  "atk-s0513a4:1061": "Taṃ cāpi jahati avītarāgo, udaye mā pamāda carassu dhammaṃ.",
  "atk-s0513a4:1062": "56.",
  "atk-s0513a4:1063": "“Mātā ca pitā ca bhātaro ca, bhariyā yāpi dhanena hoti kītā;",
  "atk-s0513a4:1064": "Te cāpi jahanti aññamaññaṃ, udaye mā pamāda carassu dhammaṃ.",
  "atk-s0513a4:1065": "57.",
  "atk-s0513a4:1066": "“Kāyo parabhojananti ñatvā, saṃsāre sugatiñca duggatiñca;",
  "atk-s0513a4:1067": "Ittaravāsoti jāniyāna, udaye mā pamāda carassu dhamma”nti.",
  "atk-s0513a4:1068_0": "Tattha atipatatīti ativiya patati, sīghaṃ atikkamati. Vayoti paṭhamavayāditividhopi",
  "atk-s0513a4:1068_1": "vayo. Khaṇo tathevāti uppādaṭṭhitibhaṅgakkhaṇopi tatheva atipatati. Ubhayenapi bhinno",
  "atk-s0513a4:1068_2": "imesaṃ sattānaṃ āyusaṅkhāro nāma sīghasotā nadī viya anivattanto sīghaṃ atikkamatīti",
  "atk-s0513a4:1068_3": "dasseti. Ṭhānaṃ natthīti “uppannā saṅkhārā abhijjitvā tiṭṭhantū”ti patthanāyapi tesaṃ",
  "atk-s0513a4:1068_4": "ṭhānaṃ nāma natthi, dhuvaṃ ekaṃseneva buddhaṃ bhagavantaṃ ādiṃ katvā sabbepi sattā",
  "atk-s0513a4:1068_5": "cavanti, “dhuvaṃ maraṇaṃ, addhuvaṃ jīvita”nti evaṃ maraṇassatiṃ bhāvehīti dīpeti.",
  "atk-s0513a4:1068_6": "Parijīyatīti idaṃ suvaṇṇavaṇṇampi sarīraṃ jīrateva, evaṃ jānāhi. Mā pamādanti tasmā",
  "atk-s0513a4:1068_7": "tvaṃ udayabhadde mā pamādaṃ āpajji, appamattā hutvā dasakusalakammapathadhammaṃ carāhīti.",
  "atk-s0513a4:1069_0": "Kasiṇāti sakalā. Ekassevāti yadi ekasseva rañño, tasmiṃ ekasmiṃyeva anaññādhīnā assa.",
  "atk-s0513a4:1069_1": "Taṃ cāpi jahati avītarāgoti taṇhāvasiko puggalo ettakenapi yasena atitto maraṇakāle",
  "atk-s0513a4:1069_2": "avītarāgova taṃ vijahati. Evaṃ taṇhāya apūraṇīyabhāvaṃ jānāhīti dīpeti. Te cāpīti",
  "atk-s0513a4:1069_3": "mātā puttaṃ, putto mātaraṃ, pitā puttaṃ, putto pitaraṃ, bhātā bhaginiṃ, bhaginī bhātaraṃ,",
  "atk-s0513a4:1069_4": "bhariyā sāmikaṃ, sāmiko bhariyanti ete aññamaññaṃ jahanti, nānā honti. Evaṃ sattānaṃ",
  "atk-s0513a4:1069_5": "nānābhāvavinābhāvaṃ jānāhīti dīpeti.",
  "atk-s0513a4:1070_0": "Parabhojananti vividhānaṃ kākādīnaṃ parasattānaṃ bhojanaṃ. Ittaravāsoti yā esā imasmiṃ",
  "atk-s0513a4:1070_1": "saṃsāre manussabhūtā suggati ca tiracchānabhūtā duggati ca, etaṃ ubhayampi “ittaravāso”ti",
  "atk-s0513a4:1070_2": "jānitvā mā pamādaṃ, carassu dhammaṃ. Imesaṃ sattānaṃ nānāṭhānato āgantvā ekasmiṃ",
  "atk-s0513a4:1070_3": "ṭhāne samāgamo paritto, ime sattā appakasmiṃyeva kāle ekato vasanti, tasmā appamattā hohīti.",
  "atk-s0513a4:1071": "Evaṃ mahāsatto tassā ovādamadāsi. Sāpi tassa dhammakathāya pasīditvā thutiṃ karontī osānagāthamāha –",
  "atk-s0513a4:1072": "58.",
  "atk-s0513a4:1073": "“Sādhu bhāsatiyaṃ yakkho, appaṃ maccāna jīvitaṃ;",
  "atk-s0513a4:1074": "Kasirañca parittañca, tañca dukkhena saṃyutaṃ;",
  "atk-s0513a4:1075": "Sāhaṃ ekā pabbajissāmi, hitvā kāsiṃ surundhana”nti.",
  "atk-s0513a4:1076_0": "Tattha sādhūti “appaṃ maccāna jīvita”nti bhāsamāno ayaṃ devarājā sādhu bhāsati. Kiṃkāraṇā?",
  "atk-s0513a4:1076_1": "Idañhi kasirañca dukkhaṃ assādarahitaṃ, parittañca na bahukaṃ ittarakālaṃ. Sace hi",
  "atk-s0513a4:1076_2": "kasirampi samānaṃ dīghakālaṃ pavatteyya, parittakampi samānaṃ sukhaṃ bhaveyya, idaṃ",
  "atk-s0513a4:1076_3": "pana kasirañceva parittañca sakalena vaṭṭadukkhena saṃyutaṃ sannihitaṃ. Sāhanti sā",
  "atk-s0513a4:1076_4": "ahaṃ. Surundhananti surundhananagarañca kāsiraṭṭhañca chaḍḍetvā ekikāva pabbajissāmīti āha.",
  "atk-s0513a4:1077_0": "Bodhisatto tassā ovādaṃ datvā sakaṭṭhānameva gato. Sāpi punadivase amacce rajjaṃ",
  "atk-s0513a4:1077_1": "paṭicchāpetvā antonagareyeva ramaṇīye uyyāne isipabbajjaṃ pabbajitvā dhammaṃ caritvā",
  "atk-s0513a4:1077_2": "āyupariyosāne tāvatiṃsabhavane bodhisattassa pādaparicārikā hutvā nibbatti.",
  "atk-s0513a4:1078_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:1078_1": "ukkaṇṭhitabhikkhu sotāpattiphale patiṭṭhahi. Tadā rājadhītā rāhulamātā ahosi, sakko",
  "atk-s0513a4:1078_2": "pana ahameva ahosinti.",
  "atk-s0513a4:1079": "Udayajātakavaṇṇanā catutthā.",
  "atk-s0513a4:1081": "[459] 5. Pānīyajātakavaṇṇanā",
  "atk-s0513a4:1082_0": "Mitto mittassāti idaṃ satthā jetavane viharanto kilesaniggahaṃ ārabbha kathesi. Ekasmiñhi",
  "atk-s0513a4:1082_1": "samaye sāvatthivāsino pañcasatā gihisahāyakā tathāgatassa dhammadesanaṃ sutvā pabbajitvā",
  "atk-s0513a4:1082_2": "upasampannā antokoṭisanthāre vasantā aḍḍharattasamaye kāmavitakkaṃ vitakkesuṃ. Sabbaṃ",
  "atk-s0513a4:1082_3": "heṭṭhā vuttanayeneva veditabbaṃ. Bhagavato āṇattiyā panāyasmatā ānandena bhikkhusaṅghe",
  "atk-s0513a4:1082_4": "sannipātite satthā paññattāsane nisīditvā anodissakaṃ katvā “kāmavitakkaṃ vitakkayitthā”ti",
  "atk-s0513a4:1082_5": "avatvā sabbasaṅgāhikavaseneva “bhikkhave, kileso khuddako nāma natthi, bhikkhunā",
  "atk-s0513a4:1082_6": "nāma uppannuppannā kilesā niggahetabbā, porāṇakapaṇḍitā anuppannepi buddhe kilese",
  "atk-s0513a4:1082_7": "niggahetvā paccekabodhiñāṇaṃ pattā”ti vatvā atītaṃ āhari.",
  "atk-s0513a4:1083_0": "Atīte bārāṇasiyaṃ brahmadatte rajjaṃ kārente kāsiraṭṭhe ekasmiṃ gāmake dve sahāyakā",
  "atk-s0513a4:1083_1": "pānīyatumbāni ādāya khettaṃ gantvā ekamantaṃ ṭhapetvā khettaṃ koṭṭetvā pipāsitakāle",
  "atk-s0513a4:1083_2": "āgantvā pānīyaṃ pivanti. Tesu eko pānīyatthāya āgantvā attano pānīyaṃ rakkhanto itarassa",
  "atk-s0513a4:1083_3": "tumbato pivitvā sāyaṃ araññā nikkhamitvā nhāyitvā ṭhito “atthi nu kho me kāyadvārādīhi",
  "atk-s0513a4:1083_4": "ajja kiñci pāpaṃ kata”nti upadhārento thenetvā pānīyassa pivitabhāvaṃ disvā saṃvegappatto",
  "atk-s0513a4:1083_5": "hutvā “ayaṃ taṇhā vaḍḍhamānā maṃ apāyesu khipissati, imaṃ kilesaṃ niggaṇhissāmī”ti",
  "atk-s0513a4:1083_6": "pānīyassa thenetvā pivitabhāvaṃ ārammaṇaṃ katvā vipassanaṃ vaḍḍhetvā paccekabodhiñāṇaṃ",
  "atk-s0513a4:1083_7": "nibbattetvā paṭiladdhaguṇaṃ āvajjento aṭṭhāsi. Atha naṃ itaro nhāyitvā uṭṭhito “ehi,",
  "atk-s0513a4:1083_8": "samma, gharaṃ gacchāmā”ti āha. “Gaccha tvaṃ, mama gharena kiccaṃ natthi, paccekabuddhā",
  "atk-s0513a4:1083_9": "nāma maya”nti. “Paccekabuddhā nāma tumhādisā na hontī”ti. “Atha kīdisā paccekabuddhā",
  "atk-s0513a4:1083_10": "hontī”ti? “Dvaṅgulakesā kāsāyavatthavasanā uttarahimavante nandamūlakapabbhāre vasantī”ti.",
  "atk-s0513a4:1083_11": "So sīsaṃ parāmasi, taṃ khaṇaññevassa gihiliṅgaṃ antaradhāyi, surattadupaṭṭaṃ nivatthameva,",
  "atk-s0513a4:1083_12": "vijjulatāsadisaṃ kāyabandhanaṃ baddhameva, alattakapāṭalavaṇṇaṃ uttarāsaṅgacīvaraṃ",
  "atk-s0513a4:1083_13": "ekaṃsaṃ katameva, meghavaṇṇaṃ paṃsukūlacīvaraṃ dakkhiṇaaṃsakūṭe ṭhapitameva, bhamaravaṇṇo",
  "atk-s0513a4:1083_14": "mattikāpatto vāmaaṃsakūṭe laggitova ahosi. So ākāse ṭhatvā dhammaṃ desetvā uppatitvā",
  "atk-s0513a4:1083_15": "nandamūlakapabbhāreyeva otari.",
  "atk-s0513a4:1084_0": "Aparopi kāsigāmeyeva kuṭumbiko āpaṇe nisinno ekaṃ purisaṃ attano bhariyaṃ ādāya gacchantaṃ",
  "atk-s0513a4:1084_1": "disvā taṃ uttamarūpadharaṃ itthiṃ indriyāni bhinditvā oloketvā puna cintesi “ayaṃ",
  "atk-s0513a4:1084_2": "lobho vaḍḍhamāno maṃ apāyesu khipissatī”ti saṃviggamānaso vipassanaṃ vaḍḍhetvā paccekabodhiñāṇaṃ",
  "atk-s0513a4:1084_3": "nibbattetvā ākāse ṭhito dhammaṃ desetvā nandamūlakapabbhārameva gato.",
  "atk-s0513a4:1085_0": "Aparepi kāsigāmavāsinoyeva dve pitāputtā ekato maggaṃ paṭipajjiṃsu. Aṭavīmukhe pana",
  "atk-s0513a4:1085_1": "corā uṭṭhitā honti. Te pitāputte labhitvā puttaṃ gahetvā “dhanaṃ āharitvā tava puttaṃ",
  "atk-s0513a4:1085_2": "gaṇhā”ti pitaraṃ vissajjenti, dve bhātaro labhitvā kaniṭṭhaṃ gahetvā jeṭṭhaṃ vissajjenti,",
  "atk-s0513a4:1085_3": "ācariyantevāsike labhitvā ācariyaṃ gahetvā antevāsikaṃ vissajjenti, antevāsiko sippalobhena",
  "atk-s0513a4:1085_4": "dhanaṃ āharitvā ācariyaṃ gaṇhitvā gacchati. Atha te pitāputtāpi tattha corānaṃ uṭṭhitabhāvaṃ",
  "atk-s0513a4:1085_5": "ñatvā “tvaṃ maṃ ‘pitā’ti mā vada, ahampi taṃ ‘putto’ti na vakkhāmī”ti katikaṃ katvā",
  "atk-s0513a4:1085_6": "corehi gahitakāle “tumhe aññamaññaṃ kiṃ hothā”ti puṭṭhā “na kiñci homā”ti sampajānamusāvādaṃ",
  "atk-s0513a4:1085_7": "kariṃsu. Tesu aṭavito nikkhamitvā sāyaṃ nhāyitvā ṭhitesu putto attano sīlaṃ sodhento",
  "atk-s0513a4:1085_8": "taṃ musāvādaṃ disvā “idaṃ pāpaṃ vaḍḍhamānaṃ maṃ apāyesu khipissati, imaṃ kilesaṃ",
  "atk-s0513a4:1085_9": "niggaṇhissāmī”ti vipassanaṃ vaḍḍhetvā paccekabodhiñāṇaṃ nibbattetvā ākāse ṭhito pitu",
  "atk-s0513a4:1085_10": "dhammaṃ desetvā nandamūlakapabbhārameva gato.",
  "atk-s0513a4:1086_0": "Aparopi kāsigāmeyeva pana eko gāmabhojako māghātaṃ kārāpesi. Atha naṃ balikammakāle",
  "atk-s0513a4:1086_1": "mahājano sannipatitvā āha “sāmi, mayaṃ migasūkarādayo māretvā yakkhānaṃ balikammaṃ",
  "atk-s0513a4:1086_2": "karissāma, balikammakālo eso”ti. Tumhākaṃ pubbe karaṇaniyāmeneva karothāti manussā",
  "atk-s0513a4:1086_3": "bahuṃ pāṇātipātamakaṃsu. So bahuṃ macchamaṃsaṃ disvā “ime manussā ettake pāṇe mārentā",
  "atk-s0513a4:1086_4": "mamevekassa vacanena mārayiṃsū”ti kukkuccaṃ katvā vātapānaṃ nissāya ṭhitakova vipassanaṃ",
  "atk-s0513a4:1086_5": "vaḍḍhetvā paccekabodhiñāṇaṃ nibbattetvā ākāse ṭhito mahājanassa dhammaṃ desetvā nandamūlakapabbhārameva gato.",
  "atk-s0513a4:1087_0": "Aparopi kāsiraṭṭheyeva gāmabhojako majjavikkayaṃ vāretvā “sāmi, pubbe imasmiṃ kāle",
  "atk-s0513a4:1087_1": "surāchaṇo nāma hoti, kiṃ karomā”ti mahājanena vutto “tumhākaṃ porāṇakaniyāmeneva",
  "atk-s0513a4:1087_2": "karothā”ti āha. Manussā chaṇaṃ katvā suraṃ pivitvā kalahaṃ karontā hatthapāde bhañjitvā",
  "atk-s0513a4:1087_3": "sīsaṃ bhinditvā kaṇṇe chinditvā bahudaṇḍena bajjhiṃsu. Gāmabhojako te disvā cintesi",
  "atk-s0513a4:1087_4": "“mayi ananujānante ime imaṃ dukkhaṃ na vindeyyu”nti. So ettakena kukkuccaṃ katvā",
  "atk-s0513a4:1087_5": "vātapānaṃ nissāya ṭhitakova vipassanaṃ vaḍḍhetvā paccekabodhiñāṇaṃ nibbattetvā “appamattā",
  "atk-s0513a4:1087_6": "hothā”ti ākāse ṭhatvā dhammaṃ desetvā nandamūlakapabbhārameva gato.",
  "atk-s0513a4:1088_0": "Aparabhāge te pañca paccekabuddhā bhikkhācāratthāya bārāṇasidvāre otaritvā sunivatthā",
  "atk-s0513a4:1088_1": "supārutā pāsādikehi abhikkamādīhi piṇḍāya carantā rājadvāraṃ sampāpuṇiṃsu. Rājā te",
  "atk-s0513a4:1088_2": "disvā pasannacitto rājanivesanaṃ pavesetvā pāde dhovitvā gandhatelena makkhetvā paṇītena",
  "atk-s0513a4:1088_3": "khādanīyena bhojanīyena parivisitvā ekamantaṃ nisīditvā “bhante, tumhākaṃ paṭhamavaye",
  "atk-s0513a4:1088_4": "pabbajjā sobhati, imasmiṃ vaye pabbajantā kathaṃ kāmesu ādīnavaṃ passittha, kiṃ vo",
  "atk-s0513a4:1088_5": "ārammaṇaṃ ahosī”ti pucchi. Te tassa kathentā –",
  "atk-s0513a4:1089": "59.",
  "atk-s0513a4:1090": "“Mitto mittassa pānīyaṃ, adinnaṃ paribhuñjisaṃ;",
  "atk-s0513a4:1091": "Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1092": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1093": "60.",
  "atk-s0513a4:1094": "“Paradārañca disvāna, chando me udapajjatha;",
  "atk-s0513a4:1095": "Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1096": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1097": "61.",
  "atk-s0513a4:1098": "“Pitaraṃ me mahārāja, corā agaṇhu kānane;",
  "atk-s0513a4:1099": "Tesāhaṃ pucchito jānaṃ, aññathā naṃ viyākariṃ.",
  "atk-s0513a4:1100": "62.",
  "atk-s0513a4:1101": "“Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1102": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1103": "63.",
  "atk-s0513a4:1104": "“Pāṇātipātamakaruṃ, somayāge upaṭṭhite;",
  "atk-s0513a4:1105": "Tesāhaṃ samanuññāsiṃ.",
  "atk-s0513a4:1106": "64.",
  "atk-s0513a4:1107": "“Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1108": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1109": "65.",
  "atk-s0513a4:1110": "“Surāmerayamādhukā, ye janā paṭhamāsu no;",
  "atk-s0513a4:1111": "Bahūnaṃ te anatthāya, majjapānamakappayuṃ;",
  "atk-s0513a4:1112": "Tesāhaṃ samanuññāsiṃ.",
  "atk-s0513a4:1113": "66.",
  "atk-s0513a4:1114": "“Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1115": "Mā puna akaraṃ pāpaṃ, tasmā pabbajito aha”nti. –",
  "atk-s0513a4:1116": "Imā paṭipāṭiyā pañca gāthā abhāsiṃsu. Rājāpi ekamekassa byākaraṇaṃ sutvā “bhante, ayaṃ pabbajjā tumhākaṃ yevānucchavikā”ti thutimakāsi.",
  "atk-s0513a4:1117_0": "Tattha mitto mittassāti mahārāja, ahaṃ ekassa mitto hutvā tassa mittassa santakaṃ",
  "atk-s0513a4:1117_1": "pānīyaṃ iminā niyāmeneva paribhuñjiṃ. Tasmāti yasmā puthujjanā nāma pāpakammaṃ karonti,",
  "atk-s0513a4:1117_2": "tasmā ahaṃ mā puna akaraṃ pāpaṃ, taṃ pāpaṃ ārammaṇaṃ katvā pabbajitomhi. Chandoti",
  "atk-s0513a4:1117_3": "mahārāja, imināva niyāmena mama paradāraṃ disvā kāme chando uppajji. Agaṇhūti agaṇhiṃsu.",
  "atk-s0513a4:1117_4": "Jānanti tesaṃ corānaṃ “ayaṃ kiṃ te hotī”ti pucchito jānantoyeva “na kiñci hotī”ti",
  "atk-s0513a4:1117_5": "aññathā byākāsiṃ. Somayāgeti navacande uṭṭhite somayāgaṃ nāma yakkhabaliṃ kariṃsu,",
  "atk-s0513a4:1117_6": "tasmiṃ upaṭṭhite. Samanuññāsinti samanuñño āsiṃ. Surāmerayamādhukāti piṭṭhasurādisurañca",
  "atk-s0513a4:1117_7": "pupphāsavādimerayañca pakkamadhu viya madhuraṃ maññamānā. Ye janā paṭhamāsu noti",
  "atk-s0513a4:1117_8": "ye no gāme janā paṭhamaṃ evarūpā āsuṃ ahesuṃ. Bahūnaṃ teti te ekadivasaṃ ekasmiṃ",
  "atk-s0513a4:1117_9": "chaṇe patte bahūnaṃ anatthāya majjapānaṃ akappayiṃsu.",
  "atk-s0513a4:1118_0": "Rājā tesaṃ dhammaṃ sutvā pasannacitto cīvarasāṭake ca bhesajjāni ca datvā paccekabuddhe",
  "atk-s0513a4:1118_1": "uyyojesi. Tepi tassa anumodanaṃ katvā tattheva agamaṃsu. Tato paṭṭhāya rājā vatthukāmesu",
  "atk-s0513a4:1118_2": "viratto anapekkho hutvā nānaggarasabhojanaṃ bhuñjitvā itthiyo anālapitvā anoloketvā",
  "atk-s0513a4:1118_3": "virattacitto uṭṭhāya sirigabbhaṃ pavisitvā nisinno setabhittiyaṃ kasiṇaparikammaṃ",
  "atk-s0513a4:1118_4": "katvā jhānaṃ nibbattesi. So jhānappatto kāme garahanto –",
  "atk-s0513a4:1119": "67.",
  "atk-s0513a4:1120": "“Dhiratthu subahū kāme, duggandhe bahukaṇṭake;",
  "atk-s0513a4:1121": "Ye ahaṃ paṭisevanto, nālabhiṃ tādisaṃ sukha”nti. – gāthamāha;",
  "atk-s0513a4:1122": "Tattha bahukaṇṭaketi bahū paccāmitte. Ye ahanti yo ahaṃ, ayameva vā pāṭho. Tādisanti etādisaṃ kilesarahitaṃ jhānasukhaṃ.",
  "atk-s0513a4:1123_0": "Athassa aggamahesī “ayaṃ rājā paccekabuddhānaṃ dhammakathaṃ sutvā ukkaṇṭhitarūpo",
  "atk-s0513a4:1123_1": "ahosi, amhehi saddhiṃ akathetvāva sirigabbhaṃ paviṭṭho, pariggaṇhissāmi tāva na”nti",
  "atk-s0513a4:1123_2": "cintetvā sirigabbhadvāre ṭhitā rañño kāmesu garahantassa udānaṃ sutvā “mahārāja,",
  "atk-s0513a4:1123_3": "tvaṃ kāme garahasi, kāmasukhasadisaṃ nāma sukhaṃ natthī”ti kāme vaṇṇentī itaraṃ gāthamāha –",
  "atk-s0513a4:1124": "68.",
  "atk-s0513a4:1125": "“Mahassādā sukhā kāmā, natthi kāmā paraṃ sukhaṃ;",
  "atk-s0513a4:1126": "Ye kāme paṭisevanti, saggaṃ te upapajjare”ti.",
  "atk-s0513a4:1127": "Tattha mahassādāti mahārāja, ete kāmā nāma mahāassādā, ito uttariṃ aññaṃ sukhaṃ natthi. Kāmasevino hi apāye anupagamma sagge nibbattantīti attho.",
  "atk-s0513a4:1128": "Taṃ sutvā bodhisatto tassā “nassa vasali, kiṃ kathesi, kāmesu sukhaṃ nāma kuto atthi, vipariṇāmadukkhā ete”ti garahanto sesagāthā abhāsi –",
  "atk-s0513a4:1129": "69.",
  "atk-s0513a4:1130": "“Appassādā dukhā kāmā, natthi kāmā paraṃ dukhaṃ;",
  "atk-s0513a4:1131": "Ye kāme paṭisevanti, nirayaṃ te upapajjare.",
  "atk-s0513a4:1132": "70.",
  "atk-s0513a4:1133": "“Asī yathā sunisito, nettiṃsova supāyiko;",
  "atk-s0513a4:1134": "Sattīva urasi khittā, kāmā dukkhatarā tato.",
  "atk-s0513a4:1135": "71.",
  "atk-s0513a4:1136": "“Aṅgārānaṃva jalitaṃ, kāsuṃ sādhikaporisaṃ;",
  "atk-s0513a4:1137": "Phālaṃva divasaṃtattaṃ, kāmā dukkhatarā tato.",
  "atk-s0513a4:1138": "72.",
  "atk-s0513a4:1139": "“Visaṃ yathā halāhalaṃ, telaṃ pakkuthitaṃ yathā;",
  "atk-s0513a4:1140": "Tambalohavilīnaṃva, kāmā dukkhatarā tato”ti.",
  "atk-s0513a4:1141_0": "Tattha nettiṃsoti nikkaruṇo, idampi ekassa khaggassa nāmaṃ. Dukkhatarāti evaṃ jalitaṅgārakāsuṃ",
  "atk-s0513a4:1141_1": "vā divasaṃ tattaṃ phālaṃ vā paṭicca yaṃ dukkhaṃ uppajjati, tatopi kāmāyeva dukkhatarāti",
  "atk-s0513a4:1141_2": "attho. Anantaragāthāya yathā etāni visādīni dukkhāvahanato dukkhāni, evaṃ kāmāpi",
  "atk-s0513a4:1141_3": "dukkhā, taṃ pana kāmadukkhaṃ itarehi dukkhehi dukkhataranti attho.",
  "atk-s0513a4:1142_0": "Evaṃ mahāsatto deviyā dhammaṃ desetvā amacce sannipātetvā “bhonto amaccā, tumhe rajjaṃ",
  "atk-s0513a4:1142_1": "paṭipajjatha, ahaṃ pabbajissāmī”ti vatvā mahājanassa rodantassa paridevantassa uṭṭhāya",
  "atk-s0513a4:1142_2": "ākāse ṭhatvā ovādaṃ datvā anilapatheneva uttarahimavantaṃ gantvā ramaṇīye padese",
  "atk-s0513a4:1142_3": "assamaṃ māpetvā isipabbajjaṃ pabbajitvā āyupariyosāne brahmalokaparāyaṇo ahosi.",
  "atk-s0513a4:1143_0": "Satthā imaṃ dhammadesanaṃ āharitvā “bhikkhave, kileso khuddako nāma natthi, appamattakopi",
  "atk-s0513a4:1143_1": "paṇḍitehi niggahitabboyevā”ti vatvā saccāni pakāsetvā jātakaṃ samodhānesi, saccapariyosāne",
  "atk-s0513a4:1143_2": "pañcasatā bhikkhū arahatte patiṭṭhahiṃsu. Tadā paccekabuddhā parinibbāyiṃsu, devī",
  "atk-s0513a4:1143_3": "rāhulamātā ahosi, rājā pana ahameva ahosinti.",
  "atk-s0513a4:1144": "Pānīyajātakavaṇṇanā pañcamā.",
  "atk-s0513a4:1146": "[460] 6. Yudhañcayajātakavaṇṇanā",
  "atk-s0513a4:1147_0": "Mittāmaccaparibyūḷhanti idaṃ satthā jetavane viharanto mahābhinikkhamanaṃ ārabbha",
  "atk-s0513a4:1147_1": "kathesi. Ekadivasañhi dhammasabhāyaṃ sannipatitā bhikkhū “āvuso, sace dasabalo agāraṃ",
  "atk-s0513a4:1147_2": "ajjhāvasissa, sakalacakkavāḷagabbhe cakkavattirājā abhavissa sattaratanasamannāgato",
  "atk-s0513a4:1147_3": "caturiddhīhi samiddho parosahassaputtaparivāro, so evarūpaṃ sirivibhavaṃ pahāya kāmesu",
  "atk-s0513a4:1147_4": "dosaṃ disvā aḍḍharattasamaye channasahāyova kaṇṭakamāruyha nikkhamitvā anomanadītīre",
  "atk-s0513a4:1147_5": "pabbajitvā chabbassāni dukkarakārikaṃ katvā sammāsambodhiṃ patto”ti satthu guṇakathaṃ",
  "atk-s0513a4:1147_6": "kathayiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:1147_7": "pucchitvā “imāya nāmā”ti vutte “na, bhikkhave, tathāgato idāneva mahābhinikkhamanaṃ",
  "atk-s0513a4:1147_8": "nikkhanto, pubbepi dvādasayojanike bārāṇasinagare rajjaṃ pahāya nikkhantoyevā”ti vatvā atītaṃ āhari.",
  "atk-s0513a4:1148_0": "Atīte rammanagare sabbadatto nāma rājā ahosi. Ayañhi bārāṇasī udayajātake surundhananagaraṃ",
  "atk-s0513a4:1148_1": "nāma jātā, cūḷasutasomajātake sudassanaṃ nāma, soṇanandajātake brahmavaḍḍhanaṃ nāma,",
  "atk-s0513a4:1148_2": "khaṇḍahālajātake pupphavatī nāma, saṅkhabrāhmaṇajātake moḷinī nāma, imasmiṃ pana",
  "atk-s0513a4:1148_3": "yudhañcayajātake rammanagaraṃ nāma ahosi. Evamassā kadāci nāmaṃ parivattati. Tattha",
  "atk-s0513a4:1148_4": "sabbadattarañño puttasahassaṃ ahosi. Yudhañcayassa nāma jeṭṭhaputtassa uparajjaṃ",
  "atk-s0513a4:1148_5": "adāsi. So divase divase mahādānaṃ pavattesi. Evaṃ gacchante kāle bodhisatto ekadivasaṃ",
  "atk-s0513a4:1148_6": "pātova rathavaramāruyha mahantena sirivibhavena uyyānakīḷaṃ gacchanto rukkhaggatiṇaggasākhaggamakkaṭakasuttajālādīsu",
  "atk-s0513a4:1148_7": "muttājālākārena laggitaussavabindūni disvā “samma sārathi, kiṃ nāmeta”nti pucchitvā",
  "atk-s0513a4:1148_8": "“ete deva, himasamaye patanakaussavabindūni nāmā”ti sutvā divasabhāgaṃ uyyāne kīḷitvā",
  "atk-s0513a4:1148_9": "sāyanhakāle paccāgacchanto te adisvāva “samma sārathi, kahaṃ nu kho ete ussavabindū,",
  "atk-s0513a4:1148_10": "na te idāni passāmī”ti pucchi. “Deva, te sūriye uggacchante sabbeva bhijjitvā pathaviyaṃ",
  "atk-s0513a4:1148_11": "patantī”ti sutvā saṃvegappatto hutvā “imesaṃ sattānaṃ jīvitasaṅkhārāpi tiṇagge ussavabindusadisāva,",
  "atk-s0513a4:1148_12": "mayā byādhijarāmaraṇehi apīḷiteyeva mātāpitaro āpucchitvā pabbajituṃ vaṭṭatī”ti ussavabindumeva",
  "atk-s0513a4:1148_13": "ārammaṇaṃ katvā āditte viya tayo bhave passanto attano gehaṃ agantvā alaṅkatapaṭiyattāya",
  "atk-s0513a4:1148_14": "vinicchayasālāya nisinnassa pitu santikaṃyeva gantvā pitaraṃ vanditvā ekamantaṃ ṭhito",
  "atk-s0513a4:1148_15": "pabbajjaṃ yācanto paṭhamaṃ gāthamāha –",
  "atk-s0513a4:1149": "73.",
  "atk-s0513a4:1150": "“Mittāmaccaparibyūḷhaṃ, ahaṃ vande rathesabhaṃ;",
  "atk-s0513a4:1151": "Pabbajissāmahaṃ rāja, taṃ devo anumaññatū”ti.",
  "atk-s0513a4:1152": "Tattha paribyūḷhanti parivāritaṃ. Taṃ devoti taṃ mama pabbajjaṃ devo anujānātūti attho.",
  "atk-s0513a4:1153": "Atha naṃ rājā nivārento dutiyaṃ gāthamāha –",
  "atk-s0513a4:1154": "74.",
  "atk-s0513a4:1155": "“Sace te ūnaṃ kāmehi, ahaṃ paripūrayāmi te;",
  "atk-s0513a4:1156": "Yo taṃ hiṃ sati vāremi, mā pabbaja yudhañcayā”ti.",
  "atk-s0513a4:1157": "Taṃ sutvā kumāro tatiyaṃ gāthamāha –",
  "atk-s0513a4:1158": "75.",
  "atk-s0513a4:1159": "“Na matthi ūnaṃ kāmehi, hiṃsitā me na vijjati;",
  "atk-s0513a4:1160": "Dīpañca kātumicchāmi, yaṃ jarā nābhikīratī”ti.",
  "atk-s0513a4:1161_0": "Tattha dīpañcāti tāta neva mayhaṃ kāmehi ūnaṃ atthi, na maṃ hiṃsanto koci vijjati,",
  "atk-s0513a4:1161_1": "ahaṃ pana paralokagamanāya attano patiṭṭhaṃ kātumicchāmi. Kīdisaṃ? Yaṃ jarā nābhikīrati",
  "atk-s0513a4:1161_2": "na viddhaṃseti, tamahaṃ kātumicchāmi, amatamahānibbānaṃ gavesissāmi, na me kāmehi",
  "atk-s0513a4:1161_3": "attho, anujānātha maṃ, mahārājāti vadati.",
  "atk-s0513a4:1162": "Iti punappunaṃ kumāro pabbajjaṃ yāci, rājā “mā pabbajā”ti vāreti. Tamatthamāvikaronto satthā upaḍḍhaṃ gāthamāha –",
  "atk-s0513a4:1163": "76.",
  "atk-s0513a4:1164": "“Putto vā pitaraṃ yāce, pitā vā puttamorasa”nti.",
  "atk-s0513a4:1165": "Tattha vā-kāro sampiṇḍanattho. Idaṃ vuttaṃ hoti – “evaṃ, bhikkhave, putto ca pitaraṃ yācati, pitā ca orasaṃ puttaṃ yācatī”ti.",
  "atk-s0513a4:1166": "Sesaṃ upaḍḍhagāthaṃ rājā āha –",
  "atk-s0513a4:1167": "“Negamo taṃ yāce tāta, mā pabbaja yudhañcayā”ti.",
  "atk-s0513a4:1168": "Tassattho – ayaṃ te tāta nigamavāsimahājano yācati, nagarajanopi mā tvaṃ pabbajāti.",
  "atk-s0513a4:1169": "Kumāro punapi pañcamaṃ gāthamāha –",
  "atk-s0513a4:1170": "77.",
  "atk-s0513a4:1171": "“Mā maṃ deva nivārehi, pabbajantaṃ rathesabha;",
  "atk-s0513a4:1172": "Māhaṃ kāmehi sammatto, jarāya vasamanvagū”ti.",
  "atk-s0513a4:1173_0": "Tattha vasamanvagūti mā ahaṃ kāmehi sammatto pamatto jarāya vasagāmī nāma homi, vaṭṭadukkhaṃ",
  "atk-s0513a4:1173_1": "pana khepetvā yathā ca sabbaññutaññāṇappaṭivijjhanako homi,. Tathā maṃ olokehīti adhippāyo.",
  "atk-s0513a4:1174_0": "Evaṃ vutte rājā appaṭibhāṇo ahosi. Mātā panassa “putto te, devi, pitaraṃ pabbajjaṃ",
  "atk-s0513a4:1174_1": "anujānāpetī”ti sutvā “kiṃ tumhe kathethā”ti nirassāsena mukhena suvaṇṇasivikāya nisīditvā",
  "atk-s0513a4:1174_2": "sīghaṃ vinicchayaṭṭhānaṃ gantvā yācamānā chaṭṭhaṃ gāthamāha –",
  "atk-s0513a4:1175": "78.",
  "atk-s0513a4:1176": "“Ahaṃ taṃ tāta yācāmi, ahaṃ putta nivāraye;",
  "atk-s0513a4:1177": "Ciraṃ taṃ daṭṭhumicchāmi, mā pabbaja yudhañcayā”ti.",
  "atk-s0513a4:1178": "Taṃ sutvā kumāro sattamaṃ gāthamāha –",
  "atk-s0513a4:1179": "79.",
  "atk-s0513a4:1180": "“Ussāvova tiṇaggamhi, sūriyuggamanaṃ pati;",
  "atk-s0513a4:1181": "Evamāyu manussānaṃ, mā maṃ amma nivārayā”ti.",
  "atk-s0513a4:1182_0": "Tassattho – amma, yathā tiṇagge ussavabindu sūriyassa uggamanaṃ patiṭṭhātuṃ na sakkoti,",
  "atk-s0513a4:1182_1": "pathaviyaṃ patati, evaṃ imesaṃ sattānaṃ jīvitaṃ parittaṃ tāvakālikaṃ aciraṭṭhitikaṃ,",
  "atk-s0513a4:1182_2": "evarūpe lokasannivāse kathaṃ tvaṃ ciraṃ maṃ passasi, mā maṃ nivārehīti.",
  "atk-s0513a4:1183": "Evaṃ vuttepi sā punappunaṃ yāciyeva. Tato mahāsatto pitaraṃ āmantetvā aṭṭhamaṃ gāthamāha –",
  "atk-s0513a4:1184": "80.",
  "atk-s0513a4:1185": "“Taramāno imaṃ yānaṃ, āropetu rathesabha;",
  "atk-s0513a4:1186": "Mā me mātā tarantassa, antarāyakarā ahū”ti.",
  "atk-s0513a4:1187": "Tassattho – tāta rathesabha, imaṃ mama mātaraṃ taramāno puriso suvaṇṇasivikāyānaṃ āropetu, mā me jātijarābyādhimaraṇakantāraṃ tarantassa atikkamantassa mātā antarāyakarā ahūti.",
  "atk-s0513a4:1188_0": "Rājā puttassa vacanaṃ sutvā “gaccha, bhadde, tava sivikāya nisīditvā rativaḍḍhanapāsādaṃ",
  "atk-s0513a4:1188_1": "abhiruhā”ti āha. Sā tassa vacanaṃ sutvā ṭhātuṃ asakkontī nārīgaṇaparivutā gantvā",
  "atk-s0513a4:1188_2": "pāsādaṃ abhiruhitvā “kā nu kho puttassa pavattī”ti vinicchayaṭṭhānaṃ olokentī aṭṭhāsi.",
  "atk-s0513a4:1188_3": "Bodhisatto mātu gatakāle puna pitaraṃ yāci. Rājā paṭibāhituṃ asakkonto “tena hi tāta,",
  "atk-s0513a4:1188_4": "tava manaṃ matthakaṃ pāpehi, pabbajāhī”ti anujāni. Rañño anuññātakāle bodhisattassa",
  "atk-s0513a4:1188_5": "kaniṭṭho yudhiṭṭhilakumāro nāma pitaraṃ vanditvā “tāta, mayhaṃ pabbajjaṃ anujānāthā”ti",
  "atk-s0513a4:1188_6": "anujānāpesi. Ubhopi bhātaro pitaraṃ vanditvā kāme pahāya mahājanaparivutā vinicchayato",
  "atk-s0513a4:1188_7": "nikkhamiṃsu. Devīpi mahāsattaṃ oloketvā “mama putte pabbajite rammanagaraṃ tucchaṃ",
  "atk-s0513a4:1188_8": "bhavissatī”ti paridevamānā gāthādvayamāha –",
  "atk-s0513a4:1189": "81.",
  "atk-s0513a4:1190": "“Abhidhāvatha bhaddante, suññaṃ hessati rammakaṃ;",
  "atk-s0513a4:1191": "Yudhañcayo anuññāto, sabbadattena rājinā.",
  "atk-s0513a4:1192": "82.",
  "atk-s0513a4:1193": "“Yohu seṭṭho sahassassa, yuvā kañcanasannibho;",
  "atk-s0513a4:1194": "Soyaṃ kumāro pabbajito, kāsāyavasano balī”ti.",
  "atk-s0513a4:1195_0": "Tattha abhidhāvathāti parivāretvā ṭhitā nāriyo sabbā vegena dhāvathāti āṇāpeti. Bhaddanteti",
  "atk-s0513a4:1195_1": "evaṃ gantvā “bhaddaṃ tava hotū”ti vadatha. Rammakanti rammanagaraṃ sandhāyāha. Yohu",
  "atk-s0513a4:1195_2": "seṭṭhoti yo rañño putto sahassassa seṭṭho ahosi, so pabbajitoti pabbajjāya gacchantaṃ sandhāyevamāha.",
  "atk-s0513a4:1196_0": "Bodhisattopi na tāva pabbajati. So hi mātāpitaro vanditvā kaniṭṭhaṃ yudhiṭṭhilakumāraṃ",
  "atk-s0513a4:1196_1": "gahetvā nagarā nikkhamma mahājanaṃ nivattetvā ubhopi bhātaro himavantaṃ pavisitvā",
  "atk-s0513a4:1196_2": "manorame ṭhāne assamapadaṃ karitvā isipabbajjaṃ pabbajitvā jhānābhiññaṃ nibbattetvā",
  "atk-s0513a4:1196_3": "vanamūlaphalādīhi yāvajīvaṃ yāpetvā brahmalokaparāyaṇā ahesuṃ. Tamatthaṃ osāne abhisambuddhagāthāya dīpeti –",
  "atk-s0513a4:1197": "83.",
  "atk-s0513a4:1198": "“Ubho kumārā pabbajitā, yudhañcayo yudhiṭṭhilo;",
  "atk-s0513a4:1199": "Pahāya mātāpitaro, saṅgaṃ chetvāna maccuno”ti.",
  "atk-s0513a4:1200": "Tattha maccunoti mārassa. Idaṃ vuttaṃ hoti – bhikkhave, yudhañcayo ca yudhiṭṭhilo ca te ubhopi kumārā mātāpitaro pahāya mārassa santakaṃ rāgadosamohasaṅgaṃ chinditvā pabbajitāti.",
  "atk-s0513a4:1201_0": "Satthā imaṃ dhammadesanaṃ āharitvā saccāni pakāsetvā “na bhikkhave, idāneva, pubbepi",
  "atk-s0513a4:1201_1": "tathāgato rajjaṃ chaḍḍetvā pabbajitoyevā”ti vatvā jātakaṃ samodhānesi – “tadā mātāpitaro",
  "atk-s0513a4:1201_2": "mahārājakulāni ahesuṃ, yudhiṭṭhilakumāro ānando, yudhañcayo pana ahameva ahosi”nti.",
  "atk-s0513a4:1202": "Yudhañcayajātakavaṇṇanā chaṭṭhā.",
  "atk-s0513a4:1204": "[461] 7. Dasarathajātakavaṇṇanā",
  "atk-s0513a4:1205_0": "Etha lakkhaṇa sītā cāti idaṃ satthā jetavane viharanto ekaṃ matapitikaṃ kuṭumbikaṃ",
  "atk-s0513a4:1205_1": "ārabbha kathesi. So hi pitari kālakate sokābhibhūto sabbakiccāni pahāya sokānuvattakova",
  "atk-s0513a4:1205_2": "ahosi. Satthā paccūsasamaye lokaṃ olokento tassa sotāpattiphalūpanissayaṃ disvā punadivase",
  "atk-s0513a4:1205_3": "sāvatthiyaṃ piṇḍāya caritvā katabhattakicco bhikkhū uyyojetvā ekaṃ pacchāsamaṇaṃ",
  "atk-s0513a4:1205_4": "gahetvā tassa gehaṃ gantvā vanditvā nisinnaṃ madhuravacanena ālapanto “kiṃ socasi",
  "atk-s0513a4:1205_5": "upāsakā”ti vatvā “āma, bhante, pitusoko maṃ bādhatī”ti vutte “upāsaka, porāṇakapaṇḍitā",
  "atk-s0513a4:1205_6": "aṭṭhavidhe lokadhamme tathato jānantā pitari kālakate appamattakampi sokaṃ na kariṃsū”ti",
  "atk-s0513a4:1205_7": "vatvā tena yācito atītaṃ āhari.",
  "atk-s0513a4:1206_0": "Atīte bārāṇasiyaṃ dasarathamahārājā nāma agatigamanaṃ pahāya dhammena rajjaṃ kāresi.",
  "atk-s0513a4:1206_1": "Tassa soḷasannaṃ itthisahassānaṃ jeṭṭhikā aggamahesī dve putte ekañca dhītaraṃ vijāyi.",
  "atk-s0513a4:1206_2": "Jeṭṭhaputto rāmapaṇḍito nāma ahosi, dutiyo lakkhaṇakumāro nāma, dhītā sītā devī nāma.",
  "atk-s0513a4:1206_3": "Aparabhāge mahesī kālamakāsi. Rājā tassā kālakatāya cirataraṃ sokavasaṃ gantvā amaccehi",
  "atk-s0513a4:1206_4": "saññāpito tassā kattabbaparihāraṃ katvā aññaṃ aggamahesiṭṭhāne ṭhapesi. Sā rañño",
  "atk-s0513a4:1206_5": "piyā ahosi manāpā. Sāpi aparabhāge gabbhaṃ gaṇhitvā laddhagabbhaparihārā puttaṃ vijāyi,",
  "atk-s0513a4:1206_6": "“bharatakumāro”tissa nāmaṃ akaṃsu. Rājā puttasinehena “bhadde, varaṃ te dammi, gaṇhāhī”ti",
  "atk-s0513a4:1206_7": "āha. Sā gahitakaṃ katvā ṭhapetvā kumārassa sattaṭṭhavassakāle rājānaṃ upasaṅkamitvā",
  "atk-s0513a4:1206_8": "“deva, tumhehi mayhaṃ puttassa varo dinno, idānissa varaṃ dethā”ti āha. Gaṇha, bhaddeti.",
  "atk-s0513a4:1206_9": "“Deva, puttassa me rajjaṃ dethā”ti vutte rājā accharaṃ paharitvā “nassa, vasali,",
  "atk-s0513a4:1206_10": "mayhaṃ dve puttā aggikkhandhā viya jalanti, te mārāpetvā tava puttassa rajjaṃ yācasī”ti",
  "atk-s0513a4:1206_11": "tajjesi. Sā bhītā sirigabbhaṃ pavisitvā aññesupi divasesu rājānaṃ punappunaṃ rajjameva yāci.",
  "atk-s0513a4:1207_0": "Rājā tassā taṃ varaṃ adatvāva cintesi “mātugāmo nāma akataññū mittadubbhī, ayaṃ me",
  "atk-s0513a4:1207_1": "kūṭapaṇṇaṃ vā kūṭalañjaṃ vā katvā putte ghātāpeyyā”ti. So putte pakkosāpetvā tamatthaṃ",
  "atk-s0513a4:1207_2": "ārocetvā “tātā, tumhākaṃ idha vasantānaṃ antarāyopi bhaveyya, tumhe sāmantarajjaṃ",
  "atk-s0513a4:1207_3": "vā araññaṃ vā gantvā mama maraṇakāle āgantvā kulasantakaṃ rajjaṃ gaṇheyyāthā”ti vatvā",
  "atk-s0513a4:1207_4": "puna nemittake brāhmaṇe pakkosāpetvā attano āyuparicchedaṃ pucchitvā “aññāni dvādasa",
  "atk-s0513a4:1207_5": "vassāni pavattissatī”ti sutvā “tātā, ito dvādasavassaccayena āgantvā chattaṃ ussāpeyyāthā”ti",
  "atk-s0513a4:1207_6": "āha. Te “sādhū”ti vatvā pitaraṃ vanditvā rodantā pāsādā otariṃsu. Sītā devī “ahampi",
  "atk-s0513a4:1207_7": "bhātikehi saddhiṃ gamissāmī”ti pitaraṃ vanditvā rodantī nikkhami. Tayopi janā mahāparivārā",
  "atk-s0513a4:1207_8": "nikkhamitvā mahājanaṃ nivattetvā anupubbena himavantaṃ pavisitvā sampannodake sulabhaphalāphale",
  "atk-s0513a4:1207_9": "padese assamaṃ māpetvā phalāphalena yāpentā vasiṃsu.",
  "atk-s0513a4:1208_0": "Lakkhaṇapaṇḍito ca sītā ca rāmapaṇḍitaṃ yācitvā “tumhe amhākaṃ pituṭṭhāne ṭhitā,",
  "atk-s0513a4:1208_1": "tasmā assameyeva hotha, mayaṃ phalāphalaṃ āharitvā tumhe posessāmā”ti paṭiññaṃ gaṇhiṃsu.",
  "atk-s0513a4:1208_2": "Tato paṭṭhāya rāmapaṇḍito tattheva hoti. Itare dve phalāphalaṃ āharitvā taṃ paṭijaggiṃsu.",
  "atk-s0513a4:1208_3": "Evaṃ tesaṃ phalāphalena yāpetvā vasantānaṃ dasarathamahārājā puttasokena navame saṃvacchare",
  "atk-s0513a4:1208_4": "kālamakāsi. Tassa sarīrakiccaṃ kāretvā devī “attano puttassa bharatakumārassa chattaṃ",
  "atk-s0513a4:1208_5": "ussāpethā”ti āha. Amaccā pana “chattassāmikā araññe vasantī”ti na adaṃsu. Bharatakumāro",
  "atk-s0513a4:1208_6": "“mama bhātaraṃ rāmapaṇḍitaṃ araññato ānetvā chattaṃ ussāpessāmī”ti pañcarājakakudhabhaṇḍāni",
  "atk-s0513a4:1208_7": "gahetvā caturaṅginiyā senāya tassa vasanaṭṭhānaṃ patvā avidūre khandhāvāraṃ katvā",
  "atk-s0513a4:1208_8": "tattha nivāsetvā katipayehi amaccehi saddhiṃ lakkhaṇapaṇḍitassa ca sītāya ca araññaṃ",
  "atk-s0513a4:1208_9": "gatakāle assamapadaṃ pavisitvā assamapadadvāre ṭhapitakañcanarūpakaṃ viya rāmapaṇḍitaṃ",
  "atk-s0513a4:1208_10": "nirāsaṅkaṃ sukhanisinnaṃ upasaṅkamitvā vanditvā ekamantaṃ ṭhito rañño pavattiṃ ārocetvā",
  "atk-s0513a4:1208_11": "saddhiṃ amaccehi pādesu patitvā rodati. Rāmapaṇḍito pana neva soci, na paridevi,",
  "atk-s0513a4:1208_12": "indriyavikāramattampissa nāhosi. Bharatassa pana roditvā nisinnakāle sāyanhasamaye",
  "atk-s0513a4:1208_13": "itare dve phalāphalaṃ ādāya āgamiṃsu. Rāmapaṇḍito cintesi “ime daharā mayhaṃ viya",
  "atk-s0513a4:1208_14": "pariggaṇhanapaññā etesaṃ natthi, sahasā ‘pitā vo mato’ti vutte sokaṃ sandhāretuṃ",
  "atk-s0513a4:1208_15": "asakkontānaṃ hadayampi tesaṃ phaleyya, upāyena te udakaṃ otāretvā etaṃ pavattiṃ ārocessāmī”ti.",
  "atk-s0513a4:1208_16": "Atha nesaṃ purato ekaṃ udakaṭṭhānaṃ dassetvā “tumhe aticirena āgatā, idaṃ vo daṇḍakammaṃ",
  "atk-s0513a4:1208_17": "hotu, imaṃ udakaṃ otaritvā tiṭṭhathā”ti upaḍḍhagāthaṃ tāva āha –",
  "atk-s0513a4:1209": "84.",
  "atk-s0513a4:1210": "“Etha lakkhaṇa sītā ca, ubho otarathodaka”nti.",
  "atk-s0513a4:1211": "Tassattho – etha lakkhaṇa sītā ca āgacchatha, ubhopi otaratha udakanti;",
  "atk-s0513a4:1212": "Te ekavacaneneva otaritvā aṭṭhaṃsu. Atha nesaṃ pitu pavattiṃ ārocento sesaṃ upaḍḍhagāthamāha –",
  "atk-s0513a4:1213": "“Evāyaṃ bharato āha, rājā dasaratho mato”ti.",
  "atk-s0513a4:1214_0": "Te pitu matasāsanaṃ sutvāva visaññā ahesuṃ. Punapi nesaṃ kathesi, punapi te visaññā",
  "atk-s0513a4:1214_1": "ahesunti evaṃ yāvatatiyaṃ visaññitaṃ patte te amaccā ukkhipitvā udakā nīharitvā thale",
  "atk-s0513a4:1214_2": "nisīdāpetvā laddhassāsesu tesu sabbe aññamaññaṃ roditvā paridevitvā nisīdiṃsu. Tadā",
  "atk-s0513a4:1214_3": "bharatakumāro cintesi – “mayhaṃ bhātā lakkhaṇakumāro ca bhaginī ca sītā devī pitu",
  "atk-s0513a4:1214_4": "matasāsanaṃ sutvāva sokaṃ sandhāretuṃ na sakkonti, rāmapaṇḍito pana neva socati,",
  "atk-s0513a4:1214_5": "na paridevati, kiṃ nu kho tassa asocanakāraṇaṃ, pucchissāmi na”nti. So taṃ pucchanto dutiyaṃ gāthamāha –",
  "atk-s0513a4:1215": "85.",
  "atk-s0513a4:1216": "“Kena rāmappabhāvena, socitabbaṃ na socasi;",
  "atk-s0513a4:1217": "Pitaraṃ kālakataṃ sutvā, na taṃ pasahate dukha”nti.",
  "atk-s0513a4:1218": "Tattha pabhāvenāti ānubhāvena. Na taṃ pasahate dukhanti evarūpaṃ dukkhaṃ kena kāraṇena taṃ na pīḷeti, kiṃ te asocanakāraṇaṃ, kathehi tāva nanti.",
  "atk-s0513a4:1219": "Athassa rāmapaṇḍito attano asocanakāraṇaṃ kathento –",
  "atk-s0513a4:1220": "86.",
  "atk-s0513a4:1221": "“Yaṃ na sakkā nipāletuṃ, posena lapataṃ bahuṃ;",
  "atk-s0513a4:1222": "Sa kissa viññū medhāvī, attānamupatāpaye.",
  "atk-s0513a4:1223": "87.",
  "atk-s0513a4:1224": "“Daharā ca hi vuddhā ca, ye bālā ye ca paṇḍitā;",
  "atk-s0513a4:1225": "Aḍḍhā ceva daliddā ca, sabbe maccuparāyaṇā.",
  "atk-s0513a4:1226": "88.",
  "atk-s0513a4:1227": "“Phalānamiva pakkānaṃ, niccaṃ patanato bhayaṃ;",
  "atk-s0513a4:1228": "Evaṃ jātāna maccānaṃ, niccaṃ maraṇato bhayaṃ.",
  "atk-s0513a4:1229": "89.",
  "atk-s0513a4:1230": "“Sāyameke na dissanti, pāto diṭṭhā bahujjanā;",
  "atk-s0513a4:1231": "Pāto eke na dissanti, sāyaṃ diṭṭhā bahujjanā.",
  "atk-s0513a4:1232": "90.",
  "atk-s0513a4:1233": "“Paridevayamāno ce, kiñcidatthaṃ udabbahe;",
  "atk-s0513a4:1234": "Sammūḷho hiṃsamattānaṃ, kayirā taṃ vicakkhaṇo.",
  "atk-s0513a4:1235": "91.",
  "atk-s0513a4:1236": "“Kiso vivaṇṇo bhavati, hiṃsamattānamattano;",
  "atk-s0513a4:1237": "Na tena petā pālenti, niratthā paridevanā.",
  "atk-s0513a4:1238": "92.",
  "atk-s0513a4:1239": "“Yathā saraṇamādittaṃ, vārinā parinibbaye;",
  "atk-s0513a4:1240": "Evampi dhīro sutavā, medhāvī paṇḍito naro;",
  "atk-s0513a4:1241": "Khippamuppatitaṃ sokaṃ, vāto tūlaṃva dhaṃsaye.",
  "atk-s0513a4:1242": "93.",
  "atk-s0513a4:1243": "“Macco ekova acceti, ekova jāyate kule;",
  "atk-s0513a4:1244": "Saṃyogaparamātveva, sambhogā sabbapāṇinaṃ.",
  "atk-s0513a4:1245": "94.",
  "atk-s0513a4:1246": "“Tasmā hi dhīrassa bahussutassa, sampassato lokamimaṃ parañca;",
  "atk-s0513a4:1247": "Aññāya dhammaṃ hadayaṃ manañca, sokā mahantāpi na tāpayanti.",
  "atk-s0513a4:1248": "95.",
  "atk-s0513a4:1249": "“Sohaṃ dassañca bhokkhañca, bharissāmi ca ñātake;",
  "atk-s0513a4:1250": "Sesañca pālayissāmi, kiccametaṃ vijānato”ti. –",
  "atk-s0513a4:1251": "Imāhi dasahi gāthāhi aniccataṃ pakāseti.",
  "atk-s0513a4:1252_0": "Tattha nipāletunti rakkhituṃ. Lapatanti lapantānaṃ. Idaṃ vuttaṃ hoti – “tāta bharata,",
  "atk-s0513a4:1252_1": "yaṃ sattānaṃ jīvitaṃ bahumpi vilapantānaṃ purisānaṃ ekenāpi mā ucchijjīti na sakkā",
  "atk-s0513a4:1252_2": "rakkhituṃ, so dāni mādiso aṭṭha lokadhamme tathato jānanto viññū medhāvī paṇḍito",
  "atk-s0513a4:1252_3": "maraṇapariyosānajīvitesu sattesu kissa attānamupatāpaye, kiṃkāraṇā anupakārena sokadukkhena",
  "atk-s0513a4:1252_4": "attānaṃ santāpeyyā”ti.",
  "atk-s0513a4:1253_0": "Daharā cāti gāthā “maccu nāmesa tāta bharata, neva suvaṇṇarūpakasadisānaṃ daharānaṃ",
  "atk-s0513a4:1253_1": "khattiyakumārakādīnaṃ, na vuddhippattānaṃ mahāyodhānaṃ, na bālānaṃ puthujjanasattānaṃ,",
  "atk-s0513a4:1253_2": "na buddhādīnaṃ paṇḍitānaṃ, na cakkavattiādīnaṃ issarānaṃ, na niddhanānaṃ daliddādīnaṃ",
  "atk-s0513a4:1253_3": "lajjati, sabbepime sattā maccuparāyaṇā maraṇamukhe saṃbhaggavibhaggā bhavantiyevā”ti dassanatthaṃ vuttā.",
  "atk-s0513a4:1254_0": "Niccaṃ patanatoti idaṃ vuttaṃ hoti – yathā hi tāta bharata, pakkānaṃ phalānaṃ pakkakālato",
  "atk-s0513a4:1254_1": "paṭṭhāya “idāni vaṇṭā chijjitvā patissanti, idāni patissantī”ti patanato bhayaṃ niccaṃ",
  "atk-s0513a4:1254_2": "dhuvaṃ ekaṃsikameva bhavati, evaṃ āsaṅkanīyato evaṃ jātānaṃ maccānampi ekaṃsikaṃyeva",
  "atk-s0513a4:1254_3": "maraṇato bhayaṃ, natthi so khaṇo vā layo vā yattha tesaṃ maraṇaṃ na āsaṅkitabbaṃ bhaveyyāti.",
  "atk-s0513a4:1255_0": "Sāyanti vikāle. Iminā rattibhāge ca diṭṭhānaṃ divasabhāge adassanaṃ, divasabhāge",
  "atk-s0513a4:1255_1": "ca diṭṭhānaṃ rattibhāge adassanaṃ dīpeti. Kiñcidatthanti “pitā me, putto me”tiādīhi",
  "atk-s0513a4:1255_2": "paridevamānova poso sammūḷho attānaṃ hiṃsanto kilamento appamattakampi atthaṃ āhareyya.",
  "atk-s0513a4:1255_3": "Kayirā taṃ vicakkhaṇoti atha paṇḍito puriso evaṃ paridevaṃ kareyya, yasmā pana paridevanto",
  "atk-s0513a4:1255_4": "mataṃ vā ānetuṃ aññaṃ vā tassa vaḍḍhiṃ kātuṃ na sakkoti, tasmā niratthakattā paridevitassa",
  "atk-s0513a4:1255_5": "paṇḍitā na paridevanti.",
  "atk-s0513a4:1256_0": "Attānamattanoti attano attabhāvaṃ sokaparidevadukkhena hiṃsanto. Na tenāti tena paridevena",
  "atk-s0513a4:1256_1": "paralokaṃ gatā sattā na pālenti na yāpenti. Niratthāti tasmā tesaṃ matasattānaṃ ayaṃ",
  "atk-s0513a4:1256_2": "paridevanā niratthakā. Saraṇanti nivāsagehaṃ. Idaṃ vuttaṃ hoti – yathā paṇḍito puriso",
  "atk-s0513a4:1256_3": "attano vasanāgāre āditte muhuttampi vosānaṃ anāpajjitvā ghaṭasatena ghaṭasahassena",
  "atk-s0513a4:1256_4": "vārinā nibbāpayateva, evaṃ dhīro uppatitaṃ sokaṃ khippameva nibbāpaye. Tūlaṃ viya",
  "atk-s0513a4:1256_5": "ca vāto yathā saṇṭhātuṃ na sakkoti, evaṃ dhaṃsaye viddhaṃseyyāti attho.",
  "atk-s0513a4:1257_0": "Macco ekova accetīti ettha tāta bharata, ime sattā kammassakā nāma, tathā hi ito",
  "atk-s0513a4:1257_1": "paralokaṃ gacchanto satto ekova acceti atikkamati, khattiyādikule jāyamānopi ekova",
  "atk-s0513a4:1257_2": "gantvā jāyati. Tattha tattha pana ñātimittasaṃyogena “ayaṃ me pitā, ayaṃ me mātā,",
  "atk-s0513a4:1257_3": "ayaṃ me mitto”ti saṃyogaparamātveva sambhogā sabbapāṇīnaṃ, paramatthena pana tīsupi",
  "atk-s0513a4:1257_4": "bhavesu kammassakāvete sattāti attho.",
  "atk-s0513a4:1258_0": "Tasmāti yasmā etesaṃ sattānaṃ ñātimittasaṃyogaṃ ñātimittaparibhogamattaṃ ṭhapetvā",
  "atk-s0513a4:1258_1": "ito paraṃ aññaṃ natthi, tasmā. Sampassatoti imañca parañca lokaṃ nānābhāvavinābhāvameva",
  "atk-s0513a4:1258_2": "sammā passato. Aññāya dhammanti aṭṭhavidhalokadhammaṃ jānitvā. Hadayaṃ manañcāti",
  "atk-s0513a4:1258_3": "idaṃ ubhayampi cittasseva nāmaṃ. Idaṃ vuttaṃ hoti –",
  "atk-s0513a4:1259": "“Lābho alābho yaso ayaso ca, nindā pasaṃsā ca sukhañca dukkhaṃ;",
  "atk-s0513a4:1260": "Ete aniccā manujesu dhammā, mā soca kiṃ socasi poṭṭhapādā”ti. –",
  "atk-s0513a4:1261_0": "Imesaṃ aṭṭhannaṃ lokadhammānaṃ yena kenaci cittaṃ pariyādīyati, tassa ca aniccataṃ",
  "atk-s0513a4:1261_1": "ñatvā ṭhitassa dhīrassa pituputtamaraṇādivatthukā mahantāpi sokā hadayaṃ na tāpayantīti.",
  "atk-s0513a4:1261_2": "Etaṃ vā aṭṭhavidhaṃ lokadhammaṃ ñatvā ṭhitassa hadayavatthuñca manañca mahantāpi",
  "atk-s0513a4:1261_3": "sokā na tāpayantīti evampettha attho daṭṭhabbo.",
  "atk-s0513a4:1262_0": "Sohaṃ dassañca bhokkhañcāti gāthāya – tāta bharata, andhabālānaṃ sattānaṃ viya mama",
  "atk-s0513a4:1262_1": "rodanaparidevanaṃ nāma na anucchavikaṃ, ahaṃ pana pitu accayena tassa ṭhāne ṭhatvā",
  "atk-s0513a4:1262_2": "kapaṇādīnaṃ dānārahānaṃ dānaṃ, ṭhānantarārahānaṃ ṭhānantaraṃ, yasārahānaṃ yasaṃ dassāmi,",
  "atk-s0513a4:1262_3": "pitarā me paribhuttanayena issariyaṃ paribhuñjissāmi, ñātake ca posessāmi, avasesañca",
  "atk-s0513a4:1262_4": "antoparijanādikaṃ janaṃ pālessāmi, dhammikasamaṇabrāhmaṇānaṃ dhammikaṃ rakkhāvaraṇaguttiṃ",
  "atk-s0513a4:1262_5": "karissāmīti evañhi jānato paṇḍitapurisassa anurūpaṃ kiccanti attho.",
  "atk-s0513a4:1263_0": "Parisā imaṃ rāmapaṇḍitassa aniccatāpakāsanaṃ dhammadesanaṃ sutvā nissokā ahesuṃ.",
  "atk-s0513a4:1263_1": "Tato bharatakumāro rāmapaṇḍitaṃ vanditvā “bārāṇasirajjaṃ sampaṭicchathā”ti āha. Tāta",
  "atk-s0513a4:1263_2": "lakkhaṇañca, sītādeviñca gahetvā gantvā rajjaṃ anusāsathāti. Tumhe pana, devāti.",
  "atk-s0513a4:1263_3": "Tāta, mama pitā “dvādasavassaccayena āgantvā rajjaṃ kāreyyāsī”ti maṃ avoca, ahaṃ",
  "atk-s0513a4:1263_4": "idāneva gacchanto tassa vacanakaro nāma na homi, aññānipi tīṇi vassāni atikkamitvā",
  "atk-s0513a4:1263_5": "āgamissāmīti. “Ettakaṃ kālaṃ ko rajjaṃ kāressatī”ti? “Tumhe kārethā”ti. “Na mayaṃ",
  "atk-s0513a4:1263_6": "kāressāmā”ti. “Tena hi yāva mamāgamanā imā pādukā kāressantī”ti attano tiṇapādukā",
  "atk-s0513a4:1263_7": "omuñcitvā adāsi. Te tayopi janā pādukā gahetvā rāmapaṇḍitaṃ vanditvā mahājanaparivutā",
  "atk-s0513a4:1263_8": "bārāṇasiṃ agamaṃsu. Tīṇi saṃvaccharāni pādukā rajjaṃ kāresuṃ. Amaccā tiṇapādukā rājapallaṅke",
  "atk-s0513a4:1263_9": "ṭhapetvā aḍḍaṃ vinicchinanti. Sace dubbinicchito hoti, pādukā aññamaññaṃ paṭihaññanti.",
  "atk-s0513a4:1263_10": "Tāya saññāya puna vinicchinanti. Sammā vinicchitakāle pādukā nissaddā sannisīdanti.",
  "atk-s0513a4:1263_11": "Rāmapaṇḍito tiṇṇaṃ saṃvaccharānaṃ accayena araññā nikkhamitvā bārāṇasinagaraṃ patvā",
  "atk-s0513a4:1263_12": "uyyānaṃ pāvisi. Tassa āgamanabhāvaṃ ñatvā kumārā amaccagaṇaparivutā uyyānaṃ gantvā",
  "atk-s0513a4:1263_13": "sītaṃ aggamahesiṃ katvā ubhinnampi abhisekaṃ akaṃsu. Evaṃ abhisekappatto mahāsatto",
  "atk-s0513a4:1263_14": "alaṅkatarathe ṭhatvā mahantena parivārena nagaraṃ pavisitvā padakkhiṇaṃ katvā candakapāsādavarassa",
  "atk-s0513a4:1263_15": "mahātalaṃ abhiruhi. Tato paṭṭhāya soḷasa vassasahassāni dhammena rajjaṃ kāretvā āyupariyosāne saggapuraṃ pūresi.",
  "atk-s0513a4:1264": "96.",
  "atk-s0513a4:1265": "“Dasa vassasahassāni, saṭṭhi vassasatāni ca;",
  "atk-s0513a4:1266": "Kambugīvo mahābāhu, rāmo rajjamakārayī”ti. –",
  "atk-s0513a4:1267": "Ayaṃ abhisambuddhagāthā tamatthaṃ dīpeti.",
  "atk-s0513a4:1268": "Tattha kambugīvoti suvaṇṇāḷiṅgasadisagīvo. Suvaṇṇañhi kambūti vuccati.",
  "atk-s0513a4:1269_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:1269_1": "kuṭumbiko sotāpattiphale patiṭṭhahi. Tadā dasarathamahārājā suddhodanamahārājā ahosi,",
  "atk-s0513a4:1269_2": "mātā mahāmāyādevī, sītā rāhulamātā, bharato ānando, lakkhaṇo sāriputto, parisā buddhaparisā,",
  "atk-s0513a4:1269_3": "rāmapaṇḍito pana ahameva ahosinti.",
  "atk-s0513a4:1270": "Dasarathajātakavaṇṇanā sattamā.",
  "atk-s0513a4:1272": "[462] 8. Saṃvarajātakavaṇṇanā",
  "atk-s0513a4:1273_0": "Jānanto no mahārājāti idaṃ satthā jetavane viharanto ekaṃ ossaṭṭhavīriyaṃ bhikkhuṃ",
  "atk-s0513a4:1273_1": "ārabbha kathesi. So kira sāvatthivāsī kulaputto satthu dhammadesanaṃ sutvā pabbajitvā",
  "atk-s0513a4:1273_2": "laddhūpasampado ācariyupajjhāyavattaṃ pūrento ubhayāni pātimokkhāni paguṇāni katvā",
  "atk-s0513a4:1273_3": "paripuṇṇapañcavasso kammaṭṭhānaṃ gahetvā “araññe vasissāmī”ti ācariyupajjhāye āpucchitvā",
  "atk-s0513a4:1273_4": "kosalaraṭṭhe ekaṃ paccantagāmaṃ gantvā tattha iriyāpathe pasannamanussehi paṇṇasālaṃ",
  "atk-s0513a4:1273_5": "katvā upaṭṭhiyamāno vassaṃ upagantvā yuñjanto ghaṭento vāyamanto accāraddhena vīriyena",
  "atk-s0513a4:1273_6": "temāsaṃ kammaṭṭhānaṃ bhāvetvā obhāsamattampi uppādetuṃ asakkonto cintesi “addhā ahaṃ",
  "atk-s0513a4:1273_7": "satthārā desitesu catūsu puggalesu padaparamo, kiṃ me araññavāsena, jetavanaṃ gantvā",
  "atk-s0513a4:1273_8": "tathāgatassa rūpasiriṃ passanto madhuradhammadesanaṃ suṇanto vītināmessāmī”ti. So",
  "atk-s0513a4:1273_9": "vīriyaṃ ossajitvā tato nikkhanto anupubbena jetavanaṃ gantvā ācariyupajjhāyehi ceva",
  "atk-s0513a4:1273_10": "sandiṭṭhasambhattehi ca āgamanakāraṇaṃ puṭṭho tamatthaṃ kathetvā tehi “kasmā evamakāsī”ti",
  "atk-s0513a4:1273_11": "garahitvā satthu santikaṃ netvā “kiṃ, bhikkhave, anicchamānaṃ bhikkhuṃ ānayitthā”ti",
  "atk-s0513a4:1273_12": "vutte “ayaṃ, bhante, vīriyaṃ ossajitvā āgato”ti ārocite satthā “saccaṃ kirā”ti pucchitvā",
  "atk-s0513a4:1273_13": "“saccaṃ, bhante”ti vutte “kasmā bhikkhu vīriyaṃ ossaji, imasmiñhi sāsane nibbīriyassa",
  "atk-s0513a4:1273_14": "kusītapuggalassa aggaphalaṃ arahattaṃ nāma natthi, āraddhavīriyā imaṃ dhammaṃ ārādhenti,",
  "atk-s0513a4:1273_15": "tvaṃ kho pana pubbe vīriyavā ovādakkhamo, teneva kāraṇena bārāṇasirañño puttasatassa",
  "atk-s0513a4:1273_16": "sabbakaniṭṭho hutvāpi paṇḍitānaṃ ovāde ṭhatvā setacchattaṃ pattosī”ti vatvā atītaṃ āhari.",
  "atk-s0513a4:1274_0": "Atīte bārāṇasiyaṃ brahmadatte rajjaṃ kārente saṃvarakumāro nāma puttasatassa sabbakaniṭṭho",
  "atk-s0513a4:1274_1": "ahosi. Rājā ekekaṃ puttaṃ “sikkhitabbayuttakaṃ sikkhāpethā”ti ekekassa amaccassa",
  "atk-s0513a4:1274_2": "adāsi. Saṃvarakumārassa ācariyo amacco bodhisatto ahosi paṇḍito byatto rājaputtassa",
  "atk-s0513a4:1274_3": "pituṭṭhāne ṭhito. Amaccā sikkhitasippe rājaputte rañño dassesuṃ. Rājā tesaṃ janapadaṃ",
  "atk-s0513a4:1274_4": "datvā uyyojesi. Saṃvarakumāro sabbasippassa nipphattiṃ patvā bodhisattaṃ pucchi “tāta,",
  "atk-s0513a4:1274_5": "sace maṃ pitā janapadaṃ peseti, kiṃ karomī”ti? “Tāta, tvaṃ janapade dīyamāne taṃ",
  "atk-s0513a4:1274_6": "aggahetvā ‘deva ahaṃ sabbakaniṭṭho, mayipi gate tumhākaṃ pādamūlaṃ tucchaṃ bhavissati,",
  "atk-s0513a4:1274_7": "ahaṃ tumhākaṃ pādamūleyeva vasissāmī’ti vadeyyāsī”ti. Athekadivasaṃ rājā saṃvarakumāraṃ",
  "atk-s0513a4:1274_8": "vanditvā ekamantaṃ nisinnaṃ pucchi “kiṃ tāta, sippaṃ te niṭṭhita”nti? “Āma, devā”ti.",
  "atk-s0513a4:1274_9": "“Tuyhampi janapadaṃ demī”ti. “Deva tumhākaṃ pādamūlaṃ tucchaṃ bhavissati, pādamūleyeva",
  "atk-s0513a4:1274_10": "vasissāmī”ti. Rājā tussitvā “sādhū”ti sampaṭicchi. So tato paṭṭhāya rañño pādamūleyeva",
  "atk-s0513a4:1274_11": "hutvā punapi bodhisattaṃ pucchi “tāta aññaṃ kiṃ karomī”ti? “Tāta rājānaṃ ekaṃ purāṇuyyānaṃ",
  "atk-s0513a4:1274_12": "yācāhī”ti. So “sādhū”ti uyyānaṃ yācitvā tattha jātakehi pupphaphalehi nagare issarajanaṃ",
  "atk-s0513a4:1274_13": "saṅgaṇhitvā puna “kiṃ karomī”ti pucchi. “Tāta, rājānaṃ āpucchitvā antonagare bhattavetanaṃ",
  "atk-s0513a4:1274_14": "tvameva dehī”ti. So tathā katvā antonagare kassaci kiñci ahāpetvā bhattavetanaṃ datvā",
  "atk-s0513a4:1274_15": "puna bodhisattaṃ pucchitvā rājānaṃ viññāpetvā antonivesane dāsaporisānampi hatthīnampi",
  "atk-s0513a4:1274_16": "assānampi balakāyassapi vattaṃ aparihāpetvā adāsi, tirojanapadehi āgatānaṃ dūtādīnaṃ",
  "atk-s0513a4:1274_17": "nivāsaṭṭhānādīni vāṇijānaṃ suṅkanti sabbakaraṇīyāni attanāva akāsi. Evaṃ so mahāsattassa",
  "atk-s0513a4:1274_18": "ovāde ṭhatvā sabbaṃ antojanañca bahijanañca nāgare ca raṭṭhavāsino ca āgantuke ca",
  "atk-s0513a4:1274_19": "āyavattane ca tena tena saṅgahavatthunā ābandhitvā saṅgaṇhi, sabbesaṃ piyo ahosi manāpo.",
  "atk-s0513a4:1275_0": "Aparabhāge rājānaṃ maraṇamañce nipannaṃ amaccā pucchiṃsu “deva, tumhākaṃ accayena",
  "atk-s0513a4:1275_1": "setacchattaṃ kassa demā”ti? “Tāta, mama puttā sabbepi setacchattassa sāminova. Yo",
  "atk-s0513a4:1275_2": "pana tumhākaṃ manaṃ gaṇhāti, tasseva setacchatthaṃ dadeyyāthā”ti. Te tasmiṃ kālakate",
  "atk-s0513a4:1275_3": "tassa sarīraparihāraṃ katvā sattame divase sannipatitvā “raññā ‘yo tumhākaṃ manaṃ",
  "atk-s0513a4:1275_4": "gaṇhāti, tassa setacchattaṃ ussāpeyyāthā’ti vuttaṃ, amhākañca ayaṃ saṃvarakumāro",
  "atk-s0513a4:1275_5": "manaṃ gaṇhātī”ti ñātakehi parivāritā tassa kañcanamālaṃ setacchattaṃ ussāpayiṃsu.",
  "atk-s0513a4:1275_6": "Saṃvaramahārājā bodhisattassa ovāde ṭhatvā dhammena rajjaṃ kāresi. Itare ekūnasatakumārā",
  "atk-s0513a4:1275_7": "“pitā kira no kālakato, saṃvarakumārassa kira setacchattaṃ ussāpesuṃ, so sabbakaniṭṭho,",
  "atk-s0513a4:1275_8": "tassa chattaṃ na pāpuṇāti, sabbajeṭṭhakassa chattaṃ ussāpessāmā”ti ekato āgantvā",
  "atk-s0513a4:1275_9": "“chattaṃ vā no detu, yuddhaṃ vā”ti saṃvaramahārājassa paṇṇaṃ pesetvā nagaraṃ uparundhiṃsu.",
  "atk-s0513a4:1275_10": "Rājā bodhisattassa taṃ pavattiṃ ārocetvā “idāni kiṃ karomā”ti pucchi. Mahārāja, tava",
  "atk-s0513a4:1275_11": "bhātikehi saddhiṃ yujjhanakiccaṃ natthi, tvaṃ pitu santakaṃ dhanaṃ satakoṭṭhāse kāretvā",
  "atk-s0513a4:1275_12": "ekūnasataṃ bhātikānaṃ pesetvā “imaṃ tumhākaṃ koṭṭhāsaṃ pitu santakaṃ gaṇhatha, nāhaṃ",
  "atk-s0513a4:1275_13": "tumhehi saddhiṃ yujjhāmī”ti sāsanaṃ pahiṇāhīti. So tathā akāsi. Athassa sabbajeṭṭhabhātiko",
  "atk-s0513a4:1275_14": "uposathakumāro nāma sese āmantetvā “tātā, rājānaṃ nāma abhibhavituṃ samatthā nāma",
  "atk-s0513a4:1275_15": "natthi, ayañca no kaniṭṭhabhātiko paṭisattupi hutvā na tiṭṭhati, amhākaṃ pitu santakaṃ",
  "atk-s0513a4:1275_16": "dhanaṃ pesetvā ‘nāhaṃ tumhehi saddhiṃ yujjhāmī’ti pesesi, na kho pana mayaṃ sabbepi",
  "atk-s0513a4:1275_17": "ekakkhaṇe chattaṃ ussāpessāma, ekasseva chattaṃ ussāpessāma, ayameva rājā hotu, etha",
  "atk-s0513a4:1275_18": "taṃ passitvā rājakuṭumbaṃ paṭicchādetvā amhākaṃ janapadameva gacchāmā”ti āha. Atha",
  "atk-s0513a4:1275_19": "te sabbepi kumārā nagaradvāraṃ vivarāpetvā paṭisattuno ahutvā nagaraṃ pavisiṃsu.",
  "atk-s0513a4:1276_0": "Rājāpi tesaṃ amaccehi paṇṇākāraṃ gāhāpetvā paṭimaggaṃ peseti. Kumārā nātimahantena",
  "atk-s0513a4:1276_1": "parivārena pattikāva āgantvā rājanivesanaṃ abhiruhitvā saṃvaramahārājassa nipaccakāraṃ",
  "atk-s0513a4:1276_2": "dassetvā nīcāsane nisīdiṃsu. Saṃvaramahārājā setacchattassa heṭṭhā sīhāsane nisīdi,",
  "atk-s0513a4:1276_3": "mahanto yaso mahantaṃ sirisobhaggaṃ ahosi, olokitolokitaṭṭhānaṃ kampi. Uposathakumāro",
  "atk-s0513a4:1276_4": "saṃvaramahārājassa sirivibhavaṃ oloketvā “amhākaṃ pitā attano accayena saṃvarakumārassa",
  "atk-s0513a4:1276_5": "rājabhāvaṃ ñatvā maññe amhākaṃ janapade datvā imassa na adāsī”ti cintetvā tena saddhiṃ",
  "atk-s0513a4:1276_6": "sallapanto tisso gāthā abhāsi –",
  "atk-s0513a4:1277": "97.",
  "atk-s0513a4:1278": "“Jānanto no mahārāja, tava sīlaṃ janādhipo;",
  "atk-s0513a4:1279": "Ime kumāre pūjento, na taṃ kenaci maññatha.",
  "atk-s0513a4:1280": "98.",
  "atk-s0513a4:1281": "“Tiṭṭhante no mahārāje, adu deve divaṅgate;",
  "atk-s0513a4:1282": "Ñātī taṃ samanuññiṃsu, sampassaṃ atthamattano.",
  "atk-s0513a4:1283": "99.",
  "atk-s0513a4:1284": "“Kena saṃvara vattena, sañjāte abhitiṭṭhasi;",
  "atk-s0513a4:1285": "Kena taṃ nātivattanti, ñātisaṅghā samāgatā”ti.",
  "atk-s0513a4:1286_0": "Tattha jānanto noti jānanto nu. Janādhipoti amhākaṃ pitā narindo. Imeti ime ekūnasate",
  "atk-s0513a4:1286_1": "kumāre. Pāḷipotthakesu pana “aññe kumāre”ti likhitaṃ. Pūjentoti tena tena janapadena",
  "atk-s0513a4:1286_2": "mānento. Na taṃ kenacīti khuddakenāpi kenaci janapadena taṃ pūjetabbaṃ na maññittha,",
  "atk-s0513a4:1286_3": "“ayaṃ mama accayena rājā bhavissatī”ti ñatvā maññe attano pādamūleyeva vāsesīti.",
  "atk-s0513a4:1286_4": "Tiṭṭhante noti tiṭṭhante nu, dharamāneyeva nūti pucchati, adu deveti udāhu amhākaṃ",
  "atk-s0513a4:1286_5": "pitari divaṅgate attano atthaṃ vuḍḍhiṃ passantā saddhiṃ rājakārakehi negamajānapadehi",
  "atk-s0513a4:1286_6": "ñātayo taṃ “rājā hohī”ti samanuññiṃsu. Vattenāti sīlācārena. Sañjāte abhitiṭṭhasīti",
  "atk-s0513a4:1286_7": "samānajātike ekūnasatabhātaro abhibhavitvā tiṭṭhasi. Nātivattantīti na abhibhavanti.",
  "atk-s0513a4:1287": "Taṃ sutvā saṃvaramahārājā attano guṇaṃ kathento cha gāthā abhāsi –",
  "atk-s0513a4:1288": "100.",
  "atk-s0513a4:1289": "“Na rājaputta usūyāmi, samaṇānaṃ mahesinaṃ;",
  "atk-s0513a4:1290": "Sakkaccaṃ te namassāmi, pāde vandāmi tādinaṃ.",
  "atk-s0513a4:1291": "101.",
  "atk-s0513a4:1292": "“Te maṃ dhammaguṇe yuttaṃ, sussūsamanusūyakaṃ;",
  "atk-s0513a4:1293": "Samaṇā manusāsanti, isī dhammaguṇe ratā.",
  "atk-s0513a4:1294": "102.",
  "atk-s0513a4:1295": "“Tesāhaṃ vacanaṃ sutvā, samaṇānaṃ mahesinaṃ;",
  "atk-s0513a4:1296": "Na kiñci atimaññāmi, dhamme me nirato mano.",
  "atk-s0513a4:1297": "103.",
  "atk-s0513a4:1298": "“Hatthārohā anīkaṭṭhā, rathikā pattikārakā;",
  "atk-s0513a4:1299": "Tesaṃ nappaṭibandhāmi, niviṭṭhaṃ bhattavetanaṃ.",
  "atk-s0513a4:1300": "104.",
  "atk-s0513a4:1301": "“Mahāmattā ca me atthi, mantino paricārakā;",
  "atk-s0513a4:1302": "Bārāṇasiṃ voharanti, bahumaṃsasurodanaṃ.",
  "atk-s0513a4:1303": "105.",
  "atk-s0513a4:1304": "“Athopi vāṇijā phītā, nānāraṭṭhehi āgatā;",
  "atk-s0513a4:1305": "Tesu me vihitā rakkhā, evaṃ jānāhuposathā”ti.",
  "atk-s0513a4:1306_0": "Tattha na rājaputtāti ahaṃ rājaputta, kañci sattaṃ “ayaṃ sampatti imassa mā hotū”ti",
  "atk-s0513a4:1306_1": "na usūyāmi. Tādinanti tādilakkhaṇayuttānaṃ samitapāpatāya samaṇānaṃ mahantānaṃ sīlakkhandhādīnaṃ",
  "atk-s0513a4:1306_2": "guṇānaṃ esitatāya mahesīnaṃ dhammikasamaṇabrāhmaṇānaṃ pañcapatiṭṭhitena pāde vandāmi,",
  "atk-s0513a4:1306_3": "dānaṃ dadanto dhammikañca nesaṃ rakkhāvaraṇaguttiṃ paccupaṭṭhapento sakkaccaṃ te",
  "atk-s0513a4:1306_4": "namassāmi, manena sampiyāyanto ca pūjemīti attho. Te manti te samaṇā maṃ “ayaṃ dhammakoṭṭhāse",
  "atk-s0513a4:1306_5": "yuttapayutto sussūsaṃ anusūyako”ti tathato ñatvā maṃ dhammaguṇe yuttaṃ sussūsaṃ anusūyakaṃ",
  "atk-s0513a4:1306_6": "anusāsanti, “idaṃ kara, idaṃ mā karī”ti ovadantīti attho. Tesāhanti tesaṃ ahaṃ. Hatthārohāti",
  "atk-s0513a4:1306_7": "hatthiṃ āruyha yujjhanakā yodhā. Anīkaṭṭhāti hatthānīkādīsu ṭhitā. Rathikāti rathayodhā.",
  "atk-s0513a4:1306_8": "Pattikārakāti pattinova. Niviṭṭhanti yaṃ tehi sajjitaṃ bhattañca vetanañca, ahaṃ",
  "atk-s0513a4:1306_9": "taṃ nappaṭibandhāmi, aparihāpetvā dadāmīti attho.",
  "atk-s0513a4:1307_0": "Mahāmattāti bhātika, mayhaṃ mahāpaññā mantesu kusalā mahāamaccā ceva avasesamantino",
  "atk-s0513a4:1307_1": "ca paricārakā atthi. Iminā imaṃ dasseti “tumhe mantasampanne paṇḍite ācariye na labhittha,",
  "atk-s0513a4:1307_2": "amhākaṃ pana ācariyā paṇḍitā upāyakusalā, te no setacchattena yojesu”nti. Bārāṇasinti",
  "atk-s0513a4:1307_3": "bhātika, mama chattaṃ ussāpitakālato paṭṭhāya “amhākaṃ rājā dhammiko anvaddhamāsaṃ",
  "atk-s0513a4:1307_4": "devo vassati, tena sassāni sampajjanti, bārāṇasiyaṃ bahuṃ khāditabbayuttakaṃ macchamaṃsaṃ",
  "atk-s0513a4:1307_5": "pāyitabbayuttakaṃ surodakañca jāta”nti evaṃ raṭṭhavāsino bahumaṃsasurodakaṃ katvā",
  "atk-s0513a4:1307_6": "bārāṇasiṃ voharanti. Phītāti hatthiratanaassaratanamuttaratanādīni āharitvā nirupaddavā",
  "atk-s0513a4:1307_7": "vohāraṃ karontā phītā samiddhā. Evaṃ jānāhīti bhātika uposatha ahaṃ imehi ettakehi",
  "atk-s0513a4:1307_8": "kāraṇehi sabbakaniṭṭhopi hutvā mama bhātike abhibhavitvā setacchattaṃ patto, evaṃ jānāhīti.",
  "atk-s0513a4:1308": "Athassa guṇaṃ sutvā uposathakumāro dve gāthā abhāsi –",
  "atk-s0513a4:1309": "106.",
  "atk-s0513a4:1310": "“Dhammena kira ñātīnaṃ, rajjaṃ kārehi saṃvara;",
  "atk-s0513a4:1311": "Medhāvī paṇḍito cāsi, athopi ñātinaṃ hito.",
  "atk-s0513a4:1312": "107.",
  "atk-s0513a4:1313": "“Taṃ taṃ ñātiparibyūḷhaṃ, nānāratanamocitaṃ;",
  "atk-s0513a4:1314": "Amittā nappasahanti, indaṃva asurādhipo”ti.",
  "atk-s0513a4:1315_0": "Tattha dhammena kira ñātīnanti tāta saṃvara mahārāja, dhammena kira tvaṃ ekūnasatānaṃ",
  "atk-s0513a4:1315_1": "ñātīnaṃ attano jeṭṭhabhātikānaṃ ānubhāvaṃ abhibhavasi, ito paṭṭhāya tvameva rajjaṃ",
  "atk-s0513a4:1315_2": "kārehi, tvameva medhāvī ceva paṇḍito ca ñātīnañca hitoti attho. Taṃ tanti evaṃ vividhaguṇasampannaṃ",
  "atk-s0513a4:1315_3": "taṃ. Ñātiparibyūḷhanti amhehi ekūnasatehi ñātakehi parivāritaṃ. Nānāratanamocitanti",
  "atk-s0513a4:1315_4": "nānāratanehi ocitaṃ sañcitaṃ bahuratanasañcayaṃ. Asurādhipoti yathā tāvatiṃsehi parivāritaṃ",
  "atk-s0513a4:1315_5": "indaṃ asurarājā nappasahati, evaṃ amhehi ārakkhaṃ karontehi parivāritaṃ taṃ tiyojanasatike",
  "atk-s0513a4:1315_6": "kāsiraṭṭhe dvādasayojanikāya bārāṇasiyā rajjaṃ kārentaṃ amittā nappasahantīti dīpeti.",
  "atk-s0513a4:1316_0": "Saṃvaramahārājā sabbesampi bhātikānaṃ mahantaṃ yasaṃ adāsi. Te tassa santike māsaḍḍhamāsaṃ",
  "atk-s0513a4:1316_1": "vasitvā “mahārāja janapadesu coresu uṭṭhahantesu mayaṃ jānissāma, tvaṃ rajjasukhaṃ",
  "atk-s0513a4:1316_2": "anubhavā”ti vatvā attano attano janapadaṃ gatā. Rājāpi bodhisattassa ovāde ṭhatvā",
  "atk-s0513a4:1316_3": "āyupariyosāne devanagaraṃ pūrento agamāsi.",
  "atk-s0513a4:1317_0": "Satthā imaṃ dhammadesanaṃ āharitvā “bhikkhu evaṃ tvaṃ pubbe ovādakkhamo, idāni kasmā",
  "atk-s0513a4:1317_1": "vīriyaṃ na akāsī”ti vatvā saccāni pakāsetvā jātakaṃ samodhānesi, saccapariyosāne",
  "atk-s0513a4:1317_2": "so bhikkhu sotāpattiphale patiṭṭhahi.",
  "atk-s0513a4:1318": "Tadā saṃvaramahārājā ayaṃ bhikkhu ahosi, uposathakumāro sāriputto, sesabhātikā therānutherā, parisā buddhaparisā, ovādadāyako amacco pana ahameva ahosinti.",
  "atk-s0513a4:1319": "Saṃvarajātakavaṇṇanā aṭṭhamā.",
  "atk-s0513a4:1321": "[463] 9. Suppārakajātakavaṇṇanā",
  "atk-s0513a4:1322_0": "Ummujjanti nimujjantīti idaṃ satthā jetavane viharanto paññāpāramiṃ ārabbha kathesi.",
  "atk-s0513a4:1322_1": "Ekadivasañhi sāyanhasamaye tathāgatassa dhammaṃ desetuṃ nikkhamanaṃ āgamayamānā bhikkhū",
  "atk-s0513a4:1322_2": "dhammasabhāyaṃ nisīditvā “āvuso, aho satthā mahāpañño puthupañño hāsapañño javanapañño",
  "atk-s0513a4:1322_3": "tikkhapañño nibbedhikapañño tatra tatra upāyapaññāya samannāgato vipulāya pathavīsamāya,",
  "atk-s0513a4:1322_4": "mahāsamuddo viya gambhīrāya, ākāso viya vitthiṇṇāya, sakalajambudīpasmiñhi uṭṭhitapañho",
  "atk-s0513a4:1322_5": "dasabalaṃ atikkamitvā gantuṃ samattho nāma natthi. Yathā mahāsamudde uṭṭhitaūmiyo",
  "atk-s0513a4:1322_6": "velaṃ nātikkamanti, velaṃ patvāva bhijjanti, evaṃ na koci pañho dasabalaṃ atikkamati,",
  "atk-s0513a4:1322_7": "satthu pādamūlaṃ patvā bhijjatevā”ti dasabalassa mahāpaññāpāramiṃ vaṇṇesuṃ. Satthā",
  "atk-s0513a4:1322_8": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a4:1322_9": "vutte “na, bhikkhave, tathāgato idāneva paññavā, pubbepi aparipakke ñāṇe paññavāva,",
  "atk-s0513a4:1322_10": "andho hutvāpi mahāsamudde udakasaññāya ‘imasmiṃ imasmiṃ samudde idaṃ nāma idaṃ nāma",
  "atk-s0513a4:1322_11": "ratana’nti aññāsī”ti vatvā atītaṃ āhari.",
  "atk-s0513a4:1323_0": "Atīte kururaṭṭhe kururājā nāma rajjaṃ kāresi, kurukacchaṃ nāma paṭṭanagāmo ahosi.",
  "atk-s0513a4:1323_1": "Tadā bodhisatto kurukacche niyāmakajeṭṭhakassa putto hutvā nibbatti pāsādiko suvaṇṇavaṇṇo,",
  "atk-s0513a4:1323_2": "“suppārakakumāro”tissa nāmaṃ kariṃsu. So mahantena parivārena vaḍḍhanto soḷasavassakāleyeva",
  "atk-s0513a4:1323_3": "niyāmakasippe nipphattiṃ patvā aparabhāge pitu accayena niyāmakajeṭṭhako hutvā niyāmakakammaṃ",
  "atk-s0513a4:1323_4": "akāsi, paṇḍito ñāṇasampanno ahosi. Tena āruḷhanāvāya byāpatti nāma natthi. Tassa",
  "atk-s0513a4:1323_5": "aparabhāge loṇajalapahaṭāni dvepi cakkhūni nassiṃsu. So tato paṭṭhāya niyāmakajeṭṭhako",
  "atk-s0513a4:1323_6": "hutvāpi niyāmakakammaṃ akatvā “rājānaṃ nissāya jīvissāmī”ti rājānaṃ upasaṅkami. Atha",
  "atk-s0513a4:1323_7": "naṃ rājā agghāpaniyakamme ṭhapesi. So tato paṭṭhāya rañño hatthiratanaassaratanamuttasāramaṇisārādīni agghāpesi.",
  "atk-s0513a4:1324_0": "Athekadivasaṃ “rañño maṅgalahatthī bhavissatī”ti kāḷapāsāṇakūṭavaṇṇaṃ ekaṃ vāraṇaṃ",
  "atk-s0513a4:1324_1": "ānesuṃ. Taṃ disvā rājā “paṇḍitassa dassethā”ti āha. Atha naṃ tassa santikaṃ nayiṃsu.",
  "atk-s0513a4:1324_2": "So hatthena tassa sarīraṃ parimajjitvā “nāyaṃ maṅgalahatthī bhavituṃ anucchaviko,",
  "atk-s0513a4:1324_3": "pādehi vāmanadhātuko esa, etañhi mātā vijāyamānā aṅkena sampaṭicchituṃ nāsakkhi,",
  "atk-s0513a4:1324_4": "tasmā bhūmiyaṃ patitvā pacchimapādehi vāmanadhātuko hotī”ti āha. Hatthiṃ gahetvā",
  "atk-s0513a4:1324_5": "āgate pucchiṃsu. Te “saccaṃ paṇḍito kathetī”ti vadiṃsu. Taṃ kāraṇaṃ rājā sutvā tuṭṭho",
  "atk-s0513a4:1324_6": "tassa aṭṭha kahāpaṇe dāpesi.",
  "atk-s0513a4:1325_0": "Punekadivasaṃ “rañño maṅgalaasso bhavissatī”ti ekaṃ assaṃ ānayiṃsu. Tampi rājā paṇḍitassa",
  "atk-s0513a4:1325_1": "santikaṃ pesesi. So tampi hatthena parāmasitvā “ayaṃ maṅgalaasso bhavituṃ na yutto,",
  "atk-s0513a4:1325_2": "etassa hi jātadivaseyeva mātā mari, tasmā mātu khīraṃ alabhanto na sammā vaḍḍhito”ti",
  "atk-s0513a4:1325_3": "āha. Sāpissa kathā saccāva ahosi. Tampi sutvā rājā tussitvā aṭṭha kahāpaṇe dāpesi.",
  "atk-s0513a4:1325_4": "Athekadivasaṃ “rañño maṅgalaratho bhavissatī”ti rathaṃ āhariṃsu. Tampi rājā tassa",
  "atk-s0513a4:1325_5": "santikaṃ pesesi. So tampi hatthena parāmasitvā “ayaṃ ratho susirarukkhena kato, tasmā",
  "atk-s0513a4:1325_6": "rañño nānucchaviko”ti āha. Sāpissa kathā saccāva ahosi. Rājā tampi sutvā aṭṭheva",
  "atk-s0513a4:1325_7": "kahāpaṇe dāpesi. Athassa mahagghaṃ kambalaratanaṃ āhariṃsu. Tampi tasseva pesesi.",
  "atk-s0513a4:1325_8": "So tampi hatthena parāmasitvā “imassa mūsikacchinnaṃ ekaṭṭhānaṃ atthī”ti āha. Sodhentā",
  "atk-s0513a4:1325_9": "taṃ disvā rañño ārocesuṃ. Rājā sutvā tussitvā aṭṭheva kahāpaṇe dāpesi.",
  "atk-s0513a4:1326_0": "So cintesi “ayaṃ rājā evarūpānipi acchariyāni disvā aṭṭheva kahāpaṇe dāpesi, imassa",
  "atk-s0513a4:1326_1": "dāyo nhāpitadāyo, nhāpitajātiko bhavissati, kiṃ me evarūpena rājupaṭṭhānena, attano",
  "atk-s0513a4:1326_2": "vasanaṭṭhānameva gamissāmī”ti. So kurukacchapaṭṭanameva paccāgami. Tasmiṃ tattha",
  "atk-s0513a4:1326_3": "vasante vāṇijā nāvaṃ sajjetvā “kaṃ niyāmakaṃ karissāmā”ti mantesuṃ. “Suppārakapaṇḍitena",
  "atk-s0513a4:1326_4": "āruḷhanāvā na byāpajjati, esa paṇḍito upāyakusalo, andho samānopi suppārakapaṇḍitova",
  "atk-s0513a4:1326_5": "uttamo”ti taṃ upasaṅkamitvā “niyāmako no hohī”ti vatvā “tātā, ahaṃ andho, kathaṃ",
  "atk-s0513a4:1326_6": "niyāmakakammaṃ karissāmī”ti vutte “sāmi, andhāpi tumheyeva amhākaṃ uttamā”ti punappunaṃ",
  "atk-s0513a4:1326_7": "yāciyamāno “sādhu tātā, tumhehi ārocitasaññāya niyāmako bhavissāmī”ti tesaṃ nāvaṃ",
  "atk-s0513a4:1326_8": "abhiruhi. Te nāvāya mahāsamuddaṃ pakkhandiṃsu. Nāvā satta divasāni nirupaddavā agamāsi,",
  "atk-s0513a4:1326_9": "tato akālavātaṃ uppātitaṃ uppajji, nāvā cattāro māse pakatisamuddapiṭṭhe vicaritvā",
  "atk-s0513a4:1326_10": "khuramālīsamuddaṃ nāma pattā. Tattha macchā manussasamānasarīrā khuranāsā udake ummujjanimujjaṃ",
  "atk-s0513a4:1326_11": "karonti. Vāṇijā te disvā mahāsattaṃ tassa samuddassa nāmaṃ pucchantā paṭhamaṃ gāthamāhaṃsu –",
  "atk-s0513a4:1327": "108.",
  "atk-s0513a4:1328": "“Ummujjanti nimujjanti, manussā khuranāsikā;",
  "atk-s0513a4:1329": "Suppārakaṃ taṃ pucchāma, samuddo katamo aya”nti.",
  "atk-s0513a4:1330": "Evaṃ tehi puṭṭho mahāsatto attano niyāmakasuttena saṃsanditvā dutiyaṃ gāthamāha –",
  "atk-s0513a4:1331": "109.",
  "atk-s0513a4:1332": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1333": "Nāvāya vippanaṭṭhāya, khuramālīti vuccatī”ti.",
  "atk-s0513a4:1334_0": "Tattha payātānanti kurukacchapaṭṭanā nikkhamitvā gacchantānaṃ. Dhanesinanti tumhākaṃ",
  "atk-s0513a4:1334_1": "vāṇijānaṃ dhanaṃ pariyesantānaṃ. Nāvāya vippanaṭṭhāyāti tāta tumhākaṃ imāya videsaṃ",
  "atk-s0513a4:1334_2": "pakkhandanāvāya kammakārakaṃ pakatisamuddaṃ atikkamitvā sampatto ayaṃ samuddo “khuramālī”ti",
  "atk-s0513a4:1334_3": "vuccati, evametaṃ paṇḍitā kathentīti.",
  "atk-s0513a4:1335_0": "Tasmiṃ pana samudde vajiraṃ ussannaṃ hoti. Mahāsatto “sacāhaṃ ‘ayaṃ vajirasamuddo’ti",
  "atk-s0513a4:1335_1": "evaṃ etesaṃ kathessāmi, lobhena bahuṃ vajiraṃ gaṇhitvā nāvaṃ osīdāpessantī”ti tesaṃ",
  "atk-s0513a4:1335_2": "anācikkhitvāva nāvaṃ laggāpetvā upāyenekaṃ yottaṃ gahetvā macchagahaṇaniyāmena jālaṃ",
  "atk-s0513a4:1335_3": "khipāpetvā vajirasāraṃ uddharitvā nāvāyaṃ pakkhipitvā aññaṃ appagghabhaṇḍaṃ chaḍḍāpesi.",
  "atk-s0513a4:1335_4": "Nāvā taṃ samuddaṃ atikkamitvā purato aggimāliṃ nāma gatā. So pajjalitaaggikkhandho",
  "atk-s0513a4:1335_5": "viya majjhanhikasūriyo viya ca obhāsaṃ muñcanto aṭṭhāsi. Vāṇijā –",
  "atk-s0513a4:1336": "110.",
  "atk-s0513a4:1337": "“Yathā aggīva sūriyova, samuddo paṭidissati;",
  "atk-s0513a4:1338": "Suppārakaṃ taṃ pucchāma, samuddo katamo aya”nti. – gāthāya taṃ pucchiṃsu;",
  "atk-s0513a4:1339": "Mahāsattopi tesaṃ anantaragāthāya kathesi –",
  "atk-s0513a4:1340": "111.",
  "atk-s0513a4:1341": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1342": "Nāvāya vippanaṭṭhāya, aggimālīti vuccatī”ti.",
  "atk-s0513a4:1343_0": "Tasmiṃ pana samudde suvaṇṇaṃ ussannaṃ ahosi. Mahāsatto purimanayeneva tatopi suvaṇṇaṃ",
  "atk-s0513a4:1343_1": "gāhāpetvā nāvāyaṃ pakkhipāpesi. Nāvā tampi samuddaṃ atikkamitvā khīraṃ viya dadhiṃ",
  "atk-s0513a4:1343_2": "viya ca obhāsantaṃ dadhimāliṃ nāma samuddaṃ pāpuṇi. Vāṇijā –",
  "atk-s0513a4:1344": "112.",
  "atk-s0513a4:1345": "“Yathā dadhīva khīraṃva, samuddo paṭidissati;",
  "atk-s0513a4:1346": "Suppārakaṃ taṃ pucchāma, samuddo katamo aya”nti. –",
  "atk-s0513a4:1347": "Gāthāya tassapi nāmaṃ pucchiṃsu.",
  "atk-s0513a4:1348": "Mahāsatto anantaragāthāya ācikkhi –",
  "atk-s0513a4:1349": "113.",
  "atk-s0513a4:1350": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1351": "Nāvāya vippanaṭṭhāya, dadhimālīti vuccatī”ti.",
  "atk-s0513a4:1352_0": "Tasmiṃ pana samudde rajataṃ ussannaṃ ahosi. So tampi upāyena gāhāpetvā nāvāyaṃ pakkhipāpesi.",
  "atk-s0513a4:1352_1": "Nāvā tampi samuddaṃ atikkamitvā nīlakusatiṇaṃ viya sampannasassaṃ viya ca obhāsamānaṃ",
  "atk-s0513a4:1352_2": "nīlavaṇṇaṃ kusamāliṃ nāma samuddaṃ pāpuṇi. Vāṇijā –",
  "atk-s0513a4:1353": "114.",
  "atk-s0513a4:1354": "“Yathā kusova sassova, samuddo paṭidissati;",
  "atk-s0513a4:1355": "Suppārakaṃ taṃ pucchāma, samuddo katamo aya”nti. –",
  "atk-s0513a4:1356": "Gāthāya tassapi nāmaṃ pucchiṃsu.",
  "atk-s0513a4:1357": "So anantaragāthāya ācikkhi –",
  "atk-s0513a4:1358": "115.",
  "atk-s0513a4:1359": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1360": "Nāvāya vippanaṭṭhāya, kusamālīti vuccatī”ti.",
  "atk-s0513a4:1361_0": "Tasmiṃ pana samudde nīlamaṇiratanaṃ ussannaṃ ahosi. So tampi upāyeneva gāhāpetvā",
  "atk-s0513a4:1361_1": "nāvāyaṃ pakkhipāpesi. Nāvā tampi samuddaṃ atikkamitvā naḷavanaṃ viya veḷuvanaṃ viya",
  "atk-s0513a4:1361_2": "ca khāyamānaṃ naḷamāliṃ nāma samuddaṃ pāpuṇi. Vāṇijā –",
  "atk-s0513a4:1362": "116.",
  "atk-s0513a4:1363": "“Yathā naḷova veḷūva, samuddo paṭidissati;",
  "atk-s0513a4:1364": "Suppārakaṃ taṃ pucchāma, samuddo katamo aya”nti. –",
  "atk-s0513a4:1365": "Gāthāya tassapi nāmaṃ pucchiṃsu.",
  "atk-s0513a4:1366": "Mahāsatto anantaragāthāya kathesi –",
  "atk-s0513a4:1367": "117.",
  "atk-s0513a4:1368": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1369": "Nāvāya vippanaṭṭhāya, naḷamālīti vuccatī”ti.",
  "atk-s0513a4:1370_0": "Tasmiṃ pana samudde masāragallaṃ veḷuriyaṃ ussannaṃ ahosi. So tampi upāyena gāhāpetvā",
  "atk-s0513a4:1370_1": "nāvāyaṃ pakkhipāpesi. Aparo nayo – naḷoti vicchikanaḷopi kakkaṭakanaḷopi, so rattavaṇṇo",
  "atk-s0513a4:1370_2": "hoti. Veḷūti pana pavāḷassetaṃ nāmaṃ, so ca samuddo pavāḷussanno rattobhāso ahosi,",
  "atk-s0513a4:1370_3": "tasmā “yathā naḷova veḷuvā”ti pucchiṃsu. Mahāsatto tato pavāḷaṃ gāhāpesīti.",
  "atk-s0513a4:1371_0": "Vāṇijā naḷamāliṃ atikkantā balavāmukhasamuddaṃ nāma passiṃsu. Tattha udakaṃ kaḍḍhitvā",
  "atk-s0513a4:1371_1": "kaḍḍhitvā sabbato bhāgena uggacchati. Tasmiṃ sabbato bhāgena uggate udakaṃ sabbato",
  "atk-s0513a4:1371_2": "bhāgena chinnapapātamahāsobbho viya paññāyati, ūmiyā uggatāya ekato papātasadisaṃ",
  "atk-s0513a4:1371_3": "hoti, bhayajanano saddo uppajjati sotāni bhindanto viya hadayaṃ phālento viya ca.",
  "atk-s0513a4:1371_4": "Taṃ disvā vāṇijā bhītatasitā –",
  "atk-s0513a4:1372": "118.",
  "atk-s0513a4:1373": "“Mahabbhayo bhiṃsanako, saddo suyyatimānuso;",
  "atk-s0513a4:1374": "Yathā sobbho papātova, samuddo paṭidissati;",
  "atk-s0513a4:1375": "Suppārakaṃ taṃ pucchāma, samuddo katamo aya”nti. –",
  "atk-s0513a4:1376": "Gāthāya tassapi nāmaṃ pucchiṃsu.",
  "atk-s0513a4:1377": "Tattha suyyatimānusoti suyyati amānuso saddo.",
  "atk-s0513a4:1378": "119.",
  "atk-s0513a4:1379": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1380": "Nāvāya vippanaṭṭhāya, balavāmukhīti vuccatī”ti. –",
  "atk-s0513a4:1381_0": "Bodhisatto anantaragāthāya tassa nāmaṃ ācikkhitvā “tātā, imaṃ balavāmukhasamuddaṃ",
  "atk-s0513a4:1381_1": "patvā nivattituṃ samatthā nāvā nāma natthi, ayaṃ sampattanāvaṃ nimujjāpetvā vināsaṃ",
  "atk-s0513a4:1381_2": "pāpetī”ti āha. Tañca nāvaṃ satta manussasatāni abhiruhiṃsu. Te sabbe maraṇabhayabhītā",
  "atk-s0513a4:1381_3": "ekappahāreneva avīcimhi paccamānasattā viya atikāruññaṃ ravaṃ muñciṃsu. Mahāsatto",
  "atk-s0513a4:1381_4": "“ṭhapetvā maṃ añño etesaṃ sotthibhāvaṃ kātuṃ samattho nāma natthi, saccakiriyāya",
  "atk-s0513a4:1381_5": "tesaṃ sotthiṃ karissāmī”ti cintetvā te āmantetvā āha – “tātā, khippaṃ maṃ gandhodakena",
  "atk-s0513a4:1381_6": "nhāpetvā ahatavatthāni nivāsāpetvā puṇṇapātiṃ sajjetvā nāvāya dhure ṭhapethā”ti.",
  "atk-s0513a4:1381_7": "Te vegena tathā kariṃsu. Mahāsatto ubhohi hatthehi puṇṇapātiṃ gahetvā nāvāya dhure",
  "atk-s0513a4:1381_8": "ṭhito saccakiriyaṃ karonto osānagāthamāha –",
  "atk-s0513a4:1382": "120.",
  "atk-s0513a4:1383": "“Yato sarāmi attānaṃ, yato pattosmi viññutaṃ;",
  "atk-s0513a4:1384": "Nābhijānāmi sañcicca, ekapāṇampi hiṃsitaṃ;",
  "atk-s0513a4:1385": "Etena saccavajjena, sotthiṃ nāvā nivattatū”ti.",
  "atk-s0513a4:1386_0": "Tattha yatoti yato paṭṭhāya ahaṃ attānaṃ sarāmi, yato paṭṭhāya camhi viññutaṃ pattoti",
  "atk-s0513a4:1386_1": "attho. Ekapāṇampi hiṃsitanti etthantare sañcicca ekaṃ kunthakipillikapāṇampi hiṃsitaṃ",
  "atk-s0513a4:1386_2": "nābhijānāmi. Desanāmattamevetaṃ, bodhisatto pana tiṇasalākampi upādāya mayā parasantakaṃ",
  "atk-s0513a4:1386_3": "na gahitapubbaṃ, lobhavasena paradāraṃ na olokitapubbaṃ, musā na bhāsitapubbā, tiṇaggenāpi",
  "atk-s0513a4:1386_4": "majjaṃ na pivitapubbanti evaṃ pañcasīlavasena pana saccakiriyaṃ akāsi, katvā ca pana",
  "atk-s0513a4:1386_5": "puṇṇapātiyā udakaṃ nāvāya dhure abhisiñci.",
  "atk-s0513a4:1387_0": "Cattāro māse videsaṃ pakkhandanāvā nivattitvā iddhimā viya saccānubhāvena ekadivaseneva",
  "atk-s0513a4:1387_1": "kurukacchapaṭṭanaṃ agamāsi. Gantvā ca pana thalepi aṭṭhusabhamattaṃ ṭhānaṃ pakkhanditvā",
  "atk-s0513a4:1387_2": "nāvikassa gharadvāreyeva aṭṭhāsi. Mahāsatto tesaṃ vāṇijānaṃ suvaṇṇarajatamaṇipavāḷamuttavajirāni",
  "atk-s0513a4:1387_3": "bhājetvā adāsi. “Ettakehi vo ratanehi alaṃ, mā puna samuddaṃ pavisathā”ti tesaṃ ovādaṃ",
  "atk-s0513a4:1387_4": "datvā yāvajīvaṃ dānādīni puññāni katvā devapuraṃ pūresi.",
  "atk-s0513a4:1388_0": "Satthā imaṃ dhammadesanaṃ āharitvā “evaṃ, bhikkhave, pubbepi tathāgato mahāpaññoyevā”ti",
  "atk-s0513a4:1388_1": "vatvā jātakaṃ samodhānesi – “tadā parisā buddhaparisā ahesuṃ, suppārakapaṇḍito pana ahameva ahosi”nti.",
  "atk-s0513a4:1389": "Suppārakajātakavaṇṇanā navamā.",
  "atk-s0513a4:1390": "Jātakuddānaṃ –",
  "atk-s0513a4:1391": "Mātuposaka juṇho ca, dhamma udaya pānīyo;",
  "atk-s0513a4:1392": "Yudhañcayo dasaratho, saṃvaro ca suppārako;",
  "atk-s0513a4:1393": "Ekādasanipātamhi, saṅgītā nava jātakā.",
  "atk-s0513a4:1394": "Ekādasakanipātavaṇṇanā niṭṭhitā.",
  "atk-s0513a4:1395": "12. Dvādasakanipāto",
  "atk-s0513a4:1397": "[464] 1. Cūḷakuṇālajātakavaṇṇanā",
  "atk-s0513a4:1398": "1-12.",
  "atk-s0513a4:1399": "Luddhānaṃ lahucittānanti idaṃ jātakaṃ kuṇālajātake āvi bhavissati;",
  "atk-s0513a4:1400": "Cūḷakuṇālajātakavaṇṇanā paṭhamā.",
  "atk-s0513a4:1402": "[465] 2. Bhaddasālajātakavaṇṇanā",
  "atk-s0513a4:1403_0": "Kā tvaṃ suddhehi vatthehīti idaṃ satthā jetavane viharanto ñātatthacariyaṃ ārabbha",
  "atk-s0513a4:1403_1": "kathesi. Sāvatthiyañhi anāthapiṇḍikassa nivesane pañcannaṃ bhikkhusatānaṃ nibaddhabhojanaṃ",
  "atk-s0513a4:1403_2": "pavattati, tathā visākhāya ca kosalarañño ca. Tattha pana kiñcāpi nānaggarasabhojanaṃ",
  "atk-s0513a4:1403_3": "dīyati, bhikkhūnaṃ panettha koci vissāsiko natthi, tasmā bhikkhū rājanivesane na",
  "atk-s0513a4:1403_4": "bhuñjanti, bhattaṃ gahetvā anāthapiṇḍikassa vā visākhāya vā aññesaṃ vā vissāsikānaṃ",
  "atk-s0513a4:1403_5": "gharaṃ gantvā bhuñjanti. Rājā ekadivasaṃ paṇṇākāraṃ āhaṭaṃ “bhikkhūnaṃ dethā”ti bhattaggaṃ",
  "atk-s0513a4:1403_6": "pesetvā “bhattagge bhikkhū natthī”ti vutte “kahaṃ gatā”ti pucchitvā “attano vissāsikagehesu",
  "atk-s0513a4:1403_7": "nisīditvā bhuñjantī”ti sutvā bhuttapātarāso satthu santikaṃ gantvā “bhante, bhojanaṃ",
  "atk-s0513a4:1403_8": "nāma kiṃ parama”nti pucchi. Vissāsaparamaṃ mahārāja, kañjikamattakampi vissāsikena",
  "atk-s0513a4:1403_9": "dinnaṃ madhuraṃ hotīti. Bhante, kena pana saddhiṃ bhikkhūnaṃ vissāso hotīti? “Ñātīhi",
  "atk-s0513a4:1403_10": "vā sekkhakulehi vā, mahārājā”ti. Tato rājā cintesi “ekaṃ sakyadhītaraṃ ānetvā aggamahesiṃ",
  "atk-s0513a4:1403_11": "karissāmi, evaṃ mayā saddhiṃ bhikkhūnaṃ ñātake viya vissāso bhavissatī”ti. So uṭṭhāyāsanā",
  "atk-s0513a4:1403_12": "attano nivesanaṃ gantvā kapilavatthuṃ dūtaṃ pesesi “dhītaraṃ me detha, ahaṃ tumhehi",
  "atk-s0513a4:1403_13": "saddhiṃ ñātibhāvaṃ icchāmī”ti.",
  "atk-s0513a4:1404_0": "Sākiyā dūtavacanaṃ sutvā sannipatitvā mantayiṃsu “mayaṃ kosalarañño āṇāpavattiṭṭhāne",
  "atk-s0513a4:1404_1": "vasāma, sace dārikaṃ na dassāma, mahantaṃ veraṃ bhavissati, sace dassāma, kulavaṃso",
  "atk-s0513a4:1404_2": "no bhijjissati, kiṃ nu kho kātabba”nti. Atha ne mahānāmo āha – “mā cintayittha, mama",
  "atk-s0513a4:1404_3": "dhītā vāsabhakhattiyā nāma nāgamuṇḍāya nāma dāsiyā kucchismiṃ nibbatti. Sā soḷasavassuddesikā",
  "atk-s0513a4:1404_4": "uttamarūpadharā sobhaggappattā pitu vaṃsena khattiyajātikā, tamassa ‘khattiyakaññā’ti",
  "atk-s0513a4:1404_5": "pesessāmā”ti. Sākiyā “sādhū”ti sampaṭicchitvā dūte pakkosāpetvā “sādhu, dārikaṃ dassāma,",
  "atk-s0513a4:1404_6": "idāneva naṃ gahetvā gacchathā”ti āhaṃsu. Dūtā cintesuṃ “ime sākiyā nāma jātiṃ nissāya",
  "atk-s0513a4:1404_7": "atimānino, ‘sadisī no’ti vatvā asadisimpi dadeyyuṃ, etehi saddhiṃ ekato bhuñjamānameva",
  "atk-s0513a4:1404_8": "gaṇhissāmā”ti. Te evamāhaṃsu “mayaṃ gahetvā gacchantā yā tumhehi saddhiṃ ekato bhuñjati,",
  "atk-s0513a4:1404_9": "taṃ gahetvā gamissāmā”ti. Sākiyā tesaṃ nivāsaṭṭhānaṃ dāpetvā “kiṃ karissāmā”ti cintayiṃsu.",
  "atk-s0513a4:1404_10": "Mahānāmo āha – “tumhe mā cintayittha, ahaṃ upāyaṃ karissāmi, tumhe mama bhojanakāle",
  "atk-s0513a4:1404_11": "vāsabhakhattiyaṃ alaṅkaritvā ānetvā mayā ekasmiṃ kabaḷe gahitamatte ‘deva, asukarājā",
  "atk-s0513a4:1404_12": "paṇṇaṃ pahiṇi, imaṃ tāva sāsanaṃ suṇāthā’ti paṇṇaṃ dasseyyāthā”ti. Te “sādhū”ti sampaṭicchitvā",
  "atk-s0513a4:1404_13": "tasmiṃ bhuñjamāne kumārikaṃ alaṅkariṃsu.",
  "atk-s0513a4:1405_0": "Mahānāmo “dhītaraṃ me ānetha, mayā saddhiṃ bhuñjatū”ti āha. Atha naṃ alaṅkaritvā",
  "atk-s0513a4:1405_1": "tāvadeva thokaṃ papañcaṃ katvā ānayiṃsu. Sā “pitarā saddhiṃ bhuñjissāmī”ti ekapātiyaṃ",
  "atk-s0513a4:1405_2": "hatthaṃ otāresi. Mahānāmopi tāya saddhiṃ ekapiṇḍaṃ gahetvā mukhe ṭhapesi. Dutiyapiṇḍāya",
  "atk-s0513a4:1405_3": "hatthe pasārite “deva, asukaraññā paṇṇaṃ pahitaṃ, imaṃ tāva sāsanaṃ suṇāthā”ti paṇṇaṃ",
  "atk-s0513a4:1405_4": "upanāmesuṃ. Mahānāmo “amma, tvaṃ bhuñjāhī”ti dakkhiṇahatthaṃ pātiyāyeva katvā vāmahatthena",
  "atk-s0513a4:1405_5": "gahetvā paṇṇaṃ olokesi. Tassa taṃ sāsanaṃ upadhārentasseva itarā bhuñji. So tassā",
  "atk-s0513a4:1405_6": "bhuttakāle hatthaṃ dhovitvā mukhaṃ vikkhālesi. Taṃ disvā dūtā “nicchayenesā etassa",
  "atk-s0513a4:1405_7": "dhītā”ti niṭṭhamakaṃsu, na taṃ antaraṃ jānituṃ sakkhiṃsu. Mahānāmo mahantena parivārena",
  "atk-s0513a4:1405_8": "dhītaraṃ pesesi. Dūtāpi naṃ sāvatthiṃ netvā “ayaṃ kumārikā jātisampannā mahānāmassa",
  "atk-s0513a4:1405_9": "dhītā”ti vadiṃsu. Rājā tussitvā sakalanagaraṃ alaṅkārāpetvā taṃ ratanarāsimhi ṭhapetvā",
  "atk-s0513a4:1405_10": "aggamahesiṭṭhāne abhisiñcāpesi. Sā rañño piyā ahosi manāpā.",
  "atk-s0513a4:1406_0": "Athassā na cirasseva gabbho patiṭṭhahi. Rājā gabbhaparihāramadāsi. Sā dasamāsaccayena",
  "atk-s0513a4:1406_1": "suvaṇṇavaṇṇaṃ puttaṃ vijāyi. Athassa nāmaggahaṇadivase rājā attano ayyakassa santikaṃ",
  "atk-s0513a4:1406_2": "pesesi “sakyarājadhītā vāsabhakhattiyā puttaṃ vijāyi, kimassa nāmaṃ karomā”ti. Taṃ",
  "atk-s0513a4:1406_3": "pana sāsanaṃ gahetvā gato amacco thokaṃ badhiradhātuko, so gantvā rañño ayyakassārocesi.",
  "atk-s0513a4:1406_4": "So taṃ sutvā “vāsabhakhattiyā puttaṃ avijāyitvāpi sabbaṃ janaṃ abhibhavati, idāni",
  "atk-s0513a4:1406_5": "pana ativiya rañño vallabhā bhavissatī”ti āha. So badhiraamacco “vallabhā”ti vacanaṃ",
  "atk-s0513a4:1406_6": "dussutaṃ sutvā “viṭaṭūbho”ti sallakkhetvā rājānaṃ upagantvā “deva, kumārassa kira",
  "atk-s0513a4:1406_7": "‘viṭaṭūbho’ti nāmaṃ karothā”ti āha. Rājā “porāṇakaṃ no kuladattikaṃ nāmaṃ bhavissatī”ti",
  "atk-s0513a4:1406_8": "cintetvā “viṭaṭūbho”ti nāmaṃ akāsi. Tato paṭṭhāya kumāro kumāraparihārena vaḍḍhanto",
  "atk-s0513a4:1406_9": "sattavassikakāle aññesaṃ kumārānaṃ mātāmahakulato hatthirūpakaassarūpakādīni āhariyamānāni",
  "atk-s0513a4:1406_10": "disvā mātaraṃ pucchi “amma, aññesaṃ mātāmahakulato paṇṇākāro āhariyati, mayhaṃ koci",
  "atk-s0513a4:1406_11": "kiñci na pesesi, kiṃ tvaṃ nimmātā nippitāsī”ti? Atha naṃ sā “tāta, sakyarājāno mātāmahā",
  "atk-s0513a4:1406_12": "dūre pana vasanti, tena te kiñci na pesentī”ti vatvā vañcesi.",
  "atk-s0513a4:1407_0": "Puna soḷasavassikakāle “amma, mātāmahakulaṃ passitukāmomhī”ti vatvā “alaṃ tāta, kiṃ",
  "atk-s0513a4:1407_1": "tattha gantvā karissasī”ti vāriyamānopi punappunaṃ yāci. Athassa mātā “tena hi gacchāhī”ti",
  "atk-s0513a4:1407_2": "sampaṭicchi. So pitu ārocetvā mahantena parivārena nikkhami. Vāsabhakhattiyā puretaraṃ",
  "atk-s0513a4:1407_3": "paṇṇaṃ pesesi “ahaṃ idha sukhaṃ vasāmi, sāmino kiñci antaraṃ mā dassayiṃsū”ti. Sākiyā",
  "atk-s0513a4:1407_4": "viṭaṭūbhassa āgamanaṃ ñatvā “vandituṃ na sakkā”ti tassa daharadahare kumārake janapadaṃ",
  "atk-s0513a4:1407_5": "pahiṇiṃsu. Kumāre kapilavatthuṃ sampatte sākiyā santhāgāre sannipatiṃsu. Kumāro santhāgāraṃ",
  "atk-s0513a4:1407_6": "gantvā aṭṭhāsi. Atha naṃ “ayaṃ te, tāta, mātāmaho, ayaṃ mātulo”ti vadiṃsu so sabbe",
  "atk-s0513a4:1407_7": "vandamāno vicari. So yāvapiṭṭhiyā rujanappamāṇā vanditvā ekampi attānaṃ vandamānaṃ",
  "atk-s0513a4:1407_8": "adisvā “kiṃ nu kho maṃ vandantā natthī”ti pucchi. Sākiyā “tāta, tava kaniṭṭhakumārā",
  "atk-s0513a4:1407_9": "janapadaṃ gatā”ti vatvā tassa mahantaṃ sakkāraṃ kariṃsu. So katipāhaṃ vasitvā mahantena",
  "atk-s0513a4:1407_10": "parivārena nikkhami. Athekā dāsī santhāgāre tena nisinnaphalakaṃ “idaṃ vāsabhakhattiyāya",
  "atk-s0513a4:1407_11": "dāsiyā puttassa nisinnaphalaka”nti akkositvā paribhāsitvā khīrodakena dhovi. Eko",
  "atk-s0513a4:1407_12": "puriso attano āvudhaṃ pamussitvā nivatto taṃ gaṇhanto viṭaṭūbhakumārassa akkosanasaddaṃ",
  "atk-s0513a4:1407_13": "sutvā taṃ antaraṃ pucchitvā “vāsabhakhattiyā dāsiyā kucchismiṃ mahānāmasakkassa jātā”ti",
  "atk-s0513a4:1407_14": "ñatvā gantvā balakāyassa kathesi. “Vāsabhakhattiyā kira dāsiyā dhītā”ti mahākolāhalaṃ ahosi.",
  "atk-s0513a4:1408_0": "Kumāro taṃ sutvā “ete tāva mama nisinnaphalakaṃ khīrodakena dhovantu, ahaṃ pana rajje",
  "atk-s0513a4:1408_1": "patiṭṭhitakāle etesaṃ galalohitaṃ gahetvā mama nisinnaphalakaṃ dhovissāmī”ti cittaṃ",
  "atk-s0513a4:1408_2": "paṭṭhapesi. Tasmiṃ sāvatthiṃ gate amaccā sabbaṃ pavattiṃ rañño ārocesuṃ. Rājā “sabbe",
  "atk-s0513a4:1408_3": "mayhaṃ dāsidhītaraṃ adaṃsū”ti sākiyānaṃ kujjhitvā vāsabhakhattiyāya ca puttassa ca",
  "atk-s0513a4:1408_4": "dinnaparihāraṃ acchinditvā dāsadāsīhi laddhabbaparihāramattameva dāpesi. Tato katipāhaccayena",
  "atk-s0513a4:1408_5": "satthā rājanivesanaṃ āgantvā nisīdi. Rājā satthāraṃ vanditvā “bhante, tumhākaṃ kira",
  "atk-s0513a4:1408_6": "ñātakehi dāsidhītā mayhaṃ dinnā, tenassā ahaṃ saputtāya parihāraṃ acchinditvā dāsadāsīhi",
  "atk-s0513a4:1408_7": "laddhabbaparihāramattameva dāpesi”nti āha. Satthā “ayuttaṃ, mahārāja, sākiyehi kataṃ,",
  "atk-s0513a4:1408_8": "dadantehi nāma samānajātikā dātabbā assa. Taṃ pana mahārāja, vadāmi vāsabhakhattiyā",
  "atk-s0513a4:1408_9": "khattiyarājadhītā khattiyassa rañño gehe abhisekaṃ labhi, viṭaṭūbhopi khattiyarājānameva",
  "atk-s0513a4:1408_10": "paṭicca jāto, mātugottaṃ nāma kiṃ karissati, pitugottameva pamāṇanti porāṇakapaṇḍitā",
  "atk-s0513a4:1408_11": "dalidditthiyā kaṭṭhahārikāyapi aggamahesiṭṭhānaṃ adaṃsu, tassā ca kucchimhi jātakumāro",
  "atk-s0513a4:1408_12": "dvādasayojanikāya bārāṇasiyā rajjaṃ katvā kaṭṭhavāhanarājā nāma jāto”ti kaṭṭhavāhanajātakaṃ",
  "atk-s0513a4:1408_13": "kathesi. Rājā satthu dhammakathaṃ sutvā “pitugottameva kira pamāṇa”nti sutvā tussitvā",
  "atk-s0513a4:1408_14": "mātāputtānaṃ pakatiparihārameva dāpesi.",
  "atk-s0513a4:1409_0": "Rañño pana bandhulo nāma senāpati mallikaṃ nāma attano bhariyaṃ vañjhaṃ “tava kulagharameva",
  "atk-s0513a4:1409_1": "gacchāhī”ti kusinārameva pesesi. Sā “satthāraṃ disvāva gamissāmī”ti jetavanaṃ pavisitvā",
  "atk-s0513a4:1409_2": "tathāgataṃ vanditvā ekamantaṃ ṭhitā “kahaṃ gacchasī”ti ca puṭṭhā “sāmiko me, bhante,",
  "atk-s0513a4:1409_3": "kulagharaṃ pesesī”ti vatvā “kasmā”ti vuttā “vañjhā aputtikā, bhante”ti vatvā satthārā",
  "atk-s0513a4:1409_4": "“yadi evaṃ gamanakiccaṃ natthi, nivattāhī”ti vuttā tuṭṭhā satthāraṃ vanditvā nivesanameva",
  "atk-s0513a4:1409_5": "puna agamāsi. “Kasmā nivattasī”ti puṭṭhā “dasabalena nivattitāmhī”ti āha. Senāpati",
  "atk-s0513a4:1409_6": "“diṭṭhaṃ bhavissati tathāgatena kāraṇa”nti āha. Sā na cirasseva gabbhaṃ paṭilabhitvā",
  "atk-s0513a4:1409_7": "uppannadohaḷā “dohaḷo me uppanno”ti ārocesi. “Kiṃ dohaḷo”ti? “Vesāliyā nagare licchavirājānaṃ",
  "atk-s0513a4:1409_8": "abhisekamaṅgalapokkharaṇiṃ otaritvā nhatvā pānīyaṃ pivitukāmāmhi, sāmī”ti. Senāpati",
  "atk-s0513a4:1409_9": "“sādhū”ti vatvā sahassathāmadhanuṃ gahetvā taṃ rathaṃ āropetvā sāvatthito nikkhamitvā",
  "atk-s0513a4:1409_10": "rathaṃ pājento vesāliṃ pāvisi.",
  "atk-s0513a4:1410_0": "Tasmiñca kāle kosalarañño bandhulasenāpatinā saddhiṃ ekācariyakule uggahitasippo",
  "atk-s0513a4:1410_1": "mahāli nāma licchavī andho licchavīnaṃ atthañca dhammañca anusāsanto dvārasamīpe",
  "atk-s0513a4:1410_2": "vasati. So rathassa ummāre paṭighaṭṭanasaddaṃ sutvā “bandhulamallassa rathapatanasaddo",
  "atk-s0513a4:1410_3": "eso, ajja licchavīnaṃ bhayaṃ uppajjissatī”ti āha. Pokkharaṇiyā anto ca bahi ca ārakkhā",
  "atk-s0513a4:1410_4": "balavā, upari lohajālaṃ patthaṭaṃ, sakuṇānampi okāso natthi. Senāpati pana rathā",
  "atk-s0513a4:1410_5": "otaritvā ārakkhake khaggena paharanto palāpetvā lohajālaṃ chinditvā antopokkharaṇiyaṃ",
  "atk-s0513a4:1410_6": "bhariyaṃ otāretvā nhāpetvā pāyetvā sayampi nhatvā mallikaṃ rathaṃ āropetvā nagarā",
  "atk-s0513a4:1410_7": "nikkhamitvā āgatamaggeneva pāyāsi. Ārakkhakā gantvā licchavīnaṃ ārocesuṃ. Licchavirājāno",
  "atk-s0513a4:1410_8": "kujjhitvā pañca rathasatāni āruyha “bandhulamallaṃ gaṇhissāmā”ti nikkhamiṃsu. Taṃ",
  "atk-s0513a4:1410_9": "pavattiṃ mahālissa ārocesuṃ. Mahāli “mā gamittha, so hi vo sabbe ghātayissatī”ti",
  "atk-s0513a4:1410_10": "āha. Tepi “mayaṃ gamissāmayevā”ti vadiṃsu. Tena hi cakkassa yāva nābhito pathaviṃ",
  "atk-s0513a4:1410_11": "paviṭṭhaṭṭhānaṃ disvā nivatteyyātha, tato anivattantā purato asanisaddaṃ viya suṇissatha,",
  "atk-s0513a4:1410_12": "tamhā ṭhānā nivatteyyātha, tato anivattantā tumhākaṃ rathadhuresu chiddaṃ passissatha,",
  "atk-s0513a4:1410_13": "tamhā ṭhānā nivatteyyātha, purato māgamitthāti. Te tassa vacanena anivattitvā taṃ anubandhiṃsuyeva.",
  "atk-s0513a4:1411_0": "Mallikā disvā “rathā, sāmi, paññāyantī”ti āha. Tena hi ekassa rathassa viya paññāyanakāle",
  "atk-s0513a4:1411_1": "mama āroceyyāsīti. Sā yadā sabbe eko viya hutvā paññāyiṃsu, tadā “ekameva sāmi rathasīsaṃ",
  "atk-s0513a4:1411_2": "paññāyatī”ti āha. Bandhulo “tena hi imā rasmiyo gaṇhāhī”ti tassā rasmiyo datvā rathe",
  "atk-s0513a4:1411_3": "ṭhitova dhanuṃ āropeti, rathacakkaṃ yāva nābhito pathaviṃ pāvisi, licchavino taṃ",
  "atk-s0513a4:1411_4": "ṭhānaṃ disvāpi na nivattiṃsu. Itaro thokaṃ gantvā jiyaṃ pothesi, asanisaddo viya",
  "atk-s0513a4:1411_5": "ahosi. Te tatopi na nivattiṃsu, anubandhantā gacchanteva. Bandhulo rathe ṭhitakova",
  "atk-s0513a4:1411_6": "ekaṃ saraṃ khipi. So pañcannaṃ rathasatānaṃ rathasīsaṃ chiddaṃ katvā pañca rājasatāni",
  "atk-s0513a4:1411_7": "parikarabandhanaṭṭhāne vijjhitvā pathaviṃ pāvisi. Te attano viddhabhāvaṃ ajānitvā",
  "atk-s0513a4:1411_8": "“tiṭṭha re, tiṭṭha re”ti vadantā anubandhiṃsuyeva. Bandhulo rathaṃ ṭhapetvā “tumhe",
  "atk-s0513a4:1411_9": "matakā, matakehi saddhiṃ mayhaṃ yuddhaṃ nāma natthī”ti āha. Te “matakā nāma amhādisā",
  "atk-s0513a4:1411_10": "neva hontī”ti vadiṃsu. “Tena hi sabbapacchimassa parikaraṃ mocethā”ti. Te mocayiṃsu.",
  "atk-s0513a4:1411_11": "So muttamatteyeva maritvā patito. Atha ne “sabbepi tumhe evarūpā, attano gharāni",
  "atk-s0513a4:1411_12": "gantvā saṃvidhātabbaṃ saṃvidahitvā puttadāre anusāsitvā sannāhaṃ mocethā”ti āha.",
  "atk-s0513a4:1411_13": "Te tathā katvā sabbe jīvitakkhayaṃ pattā.",
  "atk-s0513a4:1412_0": "Bandhulopi mallikaṃ sāvatthiṃ ānesi. Sā soḷasakkhattuṃ yamake putte vijāyi, sabbepi",
  "atk-s0513a4:1412_1": "sūrā thāmasampannā ahesuṃ, sabbasippe nipphattiṃ pāpuṇiṃsu. Ekekassapi purisasahassaparivāro",
  "atk-s0513a4:1412_2": "ahosi. Pitarā saddhiṃ rājanivesanaṃ gacchantehi teheva rājaṅgaṇaṃ paripūri. Athekadivasaṃ",
  "atk-s0513a4:1412_3": "vinicchaye kūṭaḍḍaparājitā manussā bandhulaṃ āgacchantaṃ disvā mahāravaṃ viravantā",
  "atk-s0513a4:1412_4": "vinicchayaamaccānaṃ kūṭaḍḍakāraṇaṃ tassa ārocesuṃ. Sopi vinicchayaṃ gantvā taṃ aḍḍaṃ",
  "atk-s0513a4:1412_5": "tīretvā sāmikameva sāmikaṃ, assāmikameva assāmikaṃ akāsi. Mahājano mahāsaddena sādhukāraṃ",
  "atk-s0513a4:1412_6": "pavattesi. Rājā “kimida”nti pucchitvā tamatthaṃ sutvā tussitvā sabbepi te amacce",
  "atk-s0513a4:1412_7": "hāretvā bandhulasseva vinicchayaṃ niyyādesi. So tato paṭṭhāya sammā vinicchini. Tato",
  "atk-s0513a4:1412_8": "porāṇakavinicchayikā lañjaṃ alabhantā appalābhā hutvā “bandhulo rajjaṃ patthetī”ti",
  "atk-s0513a4:1412_9": "rājakule paribhindiṃsu. Rājā taṃ kathaṃ gahetvā cittaṃ niggahetuṃ nāsakkhi, “imasmiṃ",
  "atk-s0513a4:1412_10": "idheva ghātiyamāne garahā me uppajjissatī”ti puna cintetvā “payuttapurisehi paccantaṃ",
  "atk-s0513a4:1412_11": "paharāpetvā te palāpetvā nivattakāle antarāmagge puttehi saddhiṃ māretuṃ vaṭṭatī”ti",
  "atk-s0513a4:1412_12": "bandhulaṃ pakkosāpetvā “paccanto kira kupito, tava puttehi saddhiṃ gantvā core gaṇhāhī”ti",
  "atk-s0513a4:1412_13": "pahiṇitvā “etthevassa dvattiṃsāya puttehi saddhiṃ sīsaṃ chinditvā āharathā”ti tehi",
  "atk-s0513a4:1412_14": "saddhiṃ aññepi samatthe mahāyodhe pesesi. Tasmiṃ paccantaṃ gacchanteyeva “senāpati",
  "atk-s0513a4:1412_15": "kira āgacchatī”ti sutvāva payuttakacorā palāyiṃsu. So taṃ padesaṃ āvāsāpetvā janapadaṃ",
  "atk-s0513a4:1412_16": "saṇṭhapetvā nivatti.",
  "atk-s0513a4:1413_0": "Athassa nagarato avidūre ṭhāne te yodhā puttehi saddhiṃ sīsaṃ chindiṃsu. Taṃ divasaṃ",
  "atk-s0513a4:1413_1": "mallikāya pañcahi bhikkhusatehi saddhiṃ dve aggasāvakā nimantitā honti. Athassā pubbaṇhasamaye",
  "atk-s0513a4:1413_2": "“sāmikassa te saddhiṃ puttehi sīsaṃ chindiṃsū”ti paṇṇaṃ āharitvā adaṃsu. Sā taṃ pavattiṃ",
  "atk-s0513a4:1413_3": "ñatvā kassaci kiñci avatvā paṇṇaṃ ucchaṅge katvā bhikkhusaṅghameva parivisi. Athassā",
  "atk-s0513a4:1413_4": "paricārikā bhikkhūnaṃ bhattaṃ datvā sappicāṭiṃ āharantiyo therānaṃ purato cāṭiṃ bhindiṃsu.",
  "atk-s0513a4:1413_5": "Dhammasenāpati “upāsike, bhedanadhammaṃ bhinnaṃ, na cintetabba”nti āha. Sā ucchaṅgato",
  "atk-s0513a4:1413_6": "paṇṇaṃ nīharitvā “dvattiṃsaputtehi saddhiṃ pitu sīsaṃ chinnanti me imaṃ paṇṇaṃ āhariṃsu,",
  "atk-s0513a4:1413_7": "ahaṃ idaṃ sutvāpi na cintemi, sappicāṭiyā bhinnāya kiṃ cintemi, bhante”ti āha. Dhammasenāpati",
  "atk-s0513a4:1413_8": "“animittamanaññāta”ntiādīni vatvā dhammaṃ desetvā uṭṭhāyāsanā vihāraṃ agamāsi. Sāpi",
  "atk-s0513a4:1413_9": "dvattiṃsa suṇisāyo pakkosāpetvā “tumhākaṃ sāmikā attano purimakammaphalaṃ labhiṃsu,",
  "atk-s0513a4:1413_10": "tumhe mā socittha mā paridevittha, rañño upari manopadosaṃ mā karitthā”ti ovadi.",
  "atk-s0513a4:1414_0": "Rañño carapurisā taṃ kathaṃ sutvā tesaṃ niddosabhāvaṃ rañño kathayiṃsu. Rājā saṃvegappatto",
  "atk-s0513a4:1414_1": "tassā nivesanaṃ gantvā mallikañca suṇisāyo cassā khamāpetvā mallikāya varaṃ adāsi.",
  "atk-s0513a4:1414_2": "Sā “gahito me hotū”ti vatvā tasmiṃ gate matakabhattaṃ datvā nhatvā rājānaṃ upasaṅkamitvā",
  "atk-s0513a4:1414_3": "vanditvā “deva, tumhehi me varo dinno, mayhañca aññena attho natthi, dvattiṃsāya",
  "atk-s0513a4:1414_4": "me suṇisānaṃ mama ca kulagharagamanaṃ anujānāthā”ti āha. Rājā sampaṭicchi. Sā dvattiṃsāya",
  "atk-s0513a4:1414_5": "suṇisānaṃ sakakulaṃ pesetvā sayaṃ kusināranagare attano kulagharaṃ agamāsi. Rājā",
  "atk-s0513a4:1414_6": "bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi. So",
  "atk-s0513a4:1414_7": "pana “mātulo me iminā mārito”ti rañño otāraṃ gavesanto vicarati. Rājāpi nipparādhassa",
  "atk-s0513a4:1414_8": "bandhulassa māritakālato paṭṭhāya vippaṭisārī cittassādaṃ na labhati, rajjasukhaṃ nānubhoti.",
  "atk-s0513a4:1415_0": "Tadā satthā sākiyānaṃ veḷuṃ nāma nigamaṃ upanissāya viharati. Rājā tattha gantvā",
  "atk-s0513a4:1415_1": "ārāmato avidūre khandhāvāraṃ nivāsetvā “mahantena parivārena satthāraṃ vandissāmā”ti",
  "atk-s0513a4:1415_2": "vihāraṃ gantvā pañca rājakakudhabhaṇḍāni dīghakārāyanassa datvā ekakova gandhakuṭiṃ",
  "atk-s0513a4:1415_3": "pāvisi. Sabbaṃ dhammacetiyasuttaniyāmeneva veditabbaṃ. Tasmiṃ gandhakuṭiṃ paviṭṭhe",
  "atk-s0513a4:1415_4": "dīghakārāyano tāni pañca rājakakudhabhaṇḍāni gahetvā viṭaṭūbhaṃ rājānaṃ katvā rañño",
  "atk-s0513a4:1415_5": "ekaṃ assaṃ ekañca upaṭṭhānakārikaṃ mātugāmaṃ nivattetvā sāvatthiṃ agamāsi. Rājā satthārā",
  "atk-s0513a4:1415_6": "saddhiṃ piyakathaṃ kathetvā nikkhanto senaṃ adisvā taṃ mātugāmaṃ pucchitvā taṃ pavattiṃ",
  "atk-s0513a4:1415_7": "sutvā “ahaṃ bhāgineyyaṃ ajātasattuṃ ādāya āgantvā viṭaṭūbhaṃ gahessāmī”ti rājagahanagaraṃ",
  "atk-s0513a4:1415_8": "gacchanto vikāle dvāresu pihitesu nagaraṃ pavisitumasakkonto ekissāya sālāya nipajjitvā",
  "atk-s0513a4:1415_9": "vātātapena kilanto rattibhāge tattheva kālamakāsi. Vibhātāya rattiyā “deva kosalanarinda,",
  "atk-s0513a4:1415_10": "idāni anāthosi jāto”ti vilapantiyā tassā itthiyā saddaṃ sutvā rañño ārocesuṃ. So",
  "atk-s0513a4:1415_11": "mātulassa mahantena sakkārena sarīrakiccaṃ kāresi.",
  "atk-s0513a4:1416_0": "Viṭaṭūbhopi rajjaṃ labhitvā taṃ veraṃ saritvā “sabbepi sākiye māressāmī”ti mahatiyā",
  "atk-s0513a4:1416_1": "senāya nikkhami. Taṃ divasaṃ satthā paccūsasamaye lokaṃ volokento ñātisaṅghassa vināsaṃ",
  "atk-s0513a4:1416_2": "disvā “ñātisaṅgahaṃ kātuṃ vaṭṭatī”ti cintetvā pubbaṇhasamaye piṇḍāya caritvā piṇḍapātapaṭikkanto",
  "atk-s0513a4:1416_3": "gandhakuṭiyaṃ sīhaseyyaṃ kappetvā sāyanhasamaye ākāsena gantvā kapilavatthusāmante",
  "atk-s0513a4:1416_4": "ekasmiṃ kabaracchāye rukkhamūle nisīdi. Tato avidūre viṭaṭūbhassa rajjasīmāya anto",
  "atk-s0513a4:1416_5": "sandacchāyo nigrodharukkho atthi, viṭaṭūbho satthāraṃ disvā upasaṅkamitvā vanditvā",
  "atk-s0513a4:1416_6": "“bhante, kiṃkāraṇā evarūpāya uṇhavelāya imasmiṃ kabaracchāye rukkhamūle nisīdatha,",
  "atk-s0513a4:1416_7": "etasmiṃ sandacchāye nigrodharukkhamūle nisīdatha, bhante”ti vatvā “hotu, mahārāja,",
  "atk-s0513a4:1416_8": "ñātakānaṃ chāyā nāma sītalā”ti vutte “ñātakānaṃ rakkhaṇatthāya satthā āgato bhavissatī”ti",
  "atk-s0513a4:1416_9": "cintetvā satthāraṃ vanditvā sāvatthimeva paccāgami. Satthāpi uppatitvā jetavanameva gato.",
  "atk-s0513a4:1417_0": "Rājā sākiyānaṃ dosaṃ saritvā dutiyaṃ nikkhamitvā tatheva satthāraṃ passitvā puna",
  "atk-s0513a4:1417_1": "nivattitvā tatiyavāre nikkhamitvā tattheva satthāraṃ passitvā nivatti. Catutthavāre",
  "atk-s0513a4:1417_2": "pana tasmiṃ nikkhante satthā sākiyānaṃ pubbakammaṃ oloketvā tesaṃ nadiyaṃ visapakkhipanapāpakammassa",
  "atk-s0513a4:1417_3": "appaṭibāhirabhāvaṃ ñatvā catutthavāre na agamāsi. Viṭaṭūbharājā khīrapāyake dārake",
  "atk-s0513a4:1417_4": "ādiṃ katvā sabbe sākiye ghātetvā galalohitena nisinnaphalakaṃ dhovitvā paccāgami.",
  "atk-s0513a4:1417_5": "Satthari tatiyavāre gamanato paccāgantvā punadivase piṇḍāya caritvā niṭṭhāpitabhattakicce",
  "atk-s0513a4:1417_6": "gandhakuṭiyaṃ pavisante disāhi sannipatitā bhikkhū dhammasabhāyaṃ nisīditvā “āvuso,",
  "atk-s0513a4:1417_7": "satthā attānaṃ dassetvā rājānaṃ nivattāpetvā ñātake maraṇabhayā mocesi, evaṃ ñātakānaṃ",
  "atk-s0513a4:1417_8": "atthacaro satthā”ti bhagavato guṇakathaṃ kathayiṃsu. Satthā āgantvā “kāya nuttha,",
  "atk-s0513a4:1417_9": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a4:1417_10": "idāneva tathāgato ñātakānaṃ atthaṃ carati, pubbepi cariyevā”ti vatvā atītaṃ āhari.",
  "atk-s0513a4:1418_0": "Atīte bārāṇasiyaṃ brahmadatto nāma rājā dasa rājadhamme akopetvā dhammena rajjaṃ",
  "atk-s0513a4:1418_1": "kārento ekadivasaṃ cintesi “jambudīpatale rājāno bahuthambhesu pāsādesu vasanti,",
  "atk-s0513a4:1418_2": "tasmā bahūhi thambhehi pāsādakaraṇaṃ nāma anacchariyaṃ, yaṃnūnāhaṃ ekathambhakaṃ",
  "atk-s0513a4:1418_3": "pāsādaṃ kāreyyaṃ, evaṃ sabbarājūnaṃ aggarājā bhavissāmī”ti. So vaḍḍhakī pakkosāpetvā",
  "atk-s0513a4:1418_4": "“mayhaṃ sobhaggappattaṃ ekathambhakaṃ pāsādaṃ karothā”ti āha. Te “sādhū”ti sampaṭicchitvā",
  "atk-s0513a4:1418_5": "araññaṃ pavisitvā ujū mahante ekathambhakapāsādārahe bahū rukkhe disvā “ime rukkhā",
  "atk-s0513a4:1418_6": "santi, maggo pana visamo, na sakkā otāretuṃ, rañño ācikkhissāmā”ti cintetvā tathā",
  "atk-s0513a4:1418_7": "akaṃsu. Rājā “kenaci upāyena saṇikaṃ otārethā”ti vatvā “deva, yena kenaci upāyena",
  "atk-s0513a4:1418_8": "na sakkā”ti vutte “tena hi mama uyyāne ekaṃ rukkhaṃ upadhārethā”ti āha. Vaḍḍhakī",
  "atk-s0513a4:1418_9": "uyyānaṃ gantvā ekaṃ sujātaṃ ujukaṃ gāmanigamapūjitaṃ rājakulatopi laddhabalikammaṃ",
  "atk-s0513a4:1418_10": "maṅgalasālarukkhaṃ disvā rañño santikaṃ gantvā tamatthaṃ ārocesuṃ. Rājā “uyyāne rukkho",
  "atk-s0513a4:1418_11": "nāma mama paṭibaddho, gacchatha bho taṃ chindathā”ti āha. Te “sādhū”ti sampaṭicchitvā",
  "atk-s0513a4:1418_12": "gandhamālādihatthā uyyānaṃ gantvā rukkhe gandhapañcaṅgulikaṃ datvā suttena parikkhipitvā",
  "atk-s0513a4:1418_13": "pupphakaṇṇikaṃ bandhitvā dīpaṃ jāletvā balikammaṃ katvā “ito sattame divase āgantvā",
  "atk-s0513a4:1418_14": "rukkhaṃ chindissāma, rājā chindāpeti, imasmiṃ rukkhe nibbattadevatā aññattha gacchatu,",
  "atk-s0513a4:1418_15": "amhākaṃ doso natthī”ti sāvesuṃ.",
  "atk-s0513a4:1419_0": "Atha tasmiṃ nibbatto devaputto taṃ vacanaṃ sutvā “nissaṃsayaṃ ime vaḍḍhakī imaṃ rukkhaṃ",
  "atk-s0513a4:1419_1": "chindissanti, vimānaṃ me nassissati, vimānapariyantikameva kho pana mayhaṃ jīvitaṃ,",
  "atk-s0513a4:1419_2": "imañca rakkhaṃ parivāretvā ṭhitesu taruṇasālarukkhesu nibbattānaṃ mama ñātidevatānampi",
  "atk-s0513a4:1419_3": "bahūni vimānāni nassissanti. Vimānapariyantikameva mama ñātīnaṃ devatānampi jīvitaṃ,",
  "atk-s0513a4:1419_4": "na kho pana maṃ tathā attano vināso bādhati, yathā ñātīnaṃ, tasmā nesaṃ mayā jīvitaṃ",
  "atk-s0513a4:1419_5": "dātuṃ vaṭṭatī”ti cintetvā aḍḍharattasamaye dibbālaṅkārapaṭimaṇḍito rañño sirigabbhaṃ",
  "atk-s0513a4:1419_6": "pavisitvā sakalagabbhaṃ ekobhāsaṃ katvā ussisakapasse rodamāno aṭṭhāsi. Rājā taṃ",
  "atk-s0513a4:1419_7": "disvā bhītatasito tena saddhiṃ sallapanto paṭhamaṃ gāthamāha –",
  "atk-s0513a4:1420": "13.",
  "atk-s0513a4:1421": "“Kā tvaṃ suddhehi vatthehi, aghe vehāyasaṃ ṭhitā;",
  "atk-s0513a4:1422": "Kena tyāssūni vattanti, kuto taṃ bhayamāgata”nti.",
  "atk-s0513a4:1423_0": "Tattha kā tvanti nāgayakkhasupaṇṇasakkādīsu kā nāma tvanti pucchati. Vatthehīti vacanamattamevetaṃ,",
  "atk-s0513a4:1423_1": "sabbepi pana dibbālaṅkāre sandhāyevamāha. Agheti appaṭighe ākāse. Vehāyasanti tasseva",
  "atk-s0513a4:1423_2": "vevacanaṃ. Kena tyāssūni vattantīti kena kāraṇena tava assūni vattanti. Kutoti ñātiviyogadhanavināsādīnaṃ",
  "atk-s0513a4:1423_3": "kiṃ nissāya taṃ bhayamāgatanti pucchati.",
  "atk-s0513a4:1424": "Tato devarājā dve gāthā abhāsi –",
  "atk-s0513a4:1425": "14.",
  "atk-s0513a4:1426": "“Taveva deva vijite, bhaddasāloti maṃ vidū;",
  "atk-s0513a4:1427": "Saṭṭhi vassasahassāni, tiṭṭhato pūjitassa me.",
  "atk-s0513a4:1428": "15.",
  "atk-s0513a4:1429": "“Kārayantā nagarāni, agāre ca disampati;",
  "atk-s0513a4:1430": "Vividhe cāpi pāsāde, na maṃ te accamaññisuṃ;",
  "atk-s0513a4:1431": "Yatheva maṃ te pūjesuṃ, tatheva tvampi pūjayā”ti.",
  "atk-s0513a4:1432_0": "Tattha tiṭṭhatoti sakalabārāṇasinagarehi ceva gāmanigamehi ca tayā ca pūjitassa niccaṃ",
  "atk-s0513a4:1432_1": "balikammañca sakkārañca labhantassa mayhaṃ imasmiṃ uyyāne tiṭṭhantassa ettako kālo",
  "atk-s0513a4:1432_2": "gatoti dasseti. Nagarānīti nagarapaṭisaṅkharaṇakammāni. Agārecāti bhūmigehāni. Disampatīti",
  "atk-s0513a4:1432_3": "disānaṃ pati, mahārāja. Na maṃ teti te nagarapaṭisaṅkharaṇādīni karontā imasmiṃ nagare",
  "atk-s0513a4:1432_4": "porāṇakarājāno maṃ nātimaññisuṃ nātikkamiṃsu na viheṭhayiṃsu, mama nivāsarukkhaṃ",
  "atk-s0513a4:1432_5": "chinditvā attano kammaṃ na kariṃsu, mayhaṃ pana sakkārameva kariṃsūti avaca. Yathevāti",
  "atk-s0513a4:1432_6": "tasmā yatheva te porāṇakarājāno maṃ pūjayiṃsu, ekopi imaṃ rukkhaṃ na chindāpesi,",
  "atk-s0513a4:1432_7": "tvañcāpi maṃ tatheva pūjaya, mā me rukkhaṃ chedayīti.",
  "atk-s0513a4:1433": "Tato rājā dve gāthā abhāsi –",
  "atk-s0513a4:1434": "16.",
  "atk-s0513a4:1435": "“Taṃ ivāhaṃ na passāmi, thūlaṃ kāyena te dumaṃ;",
  "atk-s0513a4:1436": "Ārohapariṇāhena, abhirūposi jātiyā.",
  "atk-s0513a4:1437": "17.",
  "atk-s0513a4:1438": "“Pāsādaṃ kārayissāmi, ekatthambhaṃ manoramaṃ;",
  "atk-s0513a4:1439": "Tattha taṃ upanessāmi, ciraṃ te yakkha jīvita”nti.",
  "atk-s0513a4:1440_0": "Tattha kāyenāti pamāṇena. Idaṃ vuttaṃ hoti – tava pamāṇena taṃ viya thūlaṃ mahantaṃ",
  "atk-s0513a4:1440_1": "aññaṃ dumaṃ na passāmi, tvaññeva pana ārohapariṇāhena sujātasaṅkhātāya samasaṇṭhānaujubhāvappakārāya",
  "atk-s0513a4:1440_2": "jātiyā ca abhirūpo sobhaggappatto ekathambhapāsādārahoti. Pāsādanti tasmā taṃ chedāpetvā",
  "atk-s0513a4:1440_3": "ahaṃ pāsādaṃ kārāpessāmeva. Tattha tanti taṃ panāhaṃ samma devarāja, tattha pāsāde",
  "atk-s0513a4:1440_4": "upanessāmi, so tvaṃ mayā saddhiṃ ekato vasanto aggagandhamālādīni labhanto sakkārappatto",
  "atk-s0513a4:1440_5": "sukhaṃ jīvissasi, nivāsaṭṭhānābhāvena me vināso bhavissatīti mā cintayi, ciraṃ te",
  "atk-s0513a4:1440_6": "yakkha jīvitaṃ bhavissatīti.",
  "atk-s0513a4:1441": "Taṃ sutvā devarājā dve gāthā abhāsi –",
  "atk-s0513a4:1442": "18.",
  "atk-s0513a4:1443": "“Evaṃ cittaṃ udapādi, sarīrena vinābhāvo;",
  "atk-s0513a4:1444": "Puthuso maṃ vikantitvā, khaṇḍaso avakantatha.",
  "atk-s0513a4:1445": "19.",
  "atk-s0513a4:1446": "“Agge ca chetvā majjhe ca, pacchā mūlamhi chindatha;",
  "atk-s0513a4:1447": "Evaṃ me chijjamānassa, na dukkhaṃ maraṇaṃ siyā”ti.",
  "atk-s0513a4:1448_0": "Tattha evaṃ cittaṃ udapādīti yadi evaṃ cittaṃ tava uppannaṃ. Sarīrena vinābhāvoti",
  "atk-s0513a4:1448_1": "yadi te mama sarīrena bhaddasālarukkhena saddhiṃ mama vinābhāvo patthito. Puthusoti",
  "atk-s0513a4:1448_2": "bahudhā. Vikantitvāti chinditvā. Khaṇḍasoti khaṇḍākhaṇḍaṃ katvā avakantatha. Agge",
  "atk-s0513a4:1448_3": "cāti avakantantā pana paṭhamaṃ agge, tato majjhe chetvā sabbapacchā mūle chindatha.",
  "atk-s0513a4:1448_4": "Evañhi me chijjamānassa na dukkhaṃ maraṇaṃ siyā, sukhaṃ nu khaṇḍaso bhaveyyāti yācati.",
  "atk-s0513a4:1449": "Tato rājā dve gāthā abhāsi –",
  "atk-s0513a4:1450": "20.",
  "atk-s0513a4:1451": "“Hatthapādaṃ yathā chinde, kaṇṇanāsañca jīvato;",
  "atk-s0513a4:1452": "Tato pacchā siro chinde, taṃ dukkhaṃ maraṇaṃ siyā.",
  "atk-s0513a4:1453": "21.",
  "atk-s0513a4:1454": "“Sukhaṃ nu khaṇḍaso chinnaṃ, bhaddasāla vanappati;",
  "atk-s0513a4:1455": "Kiṃhetu kiṃ upādāya, khaṇḍaso chinnamicchasī”ti.",
  "atk-s0513a4:1456_0": "Tattha hatthapādanti hatthe ca pāde ca. Taṃ dukkhanti evaṃ paṭipāṭiyā chijjantassa",
  "atk-s0513a4:1456_1": "corassa taṃ maraṇaṃ dukkhaṃ siyā. Sukhaṃ nūti samma bhaddasāla, vajjhappattā corā",
  "atk-s0513a4:1456_2": "sukhena maritukāmā sīsacchedaṃ yācanti, na khaṇḍaso chedanaṃ, tvaṃ pana evaṃ yācasi,",
  "atk-s0513a4:1456_3": "tena taṃ pucchāmi “sukhaṃ nu khaṇḍaso chinna”nti. Kiṃhetūti khaṇḍaso chinnaṃ nāma",
  "atk-s0513a4:1456_4": "na sukhaṃ, kāraṇena panettha bhavitabbanti taṃ pucchanto evamāha.",
  "atk-s0513a4:1457": "Athassa ācikkhanto bhaddasālo dve gāthā abhāsi –",
  "atk-s0513a4:1458": "22.",
  "atk-s0513a4:1459": "“Yañca hetumupādāya, hetuṃ dhammūpasaṃhitaṃ;",
  "atk-s0513a4:1460": "Khaṇḍaso chinnamicchāmi, mahārāja suṇohi me.",
  "atk-s0513a4:1461": "23.",
  "atk-s0513a4:1462": "“Ñātī me sukhasaṃvaddhā, mama passe nivātajā;",
  "atk-s0513a4:1463": "Tepihaṃ upahiṃseyya, paresaṃ asukhocita”nti.",
  "atk-s0513a4:1464_0": "Tattha hetuṃ dhammūpasaṃhitanti mahārāja, yaṃ hetusabhāvayuttameva, na hetupatirūpakaṃ,",
  "atk-s0513a4:1464_1": "hetuṃ upādāya ārabbha sandhāyāhaṃ khaṇḍaso chinnamicchāmi, taṃ ohitasoto suṇohīti",
  "atk-s0513a4:1464_2": "attho. Ñātī meti mama bhaddasālarukkhassa chāyāya sukhasaṃvaddhā mama passe taruṇasālarukkhesu",
  "atk-s0513a4:1464_3": "nibbattā mayā katavātaparittāṇattā nivātajā mama ñātakā devasaṅghā atthi, te ahaṃ",
  "atk-s0513a4:1464_4": "visālasākhaviṭapo mūle chinditvā patanto upahiṃseyyaṃ, saṃbhaggavimāne karonto vināseyyanti",
  "atk-s0513a4:1464_5": "attho. Paresaṃ asukhocitanti evaṃ sante mayā tesaṃ paresaṃ ñātidevasaṅghānaṃ asukhaṃ",
  "atk-s0513a4:1464_6": "dukkhaṃ ocitaṃ vaḍḍhitaṃ, na cāhaṃ tesaṃ dukkhakāmo, tasmā bhaddasālaṃ khaṇḍaso khaṇḍaso",
  "atk-s0513a4:1464_7": "chindāpemīti ayametthādhippāyo.",
  "atk-s0513a4:1465": "Taṃ sutvā rājā “dhammiko vatāyaṃ, devaputto, attano vimānavināsatopi ñātīnaṃ vimānavināsaṃ na icchati, ñātīnaṃ atthacariyaṃ carati, abhayamassa dassāmī”ti tussitvā osānagāthamāha –",
  "atk-s0513a4:1466": "24.",
  "atk-s0513a4:1467": "“Ceteyyarūpaṃ cetesi, bhaddasāla vanappati;",
  "atk-s0513a4:1468": "Hitakāmosi ñātīnaṃ, abhayaṃ samma dammi te”ti.",
  "atk-s0513a4:1469_0": "Tattha ceteyyarūpaṃ cetesīti ñātīsu muducittatāya cintento cintetabbayuttakameva",
  "atk-s0513a4:1469_1": "cintesi. Chedeyyarūpaṃ chedesītipi pāṭho. Tassattho – khaṇḍaso chinnamicchanto chedetabbayuttakameva",
  "atk-s0513a4:1469_2": "chedesīti. Abhayanti etasmiṃ te samma, guṇe pasīditvā abhayaṃ dadāmi, na me pāsādenattho,",
  "atk-s0513a4:1469_3": "nāhaṃ taṃ chedāpessāmi, gaccha ñātisaṅghaparivuto sakkatagarukato sukhaṃ jīvāti āha.",
  "atk-s0513a4:1470": "Devarājā rañño dhammaṃ desetvā agamāsi. Rājā tassovāde ṭhatvā dānādīni puññāni katvā saggapuraṃ pūresi.",
  "atk-s0513a4:1471_0": "Satthā imaṃ dhammadesanaṃ āharitvā “evaṃ, bhikkhave, pubbepi tathāgato ñātatthacariyaṃ",
  "atk-s0513a4:1471_1": "acariyevā”ti vatvā jātakaṃ samodhānesi – “tadā rājā ānando ahosi, taruṇasālesu nibbattadevatā",
  "atk-s0513a4:1471_2": "buddhaparisā, bhaddasāladevarājā pana ahameva ahosi”nti.",
  "atk-s0513a4:1472": "Bhaddasālajātakavaṇṇanā dutiyā.",
  "atk-s0513a4:1474": "[466] 3. Samuddavāṇijajātakavaṇṇanā",
  "atk-s0513a4:1475_0": "Kasanti vapanti te janāti idaṃ satthā jetavane viharanto devadattassa pañca kulasatāni",
  "atk-s0513a4:1475_1": "gahetvā niraye patitabhāvaṃ ārabbha kathesi. So hi aggasāvakesu parisaṃ gahetvā pakkantesu",
  "atk-s0513a4:1475_2": "sokaṃ sandhāretuṃ asakkonto uṇhalohite mukhato nikkhante balavavedanāpīḷito tathāgatassa",
  "atk-s0513a4:1475_3": "guṇaṃ anussaritvā “ahameva nava māse tathāgatassa anatthaṃ cintesiṃ, satthu pana",
  "atk-s0513a4:1475_4": "mayi pāpacittaṃ nāma natthi, asītimahātherānampi mayi āghāto nāma natthi, mayā katakammena",
  "atk-s0513a4:1475_5": "ahameva idāni anātho jāto, satthārāpimhi vissaṭṭho mahātherehipi ñātiseṭṭhena rāhulattherenapi",
  "atk-s0513a4:1475_6": "sakyarājakulehipi, gantvā satthāraṃ khamāpessāmī”ti parisāya saññaṃ datvā attānaṃ",
  "atk-s0513a4:1475_7": "pañcakena gāhāpetvā rattiṃ rattiṃ gacchanto kosalaraṭṭhaṃ sampāpuṇi. Ānandatthero",
  "atk-s0513a4:1475_8": "satthu ārocesi “devadatto kira, bhante, tumhākaṃ khamāpetuṃ āgacchatī”ti. “Ānanda,",
  "atk-s0513a4:1475_9": "devadatto mama dassanaṃ na labhissatī”ti.",
  "atk-s0513a4:1476_0": "Atha tasmiṃ sāvatthinagaradvāraṃ sampatte puna thero ārocesi, bhagavāpi tatheva avaca.",
  "atk-s0513a4:1476_1": "Tassa jetavane pokkharaṇiyā samīpaṃ āgatassa pāpaṃ matthakaṃ pāpuṇi, sarīre ḍāho",
  "atk-s0513a4:1476_2": "uppajji, nhatvā pānīyaṃ pivitukāmo hutvā “mañcakato maṃ āvuso otāretha, pānīyaṃ pivissāmī”ti",
  "atk-s0513a4:1476_3": "āha. Tassa otāretvā bhūmiyaṃ ṭhapitamattassa cittassāde aladdheyeva mahāpathavī vivaramadāsi.",
  "atk-s0513a4:1476_4": "Tāvadeva taṃ avīcito aggijālā uṭṭhāya parikkhipitvā gaṇhi. So “pāpakammaṃ me matthakaṃ",
  "atk-s0513a4:1476_5": "patta”nti tathāgatassa guṇe anussaritvā –",
  "atk-s0513a4:1477": "“Imehi aṭṭhīhi tamaggapuggalaṃ, devātidevaṃ naradammasārathiṃ;",
  "atk-s0513a4:1478": "Samantacakkhuṃ satapuññalakkhaṇaṃ, pāṇehi buddhaṃ saraṇaṃ upemī”ti. –",
  "atk-s0513a4:1479_0": "Imāya gāthāya saraṇe patiṭṭhahanto avīciparāyaṇo ahosi. Tassa pana pañca upaṭṭhākakulasatāni",
  "atk-s0513a4:1479_1": "ahesuṃ. Tānipi tappakkhikāni hutvā dasabalaṃ akkositvā avīcimhiyeva nibbattiṃsu.",
  "atk-s0513a4:1479_2": "Evaṃ so tāni pañca kulasatāni gaṇhitvā avīcimhi patiṭṭhito.",
  "atk-s0513a4:1480_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, devadatto pāpo",
  "atk-s0513a4:1480_1": "lābhasakkāragiddhatāya sammāsambuddhe aṭṭhāne kopaṃ bandhitvā anāgatabhayamanoloketvā",
  "atk-s0513a4:1480_2": "pañcahi kulasatehi saddhiṃ avīciparāyaṇo jāto”ti. Satthā āgantvā “kāya nuttha, bhikkhave,",
  "atk-s0513a4:1480_3": "etarahi kathāya sannisinnā”ti pucchitvā “imāya nāmā”ti vutte “na bhikkhave, idāneva",
  "atk-s0513a4:1480_4": "devadatto lābhasakkāragiddho hutvā anāgatabhayaṃ na olokesi, pubbepi anāgatabhayaṃ",
  "atk-s0513a4:1480_5": "anoloketvā paccuppannasukhagiddhena saddhiṃ parisāya mahāvināsaṃ patto”ti vatvā atītaṃ āhari.",
  "atk-s0513a4:1481_0": "Atīte bārāṇasiyaṃ brahmadatte rajjaṃ kārente bārāṇasito avidūre kulasahassanivāso",
  "atk-s0513a4:1481_1": "mahāvaḍḍhakīgāmo ahosi. Tattha vaḍḍhakī “tumhākaṃ mañcaṃ karissāma, pīṭhaṃ karissāma,",
  "atk-s0513a4:1481_2": "gehaṃ karissāmā”ti vatvā manussānaṃ hatthato bahuṃ iṇaṃ gahetvā kiñci kātuṃ na sakkhiṃsu.",
  "atk-s0513a4:1481_3": "Manussā diṭṭhadiṭṭhe vaḍḍhakī codenti palibuddhanti. Te iṇāyikehi upaddutā sukhaṃ",
  "atk-s0513a4:1481_4": "vasituṃ asakkontā “videsaṃ gantvā yattha katthaci vasissāmā”ti araññaṃ pavisitvā",
  "atk-s0513a4:1481_5": "rukkhe chinditvā mahatiṃ nāvaṃ bandhitvā nadiṃ otāretvā āharitvā gāmato gāvutaḍḍhayojanamatte",
  "atk-s0513a4:1481_6": "ṭhāne ṭhapetvā aḍḍharattasamaye gāmaṃ āgantvā puttadāramādāya nāvaṭṭhānaṃ gantvā",
  "atk-s0513a4:1481_7": "nāvaṃ āruyha anukkamena mahāsamuddaṃ pavisitvā vātavegena vicarantā samuddamajjhe",
  "atk-s0513a4:1481_8": "ekaṃ dīpakaṃ pāpuṇiṃsu. Tasmiṃ pana dīpake sayaṃjātasāliucchukadaliambajambupanasatālanāḷikerādīni",
  "atk-s0513a4:1481_9": "vividhaphalāni atthi, aññataro pabhinnanāvo puriso paṭhamataraṃ taṃ dīpakaṃ patvā",
  "atk-s0513a4:1481_10": "sālibhattaṃ bhuñjamāno ucchuādīni khādamāno thūlasarīro naggo parūḷhakesamassu tasmiṃ dīpake paṭivasati.",
  "atk-s0513a4:1482_0": "Vaḍḍhakī cintayiṃsu “sace ayaṃ dīpako rakkhasapariggahito bhavissati, sabbepi amhe",
  "atk-s0513a4:1482_1": "vināsaṃ pāpuṇissāma, pariggaṇhissāma tāva na”nti. Atha sattaṭṭha purisā sūrā balavanto",
  "atk-s0513a4:1482_2": "sannaddhapañcāvudhā hutvā otaritvā dīpakaṃ pariggaṇhiṃsu. Tasmiṃ khaṇe so puriso",
  "atk-s0513a4:1482_3": "bhuttapātarāso ucchurasaṃ pivitvā sukhappatto ramaṇīye padese rajatapaṭṭasadise vālukatale",
  "atk-s0513a4:1482_4": "sītacchāyāya uttānako nipajjitvā “jambudīpavāsino kasantā vapantā evarūpaṃ sukhaṃ",
  "atk-s0513a4:1482_5": "na labhanti, jambudīpato mayhaṃ ayameva dīpako vara”nti gāyamāno udānaṃ udānesi.",
  "atk-s0513a4:1482_6": "Atha satthā bhikkhū āmantetvā “so bhikkhave puriso imaṃ udānaṃ udānesī”ti dassento",
  "atk-s0513a4:1482_7": "paṭhamaṃ gāthamāha –",
  "atk-s0513a4:1483": "25.",
  "atk-s0513a4:1484": "“Kasanti vapanti te janā, manujā kammaphalūpajīvino;",
  "atk-s0513a4:1485": "Nayimassa dīpakassa bhāgino, jambudīpā idameva no vara”nti.",
  "atk-s0513a4:1486": "Tattha te janāti te jambudīpavāsino janā. Kammaphalūpajīvinoti nānākammānaṃ phalūpajīvino sattā.",
  "atk-s0513a4:1487_0": "Atha te dīpakaṃ pariggaṇhantā purisā tassa gītasaddaṃ sutvā “manussasaddo viya suyyati,",
  "atk-s0513a4:1487_1": "jānissāma na”nti saddānusārena gantvā taṃ purisaṃ disvā “yakkho bhavissatī”ti bhītatasitā",
  "atk-s0513a4:1487_2": "sare sannahiṃsu. Sopi te disvā attano vadhabhayena “nāhaṃ, sāmi, yakkho, purisomhi,",
  "atk-s0513a4:1487_3": "jīvitaṃ me dethā”ti yācanto “purisā nāma tumhādisā naggā na hontī”ti vutte punappunaṃ",
  "atk-s0513a4:1487_4": "yācitvā manussabhāvaṃ viññāpesi. Te taṃ purisaṃ upasaṅkamitvā sammodanīyaṃ kathaṃ",
  "atk-s0513a4:1487_5": "sutvā tassa tattha āgataniyāmaṃ pucchiṃsu. Sopi sabbaṃ tesaṃ kathetvā “tumhe attano",
  "atk-s0513a4:1487_6": "puññasampattiyā idhāgatā, ayaṃ uttamadīpo, na ettha sahatthena kammaṃ katvā jīvanti,",
  "atk-s0513a4:1487_7": "sayaṃjātasālīnañceva ucchuādīnañcettha anto natthīti anukkaṇṭhantā vasathā”ti āha.",
  "atk-s0513a4:1487_8": "Idha pana vasantānaṃ amhākaṃ añño paripantho natthi, aññaṃ bhayaṃ ettha natthi, ayaṃ",
  "atk-s0513a4:1487_9": "pana amanussapariggahito, amanussā tumhākaṃ uccārapassāvaṃ disvā kujjheyyuṃ, tasmā",
  "atk-s0513a4:1487_10": "taṃ karontā vālukaṃ viyūhitvā vālukāya paṭicchādeyyātha, ettakaṃ idha bhayaṃ, aññaṃ",
  "atk-s0513a4:1487_11": "natthi, niccaṃ appamattā bhaveyyāthāti. Te tattha vāsaṃ upagacchiṃsu. Tasmiṃ pana",
  "atk-s0513a4:1487_12": "kulasahasse pañcannaṃ pañcannaṃ kulasatānaṃ jeṭṭhakā dve vaḍḍhakī ahesuṃ. Tesu eko",
  "atk-s0513a4:1487_13": "bālo ahosi rasagiddho, eko paṇḍito rasesu anallīno.",
  "atk-s0513a4:1488_0": "Aparabhāge sabbepi te tattha sukhaṃ vasantā thūlasarīrā hutvā cintayiṃsu “ciraṃ pītā",
  "atk-s0513a4:1488_1": "no surā, ucchurasena merayaṃ katvā pivissāmā”ti. Te merayaṃ kāretvā pivitvā madavasena",
  "atk-s0513a4:1488_2": "gāyantā naccantā kīḷantā pamattā tattha tattha uccārapassāvaṃ katvā appaṭicchādetvā",
  "atk-s0513a4:1488_3": "dīpakaṃ jegucchaṃ paṭikūlaṃ kariṃsu. Devatā “ime amhākaṃ kīḷāmaṇḍalaṃ paṭikūlaṃ karontī”ti",
  "atk-s0513a4:1488_4": "kujjhitvā “mahāsamuddaṃ uttarāpetvā dīpakadhovanaṃ karissāmā”ti mantetvā “ayaṃ kāḷapakkho,",
  "atk-s0513a4:1488_5": "ajja amhākaṃ samāgamo ca bhinno, ito dāni pannarasame divase puṇṇamīuposathadivase",
  "atk-s0513a4:1488_6": "candassuggamanavelāya samuddaṃ ubbattetvā sabbepime ghātessāmā”ti divasaṃ ṭhapayiṃsu.",
  "atk-s0513a4:1488_7": "Atha nesaṃ antare eko dhammiko devaputto “mā ime mama passantassa nassiṃsū”ti anukampāya",
  "atk-s0513a4:1488_8": "tesu sāyamāsaṃ bhuñjitvā gharadvāre sukhakathāya nisinnesu sabbālaṅkārapaṭimaṇḍito",
  "atk-s0513a4:1488_9": "sakaladīpaṃ ekobhāsaṃ katvā uttarāya disāya ākāse ṭhatvā “ambho vaḍḍhakī, devatā",
  "atk-s0513a4:1488_10": "tumhākaṃ kuddhā. Imasmiṃ ṭhāne mā vasittha, ito aḍḍhamāsaccayena hi devatā samuddaṃ",
  "atk-s0513a4:1488_11": "ubbattetvā sabbeva tumhe ghātessanti, ito nikkhamitvā palāyathā”ti vatvā dutiyaṃ gāthamāha –",
  "atk-s0513a4:1489": "26.",
  "atk-s0513a4:1490": "“Tipañcarattūpagatamhi cande, vego mahā hehiti sāgarassa;",
  "atk-s0513a4:1491": "Uplavissaṃ dīpamimaṃ uḷāraṃ, mā vo vadhī gacchatha leṇamañña”nti.",
  "atk-s0513a4:1492": "Tattha uplavissanti imaṃ dīpakaṃ uplavanto ajjhottharanto abhibhavissati. Mā vo vadhīti so sāgaravego tumhe mā vadhi.",
  "atk-s0513a4:1493_0": "Iti so tesaṃ ovādaṃ datvā attano ṭhānameva gato. Tasmiṃ gate aparo sāhasiko kakkhaḷo",
  "atk-s0513a4:1493_1": "devaputto “ime imassa vacanaṃ gahetvā palāyeyyuṃ, ahaṃ nesaṃ gamanaṃ nivāretvā sabbepime",
  "atk-s0513a4:1493_2": "mahāvināsaṃ pāpessāmī”ti cintetvā dibbālaṅkārapaṭimaṇḍito sakaladīpaṃ ekobhāsaṃ karonto",
  "atk-s0513a4:1493_3": "āgantvā dakkhiṇāya disāya ākāse ṭhatvā “eko devaputto idhāgato, no”ti pucchitvā “āgato”ti",
  "atk-s0513a4:1493_4": "vutte “so vo kiṃ kathesī”ti vatvā “imaṃ nāma, sāmī”ti vutte “so tumhākaṃ idha nivāsaṃ",
  "atk-s0513a4:1493_5": "na icchati, dosena katheti, tumhe aññattha agantvā idheva vasathā”ti vatvā dve gāthā abhāsi –",
  "atk-s0513a4:1494": "27.",
  "atk-s0513a4:1495": "“Na jātuyaṃ sāgaravārivego, uplavissaṃ dīpamimaṃ uḷāraṃ;",
  "atk-s0513a4:1496": "Taṃ me nimittehi bahūhi diṭṭhaṃ, mā bhetha kiṃ socatha modathavho.",
  "atk-s0513a4:1497": "28.",
  "atk-s0513a4:1498": "“Pahūtabhakkhaṃ bahuannapānaṃ, pattattha āvāsamimaṃ uḷāraṃ;",
  "atk-s0513a4:1499": "Na vo bhayaṃ paṭipassāmi kiñci, āputtaputtehi pamodathavho”ti.",
  "atk-s0513a4:1500_0": "Tattha na jātuyanti na jātu ayaṃ. Mā bhethāti mā bhāyittha. Modathavhoti pamoditā",
  "atk-s0513a4:1500_1": "pītisomanassajātā hotha. Āputtaputtehīti yāva puttānampi puttehi pamodatha, natthi",
  "atk-s0513a4:1500_2": "vo imasmiṃ ṭhāne bhayanti.",
  "atk-s0513a4:1501_0": "Evaṃ so imāhi dvīhi gāthāhi te assāsetvā pakkāmi. Tassa pakkantakāle dhammikadevaputtassa",
  "atk-s0513a4:1501_1": "vacanaṃ anādiyanto bālavaḍḍhakī “suṇantu me, bhonto, vacana”nti sesavaḍḍhakī āmantetvā",
  "atk-s0513a4:1501_2": "pañcamaṃ gāthamāha –",
  "atk-s0513a4:1502": "29.",
  "atk-s0513a4:1503": "“Yo devoyaṃ dakkhiṇāyaṃ disāyaṃ, khemanti pakkosati tassa saccaṃ;",
  "atk-s0513a4:1504": "Na uttaro vedi bhayābhayassa, mā bhetha kiṃ socatha modathavho”ti.",
  "atk-s0513a4:1505": "Tattha dakkhiṇāyanti dakkhiṇāya, ayameva vā pāṭho.",
  "atk-s0513a4:1506": "Taṃ sutvā rasagiddhā pañcasatā vaḍḍhakī tassa bālassa vacanaṃ ādiyiṃsu. Itaro pana paṇḍitavaḍḍhakī tassa vacanaṃ anādiyanto te vaḍḍhakī āmantetvā catasso gāthā abhāsi –",
  "atk-s0513a4:1507": "30.",
  "atk-s0513a4:1508": "“Yathā ime vippavadanti yakkhā, eko bhayaṃ saṃsati khemameko;",
  "atk-s0513a4:1509": "Tadiṅgha mayhaṃ vacanaṃ suṇātha, khippaṃ lahuṃ mā vinassimha sabbe.",
  "atk-s0513a4:1510": "31.",
  "atk-s0513a4:1511": "“Sabbe samāgamma karoma nāvaṃ, doṇiṃ daḷhaṃ sabbayantūpapannaṃ;",
  "atk-s0513a4:1512": "Sace ayaṃ dakkhiṇo saccamāha, moghaṃ paṭikkosati uttaroyaṃ;",
  "atk-s0513a4:1513": "Sā ceva no hehiti āpadatthā, imañca dīpaṃ na pariccajema.",
  "atk-s0513a4:1514": "32.",
  "atk-s0513a4:1515": "“Sace ca kho uttaro saccamāha, moghaṃ paṭikkosati dakkhiṇoyaṃ;",
  "atk-s0513a4:1516": "Tameva nāvaṃ abhiruyha sabbe, evaṃ mayaṃ sotthi taremu pāraṃ.",
  "atk-s0513a4:1517": "33.",
  "atk-s0513a4:1518": "“Na ve sugaṇhaṃ paṭhamena seṭṭhaṃ, kaniṭṭhamāpāthagataṃ gahetvā;",
  "atk-s0513a4:1519": "Yo cīdha tacchaṃ paviceyya gaṇhati, sa ve naro seṭṭhamupeti ṭhāna”nti.",
  "atk-s0513a4:1520_0": "Tattha vippavadantīti aññamaññaṃ viruddhaṃ vadanti. Lahunti purimassa atthadīpanaṃ.",
  "atk-s0513a4:1520_1": "Doṇinti gambhīraṃ mahānāvaṃ. Sabbayantūpapannanti sabbehi phiyārittādīhi yantehi",
  "atk-s0513a4:1520_2": "upapannaṃ. Sā ceva no hehiti āpadatthāti sā ca no nāvā pacchāpi uppannāya āpadāya",
  "atk-s0513a4:1520_3": "atthā bhavissati, imañca dīpaṃ na pariccajissāma. Taremūti tarissāma. Na ve sugaṇhanti",
  "atk-s0513a4:1520_4": "na ve sukhena gaṇhitabbaṃ. Seṭṭhanti uttamaṃ tathaṃ saccaṃ. Kaniṭṭhanti paṭhamavacanaṃ",
  "atk-s0513a4:1520_5": "upādāya pacchimavacanaṃ kaniṭṭhaṃ nāma. Idhāpi “na ve sugaṇha”nti anuvattateva. Idaṃ",
  "atk-s0513a4:1520_6": "vuttaṃ hoti – ambho vaḍḍhakī, yena kenaci paṭhamena vuttavacanaṃ “idameva seṭṭhaṃ",
  "atk-s0513a4:1520_7": "tathaṃ sacca”nti sukhaṃ na gaṇhitabbameva, yathā ca taṃ, evaṃ kaniṭṭhaṃ gacchā vuttavacanampi",
  "atk-s0513a4:1520_8": "“idameva tathaṃ sacca”nti na gaṇhitabbaṃ. Yaṃ pana sotavisayaṃ āpāthagataṃ hoti,",
  "atk-s0513a4:1520_9": "taṃ āpāthagataṃ gahetvā yo idha paṇḍitapuriso purimavacanañca pacchimavacanañca paviceyya",
  "atk-s0513a4:1520_10": "vicinitvā tīretvā upaparikkhitvā tacchaṃ gaṇhāti, yaṃ tathaṃ saccaṃ sabhāvabhūtaṃ,",
  "atk-s0513a4:1520_11": "tadeva paccakkhaṃ katvā gaṇhāti. Sa ve naro seṭṭhamupeti ṭhānanti so uttamaṃ ṭhānaṃ",
  "atk-s0513a4:1520_12": "upeti adhigacchati vindati labhatīti.",
  "atk-s0513a4:1521_0": "So evañca pana vatvā āha – “ambho, mayaṃ dvinnampi devatānaṃ vacanaṃ karissāma, nāvaṃ",
  "atk-s0513a4:1521_1": "tāva sajjeyyāma. Sace paṭhamassa vacanaṃ saccaṃ bhavissati, taṃ nāvaṃ abhiruhitvā",
  "atk-s0513a4:1521_2": "palāyissāma, atha itarassa vacanaṃ saccaṃ bhavissati, nāvaṃ ekamante ṭhapetvā idheva",
  "atk-s0513a4:1521_3": "vasissāmā”ti. Evaṃ vutte bālavaḍḍhakī “ambho, tvaṃ udakapātiyaṃ susumāraṃ passasi,",
  "atk-s0513a4:1521_4": "atīva dīghaṃ passasi, paṭhamadevaputto amhesu dosavasena kathesi, pacchimo sineheneva,",
  "atk-s0513a4:1521_5": "imaṃ evarūpaṃ varadīpaṃ pahāya kuhiṃ gamissāma, sace pana tvaṃ gantukāmo, tava parisaṃ",
  "atk-s0513a4:1521_6": "gaṇhitvā nāvaṃ karohi, amhākaṃ nāvāya kiccaṃ natthī”ti āha. Paṇḍito attano parisaṃ",
  "atk-s0513a4:1521_7": "gahetvā nāvaṃ sajjetvā nāvāya sabbūpakaraṇāni āropetvā sapariso nāvāya aṭṭhāsi.",
  "atk-s0513a4:1522_0": "Tato puṇṇamadivase candassa uggamanavelāya samuddato ūmi uttaritvā jāṇukapamāṇā hutvā",
  "atk-s0513a4:1522_1": "dīpakaṃ dhovitvā gatā. Paṇḍito samuddassa uttaraṇabhāvaṃ ñatvā nāvaṃ vissajjesi.",
  "atk-s0513a4:1522_2": "Bālavaḍḍhakipakkhikāni pañca kulasatāni “samuddato ūmi dīpadhovanatthāya āgatā, ettakameva",
  "atk-s0513a4:1522_3": "eta”nti kathentā nisīdiṃsu. Tato paṭipāṭiyā kaṭippamāṇā purisappamāṇā tālappamāṇā",
  "atk-s0513a4:1522_4": "sattatālappamāṇā sāgaraūmi dīpakampi vuyhamānā āgañchi. Paṇḍito upāyakusalatāya rase",
  "atk-s0513a4:1522_5": "alaggo sotthinā gato, bālavaḍḍhakī rasagiddhena anāgatabhayaṃ anolokento pañcahi",
  "atk-s0513a4:1522_6": "kulasatehi saddhiṃ vināsaṃ patto.",
  "atk-s0513a4:1523": "Ito parā sānusāsanī tamatthaṃ dīpayamānā tisso abhisambuddhagāthā honti –",
  "atk-s0513a4:1524": "34.",
  "atk-s0513a4:1525": "“Yathāpi te sāgaravārimajjhe, sakammunā sotthi vahiṃsu vāṇijā;",
  "atk-s0513a4:1526": "Anāgatatthaṃ paṭivijjhiyāna, appampi nācceti sa bhūripañño.",
  "atk-s0513a4:1527": "35.",
  "atk-s0513a4:1528": "“Bālā ca mohena rasānugiddhā, anāgataṃ appaṭivijjhiyatthaṃ;",
  "atk-s0513a4:1529": "Paccuppanne sīdanti atthajāte, samuddamajjhe yathā te manussā.",
  "atk-s0513a4:1530": "36.",
  "atk-s0513a4:1531": "“Anāgataṃ paṭikayirātha kiccaṃ, ‘mā maṃ kiccaṃ kiccakāle byadhesi’;",
  "atk-s0513a4:1532": "Taṃ tādisaṃ paṭikatakiccakāriṃ, na taṃ kiccaṃ kiccakāle byadhetī”ti.",
  "atk-s0513a4:1533_0": "Tattha sakammunāti anāgatabhayaṃ disvā puretaraṃ katena attano kammena. Sotthi vahiṃsūti",
  "atk-s0513a4:1533_1": "khemena gamiṃsu. Vāṇijāti samudde vicaraṇabhāvena vaḍḍhakī vuttā. Paṭivijjhiyānāti",
  "atk-s0513a4:1533_2": "evaṃ, bhikkhave, paṭhamataraṃ kattabbaṃ anāgataṃ atthaṃ paṭivijjhitvā idhaloke bhūripañño",
  "atk-s0513a4:1533_3": "kulaputto appamattakampi attano atthaṃ na acceti nātivattati, na hāpetīti attho.",
  "atk-s0513a4:1533_4": "Appaṭivijjhiyatthanti appaṭivijjhitvā atthaṃ, paṭhamameva kattabbaṃ akatvāti attho.",
  "atk-s0513a4:1533_5": "Paccuppanneti yadā taṃ anāgataṃ atthajātaṃ uppajjati, tadā tasmiṃ paccuppanne sīdanti,",
  "atk-s0513a4:1533_6": "atthe jāte attano patiṭṭhaṃ na labhanti, samudde te bālavaḍḍhakī manussā viya vināsaṃ pāpuṇanti.",
  "atk-s0513a4:1534_0": "Anāgatanti bhikkhave, paṇḍitapuriso anāgataṃ paṭhamataraṃ kattabbakiccaṃ samparāyikaṃ",
  "atk-s0513a4:1534_1": "vā diṭṭhadhammikaṃ vā paṭikayirātha, puretarameva kareyya. Kiṃkāraṇā? Mā maṃ kiccaṃ",
  "atk-s0513a4:1534_2": "kiccakāle byadhesi, pure kattabbañhi pure akayiramānaṃ pacchā paccuppannabhāvappattaṃ",
  "atk-s0513a4:1534_3": "attano kiccakāle kāyacittābādhena byadheti, taṃ maṃ mā byadhesīti paṭhamameva naṃ",
  "atk-s0513a4:1534_4": "paṇḍito kareyya. Taṃ tādisanti yathā paṇḍitaṃ purisaṃ. Paṭikatakiccakārinti paṭikacceva",
  "atk-s0513a4:1534_5": "kattabbakiccakārinaṃ. Taṃ kiccaṃ kiccakāleti anāgataṃ kiccaṃ kayiramānaṃ pacchā paccuppannabhāvappattaṃ",
  "atk-s0513a4:1534_6": "attano kiccakāle kāyacittābādhakāle tādisaṃ purimaṃ na byadheti na bādhati. Kasmā? Pureyeva katattāti.",
  "atk-s0513a4:1535_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto paccuppannasukhe",
  "atk-s0513a4:1535_1": "laggo anāgatabhayaṃ anoloketvā sapariso vināsaṃ patto”ti vatvā jātakaṃ samodhānesi",
  "atk-s0513a4:1535_2": "– “tadā bālavaḍḍhakī devadatto ahosi, dakkhiṇadisāya ṭhito adhammikadevaputto kokāliko,",
  "atk-s0513a4:1535_3": "uttaradisāya ṭhito dhammikadevaputto sāriputto, paṇḍitavaḍḍhakī pana ahameva ahosi”nti.",
  "atk-s0513a4:1536": "Samuddavāṇijajātakavaṇṇanā tatiyā.",
  "atk-s0513a4:1538": "[467] 4. Kāmajātakavaṇṇanā",
  "atk-s0513a4:1539_0": "Kāmaṃ kāmayamānassāti idaṃ satthā jetavane viharanto aññataraṃ brāhmaṇaṃ ārabbha",
  "atk-s0513a4:1539_1": "kathesi. Eko kira sāvatthivāsī brāhmaṇo aciravatītīre khettakaraṇatthāya araññaṃ",
  "atk-s0513a4:1539_2": "koṭesi. Satthā tassa upanissayaṃ disvā sāvatthiṃ piṇḍāya pavisanto maggā okkamma",
  "atk-s0513a4:1539_3": "tena saddhiṃ paṭisanthāraṃ katvā “kiṃ karosi brāhmaṇā”ti vatvā “khettaṭṭhānaṃ koṭāpemi",
  "atk-s0513a4:1539_4": "bho, gotamā”ti vutte “sādhu, brāhmaṇa, kammaṃ karohī”ti vatvā agamāsi. Eteneva upāyena",
  "atk-s0513a4:1539_5": "chinnarukkhe hāretvā khettassa sodhanakāle kasanakāle kedārabandhanakāle vapanakāleti",
  "atk-s0513a4:1539_6": "punappunaṃ gantvā tena saddhiṃ paṭisanthāramakāsi. Vapanadivase pana so brāhmaṇo",
  "atk-s0513a4:1539_7": "“ajja, bho gotama, mayhaṃ vappamaṅgalaṃ, ahaṃ imasmiṃ sasse nipphanne buddhappamukhassa",
  "atk-s0513a4:1539_8": "bhikkhusaṅghassa mahādānaṃ dassāmī”ti āha. Satthā tuṇhībhāvena adhivāsetvā pakkāmi.",
  "atk-s0513a4:1539_9": "Punekadivasaṃ brāhmaṇo sassaṃ olokento aṭṭhāsi. Satthāpi tattha gantvā “kiṃ karosi",
  "atk-s0513a4:1539_10": "brāhmaṇā”ti pucchitvā “sassaṃ olokemi bho gotamā”ti vutte “sādhu brāhmaṇā”ti vatvā",
  "atk-s0513a4:1539_11": "pakkāmi. Tadā brāhmaṇo cintesi “samaṇo gotamo abhiṇhaṃ āgacchati, nissaṃsayaṃ bhattena",
  "atk-s0513a4:1539_12": "atthiko, dassāmahaṃ tassa bhatta”nti. Tassevaṃ cintetvā gehaṃ gatadivase satthāpi",
  "atk-s0513a4:1539_13": "tattha agamāsi. Atha brāhmaṇassa ativiya vissāso ahosi. Aparabhāge pariṇate sasse",
  "atk-s0513a4:1539_14": "“sve khettaṃ lāyissāmī”ti sanniṭṭhānaṃ katvā nipanne brāhmaṇe aciravatiyā upari sabbarattiṃ",
  "atk-s0513a4:1539_15": "karakavassaṃ vassi. Mahogho āgantvā ekanāḷimattampi anavasesaṃ katvā sabbaṃ sassaṃ",
  "atk-s0513a4:1539_16": "samuddaṃ pavesesi. Brāhmaṇo oghamhi patite sassavināsaṃ oloketvā sakabhāvena saṇṭhātuṃ",
  "atk-s0513a4:1539_17": "nāhosi, balavasokābhibhūto hatthena uraṃ paharitvā paridevamāno rodanto nipajji.",
  "atk-s0513a4:1540_0": "Satthā paccūsasamaye sokābhibhūtaṃ brāhmaṇaṃ disvā “brāhmaṇassāvassayo bhavissāmī”ti",
  "atk-s0513a4:1540_1": "punadivase sāvatthiyaṃ piṇḍāya caritvā piṇḍapātapaṭikkanto bhikkhū vihāraṃ pesetvā",
  "atk-s0513a4:1540_2": "pacchāsamaṇena saddhiṃ tassa gehadvāraṃ agamāsi. Brāhmaṇo satthu āgatabhāvaṃ sutvā",
  "atk-s0513a4:1540_3": "“paṭisanthāratthāya me sahāyo āgato bhavissatī”ti paṭiladdhassāso āsanaṃ paññapesi.",
  "atk-s0513a4:1540_4": "Satthā pavisitvā paññattāsane nisīditvā “brāhmaṇa, kasmā tvaṃ dummanosi, kiṃ te aphāsuka”nti",
  "atk-s0513a4:1540_5": "pucchi. Bho gotama, aciravatītīre mayā rukkhacchedanato paṭṭhāya kataṃ kammaṃ tumhe",
  "atk-s0513a4:1540_6": "jānātha, ahaṃ “imasmiṃ sasse nipphanne tumhākaṃ dānaṃ dassāmī”ti vicarāmi, idāni",
  "atk-s0513a4:1540_7": "me sabbaṃ taṃ sassaṃ mahogho samuddameva pavesesi, kiñci avasiṭṭhaṃ natthi, sakaṭasatamattaṃ",
  "atk-s0513a4:1540_8": "dhaññaṃ vinaṭṭhaṃ, tena me mahāsoko uppannoti. “Kiṃ pana, brāhmaṇa, socantassa naṭṭhaṃ",
  "atk-s0513a4:1540_9": "punāgacchatī”ti. “No hetaṃ bho gotamā”ti. “Evaṃ sante kasmā socasi, imesaṃ sattānaṃ",
  "atk-s0513a4:1540_10": "dhanadhaññaṃ nāma uppajjanakāle uppajjati, nassanakāle nassati, kiñci saṅkhāragataṃ",
  "atk-s0513a4:1540_11": "anassanadhammaṃ nāma natthi, mā cintayī”ti. Iti naṃ satthā samassāsetvā tassa sappāyadhammaṃ",
  "atk-s0513a4:1540_12": "desento kāmasuttaṃ kathesi. Suttapariyosāne socanto brāhmaṇo sotāpattiphale patiṭṭhahi.",
  "atk-s0513a4:1540_13": "Satthā taṃ nissokaṃ katvā uṭṭhāyāsanā vihāraṃ agamāsi. “Satthā asukaṃ nāma brāhmaṇaṃ",
  "atk-s0513a4:1540_14": "sokasallasamappitaṃ nissokaṃ katvā sotāpattiphale patiṭṭhāpesī”ti sakalanagaraṃ aññāsi.",
  "atk-s0513a4:1540_15": "Bhikkhū dhammasabhāyaṃ kathaṃ samuṭṭhāpesuṃ “āvuso, dasabalo brāhmaṇena saddhiṃ mittaṃ",
  "atk-s0513a4:1540_16": "katvā vissāsiko hutvā upāyeneva tassa sokasallasamappitassa dhammaṃ desetvā taṃ nissokaṃ",
  "atk-s0513a4:1540_17": "katvā sotāpattiphale patiṭṭhāpesī”ti. Satthā āgantvā “kāya nuttha, bhikkhave, etarahi",
  "atk-s0513a4:1540_18": "kathāya sannisinnā”ti pucchitvā “imāya nāmā”ti vutte “na, bhikkhave, idāneva, pubbepāhaṃ",
  "atk-s0513a4:1540_19": "etaṃ nissokamakāsi”nti vatvā atītaṃ āhari.",
  "atk-s0513a4:1541_0": "Atīte bārāṇasiyaṃ brahmadattassa rañño dve puttā ahesuṃ. So jeṭṭhakassa uparajjaṃ",
  "atk-s0513a4:1541_1": "adāsi, kaniṭṭhassa senāpatiṭṭhānaṃ. Aparabhāge brahmadatte kālakate amaccā jeṭṭhakassa",
  "atk-s0513a4:1541_2": "abhisekaṃ paṭṭhapesuṃ. So “na mayhaṃ rajjenattho, kaniṭṭhassa me dethā”ti vatvā punappunaṃ",
  "atk-s0513a4:1541_3": "yāciyamānopi paṭikkhipitvā kaniṭṭhassa abhiseke kate “na me issariyenattho”ti uparajjādīnipi",
  "atk-s0513a4:1541_4": "na icchi. “Tena hi sādūni bhojanāni bhuñjanto idheva vasāhī”ti vuttepi “na me imasmiṃ",
  "atk-s0513a4:1541_5": "nagare kiccaṃ atthī”ti bārāṇasito nikkhamitvā paccantaṃ gantvā ekaṃ seṭṭhikulaṃ nissāya",
  "atk-s0513a4:1541_6": "sahatthena kammaṃ karonto vasi. Te aparabhāge tassa rājakumārabhāvaṃ ñatvā kammaṃ",
  "atk-s0513a4:1541_7": "kātuṃ nādaṃsu, kumāraparihāreneva taṃ parihariṃsu. Aparabhāge rājakammikā khettappamāṇaggahaṇatthāya",
  "atk-s0513a4:1541_8": "taṃ gāmaṃ agamaṃsu. Seṭṭhi rājakumāraṃ upasaṅkamitvā “sāmi, mayaṃ tumhe posema, kaniṭṭhabhātikassa",
  "atk-s0513a4:1541_9": "paṇṇaṃ pesetvā amhākaṃ baliṃ hārethā”ti āha. So “sādhū”ti sampaṭicchitvā “ahaṃ asukaseṭṭhikulaṃ",
  "atk-s0513a4:1541_10": "nāma upanissāya vasāmi, maṃ nissāya etesaṃ baliṃ vissajjehī”ti paṇṇaṃ pesesi. Rājā",
  "atk-s0513a4:1541_11": "“sādhū”ti vatvā tathā kāresi.",
  "atk-s0513a4:1542_0": "Atha naṃ sakalagāmavāsinopi janapadavāsinopi upasaṅkamitvā “mayaṃ tumhākaññeva baliṃ",
  "atk-s0513a4:1542_1": "dassāma, amhākampi suṅkaṃ vissajjāpehī”ti āhaṃsu. So tesampi atthāya paṇṇaṃ pesetvā",
  "atk-s0513a4:1542_2": "vissajjāpesi. Tato paṭṭhāya te tasseva baliṃ adaṃsu. Athassa mahālābhasakkāro ahosi,",
  "atk-s0513a4:1542_3": "tena saddhiññevassa taṇhāpi mahatī jātā. So aparabhāgepi sabbaṃ janapadaṃ yāci, upaḍḍharajjaṃ",
  "atk-s0513a4:1542_4": "yāci, kaniṭṭhopi tassa adāsiyeva. So taṇhāya vaḍḍhamānāya upaḍḍharajjenapi asantuṭṭho",
  "atk-s0513a4:1542_5": "“rajjaṃ gaṇhissāmī”ti janapadaparivuto taṃ nagaraṃ gantvā bahinagare ṭhatvā “rajjaṃ",
  "atk-s0513a4:1542_6": "vā me detu yuddhaṃ vā”ti kaniṭṭhassa paṇṇaṃ pahiṇi. Kaniṭṭho cintesi “ayaṃ bālo pubbe",
  "atk-s0513a4:1542_7": "rajjampi uparajjādīnipi paṭikkhipitvā idāni ‘yuddhena gaṇhāmī’ti vadati, sace kho",
  "atk-s0513a4:1542_8": "panāhaṃ imaṃ yuddhena māressāmi, garahā me bhavissati, kiṃ me rajjenā”ti. Athassa",
  "atk-s0513a4:1542_9": "“alaṃ yuddhena, rajjaṃ gaṇhatū”ti pesesi. So rajjaṃ gaṇhitvā kaniṭṭhassa uparajjaṃ",
  "atk-s0513a4:1542_10": "datvā tato paṭṭhāya rajjaṃ kārento taṇhāvasiko hutvā ekena rajjena asantuṭṭho dve",
  "atk-s0513a4:1542_11": "tīṇi rajjāni patthetvā taṇhāya koṭiṃ nāddasa.",
  "atk-s0513a4:1543_0": "Tadā sakko devarājā “ke nu kho loke mātāpitaro upaṭṭhahanti, ke dānādīni puññāni",
  "atk-s0513a4:1543_1": "karonti, ke taṇhāvasikā”ti olokento tassa taṇhāvasikabhāvaṃ ñatvā “ayaṃ bālo bārāṇasirajjenapi",
  "atk-s0513a4:1543_2": "na tussati, ahaṃ sikkhāpessāmi na”nti māṇavakavesena rājadvāre ṭhatvā “eko upāyakusalo",
  "atk-s0513a4:1543_3": "māṇavo dvāre ṭhito”ti ārocāpetvā “pavisatū”ti vutte pavisitvā rājānaṃ jayāpetvā “kiṃkāraṇā",
  "atk-s0513a4:1543_4": "āgatosī”ti vutte “mahārāja tumhākaṃ kiñci vattabbaṃ atthi, raho paccāsīsāmī”ti āha.",
  "atk-s0513a4:1543_5": "Sakkānubhāvena tāvadeva manussā paṭikkamiṃsu. Atha naṃ māṇavo “ahaṃ, mahārāja, phītāni",
  "atk-s0513a4:1543_6": "ākiṇṇamanussāni sampannabalavāhanāni tīṇi nagarāni passāmi, ahaṃ te attano ānubhāvena",
  "atk-s0513a4:1543_7": "tesu rajjaṃ gahetvā dassāmi, papañcaṃ akatvā sīghaṃ gantuṃ vaṭṭatī”ti āha. So taṇhāvasiko",
  "atk-s0513a4:1543_8": "rājā “sādhū”ti sampaṭicchitvā sakkānubhāvena “ko vā tvaṃ, kuto vā āgato, kiṃ vā te",
  "atk-s0513a4:1543_9": "laddhuṃ vaṭṭatī”ti na pucchi. Sopi ettakaṃ vatvā tāvatiṃsabhavanameva agamāsi.",
  "atk-s0513a4:1544_0": "Rājā amacce pakkosāpetvā “eko māṇavo ‘amhākaṃ tīṇi rajjāni gahetvā dassāmī’ti āha,",
  "atk-s0513a4:1544_1": "taṃ pakkosatha, nagare bheriṃ carāpetvā balakāyaṃ sannipātāpetha, papañcaṃ akatvā",
  "atk-s0513a4:1544_2": "tīṇi rajjāni gaṇhissāmī”ti vatvā “kiṃ pana te, mahārāja, tassa māṇavassa sakkāro",
  "atk-s0513a4:1544_3": "vā kato, nivāsaṭṭhānaṃ vā pucchita”nti vutte “neva sakkāraṃ akāsiṃ, na nivāsaṭṭhānaṃ",
  "atk-s0513a4:1544_4": "pucchiṃ, gacchatha naṃ upadhārethā”ti āha. Upadhārentā naṃ adisvā “mahārāja, sakalanagare",
  "atk-s0513a4:1544_5": "māṇavaṃ na passāmā”ti ārocesuṃ. Taṃ sutvā rājā domanassajāto “tīsu nagaresu rajjaṃ",
  "atk-s0513a4:1544_6": "naṭṭhaṃ, mahantenamhi yasena parihīno, ‘neva me paribbayaṃ adāsi, na ca pucchi nivāsaṭṭhāna’nti",
  "atk-s0513a4:1544_7": "mayhaṃ kujjhitvā māṇavo anāgato bhavissatī”ti punappunaṃ cintesi. Athassa taṇhāvasikassa",
  "atk-s0513a4:1544_8": "sarīre ḍāho uppajji, sarīre pariḍayhante udaraṃ khobhetvā lohitapakkhandikā udapādi.",
  "atk-s0513a4:1544_9": "Ekaṃ bhājanaṃ pavisati, ekaṃ nikkhamati, vejjā tikicchituṃ na sakkonti, rājā kilamati.",
  "atk-s0513a4:1544_10": "Athassa byādhitabhāvo sakalanagare pākaṭo ahosi.",
  "atk-s0513a4:1545_0": "Tadā bodhisatto takkasilato sabbasippāni uggaṇhitvā bārāṇasinagare mātāpitūnaṃ santikaṃ",
  "atk-s0513a4:1545_1": "āgato taṃ rañño pavattiṃ sutvā “ahaṃ tikicchissāmī”ti rājadvāraṃ gantvā “eko kira",
  "atk-s0513a4:1545_2": "taruṇamāṇavo tumhe tikicchituṃ āgato”ti ārocāpesi. Rājā “mahantamahantā disāpāmokkhavejjāpi",
  "atk-s0513a4:1545_3": "maṃ tikicchituṃ na sakkonti, kiṃ taruṇamāṇavo sakkhissati, paribbayaṃ datvā vissajjetha",
  "atk-s0513a4:1545_4": "na”nti āha. Taṃ sutvā māṇavo “mayhaṃ vejjakammena vetanaṃ natthi, ahaṃ tikicchāmi,",
  "atk-s0513a4:1545_5": "kevalaṃ bhesajjamūlamattaṃ detū”ti āha. Taṃ sutvā rājā “sādhū”ti pakkosāpesi. Māṇavo",
  "atk-s0513a4:1545_6": "rājānaṃ vanditvā “mā bhāyi, mahārāja, ahaṃ te tikicchāmi, apica kho pana me rogassa",
  "atk-s0513a4:1545_7": "samuṭṭhānaṃ ācikkhāhī”ti āha. Rājā harāyamāno “kiṃ te samuṭṭhānena, bhesajjaṃ eva",
  "atk-s0513a4:1545_8": "karohī”ti āha. Mahārāja, vejjā nāma “ayaṃ byādhi imaṃ nissāya samuṭṭhito”ti ñatvā",
  "atk-s0513a4:1545_9": "anucchavikaṃ bhesajjaṃ karontīti. Rājā “sādhu tātā”ti samuṭṭhānaṃ kathento “ekena",
  "atk-s0513a4:1545_10": "māṇavena āgantvā tīsu nagaresu rajjaṃ gahetvā dassāmī”tiādiṃ katvā sabbaṃ kathetvā",
  "atk-s0513a4:1545_11": "“iti me tāta, taṇhaṃ nissāya byādhi uppanno, sace tikicchituṃ sakkosi, tikicchāhī”ti",
  "atk-s0513a4:1545_12": "āha. Kiṃ pana mahārāja, socanāya tāni nagarāni sakkā laddhunti? “Na sakkā tātā”ti.",
  "atk-s0513a4:1545_13": "“Evaṃ sante kasmā socasi, mahārāja, sabbameva hi saviññāṇakāviññāṇakavatthuṃ attano",
  "atk-s0513a4:1545_14": "kāyaṃ ādiṃ katvā pahāya gamanīyaṃ, catūsu nagaresu rajjaṃ gahetvāpi tvaṃ ekappahāreneva",
  "atk-s0513a4:1545_15": "na catasso bhattapātiyo bhuñjissasi, na catūsu sayanesu sayissasi, na cattāri vatthayugāni",
  "atk-s0513a4:1545_16": "acchādessasi, taṇhāvasikena nāma bhavituṃ na vaṭṭati, ayañhi taṇhā nāma vaḍḍhamānā",
  "atk-s0513a4:1545_17": "catūhi apāyehi muccituṃ na detīti.",
  "atk-s0513a4:1546": "Iti naṃ mahāsatto ovaditvā athassa dhammaṃ desento imā gāthā abhāsi –",
  "atk-s0513a4:1547": "37.",
  "atk-s0513a4:1548": "“Kāmaṃ kāmayamānassa, tassa ce taṃ samijjhati;",
  "atk-s0513a4:1549": "Addhā pītimano hoti, laddhā macco yadicchati.",
  "atk-s0513a4:1550": "38.",
  "atk-s0513a4:1551": "“Kāmaṃ kāmayamānassa, tassa ce taṃ samijjhati;",
  "atk-s0513a4:1552": "Tato naṃ aparaṃ kāme, ghamme taṇhaṃva vindati.",
  "atk-s0513a4:1553": "39.",
  "atk-s0513a4:1554": "“Gavaṃva siṅgino siṅgaṃ, vaḍḍhamānassa vaḍḍhati;",
  "atk-s0513a4:1555": "Evaṃ mandassa posassa, bālassa avijānato;",
  "atk-s0513a4:1556": "Bhiyyo taṇhā pipāsā ca, vaḍḍhamānassa vaḍḍhati.",
  "atk-s0513a4:1557": "40.",
  "atk-s0513a4:1558": "“Pathabyā sāliyavakaṃ, gavāssaṃ dāsaporisaṃ;",
  "atk-s0513a4:1559": "Datvā ca nālamekassa, iti vidvā samaṃ care.",
  "atk-s0513a4:1560": "41.",
  "atk-s0513a4:1561": "“Rājā pasayha pathaviṃ vijitvā, sasāgarantaṃ mahimāvasanto;",
  "atk-s0513a4:1562": "Oraṃ samuddassa atittarūpo, pāraṃ samuddassapi patthayetha.",
  "atk-s0513a4:1563": "42.",
  "atk-s0513a4:1564": "“Yāva anussaraṃ kāme, manasā titti nājjhagā;",
  "atk-s0513a4:1565": "Tato nivattā paṭikkamma disvā, te ve sutittā ye paññāya tittā.",
  "atk-s0513a4:1566": "43.",
  "atk-s0513a4:1567": "“Paññāya tittinaṃ seṭṭhaṃ, na so kāmehi tappati;",
  "atk-s0513a4:1568": "Paññāya tittaṃ purisaṃ, taṇhā na kurute vasaṃ.",
  "atk-s0513a4:1569": "44.",
  "atk-s0513a4:1570": "“Apacinetheva kāmānaṃ, appicchassa alolupo;",
  "atk-s0513a4:1571": "Samuddamatto puriso, na so kāmehi tappati.",
  "atk-s0513a4:1572": "45.",
  "atk-s0513a4:1573": "“Rathakārova cammassa, parikantaṃ upāhanaṃ;",
  "atk-s0513a4:1574": "Yaṃ yaṃ cajati kāmānaṃ, taṃ taṃ sampajjate sukhaṃ;",
  "atk-s0513a4:1575": "Sabbañce sukhamiccheyya, sabbe kāme pariccaje”ti.",
  "atk-s0513a4:1576_0": "Tattha kāmanti vatthukāmampi kilesakāmampi. Kāmayamānassāti patthayamānassa. Tassa",
  "atk-s0513a4:1576_1": "ce taṃ samijjhatīti tassa puggalassa taṃ kāmitavatthu samijjhati ce, nipphajjati",
  "atk-s0513a4:1576_2": "ceti attho. Tato naṃ aparaṃ kāmeti ettha nanti nipātamattaṃ. Aparanti parabhāgadīpanaṃ.",
  "atk-s0513a4:1576_3": "Kāmeti upayogabahuvacanaṃ. Idaṃ vuttaṃ hoti – sace kāmaṃ kāmayamānassa taṃ kāmitavatthu",
  "atk-s0513a4:1576_4": "samijjhati, tasmiṃ samiddhe tato paraṃ so puggalo kāmayamāno yathā nāma ghamme gimhakāle",
  "atk-s0513a4:1576_5": "vātātapena kilanto taṇhaṃ vindati, pānīyapipāsaṃ paṭilabhati, evaṃ bhiyyo kāmataṇhāsaṅkhāte",
  "atk-s0513a4:1576_6": "kāme vindati paṭilabhati, rūpataṇhādikā taṇhā cassa vaḍḍhatiyevāti. Gavaṃvāti gorūpassa",
  "atk-s0513a4:1576_7": "viya. Siṅginoti matthakaṃ padāletvā uṭṭhitasiṅgassa. Mandassāti mandapaññassa. Bālassāti",
  "atk-s0513a4:1576_8": "bāladhamme yuttassa. Idaṃ vuttaṃ hoti – yathā vacchakassa vaḍḍhantassa sarīreneva",
  "atk-s0513a4:1576_9": "saddhiṃ siṅgaṃ vaḍḍhati, evaṃ andhabālassapi appattakāmataṇhā ca pattakāmapipāsā",
  "atk-s0513a4:1576_10": "ca aparāparaṃ vaḍḍhatīti.",
  "atk-s0513a4:1577_0": "Sāliyavakanti sālikhettayavakhettaṃ. Etena sāliyavādikaṃ sabbaṃ dhaññaṃ dasseti,",
  "atk-s0513a4:1577_1": "dutiyapadena sabbaṃ dvipadacatuppadaṃ dasseti. Paṭhamapadena vā sabbaṃ aviññāṇakaṃ,",
  "atk-s0513a4:1577_2": "itarena saviññāṇakaṃ. Datvā cāti datvāpi. Idaṃ vuttaṃ hoti – tiṭṭhantu tīṇi rajjāni,",
  "atk-s0513a4:1577_3": "sace so māṇavo aññaṃ vā sakalampi pathaviṃ saviññāṇakāviññāṇakaratanapūraṃ kassaci",
  "atk-s0513a4:1577_4": "datvā gaccheyya, idampi ettakaṃ vatthu ekasseva apariyantaṃ, evaṃ duppūrā esā taṇhā",
  "atk-s0513a4:1577_5": "nāma. Iti vidvā samaṃ careti evaṃ jānanto puriso taṇhāvasiko ahutvā kāyasamācārādīni pūrento careyya.",
  "atk-s0513a4:1578_0": "Oranti orimakoṭṭhāsaṃ patvā tena atittarūpo puna samuddapārampi patthayetha. Evaṃ",
  "atk-s0513a4:1578_1": "taṇhāvasikasattā nāma duppūrāti dasseti. Yāvāti aniyāmitaparicchedo. Anussaranti",
  "atk-s0513a4:1578_2": "anussaranto. Nājjhagāti na vindati. Idaṃ vuttaṃ hoti – mahārāja, puriso apariyantepi",
  "atk-s0513a4:1578_3": "kāme manasā anussaranto tittiṃ na vindati, pattukāmova hoti, evaṃ kāmesu sattānaṃ",
  "atk-s0513a4:1578_4": "taṇhā vaḍḍhateva. Tato nivattāti tato pana vatthukāmakilesakāmato cittena nivattitvā",
  "atk-s0513a4:1578_5": "kāyena paṭikkamma ñāṇena ādīnavaṃ disvā ye paññāya tittā paripuṇṇā, te tittā nāma.",
  "atk-s0513a4:1579_0": "Paññāya tittinaṃ seṭṭhanti paññāya tittīnaṃ ayaṃ paripuṇṇaseṭṭho, ayameva vā pāṭho.",
  "atk-s0513a4:1579_1": "Na so kāmehi tappatīti “na hī”tipi pāṭho. Yasmā paññāya titto puriso kāmehi na pariḍayhatīti",
  "atk-s0513a4:1579_2": "attho. Na kurute vasanti tādisañhi purisaṃ taṇhā vase vattetuṃ na sakkoti, sveva",
  "atk-s0513a4:1579_3": "pana taṇhāya ādīnavaṃ disvā sarabhaṅgamāṇavo viya ca aḍḍhamāsakarājā viya ca taṇhāvase",
  "atk-s0513a4:1579_4": "na pavattatīti attho. Apacinethevāti viddhaṃsetheva. Samuddamattoti mahatiyā paññāya",
  "atk-s0513a4:1579_5": "samannāgatattā samuddappamāṇo. So mahantena aggināpi samuddo viya kilesakāmehi na tappati na ḍayhati.",
  "atk-s0513a4:1580_0": "Rathakāroti cammakāro. Parikantanti parikantanto. Idaṃ vuttaṃ hoti – yathā cammakāro",
  "atk-s0513a4:1580_1": "upāhanaṃ parikantanto yaṃ yaṃ cammassa agayhūpagaṭṭhānaṃ hoti, taṃ taṃ cajitvā upāhanaṃ",
  "atk-s0513a4:1580_2": "katvā upāhanamūlaṃ labhitvā sukhito hoti, evameva paṇḍito cammakārasatthasadisāya",
  "atk-s0513a4:1580_3": "paññāya kantanto yaṃ yaṃ odhiṃ kāmānaṃ cajati, tena tenassa kāmodhinā rahitaṃ taṃ",
  "atk-s0513a4:1580_4": "taṃ kāyakammaṃ vacīkammaṃ manokammañca sukhaṃ sampajjati vigatadarathaṃ, sace pana",
  "atk-s0513a4:1580_5": "sabbampi kāyakammādisukhaṃ vigatapariḷāhameva iccheyya, kasiṇaṃ bhāvetvā jhānaṃ nibbattetvā",
  "atk-s0513a4:1580_6": "sabbe kāme pariccajeti.",
  "atk-s0513a4:1581_0": "Bodhisattassa pana imaṃ gāthaṃ kathentassa rañño setacchattaṃ ārammaṇaṃ katvā odātakasiṇajjhānaṃ",
  "atk-s0513a4:1581_1": "udapādi, rājāpi arogo ahosi. So tuṭṭho sayanā vuṭṭhahitvā “ettakā vejjā maṃ tikicchituṃ",
  "atk-s0513a4:1581_2": "nāsakkhiṃsu, paṇḍitamāṇavo pana attano ñāṇosadhena maṃ nirogaṃ akāsī”ti tena saddhiṃ",
  "atk-s0513a4:1581_3": "sallapanto dasamaṃ gāthamāha –",
  "atk-s0513a4:1582": "46.",
  "atk-s0513a4:1583": "“Aṭṭha te bhāsitā gāthā, sabbā honti sahassiyā;",
  "atk-s0513a4:1584": "Paṭigaṇha mahābrahme, sādhetaṃ tava bhāsita”nti.",
  "atk-s0513a4:1585": "Tattha aṭṭhāti dutiyagāthaṃ ādiṃ katvā kāmādīnavasaṃyuttā aṭṭha. Sahassiyāti sahassārahā. Paṭigaṇhāti aṭṭha sahassāni gaṇha. Sādhetaṃ tava bhāsitanti sādhu etaṃ tava vacanaṃ.",
  "atk-s0513a4:1586": "Taṃ sutvā mahāsatto ekādasamaṃ gāthamāha –",
  "atk-s0513a4:1587": "47.",
  "atk-s0513a4:1588": "“Na me attho sahassehi, satehi nahutehi vā;",
  "atk-s0513a4:1589": "Pacchimaṃ bhāsato gāthaṃ, kāme me na rato mano”ti.",
  "atk-s0513a4:1590_0": "Tattha pacchimanti “rathakārova cammassā”ti gāthaṃ. Kāme me na rato manoti imaṃ gāthaṃ",
  "atk-s0513a4:1590_1": "bhāsamānasseva mama vatthukāmepi kilesakāmepi mano nābhiramāmi. Ahañhi imaṃ gāthaṃ",
  "atk-s0513a4:1590_2": "bhāsamāno attanova dhammadesanāya jhānaṃ nibbattesiṃ, mahārājāti.",
  "atk-s0513a4:1591": "Rājā bhiyyosomattāya tussitvā mahāsattaṃ vaṇṇento osānagāthamāha –",
  "atk-s0513a4:1592": "48.",
  "atk-s0513a4:1593": "“Bhadrako vatāyaṃ māṇavako, sabbalokavidū muni;",
  "atk-s0513a4:1594": "Yo imaṃ taṇhaṃ dukkhajananiṃ, parijānāti paṇḍito”ti.",
  "atk-s0513a4:1595": "Tattha dukkhajananinti sakalavaṭṭadukkhajananiṃ. Parijānātīti parijāni paricchindi, luñcitvā nīharīti bodhisattaṃ vaṇṇento evamāha.",
  "atk-s0513a4:1596_0": "Bodhisattopi “mahārāja, appamatto hutvā dhammaṃ carā”ti rājānaṃ ovaditvā ākāsena",
  "atk-s0513a4:1596_1": "himavantaṃ gantvā isipabbajjaṃ pabbajitvā yāvatāyukaṃ ṭhatvā brahmavihāre bhāvetvā",
  "atk-s0513a4:1596_2": "aparihīnajjhāno hutvā brahmalokūpago ahosi.",
  "atk-s0513a4:1597_0": "Satthā imaṃ dhammadesanaṃ āharitvā “evaṃ, bhikkhave, pubbepāhaṃ etaṃ brāhmaṇaṃ nissokamakāsi”nti",
  "atk-s0513a4:1597_1": "vatvā jātakaṃ samodhānesi – “tadā rājā esa brāhmaṇo ahosi, paṇḍitamāṇavo pana ahameva ahosi”nti.",
  "atk-s0513a4:1598": "Kāmajātakavaṇṇanā catutthā.",
  "atk-s0513a4:1600": "[468] 5. Janasandhajātakavaṇṇanā",
  "atk-s0513a4:1601_0": "Dasa khalūti idaṃ satthā jetavane viharanto kosalarañño ovādatthāya kathesi. Ekasmiñhi",
  "atk-s0513a4:1601_1": "kāle rājā issariyamadamatto kilesasukhanissito vinicchayampi na paṭṭhapesi, buddhupaṭṭhānampi",
  "atk-s0513a4:1601_2": "pamajji. So ekadivase dasabalaṃ anussaritvā “satthāraṃ vandissāmī”ti bhuttapātarāso",
  "atk-s0513a4:1601_3": "rathavaramāruyha vihāraṃ gantvā satthāraṃ vanditvā nisīdi. Atha naṃ satthā “kiṃ mahārāja",
  "atk-s0513a4:1601_4": "ciraṃ na paññāyasī”ti vatvā “bahukiccatāya no bhante buddhupaṭṭhānassa okāso na jāto”ti",
  "atk-s0513a4:1601_5": "vutte “mahārāja, mādise nāma ovādadāyake sabbaññubuddhe dhuravihāre viharante ayuttaṃ",
  "atk-s0513a4:1601_6": "tava pamajjituṃ, raññā nāma rājakiccesu appamattena bhavitabbaṃ, raṭṭhavāsīnaṃ mātāpitusamena",
  "atk-s0513a4:1601_7": "agatigamanaṃ pahāya dasa rājadhamme akopentena rajjaṃ kāretuṃ vaṭṭati, rañño hi dhammikabhāve",
  "atk-s0513a4:1601_8": "sati parisāpissa dhammikā honti, anacchariyaṃ kho panetaṃ, yaṃ mayi anusāsante tvaṃ",
  "atk-s0513a4:1601_9": "dhammena rajjaṃ kāreyyāsi, porāṇakapaṇḍitā anusāsakaācariye avijjamānepi attano matiyāva",
  "atk-s0513a4:1601_10": "tividhasucaritadhamme patiṭṭhāya mahājanassa dhammaṃ desetvā saggapathaṃ pūrayamānā",
  "atk-s0513a4:1601_11": "agamaṃsū”ti vatvā tena yācito atītaṃ āhari.",
  "atk-s0513a4:1602_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a4:1602_1": "nibbatti, “janasandhakumāro”tissa nāmaṃ kariṃsu. Athassa vayappattassa takkasilato",
  "atk-s0513a4:1602_2": "sabbasippāni uggaṇhitvā āgatakāle rājā sabbāni bandhanāgārāni sodhāpetvā uparajjaṃ",
  "atk-s0513a4:1602_3": "adāsi. So aparabhāge pitu accayena rajje patiṭṭhāya catūsu nagaradvāresu nagaramajjhe",
  "atk-s0513a4:1602_4": "rājadvāre cāti cha dānasālāyo kārāpetvā divase divase cha satasahassāni pariccajitvā",
  "atk-s0513a4:1602_5": "sakalajambudīpaṃ saṅkhobhetvā mahādānaṃ pavattento bandhanāgārāni niccaṃ vivaṭāni",
  "atk-s0513a4:1602_6": "kārāpetvā dhammabhaṇḍikaṃ sodhāpetvā catūhi saṅgahavatthūhi lokaṃ saṅgaṇhanto pañca",
  "atk-s0513a4:1602_7": "sīlāni rakkhanto uposathavāsaṃ vasanto dhammena rajjaṃ kāresi. Antarantarā ca raṭṭhavāsino",
  "atk-s0513a4:1602_8": "sannipātāpetvā “dānaṃ detha, sīlaṃ samādiyatha, bhāvanaṃ bhāvetha, dhammena kammante",
  "atk-s0513a4:1602_9": "ca vohāre ca payojetha, daharakāleyeva sippāni uggaṇhatha, dhanaṃ uppādetha, gāmakūṭakammaṃ",
  "atk-s0513a4:1602_10": "vā pisuṇavācākammaṃ vā mā karittha, caṇḍā pharusā mā ahuvattha, mātupaṭṭhānaṃ pitupaṭṭhānaṃ",
  "atk-s0513a4:1602_11": "pūretha, kule jeṭṭhāpacāyino bhavathā”ti dhammaṃ desetvā mahājane sucaritadhamme",
  "atk-s0513a4:1602_12": "patiṭṭhāpesi. So ekadivasaṃ pannarasīuposathe samādinnuposatho “mahājanassa bhiyyo",
  "atk-s0513a4:1602_13": "hitasukhatthāya appamādavihāratthāya dhammaṃ desessāmī”ti cintetvā nagare bheriṃ",
  "atk-s0513a4:1602_14": "carāpetvā attano orodhe ādiṃ katvā sabbanagarajanaṃ sannipātāpetvā rājaṅgaṇe alaṅkaritvā",
  "atk-s0513a4:1602_15": "alaṅkataratanamaṇḍapamajjhe supaññattavarapallaṅke nisīditvā “ambho, nagaravāsino",
  "atk-s0513a4:1602_16": "tumhākaṃ tapanīye ca atapanīye ca dhamme desessāmi, appamattā hutvā ohitasotā sakkaccaṃ",
  "atk-s0513a4:1602_17": "suṇāthā”ti vatvā dhammaṃ desesi.",
  "atk-s0513a4:1603": "Satthā saccaparibhāvitaṃ mukharatanaṃ vivaritvā taṃ dhammadesanaṃ madhurena sarena kosalarañño āvi karonto –",
  "atk-s0513a4:1604": "49.",
  "atk-s0513a4:1605": "“Dasa khalu imāni ṭhānāni, yāni pubbe akaritvā;",
  "atk-s0513a4:1606": "Sa pacchā manutappati, iccevāha janasandho.",
  "atk-s0513a4:1607": "50.",
  "atk-s0513a4:1608": "“Aladdhā vittaṃ tappati, pubbe asamudānitaṃ;",
  "atk-s0513a4:1609": "Na pubbe dhanamesissaṃ, iti pacchānutappati.",
  "atk-s0513a4:1610": "51.",
  "atk-s0513a4:1611": "“Sakyarūpaṃ pure santaṃ, mayā sippaṃ na sikkhitaṃ;",
  "atk-s0513a4:1612": "Kicchā vutti asippassa, iti pacchānutappati.",
  "atk-s0513a4:1613": "52.",
  "atk-s0513a4:1614": "“Kūṭavedī pure āsiṃ, pisuṇo piṭṭhimaṃsiko;",
  "atk-s0513a4:1615": "Caṇḍo ca pharuso cāpi, iti pacchānutappati.",
  "atk-s0513a4:1616": "53.",
  "atk-s0513a4:1617": "“Pāṇātipātī pure āsiṃ, luddo cāpi anāriyo;",
  "atk-s0513a4:1618": "Bhūtānaṃ nāpacāyissaṃ, iti pacchānutappati.",
  "atk-s0513a4:1619": "54.",
  "atk-s0513a4:1620": "“Bahūsu vata santīsu, anāpādāsu itthisu;",
  "atk-s0513a4:1621": "Paradāraṃ asevissaṃ, iti pacchānutappati.",
  "atk-s0513a4:1622": "55.",
  "atk-s0513a4:1623": "“Bahumhi vata santamhi, annapāne upaṭṭhite;",
  "atk-s0513a4:1624": "Na pubbe adadaṃ dānaṃ, iti pacchānutappati.",
  "atk-s0513a4:1625": "56.",
  "atk-s0513a4:1626": "“Mātaraṃ pitaraṃ cāpi, jiṇṇakaṃ gatayobbanaṃ;",
  "atk-s0513a4:1627": "Pahu santo na posissaṃ, iti pacchānutappati.",
  "atk-s0513a4:1628": "57.",
  "atk-s0513a4:1629": "“Ācariyamanusatthāraṃ, sabbakāmarasāharaṃ;",
  "atk-s0513a4:1630": "Pitaraṃ atimaññissaṃ, iti pacchānutappati.",
  "atk-s0513a4:1631": "58.",
  "atk-s0513a4:1632": "“Samaṇe brāhmaṇe cāpi, sīlavante bahussute;",
  "atk-s0513a4:1633": "Na pubbe payirupāsissaṃ, iti pacchānutappati.",
  "atk-s0513a4:1634": "59.",
  "atk-s0513a4:1635": "“Sādhu hoti tapo ciṇṇo, santo ca payirupāsito;",
  "atk-s0513a4:1636": "Na ca pubbe tapo ciṇṇo, iti pacchānutappati.",
  "atk-s0513a4:1637": "60.",
  "atk-s0513a4:1638": "“Yo ca etāni ṭhānāni, yoniso paṭipajjati;",
  "atk-s0513a4:1639": "Karaṃ purisakiccāni, sa pacchā nānutappatī”ti. – imā gāthā āha;",
  "atk-s0513a4:1640_0": "Tattha ṭhānānīti kāraṇāni. Pubbeti paṭhamameva akaritvā. Sa pacchā manutappatīti",
  "atk-s0513a4:1640_1": "so paṭhamaṃ kattabbānaṃ akārako puggalo pacchā idhalokepi paralokepi tappati kilamati.",
  "atk-s0513a4:1640_2": "“Pacchā vā anutappatī”tipi pāṭho. Iccevāhāti iti evaṃ āhāti padacchedo, iti evaṃ",
  "atk-s0513a4:1640_3": "rājā janasandho avoca. Iccassuhātipi pāṭho. Tattha assu-kāro nipātamattaṃ iti assu",
  "atk-s0513a4:1640_4": "āhāti padacchedo. Idāni tāni dasa tapanīyakāraṇāni pakāsetuṃ bodhisattassa dhammakathā",
  "atk-s0513a4:1640_5": "hoti. Tattha pubbeti paṭhamameva taruṇakāle parakkamaṃ katvā asamudānitaṃ asambhataṃ",
  "atk-s0513a4:1640_6": "dhanaṃ mahallakakāle alabhitvā tappati socati, pare ca sukhite disvā sayaṃ dukkhaṃ",
  "atk-s0513a4:1640_7": "jīvanto “pubbe dhanaṃ na pariyesissa”nti evaṃ pacchā anutappati, tasmā mahallakakāle",
  "atk-s0513a4:1640_8": "sukhaṃ jīvitukāmā daharakāleyeva dhammikāni kasikammādīni katvā dhanaṃ pariyesathāti dasseti.",
  "atk-s0513a4:1641_0": "Pure santanti pure daharakāle ācariye payirupāsitvā mayā kātuṃ sakyarūpaṃ samānaṃ",
  "atk-s0513a4:1641_1": "hatthisippādikaṃ kiñci sippaṃ na sikkhitaṃ. Kicchāti mahallakakāle asippassa dukkhā",
  "atk-s0513a4:1641_2": "jīvitavutti, neva sakkā tadā sippaṃ sikkhituṃ, tasmā mahallakakāle sukhaṃ jīvitukāmā",
  "atk-s0513a4:1641_3": "taruṇakāleyeva sippaṃ sikkhathāti dasseti. Kuṭavedīti kūṭajānanako gāmakūṭako vā",
  "atk-s0513a4:1641_4": "lokassa anatthakārako vā tulākūṭādikārako vā kūṭaṭṭakārako vāti attho. Āsinti evarūpo",
  "atk-s0513a4:1641_5": "ahaṃ pubbe ahosiṃ. Pisuṇoti pesuññakāraṇo. Piṭṭhimaṃsikoti lañjaṃ gahetvā asāmike",
  "atk-s0513a4:1641_6": "sāmike karonto paresaṃ piṭṭhimaṃsakhādako. Iti pacchāti evaṃ maraṇamañce nipanno",
  "atk-s0513a4:1641_7": "anutappati, tasmā sace niraye na vasitukāmāttha, mā evarūpaṃ pāpakammaṃ karitthāti ovadati.",
  "atk-s0513a4:1642_0": "Luddoti dāruṇo. Anāriyoti na ariyo nīcasamācāro. Nāpacāyissanti khantimettānuddayavasena",
  "atk-s0513a4:1642_1": "nīcavuttiko nāhosiṃ. Sesaṃ purimanayeneva yojetabbaṃ. Anāpādāsūti āpādānaṃ āpādo,",
  "atk-s0513a4:1642_2": "pariggahoti attho. Natthi āpādo yāsaṃ tā anāpādā, aññehi akatapariggahāsūti attho.",
  "atk-s0513a4:1642_3": "Upaṭṭhiteti paccupaṭṭhite. Na pubbeti ito pubbe dānaṃ na adadaṃ. Pahu santoti dhanabalenāpi",
  "atk-s0513a4:1642_4": "kāyabalenāpi posituṃ samattho paṭibalo samāno. Ācariyanti ācāre sikkhāpanato idha",
  "atk-s0513a4:1642_5": "pitā “ācariyo”ti adhippeto. Anusatthāranti anusāsakaṃ. Sabbakāmarasāharanti sabbe",
  "atk-s0513a4:1642_6": "vatthukāmarase āharitvā positāraṃ. Atimaññissanti tassa ovādaṃ agaṇhanto atikkamitvā maññissaṃ.",
  "atk-s0513a4:1643_0": "Na pubbeti ito pubbe dhammikasamaṇabrāhmaṇepi gilānāgilānepi cīvarādīni datvā appaṭijagganena",
  "atk-s0513a4:1643_1": "na payirupāsissaṃ. Tapoti sucaritatapo. Santoti tīhi dvārehi upasanto sīlavā. Idaṃ",
  "atk-s0513a4:1643_2": "vuttaṃ hoti – tividhasucaritasaṅkhāto tapo ciṇṇo evarūpo ca upasanto payirupāsito",
  "atk-s0513a4:1643_3": "nāma sādhu sundaro. Na pubbeti mayā daharakāle evarūpo tapo na ciṇṇo, iti pacchā",
  "atk-s0513a4:1643_4": "jarājiṇṇo maraṇabhayatajjito anutappati socati. Sace tumhe evaṃ na socitukāmā, tapokammaṃ",
  "atk-s0513a4:1643_5": "karothāti vadati. Yo ca etānīti yo pana etāni dasa kāraṇāni paṭhamameva upāyena paṭipajjati",
  "atk-s0513a4:1643_6": "samādāya vattati, purisehi kattabbāni dhammikakiccāni karonto so appamādavihārī puriso",
  "atk-s0513a4:1643_7": "pacchā nānutappati, somanassappattova hotīti.",
  "atk-s0513a4:1644": "Iti mahāsatto anvaddhamāsaṃ iminā niyāmena mahājanassa dhammaṃ desesi. Mahājanopissa ovāde ṭhatvā tāni dasa ṭhānāni pūretvā saggaparāyaṇova ahosi.",
  "atk-s0513a4:1645_0": "Satthā imaṃ dhammadesanaṃ āharitvā “evaṃ, mahārāja, porāṇakapaṇḍitā anācariyakāpi",
  "atk-s0513a4:1645_1": "attano matiyāva dhammaṃ desetvā mahājanaṃ saggapathe patiṭṭhāpesu”nti vatvā jātakaṃ",
  "atk-s0513a4:1645_2": "samodhānesi – “tadā parisā buddhaparisā ahesuṃ, janasandharājā pana ahameva ahosi”nti.",
  "atk-s0513a4:1646": "Janasandhajātakavaṇṇanā pañcamā.",
  "atk-s0513a4:1648": "[469] 6. Mahākaṇhajātakavaṇṇanā",
  "atk-s0513a4:1649_0": "Kaṇho kaṇho cāti idaṃ satthā jetavane viharanto lokatthacariyaṃ ārabbha kathesi.",
  "atk-s0513a4:1649_1": "Ekadivasañhi bhikkhū dhammasabhāyaṃ nisīditvā “yāvañcidaṃ, āvuso, satthā bahujanahitāya",
  "atk-s0513a4:1649_2": "paṭipanno attano phāsuvihāraṃ pahāya lokasseva atthaṃ carati, paramābhisambodhiṃ",
  "atk-s0513a4:1649_3": "patvā sayaṃ pattacīvaramādāya aṭṭhārasayojanamaggaṃ gantvā pañcavaggiyattherānaṃ",
  "atk-s0513a4:1649_4": "dhammacakkaṃ pavattetvā pañcamiyā pakkhassa anattalakkhaṇasuttaṃ kathetvā sabbesaṃ",
  "atk-s0513a4:1649_5": "arahattaṃ adāsi. Uruvelaṃ gantvā tebhātikajaṭilānaṃ aḍḍhuḍḍhāni pāṭihāriyasahassāni",
  "atk-s0513a4:1649_6": "dassetvā pabbājetvā gayāsīse ādittapariyāyaṃ kathetvā jaṭilasahassānaṃ arahattaṃ",
  "atk-s0513a4:1649_7": "adāsi, mahākassapassa tīṇi gāvutāni paccuggamanaṃ gantvā tīhi ovādehi upasampadaṃ",
  "atk-s0513a4:1649_8": "adāsi. Eko pacchābhattaṃ pañcacattālīsayojanamaggaṃ gantvā pukkusātikulaputtaṃ anāgāmiphale",
  "atk-s0513a4:1649_9": "patiṭṭhāpesi, mahākappinassa vīsayojanasataṃ paccuggamanaṃ katvā arahattaṃ adāsi,",
  "atk-s0513a4:1649_10": "eko pacchābhattaṃ tiṃsayojanamaggaṃ gantvā tāva kakkhaḷaṃ pharusaṃ aṅgulimālaṃ arahatte",
  "atk-s0513a4:1649_11": "patiṭṭhāpesi, tiṃsayojanamaggaṃ gantvā āḷavakaṃ yakkhaṃ sotāpattiphale patiṭṭhāpetvā",
  "atk-s0513a4:1649_12": "kumārassa sotthiṃ akāsi. Tāvatiṃsabhavane temāsaṃ vasanto asītiyā devatākoṭīnaṃ dhammābhisamayaṃ",
  "atk-s0513a4:1649_13": "sampādesi, brahmalokaṃ gantvā bakabrahmuno diṭṭhiṃ bhinditvā dasannaṃ brahmasahassānaṃ",
  "atk-s0513a4:1649_14": "arahattaṃ adāsi, anusaṃvaccharaṃ tīsu maṇḍalesu cārikaṃ caramāno upanissayasampannānaṃ",
  "atk-s0513a4:1649_15": "manussānaṃ saraṇāni ceva sīlānica maggaphalāni ca deti, nāgasupaṇṇādīnampi nānappakāraṃ",
  "atk-s0513a4:1649_16": "atthaṃ caratī”ti dasabalassa lokatthacariyaguṇaṃ kathayiṃsu. Satthā āgantvā “kāya",
  "atk-s0513a4:1649_17": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a4:1649_18": "bhikkhave, sohaṃ idāni abhisambodhiṃ patvā lokassa atthaṃ careyyaṃ, pubbe sarāgakālepi",
  "atk-s0513a4:1649_19": "lokassa atthaṃ acari”nti vatvā atītaṃ āhari.",
  "atk-s0513a4:1650_0": "Atīte kassapasammāsambuddhakāle bārāṇasiyaṃ usīnako nāma rājā rajjaṃ kāresi. Kassapasammāsambuddhe",
  "atk-s0513a4:1650_1": "catusaccadesanāya mahājanaṃ kilesabandhanā mocetvā nibbānanagaraṃ pūretvā parinibbute",
  "atk-s0513a4:1650_2": "dīghassa addhuno accayena sāsanaṃ osakki. Bhikkhū ekavīsatiyā anesanāhi jīvikaṃ kappenti,",
  "atk-s0513a4:1650_3": "bhikkhū gihisaṃsaggaṃ karonti, puttadhītādīhi vaḍḍhanti. Bhikkhuniyopi gihisaṃsaggaṃ",
  "atk-s0513a4:1650_4": "karonti, puttadhītādīhi vaḍḍhanti. Bhikkhū bhikkhudhammaṃ, bhikkhuniyo bhikkhunidhammaṃ,",
  "atk-s0513a4:1650_5": "uposakā upāsakadhammaṃ, upāsikā upāsikadhammaṃ, brāhmaṇā brāhmaṇadhammaṃ vissajjesuṃ.",
  "atk-s0513a4:1650_6": "Yebhuyyena manussā dasa akusalakammapathe samādāya vattiṃsu, matamatā apāyesu paripūresuṃ.",
  "atk-s0513a4:1650_7": "Tadā sakko devarājā nave nave deve apassanto manussalokaṃ oloketvā manussānaṃ apāyesu",
  "atk-s0513a4:1650_8": "nibbattitabhāvaṃ ñatvā satthu sāsanaṃ osakkitaṃ disvā “kiṃ nu karissāmī”ti cintetvā",
  "atk-s0513a4:1650_9": "“attheko upāyo, mahājanaṃ tāsetvā bhītabhāvaṃ ñatvā pacchā assāsetvā dhammaṃ desetvā",
  "atk-s0513a4:1650_10": "osakkitaṃ sāsanaṃ paggayha aparampi vassasahassaṃ pavattanakāraṇaṃ karissāmī”ti sanniṭṭhānaṃ",
  "atk-s0513a4:1650_11": "katvā mātalidevaputtaṃ mocappamāṇadāṭhaṃ catūhi dāṭhāhi viniggatarasmiyā bhayānakaṃ",
  "atk-s0513a4:1650_12": "katvā gabbhinīnaṃ dassaneneva gabbhapātanasamatthaṃ ghorarūpaṃ ājāneyyappamāṇaṃ kāḷavaṇṇaṃ",
  "atk-s0513a4:1650_13": "mahākaṇhasunakhaṃ māpetvā pañcabandhanena bandhitvā rattamālaṃ kaṇṭhe piḷandhitvā",
  "atk-s0513a4:1650_14": "rajjukoṭikaṃ ādāya sayaṃ dve kāsāyāni nivāsetvā pacchāmukhe pañcadhā kese bandhitvā",
  "atk-s0513a4:1650_15": "rattamālaṃ piḷandhitvā āropitapavāḷavaṇṇajiyaṃ mahādhanuṃ gahetvā vajiragganārācaṃ",
  "atk-s0513a4:1650_16": "nakhena parivaṭṭento vanacarakavesaṃ gahetvā nagarato yojanamatte ṭhāne otaritvā",
  "atk-s0513a4:1650_17": "“nassati loko, nassati loko”ti tikkhattuṃ saddaṃ anusāvetvā manusse uttāsetvā nagarūpacāraṃ",
  "atk-s0513a4:1650_18": "patvā puna saddamakāsi.",
  "atk-s0513a4:1651_0": "Manussā sunakhaṃ disvā utrastā nagaraṃ pavisitvā taṃ pavattiṃ rañño ārocesuṃ. Rājā",
  "atk-s0513a4:1651_1": "sīghaṃ nagaradvārāni pidahāpesi. Sakkopi aṭṭhārasahatthaṃ pākāraṃ ullaṅghitvā sunakhena",
  "atk-s0513a4:1651_2": "saddhiṃ antonagare patiṭṭhahi. Manussā bhītatasitā palāyitvā gehāni pavisitvā nilīyiṃsu.",
  "atk-s0513a4:1651_3": "Mahākaṇhopi diṭṭhadiṭṭhe manusse upadhāvitvā santāsento rājanivesanaṃ agamāsi. Rājaṅgaṇe",
  "atk-s0513a4:1651_4": "manussā bhayena palāyitvā rājanivesanaṃ pavisitvā dvāraṃ pidahiṃsu. Usīnakarājāpi",
  "atk-s0513a4:1651_5": "orodhe gahetvā pāsādaṃ abhiruhi. Mahākaṇho sunakho purimapāde ukkhipitvā vātapāne",
  "atk-s0513a4:1651_6": "ṭhatvā mahābhussitaṃ bhussi. Tassa saddo heṭṭhā avīciṃ, upari bhavaggaṃ patvā sakalacakkavāḷaṃ",
  "atk-s0513a4:1651_7": "ekaninnādaṃ ahosi. Vidhurajātake hi puṇṇakayakkharañño, kusajātake kusarañño, bhūridattajātake",
  "atk-s0513a4:1651_8": "sudassananāgarañño, imasmiṃ mahākaṇhajātake ayaṃ saddoti ime cattāro saddā jambudipe",
  "atk-s0513a4:1651_9": "mahāsaddā nāma ahesuṃ.",
  "atk-s0513a4:1652_0": "Nagaravāsino bhītatasitā hutvā ekapurisopi sakkena saddhiṃ kathetuṃ nāsakkhi, rājāyeva",
  "atk-s0513a4:1652_1": "satiṃ upaṭṭhāpetvā vātapānaṃ nissāya sakkaṃ āmantetvā “ambho luddaka, kasmā te sunakho",
  "atk-s0513a4:1652_2": "bhussatī”ti āha. “Chātabhāvena, mahārājā”ti. “Tena hi tassa bhattaṃ dāpessāmī”ti",
  "atk-s0513a4:1652_3": "antojanassa ca attano ca pakkabhattaṃ sabbaṃ dāpesi. Taṃ sabbaṃ sunakho ekakabaḷaṃ",
  "atk-s0513a4:1652_4": "viya katvā puna saddamakāsi. Puna rājā pucchitvā “idānipi me sunakho chātoyevā”ti",
  "atk-s0513a4:1652_5": "sutvā hatthiassādīnaṃ pakkabhattaṃ sabbaṃ āharāpetvā dāpesi. Tasmiṃ ekappahāreneva",
  "atk-s0513a4:1652_6": "niṭṭhāpite sakalanagarassa pakkabhattaṃ dāpesi. Tampi so tatheva bhuñjitvā puna saddamakāsi.",
  "atk-s0513a4:1652_7": "Rājā “na esa sunakho, nissaṃsayaṃ esa yakkho bhavissati, āgamanakāraṇaṃ pucchissāmī”ti",
  "atk-s0513a4:1652_8": "bhītatasito hutvā pucchanto paṭhamaṃ gāthamāha –",
  "atk-s0513a4:1653": "61.",
  "atk-s0513a4:1654": "“Kaṇho kaṇho ca ghoro ca, sukkadāṭho pabhāsavā;",
  "atk-s0513a4:1655": "Baddho pañcahi rajjūhi, kiṃ ravi sunakho tavā”ti.",
  "atk-s0513a4:1656_0": "Tattha kaṇho kaṇhoti bhayavasena daḷhīvasena vā āmeḍitaṃ. Ghoroti passantānaṃ bhayajanako.",
  "atk-s0513a4:1656_1": "Pabhāsavāti dāṭhā nikkhantaraṃsipabhāsena pabhāsavā. Kiṃ ravīti kiṃ viravi. Tavesa",
  "atk-s0513a4:1656_2": "evarūpo kakkhaḷo sunakho kiṃ karoti, kiṃ mige gaṇhāti, udāhu te amitte, kiṃ te iminā,",
  "atk-s0513a4:1656_3": "vissajjehi nanti adhippāyenevamāha.",
  "atk-s0513a4:1657": "Taṃ sutvā sakko dutiyaṃ gāthamāha –",
  "atk-s0513a4:1658": "62.",
  "atk-s0513a4:1659": "“Nāyaṃ migānamatthāya, usīnaka bhavissati;",
  "atk-s0513a4:1660": "Manussānaṃ anayo hutvā, tadā kaṇho pamokkhatī”ti.",
  "atk-s0513a4:1661_0": "Tassattho – ayañhi “migamaṃsaṃ khādissāmī”ti idha nāgato, tasmā migānaṃ attho na",
  "atk-s0513a4:1661_1": "bhavissati, manussamaṃsaṃ pana khādituṃ āgato, tasmā tesaṃ anayo mahāvināsakārako",
  "atk-s0513a4:1661_2": "hutvā yadā anena manussā vināsaṃ pāpitā bhavissanti, tadā ayaṃ kaṇho pamokkhati,",
  "atk-s0513a4:1661_3": "mama hatthato muccissatīti.",
  "atk-s0513a4:1662_0": "Atha naṃ rājā “kiṃ pana te bho luddaka-sunakho sabbesaṃyeva manussānaṃ maṃsaṃ khādissati,",
  "atk-s0513a4:1662_1": "udāhu tava amittānaññevā”ti pucchitvā “amittānaññeva me, mahārājā”ti vutte “ke pana",
  "atk-s0513a4:1662_2": "idha te amittā”ti pucchitvā “adhammābhiratā visamacārino, mahārājā”ti vutte “kathehi",
  "atk-s0513a4:1662_3": "tāva ne amhāka”nti pucchi. Athassa kathento devarājā dasa gāthā abhāsi –",
  "atk-s0513a4:1663": "63.",
  "atk-s0513a4:1664": "“Pattahatthā samaṇakā, muṇḍā saṅghāṭipārutā;",
  "atk-s0513a4:1665": "Naṅgalehi kasissanti, tadā kaṇho pamokkhati.",
  "atk-s0513a4:1666": "64.",
  "atk-s0513a4:1667": "“Tapassiniyo pabbajitā, muṇḍā saṅghāṭipārutā;",
  "atk-s0513a4:1668": "Yadā loke gamissanti, tadā kaṇho pamokkhati.",
  "atk-s0513a4:1669": "65.",
  "atk-s0513a4:1670": "“Dīghottaroṭṭhā jaṭilā, paṅkadantā rajassirā;",
  "atk-s0513a4:1671": "Iṇaṃ codāya gacchanti, tadā kaṇho pamokkhati.",
  "atk-s0513a4:1672": "66.",
  "atk-s0513a4:1673": "“Adhicca vede sāvittiṃ, yaññatantañca brāhmaṇā;",
  "atk-s0513a4:1674": "Bhatikāya yajissanti, tadā kaṇho pamokkhati.",
  "atk-s0513a4:1675": "67.",
  "atk-s0513a4:1676": "“Mātaraṃ pitaraṃ cāpi, jiṇṇakaṃ gatayobbanaṃ;",
  "atk-s0513a4:1677": "Pahū santo na bharanti, tadā kaṇho pamokkhati.",
  "atk-s0513a4:1678": "68.",
  "atk-s0513a4:1679": "“Mātaraṃ pitaraṃ cāpi, jiṇṇakaṃ gatayobbanaṃ;",
  "atk-s0513a4:1680": "Bālā tumheti vakkhanti, tadā kaṇho pamokkhati.",
  "atk-s0513a4:1681": "69.",
  "atk-s0513a4:1682": "“Ācariyabhariyaṃ sakhiṃ, mātulāniṃ pitucchakiṃ;",
  "atk-s0513a4:1683": "Yadā loke gamissanti, tadā kaṇho pamokkhati.",
  "atk-s0513a4:1684": "70.",
  "atk-s0513a4:1685": "“Asicammaṃ gahetvāna, khaggaṃ paggayha brāhmaṇā;",
  "atk-s0513a4:1686": "Panthaghātaṃ karissanti, tadā kaṇho pamokkhati.",
  "atk-s0513a4:1687": "71.",
  "atk-s0513a4:1688": "“Sukkacchavī vedhaverā, thūlabāhū apātubhā;",
  "atk-s0513a4:1689": "Mittabhedaṃ karissanti, tadā kaṇho pamokkhati.",
  "atk-s0513a4:1690": "72.",
  "atk-s0513a4:1691": "“Māyāvino nekatikā, asappurisacintakā;",
  "atk-s0513a4:1692": "Yadā loke bhavissanti, tadā kaṇho pamokkhatī”ti.",
  "atk-s0513a4:1693_0": "Tattha samaṇakāti “mayaṃ samaṇāmhā”ti paṭiññāmattakena hīḷitavohārenevamāha. Kasissantīti",
  "atk-s0513a4:1693_1": "te tadāpi kasantiyeva. Ayaṃ pana ajānanto viya evamāha. Ayañhissa adhippāyo – ete",
  "atk-s0513a4:1693_2": "evarūpā dussīlā mama amittā, yadā mama sunakhena ete māretvā maṃsaṃ khāditaṃ bhavissati,",
  "atk-s0513a4:1693_3": "tadā esa kaṇho ito pañcarajjubandhanā pamokkhatīti. Iminā upāyena sabbagāthāsu adhippāyayojanā veditabbā.",
  "atk-s0513a4:1694_0": "Pabbajitāti buddhasāsane pabbajitā. Gamissantīti agāramajjhe pañca kāmaguṇe paribhuñjantiyo",
  "atk-s0513a4:1694_1": "vicarissanti. Dīghottaroṭṭhāti dāṭhikānaṃ vaḍḍhitattā dīghuttaroṭṭhā. Paṅkadantāti",
  "atk-s0513a4:1694_2": "paṅkena malena samannāgatadantā. Iṇaṃ codāyāti bhikkhācariyāya dhanaṃ saṃharitvā",
  "atk-s0513a4:1694_3": "vaḍḍhiyā iṇaṃ payojetvā taṃ codetvā tato laddhena jīvikaṃ kappentā yadā gacchantīti attho.",
  "atk-s0513a4:1695_0": "Sāvittinti sāvittiñca adhiyitvā. Yaññatantañcāti yaññavidhāyakatantaṃ, yaññaṃ adhiyitvāti",
  "atk-s0513a4:1695_1": "attho. Bhatikāyāti te te rājarājamahāmatte upasaṅkamitvā “tumhākaṃ yaññaṃ yajissāma,",
  "atk-s0513a4:1695_2": "dhanaṃ dethā”ti evaṃ bhatiatthāya yadā yaññaṃ yajissanti. Pahū santoti bharituṃ posetuṃ",
  "atk-s0513a4:1695_3": "samatthā samānā. Bālā tumheti tumhe bālā na kiñci jānāthāti yadā vakkhanti. Gamissantīti",
  "atk-s0513a4:1695_4": "lokadhammasevanavasena gamissanti. Panthaghātanti panthe ṭhatvā manusse māretvā tesaṃ bhaṇḍaggahaṇaṃ.",
  "atk-s0513a4:1696_0": "Sukkacchavīti kasāvacuṇṇādighaṃsanena samuṭṭhāpitasukkacchavivaṇṇā. Vedhaverāti vidhavā",
  "atk-s0513a4:1696_1": "apatikā, tāhi vidhavāhi veraṃ carantīti vedhaverā. Thūlabāhūti pādaparimaddanādīhi",
  "atk-s0513a4:1696_2": "samuṭṭhāpitamaṃsatāya mahābāhū. Apātubhāti apātubhāvā, dhanuppādarahitāti attho.",
  "atk-s0513a4:1696_3": "Mittabhedanti mithubhedaṃ, ayameva vā pāṭho. Idaṃ vuttaṃ hoti – yadā evarūpā itthidhuttā",
  "atk-s0513a4:1696_4": "“imā amhe na jahissantī”ti sahiraññā vidhavā upagantvā saṃvāsaṃ kappetvā tāsaṃ santakaṃ",
  "atk-s0513a4:1696_5": "khāditvā tāhi saddhiṃ mittabhedaṃ karissanti, vissāsaṃ bhinditvā aññaṃ sahiraññaṃ",
  "atk-s0513a4:1696_6": "gamissanti, tadā esa te core sabbeva khāditvā muccissati. Asappurisacintakāti asappurisacittehi",
  "atk-s0513a4:1696_7": "paradukkhacintanasīlā. Tadāti tadā sabbepime ghātetvā khāditamaṃso kaṇho pamokkhatīti.",
  "atk-s0513a4:1697_0": "Evañca pana vatvā “ime mayhaṃ, mahārāja, amittā”ti te te adhammakārake pakkhanditvā",
  "atk-s0513a4:1697_1": "khāditukāmataṃ viya katvā dasseti. So tato mahājanassa utrastakāle sunakhaṃ rajjuyā",
  "atk-s0513a4:1697_2": "ākaḍḍhitvā ṭhapitaṃ viya katvā luddakavesaṃ vijahitvā attano ānubhāvena ākāse jalamāno",
  "atk-s0513a4:1697_3": "ṭhatvā “mahārāja, ahaṃ sakko devarājā, ‘ayaṃ loko vinassatī’ti āgato, pamattā hi",
  "atk-s0513a4:1697_4": "mahājanā, adhammaṃ vattitvā matamatā sampati apāye pūrenti, devaloko tuccho viya",
  "atk-s0513a4:1697_5": "vito, ito paṭṭhāya adhammikesu kattabbaṃ ahaṃ jānissāmi, tvaṃ appamatto hohi, mahārājā”ti",
  "atk-s0513a4:1697_6": "catūhi satārahagāthāhi dhammaṃ desetvā manussānaṃ dānasīlesu patiṭṭhāpetvā osakkitasāsanaṃ",
  "atk-s0513a4:1697_7": "aññaṃ vassasahassaṃ pavattanasamatthaṃ katvā mātaliṃ ādāya sakaṭṭhānameva gato. Mahājanā",
  "atk-s0513a4:1697_8": "dānasīlādīni puññāni katvā devaloke nibbattiṃsu.",
  "atk-s0513a4:1698": "Satthā imaṃ dhammadesanaṃ āharitvā “evaṃ bhikkhave pubbepāhaṃ lokassa atthameva carāmī”ti vatvā jātakaṃ samodhānesi – “tadā mātali ānando ahosi, sakko pana ahameva ahosi”nti.",
  "atk-s0513a4:1699": "Mahākaṇhajātakavaṇṇanā chaṭṭhā.",
  "atk-s0513a4:1701": "[470] 7. Kosiyajātakavaṇṇanā",
  "atk-s0513a4:1702": "73-93. Kosiyajātakaṃ sudhābhojanajātake āvi bhavissati.",
  "atk-s0513a4:1703": "Kosiyajātakavaṇṇanā sattamā.",
  "atk-s0513a4:1705": "[471] 8. Meṇḍakapañhajātakavaṇṇanā",
  "atk-s0513a4:1706": "94-105. Meṇḍakapañhajātakaṃ umaṅgajātake āvi bhavissati.",
  "atk-s0513a4:1707": "Meṇḍakapañhajātakavaṇṇanā aṭṭhamā.",
  "atk-s0513a4:1709": "[472] 9. Mahāpadumajātakavaṇṇanā",
  "atk-s0513a4:1710_0": "Nādaṭṭhā parato dosanti idaṃ satthā jetavane viharanto ciñcamāṇavikaṃ ārabbha kathesi.",
  "atk-s0513a4:1710_1": "Paṭhamabodhiyañhi dasabalassa puthubhūtesu sāvakesu aparimāṇesu devamanussesu ariyabhūmiṃ",
  "atk-s0513a4:1710_2": "okkantesu patthaṭesu guṇasamudayesu mahālābhasakkāro udapādi. Titthiyā sūriyuggamane",
  "atk-s0513a4:1710_3": "khajjopanakasadisā ahesuṃ hatalābhasakkārā. Te antaravīthiyaṃ ṭhatvā “kiṃ samaṇo",
  "atk-s0513a4:1710_4": "gotamova buddho, mayampi buddhā, kiṃ tasseva dinnaṃ mahapphalaṃ, amhākampi dinnaṃ",
  "atk-s0513a4:1710_5": "mahapphalameva, amhākampi detha karothā”ti evaṃ manusse viññāpentāpi lābhasakkāraṃ",
  "atk-s0513a4:1710_6": "alabhantā raho sannipatitvā “kena nu kho upāyena samaṇassa gotamassa manussānaṃ antare",
  "atk-s0513a4:1710_7": "avaṇṇaṃ uppādetvā lābhasakkāraṃ nāseyyāmā”ti mantayiṃsu. Tadā sāvatthiyaṃ ciñcamāṇavikā",
  "atk-s0513a4:1710_8": "nāmekā paribbājikā uttamarūpadharā sobhaggappattā devaccharā viya. Tassā sarīrato",
  "atk-s0513a4:1710_9": "rasmiyo niccharanti. Atheko kharamantī evamāha – “ciñcamāṇavikaṃ paṭicca samaṇassa",
  "atk-s0513a4:1710_10": "gotamassa avaṇṇaṃ uppādetvā lābhasakkāraṃ nāsessāmā”ti. Te “attheso upāyo”ti sampaṭicchiṃsu.",
  "atk-s0513a4:1710_11": "Atha sā titthiyārāmaṃ gantvā vanditvā aṭṭhāsi, titthiyā tāya saddhiṃ na kathesuṃ.",
  "atk-s0513a4:1710_12": "Sā “ko nu kho me doso”ti yāvatatiyaṃ “vandāmi ayyā”ti vatvā “ayyā, ko nu kho me doso,",
  "atk-s0513a4:1710_13": "kiṃ mayā saddhiṃ na kathethā”ti āha. “Bhagini, samaṇaṃ gotamaṃ amhe viheṭhentaṃ hatalābhasakkāre",
  "atk-s0513a4:1710_14": "katvā vicarantaṃ na jānāsī”ti. “Nāhaṃ jānāmi ayyā, mayā kiṃ panettha kattabbanti.",
  "atk-s0513a4:1710_15": "Sace tvaṃ bhagini, amhākaṃ sukhamicchasi, attānaṃ paṭicca samaṇassa gotamassa avaṇṇaṃ",
  "atk-s0513a4:1710_16": "uppādetvā lābhasakkāraṃ nāsehī”ti.",
  "atk-s0513a4:1711_0": "Sā “sādhu ayyā, mayhameveso bhāro, mā cintayitthā”ti vatvā pakkamitvā itthimāyāsu",
  "atk-s0513a4:1711_1": "kusalatāya tato paṭṭhāya sāvatthivāsīnaṃ dhammakathaṃ sutvā jetavanā nikkhamanasamaye",
  "atk-s0513a4:1711_2": "indagopakavaṇṇaṃ paṭaṃ pārupitvā gandhamālādihatthā jetavanābhimukhī gacchantī “imāya",
  "atk-s0513a4:1711_3": "velāya kuhiṃ gacchasī”ti vutte “kiṃ tumhākaṃ mama gamanaṭṭhānenā”ti vatvā jetavanasamīpe",
  "atk-s0513a4:1711_4": "titthiyārāme vasitvā pātova “aggavandanaṃ vandissāmā”ti nagarā nikkhamante upāsakajane",
  "atk-s0513a4:1711_5": "jetavane vutthā viya hutvā nagaraṃ pavisati. “Kuhiṃ vutthāsī”ti vutte “kiṃ tumhākaṃ",
  "atk-s0513a4:1711_6": "mama vutthaṭṭhānenā”ti vatvā māsaḍḍhamāsaccayena pucchiyamānā “jetavane samaṇena",
  "atk-s0513a4:1711_7": "gotamena saddhiṃ ekagandhakuṭiyā vutthāmhī”ti āha. Puthujjanānaṃ “saccaṃ nu kho etaṃ,",
  "atk-s0513a4:1711_8": "no”ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ",
  "atk-s0513a4:1711_9": "dassetvā upari rattapaṭaṃ pārupitvā “samaṇaṃ gotamaṃ paṭicca gabbho me laddho”ti",
  "atk-s0513a4:1711_10": "andhabāle gāhāpetvā aṭṭhanavamāsaccayena udare dārumaṇḍalikaṃ bandhitvā upari rattapaṭaṃ",
  "atk-s0513a4:1711_11": "pārupitvā hatthapādapiṭṭhiyo gohanukena koṭṭāpetvā ussade dassetvā kilantindriyā",
  "atk-s0513a4:1711_12": "hutvā sāyanhasamaye tathāgate alaṅkatadhammāsane nisīditvā dhammaṃ desente dhammasabhaṃ",
  "atk-s0513a4:1711_13": "gantvā tathāgatassa purato ṭhatvā “mahāsamaṇa, mahājanassa tāva dhammaṃ desesi, madhuro",
  "atk-s0513a4:1711_14": "te saddo, suphusitaṃ dantāvaraṇaṃ, ahaṃ pana taṃ paṭicca gabbhaṃ labhitvā paripuṇṇagabbhā",
  "atk-s0513a4:1711_15": "jātā, neva me sūtigharaṃ jānāsi, na sappitelādīni, sayaṃ akaronto upaṭṭhākānampi",
  "atk-s0513a4:1711_16": "aññataraṃ kosalarājānaṃ vā anāthapiṇḍikaṃ vā visākhaṃ upāsikaṃ vā “imissā ciñcamāṇavikāya",
  "atk-s0513a4:1711_17": "kattabbayuttaṃ karohī’ti na vadasi, abhiramituṃyeva jānāsi, gabbhaparihāraṃ na jānāsī”ti",
  "atk-s0513a4:1711_18": "gūthapiṇḍaṃ gahetvā candamaṇḍalaṃ dūsetuṃ vāyamantī viya parisamajjhe tathāgataṃ",
  "atk-s0513a4:1711_19": "akkosi. Tathāgato dhammakathaṃ ṭhapetvā sīho viya abhinadanto “bhagini, tayā kathitassa",
  "atk-s0513a4:1711_20": "tathabhāvaṃ vā atathabhāvaṃ vā ahañceva tvañca jānāmā”ti āha. Āma, samaṇa, tayā ca",
  "atk-s0513a4:1711_21": "mayā ca ñātabhāvenetaṃ jātanti.",
  "atk-s0513a4:1712_0": "Tasmiṃ khaṇe sakkassa bhavanaṃ uṇhākāraṃ dassesi. So āvajjamāno “ciñcamāṇavikā tathāgataṃ",
  "atk-s0513a4:1712_1": "abhūtena akkosatī”ti ñatvā “imaṃ vatthuṃ sodhessāmī”ti catūhi devaputtehi saddhiṃ",
  "atk-s0513a4:1712_2": "āgami. Devaputtā mūsikapotakā hutvā dārumaṇḍalikassa bandhanarajjuke ekappahāreneva",
  "atk-s0513a4:1712_3": "chindiṃsu, pārutapaṭaṃ vāto ukkhipi, dārumaṇḍalikaṃ patamānaṃ tassā pādapiṭṭhiyaṃ",
  "atk-s0513a4:1712_4": "pati, ubho aggapādā chijjiṃsu. Manussā uṭṭhāya “kāḷakaṇṇi, sammāsambuddhaṃ akkosasī”ti",
  "atk-s0513a4:1712_5": "sīse kheḷaṃ pātetvā leḍḍudaṇḍādihatthā jetavanā nīhariṃsu. Athassā tathāgatassa cakkhupathaṃ",
  "atk-s0513a4:1712_6": "atikkantakāle mahāpathavī bhijjitvā vivaramadāsi, avīcito aggijālā uṭṭhahi. Sā kuladattiyaṃ",
  "atk-s0513a4:1712_7": "kambalaṃ pārupamānā viya gantvā avīcimhi nibbatti. Aññatitthiyānaṃ lābhasakkāro parihāyi,",
  "atk-s0513a4:1712_8": "dasabalassa bhiyyosomattāya vaḍḍhi. Punadivase dhammasabhāyaṃ kathaṃ samuṭṭhāpesuṃ",
  "atk-s0513a4:1712_9": "“āvuso, ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā",
  "atk-s0513a4:1712_10": "mahāvināsaṃ pattā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:1712_11": "pucchitvā “imāya nāmā”ti vutte “na, bhikkhave, idāneva, pubbepi esā maṃ abhūtena",
  "atk-s0513a4:1712_12": "akkositvā mahāvināsaṃ pattā”ti vatvā atītaṃ āhari.",
  "atk-s0513a4:1713_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a4:1713_1": "nibbatti, phullapadumasassirikamukhattā panassa “padumakumāro”tveva nāmaṃ kariṃsu.",
  "atk-s0513a4:1713_2": "So vayappatto takkasilāyaṃ gantvā sabbasippāni uggaṇhitvā āgami. Athassa mātā kālamakāsi.",
  "atk-s0513a4:1713_3": "Rājā aññaṃ aggamahesiṃ katvā puttassa uparajjaṃ adāsi. Aparabhāge rājā paccantaṃ",
  "atk-s0513a4:1713_4": "kupitaṃ vūpasametuṃ aggamahesiṃ āha “bhadde, idheva vasa, ahaṃ paccantaṃ kupitaṃ",
  "atk-s0513a4:1713_5": "vūpasametuṃ gacchāmī”ti vatvā “nāhaṃ idheva vasissāmi, ahampi gamissāmī”ti vutte",
  "atk-s0513a4:1713_6": "yuddhabhūmiyā ādīnavaṃ dassetvā “yāva mamāgamanā anukkaṇṭhamānā vasa, ahaṃ padumakumāraṃ",
  "atk-s0513a4:1713_7": "yathā tava kattabbakiccesu appamatto hoti, evaṃ āṇāpetvā gamissāmī”ti vatvā tathā",
  "atk-s0513a4:1713_8": "katvā gantvā paccāmitte palāpetvā janapadaṃ santappetvā paccāgantvā bahinagare khandhāvāraṃ",
  "atk-s0513a4:1713_9": "nivāsesi. Bodhisatto pitu āgatabhāvaṃ ñatvā nagaraṃ alaṅkārāpetvā rājagehaṃ paṭijaggāpetvā",
  "atk-s0513a4:1713_10": "ekakova tassā santikaṃ agamāsi.",
  "atk-s0513a4:1714_0": "Sā tassa rūpasampattiṃ disvā paṭibaddhacittā ahosi. Bodhisatto taṃ vanditvā “amma,",
  "atk-s0513a4:1714_1": "kiṃ amhākaṃ kattabba”nti pucchi. Atha naṃ “ammāti maṃ vadasī”ti uṭṭhāya hatthe gahetvā",
  "atk-s0513a4:1714_2": "“sayanaṃ abhiruhā”ti āha. “Kiṃkāraṇā”ti? “Yāva rājā na āgacchati, tāva ubhopi kilesaratiyā",
  "atk-s0513a4:1714_3": "ramissāmā”ti. “Amma, tvaṃ mama mātā ca sasāmikā ca, mayā sapariggaho mātugāmo nāma",
  "atk-s0513a4:1714_4": "kilesavasena indriyāni bhinditvā na olokitapubbo, kathaṃ tayā saddhiṃ evarūpaṃ kiliṭṭhakammaṃ",
  "atk-s0513a4:1714_5": "karissāmī”ti. Sā dve tayo vāre kathetvā tasmiṃ anicchamāne “mama vacanaṃ na karosī”ti",
  "atk-s0513a4:1714_6": "āha. “Āma, na karomī”ti. “Tena hi rañño kathetvā sīsaṃ te chindāpessāmī”ti. Mahāsatto",
  "atk-s0513a4:1714_7": "“tava ruciṃ karohī”ti vatvā taṃ lajjāpetvā pakkāmi.",
  "atk-s0513a4:1715_0": "Sā bhītatasitā cintesi “sace ayaṃ paṭhamaṃ pitu ārocessati, jīvitaṃ me natthi, ahameva",
  "atk-s0513a4:1715_1": "puretaraṃ kathessāmī”ti bhattaṃ abhuñjitvā kiliṭṭhalomavatthaṃ nivāsetvā sarīre nakharājiyo",
  "atk-s0513a4:1715_2": "dassetvā “kuhiṃ devīti rañño pucchanakāle “gilānā’ti katheyyāthā”ti paricārikānaṃ",
  "atk-s0513a4:1715_3": "saññaṃ datvā gilānālayaṃ katvā nipajji. Rājāpi nagaraṃ padakkhiṇaṃ katvā nivesanaṃ",
  "atk-s0513a4:1715_4": "āruyha taṃ apassanto “kuhiṃ devī”ti pucchitvā “gilānā”ti sutvā sirigabbhaṃ pavisitvā",
  "atk-s0513a4:1715_5": "“kiṃ te devi, aphāsuka”nti pucchi. Sā tassa vacanaṃ asuṇantī viya hutvā dve tayo",
  "atk-s0513a4:1715_6": "vāre pucchitā “mahārāja, kasmā kathesi, tuṇhī hohi, sasāmikaitthiyo nāma mādisā na",
  "atk-s0513a4:1715_7": "hontī”ti vatvā “kena tvaṃ viheṭhitāsi, sīghaṃ me kathehi, sīsamassa chindissāmī”ti",
  "atk-s0513a4:1715_8": "vutte “kaṃsi tvaṃ, mahārāja, nagare ṭhapetvā gato”ti vatvā “padumakumāra”nti vutte",
  "atk-s0513a4:1715_9": "“so mayhaṃ vasanaṭṭhānaṃ āgantvā ‘tāta, mā evaṃ karohi, ahaṃ tava mātā’ti vuccamānopi",
  "atk-s0513a4:1715_10": "‘ṭhapetvā maṃ añño rājā natthi, ahaṃ taṃ gehe karitvā kilesaratiyā ramissāmī’ti maṃ",
  "atk-s0513a4:1715_11": "kesesu gahetvā aparāparaṃ luñcitvā attano vacanaṃ akarontiṃ maṃ pātetvā koṭṭetvā gato”ti āha.",
  "atk-s0513a4:1716_0": "Rājā anupaparikkhitvāva āsīviso viya kuddho purise āṇāpesi “gacchatha, bhaṇe, padumakumāraṃ",
  "atk-s0513a4:1716_1": "bandhitvā ānethā”ti. Te nagaraṃ avattharantā viya tassa gehaṃ gantvā taṃ bandhitvā",
  "atk-s0513a4:1716_2": "paharitvā pacchābāhaṃ gāḷhabandhanaṃ bandhitvā rattakaṇaveramālaṃ gīvāyaṃ paṭimuñcitvā",
  "atk-s0513a4:1716_3": "vajjhaṃ katvā ānayiṃsu. So “deviyā idaṃ kamma”nti ñatvā “bho purisā, nāhaṃ rañño",
  "atk-s0513a4:1716_4": "dosakārako, nipparādhohamasmī”ti vilapanto āgacchati. Sakalanagaraṃ saṃkhubbhitvā",
  "atk-s0513a4:1716_5": "“rājā kira mātugāmassa vacanaṃ gahetvā mahāpadumakumāraṃ ghātāpesī”ti sannipatitvā",
  "atk-s0513a4:1716_6": "rājakumārassa pādamūle nipatitvā “idaṃ te sāmi, ananucchavika”nti mahāsaddena paridevi.",
  "atk-s0513a4:1716_7": "Atha naṃ netvā rañño dassesuṃ. Rājā disvāva cittaṃ niggaṇhituṃ asakkonto “ayaṃ arājāva",
  "atk-s0513a4:1716_8": "rājalīḷaṃ karoti, mama putto hutvā aggamahesiyā aparajjhati, gacchatha naṃ corapapāte",
  "atk-s0513a4:1716_9": "pātetvā vināsaṃ pāpethā”ti āha. Mahāsatto “na mayhaṃ, tāta, evarūpo aparādho atthi,",
  "atk-s0513a4:1716_10": "mātugāmassa vacanaṃ gahetvā mā maṃ nāsehī”ti pitaraṃ yāci. So tassa kathaṃ na gaṇhi.",
  "atk-s0513a4:1717_0": "Tato soḷasasahassā antepurikā “tāta mahāpadumakumāra, attano ananucchavikaṃ idaṃ",
  "atk-s0513a4:1717_1": "laddha”nti mahāviravaṃ viraviṃsu. Sabbe khattiyamahāsālādayopi amaccaparijanāpi “deva,",
  "atk-s0513a4:1717_2": "kumāro sīlācāraguṇasampanno vaṃsānurakkhito rajjadāyādo, mā naṃ mātugāmassa vacanaṃ",
  "atk-s0513a4:1717_3": "gahetvā anupaparikkhitvāva vināsehi, raññā nāma nisammakārinā bhavitabba”nti vatvā",
  "atk-s0513a4:1717_4": "satta gāthā abhāsiṃsu –",
  "atk-s0513a4:1718": "106.",
  "atk-s0513a4:1719": "“Nādaṭṭhā parato dosaṃ, aṇuṃ thūlāni sabbaso;",
  "atk-s0513a4:1720": "Issaro paṇaye daṇḍaṃ, sāmaṃ appaṭivekkhiya.",
  "atk-s0513a4:1721": "107.",
  "atk-s0513a4:1722": "“Yo ca appaṭivekkhitvā, daṇḍaṃ kubbati khattiyo;",
  "atk-s0513a4:1723": "Sakaṇṭakaṃ so gilati, jaccandhova samakkhikaṃ.",
  "atk-s0513a4:1724": "108.",
  "atk-s0513a4:1725": "“Adaṇḍiyaṃ daṇḍayati, daṇḍiyañca adaṇḍiyaṃ;",
  "atk-s0513a4:1726": "Andhova visamaṃ maggaṃ, na jānāti samāsamaṃ.",
  "atk-s0513a4:1727": "109.",
  "atk-s0513a4:1728": "“Yo ca etāni ṭhānāni, aṇuṃ thūlāni sabbaso;",
  "atk-s0513a4:1729": "Sudiṭṭhamanusāseyya, sa ve voharitu marahati.",
  "atk-s0513a4:1730": "110.",
  "atk-s0513a4:1731": "“Nekantamudunā sakkā, ekantatikhiṇena vā;",
  "atk-s0513a4:1732": "Attaṃ mahante ṭhapetuṃ, tasmā ubhayamācare.",
  "atk-s0513a4:1733": "111.",
  "atk-s0513a4:1734": "“Paribhūto mudu hoti, atitikkho ca veravā;",
  "atk-s0513a4:1735": "Etañca ubhayaṃ ñatvā, anumajjhaṃ samācare.",
  "atk-s0513a4:1736": "112.",
  "atk-s0513a4:1737": "“Bahumpi ratto bhāseyya, duṭṭhopi bahu bhāsati;",
  "atk-s0513a4:1738": "Na itthikāraṇā rāja, puttaṃ ghātetumarahasī”ti.",
  "atk-s0513a4:1739_0": "Tattha nādaṭṭhāti na adisvā. Paratoti parassa. Sabbasoti sabbāni. Aṇuṃthūlānīti khuddakamahantāni",
  "atk-s0513a4:1739_1": "vajjāni. Sāmaṃ appaṭivekkhiyāti parassa vacanaṃ gahetvā attano paccakkhaṃ akatvā",
  "atk-s0513a4:1739_2": "pathavissaro rājā daṇḍaṃ na paṇaye na paṭṭhapeyya. Mahāsammatarājakālasmiñhi satato",
  "atk-s0513a4:1739_3": "uttari daṇḍo nāma natthi, tāḷanagarahaṇapabbājanato uddhaṃ hatthapādacchedanaghātanaṃ",
  "atk-s0513a4:1739_4": "nāma natthi, pacchā kakkhaḷarājūnaṃyeva kāle etaṃ uppannaṃ, taṃ sandhāya te amaccā",
  "atk-s0513a4:1739_5": "“ekanteneva parassa dosaṃ sāmaṃ adisvā kātuṃ na yutta”nti kathentā evamāhaṃsu.",
  "atk-s0513a4:1740_0": "Yo ca appaṭivekkhitvāti mahārāja, evaṃ appaṭivekkhitvā dosānucchavike daṇḍe paṇetabbe",
  "atk-s0513a4:1740_1": "yo rājā agatigamane ṭhito taṃ dosaṃ appaṭivekkhitvā hatthacchedādidaṇḍaṃ karoti,",
  "atk-s0513a4:1740_2": "so attano dukkhakāraṇaṃ karonto sakaṇṭakaṃ bhojanaṃ gilati nāma, jaccandho viya ca",
  "atk-s0513a4:1740_3": "samakkhikaṃ bhuñjati nāma. Adaṇḍiyanti yo adaṇḍiyaṃ adaṇḍapaṇetabbañca daṇḍetvā daṇḍiyañca",
  "atk-s0513a4:1740_4": "daṇḍapaṇetabbaṃ adaṇḍetvā attano rucimeva karoti, so andho viya visamaṃ maggaṃ paṭipanno,",
  "atk-s0513a4:1740_5": "na jānāti samāsamaṃ, tato pāsāṇādīsu pakkhalanto andho viya catūsu apāyesu mahādukkhaṃ",
  "atk-s0513a4:1740_6": "pāpuṇātīti attho. Etāni ṭhānānīti etāni daṇḍiyādaṇḍiyakāraṇāni ceva daṇḍiyakāraṇesupi",
  "atk-s0513a4:1740_7": "aṇuṃthūlāni ca sabbāni sudiṭṭhaṃ disvā anusāseyya, sa ve voharituṃ rajjamanusāsituṃ arahatīti attho.",
  "atk-s0513a4:1741_0": "Attaṃ mahante ṭhapetunti evarūpo anuppanne bhoge uppādetvā uppanne thāvare katvā",
  "atk-s0513a4:1741_1": "attānaṃ mahante uḷāre issariye ṭhapetuṃ na sakkotīti attho. Mudūti mudurājā raṭṭhavāsīnaṃ",
  "atk-s0513a4:1741_2": "paribhūto hoti avaññāto, so rajjaṃ niccoraṃ kātuṃ na sakkoti. Veravāti atitikkhassa",
  "atk-s0513a4:1741_3": "pana sabbepi raṭṭhavāsino verino hontīti so veravā nāma hoti. Anumajjhanti anubhūtaṃ",
  "atk-s0513a4:1741_4": "mudutikhiṇabhāvānaṃ majjhaṃ samācare, amudu atikkho hutvā rajjaṃ kāreyyāti attho.",
  "atk-s0513a4:1741_5": "Na itthikāraṇāti pāpaṃ lāmakaṃ mātugāmaṃ nissāya vaṃsānurakkhakaṃ chattadāyādaṃ puttaṃ",
  "atk-s0513a4:1741_6": "ghātetuṃ nārahasi, mahārājāti.",
  "atk-s0513a4:1742_0": "Evaṃ nānākāraṇehi kathentāpi amaccā attano kathaṃ gāhāpetuṃ nāsakkhiṃsu. Bodhisattopi",
  "atk-s0513a4:1742_1": "yācanto attano kathaṃ gāhāpetuṃ nāsakkhi. Andhabālo pana rājā “gacchatha naṃ corapapāte",
  "atk-s0513a4:1742_2": "khipathā”ti āṇāpento aṭṭhamaṃ gāthamāha –",
  "atk-s0513a4:1743": "113.",
  "atk-s0513a4:1744": "“Sabbova loko ekato, itthī ca ayamekikā;",
  "atk-s0513a4:1745": "Tenāhaṃ paṭipajjissaṃ, gacchatha pakkhipatheva ta”nti.",
  "atk-s0513a4:1746_0": "Tattha tenāhanti yena kāraṇena sabbo loko ekato kumārasseva pakkho hutvā ṭhito, ayañca",
  "atk-s0513a4:1746_1": "itthī ekikāva, tena kāraṇena ahaṃ imissā vacanaṃ paṭipajjissaṃ, gacchatha taṃ pabbataṃ",
  "atk-s0513a4:1746_2": "āropetvā papāte khipathevāti.",
  "atk-s0513a4:1747_0": "Evaṃ vutte soḷasasahassāsu rājaitthīsu ekāpi sakabhāvena saṇṭhātuṃ nāsakkhi, sakalanagaravāsino",
  "atk-s0513a4:1747_1": "bāhā paggayha kanditvā kese vikirayamānā vilapiṃsu. Rājā “ime imassa papāte khipanaṃ",
  "atk-s0513a4:1747_2": "paṭibāheyyu”nti saparivāro gantvā mahājanassa paridevantasseva naṃ uddhaṃpādaṃ avaṃsiraṃ",
  "atk-s0513a4:1747_3": "katvā gāhāpetvā papāte khipāpesi. Athassa mettānubhāvena pabbate adhivatthā devatā",
  "atk-s0513a4:1747_4": "“mā bhāyi mahāpadumā”ti taṃ samassāsetvā ubhohi hatthehi gahetvā hadaye ṭhapetvā",
  "atk-s0513a4:1747_5": "dibbasamphassaṃ pharāpetvā otaritvā pabbatapāde patiṭṭhitanāgarājassa phaṇagabbhe",
  "atk-s0513a4:1747_6": "ṭhapesi. Nāgarājā bodhisattaṃ nāgabhavanaṃ netvā attano yasaṃ majjhe bhinditvā adāsi.",
  "atk-s0513a4:1747_7": "So tattha ekasaṃvaccharaṃ vasitvā “manussapathaṃ gamissāmī”ti vatvā “kataraṃ ṭhāna”nti",
  "atk-s0513a4:1747_8": "vutte “himavantaṃ gantvā pabbajissāmī”ti āha. Nāgarājā “sādhū”ti taṃ gahetvā manussapathe",
  "atk-s0513a4:1747_9": "patiṭṭhāpetvā pabbajitaparikkhāre datvā sakaṭṭhānameva gato. Sopi himavantaṃ pavisitvā",
  "atk-s0513a4:1747_10": "isipabbajjaṃ pabbajitvā jhānābhiññaṃ nibbattetvā vanamūlaphalāhāro tattha paṭivasati.",
  "atk-s0513a4:1748_0": "Atheko bārāṇasivāsī vanacarako taṃ ṭhānaṃ patto mahāsattaṃ sañjānitvā “nanu tvaṃ",
  "atk-s0513a4:1748_1": "deva, mahāpadumakumāro”ti vatvā “āma, sammā”ti vutte taṃ vanditvā katipāhaṃ tattha",
  "atk-s0513a4:1748_2": "vasitvā bārāṇasiṃ gantvā rañño ārocesi “deva, putto te himavantapadese isipabbajjaṃ",
  "atk-s0513a4:1748_3": "pabbajitvā paṇṇasālāyaṃ vasati, ahaṃ tassa santike vasitvā āgato”ti. “Paccakkhato",
  "atk-s0513a4:1748_4": "te diṭṭho”ti? “Āma devā”ti. Rājā mahābalakāyaparivuto tattha gantvā vanapariyante",
  "atk-s0513a4:1748_5": "khandhāvāraṃ bandhitvā amaccagaṇaparivuto paṇṇasālaṃ gantvā kañcanarūpasadisaṃ paṇṇasāladvāre",
  "atk-s0513a4:1748_6": "nisinnaṃ mahāsattaṃ disvā vanditvā ekamantaṃ nisīdi. Amaccāpi vanditvā paṭisanthāraṃ",
  "atk-s0513a4:1748_7": "katvā nisīdiṃsu. Bodhisattopi rājānaṃ paṭipucchitvā paṭisanthāramakāsi. Atha naṃ",
  "atk-s0513a4:1748_8": "rājā “tāta, mayā tvaṃ gambhīre papāte khipāpito, kathaṃ sajīvitosī”ti pucchanto navamaṃ gāthamāha –",
  "atk-s0513a4:1749": "114.",
  "atk-s0513a4:1750": "“Anekatāle narake, gambhīre ca suduttare;",
  "atk-s0513a4:1751": "Pātito giriduggasmiṃ, kena tvaṃ tattha nāmarī”ti.",
  "atk-s0513a4:1752": "Tattha anekatāleti anekatālappamāṇe. Nāmarīti na amari.",
  "atk-s0513a4:1753": "Tatoparaṃ –",
  "atk-s0513a4:1754": "115.",
  "atk-s0513a4:1755": "“Nāgo jātaphaṇo tattha, thāmavā girisānujo;",
  "atk-s0513a4:1756": "Paccaggahi maṃ bhogehi, tenāhaṃ tattha nāmariṃ.",
  "atk-s0513a4:1757": "116.",
  "atk-s0513a4:1758": "“Ehi taṃ paṭinessāmi, rājaputta sakaṃ gharaṃ;",
  "atk-s0513a4:1759": "Rajjaṃ kārehi bhaddante, kiṃ araññe karissasi.",
  "atk-s0513a4:1760": "117.",
  "atk-s0513a4:1761": "“Yathā gilitvā baḷisaṃ, uddhareyya salohitaṃ;",
  "atk-s0513a4:1762": "Uddharitvā sukhī assa, evaṃ passāmi attanaṃ.",
  "atk-s0513a4:1763": "118.",
  "atk-s0513a4:1764": "“Kiṃ nu tvaṃ baḷisaṃ brūsi, kiṃ tvaṃ brūsi salohitaṃ;",
  "atk-s0513a4:1765": "Kiṃ nu tvaṃ ubbhataṃ brūsi, taṃ me akkhāhi pucchito.",
  "atk-s0513a4:1766": "119.",
  "atk-s0513a4:1767": "“Kāmāhaṃ baḷisaṃ brūmi, hatthiassaṃ salohitaṃ;",
  "atk-s0513a4:1768": "Cattāhaṃ ubbhataṃ brūmi, evaṃ jānāhi khattiyā”ti. –",
  "atk-s0513a4:1769": "Imāsu pañcasu ekantarikā tisso gāthā bodhisattassa, dve rañño.",
  "atk-s0513a4:1770_0": "Tattha paccaggahi manti pabbatapatanakāle devatāya pariggahetvā dibbasamphassena",
  "atk-s0513a4:1770_1": "samassāsetvā upanītaṃ maṃ paṭiggaṇhi, gahetvā ca pana nāgabhavanaṃ ānetvā mahantaṃ",
  "atk-s0513a4:1770_2": "yasaṃ datvā “manussapathaṃ maṃ nehī”ti vutto maṃ manussapathaṃ ānesi. Ahaṃ idhāgantvā",
  "atk-s0513a4:1770_3": "pabbajito, iti tena devatāya ca nāgarājassa ca ānubhāvena ahaṃ tattha nāmarinti sabbaṃ ārocesi.",
  "atk-s0513a4:1771_0": "Ehīti rājā tassa vacanaṃ sutvā somanassappatto hutvā “tāta, ahaṃ bālabhāvena itthiyā",
  "atk-s0513a4:1771_1": "vacanaṃ gahetvā evaṃ sīlācārasampanne tayi aparajjhiṃ, khamāhi me dosa”nti pādesu",
  "atk-s0513a4:1771_2": "nipatitvā “uṭṭhehi, mahārāja, khamāma te dosaṃ, ito paraṃ puna mā evaṃ anisammakārī",
  "atk-s0513a4:1771_3": "bhaveyyāsī”ti vutte “tāta, tvaṃ attano kulasantakaṃ setacchattaṃ ussāpetvā rajjaṃ",
  "atk-s0513a4:1771_4": "anusāsanto mayhaṃ khamasi nāmā”ti evamāha.",
  "atk-s0513a4:1772_0": "Uddharitvāti hadayavakkādīni asampattameva taṃ uddharitvā sukhī assa. Evaṃ passāmi",
  "atk-s0513a4:1772_1": "attananti attānaṃ mahārāja, evaṃ ahampi puna sotthibhāvappattaṃ gilitabaḷisaṃ purisamiva",
  "atk-s0513a4:1772_2": "attānaṃ passāmīti. “Kiṃ nu tva”nti idaṃ rājā tamatthaṃ vitthārato sotuṃ pucchati.",
  "atk-s0513a4:1772_3": "Kāmāhanti pañca kāmaguṇe ahaṃ. Hatthiassaṃ salohitanti evaṃ hatthiassarathavāhanaṃ",
  "atk-s0513a4:1772_4": "sattaratanādivibhavaṃ “salohita”nti brūmi. Cattāhanti cattaṃ ahaṃ, yadā taṃ sabbampi",
  "atk-s0513a4:1772_5": "cattaṃ hoti pariccattaṃ, taṃ dānāhaṃ “ubbhata”nti brūmi.",
  "atk-s0513a4:1773_0": "“Iti kho, mahārāja, mayhaṃ rajjena kiccaṃ natthi, tvaṃ pana dasa rājadhamme akopetvā",
  "atk-s0513a4:1773_1": "agatigamanaṃ pahāya dhammena rajjaṃ kārehī”ti mahāsatto pitu ovādaṃ adāsi. So rājā",
  "atk-s0513a4:1773_2": "roditvā paridevitvā nagaraṃ gacchanto antarāmagge amacce pucchi. “Ahaṃ kaṃ nissāya",
  "atk-s0513a4:1773_3": "evarūpena ācāraguṇasampannena puttena viyogaṃ patto”ti? “Aggamahesiṃ, devā”ti. Rājā",
  "atk-s0513a4:1773_4": "taṃ uddhaṃpādaṃ gāhāpetvā corapapāte khipāpetvā nagaraṃ pavisitvā dhammena rajjaṃ kāresi.",
  "atk-s0513a4:1774": "Satthā imaṃ dhammadesanaṃ āharitvā “evaṃ, bhikkhave, pubbepesā maṃ akkositvā mahāvināsaṃ pattā”ti vatvā –",
  "atk-s0513a4:1775": "120.",
  "atk-s0513a4:1776": "“Ciñcamāṇavikā mātā, devadatto ca me pitā;",
  "atk-s0513a4:1777": "Ānando paṇḍito nāgo, sāriputto ca devatā;",
  "atk-s0513a4:1778": "Rājaputto ahaṃ āsiṃ, evaṃ dhāretha jātaka”nti. –",
  "atk-s0513a4:1779": "Osānagāthāya jātakaṃ samodhānesi.",
  "atk-s0513a4:1780": "Mahāpadumajātakavaṇṇanā navamā.",
  "atk-s0513a4:1782": "[473] 10. Mittāmittajātakavaṇṇanā",
  "atk-s0513a4:1783_0": "Kāni kammānīti idaṃ satthā jetavane viharanto kosalarañño atthacarakaṃ amaccaṃ ārabbha",
  "atk-s0513a4:1783_1": "kathesi. So kira rañño bahūpakāro ahosi. Athassa rājā atirekasammānaṃ kāresi. Avasesā",
  "atk-s0513a4:1783_2": "naṃ asahamānā “deva, asuko nāma amacco tumhākaṃ anatthakārako”ti paribhindiṃsu. Rājā",
  "atk-s0513a4:1783_3": "taṃ pariggaṇhanto kiñci dosaṃ adisvā “ahaṃ imassa kiñci dosaṃ na passāmi, kathaṃ",
  "atk-s0513a4:1783_4": "nu kho sakkā mayā imassa mittabhāvaṃ vā amittabhāvaṃ vā jānitu”nti cintetvā “imaṃ",
  "atk-s0513a4:1783_5": "pañhaṃ ṭhapetvā tathāgataṃ añño jānituṃ na sakkhissati, gantvā pucchissāmī”ti bhuttapātarāso",
  "atk-s0513a4:1783_6": "satthāraṃ upasaṅkamitvā “bhante, kathaṃ nu kho sakkā purisena attano mittabhāvaṃ",
  "atk-s0513a4:1783_7": "vā amittabhāvaṃ vā jānitu”nti pucchi. Atha naṃ satthā “pubbepi mahārāja, paṇḍitā",
  "atk-s0513a4:1783_8": "imaṃ pañhaṃ cintetvā paṇḍite pucchitvā tehi kathitavasena ñatvā amitte vajjetvā mitte",
  "atk-s0513a4:1783_9": "seviṃsū”ti vatvā tena yācito atītaṃ āhari.",
  "atk-s0513a4:1784_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako",
  "atk-s0513a4:1784_1": "amacco ahosi. Tadā bārāṇasirañño ekaṃ atthacarakaṃ amaccaṃ sesā paribhindiṃsu. Rājā",
  "atk-s0513a4:1784_2": "tassa dosaṃ apassanto “kathaṃ nu kho sakkā mittaṃ vā amittaṃ vā ñātu”nti mahāsattaṃ",
  "atk-s0513a4:1784_3": "pucchanto paṭhamaṃ gāthamāha –",
  "atk-s0513a4:1785": "121.",
  "atk-s0513a4:1786": "“Kāni kammāni kubbānaṃ, kathaṃ viññū parakkame;",
  "atk-s0513a4:1787": "Amittaṃ jāneyya medhāvī, disvā sutvā ca paṇḍito”ti.",
  "atk-s0513a4:1788": "Tassattho – kāni kammāni karontaṃ medhāvī paṇḍito puriso cakkhunā disvā vā sotena sutvā vā “ayaṃ mayhaṃ amitto”ti jāneyya, tassa jānanatthāya kathaṃ viññū parakkameyyāti.",
  "atk-s0513a4:1789": "Athassa amittalakkhaṇaṃ kathento āha –",
  "atk-s0513a4:1790": "122.",
  "atk-s0513a4:1791": "“Na naṃ umhayate disvā, na ca naṃ paṭinandati;",
  "atk-s0513a4:1792": "Cakkhūni cassa na dadāti, paṭilomañca vattati.",
  "atk-s0513a4:1793": "123.",
  "atk-s0513a4:1794": "“Amitte tassa bhajati, mitte tassa na sevati;",
  "atk-s0513a4:1795": "Vaṇṇakāme nivāreti, akkosante pasaṃsati.",
  "atk-s0513a4:1796": "124.",
  "atk-s0513a4:1797": "“Guyhañca tassa nakkhāti, tassa guyhaṃ na gūhati;",
  "atk-s0513a4:1798": "Kammaṃ tassa na vaṇṇeti, paññassa nappasaṃsati.",
  "atk-s0513a4:1799": "125.",
  "atk-s0513a4:1800": "“Abhave nandati tassa, bhave tassa na nandati;",
  "atk-s0513a4:1801": "Accheraṃ bhojanaṃ laddhā, tassa nuppajjate sati;",
  "atk-s0513a4:1802": "Tato naṃ nānukampati, aho sopi labheyyito.",
  "atk-s0513a4:1803": "126.",
  "atk-s0513a4:1804": "“Iccete soḷasākārā, amittasmiṃ patiṭṭhitā;",
  "atk-s0513a4:1805": "Yehi amittaṃ jāneyya, disvā sutvā ca paṇḍito”ti.",
  "atk-s0513a4:1806": "Mahāsatto imā pañca gāthā vatvāna puna –",
  "atk-s0513a4:1807": "127.",
  "atk-s0513a4:1808": "“Kāni kammāni kubbānaṃ, kathaṃ viññū parakkame;",
  "atk-s0513a4:1809": "Mittaṃ jāneyya medhāvī, disvā sutvā ca paṇḍito”ti. –",
  "atk-s0513a4:1810": "Imāya gāthāya mittalakkhaṇaṃ puṭṭho sesagāthā abhāsi –",
  "atk-s0513a4:1811": "128.",
  "atk-s0513a4:1812": "“Pavutthaṃ tassa sarati, āgataṃ abhinandati;",
  "atk-s0513a4:1813": "Tato kelāyito hoti, vācāya paṭinandati.",
  "atk-s0513a4:1814": "129.",
  "atk-s0513a4:1815": "“Mitte tasseva bhajati, amitte tassa na sevati;",
  "atk-s0513a4:1816": "Akkosante nivāreti, vaṇṇakāme pasaṃsati.",
  "atk-s0513a4:1817": "130.",
  "atk-s0513a4:1818": "“Guyhañca tassa akkhāti, tassa guyhañca gūhati;",
  "atk-s0513a4:1819": "Kammañca tassa vaṇṇeti, paññaṃ tassa pasaṃsati.",
  "atk-s0513a4:1820": "131.",
  "atk-s0513a4:1821": "“Bhave ca nandati tassa, abhave tassa na nandati;",
  "atk-s0513a4:1822": "Accheraṃ bhojanaṃ laddhā, tassa uppajjate sati;",
  "atk-s0513a4:1823": "Tato naṃ anukampati, aho sopi labheyyito.",
  "atk-s0513a4:1824": "132.",
  "atk-s0513a4:1825": "“Iccete soḷasākārā, mittasmiṃ suppatiṭṭhitā;",
  "atk-s0513a4:1826": "Yehi mittañca jāneyya, disvā sutvā ca paṇḍito”ti.",
  "atk-s0513a4:1827_0": "Tattha na naṃ umhayate disvāti taṃ mittaṃ mittapatirūpako disvā sitaṃ na karoti,",
  "atk-s0513a4:1827_1": "pahaṭṭhākāraṃ na dasseti. Na ca naṃ paṭinandatīti tassa kathaṃ paggaṇhanto na paṭinandati",
  "atk-s0513a4:1827_2": "na tussati. Cakkhūni cassa na dadātīti olokentaṃ na oloketi. Paṭilomañcāti tassa",
  "atk-s0513a4:1827_3": "kathaṃ paṭippharati paṭisattu hoti. Vaṇṇakāmeti tassa vaṇṇaṃ bhaṇante. Nakkhātīti",
  "atk-s0513a4:1827_4": "attano guyhaṃ tassa na ācikkhati. Kammaṃ tassāti tena katakammaṃ na vaṇṇayati. Paññassāti",
  "atk-s0513a4:1827_5": "assa paññaṃ nappasaṃsati, ñāṇasampadaṃ na pasaṃsati. Abhaveti avaḍḍhiyaṃ. Tassa nuppajjate",
  "atk-s0513a4:1827_6": "satīti tassa mittapatirūpakassa “mama mittassapi ito dassāmī”ti sati na uppajjati.",
  "atk-s0513a4:1827_7": "Nānukampatīti muducittena na cinteti. Labheyyitoti labheyya ito. Ākārāti kāraṇāni.",
  "atk-s0513a4:1827_8": "Pavutthanti videsagataṃ. Kelāyitoti kelāyati mamāyati pattheti piheti icchatīti attho.",
  "atk-s0513a4:1827_9": "Vācāyāti madhuravacanena taṃ samudācaranto paṭinandati tussati. Sesaṃ vuttapaṭipakkhanayena",
  "atk-s0513a4:1827_10": "veditabbaṃ. Rājā mahāsattassa kathāya attamano hutvā tassa mahantaṃ yasaṃ adāsi.",
  "atk-s0513a4:1828_0": "Satthā imaṃ dhammadesanaṃ āharitvā “evaṃ, mahārāja, pubbepesa pañho samuṭṭhahi, paṇḍitāva",
  "atk-s0513a4:1828_1": "naṃ kathayiṃsu, imehi dvattiṃsāya ākārehi mittāmitto jānitabbo”ti vatvā jātakaṃ samodhānesi",
  "atk-s0513a4:1828_2": "– “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a4:1829": "Mittāmittajātakavaṇṇanā dasamā.",
  "atk-s0513a4:1830": "Jātakuddānaṃ –",
  "atk-s0513a4:1831": "Kuṇālaṃ bhaddasālañca, samuddavāṇija paṇḍitaṃ;",
  "atk-s0513a4:1832": "Janasandhaṃ mahākaṇhaṃ, kosiyaṃ sirimantakaṃ.",
  "atk-s0513a4:1833": "Padumaṃ mittāmittañca, iccete dasa jātake;",
  "atk-s0513a4:1834": "Saṅgāyiṃsu mahātherā, dvādasamhi nipātake.",
  "atk-s0513a4:1835": "Dvādasakanipātavaṇṇanā niṭṭhitā.",
  "atk-s0513a4:1836": "13. Terasakanipāto",
  "atk-s0513a4:1838": "[474] 1. Ambajātakavaṇṇanā",
  "atk-s0513a4:1839_0": "Ahāsi me ambaphalāni pubbeti idaṃ satthā jetavane viharanto devadattaṃ ārabbha kathesi.",
  "atk-s0513a4:1839_1": "Devadatto hi “ahaṃ buddho bhavissāmi, mayhaṃ samaṇo gotamo neva ācariyo na upajjhāyo”ti",
  "atk-s0513a4:1839_2": "ācariyaṃ paccakkhāya jhānaparihīno saṅghaṃ bhinditvā anupubbena sāvatthiṃ āgacchanto",
  "atk-s0513a4:1839_3": "bahijetavane pathaviyā vivare dinne avīciṃ pāvisi. Tadā bhikkhū dhammasabhāyaṃ kathaṃ",
  "atk-s0513a4:1839_4": "samuṭṭhāpesuṃ “āvuso, devadatto ācariyaṃ paccakkhāya mahāvināsaṃ patto, avīcimahāniraye",
  "atk-s0513a4:1839_5": "nibbatto”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:1839_6": "pucchitvā “imāya nāmā”ti vutte “na, bhikkhave, idāneva, pubbepi devadatto ācariyaṃ",
  "atk-s0513a4:1839_7": "paccakkhāya mahāvināsaṃ pattoyevā”ti vatvā atītaṃ āhari.",
  "atk-s0513a4:1840_0": "Atīte bārāṇasiyaṃ brahmadatte rajjaṃ kārente tassa purohitakulaṃ ahivātarogena vinassi.",
  "atk-s0513a4:1840_1": "Ekova putto bhittiṃ bhinditvā palāto. So takkasilaṃ gantvā disāpāmokkhassācariyassa",
  "atk-s0513a4:1840_2": "santike tayo vede ca avasesasippāni ca uggahetvā ācariyaṃ vanditvā nikkhanto “desacārittaṃ",
  "atk-s0513a4:1840_3": "jānissāmī”ti caranto ekaṃ paccantanagaraṃ pāpuṇi. Taṃ nissāya mahācaṇḍālagāmako ahosi.",
  "atk-s0513a4:1840_4": "Tadā bodhisatto tasmiṃ gāme paṭivasati, paṇḍito byatto akāle phalaṃ gaṇhāpanamantaṃ",
  "atk-s0513a4:1840_5": "jānāti. So pātova vuṭṭhāya kājaṃ ādāya tato gāmā nikkhimitvā araññe ekaṃ ambarukkhaṃ",
  "atk-s0513a4:1840_6": "upasaṅkamitvā sattapadamatthake ṭhito taṃ mantaṃ parivattetvā ambarukkhaṃ ekena udakapasatena",
  "atk-s0513a4:1840_7": "paharati. Rukkhato taṅkhaṇaññeva purāṇapaṇṇāni patanti, navāni uṭṭhahanti, pupphāni",
  "atk-s0513a4:1840_8": "pupphitvā patanti, ambaphalāni uṭṭhāya muhutteneva paccitvā madhurāni ojavantāni",
  "atk-s0513a4:1840_9": "dibbarasasadisāni hutvā rukkhato patanti. Mahāsatto tāni uccinitvā yāvadatthaṃ khāditvā",
  "atk-s0513a4:1840_10": "kājaṃ pūrāpetvā gehaṃ gantvā tāni vikkiṇitvā puttadāraṃ posesi.",
  "atk-s0513a4:1841_0": "So brāhmaṇakumāro mahāsattaṃ akāle ambapakkāni āharitvā vikkiṇantaṃ disvā “nissaṃsayena",
  "atk-s0513a4:1841_1": "tehi mantabalena uppannehi bhavitabbaṃ, imaṃ purisaṃ nissāya idaṃ anagghamantaṃ labhissāmī”ti",
  "atk-s0513a4:1841_2": "cintetvā mahāsattassa ambāni āharaṇaniyāmaṃ pariggaṇhanto tathato ñatvā tasmiṃ araññato",
  "atk-s0513a4:1841_3": "anāgateyeva tassa gehaṃ gantvā ajānanto viya hutvā tassa bhariyaṃ “kuhiṃ ayyo, ācariyo”ti",
  "atk-s0513a4:1841_4": "pucchitvā “araññaṃ gato”ti vutte taṃ āgataṃ āgamayamānova ṭhatvā āgacchantaṃ disvā",
  "atk-s0513a4:1841_5": "hatthato pacchiṃ gahetvā āharitvā gehe ṭhapesi. Mahāsatto taṃ oloketvā bhariyaṃ āha",
  "atk-s0513a4:1841_6": "– “bhadde, ayaṃ māṇavo mantatthāya āgato, tassa hatthe manto nassati, asappuriso",
  "atk-s0513a4:1841_7": "eso”ti. Māṇavopi “ahaṃ imaṃ mantaṃ ācariyassa upakārako hutvā labhissāmī”ti cintetvā",
  "atk-s0513a4:1841_8": "tato paṭṭhāya tassa gehe sabbakiccāni karoti. Dārūni āharati, vīhiṃ koṭṭeti, bhattaṃ",
  "atk-s0513a4:1841_9": "pacati, dantakaṭṭhamukhadhovanādīni deti, pādaṃ dhovati.",
  "atk-s0513a4:1842_0": "Ekadivasaṃ mahāsattena “tāta māṇava, mañcapādānaṃ me upadhānaṃ dehī”ti vutte aññaṃ",
  "atk-s0513a4:1842_1": "apassitvā sabbarattiṃ ūrumhi ṭhapetvā nisīdi. Aparabhāge mahāsattassa bhariyā puttaṃ",
  "atk-s0513a4:1842_2": "vijāyi. Tassā pasūtikāle parikammaṃ sabbamakāsi. Sā ekadivasaṃ mahāsattaṃ āha “sāmi,",
  "atk-s0513a4:1842_3": "ayaṃ māṇavo jātisampanno hutvā mantatthāya amhākaṃ veyyāvaccaṃ karoti, etassa hatthe",
  "atk-s0513a4:1842_4": "manto tiṭṭhatu vā mā vā, detha tassa manta”nti. So “sādhū”ti sampaṭicchitvā tassa",
  "atk-s0513a4:1842_5": "mantaṃ datvā evamāha – “tāta, anagghoyaṃ manto, tava imaṃ nissāya mahālābhasakkāro",
  "atk-s0513a4:1842_6": "bhavissati, raññā vā rājamahāmattena vā ‘ko te ācariyo’ti puṭṭhakāle mā maṃ nigūhittho,",
  "atk-s0513a4:1842_7": "sace hi ‘caṇḍālassa me santikā manto gahito’ti lajjanto ‘brāhmaṇamahāsālo me ācariyo’ti",
  "atk-s0513a4:1842_8": "kathessasi, imassa mantassa phalaṃ na labhissasī”ti. So “kiṃ kāraṇā taṃ nigūhissāmi,",
  "atk-s0513a4:1842_9": "kenaci puṭṭhakāle tumheyeva kathessāmī”ti vatvā taṃ vanditvā caṇḍālagāmato nikkhamitvā",
  "atk-s0513a4:1842_10": "mantaṃ vīmaṃsitvā anupubbena bārāṇasiṃ patvā ambāni vikkiṇitvā bahuṃ dhanaṃ labhi.",
  "atk-s0513a4:1843_0": "Athekadivasaṃ uyyānapālo tassa hatthato ambaṃ kiṇitvā rañño adāsi. Rājā taṃ paribhuñjitvā",
  "atk-s0513a4:1843_1": "“kuto samma, tayā evarūpaṃ ambaṃ laddha”nti pucchi. Deva, eko māṇavo akālaambaphalāni",
  "atk-s0513a4:1843_2": "ānetvā vikkiṇāti, tato me gahitanti. Tena hi “ito paṭṭhāya idheva ambāni āharatū”ti",
  "atk-s0513a4:1843_3": "naṃ vadehīti. So tathā akāsi. Māṇavopi tato paṭṭhāya ambāni rājakulaṃ harati. Atha",
  "atk-s0513a4:1843_4": "raññā “upaṭṭhaha ma”nti vutte rājānaṃ upaṭṭhahanto bahuṃ dhanaṃ labhitvā anukkamena",
  "atk-s0513a4:1843_5": "vissāsiko jāto. Atha naṃ ekadivasaṃ rājā pucchi “māṇava, kuto akāle evaṃ vaṇṇagandharasasampannāni",
  "atk-s0513a4:1843_6": "ambāni labhasi, kiṃ te nāgo vā supaṇṇo vā devo vā koci deti, udāhu mantabalaṃ eta”nti?",
  "atk-s0513a4:1843_7": "“Na me mahārāja, koci deti, anaggho pana me manto atthi, tasseva bala”nti. “Tena",
  "atk-s0513a4:1843_8": "hi mayampi te ekadivasaṃ mantabalaṃ daṭṭhukāmā”ti. “Sādhu, deva, dassessāmī”ti. Rājā",
  "atk-s0513a4:1843_9": "punadivase tena saddhiṃ uyyānaṃ gantvā “dassehī”ti āha. So “sādhū”ti ambarukkhaṃ",
  "atk-s0513a4:1843_10": "upagantvā sattapadamatthake ṭhito mantaṃ parivattetvā rukkhaṃ udakena pahari. Taṅkhaṇaññeva",
  "atk-s0513a4:1843_11": "ambarukkho heṭṭhā vuttaniyāmeneva phalaṃ gahetvā mahāmegho viya ambavassaṃ vassi.",
  "atk-s0513a4:1843_12": "Mahājano sādhukāraṃ adāsi, celukkhepā pavattiṃsu.",
  "atk-s0513a4:1844_0": "Rājā ambaphalāni khāditvā tassa bahuṃ dhanaṃ datvā “māṇavaka, evarūpo te acchariyamanto",
  "atk-s0513a4:1844_1": "kassa santike gahito”ti pucchi. Māṇavo “sacāhaṃ ‘caṇḍālassa santike’ti vakkhāmi,",
  "atk-s0513a4:1844_2": "lajjitabbakaṃ bhavissati, mañca garahissanti, manto kho pana me paguṇo, idāni na",
  "atk-s0513a4:1844_3": "nassissati, disāpāmokkhaṃ ācariyaṃ apadisāmī”ti cintetvā musāvādaṃ katvā “takkasilāyaṃ",
  "atk-s0513a4:1844_4": "disāpāmokkhācariyassa santike gahito me”ti vadanto ācariyaṃ paccakkhāsi. Taṅkhaṇaññeva",
  "atk-s0513a4:1844_5": "manto antaradhāyi. Rājā somanassajāto taṃ ādāya nagaraṃ pavisitvā punadivase “ambāni",
  "atk-s0513a4:1844_6": "khādissāmī”ti uyyānaṃ gantvā maṅgalasilāpaṭṭe nisīditvā māṇava, ambāni āharāti āha.",
  "atk-s0513a4:1844_7": "So “sādhū”ti ambaṃ upagantvā sattapadamatthake ṭhito “mantaṃ parivattessāmī”ti mante",
  "atk-s0513a4:1844_8": "anupaṭṭhahante antarahitabhāvaṃ ñatvā lajjito aṭṭhāsi. Rājā “ayaṃ pubbe parisamajjheyeva",
  "atk-s0513a4:1844_9": "ambāni āharitvā amhākaṃ deti, ghanameghavassaṃ viya ambavassaṃ vassāpeti, idāni thaddho",
  "atk-s0513a4:1844_10": "viya ṭhito, kiṃ nu kho kāraṇa”nti cintetvā taṃ pucchanto paṭhamaṃ gāthamāha –",
  "atk-s0513a4:1845": "1.",
  "atk-s0513a4:1846": "“Ahāsi me ambaphalāni pubbe, aṇūni thūlāni ca brahmacāri;",
  "atk-s0513a4:1847": "Teheva mantehi na dāni tuyhaṃ, dumapphalā pātubhavanti brahme”ti.",
  "atk-s0513a4:1848": "Tattha ahāsīti āhari. Dumapphalāti rukkhaphalāni.",
  "atk-s0513a4:1849": "Taṃ sutvā māṇavo “sace ‘ajja ambaphalaṃ na gaṇhāmī’ti vakkhāmi, rājā me kujjhissati, musāvādena naṃ vañcessāmī”ti dutiyaṃ gāthamāha –",
  "atk-s0513a4:1850": "2.",
  "atk-s0513a4:1851": "“Nakkhattayogaṃ paṭimānayāmi, khaṇaṃ muhuttañca mante na passaṃ;",
  "atk-s0513a4:1852": "Nakkhattayogañca khaṇañca laddhā, addhā harissambaphalaṃ pahūta”nti.",
  "atk-s0513a4:1853": "Tattha addhāharissambaphalanti addhā ambaphalaṃ āharissāmi.",
  "atk-s0513a4:1854": "Rājā “ayaṃ aññadā nakkhattayogaṃ na vadati, kiṃ nu kho eta”nti pucchanto dve gāthā abhāsi –",
  "atk-s0513a4:1855": "3.",
  "atk-s0513a4:1856": "“Nakkhattayogaṃ na pure abhāṇi, khaṇaṃ muhuttaṃ na pure asaṃsi;",
  "atk-s0513a4:1857": "Sayaṃ harī ambaphalaṃ pahūtaṃ, vaṇṇena gandhena rasenupetaṃ.",
  "atk-s0513a4:1858": "4.",
  "atk-s0513a4:1859": "“Mantābhijappena pure hi tuyhaṃ, dumapphalā pātubhavanti brahme;",
  "atk-s0513a4:1860": "Svājja na pāresi jappampi mantaṃ, ayaṃ so ko nāma tavajja dhammo”ti.",
  "atk-s0513a4:1861": "Tattha na pāresīti na sakkosi. Jappampīti jappantopi parivattentopi. Ayaṃ soti ayameva so tava sabhāvo ajja ko nāma jātoti.",
  "atk-s0513a4:1862": "Taṃ sutvā māṇavo “na sakkā rājānaṃ musāvādena vañcetuṃ, sacepi me sabhāve kathite āṇaṃ kareyya, karotu, sabhāvameva kathessāmī”ti cintetvā dve gāthā abhāsi –",
  "atk-s0513a4:1863": "5.",
  "atk-s0513a4:1864": "“Caṇḍālaputto mama sampadāsi, dhammena mante pakatiñca saṃsi;",
  "atk-s0513a4:1865": "Mā cassu me pucchito nāmagottaṃ, guyhittho atthaṃ vijaheyya manto.",
  "atk-s0513a4:1866": "6.",
  "atk-s0513a4:1867": "“Sohaṃ janindena janamhi puṭṭho, makkhābhibhūto alikaṃ abhāṇiṃ;",
  "atk-s0513a4:1868": "‘Mantā ime brāhmaṇassā’ti micchā, pahīnamanto kapaṇo rudāmī”ti.",
  "atk-s0513a4:1869_0": "Tattha dhammenāti samena kāraṇena appaṭicchādetvāva adāsi. Pakatiñca saṃsīti “mā",
  "atk-s0513a4:1869_1": "me pucchito nāmagottaṃ guyhittho, sace gūhasi, mantā te nassissantī”ti tesaṃ nassanapakatiñca",
  "atk-s0513a4:1869_2": "mayhaṃ saṃsi. Brāhmaṇassāti micchāti “brāhmaṇassa santike mayā ime mantā gahitā”ti",
  "atk-s0513a4:1869_3": "micchāya abhaṇiṃ, tena me te mantā naṭṭhā, svāhaṃ pahīnamanto idāni kapaṇo rudāmīti.",
  "atk-s0513a4:1870": "Taṃ sutvā rājā “ayaṃ pāpadhammo evarūpaṃ ratanamantaṃ na olokesi, evarūpasmiñhi uttamaratanamante laddhe jāti kiṃ karissatī”ti kujjhitvā tassa garahanto –",
  "atk-s0513a4:1871": "7.",
  "atk-s0513a4:1872": "“Eraṇḍā pucimandā vā, atha vā pālibhaddakā;",
  "atk-s0513a4:1873": "Madhuṃ madhutthiko vinde, so hi tassa dumuttamo.",
  "atk-s0513a4:1874": "8.",
  "atk-s0513a4:1875": "“Khattiyā brāhmaṇā vessā, suddā caṇḍālapukkusā;",
  "atk-s0513a4:1876": "Yamhā dhammaṃ vijāneyya, so hi tassa naruttamo.",
  "atk-s0513a4:1877": "9.",
  "atk-s0513a4:1878": "“Imassa daṇḍañca vadhañca datvā, gale gahetvā khalayātha jammaṃ;",
  "atk-s0513a4:1879": "Yo uttamatthaṃ kasirena laddhaṃ, mānātimānena vināsayitthā”ti. –",
  "atk-s0513a4:1880": "Imā gāthā āha.",
  "atk-s0513a4:1881_0": "Tattha madhutthikoti madhuatthiko puriso araññe madhuṃ olokento etesaṃ rukkhānaṃ",
  "atk-s0513a4:1881_1": "yato madhuṃ labhati, sova dumo tassa dumuttamo nāma. Tatheva khattiyādīsu yamhā purisā",
  "atk-s0513a4:1881_2": "dhammaṃ kāraṇaṃ yuttaṃ atthaṃ vijāneyya, sova tassa uttamo naro nāma. Imassa daṇḍañcāti",
  "atk-s0513a4:1881_3": "imassa pāpadhammassa sabbassaharaṇadaṇḍañca veḷupesikādīhi piṭṭhicammaṃ uppāṭetvā",
  "atk-s0513a4:1881_4": "vadhañca datvā imaṃ jammaṃ gale gahetvā khalayātha, khalikārattaṃ pāpetvā niddhamatha",
  "atk-s0513a4:1881_5": "nikkaḍḍhatha, kiṃ iminā idha vasantenāti.",
  "atk-s0513a4:1882_0": "Rājapurisā tathā katvā “tavācariyassa santikaṃ gantvā taṃ ārādhetvāva sace puna mante",
  "atk-s0513a4:1882_1": "labhissasi, idha āgaccheyyāsi, no ce, imaṃ disaṃ mā olokeyyāsī”ti taṃ nibbisayamakaṃsu.",
  "atk-s0513a4:1882_2": "So anātho hutvā “ṭhapetvā ācariyaṃ na me aññaṃ paṭisaraṇaṃ atthi, tasseva santikaṃ",
  "atk-s0513a4:1882_3": "gantvā taṃ ārādhetvā puna mantaṃ yācissāmī”ti rodanto taṃ gāmaṃ agamāsi. Atha naṃ",
  "atk-s0513a4:1882_4": "āgacchantaṃ disvā mahāsatto bhariyaṃ āmantetvā “bhadde, passa taṃ pāpadhammaṃ parihīnamantaṃ",
  "atk-s0513a4:1882_5": "puna āgacchanta”nti āha. So mahāsattaṃ upasaṅkamitvā vanditvā ekamantaṃ nisinno “kiṃkāraṇā",
  "atk-s0513a4:1882_6": "āgatosī”ti puṭṭho “ācariya, musāvādaṃ katvā ācariyaṃ paccakkhitvā mahāvināsaṃ pattomhī”ti",
  "atk-s0513a4:1882_7": "vatvā accayaṃ dassetvā puna mante yācanto –",
  "atk-s0513a4:1883": "10.",
  "atk-s0513a4:1884": "“Yathā samaṃ maññamāno pateyya, sobbhaṃ guhaṃ narakaṃ pūtipādaṃ;",
  "atk-s0513a4:1885": "Rajjūti vā akkame kaṇhasappaṃ, andho yathā jotimadhiṭṭhaheyya;",
  "atk-s0513a4:1886": "Evampi maṃ taṃ khalitaṃ sapañña, pahīnamantassa punappadāhī”ti. – gāthamāha;",
  "atk-s0513a4:1887_0": "Tattha yathā samanti yathā puriso idaṃ samaṃ ṭhānanti maññamāno sobbhaṃ vā guhaṃ",
  "atk-s0513a4:1887_1": "vā bhūmiyā phalitaṭṭhānasaṅkhātaṃ narakaṃ vā pūtipādaṃ vā pateyya. Pūtipādoti himavantapadese",
  "atk-s0513a4:1887_2": "mahārukkhe sussitvā mate tassa mūlesu pūtikesu jātesu tasmiṃ ṭhāne mahāāvāṭo hoti,",
  "atk-s0513a4:1887_3": "tassa nāmaṃ. Jotimadhiṭṭhaheyyāti aggiṃ akkameyya. Evampīti evaṃ ahampi paññācakkhuno",
  "atk-s0513a4:1887_4": "abhāvā andho tumhākaṃ visesaṃ ajānanto tumhesu khalito, taṃ maṃ khalitaṃ viditvā",
  "atk-s0513a4:1887_5": "sapañña ñāṇasampanna pahīnamantassa mama punapi dethāti.",
  "atk-s0513a4:1888": "Atha naṃ ācariyo “tāta, kiṃ kathesi, andho hi saññāya dinnāya sobbhādīni pariharati, mayā paṭhamameva tava kathitaṃ, idāni kimatthaṃ mama santikaṃ āgatosī”ti vatvā –",
  "atk-s0513a4:1889": "11.",
  "atk-s0513a4:1890": "“Dhammena mantaṃ tava sampadāsiṃ, tuvampi dhammena paṭiggahesi;",
  "atk-s0513a4:1891": "Pakatimpi te attamano asaṃsiṃ, dhamme ṭhitaṃ taṃ na jaheyya manto.",
  "atk-s0513a4:1892": "12.",
  "atk-s0513a4:1893": "“Yo bāla-mantaṃ kasirena laddhaṃ, yaṃ dullabhaṃ ajja manussaloke;",
  "atk-s0513a4:1894": "Kiñcāpi laddhā jīvituṃ appapañño, vināsayī alikaṃ bhāsamāno.",
  "atk-s0513a4:1895": "13.",
  "atk-s0513a4:1896": "“Bālassa mūḷhassa akataññuno ca, musā bhaṇantassa asaññatassa;",
  "atk-s0513a4:1897": "Mante mayaṃ tādisake na dema, kuto mantā gaccha na mayhaṃ ruccasī”ti. –",
  "atk-s0513a4:1898": "Imā gāthā āha.",
  "atk-s0513a4:1899_0": "Tattha dhammenāti ahampi tava ācariyabhāgaṃ hiraññaṃ vā suvaṇṇaṃ vā aggahetvā dhammeneva",
  "atk-s0513a4:1899_1": "mantaṃ sampadāsiṃ, tvampi kiñci adatvā dhammena sameneva paṭiggahesi. Dhamme ṭhitanti",
  "atk-s0513a4:1899_2": "ācariyapūjakadhamme ṭhitaṃ. Tādisaketi tathārūpe akālaphalagaṇhāpake mante na dema,",
  "atk-s0513a4:1899_3": "gaccha na me ruccasīti.",
  "atk-s0513a4:1900": "So evaṃ ācariyena uyyojito “kiṃ mayhaṃ jīvitenā”ti araññaṃ pavisitvā anāthamaraṇaṃ mari.",
  "atk-s0513a4:1901_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto ācariyaṃ",
  "atk-s0513a4:1901_1": "paccakkhāya mahāvināsaṃ patto”ti vatvā jātakaṃ samodhānesi – “tadā akataññū māṇavo",
  "atk-s0513a4:1901_2": "devadatto ahosi, rājā ānando, caṇḍālaputto pana ahameva ahosi”nti.",
  "atk-s0513a4:1902": "Ambajātakavaṇṇanā paṭhamā.",
  "atk-s0513a4:1904": "[475] 2. Phandanajātakavaṇṇanā",
  "atk-s0513a4:1905_0": "Kuṭhārihattho purisoti idaṃ satthā rohiṇīnadītīre viharanto ñātakānaṃ kalahaṃ ārabbha",
  "atk-s0513a4:1905_1": "kathesi. Vatthu pana kuṇālajātake āvi bhavissati. Tadā pana satthā ñātake āmantetvā",
  "atk-s0513a4:1905_2": "– mahārājā, atīte bārāṇasiyaṃ brahmadatte rajjaṃ kārente bahinagare vaḍḍhakigāmo",
  "atk-s0513a4:1905_3": "ahosi. Tatreko brāhmaṇavaḍḍhakī araññato dārūni āharitvā rathaṃ katvā jīvikaṃ kappesi.",
  "atk-s0513a4:1905_4": "Tadā himavantapadese mahāphandanarukkho ahosi. Eko kāḷasīho gocaraṃ pariyesitvā āgantvā",
  "atk-s0513a4:1905_5": "tassa mūle nipajji. Athassa ekadivasaṃ vāte paharante eko sukkhadaṇḍako patitvā khandhe",
  "atk-s0513a4:1905_6": "avatthāsi. So thokaṃ khandhena rujantena bhītatasito uṭṭhāya pakkhanditvā puna nivatto",
  "atk-s0513a4:1905_7": "āgatamaggaṃ olokento kiñci adisvā “añño maṃ sīho vā byaggho vā anubandhanto natthi,",
  "atk-s0513a4:1905_8": "imasmiṃ pana rukkhe nibbattadevatā maṃ ettha nipajjantaṃ na sahati maññe, hotu jānissāmī”ti",
  "atk-s0513a4:1905_9": "aṭṭhāne kopaṃ bandhitvā rukkhaṃ paharitvā “neva tava rukkhassa pattaṃ khādāmi, na",
  "atk-s0513a4:1905_10": "sākhaṃ bhañjāmi, idha aññe mige vasante sahasi, maṃ na sahasi, ko mayhaṃ doso atthi,",
  "atk-s0513a4:1905_11": "katipāhaṃ āgamehi, samūlaṃ te rukkhaṃ uppāṭetvā khaṇḍākhaṇḍikaṃ chedāpessāmī”ti rukkhadevataṃ",
  "atk-s0513a4:1905_12": "tajjetvā ekaṃ purisaṃ upadhārento vicari. Tadā so brāhmaṇavaḍḍhakī dve tayo manusse",
  "atk-s0513a4:1905_13": "ādāya rathadārūnaṃ atthāya yānakena taṃ padesaṃ gantvā ekasmiṃ ṭhāne yānakaṃ ṭhapetvā",
  "atk-s0513a4:1905_14": "vāsipharasuhattho rukkhe upadhārento phandanasamīpaṃ agamāsi. Kāḷasīho taṃ disvā",
  "atk-s0513a4:1905_15": "“ajja, mayā paccāmittassa piṭṭhiṃ daṭṭhuṃ vaṭṭatī”ti gantvā rukkhamūle aṭṭhāsi. Vaḍḍhakī",
  "atk-s0513a4:1905_16": "ca ito cito oloketvā phandanasamīpena pāyāsi. So “yāva eso nātikkamati, tāvadevassa",
  "atk-s0513a4:1905_17": "kathessāmī”ti cintetvā paṭhamaṃ gāthamāha –",
  "atk-s0513a4:1906": "14.",
  "atk-s0513a4:1907": "“Kuṭhārihattho puriso, vanamogayha tiṭṭhasi;",
  "atk-s0513a4:1908": "Puṭṭho me samma akkhāhi, kiṃ dāruṃ chetumicchasī”ti.",
  "atk-s0513a4:1909": "Tattha purisoti tvaṃ kuṭhārihattho eko puriso imaṃ vanaṃ ogayha tiṭṭhasīti.",
  "atk-s0513a4:1910_0": "So tassa vacanaṃ sutvā “acchariyaṃ vata bho, na vata me ito pubbe migo manussavācaṃ",
  "atk-s0513a4:1910_1": "bhāsanto diṭṭhapubbo, esa rathānucchavikaṃ dāruṃ jānissati, pucchissāmi na”nti cintetvā dutiyaṃ gāthamāha –",
  "atk-s0513a4:1911": "15.",
  "atk-s0513a4:1912": "“Isso vanāni carasi, samāni visamāni ca;",
  "atk-s0513a4:1913": "Puṭṭho me samma akkhāhi, kiṃ dāruṃ nemiyā daḷha”nti.",
  "atk-s0513a4:1914": "Tattha issoti tvampi eko kāḷasīho vanāni carasi, tvaṃ rathānucchavikaṃ dāruṃ jānissasīti.",
  "atk-s0513a4:1915": "Taṃ sutvā kāḷasīho “idāni me manoratho matthakaṃ pāpuṇissatī”ti cintetvā tatiyaṃ gāthamāha –",
  "atk-s0513a4:1916": "16.",
  "atk-s0513a4:1917": "“Neva sālo na khadiro, nāssakaṇṇo kuto dhavo;",
  "atk-s0513a4:1918": "Rukkho ca phandano nāma, taṃ dāruṃ nemiyā daḷha”nti.",
  "atk-s0513a4:1919": "So taṃ sutvā somanassajāto “sudivasena vatamhi ajja araññaṃ paviṭṭho, tiracchānagato me rathānucchavikaṃ dāruṃ ācikkhati, aho sādhū”ti pucchanto catutthaṃ gāthamāha –",
  "atk-s0513a4:1920": "17.",
  "atk-s0513a4:1921": "“Kīdisānissa pattāni, khandho vā pana kīdiso;",
  "atk-s0513a4:1922": "Puṭṭho me samma akkhāhi, yathā jānemu phandana”nti.",
  "atk-s0513a4:1923": "Athassa so ācikkhanto dve gāthā abhāsi –",
  "atk-s0513a4:1924": "18.",
  "atk-s0513a4:1925": "“Yassa sākhā palambanti, namanti na ca bhañjare;",
  "atk-s0513a4:1926": "So rukkho phandano nāma, yassa mūle ahaṃ ṭhito.",
  "atk-s0513a4:1927": "19.",
  "atk-s0513a4:1928": "“Arānaṃ cakkanābhīnaṃ, īsānemirathassa ca;",
  "atk-s0513a4:1929": "Sabbassa te kammaniyo, ayaṃ hessati phandano”ti.",
  "atk-s0513a4:1930_0": "Tattha “arāna”nti idaṃ so “kadācesa imaṃ rukkhaṃ na gaṇheyya, guṇampissa kathessāmī”ti",
  "atk-s0513a4:1930_1": "cintetvā evamāha. Tattha īsānemirathassa cāti īsāya ca nemiyā ca sesassa ca rathassa",
  "atk-s0513a4:1930_2": "sabbassa te esa kammaniyo kammakkhamo bhavissatīti.",
  "atk-s0513a4:1931_0": "So evaṃ ācikkhitvā tuṭṭhamānaso ekamante vicari, vaḍḍhakīpi rukkhaṃ chindituṃ ārabhi.",
  "atk-s0513a4:1931_1": "Rukkhadevatā cintesi “mayā etassa upari na kiñci pātitaṃ, ayaṃ aṭṭhāne āghātaṃ bandhitvā",
  "atk-s0513a4:1931_2": "mama vimānaṃ nāseti, ahañca vinassissāmi, ekenupāyena imañca issaṃ vināsessāmī”ti.",
  "atk-s0513a4:1931_3": "Sā vanakammikapuriso viya hutvā tassa santikaṃ āgantvā pucchi “bho purisa manāpo",
  "atk-s0513a4:1931_4": "te rukkho laddho, imaṃ chinditvā kiṃ karissasī”ti? “Rathanemiṃ karissāmī”ti. “Iminā",
  "atk-s0513a4:1931_5": "rukkhena ratho bhavissatī”ti kena te akkhātanti. “Ekena kāḷasīhenā”ti. “Sādhu suṭṭhu",
  "atk-s0513a4:1931_6": "tena akkhātaṃ, iminā rukkhena ratho sundaro bhavissati, kāḷasīhassa galacammaṃ uppāṭetvā",
  "atk-s0513a4:1931_7": "caturaṅgulamatte ṭhāne ayapaṭṭena viya nemimaṇḍale parikkhitte nemi ca thirā bhavissati,",
  "atk-s0513a4:1931_8": "bahuñca dhanaṃ labhissasī”ti. “Kāḷasīhacammaṃ kuto lacchāmī”ti? “Tvaṃ bālakosi, ayaṃ",
  "atk-s0513a4:1931_9": "tava rukkho vane ṭhito na palāyati, tvaṃ yena te rukkho akkhāto, tassa santikaṃ gantvā",
  "atk-s0513a4:1931_10": "‘sāmi tayā dassitarukkhaṃ kataraṭṭhāne chindāmī’ti vañcetvā ānehi, atha naṃ nirāsaṅkaṃ",
  "atk-s0513a4:1931_11": "‘idha ca ettha ca chindā’ti mukhatuṇḍaṃ pasāretvā ācikkhantaṃ tikhiṇena mahāpharasunā",
  "atk-s0513a4:1931_12": "koṭṭetvā jīvitakkhayaṃ pāpetvā cammaṃ ādāya varamaṃsaṃ khāditvā rukkhaṃ chindā”ti",
  "atk-s0513a4:1931_13": "veraṃ appesi. Tamatthaṃ pakāsento satthā imā gāthā āha –",
  "atk-s0513a4:1932": "20.",
  "atk-s0513a4:1933": "“Iti phandanarukkhopi, tāvade ajjhabhāsatha;",
  "atk-s0513a4:1934": "Mayhampi vacanaṃ atthi, bhāradvāja suṇohi me.",
  "atk-s0513a4:1935": "21.",
  "atk-s0513a4:1936": "“Issassa upakkhandhamhā, ukkacca caturaṅgulaṃ;",
  "atk-s0513a4:1937": "Tena nemiṃ pasāresi, evaṃ daḷhataraṃ siyā.",
  "atk-s0513a4:1938": "22.",
  "atk-s0513a4:1939": "“Iti phandanarukkhopi, veraṃ appesi tāvade;",
  "atk-s0513a4:1940": "Jātānañca ajātānaṃ, issānaṃ dukkhamāvahī”ti.",
  "atk-s0513a4:1941": "Tattha bhāradvājāti taṃ gottena ālapati. Upakkhandhamhāti khandhato. Ukkaccāti ukkantitvā.",
  "atk-s0513a4:1942": "Vaḍḍhakī rukkhadevatāya vacanaṃ sutvā “aho ajja mayhaṃ maṅgaladivaso”ti kāḷasīhaṃ ghātetvā rukkhaṃ chetvā pakkāmi. Tamatthaṃ pakāsento satthā āha –",
  "atk-s0513a4:1943": "23.",
  "atk-s0513a4:1944": "“Iccevaṃ phandano issaṃ, isso ca pana phandanaṃ;",
  "atk-s0513a4:1945": "Aññamaññaṃ vivādena, aññamaññamaghātayuṃ.",
  "atk-s0513a4:1946": "24.",
  "atk-s0513a4:1947": "“Evameva manussānaṃ, vivādo yattha jāyati;",
  "atk-s0513a4:1948": "Mayūranaccaṃ naccanti, yathā te issaphandanā.",
  "atk-s0513a4:1949": "25.",
  "atk-s0513a4:1950": "“Taṃ vo vadāmi bhaddaṃ vo, yāvantettha samāgatā;",
  "atk-s0513a4:1951": "Sammodatha mā vivadatha, mā hotha issaphandanā.",
  "atk-s0513a4:1952": "26.",
  "atk-s0513a4:1953": "“Sāmaggimeva sikkhetha, buddhehetaṃ pasaṃsitaṃ;",
  "atk-s0513a4:1954": "Sāmaggirato dhammaṭṭho, yogakkhemā na dhaṃsatī”ti.",
  "atk-s0513a4:1955_0": "Tattha aghātayunti ghātāpesuṃ. Mayūranaccaṃ naccantīti mahārājā yattha hi manussānaṃ",
  "atk-s0513a4:1955_1": "vivādo hoti, tattha yathā nāma mayūrā naccantā paṭicchādetabbaṃ rahassaṅgaṃ pākaṭaṃ",
  "atk-s0513a4:1955_2": "karonti, evaṃ manussā aññamaññassa randhaṃ pakāsentā mayūranaccaṃ naccanti nāma.",
  "atk-s0513a4:1955_3": "Yathā te issaphandanā aññamaññassa randhaṃ pakāsentā nacciṃsu nāma. Taṃ voti tena",
  "atk-s0513a4:1955_4": "kāraṇena tumhe vadāmi. Bhaddaṃ voti bhaddaṃ tumhākaṃ hotu. Yāvantetthāti yāvanto",
  "atk-s0513a4:1955_5": "ettha issaphandanasadisā mā ahuvattha. Sāmaggimeva sikkhethāti samaggabhāvameva tumhe",
  "atk-s0513a4:1955_6": "sikkhatha, idaṃ paññāvuddhehi paṇḍitehi pasaṃsitaṃ. Dhammaṭṭhoti sucaritadhamme ṭhito.",
  "atk-s0513a4:1955_7": "Yogakkhemā na dhaṃsatīti yogehi khemā nibbānā na parihāyatīti nibbānena desanākūṭaṃ",
  "atk-s0513a4:1955_8": "gaṇhi. Sakyarājāno dhammakathaṃ sutvā samaggā jātā.",
  "atk-s0513a4:1956": "Satthā imaṃ dhammadesanaṃ āharitvā jātakaṃ samodhānesi “tadā taṃ kāraṇaṃ viditvā tasmiṃ vanasaṇḍe nivutthadevatā ahameva ahosi”nti.",
  "atk-s0513a4:1957": "Phandanajātakavaṇṇanā dutiyā.",
  "atk-s0513a4:1959": "[476] 3. Javanahaṃsajātakavaṇṇanā",
  "atk-s0513a4:1960": "Idheva haṃsa nipatāti idaṃ satthā jetavane viharanto daḷhadhammadhanuggahasuttantadesanaṃ ārabbha kathesi. Bhagavatā hi –",
  "atk-s0513a4:1961_0": "“Seyyathāpi, bhikkhave, cattāro daḷhadhammā dhanuggahā susikkhitā katahatthā katūpāsanā",
  "atk-s0513a4:1961_1": "catuddisā ṭhitā assu, atha puriso āgaccheyya ‘ahaṃ imesaṃ catunnaṃ daḷhadhammānaṃ",
  "atk-s0513a4:1961_2": "dhanuggahānaṃ susikkhitānaṃ katahatthānaṃ katūpāsanānaṃ catuddisā kaṇḍe khitte apatiṭṭhite",
  "atk-s0513a4:1961_3": "pathaviyaṃ gahetvā āharissāmī’ti. “Taṃ kiṃ maññatha, bhikkhave, ‘javano puriso paramena",
  "atk-s0513a4:1961_4": "javena samannāgato’ti alaṃ vacanāyā”ti? “Evaṃ bhante”ti. Yathā ca, bhikkhave, tassa",
  "atk-s0513a4:1961_5": "purisassa javo, yathā ca candimasūriyānaṃ javo, tato sīghataro. Yathā ca, bhikkhave,",
  "atk-s0513a4:1961_6": "tassa purisassa javo, yathā ca candimasūriyānaṃ javo, yathā ca yā devatā candimasūriyānaṃ",
  "atk-s0513a4:1961_7": "purato dhāvanti, tāsaṃ devatānaṃ javo, tato sīghataraṃ āyusaṅkhārā khīyanti, tasmātiha,",
  "atk-s0513a4:1961_8": "bhikkhave, evaṃ sikkhitabbaṃ ‘appamattā viharissāmā’ti. Evañhi vo, bhikkhave, sikkhitabba”nti –",
  "atk-s0513a4:1962_0": "Imassa suttassa kathitadivasato dutiyadivase bhikkhū dhammasabhāyaṃ kathaṃ samuṭṭhāpesuṃ",
  "atk-s0513a4:1962_1": "“āvuso, satthā attano buddhavisaye ṭhatvā imesaṃ sattānaṃ āyusaṅkhāre ittare dubbale",
  "atk-s0513a4:1962_2": "katvā paridīpento puthujjanabhikkhū ativiya santāsaṃ pāpesi, aho buddhabalaṃ nāmā”ti.",
  "atk-s0513a4:1962_3": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a4:1962_4": "nāmā”ti vutte “anacchariyaṃ, bhikkhave, svāhaṃ idāni sabbaññutaṃ patto āyusaṅkhārānaṃ",
  "atk-s0513a4:1962_5": "ittarabhāvaṃ dassetvā bhikkhū saṃvejetvā dhammaṃ desemi, mayā hi pubbe ahetukahaṃsayoniyaṃ",
  "atk-s0513a4:1962_6": "nibbattenapi āyusaṅkhārānaṃ ittarabhāvaṃ dassetvā bārāṇasirājānaṃ ādiṃ katvā sakalarājaparisaṃ",
  "atk-s0513a4:1962_7": "saṃvejetvā dhammo desito”ti vatvā atītaṃ āhari.",
  "atk-s0513a4:1963_0": "Atīte bārāṇasiyaṃ brahmadatte rajjaṃ kārente bodhisatto javanahaṃsayoniyaṃ nibbattitvā",
  "atk-s0513a4:1963_1": "navutihaṃsasahassaparivuto cittakūṭe paṭivasati. So ekadivasaṃ jambudīpatale ekasmiṃ",
  "atk-s0513a4:1963_2": "sare saparivāro sayaṃjātasāliṃ khāditvā ākāse suvaṇṇakilañjaṃ pattharanto viya mahantena",
  "atk-s0513a4:1963_3": "parivārena bārāṇasinagarassa matthakena mandamandāya vilāsagatiyā cittakūṭaṃ gacchati.",
  "atk-s0513a4:1963_4": "Atha naṃ bārāṇasirājā disvā “imināpi mādisena raññā bhavitabba”nti amaccānaṃ vatvā",
  "atk-s0513a4:1963_5": "tasmiṃ sinehaṃ uppādetvā mālāgandhavilepanaṃ gahetvā mahāsattaṃ oloketvā sabbatūriyāni",
  "atk-s0513a4:1963_6": "paggaṇhāpesi. Mahāsatto attano sakkāraṃ karontaṃ disvā haṃse pucchi “rājā, mama evarūpaṃ",
  "atk-s0513a4:1963_7": "sakkāraṃ karonto kiṃ paccāsīsatī”ti? “Tumhehi saddhiṃ mittabhāvaṃ devā”ti. “Tena",
  "atk-s0513a4:1963_8": "hi rañño amhehi saddhiṃ mittabhāvo hotū”ti raññā saddhiṃ mittabhāvaṃ katvā pakkāmi.",
  "atk-s0513a4:1963_9": "Athekadivasaṃ rañño uyyānaṃ gatakāle anotattadahaṃ gantvā ekena pakkhena udakaṃ,",
  "atk-s0513a4:1963_10": "ekena candanacuṇṇaṃ ādāya āgantvā rājānaṃ tena udakena nhāpetvā candanacuṇṇena okiritvā",
  "atk-s0513a4:1963_11": "mahājanassa passantasseva saparivāro cittakūṭaṃ agamāsi. Tato paṭṭhāya rājā mahāsattaṃ",
  "atk-s0513a4:1963_12": "daṭṭhukāmo hutvā “sahāyo me ajja āgamissati, sahāyo me ajja āgamissatī”ti āgamanamaggaṃ olokento acchati.",
  "atk-s0513a4:1964_0": "Tadā mahāsattassa kaniṭṭhā dve haṃsapotakā “sūriyena saddhiṃ javissāmā”ti mantetvā",
  "atk-s0513a4:1964_1": "mahāsattassa ārocesuṃ “mayaṃ sūriyena saddhiṃ javissāmā”ti. “Tātā, sūriyajavo nāma",
  "atk-s0513a4:1964_2": "sīgho, sūriyena saddhiṃ javituṃ na sakkhissatha, antarāva vinassissatha, mā gamitthā”ti.",
  "atk-s0513a4:1964_3": "Te dutiyampi tatiyampi yāciṃsu, bodhisattopi te yāvatatiyaṃ vāresiyeva. Te mānathaddhā",
  "atk-s0513a4:1964_4": "attano balaṃ ajānantā mahāsattassa anācikkhitvāva “sūriyena saddhiṃ javissāmā”ti",
  "atk-s0513a4:1964_5": "sūriye anuggateyeva gantvā yugandharamatthake nisīdiṃsu. Mahāsatto te adisvā “kahaṃ",
  "atk-s0513a4:1964_6": "nu kho gatā”ti pucchitvā taṃ pavattiṃ sutvā cintesi “te sūriyena saddhiṃ javituṃ",
  "atk-s0513a4:1964_7": "na sakkhissanti, antarāva vinassissanti, jīvitaṃ tesaṃ dassāmī”ti. Sopi gantvā yugandharamatthakeyeva",
  "atk-s0513a4:1964_8": "nisīdi. Atha uggate sūriyamaṇḍale haṃsapotakā uppatitvā sūriyena saddhiṃ pakkhandiṃsu,",
  "atk-s0513a4:1964_9": "mahāsattopi tehi saddhiṃ pakkhandi. Kaniṭṭhabhātiko yāva pubbaṇhasamayā javitvā kilami,",
  "atk-s0513a4:1964_10": "pakkhasandhīsu aggiuṭṭhānakālo viya ahosi. So bodhisattassa saññaṃ adāsi “bhātika,",
  "atk-s0513a4:1964_11": "na sakkomī”ti. Atha naṃ mahāsatto “mā bhāyi, jīvitaṃ te dassāmī”ti pakkhapañjarena",
  "atk-s0513a4:1964_12": "parikkhipitvā assāsetvā cittakūṭapabbataṃ netvā haṃsānaṃ majjhe ṭhapetvā puna pakkhanditvā",
  "atk-s0513a4:1964_13": "sūriyaṃ patvā itarena saddhiṃ pāyāsi. Sopi yāva upakaṭṭhamajjhanhikā sūriyena saddhiṃ",
  "atk-s0513a4:1964_14": "javitvā kilami, pakkhasandhīsu aggiuṭṭhānakālo viya ahosi. Tadā bodhisattassa saññaṃ",
  "atk-s0513a4:1964_15": "adāsi “bhātika, na sakkomī”ti. Tampi mahāsatto tatheva samassāsetvā pakkhapañjarenādāya",
  "atk-s0513a4:1964_16": "cittakūṭameva agamāsi. Tasmiṃ khaṇe sūriyo nabhamajjhaṃ pāpuṇi.",
  "atk-s0513a4:1965_0": "Atha mahāsatto “mama ajja sarīrabalaṃ vīmaṃsissāmī”ti cintetvā ekavegena pakkhanditvā",
  "atk-s0513a4:1965_1": "yugandharamatthake nisīditvā tato uppatitvā ekavegena sūriyaṃ pāpuṇitvā kālena purato,",
  "atk-s0513a4:1965_2": "kālena pacchato javitvā cintesi “mayhaṃ sūriyena saddhiṃ javanaṃ nāma niratthakaṃ",
  "atk-s0513a4:1965_3": "ayonisomanasikārasambhūtaṃ, kiṃ me iminā, bārāṇasiṃ gantvā mama sahāyakassa rañño",
  "atk-s0513a4:1965_4": "atthayuttaṃ dhammayuttaṃ kathaṃ kathessāmī”ti. So nivattitvā sūriye nabhamajjhaṃ",
  "atk-s0513a4:1965_5": "anatikkanteyeva sakalacakkavāḷagabbhaṃ antantena anusaṃyāyitvā vegaṃ parihāpento",
  "atk-s0513a4:1965_6": "sakalajambudīpaṃ antantena anusaṃyāyitvā bārāṇasiṃ pāpuṇi. Dvādasayojanikaṃ sakalanagaraṃ",
  "atk-s0513a4:1965_7": "haṃsacchannaṃ viya ahosi, chiddaṃ nāma na paññāyi, anukkamena vege parihāyante ākāse",
  "atk-s0513a4:1965_8": "chiddāni paññāyiṃsu. Mahāsatto vegaṃ parihāpetvā ākāsato otaritvā sīhapañjarassa",
  "atk-s0513a4:1965_9": "abhimukhaṭṭhāne aṭṭhāsi. Rājā “āgato me sahāyo”ti somanassappatto tassa nisīdanatthāya",
  "atk-s0513a4:1965_10": "kañcanapīṭhaṃ paññapetvā “samma, pavisa, idha nisīdā”ti vatvā paṭhamaṃ gāthamāha –",
  "atk-s0513a4:1966": "27.",
  "atk-s0513a4:1967": "“Idheva haṃsa nipata, piyaṃ me tava dassanaṃ;",
  "atk-s0513a4:1968": "Issarosi anuppatto, yamidhatthi pavedayā”ti.",
  "atk-s0513a4:1969_0": "Tattha “idhā”ti kañcanapīṭhaṃ sandhāyāha. Nipatāti nisīda. Issarosīti tvaṃ imassa",
  "atk-s0513a4:1969_1": "ṭhānassa issaro sāmi hutvā āgatosīti vadati. Yamidhatthi pavedayāti yaṃ imasmiṃ nivesane",
  "atk-s0513a4:1969_2": "atthi, taṃ aparisaṅkanto amhākaṃ kathehīti.",
  "atk-s0513a4:1970_0": "Mahāsatto kañcanapīṭhe nisīdi. Rājā satapākasahassapākehi telehi tassa pakkhantarāni",
  "atk-s0513a4:1970_1": "makkhetvā kañcanataṭṭake madhulāje ca madhurodakañca sakkharodakañca dāpetvā madhurapaṭisanthāraṃ",
  "atk-s0513a4:1970_2": "katvā “samma, tvaṃ ekakova āgatosi, kuhiṃ agamitthā”ti pucchi. So taṃ pavattiṃ vitthārena",
  "atk-s0513a4:1970_3": "kathesi. Atha naṃ rājā āha “samma, mamapi sūriyena saddhiṃ javitavegaṃ dassehī”ti.",
  "atk-s0513a4:1970_4": "Mahārāja, na sakkā so vego dassetunti. Tena hi me sarikkhakamattaṃ dassehīti. Sādhu,",
  "atk-s0513a4:1970_5": "mahārāja, sarikkhakamattaṃ dassessāmi, akkhaṇavedhī dhanuggahe sannipātehīti. Rājā",
  "atk-s0513a4:1970_6": "sannipātesi. Mahāsatto cattāro dhanuggahe gahetvā nivesanā oruyha rājaṅgaṇe silāthambhaṃ",
  "atk-s0513a4:1970_7": "nikhaṇāpetvā attano gīvāyaṃ ghaṇṭaṃ bandhāpetvā silāthambhamatthake nisīditvā cattāro",
  "atk-s0513a4:1970_8": "dhanuggahe thambhaṃ nissāya catuddisābhimukhe ṭhapetvā “mahārāja, ime cattāro janā",
  "atk-s0513a4:1970_9": "ekappahāreneva catuddisābhimukhā cattāri kaṇḍāni khipantu, tāni ahaṃ pathaviṃ appattāneva",
  "atk-s0513a4:1970_10": "āharitvā etesaṃ pādamūle pātessāmi. Mama kaṇḍagahaṇatthāya gatabhāvaṃ ghaṇṭasaddasaññāya",
  "atk-s0513a4:1970_11": "jāneyyāsi, maṃ pana na passissasī”ti vatvā tehi ekappahāreneva khittakaṇḍāni āharitvā",
  "atk-s0513a4:1970_12": "tesaṃ pādamūle pātetvā silāthambhamatthake nisinnameva attānaṃ dassetvā “diṭṭho te,",
  "atk-s0513a4:1970_13": "mahārāja, mayhaṃ vego”ti vatvā “mahārāja, ayaṃ vego mayhaṃ neva uttamo, majjhimo,",
  "atk-s0513a4:1970_14": "paritto lāmakavego esa, evaṃ sīgho, mahārāja, amhākaṃ vego”ti āha.",
  "atk-s0513a4:1971_0": "Atha naṃ rājā pucchi “samma, atthi pana tumhākaṃ vegato añño sīghataro vego”ti? “Āma,",
  "atk-s0513a4:1971_1": "mahārāja, amhākaṃ uttamavegatopi sataguṇena sahassaguṇena satasahassaguṇena imesaṃ",
  "atk-s0513a4:1971_2": "sattānaṃ āyusaṅkhārā sīghataraṃ khīyanti bhijjanti, khayaṃ gacchantī”ti khaṇikanirodhavasena",
  "atk-s0513a4:1971_3": "rūpadhammānaṃ nirodhaṃ dasseti, tato nāmadhammānaṃ. Rājā mahāsattassa kathaṃ sutvā",
  "atk-s0513a4:1971_4": "maraṇabhayabhīto satiṃ paccupaṭṭhāpetuṃ asakkonto bhūmiyaṃ pati, mahājano utrāsaṃ",
  "atk-s0513a4:1971_5": "patto ahosi. Rañño mukhaṃ udakena siñcitvā satiṃ labhāpesi. Atha naṃ mahāsatto “mahārāja,",
  "atk-s0513a4:1971_6": "mā bhāyi, maraṇassatiṃ bhāvehi, dhammaṃ carāhi, dānādīni puññāni karohi, appamatto",
  "atk-s0513a4:1971_7": "hohi, devā”ti ovadi. Atha rājā “sāmi, mayaṃ tumhādisena ñāṇabalasampannena ācariyena",
  "atk-s0513a4:1971_8": "vinā vasituṃ na sakkhissāma, cittakūṭaṃ agantvā mayhaṃ dhammaṃ desento mayhaṃ ovādācariyo",
  "atk-s0513a4:1971_9": "hutvā idheva vasāhī”ti yācanto dve gāthā abhāsi –",
  "atk-s0513a4:1972": "28.",
  "atk-s0513a4:1973": "“Savanena ekassa piyā bhavanti, disvā panekassa viyeti chando;",
  "atk-s0513a4:1974": "Disvā ca sutvā ca piyā bhavanti, kaccinnu me pīyasi dassanena.",
  "atk-s0513a4:1975": "29.",
  "atk-s0513a4:1976": "“Savanena piyo mesi, bhiyyo cāgamma dassanaṃ;",
  "atk-s0513a4:1977": "Evaṃ piyadassano me, vasa haṃsa mamantike”ti.",
  "atk-s0513a4:1978_0": "Tāsaṃ attho – samma haṃsarāja savanena ekassa ekacce piyā honti, “evaṃ guṇo nāmā”ti",
  "atk-s0513a4:1978_1": "sutvā savanena piyāyati, ekassa pana ekacce disvāva chando vigacchati, pemaṃ antaradhāyati,",
  "atk-s0513a4:1978_2": "khādituṃ āgatā yakkhā viya upaṭṭhahanti, ekassa ekacce disvā ca sutvā cāti ubhayathāpi",
  "atk-s0513a4:1978_3": "piyā honti, tena taṃ pucchāmi. Kaccinnu me pīyasi dassanenāti kacci nu tvaṃ maṃ piyāyasi,",
  "atk-s0513a4:1978_4": "mayhaṃ pana tvaṃ savanena piyova, dassanaṃ panāgamma atipiyova. Evaṃ mama piyadassano",
  "atk-s0513a4:1978_5": "samāno cittakūṭaṃ agantvā idha mama santike vasāti.",
  "atk-s0513a4:1979": "Bodhisatto āha –",
  "atk-s0513a4:1980": "30.",
  "atk-s0513a4:1981": "“Vaseyyāma tavāgāre, niccaṃ sakkatapūjitā;",
  "atk-s0513a4:1982": "Matto ca ekadā vajje, haṃsarājaṃ pacantu me”ti.",
  "atk-s0513a4:1983_0": "Tattha matto ca ekadāti mahārāja, mayaṃ tava ghare niccaṃ pūjitā vaseyyāma, tvaṃ",
  "atk-s0513a4:1983_1": "pana kadāci surāmadamatto maṃsakhādanatthaṃ “haṃsarājaṃ pacantu me”ti vadeyyāsi,",
  "atk-s0513a4:1983_2": "atha evaṃ tava anujīvino maṃ māretvā paceyyuṃ, tadāhaṃ kiṃ karissāmīti.",
  "atk-s0513a4:1984": "Athassa rājā “tena hi majjameva na pivissāmī”ti paṭiññaṃ dātuṃ imaṃ gāthamāha –",
  "atk-s0513a4:1985": "31.",
  "atk-s0513a4:1986": "“Dhiratthu taṃ majjapānaṃ, yaṃ me piyataraṃ tayā;",
  "atk-s0513a4:1987": "Na cāpi majjaṃ pissāmi, yāva me vacchasī ghare”ti.",
  "atk-s0513a4:1988": "Tato paraṃ bodhisatto cha gāthā āha –",
  "atk-s0513a4:1989": "32.",
  "atk-s0513a4:1990": "“Suvijānaṃ siṅgālānaṃ, sakuṇānañca vassitaṃ;",
  "atk-s0513a4:1991": "Manussavassitaṃ rāja, dubbijānataraṃ tato.",
  "atk-s0513a4:1992": "33.",
  "atk-s0513a4:1993": "“Api ce maññatī poso, ñāti mitto sakhāti vā;",
  "atk-s0513a4:1994": "Yo pubbe sumano hutvā, pacchā sampajjate diso.",
  "atk-s0513a4:1995": "34.",
  "atk-s0513a4:1996": "“Yasmiṃ mano nivisati, avidūre sahāpi so;",
  "atk-s0513a4:1997": "Santikepi hi so dūre, yasmiṃ nāvisate mano.",
  "atk-s0513a4:1998": "35.",
  "atk-s0513a4:1999": "“Antopi so hoti pasannacitto, pāraṃ samuddassa pasannacitto;",
  "atk-s0513a4:2000": "Antopi so hoti paduṭṭhacitto, pāraṃ samuddassa paduṭṭhacitto.",
  "atk-s0513a4:2001": "36.",
  "atk-s0513a4:2002": "“Saṃvasantā vivasanti, ye disā te rathesabha;",
  "atk-s0513a4:2003": "Ārā santo saṃvasanti, manasā raṭṭhavaḍḍhana.",
  "atk-s0513a4:2004": "37.",
  "atk-s0513a4:2005": "“Aticiraṃ nivāsena, piyo bhavati appiyo;",
  "atk-s0513a4:2006": "Āmanta kho taṃ gacchāma, purā te homa appiyā”ti.",
  "atk-s0513a4:2007_0": "Tattha vassitanti mahārāja, tiracchānagatā ujuhadayā, tena tesaṃ vassitaṃ suvijānaṃ,",
  "atk-s0513a4:2007_1": "manussā pana kakkhaḷā, tasmā tesaṃ vacanaṃ dubbijānataranti attho. Yo pubbeti yo",
  "atk-s0513a4:2007_2": "puggalo paṭhamameva attamano hutvā “tvaṃ mayhaṃ ñātako mitto pāṇasamo sakhā”ti api",
  "atk-s0513a4:2007_3": "evaṃ maññati, sveva pacchā diso verī sampajjati, evaṃ dubbijānaṃ nāma manussahadayanti.",
  "atk-s0513a4:2007_4": "Nivisatīti mahārāja, yasmiṃ puggale pemavasena mano nivisati, so dūre vasantopi avidūre",
  "atk-s0513a4:2007_5": "sahāpi vasatiyeva nāma. Yasmiṃ pana puggale mano na nivisati apeti, so santike vasantopi dūreyeva.",
  "atk-s0513a4:2008_0": "Antopi so hotīti mahārāja, yo sahāyo pasannacitto, so cittena allīnattā pāraṃ samuddassa",
  "atk-s0513a4:2008_1": "vasantopi antoyeva hoti. Yo pana paduṭṭhacitto, so cittena anallīnattā anto vasantopi",
  "atk-s0513a4:2008_2": "pāraṃ samuddassa nāma. Ye disā teti ye verino paccatthikā, te ekato vasantāpi dūre",
  "atk-s0513a4:2008_3": "vasantiyeva nāma. Santo pana paṇḍitā ārā ṭhitāpi mettābhāvitena manasā āvajjentā",
  "atk-s0513a4:2008_4": "saṃvasantiyeva. Purā te homāti yāva tava appiyā na homa, tāvadeva taṃ āmantetvā gacchāmāti vadati.",
  "atk-s0513a4:2009": "Atha naṃ rājā āha –",
  "atk-s0513a4:2010": "38.",
  "atk-s0513a4:2011": "“Evaṃ ce yācamānānaṃ, añjaliṃ nāvabujjhasi;",
  "atk-s0513a4:2012": "Paricārakānaṃ sataṃ, vacanaṃ na karosi no;",
  "atk-s0513a4:2013": "Evaṃ taṃ abhiyācāma, puna kayirāsi pariyāya”nti.",
  "atk-s0513a4:2014_0": "Tattha evaṃ ceti sace haṃsarāja, evaṃ añjaliṃ paggayha yācamānānaṃ amhākaṃ imaṃ añjaliṃ",
  "atk-s0513a4:2014_1": "nāvabujjhasi, tava paricārakānaṃ samānānaṃ vacanaṃ na karosi, atha naṃ evaṃ yācāma.",
  "atk-s0513a4:2014_2": "Puna kayirāsi pariyāyanti kālena kālaṃ idha āgamanāya vāraṃ kareyyāsīti attho.",
  "atk-s0513a4:2015": "Tato bodhisatto āha –",
  "atk-s0513a4:2016": "39.",
  "atk-s0513a4:2017": "“Evaṃ ce no viharataṃ, antarāyo na hessati;",
  "atk-s0513a4:2018": "Tuyhaṃ cāpi mahārāja, mayhañca raṭṭhavaḍḍhana;",
  "atk-s0513a4:2019": "Appeva nāma passemu, ahorattānamaccaye”ti.",
  "atk-s0513a4:2020_0": "Tattha evaṃ ce noti mahārāja, mā cintayittha, sace amhākampi evaṃ viharantānaṃ jīvitantarāyo",
  "atk-s0513a4:2020_1": "na bhavissati, appeva nāma ubho aññamaññaṃ passissāma, apica tvaṃ mayā dinnaṃ ovādameva",
  "atk-s0513a4:2020_2": "mama ṭhāne ṭhapetvā evaṃ ittarajīvite lokasannivāse appamatto hutvā dānādīni puññāni",
  "atk-s0513a4:2020_3": "karonto dasa rājadhamme akopetvā dhammena rajjaṃ kārehi, evañhi me ovādaṃ karonto",
  "atk-s0513a4:2020_4": "maṃ passissatiyevāti. Evaṃ mahāsatto rājānaṃ ovaditvā cittakūṭapabbatameva gato.",
  "atk-s0513a4:2021_0": "Satthā imaṃ dhammadesanaṃ āharitvā “evaṃ, bhikkhave, pubbe tiracchānayoniyaṃ nibbattenapi",
  "atk-s0513a4:2021_1": "mayā āyusaṅkhārānaṃ dubbalabhāvaṃ dassetvā dhammo desito”ti vatvā jātakaṃ samodhānesi",
  "atk-s0513a4:2021_2": "– “tadā rājā ānando ahosi, kaniṭṭho moggallāno, majjhimo sāriputto, sesahaṃsagaṇā",
  "atk-s0513a4:2021_3": "buddhaparisā, javanahaṃso pana ahameva ahosi”nti.",
  "atk-s0513a4:2022": "Javanahaṃsajātakavaṇṇanā tatiyā.",
  "atk-s0513a4:2024": "[477] 4. Cūḷanāradajātakavaṇṇanā",
  "atk-s0513a4:2025_0": "Na te kaṭṭhāni bhinnānīti idaṃ satthā jetavane viharanto thullakumārikāpalobhanaṃ",
  "atk-s0513a4:2025_1": "ārabbha kathesi. Sāvatthivāsino kirekassa kulassa pannarasasoḷasavassuddesikā dhītā",
  "atk-s0513a4:2025_2": "ahosi sobhaggappattā, na ca naṃ koci vāresi. Athassā mātā cintesi “mama dhītā vayappattā,",
  "atk-s0513a4:2025_3": "na ca naṃ koci vāreti, āmisena macchaṃ viya etāya ekaṃ sākiyabhikkhuṃ palobhetvā",
  "atk-s0513a4:2025_4": "uppabbājetvā taṃ nissāya jīvissāmī”ti. Tadā ca sāvatthivāsī eko kulaputto sāsane",
  "atk-s0513a4:2025_5": "uraṃ datvā pabbajitvā upasampannakālato paṭṭhāya sikkhākāmataṃ pahāya ālasiyo sarīramaṇḍanamanuyutto",
  "atk-s0513a4:2025_6": "vihāsi. Mahāupāsikā gehe yāgukhādanīyabhojanīyāni sampādetvā dvāre ṭhatvā antaravīthiyā",
  "atk-s0513a4:2025_7": "gacchantesu bhikkhūsu ekaṃ bhikkhuṃ rasataṇhāya bandhitvā gahetuṃ sakkuṇeyyarūpaṃ",
  "atk-s0513a4:2025_8": "upadhārentī tepiṭakaābhidhammikavinayadharānaṃ mahantena parivārena gacchantānaṃ",
  "atk-s0513a4:2025_9": "antare kañci gayhupagaṃ adisvā tesaṃ pacchato gacchantānaṃ madhuradhammakathikānaṃ",
  "atk-s0513a4:2025_10": "acchinnavalāhakasadisānaṃ piṇḍapātikānampi antare kañci adisvāva ekaṃ yāva bahi apaṅgā",
  "atk-s0513a4:2025_11": "akkhīni añjetvā kese osaṇhetvā dukūlantaravāsakaṃ nivāsetvā ghaṭitamaṭṭhaṃ cīvaraṃ",
  "atk-s0513a4:2025_12": "pārupitvā maṇivaṇṇapattaṃ ādāya manoramaṃ chattaṃ dhārayamānaṃ vissaṭṭhindriyaṃ kāyadaḷhibahulaṃ",
  "atk-s0513a4:2025_13": "āgacchantaṃ disvā “imaṃ sakkā gaṇhitu”nti gantvā vanditvā pattaṃ gahetvā “etha, bhante”ti",
  "atk-s0513a4:2025_14": "gharaṃ ānetvā nisīdāpetvā yāguādīhi parivisitvā katabhattakiccaṃ taṃ bhikkhuṃ “bhante,",
  "atk-s0513a4:2025_15": "ito paṭṭhāya idhevāgaccheyyāthā”ti āha. Sopi tato paṭṭhāya tattheva gantvā aparabhāge vissāsiko ahosi.",
  "atk-s0513a4:2026_0": "Athekadivasaṃ mahāupāsikā tassa savanapathe ṭhatvā “imasmiṃ gehe upabhogaparibhogamattā",
  "atk-s0513a4:2026_1": "atthi, tathārūpo pana me putto vā jāmātā vā gehaṃ vicārituṃ samattho natthī”ti āha.",
  "atk-s0513a4:2026_2": "So tassā vacanaṃ sutvā “kimatthaṃ nu kho kathetī”ti thokaṃ hadaye viddho viya ahosi.",
  "atk-s0513a4:2026_3": "Sā dhītaraṃ āha “imaṃ palobhetvā tava vase vattāpehī”ti. Sā tato paṭṭhāya maṇḍitapasādhitā",
  "atk-s0513a4:2026_4": "itthikuttavilāsehi taṃ palobhesi. Thullakumārikāti na ca thūlasarīrā daṭṭhabbā, thūlā",
  "atk-s0513a4:2026_5": "vā hotu kisā vā, pañcakāmaguṇikarāgena pana thūlatāya “thullakumārikā”ti vuccati.",
  "atk-s0513a4:2026_6": "So daharo kilesavasiko hutvā “na dānāhaṃ buddhasāsane patiṭṭhātuṃ sakkhissāmī”ti",
  "atk-s0513a4:2026_7": "cintetvā “vihāraṃ gantvā pattacīvaraṃ niyyādetvā asukaṭṭhānaṃ nāma gamissāmi, tatra",
  "atk-s0513a4:2026_8": "me vatthāni pesethā”ti vatvā vihāraṃ gantvā pattacīvaraṃ niyyādetvā “ukkaṇṭhitosmī”ti",
  "atk-s0513a4:2026_9": "ācariyupajjhāye āha. Te taṃ ādāya satthu santikaṃ netvā “ayaṃ bhikkhu ukkaṇṭhito”ti",
  "atk-s0513a4:2026_10": "ārocesuṃ. Satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ, bhante”ti",
  "atk-s0513a4:2026_11": "vutte “kena ukkaṇṭhāpitosī”ti vatvā “thullakumārikāya, bhante”ti vutte “bhikkhu pubbepesā",
  "atk-s0513a4:2026_12": "tava araññe vasantassa brahmacariyantarāyaṃ katvā mahantaṃ anatthamakāsi, puna tvaṃ",
  "atk-s0513a4:2026_13": "etameva nissāya kasmā ukkaṇṭhitosī”ti vatvā bhikkhūhi yācito atītaṃ āhari.",
  "atk-s0513a4:2027_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe mahābhoge brāhmaṇakule",
  "atk-s0513a4:2027_1": "nibbattitvā uggahitasippo kuṭumbaṃ saṇṭhapesi, athassa bhariyā ekaṃ puttaṃ vijāyitvā",
  "atk-s0513a4:2027_2": "kālamakāsi. So “yatheva me piyabhariyāya, evaṃ mayipi maraṇaṃ āgamissati, kiṃ me",
  "atk-s0513a4:2027_3": "gharāvāsena, pabbajissāmī”ti cintetvā kāme pahāya puttaṃ ādāya himavantaṃ pavisitvā",
  "atk-s0513a4:2027_4": "tena saddhiṃ isipabbajjaṃ pabbajitvā jhānābhiññā nibbattetvā vanamūlaphalāhāro araññe",
  "atk-s0513a4:2027_5": "vihāsi. Tadā paccantavāsino corā janapadaṃ pavisitvā gāmaṃ paharitvā karamare gahetvā",
  "atk-s0513a4:2027_6": "bhaṇḍikaṃ ukkhipāpetvā puna paccantaṃ pāpayiṃsu. Tesaṃ antare ekā abhirūpā kumārikā",
  "atk-s0513a4:2027_7": "kerāṭikapaññāya samannāgatā cintesi “ime amhe gahetvā dāsibhogena paribhuñjissanti,",
  "atk-s0513a4:2027_8": "ekena upāyena palāyituṃ vaṭṭatī”ti. Sā “sāmi, sarīrakiccaṃ kātukāmāmhi, thokaṃ paṭikkamitvā",
  "atk-s0513a4:2027_9": "tiṭṭhathā”ti vatvā core vañcetvā palāyitvā araññaṃ pavisantī bodhisattassa puttaṃ",
  "atk-s0513a4:2027_10": "assame ṭhapetvā phalāphalatthāya gatakāle pubbaṇhasamaye taṃ assamaṃ pāpuṇitvā taṃ",
  "atk-s0513a4:2027_11": "tāpasakumāraṃ kāmaratiyā palobhetvā sīlamassa bhinditvā attano vase vattetvā “kiṃ",
  "atk-s0513a4:2027_12": "te araññavāsena, ehi gāmaṃ gantvā vasissāma, tatra hi rūpādayo kāmaguṇā sulabhā”ti",
  "atk-s0513a4:2027_13": "āha. Sopi “sādhū”ti sampaṭicchitvā “pitā tāva me araññato phalāphalaṃ āharituṃ gato,",
  "atk-s0513a4:2027_14": "taṃ disvā ubhopi ekatova gamissāmā”ti āha.",
  "atk-s0513a4:2028_0": "Sā cintesi – “ayaṃ taruṇadārako na kiñci jānāti, pitarā panassa mahallakakāle pabbajitena",
  "atk-s0513a4:2028_1": "bhavitabbaṃ, so āgantvā ‘idha kiṃ karosī’ti maṃ pothetvā pāde gahetvā kaḍḍhetvā araññe",
  "atk-s0513a4:2028_2": "khipissati, tasmiṃ anāgateyeva palāyissāmī”ti. Atha naṃ “ahaṃ purato gacchāmi, tvaṃ",
  "atk-s0513a4:2028_3": "pacchā āgaccheyyāsī”ti vatvā maggasaññaṃ ācikkhitvā pakkāmi. So tassā gatakālato",
  "atk-s0513a4:2028_4": "paṭṭhāya uppannadomanasso yathā pure kiñci vattaṃ akatvā sasīsaṃ pārupitvā antopaṇṇasālāya",
  "atk-s0513a4:2028_5": "pajjhāyanto nipajji. Mahāsatto phalāphalaṃ ādāya āgantvā tassā padavalañjaṃ disvā",
  "atk-s0513a4:2028_6": "“ayaṃ mātugāmassa padavalañjo, “puttassa mama sīlaṃ bhinnaṃ bhavissatī”ti cintento",
  "atk-s0513a4:2028_7": "paṇṇasālaṃ pavisitvā phalāphalaṃ otāretvā puttaṃ pucchanto paṭhamaṃ gāthamāha –",
  "atk-s0513a4:2029": "40.",
  "atk-s0513a4:2030": "“Na te kaṭṭhāni bhinnāni, na te udakamābhataṃ;",
  "atk-s0513a4:2031": "Aggīpi te na hāpito, kiṃ nu mandova jhāyasī”ti.",
  "atk-s0513a4:2032": "Tattha aggīpi te na hāpitoti aggipi te na jālito. Mandovāti nippañño andhabālo viya.",
  "atk-s0513a4:2033": "So pitu kathaṃ sutvā uṭṭhāya pitaraṃ vanditvā gāraveneva araññavāse anussāhaṃ pavedento gāthādvayamāha –",
  "atk-s0513a4:2034": "41.",
  "atk-s0513a4:2035": "“Na ussahe vane vatthuṃ, kassapāmantayāmi taṃ;",
  "atk-s0513a4:2036": "Dukkho vāso araññamhi, raṭṭhaṃ icchāmi gantave.",
  "atk-s0513a4:2037": "42.",
  "atk-s0513a4:2038": "“Yathā ahaṃ ito gantvā, yasmiṃ janapade vasaṃ;",
  "atk-s0513a4:2039": "Ācāraṃ brahme sikkheyyaṃ, taṃ dhammaṃ anusāsa ma”nti.",
  "atk-s0513a4:2040_0": "Tattha kassapāmantayāmi tanti kassapa āmantayāmi taṃ. Gantaveti gantuṃ. Ācāranti",
  "atk-s0513a4:2040_1": "yasmiṃ janapade vasāmi, tattha vasanto yathā ācāraṃ janapadacārittaṃ sikkheyyaṃ jāneyyaṃ,",
  "atk-s0513a4:2040_2": "taṃ dhammaṃ anusāsa ovadāhīti vadati.",
  "atk-s0513a4:2041": "Mahāsatto “sādhu, tāta, desacārittaṃ te kathessāmī”ti vatvā gāthādvayamāha –",
  "atk-s0513a4:2042": "43.",
  "atk-s0513a4:2043": "“Sace araññaṃ hitvāna, vanamūlaphalāni ca;",
  "atk-s0513a4:2044": "Raṭṭhe rocayase vāsaṃ, taṃ dhammaṃ nisāmehi me.",
  "atk-s0513a4:2045": "44.",
  "atk-s0513a4:2046": "“Visaṃ mā paṭisevittho, papātaṃ parivajjaya;",
  "atk-s0513a4:2047": "Paṅke ca mā visīdittho, yatto cāsīvise care”ti.",
  "atk-s0513a4:2048_0": "Tattha dhammanti sace raṭṭhavāsaṃ rocesi, tena hi tvaṃ janapadacārittaṃ dhammaṃ nisāmehi.",
  "atk-s0513a4:2048_1": "Yatto cāsīviseti āsīvisassa santike yatto paṭiyatto careyyāsi, sakkonto āsīvisaṃ",
  "atk-s0513a4:2048_2": "parivajjeyyāsīti attho.",
  "atk-s0513a4:2049": "Tāpasakumāro saṃkhittena bhāsitassa atthaṃ ajānanto pucchi –",
  "atk-s0513a4:2050": "45.",
  "atk-s0513a4:2051": "“Kiṃ nu visaṃ papāto vā, paṅko vā brahmacārinaṃ;",
  "atk-s0513a4:2052": "Kaṃ tvaṃ āsīvisaṃ brūsi, taṃ me akkhāhi pucchito”ti.",
  "atk-s0513a4:2053": "Itaropissa byākāsi –",
  "atk-s0513a4:2054": "46.",
  "atk-s0513a4:2055": "“Āsavo tāta lokasmiṃ, surā nāma pavuccati;",
  "atk-s0513a4:2056": "Manuñño surabhī vaggu, sādu khuddarasūpamo;",
  "atk-s0513a4:2057": "Visaṃ tadāhu ariyā se, brahmacariyassa nārada.",
  "atk-s0513a4:2058": "47.",
  "atk-s0513a4:2059": "“Itthiyo tāta lokasmiṃ, pamattaṃ pamathenti tā;",
  "atk-s0513a4:2060": "Haranti yuvino cittaṃ, tūlaṃ bhaṭṭhaṃva māluto;",
  "atk-s0513a4:2061": "Papāto eso akkhāto, brahmacariyassa nārada.",
  "atk-s0513a4:2062": "48.",
  "atk-s0513a4:2063": "“Lābho siloko sakkāro, pūjā parakulesu ca;",
  "atk-s0513a4:2064": "Paṅko eso ca akkhāto, brahmacariyassa nārada.",
  "atk-s0513a4:2065": "49.",
  "atk-s0513a4:2066": "“Sasatthā tāta rājāno, āvasanti mahiṃ imaṃ;",
  "atk-s0513a4:2067": "Te tādise manussinde, mahante tāta nārada.",
  "atk-s0513a4:2068": "50.",
  "atk-s0513a4:2069": "“Issarānaṃ adhipatīnaṃ, na tesaṃ pādato care;",
  "atk-s0513a4:2070": "Āsīvisoti akkhāto, brahmacariyassa nārada.",
  "atk-s0513a4:2071": "51.",
  "atk-s0513a4:2072": "“Bhattattho bhattakāle ca, yaṃ gehamupasaṅkame;",
  "atk-s0513a4:2073": "Yadettha kusalaṃ jaññā, tattha ghāsesanaṃ care.",
  "atk-s0513a4:2074": "52.",
  "atk-s0513a4:2075": "“Pavisitvā parakulaṃ, pānatthaṃ bhojanāya vā;",
  "atk-s0513a4:2076": "Mitaṃ khāde mitaṃ bhuñje, na ca rūpe manaṃ kare.",
  "atk-s0513a4:2077": "53.",
  "atk-s0513a4:2078": "“Goṭṭhaṃ majjaṃ kirāṭañca, sabhā nikiraṇāni ca;",
  "atk-s0513a4:2079": "Ārakā parivajjehi, yānīva visamaṃ patha”nti.",
  "atk-s0513a4:2080_0": "Tattha āsavoti pupphāsavādi. Visaṃ tadāhūti taṃ āsavasaṅkhātaṃ suraṃ ariyā “brahmacariyassa",
  "atk-s0513a4:2080_1": "visa”nti vadanti. Pamattanti muṭṭhassatiṃ. Tūlaṃ bhaṭṭhaṃvāti rukkhā bhassitvā patitatūlaṃ",
  "atk-s0513a4:2080_2": "viya. Akkhātoti buddhādīhi kathito. Silokoti kittivaṇṇo. Sakkāroti añjalikammādi.",
  "atk-s0513a4:2080_3": "Pūjāti gandhamālādīhi pūjā. Paṅkoti esa osīdāpanaṭṭhena “paṅko”ti akkhāto. Mahanteti",
  "atk-s0513a4:2080_4": "mahantabhāvappatte. Na tesaṃ pādato careti tesaṃ santike na care, rājakulūpako na",
  "atk-s0513a4:2080_5": "bhaveyyāsīti attho. Rājāno hi āsīvisā viya muhutteneva kujjhitvā anayabyasanaṃ pāpenti.",
  "atk-s0513a4:2080_6": "Apica antepurappavesane vuttādīnavavasenapettha attho veditabbo.",
  "atk-s0513a4:2081_0": "Bhattatthoti bhattena atthiko hutvā. Yadettha kusalanti yaṃ tesu upasaṅkamitabbesu",
  "atk-s0513a4:2081_1": "gehesu kusalaṃ anavajjaṃ pañcaagocararahitaṃ jāneyyāsi, tattha ghāsesanaṃ careyyāsīti",
  "atk-s0513a4:2081_2": "attho. Na ca rūpe manaṃ kareti parakule mattaññū hutvā bhojanaṃ bhuñjantopi tattha",
  "atk-s0513a4:2081_3": "itthirūpe manaṃ mā kareyyāsi, mā cakkhuṃ ummīletvā itthirūpe nimittaṃ gaṇheyyāsīti",
  "atk-s0513a4:2081_4": "vadati. Goṭṭhaṃ majjaṃ kirāṭanti ayaṃ potthakesu pāṭho, aṭṭhakathāyaṃ pana “goṭṭhaṃ",
  "atk-s0513a4:2081_5": "majjaṃ kirāsañcā”ti vatvā “goṭṭhanti gunnaṃ ṭhitaṭṭhānaṃ. Majjanti pānāgāraṃ. Kirāsanti",
  "atk-s0513a4:2081_6": "dhuttakerāṭikajana”nti vuttaṃ. Sabhā nikiraṇāni cāti sabhāyo ca hiraññasuvaṇṇānaṃ",
  "atk-s0513a4:2081_7": "nikiraṇaṭṭhānāni ca. Ārakāti etāni sabbāni dūrato parivajjeyyāsi. Yānīvāti sappitelayānena",
  "atk-s0513a4:2081_8": "gacchanto visamaṃ maggaṃ viya.",
  "atk-s0513a4:2082_0": "Māṇavo pitu kathentasseva satiṃ paṭilabhitvā “tāta, alaṃ me manussapathenā”ti āha.",
  "atk-s0513a4:2082_1": "Athassa pitā mettādibhāvanaṃ ācikkhi. So tassovāde ṭhatvā na cirasseva jhānābhiññā",
  "atk-s0513a4:2082_2": "nibbattesi. Ubhopi pitāputtā aparihīnajjhānā kālaṃ katvā brahmaloke nibbattiṃsu.",
  "atk-s0513a4:2083": "Satthā imaṃ dhammadesanaṃ āharitvā jātakaṃ samodhānesi – “tadā sā kumārikā ayaṃ kumārikā ahosi, tāpasakumāro ukkaṇṭhitabhikkhu, pitā pana ahameva ahosi”nti.",
  "atk-s0513a4:2084": "Cūḷanāradajātakavaṇṇanā catutthā.",
  "atk-s0513a4:2086": "[478] 5. Dūtajātakavaṇṇanā",
  "atk-s0513a4:2087_0": "Dūte te brahme pāhesinti idaṃ satthā jetavane viharanto attano paññāpasaṃsanaṃ ārabbha",
  "atk-s0513a4:2087_1": "kathesi. Dhammasabhāyaṃ bhikkhū kathaṃ samuṭṭhāpesuṃ “passatha, āvuso, dasabalassa",
  "atk-s0513a4:2087_2": "upāyakosallaṃ, nandassa sakyaputtassa accharāgaṇaṃ dassetvā arahattaṃ adāsi, cūḷapanthakassa",
  "atk-s0513a4:2087_3": "pilotikaṃ datvā saha paṭisambhidāhi arahattaṃ adāsi, kammāraputtassa padumaṃ dassetvā",
  "atk-s0513a4:2087_4": "arahattaṃ adāsi, evaṃ nānāupāyehi satte vinetī”ti. Satthā āgantvā “kāya nuttha, bhikkhave,",
  "atk-s0513a4:2087_5": "etarahi kathāya sannisinnā”ti pucchitvā “imāya nāmā”ti vutte “na, bhikkhave, tathāgato",
  "atk-s0513a4:2087_6": "idāneva ‘iminā idaṃ hotī’ti upāyakusalo, pubbepi upāyakusaloyevā”ti vatvā atītaṃ āhari.",
  "atk-s0513a4:2088_0": "Atīte bārāṇasiyaṃ brahmadatte rajjaṃ kārente janapado ahirañño ahosi. So hi janapadaṃ",
  "atk-s0513a4:2088_1": "pīḷetvā dhanameva saṃkaḍḍhi. Tadā bodhisatto kāsigāme brāhmaṇakule nibbattitvā vayappatto",
  "atk-s0513a4:2088_2": "takkasilaṃ gantvā “pacchā dhammena bhikkhaṃ caritvā ācariyadhanaṃ āharissāmī”ti vatvā",
  "atk-s0513a4:2088_3": "sippaṃ paṭṭhapetvā niṭṭhitasippo anuyogaṃ datvā “ācariya, tumhākaṃ dhanaṃ āharissāmī”ti",
  "atk-s0513a4:2088_4": "āpucchitvā nikkhamma janapade caranto dhammena samena pariyesitvā satta nikkhe labhitvā",
  "atk-s0513a4:2088_5": "“ācariyassa dassāmī”ti gacchanto antarāmagge gaṅgaṃ otarituṃ nāvaṃ abhiruhi. Tassa",
  "atk-s0513a4:2088_6": "tattha nāvāya viparivattamānāya taṃ suvaṇṇaṃ udake pati. So cintesi “dullabhaṃ hiraññaṃ,",
  "atk-s0513a4:2088_7": "janapade puna ācariyadhane pariyesiyamāne papañco bhavissati, yaṃnūnāhaṃ gaṅgātīreyeva",
  "atk-s0513a4:2088_8": "nirāhāro nisīdeyyaṃ, tassa me nisinnabhāvaṃ anupubbena rājā jānissati, tato amacce",
  "atk-s0513a4:2088_9": "pesessati, ahaṃ tehi saddhiṃ na mantessāmi, tato rājā sayaṃ āgamissati, iminā upāyena",
  "atk-s0513a4:2088_10": "tassa santike ācariyadhanaṃ labhissāmī”ti. So gaṅgātīre uttarisāṭakaṃ pārupitvā yaññasuttaṃ",
  "atk-s0513a4:2088_11": "bahi ṭhapetvā rajatapaṭṭavaṇṇe vālukatale suvaṇṇapaṭimā viya nisīdi. Taṃ nirāhāraṃ",
  "atk-s0513a4:2088_12": "nisinnaṃ disvā mahājano “kasmā nisinnosī”ti pucchi, kassaci na kathesi. Punadivase",
  "atk-s0513a4:2088_13": "dvāragāmavāsino tassa tattha nisinnabhāvaṃ sutvā āgantvā pucchiṃsu, tesampi na kathesi.",
  "atk-s0513a4:2088_14": "Te tassa kilamathaṃ disvā paridevantā pakkamiṃsu. Tatiyadivase nagaravāsino āgamiṃsu,",
  "atk-s0513a4:2088_15": "catutthadivase nagarato issarajanā, pañcamadivase rājapurisā. Chaṭṭhadivase rājā",
  "atk-s0513a4:2088_16": "amacce pesesi, tehipi saddhiṃ na kathesi. Sattamadivase rājā bhayaṭṭito hutvā tassa",
  "atk-s0513a4:2088_17": "santikaṃ gantvā pucchanto paṭhamaṃ gāthamāha –",
  "atk-s0513a4:2089": "54.",
  "atk-s0513a4:2090": "“Dūte te brahme pāhesiṃ, gaṅgātīrasmi jhāyato;",
  "atk-s0513a4:2091": "Tesaṃ puṭṭho na byākāsi, dukkhaṃ guyhamataṃ nu te”ti.",
  "atk-s0513a4:2092": "Tattha dukkhaṃ guyhamataṃ nu teti kiṃ nu kho, brāhmaṇa, yaṃ tava dukkhaṃ uppannaṃ, taṃ te guyhameva mataṃ, na aññassa ācikkhitabbanti.",
  "atk-s0513a4:2093": "Taṃ sutvā mahāsatto “mahārāja, dukkhaṃ nāma harituṃ samatthasseva ācikkhitabbaṃ, na aññassā”ti vatvā satta gāthā abhāsi –",
  "atk-s0513a4:2094": "55.",
  "atk-s0513a4:2095": "“Sace te dukkhamuppajje, kāsīnaṃ raṭṭhavaḍḍhana;",
  "atk-s0513a4:2096": "Mā kho naṃ tassa akkhāhi, yo taṃ dukkhā na mocaye.",
  "atk-s0513a4:2097": "56.",
  "atk-s0513a4:2098": "“Yo tassa dukkhajātassa, ekaṅgamapi bhāgaso;",
  "atk-s0513a4:2099": "Vippamoceyya dhammena, kāmaṃ tassa pavedaya.",
  "atk-s0513a4:2100": "57.",
  "atk-s0513a4:2101": "“Suvijānaṃ siṅgālānaṃ, sakuṇānañca vassitaṃ;",
  "atk-s0513a4:2102": "Manussavassitaṃ rāja, dubbijānataraṃ tato.",
  "atk-s0513a4:2103": "58.",
  "atk-s0513a4:2104": "“Api ce maññatī poso, ñāti mitto sakhāti vā;",
  "atk-s0513a4:2105": "Yo pubbe sumano hutvā, pacchā sampajjate diso.",
  "atk-s0513a4:2106": "59.",
  "atk-s0513a4:2107": "“Yo attano dukkhamanānupuṭṭho, pavedaye jantu akālarūpe;",
  "atk-s0513a4:2108": "Ānandino tassa bhavanti mittā, hitesino tassa dukhī bhavanti.",
  "atk-s0513a4:2109": "60.",
  "atk-s0513a4:2110": "“Kālañca ñatvāna tathāvidhassa, medhāvinaṃ ekamanaṃ viditvā;",
  "atk-s0513a4:2111": "Akkheyya tibbāni parassa dhīro, saṇhaṃ giraṃ atthavatiṃ pamuñce.",
  "atk-s0513a4:2112": "61.",
  "atk-s0513a4:2113": "“Sace ca jaññā avisayhamattano, na te hi mayhaṃ sukhāgamāya;",
  "atk-s0513a4:2114": "Ekova tibbāni saheyya dhīro, saccaṃ hirottappamapekkhamāno”ti.",
  "atk-s0513a4:2115_0": "Tattha uppajjeti sace tava uppajjeyya. Mā akkhāhīti mā kathehi. Dubbijānataraṃ tatoti",
  "atk-s0513a4:2115_1": "tato tiracchānagatavassitatopi dubbijānataraṃ, tasmā tathato ajānitvā harituṃ asamatthassa",
  "atk-s0513a4:2115_2": "attano dukkhaṃ na kathetabbamevāti. Api ceti gāthā vuttatthāva. Anānupuṭṭhoti punappunaṃ",
  "atk-s0513a4:2115_3": "puṭṭho. Pavedayeti katheti. Akālarūpeti akāle. Kālanti attano guyhassa kathanakālaṃ.",
  "atk-s0513a4:2115_4": "Tathāvidhassāti paṇḍitapurisaṃ attanā saddhiṃ ekamanaṃ viditvā tathāvidhassa ācikkheyya. Tibbānīti dukkhāni.",
  "atk-s0513a4:2116_0": "Saceti yadi attano dukkhaṃ avisayhaṃ attano vā paresaṃ vā purisakārena atekicchaṃ",
  "atk-s0513a4:2116_1": "jāneyya. Te hīti te eva lokapaveṇikā, aṭṭhalokadhammāti attho. Idaṃ vuttaṃ hoti –",
  "atk-s0513a4:2116_2": "atha ayaṃ lokapaveṇī na mayhaṃ eva sukhāgamāya uppannā, aṭṭhahi lokadhammehi parimutto",
  "atk-s0513a4:2116_3": "nāma natthi, evaṃ sante sukhameva patthentena parassa dukkhāropanaṃ nāma na yuttaṃ,",
  "atk-s0513a4:2116_4": "netaṃ hirottappasampannena kattabbaṃ, atthi ca me hirī ottappanti saccaṃ saṃvijjamānaṃ",
  "atk-s0513a4:2116_5": "attani hirottappaṃ apekkhamānova aññassa anārocetvā ekova tibbāni saheyya dhīroti.",
  "atk-s0513a4:2117": "Evaṃ mahāsatto sattahi gāthāhi rañño dhammaṃ desetvā attano ācariyadhanassa pariyesitabhāvaṃ dassento catasso gāthā abhāsi –",
  "atk-s0513a4:2118": "62.",
  "atk-s0513a4:2119": "“Ahaṃ raṭṭhe vicaranto, nigame rājadhāniyo;",
  "atk-s0513a4:2120": "Bhikkhamāno mahārāja, ācariyassa dhanatthiko.",
  "atk-s0513a4:2121": "63.",
  "atk-s0513a4:2122": "“Gahapatī rājapurise, mahāsāle ca brāhmaṇe;",
  "atk-s0513a4:2123": "Alatthaṃ satta nikkhāni, suvaṇṇassa janādhipa;",
  "atk-s0513a4:2124": "Te me naṭṭhā mahārāja, tasmā socāmahaṃ bhusaṃ.",
  "atk-s0513a4:2125": "64.",
  "atk-s0513a4:2126": "“Purisā te mahārāja, manasānuvicintitā;",
  "atk-s0513a4:2127": "Nālaṃ dukkhā pamocetuṃ, tasmā tesaṃ na byāhariṃ.",
  "atk-s0513a4:2128": "65.",
  "atk-s0513a4:2129": "“Tvañca kho me mahārāja, manasānuvicintito;",
  "atk-s0513a4:2130": "Alaṃ dukkhā pamocetuṃ, tasmā tuyhaṃ pavedayi”nti.",
  "atk-s0513a4:2131_0": "Tattha bhikkhamānoti ete gahapatiādayo yācamāno. Te meti te satta nikkhā mama gaṅgaṃ",
  "atk-s0513a4:2131_1": "tarantassa naṭṭhā, gaṅgāyaṃ patitā. Purisā teti mahārāja, tava dūtapurisā. Anuvicintitāti",
  "atk-s0513a4:2131_2": "“nālaṃ ime maṃ dukkhā mocetu”nti mayā ñātā. Tasmāti tena kāraṇena tesaṃ attano dukkhaṃ",
  "atk-s0513a4:2131_3": "nācikkhiṃ. Pavedayinti kathesiṃ.",
  "atk-s0513a4:2132": "Rājā tassa dhammakathaṃ sutvā “mā cintayi, brāhmaṇa, ahaṃ te ācariyadhanaṃ dassāmī”ti dviguṇadhanamadāsi. Tamatthaṃ pakāsento satthā osānagāthamāha –",
  "atk-s0513a4:2133": "66.",
  "atk-s0513a4:2134": "“Tassādāsi pasannatto, kāsīnaṃ raṭṭhavaḍḍhano;",
  "atk-s0513a4:2135": "Jātarūpamaye nikkhe, suvaṇṇassa catuddasā”ti.",
  "atk-s0513a4:2136": "Tattha jātarūpamayeti te suvaṇṇassa catuddasa nikkhe jātarūpamayeyeva adāsi, na yassa vā tassa vā suvaṇṇassāti attho.",
  "atk-s0513a4:2137": "Mahāsatto rañño ovādaṃ datvā ācariyassa dhanaṃ datvā dānādīni puññāni katvā rājāpi tassovāde ṭhito dhammena rajjaṃ kāretvā ubhopi yathākammaṃ gatā.",
  "atk-s0513a4:2138_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato upāyakusaloyevā”ti",
  "atk-s0513a4:2138_1": "vatvā jātakaṃ samodhānesi – “tadā rājā ānando ahosi, ācariyo sāriputto, brāhmaṇamāṇavo",
  "atk-s0513a4:2138_2": "pana ahameva ahosi”nti.",
  "atk-s0513a4:2139": "Dūtajātakavaṇṇanā pañcamā.",
  "atk-s0513a4:2141": "[479] 6. Kāliṅgabodhijātakavaṇṇanā",
  "atk-s0513a4:2142_0": "Rājā kāliṅgo cakkavattīti idaṃ satthā jetavane viharanto ānandattherena kataṃ mahābodhipūjaṃ",
  "atk-s0513a4:2142_1": "ārabbha kathesi. Veneyyasaṅgahatthāya hi tathāgate janapadacārikaṃ pakkante sāvatthivāsino",
  "atk-s0513a4:2142_2": "gandhamālādihatthā jetavanaṃ gantvā aññaṃ pūjanīyaṭṭhānaṃ alabhitvā gandhakuṭidvāre",
  "atk-s0513a4:2142_3": "pātetvā gacchanti, te uḷārapāmojjā na honti. Taṃ kāraṇaṃ ñatvā anāthapiṇḍiko tathāgatassa",
  "atk-s0513a4:2142_4": "jetavanaṃ āgatakāle ānandattherassa santikaṃ gantvā “bhante, ayaṃ vihāro tathāgate",
  "atk-s0513a4:2142_5": "cārikaṃ pakkante nipaccayo hoti, manussānaṃ gandhamālādīhi pūjanīyaṭṭhānaṃ na hoti,",
  "atk-s0513a4:2142_6": "sādhu, bhante, tathāgatassa imamatthaṃ ārocetvā ekassa pūjanīyaṭṭhānassa sakkuṇeyyabhāvaṃ",
  "atk-s0513a4:2142_7": "jānāthā”ti āha. So “sādhū”ti sampaṭicchitvā tathāgataṃ pucchi “kati nu kho, bhante,",
  "atk-s0513a4:2142_8": "cetiyānī”ti? “Tīṇi ānandā”ti. “Katamāni, bhante, tīṇī”ti? “Sārīrikaṃ pāribhogikaṃ",
  "atk-s0513a4:2142_9": "uddissaka”nti. “Sakkā pana, bhante, tumhesu dharantesuyeva cetiyaṃ kātu”nti. “Ānanda,",
  "atk-s0513a4:2142_10": "sārīrikaṃ na sakkā kātuṃ. Tañhi buddhānaṃ parinibbānakāle hoti, uddissakaṃ avatthukaṃ",
  "atk-s0513a4:2142_11": "mamāyanamattameva hoti, buddhehi paribhutto mahābodhirukkho buddhesu dharantesupi",
  "atk-s0513a4:2142_12": "cetiyamevā”ti. “Bhante, tumhesu pakkantesu jetavanavihāro appaṭisaraṇo hoti, mahājano",
  "atk-s0513a4:2142_13": "pūjanīyaṭṭhānaṃ na labhati, mahābodhito bījaṃ āharitvā jetavanadvāre ropessāmi, bhante”ti.",
  "atk-s0513a4:2142_14": "“Sādhu, ānanda, ropehi, evaṃ sante jetavane mama nibaddhavāso viya bhavissatī”ti.",
  "atk-s0513a4:2143_0": "Thero kosalanarindassa anāthapiṇḍikassa visākhādīnañca ārocetvā jetavanadvāre bodhiropanaṭṭhāne",
  "atk-s0513a4:2143_1": "āvāṭaṃ khaṇāpetvā mahāmoggallānattheraṃ āha – “bhante, ahaṃ jetavanadvāre bodhiṃ",
  "atk-s0513a4:2143_2": "ropessāmi, mahābodhito me bodhipakkaṃ āharathā”ti. Thero “sādhū”ti sampaṭicchitvā",
  "atk-s0513a4:2143_3": "ākāsena bodhimaṇḍaṃ gantvā vaṇṭā parigalantaṃ pakkaṃ bhūmiṃ asampattameva cīvarena",
  "atk-s0513a4:2143_4": "sampaṭicchitvā gahetvā ānandattherassa adāsi. Ānandatthero “ajja bodhiṃ ropessāmī”ti",
  "atk-s0513a4:2143_5": "kosalarājādīnaṃ ārocesi. Rājā sāyanhasamaye mahantena parivārena sabbūpakaraṇāni",
  "atk-s0513a4:2143_6": "gāhāpetvā āgami, tathā anāthapiṇḍiko visākhā ca añño ca saddho jano. Thero mahābodhiropanaṭṭhāne",
  "atk-s0513a4:2143_7": "mahantaṃ suvaṇṇakaṭāhaṃ ṭhapetvā heṭṭhā chiddaṃ kāretvā gandhakalalassa pūretvā “idaṃ",
  "atk-s0513a4:2143_8": "bodhipakkaṃ ropehi, mahārājā”ti rañño adāsi. So cintesi “rajjaṃ nāma na sabbakālaṃ",
  "atk-s0513a4:2143_9": "amhākaṃ hatthe tiṭṭhati, idaṃ mayā anāthapiṇḍikena ropāpetuṃ vaṭṭatī”ti. So taṃ bodhipakkaṃ",
  "atk-s0513a4:2143_10": "mahāseṭṭhissa hatthe ṭhapesi. Anāthapiṇḍiko gandhakalalaṃ viyūhitvā tattha pātesi.",
  "atk-s0513a4:2143_11": "Tasmiṃ tassa hatthato muttamatteyeva sabbesaṃ passantānaññeva naṅgalasīsappamāṇo",
  "atk-s0513a4:2143_12": "bodhikhandho paṇṇāsahatthubbedho uṭṭhahi, catūsu disāsu uddhañcāti pañca mahāsākhā",
  "atk-s0513a4:2143_13": "paṇṇāsahatthāva nikkhamiṃsu. Iti so taṅkhaṇaññeva vanappatijeṭṭhako hutvā aṭṭhāsi.",
  "atk-s0513a4:2143_14": "Rājā aṭṭhārasamatte suvaṇṇarajataghaṭe gandhodakena pūretvā nīluppalahatthakādipaṭimaṇḍite",
  "atk-s0513a4:2143_15": "mahābodhiṃ parikkhipitvā puṇṇaghaṭe paṭipāṭiyā ṭhapesi, sattaratanamayaṃ vedikaṃ",
  "atk-s0513a4:2143_16": "kāresi, suvaṇṇamissakaṃ vālukaṃ okiri, pākāraparikkhepaṃ kāresi, sattaratanamayaṃ",
  "atk-s0513a4:2143_17": "dvārakoṭṭhakaṃ kāresi, sakkāro mahā ahosi.",
  "atk-s0513a4:2144_0": "Thero tathāgataṃ upasaṅkamitvā “bhante, tumhehi mahābodhimūle samāpannasamāpattiṃ",
  "atk-s0513a4:2144_1": "mayā ropitabodhimūle nisīditvā mahājanassa hitatthāya samāpajjathā”ti āha. “Ānanda,",
  "atk-s0513a4:2144_2": "kiṃ kathesi, mayi mahābodhimūle samāpannasamāpattiṃ samāpajjitvā nisinne añño padeso",
  "atk-s0513a4:2144_3": "dhāretuṃ na sakkotī”ti. “Bhante, mahājanassa hitatthāya imassa bhūmippadesassa dhuvaniyāmena",
  "atk-s0513a4:2144_4": "samāpattisukhena taṃ bodhimūlaṃ paribhuñjathā”ti. Satthā ekarattiṃ samāpattisukhena",
  "atk-s0513a4:2144_5": "paribhuñji. Thero kosalarājādīnaṃ kathetvā bodhimahaṃ nāma kāresi. Sopi kho bodhirukkho",
  "atk-s0513a4:2144_6": "ānandattherena ropitattā ānandabodhiyevāti paññāyittha. Tadā bhikkhū dhammasabhāyaṃ",
  "atk-s0513a4:2144_7": "kathaṃ samuṭṭhāpesuṃ “āvuso āyasmā ānando dharanteyeva tathāgate bodhiṃ ropetvā mahāpūjaṃ",
  "atk-s0513a4:2144_8": "kāresi, aho mahāguṇo thero”ti. Satthā āgantvā “kāya nuttha, bhikkhave, etarahi kathāya",
  "atk-s0513a4:2144_9": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi ānando",
  "atk-s0513a4:2144_10": "saparivāresu catūsu mahādīpesu manusse gahetvā bahugandhamālādīni āharitvā mahābodhimaṇḍe",
  "atk-s0513a4:2144_11": "bodhimahaṃ kāresiyevā”ti vatvā atītaṃ āhari.",
  "atk-s0513a4:2145_0": "Atīte kaliṅgaraṭṭhe dantapuranagare kāliṅgo nāma rājā rajjaṃ kāresi. Tassa mahākāliṅgo,",
  "atk-s0513a4:2145_1": "cūḷakāliṅgoti dve puttā ahesuṃ. Nemittakā “jeṭṭhaputto pitu accayena rajjaṃ kāressati,",
  "atk-s0513a4:2145_2": "kaniṭṭho pana isipabbajjaṃ pabbajitvā bhikkhāya carissati, putto panassa cakkavattī",
  "atk-s0513a4:2145_3": "bhavissatī”ti byākariṃsu. Aparabhāge jeṭṭhaputto pitu accayena rājā ahosi, kaniṭṭho",
  "atk-s0513a4:2145_4": "pana uparājā. So “putto kira me cakkavattī bhavissatī”ti puttaṃ nissāya mānaṃ akāsi.",
  "atk-s0513a4:2145_5": "Rājā asahanto “cūḷakāliṅgaṃ gaṇhā”ti ekaṃ atthacarakaṃ āṇāpesi. So gantvā “kumāra,",
  "atk-s0513a4:2145_6": "rājā taṃ gaṇhāpetukāmo, tava jīvitaṃ rakkhāhī”ti āha. So attano lañjanamuddikañca",
  "atk-s0513a4:2145_7": "sukhumakambalañca khaggañcāti imāni tīṇi atthacarakāmaccassa dassetvā “imāya saññāya",
  "atk-s0513a4:2145_8": "mama puttassa rajjaṃ dadeyyāthā”ti vatvā araññaṃ pavisitvā ramaṇīye bhūmibhāge assamaṃ",
  "atk-s0513a4:2145_9": "katvā isipabbajjaṃ pabbajitvā nadītīre vāsaṃ kappesi.",
  "atk-s0513a4:2146_0": "Maddaraṭṭhepi sāgalanagare maddarañño aggamahesī dhītaraṃ vijāyi. Taṃ nemittakā “ayaṃ",
  "atk-s0513a4:2146_1": "bhikkhaṃ caritvā jīvikaṃ kappessati, putto panassā cakkavattī bhavissatī”ti byākariṃsu.",
  "atk-s0513a4:2146_2": "Sakalajambudīpe rājāno taṃ pavattiṃ sutvā ekappahāreneva āgantvā sāgalanagaraṃ rundhiṃsu.",
  "atk-s0513a4:2146_3": "Maddarājā cintesi “sacāhaṃ imaṃ ekassa dassāmi, sesarājāno kujjhissanti, mama dhītaraṃ",
  "atk-s0513a4:2146_4": "rakkhissāmī”ti dhītarañca bhariyañca gahetvā aññātakavesena palāyitvā araññaṃ pavisitvā",
  "atk-s0513a4:2146_5": "cūḷakāliṅgakumārassa assamapadato uparibhāge assamaṃ katvā pabbajitvā uñchācariyāya",
  "atk-s0513a4:2146_6": "jīvikaṃ kappento tattha paṭivasati. Mātāpitaro “dhītaraṃ rakkhissāmā”ti taṃ assamapade",
  "atk-s0513a4:2146_7": "katvā phalāphalatthāya gacchanti. Sā tesaṃ gatakāle nānāpupphāni gahetvā pupphacumbaṭakaṃ",
  "atk-s0513a4:2146_8": "katvā gaṅgātīre ṭhapitasopānapanti viya jāto eko supupphito ambarukkho atthi, taṃ",
  "atk-s0513a4:2146_9": "abhiruhitvā kīḷitvā pupphacumbaṭakaṃ udake khipi. Taṃ ekadivasaṃ gaṅgāyaṃ nhāyantassa",
  "atk-s0513a4:2146_10": "cūḷakāliṅgakumārassa sīse laggi. So taṃ oloketvā “idaṃ ekāya itthiyā kataṃ, no ca",
  "atk-s0513a4:2146_11": "kho mahallikāya, taruṇakumārikāya katakammaṃ, vīmaṃsissāmi tāva na”nti kilesavasena",
  "atk-s0513a4:2146_12": "uparigaṅgaṃ gantvā tassā ambarukkhe nisīditvā madhurena sarena gāyantiyā saddaṃ sutvā",
  "atk-s0513a4:2146_13": "rukkhamūlaṃ gantvā taṃ disvā “bhadde, kā nāma tva”nti āha. “Manussitthīhamasmi sāmī”ti.",
  "atk-s0513a4:2146_14": "“Tena hi otarāhī”ti. “Na sakkā sāmi, ahaṃ khattiyā”ti. “Bhadde, ahampi khattiyoyeva,",
  "atk-s0513a4:2146_15": "otarāhī”ti. Sāmi, na vacanamatteneva khattiyo hoti, yadisi khattiyo, khattiyamāyaṃ",
  "atk-s0513a4:2146_16": "kathehī”ti. Te ubhopi aññamaññaṃ khattiyamāyaṃ kathayiṃsu. Rājadhītā otari.",
  "atk-s0513a4:2147_0": "Te aññamaññaṃ ajjhācāraṃ cariṃsu. Sā mātāpitūsu āgatesu tassa kāliṅgarājaputtabhāvañceva",
  "atk-s0513a4:2147_1": "araññaṃ paviṭṭhakāraṇañca vitthārena tesaṃ kathesi. Te “sādhū”ti sampaṭicchitvā taṃ",
  "atk-s0513a4:2147_2": "tassa adaṃsu. Tesaṃ piyasaṃvāsena vasantānaṃ rājadhītā gabbhaṃ labhitvā dasamāsaccayena",
  "atk-s0513a4:2147_3": "dhaññapuññalakkhaṇasampannaṃ puttaṃ vijāyi, “kāliṅgo”tissa nāmaṃ akaṃsu. So vayappatto",
  "atk-s0513a4:2147_4": "pitu ceva ayyakassa ca santike sabbasippānaṃ nipphattiṃ pāpuṇi. Athassa pitā nakkhattayogavasena",
  "atk-s0513a4:2147_5": "bhātu matabhāvaṃ ñatvā “tāta, mā tvaṃ araññe vasa, petteyyo te mahākāliṅgo kālakato,",
  "atk-s0513a4:2147_6": "tvaṃ dantapuranagaraṃ gantvā kulasantakaṃ sakalarajjaṃ gaṇhāhī”ti vatvā attanā ānītaṃ",
  "atk-s0513a4:2147_7": "muddikañca kambalañca khaggañca datvā “tāta, dantapuranagare asukavīthiyaṃ amhākaṃ",
  "atk-s0513a4:2147_8": "atthacarako amacco atthi, tassa gehe sayanamajjhe otaritvā imāni tīṇi ratanāni tassa",
  "atk-s0513a4:2147_9": "dassetvā mama puttabhāvaṃ ācikkha, so taṃ rajje patiṭṭhāpessatī”ti uyyojesi. So mātāpitaro",
  "atk-s0513a4:2147_10": "ca ayyakāyyike ca vanditvā puññamahiddhiyā ākāsena gantvā amaccassa sayanapiṭṭheyeva",
  "atk-s0513a4:2147_11": "otaritvā “kosi tva”nti puṭṭho “cūḷakāliṅgassa puttomhī”ti ācikkhitvā tāni ratanāni",
  "atk-s0513a4:2147_12": "dassesi. Amacco rājaparisāya ārocesi. Amaccā nagaraṃ alaṅkārāpetvā tassa setacchattaṃ ussāpayiṃsu.",
  "atk-s0513a4:2148_0": "Athassa kāliṅgabhāradvājo nāma purohito tassa dasa cakkavattivattāni ācikkhi. So",
  "atk-s0513a4:2148_1": "taṃ vattaṃ pūresi. Athassa pannarasauposathadivase cakkadahato cakkaratanaṃ, uposathakulato",
  "atk-s0513a4:2148_2": "hatthiratanaṃ, valāhakakulato assaratanaṃ, vepullapabbatato maṇiratanaṃ āgami, itthiratanagahapatiratanapariṇāyakaratanāni",
  "atk-s0513a4:2148_3": "pātubhavanti. So sakalacakkavāḷagabbhe rajjaṃ gaṇhitvā ekadivasañca chattiṃsayojanāya",
  "atk-s0513a4:2148_4": "parisāya parivuto sabbasetaṃ kelāsakūṭapaṭibhāgaṃ hatthiṃ āruyha mahantena sirivilāsena",
  "atk-s0513a4:2148_5": "mātāpitūnaṃ santikaṃ pāyāsi. Athassa sabbabuddhānaṃ jayapallaṅkassa pathavīnābhibhūtassa",
  "atk-s0513a4:2148_6": "mahābodhimaṇḍassa uparibhāge nāgo gantuṃ nāsakkhi. Rājā punappunaṃ codesi, so nāsakkhiyeva.",
  "atk-s0513a4:2148_7": "Tamatthaṃ pakāsento satthā paṭhamaṃ gāthamāha –",
  "atk-s0513a4:2149": "67.",
  "atk-s0513a4:2150": "“Rājā kāliṅgo cakkavatti, dhammena pathavimanusāsaṃ;",
  "atk-s0513a4:2151": "Agamā bodhisamīpaṃ, nāgena mahānubhāvenā”ti.",
  "atk-s0513a4:2152_0": "Atha rañño purohito raññā saddhiṃ gacchanto “ākāse āvaraṇaṃ nāma natthi, kiṃ nu kho",
  "atk-s0513a4:2152_1": "rājā hatthiṃ pesetuṃ na sakkoti, vīmaṃsissāmī”ti ākāsato oruyha sabbabuddhānaṃyeva",
  "atk-s0513a4:2152_2": "jayapallaṅkaṃ pathavīnābhimaṇḍalabhūtaṃ bhūmibhāgaṃ passi. Tadā kira tattha aṭṭharājakarīsamatte",
  "atk-s0513a4:2152_3": "ṭhāne kesamassumattampi tiṇaṃ nāma natthi, rajatapaṭṭavaṇṇavālukā vippakiṇṇā honti,",
  "atk-s0513a4:2152_4": "samantā tiṇalatāvanappatiyo bodhimaṇḍaṃ padakkhiṇaṃ katvā āvaṭṭetvā bodhimaṇḍābhimukhāva",
  "atk-s0513a4:2152_5": "aṭṭhaṃsu. Brāhmaṇo taṃ bhūmibhāgaṃ oloketvā “idañhi sabbabuddhānaṃ sabbakilesaviddhaṃsanaṭṭhānaṃ,",
  "atk-s0513a4:2152_6": "imassa uparibhāge sakkādīhipi na sakkā gantu”nti cintetvā kāliṅgarañño santikaṃ gantvā",
  "atk-s0513a4:2152_7": "bodhimaṇḍassa vaṇṇaṃ kathetvā rājānaṃ “otarā”ti āha. Tamatthaṃ pakāsento satthā imā gāthā āha –",
  "atk-s0513a4:2153": "68.",
  "atk-s0513a4:2154": "“Kāliṅgo bhāradvājo ca, rājānaṃ kāliṅgaṃ samaṇakolaññaṃ;",
  "atk-s0513a4:2155": "Cakkaṃ vattayato pariggahetvā, pañjalī idamavoca.",
  "atk-s0513a4:2156": "69.",
  "atk-s0513a4:2157": "“Paccoroha mahārāja, bhūmibhāgo yathā samaṇuggato;",
  "atk-s0513a4:2158": "Idha anadhivarā buddhā, abhisambuddhā virocanti.",
  "atk-s0513a4:2159": "70.",
  "atk-s0513a4:2160": "“Padakkhiṇato āvaṭṭā, tiṇalatā asmiṃ bhūmibhāgasmiṃ;",
  "atk-s0513a4:2161": "Pathaviyā nābhiyaṃ maṇḍo, iti no sutaṃ mante mahārāja.",
  "atk-s0513a4:2162": "71.",
  "atk-s0513a4:2163": "“Sāgarapariyantāya, mediniyā sabbabhūtadharaṇiyā;",
  "atk-s0513a4:2164": "Pathaviyā ayaṃ maṇḍo, orohitvā namo karohi.",
  "atk-s0513a4:2165": "72.",
  "atk-s0513a4:2166": "“Ye te bhavanti nāgā ca, abhijātā ca kuñjarā;",
  "atk-s0513a4:2167": "Ettāvatā padesaṃ te, nāgā neva mupayanti.",
  "atk-s0513a4:2168": "73.",
  "atk-s0513a4:2169": "“Abhijāto nāgo kāmaṃ, pesehi kuñjaraṃ dantiṃ;",
  "atk-s0513a4:2170": "Ettāvatā padeso, sakkā nāgena mupagantuṃ.",
  "atk-s0513a4:2171": "74.",
  "atk-s0513a4:2172": "“Taṃ sutvā rājā kāliṅgo, veyyañjanikavaco nisāmetvā;",
  "atk-s0513a4:2173": "Sampesesi nāgaṃ ñassāma, mayaṃ yathimassidaṃ vacanaṃ.",
  "atk-s0513a4:2174": "75.",
  "atk-s0513a4:2175": "“Sampesito ca raññā, nāgo koñcova abhinaditvāna;",
  "atk-s0513a4:2176": "Paṭisakkitvā nisīdi, garuṃva bhāraṃ asahamāno”ti.",
  "atk-s0513a4:2177_0": "Tattha samaṇakolaññanti tāpasānaṃ puttaṃ. Cakkaṃ vattayatoti cakkaṃ vattayamānaṃ,",
  "atk-s0513a4:2177_1": "cakkavattinti attho. Pariggahetvāti bhūmibhāgaṃ vīmaṃsitvā. Samaṇuggatoti sabbabuddhehi",
  "atk-s0513a4:2177_2": "vaṇṇito. Anadhivarāti atulyā appameyyā. Virocantīti vihatasabbakilesandhakārā taruṇasūriyā",
  "atk-s0513a4:2177_3": "viya idha nisinnā virocanti. Tiṇalatāti tiṇāni ca latāyo ca. Maṇḍoti catunahutādhikadviyojanasatasahassabahalāya",
  "atk-s0513a4:2177_4": "pathaviyā maṇḍo sāro nābhibhūto acalaṭṭhānaṃ, kappe saṇṭhahante paṭhamaṃ saṇṭhahati,",
  "atk-s0513a4:2177_5": "vinassante pacchā vinassati. Iti no sutanti evaṃ amhehi lakkhaṇamantavasena sutaṃ.",
  "atk-s0513a4:2177_6": "Orohitvāti ākāsato otaritvā imassa sabbabuddhānaṃ kilesaviddhaṃsanaṭṭhānassa namo",
  "atk-s0513a4:2177_7": "karohi, pūjāsakkāraṃ karohi.",
  "atk-s0513a4:2178_0": "Ye teti ye cakkavattirañño hatthiratanasaṅkhātā uposathakule nibbattanāgā. Ettāvatāti",
  "atk-s0513a4:2178_1": "sabbepi te ettakaṃ padesaṃ neva upayanti, koṭṭiyamānāpi na upagacchantiyeva. Abhijātoti",
  "atk-s0513a4:2178_2": "gocariyādīni aṭṭha hatthikulāni abhibhavitvā atikkamitvā uposathakule jāto. Kuñjaranti",
  "atk-s0513a4:2178_3": "uttamaṃ. Ettāvatāti ettako padeso sakkā etena nāgena upagantuṃ, ito uttari na sakkā,",
  "atk-s0513a4:2178_4": "abhikaṅkhanto vajiraṅkusena saññaṃ datvā pesehīti. Veyyañjanikavaco nisāmetvāti bhikkhave,",
  "atk-s0513a4:2178_5": "so rājā tassa lakkhaṇapāṭhakassa veyyañjanikassa kāliṅgabhāradvājassa vaco nisāmetvā",
  "atk-s0513a4:2178_6": "upadhāretvā “ñassāma mayaṃ yathā imassa vacanaṃ yadi vā saccaṃ yadi vā alika”nti",
  "atk-s0513a4:2178_7": "vīmaṃsanto nāgaṃ pesesīti attho. Koñcova abhinaditvānāti bhikkhave, so nāgo tena",
  "atk-s0513a4:2178_8": "raññā vajiraṅkusena codetvā pesito koñcasakuṇo viya naditvā paṭisakkitvā soṇḍaṃ ukkhipitvā",
  "atk-s0513a4:2178_9": "gīvaṃ unnāmetvā garuṃ bhāraṃ vahituṃ asakkonto viya ākāseyeva nisīdi.",
  "atk-s0513a4:2179_0": "So tena punappunaṃ vijjhiyamāno vedanaṃ sahituṃ asakkonto kālamakāsi. Rājā panassa",
  "atk-s0513a4:2179_1": "matabhāvaṃ ajānanto piṭṭhe nisinnova ahosi. Kāliṅgabhāradvājo “mahārāja, tava nāgo",
  "atk-s0513a4:2179_2": "niruddho, aññaṃ hatthiṃ saṅkamā”ti āha. Tamatthaṃ pakāsento satthā dasamaṃ gāthamāha –",
  "atk-s0513a4:2180": "76.",
  "atk-s0513a4:2181": "“Kāliṅgabhāradvājo, nāgaṃ khīṇāyukaṃ viditvāna;",
  "atk-s0513a4:2182": "Rājānaṃ kāliṅgaṃ, taramāno ajjhabhāsittha;",
  "atk-s0513a4:2183": "Aññaṃ saṅkama nāgaṃ, nāgo khīṇāyuko mahārājā”ti.",
  "atk-s0513a4:2184_0": "Tattha nāgo khīṇāyukoti nāgo te jīvitakkhayaṃ patto, yaṃ kiñci karontena na sakkā",
  "atk-s0513a4:2184_1": "piṭṭhe nisinnena bodhimaṇḍamatthakena gantuṃ. Aññaṃ nāgaṃ saṅkamāti rañño puññiddhibalena",
  "atk-s0513a4:2184_2": "añño nāgo uposathakulato āgantvā piṭṭhiṃ upanāmesi.",
  "atk-s0513a4:2185": "Rājā tassa piṭṭhiyaṃ nisīdi. Tasmiṃ khaṇe matahatthī bhūmiyaṃ pati. Tamatthaṃ pakāsento satthā itaraṃ gāthamāha –",
  "atk-s0513a4:2186": "77.",
  "atk-s0513a4:2187": "“Taṃ sutvā kāliṅgo, taramāno saṅkamī nāgaṃ;",
  "atk-s0513a4:2188": "Saṅkanteva raññe nāgo, tattheva pati bhumyā;",
  "atk-s0513a4:2189": "Veyyañjanikavaco, yathā tathā ahu nāgo”ti.",
  "atk-s0513a4:2190": "Atha rājā ākāsato oruyha bodhimaṇḍaṃ oloketvā pāṭihāriyaṃ disvā bhāradvājassa thutiṃ karonto āha –",
  "atk-s0513a4:2191": "78.",
  "atk-s0513a4:2192": "“Kāliṅgo rājā kāliṅgaṃ, brāhmaṇaṃ etadavoca;",
  "atk-s0513a4:2193": "Tvameva asi sambuddho, sabbaññū sabbadassāvī”ti.",
  "atk-s0513a4:2194": "Brāhmaṇo taṃ anadhivāsento attānaṃ nīcaṭṭhāne ṭhapetvā buddheyeva ukkhipitvā vaṇṇesi. Tamatthaṃ pakāsento satthā imā gāthā abhāsi –",
  "atk-s0513a4:2195": "79.",
  "atk-s0513a4:2196": "“Taṃ anadhivāsento kāliṅga, brāhmaṇo idamavoca;",
  "atk-s0513a4:2197": "Veyyañjanikā hi mayaṃ, buddhā sabbaññuno mahārāja.",
  "atk-s0513a4:2198": "80.",
  "atk-s0513a4:2199": "“Sabbaññū sabbavidū ca, buddhā na lakkhaṇena jānanti;",
  "atk-s0513a4:2200": "Āgamabalasā hi mayaṃ, buddhā sabbaṃ pajānantī”ti.",
  "atk-s0513a4:2201_0": "Tattha veyyañjanikāti mahārāja, mayaṃ byañjanaṃ disvā byākaraṇasamatthā sutabuddhā",
  "atk-s0513a4:2201_1": "nāma, buddhā pana sabbaññū sabbavidū. Buddhā hi atītādibhedaṃ sabbaṃ jānanti ceva",
  "atk-s0513a4:2201_2": "passanti ca, sabbaññutaññāṇena te sabbaṃ jānanti, na lakkhaṇena. Mayaṃ pana āgamabalasā",
  "atk-s0513a4:2201_3": "attano sippabaleneva jānāma, tañca ekadesameva, buddhā pana sabbaṃ pajānantīti.",
  "atk-s0513a4:2202_0": "Rājā buddhaguṇe sutvā somanassappatto hutvā sakalacakkavāḷavāsikehi bahugandhamālaṃ",
  "atk-s0513a4:2202_1": "āharāpetvā mahābodhimaṇḍe sattāhaṃ vasitvā mahābodhipūjaṃ kāresi. Tamatthaṃ pakāsento",
  "atk-s0513a4:2202_2": "satthā imaṃ gāthādvayamāha –",
  "atk-s0513a4:2203": "81.",
  "atk-s0513a4:2204": "“Mahayitvā sambodhiṃ, nānāturiyehi vajjamānehi;",
  "atk-s0513a4:2205": "Mālāvilepanaṃ abhiharitvā, atha rājā manupāyāsi.",
  "atk-s0513a4:2206": "82.",
  "atk-s0513a4:2207": "“Saṭṭhi vāhasahassāni, pupphānaṃ sannipātayi;",
  "atk-s0513a4:2208": "Pūjesi rājā kāliṅgo, bodhimaṇḍamanuttara”nti.",
  "atk-s0513a4:2209_0": "Tattha manupāyāsīti mātāpitūnaṃ santikaṃ agamāsi. So mahābodhimaṇḍe aṭṭhārasahatthaṃ",
  "atk-s0513a4:2209_1": "suvaṇṇatthambhaṃ ussāpesi. Tassa sattaratanamayā vedikā kāresi, ratanamissakaṃ vālukaṃ",
  "atk-s0513a4:2209_2": "okirāpetvā pākāraparikkhittaṃ kāresi, sattaratanamayaṃ dvārakoṭṭhakaṃ kāresi, devasikaṃ",
  "atk-s0513a4:2209_3": "pupphānaṃ saṭṭhivāhasahassāni sannipātayi, evaṃ bodhimaṇḍaṃ pūjesi. Pāḷiyaṃ pana",
  "atk-s0513a4:2209_4": "“saṭṭhi vāhasahassāni pupphāna”nti ettakameva āgataṃ.",
  "atk-s0513a4:2210": "Evaṃ mahābodhipūjaṃ katvā mātāpitaro ayyakāyyike ca ādāya dantapurameva ānetvā dānādīni puññāni katvā tāvatiṃsabhavane nibbatti.",
  "atk-s0513a4:2211_0": "Satthā imaṃ dhammadesanaṃ āharitvā “na, bhikkhave, idāneva, pubbepi ānando bodhipūjaṃ",
  "atk-s0513a4:2211_1": "kāresiyevā”ti vatvā jātakaṃ samodhānesi – “tadā māṇavakakāliṅgo ānando ahosi, kāliṅgabhāradvājo",
  "atk-s0513a4:2211_2": "pana ahameva ahosi”nti.",
  "atk-s0513a4:2212": "Kāliṅgabodhijātakavaṇṇanā chaṭṭhā.",
  "atk-s0513a4:2214": "[480] 7. Akittijātakavaṇṇanā",
  "atk-s0513a4:2215_0": "Akittiṃ disvā sammantanti idaṃ satthā jetavane viharanto ekaṃ sāvatthivāsiṃ dānapatiṃ",
  "atk-s0513a4:2215_1": "upāsakaṃ ārabbha kathesi. So kira satthāraṃ nimantetvā sattāhaṃ buddhappamukhassa",
  "atk-s0513a4:2215_2": "bhikkhusaṅghassa mahādānaṃ datvā pariyosānadivase ariyasaṅghassa sabbaparikkhāre",
  "atk-s0513a4:2215_3": "adāsi. Athassa satthā parisamajjheyeva anumodanaṃ karonto “upāsaka, mahā te pariccāgo,",
  "atk-s0513a4:2215_4": "aho dukkaraṃ tayā kataṃ, ayañhi dānavaṃso nāma porāṇakapaṇḍitānaṃ vaṃso, dānaṃ nāma",
  "atk-s0513a4:2215_5": "gihināpi pabbajitenāpi dātabbameva. Porāṇakapaṇḍitā pana pabbajitvā araññe vasantāpi",
  "atk-s0513a4:2215_6": "aloṇakaṃ vidhūpanaṃ udakamattasittaṃ kārapaṇṇaṃ khādamānāpi sampattayācakānaṃ yāvadatthaṃ",
  "atk-s0513a4:2215_7": "datvā sayaṃ pītisukhena yāpayiṃsū”ti vatvā “bhante, idaṃ tāva sabbaparikkhāradānaṃ",
  "atk-s0513a4:2215_8": "mahājanassa pākaṭaṃ, tumhehi vuttaṃ apākaṭaṃ, taṃ no kathethā”ti tena yācito atītaṃ āhari.",
  "atk-s0513a4:2216_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālassa",
  "atk-s0513a4:2216_1": "kule nibbatti, “akittī”tissa nāmaṃ kariṃsu. Tassa padasā gamanakāle bhaginīpi jāyi,",
  "atk-s0513a4:2216_2": "“yasavatī”tissā nāmaṃ kariṃsu. Mahāsatto soḷasavassakāle takkasilaṃ gantvā sabbasippāni",
  "atk-s0513a4:2216_3": "uggaṇhitvā paccāgami. Athassa mātāpitaro kālamakaṃsu. So tesaṃ petakiccāni kāretvā",
  "atk-s0513a4:2216_4": "dhanavilokanaṃ karonto “asuko nāma ettakaṃ dhanaṃ saṇṭhapetvā atīto, asuko ettaka”nti",
  "atk-s0513a4:2216_5": "vacanaṃ sutvā saṃviggamānaso hutvā “idaṃ dhanameva paññāyati, na dhanassa saṃhārakā,",
  "atk-s0513a4:2216_6": "sabbe imaṃ dhanaṃ pahāyeva gatā, ahaṃ pana taṃ ādāya gamissāmī”ti bhaginiṃ pakkosāpetvā",
  "atk-s0513a4:2216_7": "“tvaṃ imaṃ dhanaṃ paṭipajjāhī”ti āha. “Tumhākaṃ pana ko ajjhāsayo”ti? “Pabbajitukāmomhī”ti.",
  "atk-s0513a4:2216_8": "“Bhātika, ahaṃ tumhehi chaḍḍitaṃ kheḷaṃ na sirasā sampaṭicchāmi, na me iminā attho,",
  "atk-s0513a4:2216_9": "ahampi pabbajissāmī”ti. So rājānaṃ āpucchitvā bheriṃ carāpesi “dhanena atthikā akittipaṇḍitassa",
  "atk-s0513a4:2216_10": "gehaṃ āgacchantū”ti.",
  "atk-s0513a4:2217_0": "So sattāhaṃ mahādānaṃ pavattetvā dhane akhīyamāne cintesi “ime saṅkhārā khīyanti,",
  "atk-s0513a4:2217_1": "kiṃ me dhanakīḷāya, atthikā taṃ gaṇhissantī”ti nivesanadvāraṃ vivaritvā “dinnaññeva",
  "atk-s0513a4:2217_2": "harantū”ti sahiraññasuvaṇṇaṃ gehaṃ pahāya ñātimaṇḍalassa paridevantassa bhaginiṃ",
  "atk-s0513a4:2217_3": "gahetvā bārāṇasito nikkhami. Yena dvārena nikkhami, taṃ akittidvāraṃ nāma jātaṃ,",
  "atk-s0513a4:2217_4": "yena titthena nadiṃ otiṇṇo, tampi akittititthaṃ nāma jātaṃ. So dve tīṇi yojanāni",
  "atk-s0513a4:2217_5": "gantvā ramaṇīye ṭhāne paṇṇasālaṃ katvā bhaginiyā saddhiṃ pabbaji. Tassa pabbajitakālato",
  "atk-s0513a4:2217_6": "paṭṭhāya bahugāmanigamarājadhānivāsino pabbajiṃsu. Mahāparivāro ahosi, mahālābhasakkāro",
  "atk-s0513a4:2217_7": "nibbatti, buddhuppādakālo viya pavatti. Atha mahāsatto “ayaṃ lābhasakkāro mahā, parivāropi",
  "atk-s0513a4:2217_8": "mahanto, mayā ekakeneva viharituṃ vaṭṭatī”ti cintetvā avelāya antamaso bhaginimpi",
  "atk-s0513a4:2217_9": "ajānāpetvā ekakova nikkhamitvā anupubbena damiḷaraṭṭhaṃ patvā kāvīrapaṭṭanasamīpe",
  "atk-s0513a4:2217_10": "uyyāne viharanto jhānābhiññāyo nibbattesi. Tatrāpissa mahālābhasakkāro uppajji. So",
  "atk-s0513a4:2217_11": "taṃ jigucchitvā chaḍḍetvā ākāsena gantvā nāgadīpasamīpe kāradīpe otari. Tadā kāradīpo",
  "atk-s0513a4:2217_12": "ahidīpo nāma ahosi. So tattha mahantaṃ kārarukkhaṃ upanissāya paṇṇasālaṃ māpetvā",
  "atk-s0513a4:2217_13": "vāsaṃ kappesi. Tattha tassa vasanabhāvaṃ na koci jānāti. Athassa bhaginī bhātaraṃ",
  "atk-s0513a4:2217_14": "gavesamānā anupubbena damiḷaraṭṭhaṃ patvā taṃ adisvā tena vasitaṭṭhāneyeva vasi,",
  "atk-s0513a4:2217_15": "jhānaṃ pana nibbattetuṃ nāsakkhi.",
  "atk-s0513a4:2218_0": "Mahāsatto appicchatāya katthaci agantvā tassa rukkhassa phalakāle phalāni khādati,",
  "atk-s0513a4:2218_1": "pattakāle pattāni udakasittāni khādati. Tassa sīlatejena sakkassa paṇḍukambalasilāsanaṃ",
  "atk-s0513a4:2218_2": "uṇhākāraṃ dassesi. Sakko “ko nu kho maṃ ṭhānā cāvetukāmo”ti āvajjento akittipaṇḍitaṃ",
  "atk-s0513a4:2218_3": "disvā “kimatthaṃ esa tāpaso sīlāni rakkhati, sakkattaṃ nu kho pattheti, udāhu aññaṃ,",
  "atk-s0513a4:2218_4": "vīmiṃsissāmi naṃ. Ayañhi dukkhena jīvikaṃ kappesi, udakasittāni kārapaṇṇāni khādati,",
  "atk-s0513a4:2218_5": "sace sakkattaṃ pattheti, attano sittapattāni mayhaṃ dassati, no ce, na dassatī”ti",
  "atk-s0513a4:2218_6": "brāhmaṇavaṇṇena tassa santikaṃ agamāsi. Bodhisatto kārapaṇṇāni sedetvā otāretvā “sītalabhūtāni",
  "atk-s0513a4:2218_7": "khādissāmī”ti paṇṇasāladvāre nisīdi. Athassa purato sakko bhikkhāya aṭṭhāsi. Mahāsatto",
  "atk-s0513a4:2218_8": "taṃ disvā somanassappatto hutvā “lābhā vata me, yohaṃ yācakaṃ passāmi, ajja me manorathaṃ",
  "atk-s0513a4:2218_9": "matthakaṃ pāpetvā dānaṃ dassāmī”ti pakkabhājaneneva ādāya gantvā “idaṃ me dānaṃ sabbaññutaññāṇassa",
  "atk-s0513a4:2218_10": "paccayo hotū”ti attano asesetvāva tassa bhājane pakkhipi. Brāhmaṇo taṃ gahetvā thokaṃ",
  "atk-s0513a4:2218_11": "gantvā antaradhāyi. Mahāsattopi tassa datvā puna apacitvā pītisukheneva vītināmetvā",
  "atk-s0513a4:2218_12": "punadivase pacitvā tattheva paṇṇasāladvāre nisīdi.",
  "atk-s0513a4:2219_0": "Sakko puna brāhmaṇavesena agamāsi. Punapissa datvā mahāsatto tatheva vītināmesi.",
  "atk-s0513a4:2219_1": "Tatiyadivasepi tatheva datvā “aho me lābhā vata, kārapaṇṇāni nissāya mahantaṃ puññaṃ",
  "atk-s0513a4:2219_2": "pasuta”nti somanassappatto tayo divase anāhāratāya dubbalopi samāno majjhanhikasamaye",
  "atk-s0513a4:2219_3": "paṇṇasālato nikkhamitvā dānaṃ āvajjento paṇṇasāladvāre nisīdi. Sakkopi cintesi “ayaṃ",
  "atk-s0513a4:2219_4": "brāhmaṇo tayo divase nirāhāro hutvā evaṃ dubbalopi dānaṃ dento tuṭṭhacittova deti,",
  "atk-s0513a4:2219_5": "cittassa aññathattampi natthi, ahaṃ imaṃ ‘idaṃ nāma patthetvā detī’ti na jānāmi,",
  "atk-s0513a4:2219_6": "pucchitvā ajjhāsayamassa sutvā dānakāraṇaṃ jānissāmī”ti. So majjhanhike vītivatte",
  "atk-s0513a4:2219_7": "mahantena sirisobhaggena gaganatale taruṇasūriyo viya jalamāno āgantvā mahāsattassa",
  "atk-s0513a4:2219_8": "puratova ṭhatvā “ambho tāpasa, evaṃ uṇhavāte paharante evarūpe loṇajalaparikkhitte",
  "atk-s0513a4:2219_9": "araññe kimatthaṃ tapokammaṃ karosī”ti pucchi. Tamatthaṃ pakāsento satthā paṭhamaṃ gāthamāha –",
  "atk-s0513a4:2220": "83.",
  "atk-s0513a4:2221": "“Akittiṃ disvā sammantaṃ, sakko bhūtapatī bravi;",
  "atk-s0513a4:2222": "Kiṃ patthayaṃ mahābrahme, eko sammasi ghammanī”ti.",
  "atk-s0513a4:2223": "Tattha kiṃ patthayanti kiṃ manussasampattiṃ patthento, udāhu sakkasampattiādīnaṃ aññataranti.",
  "atk-s0513a4:2224": "Mahāsatto taṃ sutvā sakkabhāvañcassa ñatvā “nāhaṃ etā sampattiyo patthemi, sabbaññutaṃ pana patthento tapokammaṃ karomī”ti pakāsetuṃ dutiyaṃ gāthamāha –",
  "atk-s0513a4:2225": "84.",
  "atk-s0513a4:2226": "“Dukkho punabbhavo sakka, sarīrassa ca bhedanaṃ;",
  "atk-s0513a4:2227": "Sammohamaraṇaṃ dukkhaṃ, tasmā sammāmi vāsavā”ti.",
  "atk-s0513a4:2228_0": "Tattha tasmāti yasmā punappunaṃ jāti khandhānaṃ bhedanaṃ sammohamaraṇañca dukkhaṃ,",
  "atk-s0513a4:2228_1": "tasmā yatthetāni natthi, taṃ nibbānaṃ patthento idha sammāmīti evaṃ attano nibbānajjhāsayataṃ dīpeti.",
  "atk-s0513a4:2229": "Taṃ sutvā sakko tuṭṭhamānaso “sabbabhavesu kirāyaṃ ukkaṇṭhito nibbānatthāya araññe viharati, varamassa dassāmī”ti varena nimantento tatiyaṃ gāthamāha –",
  "atk-s0513a4:2230": "85.",
  "atk-s0513a4:2231": "“Etasmiṃ te sulapite, patirūpe subhāsite;",
  "atk-s0513a4:2232": "Varaṃ kassapa te dammi, yaṃ kiñci manasicchasī”ti.",
  "atk-s0513a4:2233": "Tattha yaṃ kiñci manasicchasīti yaṃ manasā icchasi, taṃ dammi, varaṃ gaṇhāhīti.",
  "atk-s0513a4:2234": "Mahāsatto varaṃ gaṇhanto catutthaṃ gāthamāha –",
  "atk-s0513a4:2235": "86.",
  "atk-s0513a4:2236": "“Varañce me ado sakka, sabbabhūtānamissara;",
  "atk-s0513a4:2237": "Yena putte ca dāre ca, dhanadhaññaṃ piyāni ca;",
  "atk-s0513a4:2238": "Laddhā narā na tappanti, so lobho na mayī vase”ti.",
  "atk-s0513a4:2239_0": "Tattha varañce me adoti sace varaṃ mayhaṃ desi. Piyāni cāti aññāni ca yāni piyabhaṇḍāni.",
  "atk-s0513a4:2239_1": "Na tappantīti punappunaṃ puttādayo patthentiyeva, na tittiṃ upagacchanti. Na mayī",
  "atk-s0513a4:2239_2": "vaseti mayi mā vasatu mā uppajjatu.",
  "atk-s0513a4:2240": "Athassa sakko tussitvā uttarimpi varaṃ dento mahāsatto ca varaṃ gaṇhanto imā gāthā abhāsiṃsu –",
  "atk-s0513a4:2241": "87.",
  "atk-s0513a4:2242": "“Etasmiṃ te sulapite, patirūpe subhāsite;",
  "atk-s0513a4:2243": "Varaṃ kassapa te dammi, yaṃ kiñci manasicchasi.",
  "atk-s0513a4:2244": "88.",
  "atk-s0513a4:2245": "“Varañce me ado sakka, sabbabhūtānamissara;",
  "atk-s0513a4:2246": "Khettaṃ vatthuṃ hiraññañca, gavāssaṃ dāsaporisaṃ;",
  "atk-s0513a4:2247": "Yena jātena jīyanti, so doso na mayī vase.",
  "atk-s0513a4:2248": "89.",
  "atk-s0513a4:2249": "“Etasmiṃ te sulapite, patirūpe subhāsite;",
  "atk-s0513a4:2250": "Varaṃ kassapa te dammi, yaṃ kiñci manasicchasi.",
  "atk-s0513a4:2251": "90.",
  "atk-s0513a4:2252": "“Varañce me ado sakka, sabbabhūtānamissara;",
  "atk-s0513a4:2253": "Bālaṃ na passe na suṇe, na ca bālena saṃvase;",
  "atk-s0513a4:2254": "Bālenallāpasallāpaṃ, na kare na ca rocaye.",
  "atk-s0513a4:2255": "91.",
  "atk-s0513a4:2256": "“Kiṃ nu te akaraṃ bālo, vada kassapa kāraṇaṃ;",
  "atk-s0513a4:2257": "Kena kassapa bālassa, dassanaṃ nābhikaṅkhasi.",
  "atk-s0513a4:2258": "92.",
  "atk-s0513a4:2259": "“Anayaṃ nayati dummedho, adhurāyaṃ niyuñjati;",
  "atk-s0513a4:2260": "Dunnayo seyyaso hoti, sammā vutto pakuppati;",
  "atk-s0513a4:2261": "Vinayaṃ so na jānāti, sādhu tassa adassanaṃ.",
  "atk-s0513a4:2262": "93.",
  "atk-s0513a4:2263": "“Etasmiṃ te sulapite, patirūpe subhāsite;",
  "atk-s0513a4:2264": "Varaṃ kassapa te dammi, yaṃ kiñci manasicchasi.",
  "atk-s0513a4:2265": "94.",
  "atk-s0513a4:2266": "“Varañce me ado sakka, sabbabhūtānamissara;",
  "atk-s0513a4:2267": "Dhīraṃ passe suṇe dhīraṃ, dhīrena saha saṃvase;",
  "atk-s0513a4:2268": "Dhīrenallāpasallāpaṃ, taṃ kare tañca rocaye.",
  "atk-s0513a4:2269": "95.",
  "atk-s0513a4:2270": "“Kiṃ nu te akaraṃ dhīro, vada kassapa kāraṇaṃ;",
  "atk-s0513a4:2271": "Kena kassapa dhīrassa, dassanaṃ abhikaṅkhasi.",
  "atk-s0513a4:2272": "96.",
  "atk-s0513a4:2273": "“Nayaṃ nayati medhāvī, adhurāyaṃ na yuñjati;",
  "atk-s0513a4:2274": "Sunayo seyyaso hoti, sammā vutto na kuppati;",
  "atk-s0513a4:2275": "Vinayaṃ so pajānāti, sādhu tena samāgamo.",
  "atk-s0513a4:2276": "97.",
  "atk-s0513a4:2277": "“Etasmiṃ te sulapite, patirūpe subhāsite;",
  "atk-s0513a4:2278": "Varaṃ kassapa te dammi, yaṃ kiñci manasicchasi.",
  "atk-s0513a4:2279": "98.",
  "atk-s0513a4:2280": "“Varañce me ado sakka, sabbabhūtānamissara;",
  "atk-s0513a4:2281": "Tato ratyā vivasāne, sūriyuggamanaṃ pati;",
  "atk-s0513a4:2282": "Dibbā bhakkhā pātubhaveyyuṃ, sīlavanto ca yācakā.",
  "atk-s0513a4:2283": "99.",
  "atk-s0513a4:2284": "“Dadato me na khīyetha, datvā nānutapeyyahaṃ;",
  "atk-s0513a4:2285": "Dadaṃ cittaṃ pasādeyyaṃ, etaṃ sakka varaṃ vare.",
  "atk-s0513a4:2286": "100.",
  "atk-s0513a4:2287": "“Etasmiṃ te sulapite, patirūpe subhāsite;",
  "atk-s0513a4:2288": "Varaṃ kassapa te dammi, yaṃ kiñci manasicchasi.",
  "atk-s0513a4:2289": "101.",
  "atk-s0513a4:2290": "“Varañce me ado sakka, sabbabhūtānamissara;",
  "atk-s0513a4:2291": "Na maṃ puna upeyyāsi, etaṃ sakka varaṃ vare.",
  "atk-s0513a4:2292": "102.",
  "atk-s0513a4:2293": "“Bahūhi vatacariyāhi, narā ca atha nāriyo;",
  "atk-s0513a4:2294": "Dassanaṃ abhikaṅkhanti, kiṃ nu me dassane bhayaṃ.",
  "atk-s0513a4:2295": "103.",
  "atk-s0513a4:2296": "“Taṃ tādisaṃ devavaṇṇaṃ, sabbakāmasamiddhinaṃ;",
  "atk-s0513a4:2297": "Disvā tapo pamajjeyyaṃ, etaṃ te dassane bhaya”nti.",
  "atk-s0513a4:2298_0": "Tattha yena jātenāti yena cittena jātena kuddhā sattā pāṇavadhādīnaṃ katattā rājadaṇḍavasena",
  "atk-s0513a4:2298_1": "visakhādanādīhi vā attano maraṇavasena etāni khettādīni jīyanti, so doso mayi na",
  "atk-s0513a4:2298_2": "vaseyyāti yācati. Na suṇeti asukaṭṭhāne nāma vasatītipi imehi kāraṇehi na suṇeyyaṃ.",
  "atk-s0513a4:2298_3": "Kiṃ nu te akaranti kiṃ nu tava bālena mātā māritā, udāhu tava pitā, aññaṃ vā pana",
  "atk-s0513a4:2298_4": "te kiṃ nāma anatthaṃ bālo akaraṃ.",
  "atk-s0513a4:2299_0": "Anayaṃ nayatīti akāraṇaṃ “kāraṇa”nti gaṇhāti, pāṇātipātādīni katvā jīvikaṃ kappessāmīti",
  "atk-s0513a4:2299_1": "evarūpāni anatthakammāni cinteti. Adhurāyanti saddhādhurasīladhurapaññādhuresu ayojetvā",
  "atk-s0513a4:2299_2": "ayoge niyuñjati. Dunnayo seyyaso hotīti dunnayova tassa seyyo hoti. Pañca dussīlakammāni",
  "atk-s0513a4:2299_3": "samādāya vattanameva seyyoti gaṇhāti, hitapaṭipattiyā vā dunnayo hoti netuṃ asakkuṇeyyo.",
  "atk-s0513a4:2299_4": "Sammā vuttoti hetunā kāraṇena vutto kuppati. Vinayanti “evaṃ abhikkamitabba”ntiādikaṃ",
  "atk-s0513a4:2299_5": "ācāravinayaṃ na jānāti, ovādañca na sampaṭicchati. Sādhu tassāti etehi kāraṇehi tassa adassanameva sādhu.",
  "atk-s0513a4:2300_0": "Sūriyuggamanaṃ patīti sūriyuggamanavelāya. Dibbā bhakkhāti dibbabhojanaṃ yācakāti",
  "atk-s0513a4:2300_1": "tassa dibbabhojanassa paṭiggāhakā. Vatacariyāhīti dānasīlauposathakammehi. Dassanaṃ",
  "atk-s0513a4:2300_2": "abhikaṅkhantīti dassanaṃ mama abhikaṅkhanti. Taṃ tādisanti evarūpaṃ dibbālaṅkāravibhūsitaṃ.",
  "atk-s0513a4:2300_3": "Pamajjeyyanti pamādaṃ āpajjeyyaṃ. Tava sirisampattiṃ pattheyyaṃ, evaṃ nibbānatthāya",
  "atk-s0513a4:2300_4": "pavattite tapokamme sakkaṭṭhānaṃ patthento pamatto nāma bhaveyyaṃ, etaṃ tava dassane mayhaṃ bhayanti.",
  "atk-s0513a4:2301": "Sakko “sādhu, bhante, ito paṭṭhāya na te santikaṃ āgamissāmā”ti taṃ vanditvā khamāpetvā pakkāmi. Mahāsatto yāvajīvaṃ tattheva vasanto brahmavihāre bhāvetvā brahmaloke nibbatti.",
  "atk-s0513a4:2302": "Satthā imaṃ dhammadesanaṃ āharitvā jātakaṃ samodhānesi – “tadā sakko anuruddho ahosi, akittipaṇḍito pana ahameva ahosi”nti.",
  "atk-s0513a4:2303": "Akittijātakavaṇṇanā sattamā.",
  "atk-s0513a4:2305": "[481] 8. Takkāriyajātakavaṇṇanā",
  "atk-s0513a4:2306_0": "Ahameva dubbhāsitaṃ bhāsi bāloti idaṃ satthā jetavane viharanto kokālikaṃ ārabbha",
  "atk-s0513a4:2306_1": "kathesi. Ekasmiñhi antovasse dve aggasāvakā gaṇaṃ pahāya vivittāvāsaṃ vasitukāmā",
  "atk-s0513a4:2306_2": "satthāraṃ āpucchitvā kokālikaraṭṭhe kokālikassa vasanaṭṭhānaṃ gantvā taṃ evamāhaṃsu",
  "atk-s0513a4:2306_3": "“āvuso kokālika, taṃ nissāya amhākaṃ, amhe ca nissāya tava phāsuvihāro bhavissati,",
  "atk-s0513a4:2306_4": "imaṃ temāsaṃ idha vaseyyāmā”ti. “Ko panāvuso, maṃ nissāya tumhākaṃ phāsuvihāro”ti.",
  "atk-s0513a4:2306_5": "Sace tvaṃ āvuso “dve aggasāvakā idha viharantī”ti kassaci nāroceyyāsi, mayaṃ sukhaṃ",
  "atk-s0513a4:2306_6": "vihareyyāma, ayaṃ taṃ nissāya amhākaṃ phāsuvihāroti. “Atha tumhe nissāya mayhaṃ ko",
  "atk-s0513a4:2306_7": "phāsuvihāro”ti? “Mayaṃ tuyhaṃ antotemāsaṃ dhammaṃ vācessāma, dhammakathaṃ kathessāma,",
  "atk-s0513a4:2306_8": "esa tuyhaṃ amhe nissāya phāsuvihāro”ti. “Vasathāvuso, yathājjhāsayenā”ti. So tesaṃ",
  "atk-s0513a4:2306_9": "patirūpaṃ senāsanaṃ adāsi. Te phalasamāpattisukhena sukhaṃ vasiṃsu. Koci nesaṃ tattha",
  "atk-s0513a4:2306_10": "vasanabhāvaṃ na jānāti.",
  "atk-s0513a4:2307_0": "Te vutthavassā pavāretvā “āvuso, taṃ nissāya sukhaṃ vutthāmha, satthāraṃ vandituṃ",
  "atk-s0513a4:2307_1": "gacchāmā”ti taṃ āpucchiṃsu. So “sādhū”ti sampaṭicchitvā te ādāya dhuragāme piṇḍāya",
  "atk-s0513a4:2307_2": "cari. Therā katabhattakiccā gāmato nikkhamiṃsu. Kokāliko te uyyojetvā nivattitvā",
  "atk-s0513a4:2307_3": "manussānaṃ ārocesi “upāsakā, tumhe tiracchānasadisā, dve aggasāvake temāsaṃ dhuravihāre",
  "atk-s0513a4:2307_4": "vasante na jānittha, idāni te gatā”ti. Manussā “kasmā pana, bhante, amhākaṃ nārocitthā”ti",
  "atk-s0513a4:2307_5": "vatvā bahuṃ sappitelādibhesajjañceva vatthacchādanañca gahetvā there upasaṅkamitvā",
  "atk-s0513a4:2307_6": "vanditvā “khamatha no, bhante, mayaṃ tumhākaṃ aggasāvakabhāvaṃ na jānāma, ajja no",
  "atk-s0513a4:2307_7": "kokālikabhadantassa vacanena ñātā, amhākaṃ anukampāya imāni bhesajjavatthacchādanāni gaṇhathā”ti āhaṃsu.",
  "atk-s0513a4:2308_0": "Kokāliko “therā appicchā santuṭṭhā, imāni vatthāni attanā aggahetvā mayhaṃ dassantī”ti",
  "atk-s0513a4:2308_1": "cintetvā upāsakehi saddhiṃyeva therānaṃ santikaṃ gato. Therā bhikkhuparipācitattā",
  "atk-s0513a4:2308_2": "tato kiñci neva attanā gaṇhiṃsu, na kokālikassa dāpesuṃ. Upāsakā “bhante, idāni agaṇhantā",
  "atk-s0513a4:2308_3": "puna amhākaṃ anukampāya idha āgaccheyyāthā”ti yāciṃsu. Therā anadhivāsetvā satthu",
  "atk-s0513a4:2308_4": "santikaṃ agamiṃsu. Kokāliko “ime therā attanā agaṇhantā mayhaṃ na dāpesu”nti āghātaṃ",
  "atk-s0513a4:2308_5": "bandhi. Therāpi satthu santike thokaṃ vasitvā attano parivāre pañcabhikkhusate ca",
  "atk-s0513a4:2308_6": "ādāya bhikkhusahassena saddhiṃ cārikaṃ caramānā kokālikaraṭṭhaṃ pattā. Te upāsakā",
  "atk-s0513a4:2308_7": "paccuggamanaṃ katvā there ādāya tameva vihāraṃ netvā devasikaṃ mahāsakkāraṃ kariṃsu.",
  "atk-s0513a4:2308_8": "Pahutaṃ bhesajjavatthacchādanaṃ uppajji, therehi saddhiṃ āgatabhikkhū cīvarāni vicārentā",
  "atk-s0513a4:2308_9": "saddhiṃ āgatānaṃ bhikkhūnaññeva denti, kokālikassa na denti, therāpi tassa na dāpenti.",
  "atk-s0513a4:2308_10": "Kokāliko cīvaraṃ alabhitvā “pāpicchā sāriputtamoggallānā, pubbe dīyamānaṃ lābhaṃ",
  "atk-s0513a4:2308_11": "aggahetvā idāni gaṇhanti, pūretuṃ na sakkā, aññe na olokentī”ti there akkosati paribhāsati.",
  "atk-s0513a4:2308_12": "Therā “ayaṃ amhe nissāya akusalaṃ pasavatī”ti saparivārā nikkhamitvā “aññaṃ, bhante,",
  "atk-s0513a4:2308_13": "katipāhaṃ vasathā”ti manussehi yāciyamānāpi nivattituṃ na icchiṃsu.",
  "atk-s0513a4:2309_0": "Atheko daharo bhikkhu āha – “upāsakā, kathaṃ therā vasissanti, tumhākaṃ kulūpako",
  "atk-s0513a4:2309_1": "thero idha imesaṃ vāsaṃ na sahatī”ti. Te tassa santikaṃ gantvā “bhante, tumhe kira",
  "atk-s0513a4:2309_2": "therānaṃ idha vāsaṃ na sahatha, gacchatha ne khamāpetvā nivattetha, sace na nivattetha,",
  "atk-s0513a4:2309_3": "palāyitvā aññattha vasathā”ti āhaṃsu. So upāsakānaṃ bhayena gantvā there yāci. Therā",
  "atk-s0513a4:2309_4": "“gacchāvuso, na mayaṃ nivattāmā”ti pakkamiṃsu. So there nivattetuṃ asakkonto vihārameva",
  "atk-s0513a4:2309_5": "paccāgato. Atha naṃ upāsakā pucchiṃsu “nivattitā te, bhante, therā”ti. “Nivattetuṃ",
  "atk-s0513a4:2309_6": "nāsakkhiṃ āvuso”ti. Atha naṃ “imasmiṃ pāpadhamme vasante idha pesalā bhikkhū na vasissanti,",
  "atk-s0513a4:2309_7": "nikkaḍḍhāma na”nti cintetvā “bhante, mā tvaṃ idha vasi, amhe nissāya tuyhaṃ kiñci",
  "atk-s0513a4:2309_8": "natthī”ti āhaṃsu. So tehi nikkaḍḍhito pattacīvaramādāya jetavanaṃ gantvā satthāraṃ",
  "atk-s0513a4:2309_9": "upasaṅkamitvā “pāpicchā, bhante, sāriputtamoggallānā, pāpikānaṃ icchānaṃ vasaṃ gatā”ti",
  "atk-s0513a4:2309_10": "āha. Atha naṃ satthā “mā hevaṃ kokālika, avaca, mā hevaṃ kokālika avaca, pasādehi",
  "atk-s0513a4:2309_11": "kokālika, sāriputtamoggallānesu cittaṃ, te pesalā bhikkhū”ti vāreti. Vāritopi kokāliko",
  "atk-s0513a4:2309_12": "“tumhe, bhante, tumhākaṃ aggasāvakānaṃ saddahatha, ahaṃ paccakkhato addasaṃ, pāpicchā",
  "atk-s0513a4:2309_13": "ete paṭicchannakammantā dussīlā”ti vatvā yāvatatiyaṃ satthārā vāritopi tatheva vatvā",
  "atk-s0513a4:2309_14": "uṭṭhāyāsanā pakkāmi. Tassa pakkantamattasseva sakalasarīre sāsapamattā piḷakā uṭṭhahitvā",
  "atk-s0513a4:2309_15": "anupubbena vaḍḍhitvā beḷuvapakkamattā hutvā bhijjitvā pubbalohitāni pagghariṃsu.",
  "atk-s0513a4:2309_16": "So nitthunanto vedanāppatto jetavanadvārakoṭṭhake nipajji. “Kokālikena dve aggasāvakā",
  "atk-s0513a4:2309_17": "akkuṭṭhā”ti yāva brahmalokā ekakolāhalaṃ ahosi.",
  "atk-s0513a4:2310_0": "Athassa upajjhāyo turū nāma brahmā taṃ kāraṇaṃ ñatvā “there khamāpessāmī”ti āgantvā",
  "atk-s0513a4:2310_1": "ākāse ṭhatvā “kokālika, pharusaṃ te kammaṃ kataṃ, aggasāvake pasādehī”ti āha. “Ko",
  "atk-s0513a4:2310_2": "pana tvaṃ āvuso”ti? “Turū brahmā nāmāha”nti. “Nanu tvaṃ, āvuso, bhagavatā anāgāmīti",
  "atk-s0513a4:2310_3": "byākato, anāgāmī ca anāvattidhammo asmā lokāti vuttaṃ, tvaṃ saṅkāraṭṭhāne yakkho",
  "atk-s0513a4:2310_4": "bhavissasī”ti mahābrahmaṃ apasādesi. So taṃ attano vacanaṃ gāhāpetuṃ asakkonto “tava",
  "atk-s0513a4:2310_5": "vācāya tvaññeva paññāyissasī”ti vatvā suddhāvāsameva gato. Kokālikopi kālaṃ katvā",
  "atk-s0513a4:2310_6": "padumaniraye uppajji. Tassa tattha nibbattabhāvaṃ ñatvā sahampatibrahmā tathāgatassa",
  "atk-s0513a4:2310_7": "ārocesi, satthā bhikkhūnaṃ ārocesi. Bhikkhū tassa aguṇaṃ kathentā dhammasabhāyaṃ",
  "atk-s0513a4:2310_8": "kathaṃ samuṭṭhāpesuṃ “āvuso, kokāliko kira sāriputtamoggallāne akkositvā attano mukhaṃ",
  "atk-s0513a4:2310_9": "nissāya padumaniraye uppanno”ti. Satthā āgantvā “kāya nuttha, bhikkhave, etarahi",
  "atk-s0513a4:2310_10": "kathāya sannisinnā”ti pucchitvā “imāya nāmā”ti vutte “na, bhikkhave, idāneva kokāliko",
  "atk-s0513a4:2310_11": "vacanena hato attano mukhaṃ nissāya dukkhaṃ anubhoti, pubbepi esa attano mukhaṃ nissāya",
  "atk-s0513a4:2310_12": "dukkhaṃ anubhosiyevā”ti vatvā atītaṃ āhari.",
  "atk-s0513a4:2311_0": "Atīte bārāṇasiyaṃ brahmadatte rajjaṃ kārente tassa purohito piṅgalo nikkhantadāṭho",
  "atk-s0513a4:2311_1": "ahosi. Tassa brāhmaṇī aññena brāhmaṇena saddhiṃ aticari, sopi tādisova. Purohito",
  "atk-s0513a4:2311_2": "brāhmaṇiṃ punappunaṃ vārentopi vāretuṃ asakkonto cintesi “imaṃ mama veriṃ sahatthā",
  "atk-s0513a4:2311_3": "māretuṃ na sakkā, upāyena naṃ māressāmī”ti. So rājānaṃ upasaṅkamitvā āha “mahārāja,",
  "atk-s0513a4:2311_4": "tava nagaraṃ sakalajambudīpe agganagaraṃ, tvaṃ aggarājā, evaṃ aggarañño nāma tava",
  "atk-s0513a4:2311_5": "dakkhiṇadvāraṃ duyuttaṃ avamaṅgala”nti. “Ācariya, idāni kiṃ kātabba”nti? “Maṅgalaṃ",
  "atk-s0513a4:2311_6": "katvā yojetabba”nti. “Kiṃ laddhuṃ vaṭṭatī”ti. “Purāṇadvāraṃ hāretvā maṅgalayuttāni",
  "atk-s0513a4:2311_7": "dārūni gahetvā nagarapariggāhakānaṃ bhūtānaṃ baliṃ datvā maṅgalanakkhattena patiṭṭhāpetuṃ",
  "atk-s0513a4:2311_8": "vaṭṭatī”ti. “Tena hi evaṃ karothā”ti. Tadā bodhisatto takkāriyo nāma māṇavo hutvā",
  "atk-s0513a4:2311_9": "tassa santike sippaṃ uggaṇhāti. Purohito purāṇadvāraṃ hāretvā navaṃ niṭṭhāpetvā rājānaṃ",
  "atk-s0513a4:2311_10": "āha – “niṭṭhitaṃ, deva, dvāraṃ, sve bhaddakaṃ nakkhattaṃ, taṃ anatikkamitvā baliṃ",
  "atk-s0513a4:2311_11": "katvā dvāraṃ patiṭṭhāpetuṃ vaṭṭatī”ti. “Ācariya, balikammatthāya kiṃ laddhuṃ vaṭṭatī”ti?",
  "atk-s0513a4:2311_12": "“Deva, mahesakkhaṃ dvāraṃ mahesakkhāhi devatāhi pariggahitaṃ, ekaṃ piṅgalaṃ nikkhantadāṭhaṃ",
  "atk-s0513a4:2311_13": "ubhatovisuddhaṃ brāhmaṇaṃ māretvā tassa maṃsalohitena baliṃ katvā sarīraṃ heṭṭhā",
  "atk-s0513a4:2311_14": "khipitvā dvāraṃ patiṭṭhāpetabbaṃ, evaṃ tumhākañca nagarassa ca vuḍḍhi bhavissatī”ti.",
  "atk-s0513a4:2311_15": "“Sādhu ācariya, evarūpaṃ brāhmaṇaṃ māretvā dvāraṃ patiṭṭhāpehī”ti.",
  "atk-s0513a4:2312_0": "So tuṭṭhamānaso “sve paccāmittassa piṭṭhiṃ passissāmī”ti ussāhajāto attano gehaṃ",
  "atk-s0513a4:2312_1": "gantvā mukhaṃ rakkhituṃ asakkonto turitaturito bhariyaṃ āha – “pāpe caṇḍāli ito paṭṭhāya",
  "atk-s0513a4:2312_2": "kena saddhiṃ abhiramissasi, sve te jāraṃ māretvā balikammaṃ karissāmī”ti. “Niraparādhaṃ",
  "atk-s0513a4:2312_3": "kiṃkāraṇā māressasī”ti? Rājā “kaḷārapiṅgalassa brāhmaṇassa maṃsalohitena balikammaṃ",
  "atk-s0513a4:2312_4": "katvā nagaradvāraṃ patiṭṭhāpehī”ti āha, “jāro ca te kaḷārapiṅgalo, taṃ māretvā balikammaṃ",
  "atk-s0513a4:2312_5": "karissāmī”ti. Sā jārassa santikaṃ sāsanaṃ pāhesi “rājā kira kaḷārapiṅgalaṃ brāhmaṇaṃ",
  "atk-s0513a4:2312_6": "māretvā baliṃ kātukāmo, sace jīvitukāmo, aññepi tayā sadise brāhmaṇe gahetvā kālasseva",
  "atk-s0513a4:2312_7": "palāyassū”ti. So tathā akāsi. Taṃ nagare pākaṭaṃ ahosi, sakalanagarato sabbe kaḷārapiṅgalā palāyiṃsu.",
  "atk-s0513a4:2313_0": "Purohito paccāmittassa palātabhāvaṃ ajānitvā pātova rājānaṃ upasaṅkamitvā “deva,",
  "atk-s0513a4:2313_1": "asukaṭṭhāne kaḷārapiṅgalo brāhmaṇo atthi, taṃ gaṇhāpethā”ti āha. Rājā amacce pesesi.",
  "atk-s0513a4:2313_2": "Te taṃ apassantā āgantvā “palāto kirā”ti ārocesuṃ. “Aññattha upadhārethā”ti sakalanagaraṃ",
  "atk-s0513a4:2313_3": "upadhārentāpi na passiṃsu. Tato “aññaṃ upadhārethā”ti vutte “deva, ṭhapetvā purohitaṃ",
  "atk-s0513a4:2313_4": "añño evarūpo natthī”ti vadiṃsu. Purohitaṃ na sakkā māretunti. “Deva, kiṃ kathetha,",
  "atk-s0513a4:2313_5": "purohitassa kāraṇā ajja dvāre appatiṭṭhāpite nagaraṃ aguttaṃ bhavissati, ācariyo",
  "atk-s0513a4:2313_6": "kathento “ajja nakkhattaṃ atikkamitvā ito saṃvaccharaccayena nakkhattaṃ labhissatī”ti",
  "atk-s0513a4:2313_7": "kathesi, saṃvaccharaṃ nagare advārake paccatthikānaṃ okāso bhavissati, imaṃ māretvā",
  "atk-s0513a4:2313_8": "aññena byattena brāhmaṇena balikammaṃ kāretvā dvāraṃ patiṭṭhāpessāmā”ti. “Atthi pana",
  "atk-s0513a4:2313_9": "añño ācariyasadiso paṇḍito brāhmaṇo”ti? “Atthi deva, tassa antevāsī takkāriyamāṇavo",
  "atk-s0513a4:2313_10": "nāma, tassa purohitaṭṭhānaṃ datvā maṅgalaṃ karothā”ti.",
  "atk-s0513a4:2314_0": "Rājā taṃ pakkosāpetvā sammānaṃ kāretvā purohitaṭṭhānaṃ datvā tathā kātuṃ āṇāpesi.",
  "atk-s0513a4:2314_1": "So mahantena parivārena nagaradvāraṃ agamāsi. Purohitaṃ rājānubhāvena bandhitvā ānayiṃsu.",
  "atk-s0513a4:2314_2": "Mahāsatto dvāraṭṭhapanaṭṭhāne āvāṭaṃ khaṇāpetvā sāṇiṃ parikkhipāpetvā ācariyena saddhiṃ",
  "atk-s0513a4:2314_3": "antosāṇiyaṃ aṭṭhāsi. Ācariyo āvāṭaṃ oloketvā attano patiṭṭhaṃ alabhanto “attho tāva",
  "atk-s0513a4:2314_4": "me nipphādito ahosi, bālattā pana mukhaṃ rakkhituṃ asakkonto vegena pāpitthiyā kathesiṃ,",
  "atk-s0513a4:2314_5": "attanāva attano vadho ābhato”ti mahāsattaṃ ālapanto paṭhamaṃ gāthamāha –",
  "atk-s0513a4:2315": "104.",
  "atk-s0513a4:2316": "“Ahameva dubbhāsitaṃ bhāsi bālo, bhekovaraññe ahimavhāyamāno;",
  "atk-s0513a4:2317": "Takkāriye sobbhamimaṃ patāmi, na kireva sādhu ativelabhāṇī”ti.",
  "atk-s0513a4:2318_0": "Tattha dubbhāsitaṃ bhāsīti dubbhāsitaṃ bhāsiṃ. Bhekovāti yathā araññe maṇḍūko vassanto",
  "atk-s0513a4:2318_1": "attano khādakaṃ ahiṃ avhāyamāno dubbhāsitaṃ bhāsati nāma, evaṃ ahameva dubbhāsitaṃ",
  "atk-s0513a4:2318_2": "bhāsiṃ. Takkāriyeti tassa nāmaṃ, takkāriyāti itthiliṅgaṃ nāmaṃ, teneva taṃ ālapanto evamāha.",
  "atk-s0513a4:2319": "Taṃ sutvā mahāsatto dutiyaṃ gāthamāha –",
  "atk-s0513a4:2320": "105.",
  "atk-s0513a4:2321": "“Pappoti macco ativelabhāṇī, bandhaṃ vadhaṃ sokapariddavañca;",
  "atk-s0513a4:2322": "Attānameva garahāsi ettha, ācera yaṃ taṃ nikhaṇanti sobbhe”ti.",
  "atk-s0513a4:2323_0": "Tattha ativelabhāṇīti velātikkantaṃ pamāṇātikkantaṃ katvā kathanaṃ nāma na sādhu,",
  "atk-s0513a4:2323_1": "ativelabhāṇī puriso na sādhūti attho. Sokapariddavañcāti ācariya, evameva ativelabhāṇī",
  "atk-s0513a4:2323_2": "puriso vadhaṃ bandhañca sokañca mahantena saddena paridevañca pappoti. Garahāsīti",
  "atk-s0513a4:2323_3": "paraṃ agarahitvā attānaṃyeva garaheyyāsi. Etthāti etasmiṃ kāraṇe. Ācera yaṃ tanti",
  "atk-s0513a4:2323_4": "ācariya, yena kāraṇena taṃ nikhaṇanti sobbhe, taṃ tayāva kataṃ, tasmā attānameva",
  "atk-s0513a4:2323_5": "garaheyyāsīti vadati.",
  "atk-s0513a4:2324": "Evañca pana vatvā “ācariya, vācaṃ arakkhitvā na kevalaṃ tvameva dukkhappatto, aññopi dukkhappattoyevā”ti vatvā atītaṃ āharitvā dassesi.",
  "atk-s0513a4:2325_0": "Pubbe kira bārāṇasiyaṃ kāḷī nāma gaṇikā ahosi, tassā tuṇḍilo nāma bhātā. Kāḷī ekadivasaṃ",
  "atk-s0513a4:2325_1": "sahassaṃ gaṇhāti. Tuṇḍilo pana itthidhutto surādhutto akkhadhutto ahosi. Sā tassa",
  "atk-s0513a4:2325_2": "dhanaṃ deti, so laddhaṃ laddhaṃ vināseti. Sā taṃ vārentīpi vāretuṃ nāsakkhi. So ekadivasaṃ",
  "atk-s0513a4:2325_3": "jūtaparājito nivatthavatthāni datvā kaṭasārakakhaṇḍaṃ nivāsetvā tassā gehaṃ āgami.",
  "atk-s0513a4:2325_4": "Tāya ca dāsiyo āṇattā honti “tuṇḍilassa āgatakāle kiñci adatvā gīvāyaṃ naṃ gahetvā",
  "atk-s0513a4:2325_5": "nīhareyyāthā”ti. Tā tathā kariṃsu. So dvāramūle rodanto aṭṭhāsi.",
  "atk-s0513a4:2326_0": "Atheko seṭṭhiputto niccakālaṃ kāḷiyā sahassaṃ āharāpento disvā “kasmā tuṇḍila rodasī”ti",
  "atk-s0513a4:2326_1": "pucchi. “Sāmi, jūtaparājito mama bhaginiyā santikaṃ āgatomhi, taṃ maṃ dāsiyo gīvāyaṃ",
  "atk-s0513a4:2326_2": "gahetvā nīhariṃsū”ti. “Tena hi tiṭṭha, bhaginiyā te kathessāmī”ti so gantvā “bhātā",
  "atk-s0513a4:2326_3": "te kaṭasārakakhaṇḍaṃ nivāsetvā dvāramūle ṭhito, vatthānissa kimatthaṃ na desī”ti",
  "atk-s0513a4:2326_4": "āha. “Ahaṃ tāva na demi, sace pana te sineho atthi, tvaṃ dehī”ti. Tasmiṃ pana gaṇikāya",
  "atk-s0513a4:2326_5": "ghare idaṃcārittaṃ – ābhatasahassato pañcasatāni gaṇikāya honti, pañcasatāni vatthagandhamālamūlāni",
  "atk-s0513a4:2326_6": "honti. Āgatapurisā tasmiṃ ghare laddhavatthāni nivāsetvā rattiṃ vasitvā punadivase",
  "atk-s0513a4:2326_7": "gacchantā ābhatavatthāneva nivāsetvā gacchanti. Tasmā so seṭṭhiputto tāya dinnavatthāni",
  "atk-s0513a4:2326_8": "nivāsetvā attano sāṭake tuṇḍilassa dāpesi. So nivāsetvā nadanto gajjanto gantvā surāgehaṃ",
  "atk-s0513a4:2326_9": "pāvisi. Kāḷīpi dāsiyo āṇāpesi “sve etassa gamanakāle vatthāni acchindeyyāthā”ti.",
  "atk-s0513a4:2326_10": "Tā tassa nikkhamanakāle ito cito ca upadhāvitvā vilumpamānā sāṭake gahetvā “idāni",
  "atk-s0513a4:2326_11": "yāhi kumārā”ti naggaṃ katvā vissajjesuṃ. So naggova nikkhami. Jano parihāsaṃ karoti.",
  "atk-s0513a4:2326_12": "So lajjitvā “mayāvetaṃ kataṃ, ahameva attano mukhaṃ rakkhituṃ nāsakkhi”nti paridevi.",
  "atk-s0513a4:2326_13": "Idaṃ tāva dassetuṃ tatiyaṃ gāthamāha –",
  "atk-s0513a4:2327": "106.",
  "atk-s0513a4:2328": "“Kimevahaṃ tuṇḍilamanupucchiṃ, kareyya saṃ bhātaraṃ kāḷikāyaṃ;",
  "atk-s0513a4:2329": "Naggovahaṃ vatthayugañca jīno, ayampi attho bahutādisovā”ti.",
  "atk-s0513a4:2330": "Tattha bahutādisovāti seṭṭhiputto hi attanā katena dukkhaṃ patto, tvampi tasmā ayampi tuyhaṃ dukkhappatti attho. Bahūhi kāraṇehi tādisova.",
  "atk-s0513a4:2331_0": "Aparopi bārāṇasiyaṃ ajapālānaṃ pamādena gocarabhūmiyaṃ dvīsu meṇḍesu yujjhantesu",
  "atk-s0513a4:2331_1": "eko kuliṅgasakuṇo “ime dāni bhinnehi sīsehi marissanti, vāressāmi teti mātulā mā",
  "atk-s0513a4:2331_2": "yujjhathā”ti vāretvā tesaṃ kathaṃ aggahetvā yujjhantānaññeva piṭṭhiyampi sīsepi nisīditvā",
  "atk-s0513a4:2331_3": "yācitvā vāretuṃ asakkonto “tena hi maṃ māretvā yujjhathā”ti ubhinnampi sīsantaraṃ",
  "atk-s0513a4:2331_4": "pāvisi. Te aññamaññaṃ yujjhiṃsuyeva. So saṇhakaraṇiyaṃ pisito viya attanā kateneva",
  "atk-s0513a4:2331_5": "vināsaṃ patto. Idampi aparaṃ kāraṇaṃ dassetuṃ catutthaṃ gāthamāha –",
  "atk-s0513a4:2332": "107.",
  "atk-s0513a4:2333": "“Yo yujjhamānānamayujjhamāno, meṇḍantaraṃ accupatī kuliṅgo;",
  "atk-s0513a4:2334": "So piṃsito meṇḍasirehi tattha, ayampi attho bahutādisovā”ti.",
  "atk-s0513a4:2335": "Tattha meṇḍantaranti meṇḍānaṃ antaraṃ. Accupatīti atigantvā uppati, ākāse sīsānaṃ vemajjhe aṭṭhāsīti attho. Piṃsitoti pīḷito.",
  "atk-s0513a4:2336_0": "Aparepi bārāṇasivāsino gopālakā phalitaṃ tālarukkhaṃ disvā ekaṃ tālaphalatthāya rukkhaṃ",
  "atk-s0513a4:2336_1": "āropesuṃ. Tasmiṃ phalāni pātente eko kaṇhasappo vammikā nikkhamitvā tālarukkhaṃ āruhi.",
  "atk-s0513a4:2336_2": "Heṭṭhā patiṭṭhitā daṇḍehi paharantā nivāretuṃ nāsakkhiṃsu. Te “sappo tālaṃ abhiruhatī”ti",
  "atk-s0513a4:2336_3": "itarassa ācikkhiṃsu. So bhīto mahāviravaṃ viravi. Heṭṭhā ṭhitā ekaṃ thirasāṭakaṃ",
  "atk-s0513a4:2336_4": "catūsu kaṇṇesu gahetvā “imasmiṃ sāṭake patā”ti āhaṃsu. So patanto catunnampi antare",
  "atk-s0513a4:2336_5": "sāṭakamajjhe pati. Tassa pana pātanavegena te sandhāretuṃ asakkontā aññamaññaṃ sīsehi",
  "atk-s0513a4:2336_6": "paharitvā bhinnehi sīsehi jīvitakkhayaṃ pattā. Idampi kāraṇaṃ dassento pañcamaṃ gāthamāha –",
  "atk-s0513a4:2337": "108.",
  "atk-s0513a4:2338": "“Caturo janā potthakamaggahesuṃ, ekañca posaṃ anurakkhamānā;",
  "atk-s0513a4:2339": "Sabbeva te bhinnasirā sayiṃsu, ayampi attho bahutādisovā”ti.",
  "atk-s0513a4:2340": "Tattha potthakanti sāṇasāṭakaṃ. Sabbeva teti tepi cattāro janā attanā kateneva bhinnasīsā sayiṃsu.",
  "atk-s0513a4:2341_0": "Aparepi bārāṇasivāsino eḷakacorā rattiṃ ekaṃ ajaṃ thenetvā “divā araññe khādissāmā”ti",
  "atk-s0513a4:2341_1": "tassā avassanatthāya mukhaṃ bandhitvā veḷugumbe ṭhapesuṃ. Punadivase taṃ khādituṃ",
  "atk-s0513a4:2341_2": "gacchantā āvudhaṃ pamussitvā agamaṃsu. Te “ajaṃ māretvā maṃsaṃ pacitvā khādissāma,",
  "atk-s0513a4:2341_3": "āharathāvudha”nti ekassapi hatthe āvudhaṃ adisvā “vinā āvudhena etaṃ māretvāpi maṃsaṃ",
  "atk-s0513a4:2341_4": "gahetuṃ na sakkā, vissajjetha naṃ, puññamassa atthī”ti vissajjesuṃ. Tadā eko naḷakāro",
  "atk-s0513a4:2341_5": "veḷuṃ gahetvā “punapi āgantvā gahessāmī”ti naḷakārasatthaṃ veḷugumbantare ṭhapetvā",
  "atk-s0513a4:2341_6": "pakkāmi. Ajā “muttāmhī”ti tussitvā veḷumūle kīḷamānā pacchimapādehi paharitvā taṃ",
  "atk-s0513a4:2341_7": "satthaṃ pātesi. Corā satthasaddaṃ sutvā upadhārentā taṃ disvā tuṭṭhamānasā ajaṃ māretvā",
  "atk-s0513a4:2341_8": "maṃsaṃ khādiṃsu. Iti “sāpi ajā attanā kateneva matā”ti dassetuṃ chaṭṭhaṃ gāthamāha –",
  "atk-s0513a4:2342": "109.",
  "atk-s0513a4:2343": "“Ajā yathā veḷugumbasmiṃ baddhā, avakkhipantī asimajjhagacchi;",
  "atk-s0513a4:2344": "Teneva tassā galakāvakantaṃ, ayampi attho bahutādisovā”ti.",
  "atk-s0513a4:2345": "Tattha avakkhipantīti kīḷamānā pacchimapāde khipantī.",
  "atk-s0513a4:2346": "Evañca pana vatvā “attano vacanaṃ rakkhitvā mitabhāṇino nāma maraṇadukkhā muccantī”ti dassetvā kinnaravatthuṃ āhari.",
  "atk-s0513a4:2347_0": "Bārāṇasivāsī kireko luddako himavantaṃ gantvā ekenupāyena jayampatike dve kinnare",
  "atk-s0513a4:2347_1": "gahetvā ānetvā rañño adāsi. Rājā adiṭṭhapubbe kinnare disvā tussitvā “ludda, imesaṃ",
  "atk-s0513a4:2347_2": "ko guṇo”ti pucchi. “Deva, ete madhurena saddena gāyanti, manuññaṃ naccanti, manussā",
  "atk-s0513a4:2347_3": "evaṃ gāyituñca naccituñca na jānantī”ti. Rājā luddassa bahuṃ dhanaṃ datvā kinnare",
  "atk-s0513a4:2347_4": "“gāyatha naccathā”ti āha. Kinnarā “sace mayaṃ gāyantā byañjanaṃ paripuṇṇaṃ kātuṃ",
  "atk-s0513a4:2347_5": "na sakkhissāma, duggītaṃ hoti, amhe garahissanti vadhissanti, bahuṃ kathentānañca",
  "atk-s0513a4:2347_6": "pana musāvādopi hotī”ti musāvādabhayena raññā punappunaṃ vuttāpi na gāyiṃsu na nacciṃsu.",
  "atk-s0513a4:2347_7": "Rājā kujjhitvā “ime māretvā maṃsaṃ pacitvā āharathā”ti āṇāpento sattamaṃ gāthamāha –",
  "atk-s0513a4:2348": "110.",
  "atk-s0513a4:2349": "“Ime na devā na gandhabbaputtā, migā ime atthavasaṃ gatā me;",
  "atk-s0513a4:2350": "Ekañca naṃ sāyamāse pacantu, ekaṃ punappātarāse pacantū”ti.",
  "atk-s0513a4:2351_0": "Tattha migā imeti ime sace devā gandhabbā vā bhaveyyuṃ, nacceyyuñceva gāyeyyuñca,",
  "atk-s0513a4:2351_1": "ime pana migā tiracchānagatā. Atthavasaṃ gatā meti atthaṃ paccāsīsantena luddena",
  "atk-s0513a4:2351_2": "ānītattā atthavasena mama hatthaṃ gatā. Etesu ekaṃ sāyamāse, ekaṃ pātarāse pacantūti.",
  "atk-s0513a4:2352": "Kinnarī cintesi “rājā kuddho nissaṃsayaṃ māressati, idāni kathetuṃ kālo”ti aṭṭhamaṃ gāthamāha –",
  "atk-s0513a4:2353": "111.",
  "atk-s0513a4:2354": "“Sataṃ sahassāni dubhāsitāni, kalampi nāgghanti subhāsitassa;",
  "atk-s0513a4:2355": "Dubbhāsitaṃ saṅkamāno kileso, tasmā tuṇhī kimpurisā na bālyā”ti.",
  "atk-s0513a4:2356": "Tattha saṅkamāno kilesoti kadāci ahaṃ bhāsamāno dubbhāsitaṃ bhāseyyaṃ, evaṃ dubbhāsitaṃ saṅkamāno kilissati kilamati. Tasmāti tena kāraṇena tumhākaṃ na gāyiṃ, na bālabhāvenāti.",
  "atk-s0513a4:2357": "Rājā kinnariyā tussitvā anantaraṃ gāthamāha –",
  "atk-s0513a4:2358": "112.",
  "atk-s0513a4:2359": "“Yā mesā byāhāsi pamuñcathetaṃ, giriñca naṃ himavantaṃ nayantu;",
  "atk-s0513a4:2360": "Imañca kho dentu mahānasāya, pātova naṃ pātarāse pacantū”ti.",
  "atk-s0513a4:2361": "Tattha yā mesāti yā me esā. Dentūti mahānasatthāya dentu.",
  "atk-s0513a4:2362": "Kinnaro rañño vacanaṃ sutvā “ayaṃ maṃ akathentaṃ avassaṃ māressati, idāni kathetuṃ vaṭṭatī”ti itaraṃ gāthamāha –",
  "atk-s0513a4:2363": "113.",
  "atk-s0513a4:2364": "“Pajjunnanāthā pasavo, pasunāthā ayaṃ pajā;",
  "atk-s0513a4:2365": "Tvaṃ nāthosi mahārāja, nāthohaṃ bhariyāya me;",
  "atk-s0513a4:2366": "Dvinnamaññataraṃ ñatvā, mutto gaccheyya pabbata”nti.",
  "atk-s0513a4:2367_0": "Tattha pajjunnanāthā pasavoti tiṇabhakkhā pasavo meghanāthā nāma. Pasunāthā ayaṃ",
  "atk-s0513a4:2367_1": "pajāti ayaṃ pana manussapajā pañcagorasena upajīvantī pasunāthā pasupatiṭṭhā. Tvaṃ",
  "atk-s0513a4:2367_2": "nāthosīti tvaṃ mama patiṭṭhā asi. Nāthohanti mama bhariyāya ahaṃ nātho, ahamassā",
  "atk-s0513a4:2367_3": "patiṭṭhā. Dvinnamaññataraṃ ñatvā, mutto gaccheyya pabbatanti amhākaṃ dvinnaṃ antare",
  "atk-s0513a4:2367_4": "eko ekaṃ mataṃ ñatvā sayaṃ maraṇato mutto himavantaṃ gaccheyya, jīvamānā pana mayaṃ",
  "atk-s0513a4:2367_5": "aññamaññaṃ na jahāma, tasmā sacepi imaṃ himavantaṃ pesetukāmo, maṃ paṭhamaṃ māretvā pacchā pesehīti.",
  "atk-s0513a4:2368": "Evañca pana vatvā “mahārāja, na mayaṃ tava vacanaṃ akātukāmatāya tuṇhī ahumha, mayaṃ kathāya pana dosaṃ disvā na kathayimhā”ti dīpento imaṃ gāthādvayamāha –",
  "atk-s0513a4:2369": "114.",
  "atk-s0513a4:2370": "“Na ve nindā suparivajjayetha, nānā janā sevitabbā janinda;",
  "atk-s0513a4:2371": "Yeneva eko labhate pasaṃsaṃ, teneva añño labhate ninditāraṃ.",
  "atk-s0513a4:2372": "115.",
  "atk-s0513a4:2373": "“Sabbo loko paricitto aticitto, sabbo loko cittavā samhi citte;",
  "atk-s0513a4:2374": "Paccekacittā puthu sabbasattā, kassīdha cittassa vasena vatte”ti.",
  "atk-s0513a4:2375_0": "Tattha suparivajjayethāti mahārāja, nindā nāma sukhena parivajjetuṃ na sakkā. Nānā",
  "atk-s0513a4:2375_1": "janāti nānāchandā janā. Yenevāti yena sīlādiguṇena eko pasaṃsaṃ labhati, teneva añño",
  "atk-s0513a4:2375_2": "ninditāraṃ labhati. Amhākañhi kinnarānaṃ antare kathanena pasaṃsaṃ labhati, manussānaṃ",
  "atk-s0513a4:2375_3": "antare nindaṃ, iti nindā nāma dupparivajjiyā, svāhaṃ kathaṃ tava santikā pasaṃsaṃ labhissāmīti.",
  "atk-s0513a4:2376_0": "Sabbo loko paricittoti mahārāja, asappuriso nāma pāṇātipātādicittena, sappuriso pāṇātipātā",
  "atk-s0513a4:2376_1": "veramaṇi ādicittena aticittoti, evaṃ sabbo loko paricitto aticittoti attho. Cittavā",
  "atk-s0513a4:2376_2": "samhi citteti sabbo pana loko attano hīnena vā paṇītena vā cittena cittavā nāma.",
  "atk-s0513a4:2376_3": "Paccekacittāti pāṭiyekkacittā puthuppabhedā sabbe sattā. Tesu kassekassa tava vā",
  "atk-s0513a4:2376_4": "aññassa vā cittena kinnarī vā mādiso vā añño vā vatteyya, tasmā “ayaṃ mama cittavasena",
  "atk-s0513a4:2376_5": "na vattatī”ti, mā mayhaṃ kujjhi. Sabbasattā hi attano cittavasena gacchanti, devāti.",
  "atk-s0513a4:2376_6": "Kimpuriso rañño dhammaṃ desesi.",
  "atk-s0513a4:2377": "Rājā “sabhāvameva katheti paṇḍito kinnaro”ti somanassappatto hutvā osānagāthamāha –",
  "atk-s0513a4:2378": "116.",
  "atk-s0513a4:2379": "“Tuṇhī ahū kimpuriso sabhariyo, yo dāni byāhāsi bhayassa bhīto;",
  "atk-s0513a4:2380": "So dāni mutto sukhito arogo, vācākirevatthavatī narāna”nti.",
  "atk-s0513a4:2381": "Tattha vācākirevatthavatī narānanti vācāgirā eva imesaṃ sattānaṃ atthavatī hitāvahā hotīti attho.",
  "atk-s0513a4:2382_0": "Rājā kinnare suvaṇṇapañjare nisīdāpetvā tameva luddaṃ pakkosāpetvā “gaccha bhaṇe,",
  "atk-s0513a4:2382_1": "gahitaṭṭhāneyeva vissajjehī”ti vissajjāpesi. Mahāsattopi “ācariya, evaṃ kinnarā vācaṃ",
  "atk-s0513a4:2382_2": "rakkhitvā pattakāle kathitena subhāsiteneva muttā, tvaṃ pana dukkathitena mahādukkhaṃ",
  "atk-s0513a4:2382_3": "patto”ti idaṃ udāharaṇaṃ dassetvā “ācariya, mā bhāyi, jīvitaṃ te ahaṃ dassāmī”ti",
  "atk-s0513a4:2382_4": "assāsesi, “apica kho pana tumhe maṃ rakkheyyāthā”tivutte “na tāva nakkhattayogo labbhatī”ti",
  "atk-s0513a4:2382_5": "divasaṃ vītināmetvā majjhimayāmasamanantare mataṃ eḷakaṃ āharāpetvā “brāhmaṇa, yattha",
  "atk-s0513a4:2382_6": "katthaci gantvā jīvāhī”ti kañci ajānāpetvā uyyojetvā eḷakamaṃsena baliṃ katvā dvāraṃ patiṭṭhāpesi.",
  "atk-s0513a4:2383_0": "Satthā imaṃ dhammadesanaṃ āharitvā “na, bhikkhave, idāneva, pubbepi kokāliko vācāya",
  "atk-s0513a4:2383_1": "hatoyevā”ti vatvā jātakaṃ samodhānesi – “tadā kaḷārapiṅgalo kokāliko ahosi, takkāriyapaṇḍito",
  "atk-s0513a4:2383_2": "pana ahameva ahosi”nti.",
  "atk-s0513a4:2384": "Takkāriyajātakavaṇṇanā aṭṭhamā.",
  "atk-s0513a4:2386": "[482] 9. Rurumigarājajātakavaṇṇanā",
  "atk-s0513a4:2387_0": "Tassa gāmavaraṃ dammīti idaṃ satthā veḷuvane viharanto devadattaṃ ārabbha kathesi.",
  "atk-s0513a4:2387_1": "So kira bhikkhūhi “bahūpakāro te āvuso, devadattasatthā, tvaṃ tathāgataṃ nissāya",
  "atk-s0513a4:2387_2": "pabbajjaṃ labhi, tīṇi piṭakāni uggaṇhi, lābhasakkāraṃ pāpuṇī”ti vutto “āvuso, satthārā",
  "atk-s0513a4:2387_3": "mama tiṇaggamattopi upakāro na kato, ahaṃ sayameva pabbajiṃ, sayaṃ tīṇi piṭakāni",
  "atk-s0513a4:2387_4": "uggaṇhiṃ, sayaṃ lābhasakkāraṃ pāpuṇi”nti kathesi. Bhikkhū dhammasabhāyaṃ kathaṃ samuṭṭhāpesuṃ",
  "atk-s0513a4:2387_5": "“akataññū āvuso, devadatto akatavedī”ti. Satthā āgantvā “kāya nuttha, bhikkhave,",
  "atk-s0513a4:2387_6": "etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto",
  "atk-s0513a4:2387_7": "idāneva akataññū, pubbepi akataññūyeva, pubbepesa mayā jīvite dinnepi mama guṇamattaṃ",
  "atk-s0513a4:2387_8": "na jānātī”ti vatvā atītaṃ āhari.",
  "atk-s0513a4:2388_0": "Atīte bārāṇasiyaṃ brahmadatte rajjaṃ kārente eko asītikoṭivibhavo seṭṭhi puttaṃ labhitvā",
  "atk-s0513a4:2388_1": "“mahādhanako”tissa, nāmaṃ katvā “sippaṃ uggaṇhanto mama putto kilamissatī”ti na kiñci",
  "atk-s0513a4:2388_2": "sippaṃ uggaṇhāpesi. So gītanaccavāditakhādanabhojanato uddhaṃ na kiñci aññāsi. Taṃ",
  "atk-s0513a4:2388_3": "vayappattaṃ patirūpena dārena saṃyojetvā mātāpitaro kālamakaṃsu. So tesaṃ accayena",
  "atk-s0513a4:2388_4": "itthidhuttasurādhuttādīhi parivuto nānābyasanamukhehi iṇaṃ ādāya taṃ dātuṃ asakkonto",
  "atk-s0513a4:2388_5": "iṇāyikehi codiyamāno cintesi “kiṃ mayhaṃ jīvitena, ekenamhi attabhāvena añño viya",
  "atk-s0513a4:2388_6": "jāto, mataṃ me seyyo”ti. So iṇāyike āha – “tumhākaṃ iṇapaṇṇāni gahetvā āgacchatha,",
  "atk-s0513a4:2388_7": "gaṅgātīre me nidahitaṃ kulasantakaṃ dhanaṃ atthi, taṃ vo dassāmī”ti. Te tena saddhiṃ",
  "atk-s0513a4:2388_8": "agamaṃsu. So “idha dhana”nti nidhiṭṭhānaṃ ācikkhanto viya “gaṅgāyaṃ patitvā marissāmī”ti",
  "atk-s0513a4:2388_9": "palāyitvā gaṅgāyaṃ pati. So caṇḍasotena vuyhanto kāruññaravaṃ viravi.",
  "atk-s0513a4:2389_0": "Tadā mahāsatto rurumigayoniyaṃ nibbattitvā parivāraṃ chaḍḍetvā ekakova gaṅgānivattane",
  "atk-s0513a4:2389_1": "ramaṇīye sālamissake supupphitaambavane vasati uposathaṃ upavutthāya. Tassa sarīracchavi",
  "atk-s0513a4:2389_2": "sumajjitakañcanapaṭṭavaṇṇā ahosi, hatthapādā lākhārasaparikammakatā viya, naṅguṭṭhaṃ",
  "atk-s0513a4:2389_3": "cāmarīnaṅguṭṭhaṃ viya, siṅgāni rajatadāmasadisāni, akkhīni sumajjitamaṇiguḷikā viya,",
  "atk-s0513a4:2389_4": "mukhaṃ odahitvā ṭhapitarattakambalageṇḍukaṃ viya. Evarūpaṃ tassa rūpaṃ ahosi. So",
  "atk-s0513a4:2389_5": "aḍḍharattasamaye tassa kāruññasaddaṃ sutvā “manussasaddo sūyati, mā mayi dharante",
  "atk-s0513a4:2389_6": "maratu, jīvitamassa dassāmī”ti cintetvā sayanagumbā uṭṭhāya nadītīraṃ gantvā “ambho",
  "atk-s0513a4:2389_7": "purisa, mā bhāyi, jīvitaṃ te dassāmī”ti assāsetvā sotaṃ chindanto gantvā taṃ piṭṭhiyaṃ",
  "atk-s0513a4:2389_8": "āropetvā tīraṃ pāpetvā attano vasanaṭṭhānaṃ netvā phalāphalāni datvā dvīhatīhaccayena",
  "atk-s0513a4:2389_9": "“bho purisa, ahaṃ taṃ ito araññato nīharitvā bārāṇasimagge ṭhapessāmi, tvaṃ sotthinā",
  "atk-s0513a4:2389_10": "gamissasi, apica kho pana tvaṃ ‘asukaṭṭhāne nāma kañcanamigo vasatī’ti dhanakāraṇā",
  "atk-s0513a4:2389_11": "maṃ rañño ceva rājamahāmattassa ca mā ācikkhāhī”ti āha. So “sādhu sāmī”ti sampaṭicchi.",
  "atk-s0513a4:2390_0": "Mahāsatto tassa paṭiññaṃ gahetvā taṃ attano piṭṭhiyaṃ āropetvā bārāṇasimagge otāretvā",
  "atk-s0513a4:2390_1": "nivatti. Tassa bārāṇasipavisanadivaseyeva khemā nāma rañño aggamahesī paccūsakāle",
  "atk-s0513a4:2390_2": "supinante suvaṇṇavaṇṇaṃ migaṃ attano dhammaṃ desentaṃ disvā cintesi “sace evarūpo",
  "atk-s0513a4:2390_3": "migo na bhaveyya, nāhaṃ supine passeyyaṃ, addhā bhavissati, rañño ārocessāmī”ti.",
  "atk-s0513a4:2390_4": "Sā rājānaṃ upasaṅkamitvā “mahārāja, ahaṃ suvaṇṇavaṇṇaṃ migaṃ passituṃ icchāmi, suvaṇṇavaṇṇamigassa",
  "atk-s0513a4:2390_5": "dhammaṃ sotukāmāmhi, labhissāmi ce, jīveyyaṃ, no ce, natthi me jīvita”nti āha. Rājā",
  "atk-s0513a4:2390_6": "taṃ assāsetvā “sace manussaloke atthi, labhissasī”ti vatvā brāhmaṇe pakkosāpetvā",
  "atk-s0513a4:2390_7": "“suvaṇṇavaṇṇā migā nāma hontī”ti pucchitvā “āma, deva, hontī”ti sutvā alaṅkatahatthikkhandhe",
  "atk-s0513a4:2390_8": "suvaṇṇacaṅkoṭake sahassathavikaṃ ṭhapetvā yo suvaṇṇavaṇṇaṃ migaṃ ācikkhissati, tassa",
  "atk-s0513a4:2390_9": "saddhiṃ sahassathavikasuvaṇṇacaṅkoṭakena tañca hatthiṃ tato ca uttari dātukāmo hutvā",
  "atk-s0513a4:2390_10": "suvaṇṇapaṭṭe gāthaṃ likhāpetvā ekaṃ amaccaṃ pakkosāpetvā “ehi tāta, mama vacanena",
  "atk-s0513a4:2390_11": "imaṃ gāthaṃ nagaravāsīnaṃ kathehī”ti imasmiṃ jātake paṭhamaṃ gāthamāha –",
  "atk-s0513a4:2391": "117.",
  "atk-s0513a4:2392": "“Tassa gāmavaraṃ dammi, nāriyo ca alaṅkatā;",
  "atk-s0513a4:2393": "Yo me taṃ migamakkhāti, migānaṃ migamuttama”nti.",
  "atk-s0513a4:2394_0": "Amacco suvaṇṇapaṭṭaṃ gahetvā sakalanagare vācāpesi. Atha so seṭṭhiputto bārāṇasiṃ",
  "atk-s0513a4:2394_1": "pavisantova taṃ kathaṃ sutvā amaccassa santikaṃ gantvā “ahaṃ rañño evarūpaṃ migaṃ",
  "atk-s0513a4:2394_2": "ācikkhissāmi, maṃ rañño dassehī”ti āha. Amacco hatthikkhandhato otaritvā taṃ rañño",
  "atk-s0513a4:2394_3": "santikaṃ netvā “ayaṃ kira, deva, taṃ migaṃ ācikkhissatī”ti dassesi. Rājā “saccaṃ",
  "atk-s0513a4:2394_4": "ambho purisā”ti pucchi. So “saccaṃ mahārāja, tvaṃ etaṃ yasaṃ mayhaṃ dehī”ti vadanto dutiyaṃ gāthamāha –",
  "atk-s0513a4:2395": "118.",
  "atk-s0513a4:2396": "“Mayhaṃ gāmavaraṃ dehi, nāriyo ca alaṅkatā;",
  "atk-s0513a4:2397": "Ahaṃ te migamakkhissaṃ, migānaṃ migamuttama”nti.",
  "atk-s0513a4:2398_0": "Taṃ sutvā rājā tassa mittadubbhissa tussitvā “abbho kuhiṃ so migo vasatī”ti pucchitvā",
  "atk-s0513a4:2398_1": "“asukaṭṭhāne nāma devā”ti vutte tameva maggadesakaṃ katvā mahantena parivārena taṃ",
  "atk-s0513a4:2398_2": "ṭhānaṃ agamāsi. Atha naṃ so mittadubbhī “senaṃ, deva, sannisīdāpehī”ti vatvā sannisinnāya",
  "atk-s0513a4:2398_3": "senāya eso, deva, suvaṇṇamigo etasmiṃ vane vasatī”ti hatthaṃ pasāretvā ācikkhanto tatiyaṃ gāthamāha –",
  "atk-s0513a4:2399": "119.",
  "atk-s0513a4:2400": "“Etasmiṃ vanasaṇḍasmiṃ, ambā sālā ca pupphitā;",
  "atk-s0513a4:2401": "Indagopakasañchannā, ettheso tiṭṭhate migo”ti.",
  "atk-s0513a4:2402_0": "Tattha indagopakasañchannāti etassa vanasaṇḍassa bhūmi indagopakavaṇṇāya rattāya",
  "atk-s0513a4:2402_1": "sukhasamphassāya tiṇajātiyā sañchannā, sasakucchi viya mudukā, ettha etasmiṃ ramaṇīye",
  "atk-s0513a4:2402_2": "vanasaṇḍe eso tiṭṭhatīti dasseti.",
  "atk-s0513a4:2403_0": "Rājā tassa vacanaṃ sutvā amacce āṇāpesi “tassa migassa palāyituṃ adatvā khippaṃ āvudhahatthehi",
  "atk-s0513a4:2403_1": "purisehi saddhiṃ vanasaṇḍaṃ parivārethā”ti. Te tathā katvā unnadiṃsu. Rājā katipayehi",
  "atk-s0513a4:2403_2": "janehi saddhiṃ ekamantaṃ aṭṭhāsi, sopissa avidūre aṭṭhāsi. Mahāsatto taṃ saddaṃ sutvā",
  "atk-s0513a4:2403_3": "cintesi “mahanto balakāyasaddo, tamhā me purisā bhayena uppannena bhavitabba”nti.",
  "atk-s0513a4:2403_4": "So uṭṭhāya sakalaparisaṃ oloketvā rañño ṭhitaṭṭhānaṃ disvā “rañño ṭhitaṭṭhāneyeva",
  "atk-s0513a4:2403_5": "me sotthi bhavissati, ettheva mayā gantuṃ vaṭṭatī”ti cintetvā rājābhimukho pāyāsi.",
  "atk-s0513a4:2403_6": "Rājā taṃ āgacchantaṃ disvā “nāgabalo migo avattharanto viya āgaccheyya, saraṃ sannayhitvā",
  "atk-s0513a4:2403_7": "imaṃ migaṃ santāsetvā sace palāyati, vijjhitvā dubbalaṃ katvā gaṇhissāmī”ti dhanuṃ",
  "atk-s0513a4:2403_8": "āropetvā bodhisattābhimukho ahosi. Tamatthaṃ pakāsento satthā imaṃ gāthādvayamāha –",
  "atk-s0513a4:2404": "120.",
  "atk-s0513a4:2405": "“Dhanuṃ advejjhaṃ katvāna, usuṃ sannayhupāgami;",
  "atk-s0513a4:2406": "Migo ca disvā rājānaṃ, dūrato ajjhabhāsatha.",
  "atk-s0513a4:2407": "121.",
  "atk-s0513a4:2408": "“Āgamehi mahārāja, mā maṃ vijjhi rathesabha;",
  "atk-s0513a4:2409": "Ko nu te idamakkhāsi, ettheso tiṭṭhate migo”ti.",
  "atk-s0513a4:2410_0": "Tattha advejjhaṃ katvānāti jiyāya ca sarena ca saddhiṃ ekameva katvā. Sannayhāti",
  "atk-s0513a4:2410_1": "sannayhitvā. Āgamehīti “tiṭṭha, mahārāja, mā maṃ vijjhi, jīvaggāhameva gaṇhāhī”ti",
  "atk-s0513a4:2410_2": "madhurāya manussavācāya abhāsi.",
  "atk-s0513a4:2411_0": "Rājā tassa madhurakathāya bandhitvā dhanuṃ otāretvā gāravena aṭṭhāsi. Mahāsattopi",
  "atk-s0513a4:2411_1": "rājānaṃ upasaṅkamitvā madhurapaṭisanthāraṃ katvā ekamantaṃ aṭṭhāsi. Mahājanopi sabbāvudhāni",
  "atk-s0513a4:2411_2": "chaḍḍetvā āgantvā rājānaṃ parivāresi. Tasmiṃ khaṇe mahāsatto suvaṇṇakiṅkiṇikaṃ cālento",
  "atk-s0513a4:2411_3": "viya madhurena sarena rājānaṃ pucchi “ko nu te idamakkhāsi, ettheso tiṭṭhate migo”ti?",
  "atk-s0513a4:2411_4": "Tasmiṃ khaṇe pāpapuriso thokaṃ paṭikkamitvā sotapatheva aṭṭhāsi. Rājā “iminā me dassito”ti",
  "atk-s0513a4:2411_5": "kathento chaṭṭhaṃ gāthamāha –",
  "atk-s0513a4:2412": "122.",
  "atk-s0513a4:2413": "“Esa pāpacaro poso, samma tiṭṭhati ārakā;",
  "atk-s0513a4:2414": "Soyaṃ me idamakkhāsi, ettheso tiṭṭhate migo”ti.",
  "atk-s0513a4:2415": "Tattha pāpacaroti vissaṭṭhācāro.",
  "atk-s0513a4:2416": "Taṃ sutvā mahāsatto taṃ mittadubbhiṃ garahitvā raññā saddhiṃ sallapanto sattamaṃ gāthamāha –",
  "atk-s0513a4:2417": "123.",
  "atk-s0513a4:2418": "“Saccaṃ kireva māhaṃsu, narā ekacciyā idha;",
  "atk-s0513a4:2419": "Kaṭṭhaṃ niplavitaṃ seyyo, na tvevekacciyo naro”ti.",
  "atk-s0513a4:2420_0": "Tattha niplavitanti uttāritaṃ. Ekacciyoti ekacco pana mittadubbhī pāpapuggalo udake",
  "atk-s0513a4:2420_1": "patantopi uttārito na tveva seyyo. Kaṭṭhañhi nānappakārena upakārāya saṃvattati,",
  "atk-s0513a4:2420_2": "mittadubbhī pana pāpapuggalo vināsāya, tasmā tato kaṭṭhameva varataranti porāṇakapaṇḍitā",
  "atk-s0513a4:2420_3": "kathayiṃsu, mayā pana tesaṃ vacanaṃ na katanti.",
  "atk-s0513a4:2421": "Taṃ sutvā rājā itaraṃ gāthamāha –",
  "atk-s0513a4:2422": "124.",
  "atk-s0513a4:2423": "“Kiṃ nu ruru garahasi migānaṃ, kiṃ pakkhīnaṃ kiṃ pana mānusānaṃ;",
  "atk-s0513a4:2424": "Bhayaṃ hi maṃ vindatinapparūpaṃ, sutvāna taṃ mānusiṃ bhāsamāna”nti.",
  "atk-s0513a4:2425_0": "Tattha migānanti migānamaññataraṃ garahasi, udāhu pakkhīnaṃ, mānusānanti pucchi.",
  "atk-s0513a4:2425_1": "Bhayañhi maṃ vindatīti bhayaṃ maṃ paṭilabhati, ahaṃ attani anissaro bhayasantako",
  "atk-s0513a4:2425_2": "viya homi. Anapparūpanti mahantaṃ.",
  "atk-s0513a4:2426": "Tato mahāsatto “mahārāja, na migaṃ, na pakkhiṃ garahāmi, manussaṃ pana garahāmī”ti dassento navamaṃ gāthamāha –",
  "atk-s0513a4:2427": "125.",
  "atk-s0513a4:2428": "“Yamuddhariṃ vāhane vuyhamānaṃ, mahodake salile sīghasote;",
  "atk-s0513a4:2429": "Tatonidānaṃ bhayamāgataṃ mama, dukkho have rāja asabbhi saṅgamo”ti.",
  "atk-s0513a4:2430_0": "Tattha vāhaneti patitapatite vahituṃ samatthe gaṅgāvahe. Mahodake salileti mahāudake",
  "atk-s0513a4:2430_1": "mahāsalileti attho. Ubhayenāpi gaṅgāvahasseva bahuudakataṃ dasseti. Tatonidānanti",
  "atk-s0513a4:2430_2": "mahārāja, yo mayhaṃ tayā dassito puriso, eso mayā gaṅgāya vuyhamāno aḍḍharattasamaye",
  "atk-s0513a4:2430_3": "kāruññaravaṃ viravanto uddharito, tatonidānaṃ me idamajja bhayaṃ āgataṃ, asappurisehi",
  "atk-s0513a4:2430_4": "samāgamo nāma dukkho, mahārājāti.",
  "atk-s0513a4:2431": "Taṃ sutvā rājā tassa kujjhitvā “evaṃ bahūpakārassa nāma guṇaṃ na jānāti, vijjhitvā naṃ jīvitakkhayaṃ pāpessāmī”ti dasamaṃ gāthamāha –",
  "atk-s0513a4:2432": "126.",
  "atk-s0513a4:2433": "“Sohaṃ catuppattamimaṃ vihaṅgamaṃ, tanucchidaṃ hadaye ossajāmi;",
  "atk-s0513a4:2434": "Hanāmi taṃ mittadubbhiṃ akiccakāriṃ, yo tādisaṃ kammakataṃ na jāne”ti.",
  "atk-s0513a4:2435": "Tattha catuppattanti catūhi vājapattehi samannāgataṃ. Vihaṅgamanti ākāsagāmiṃ. Tanucchidanti sarīrachindanaṃ. Ossajāmīti etassa hadaye vissajjemi.",
  "atk-s0513a4:2436": "Tato mahāsatto “mā esa maṃ nissāya nassatū”ti cintetvā ekādasamaṃ gāthamāha –",
  "atk-s0513a4:2437": "127.",
  "atk-s0513a4:2438": "“Dhīrassa bālassa have janinda, santo vadhaṃ nappasaṃsanti jātu;",
  "atk-s0513a4:2439": "Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dehi;",
  "atk-s0513a4:2440": "Ahañca te kāmakaro bhavāmī”ti.",
  "atk-s0513a4:2441_0": "Tattha kāmanti kāmena yathāruciyā attano gharaṃ gacchatu. Yañcassa bhaṭṭhaṃ tadetassa",
  "atk-s0513a4:2441_1": "dehīti yañca tassa “idaṃ nāma te dassāmī”ti tayā kathitaṃ, taṃ tassa dehi. Kāmakaroti",
  "atk-s0513a4:2441_2": "icchākaro, yaṃ icchasi, taṃ karohi, maṃsaṃ vā me khāda, kīḷāmigaṃ vā karohi, sabbattha",
  "atk-s0513a4:2441_3": "te anukūlavattī bhavissāmīti attho.",
  "atk-s0513a4:2442": "Taṃ sutvā rājā tuṭṭhamānaso mahāsattassa thutiṃ karonto anantaraṃ gāthamāha –",
  "atk-s0513a4:2443": "128.",
  "atk-s0513a4:2444": "“Addhā rurū aññataro sataṃ so, yo dubbhato mānusassa na dubbhi;",
  "atk-s0513a4:2445": "Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dammi;",
  "atk-s0513a4:2446": "Ahañca te kāmacāraṃ dadāmī”ti.",
  "atk-s0513a4:2447_0": "Tattha sataṃ soti addhā tvaṃ sataṃ paṇḍitānaṃ aññataro. Kāmacāranti ahaṃ tava dhammakathāya",
  "atk-s0513a4:2447_1": "pasīditvā tuyhaṃ kāmacāraṃ abhayaṃ dadāmi, ito paṭṭhāya tumhe nibbhayā yathāruciyā",
  "atk-s0513a4:2447_2": "viharathāti mahāsattassa varaṃ adāsi.",
  "atk-s0513a4:2448": "Atha naṃ mahāsatto “mahārāja, manussā nāma aññaṃ mukhena bhāsanti, aññaṃ kāyena karontī”ti pariggaṇhanto dve gāthā abhāsi –",
  "atk-s0513a4:2449": "129.",
  "atk-s0513a4:2450": "“Suvijānaṃ siṅgālānaṃ, sakuṇānañca vassitaṃ;",
  "atk-s0513a4:2451": "Manussavassitaṃ rāja, dubbijānataraṃ tato.",
  "atk-s0513a4:2452": "130.",
  "atk-s0513a4:2453": "“Api ce maññatī poso, ñāti mitto sakhāti vā;",
  "atk-s0513a4:2454": "Yo pubbe sumano hutvā, pacchā sampajjate diso”ti.",
  "atk-s0513a4:2455_0": "Taṃ sutvā rājā “migarāja, mā maṃ evaṃ maññi, ahañhi rajjaṃ jahantopi na tuyhaṃ dinnavaraṃ",
  "atk-s0513a4:2455_1": "jahissaṃ, saddahatha, mayha”nti varaṃ adāsi. Mahāsatto tassa santike varaṃ gaṇhanto",
  "atk-s0513a4:2455_2": "attānaṃ ādiṃ katvā sabbasattānaṃ abhayadānaṃ varaṃ gaṇhi. Rājāpi taṃ varaṃ datvā",
  "atk-s0513a4:2455_3": "bodhisattaṃ nagaraṃ netvā mahāsattañca nagarañca alaṅkārāpetvā deviyā dhammaṃ desāpesi.",
  "atk-s0513a4:2455_4": "Mahāsatto deviṃ ādiṃ katvā rañño ca rājaparisāya ca madhurāya manussabhāsāya dhammaṃ",
  "atk-s0513a4:2455_5": "desetvā rājānaṃ dasahi rājadhammehi ovaditvā mahājanaṃ anusāsitvā araññaṃ pavisitvā",
  "atk-s0513a4:2455_6": "migagaṇaparivuto vāsaṃ kappesi. Rājā “sabbesaṃ sattānaṃ abhayaṃ dammī”ti nagare bheriṃ",
  "atk-s0513a4:2455_7": "carāpesi. Tato paṭṭhāya migapakkhīnaṃ koci hatthaṃ pasāretuṃ samattho nāma nāhosi.",
  "atk-s0513a4:2455_8": "Migagaṇo manussānaṃ sassāni khādati, koci vāretuṃ na sakkoti. Mahājano rājaṅgaṇaṃ",
  "atk-s0513a4:2455_9": "gantvā upakkosi. Tamatthaṃ pakāsento satthā imaṃ gāthamāha –",
  "atk-s0513a4:2456": "131.",
  "atk-s0513a4:2457": "“Samāgatā jānapadā, negamā ca samāgatā;",
  "atk-s0513a4:2458": "Migā sassāni khādanti, taṃ devo paṭisedhatū”ti.",
  "atk-s0513a4:2459": "Tattha taṃ devoti taṃ migagaṇaṃ devo paṭisedhatūti.",
  "atk-s0513a4:2460": "Taṃ sutvā rājā gāthādvayamāha –",
  "atk-s0513a4:2461": "132.",
  "atk-s0513a4:2462": "“Kāmaṃ janapado māsi, raṭṭhañcāpi vinassatu;",
  "atk-s0513a4:2463": "Na tvevāhaṃ ruruṃ dubbhe, datvā abhayadakkhiṇaṃ.",
  "atk-s0513a4:2464": "133.",
  "atk-s0513a4:2465": "“Mā me janapado āsi, raṭṭhañcāpi vinassatu;",
  "atk-s0513a4:2466": "Na tvevāhaṃ migarājassa, varaṃ datvā musā bhaṇe”ti.",
  "atk-s0513a4:2467": "Tattha māsīti kāmaṃ mayhaṃ janapado mā hotu. Rurunti na tveva ahaṃ suvaṇṇavaṇṇassa rurumigarājassa abhayadakkhiṇaṃ datvā dubbhissāmīti.",
  "atk-s0513a4:2468_0": "Mahājano rañño vacanaṃ sutvā kiñci vattuṃ avisahanto paṭikkami. Sā kathā vitthārikā",
  "atk-s0513a4:2468_1": "ahosi. Taṃ sutvā mahāsatto migagaṇaṃ sannipātāpetvā “ito paṭṭhāya manussānaṃ sassāni",
  "atk-s0513a4:2468_2": "mā khādathā”ti ovaditvā “attano khettesu paṇṇasaññaṃ bandhantū”ti manussānaṃ ghosāpesi.",
  "atk-s0513a4:2468_3": "Te tathā bandhiṃsu, tāya saññāya migā yāvajjatanā sassāni na khādanti.",
  "atk-s0513a4:2469_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto akataññūyevā”ti",
  "atk-s0513a4:2469_1": "vatvā jātakaṃ samodhānesi “tadā seṭṭhiputto devadatto ahosi, rājā ānando, rurumigarājā",
  "atk-s0513a4:2469_2": "pana ahameva ahosi”nti.",
  "atk-s0513a4:2470": "Rurumigarājajātakavaṇṇanā navamā.",
  "atk-s0513a4:2472": "[483] 10. Sarabhamigajātakavaṇṇanā",
  "atk-s0513a4:2473_0": "Āsīsetheva purisoti idaṃ satthā jetavane viharanto attanā saṃkhittena pucchitapañhassa",
  "atk-s0513a4:2473_1": "dhammasenāpatino vitthārena byākaraṇaṃ ārabbha kathesi. Kadā pana satthā theraṃ saṃkhittena",
  "atk-s0513a4:2473_2": "pañhaṃ pucchīti? Devorohane. Tatrāyaṃ saṅkhepato anupubbikathā. Rājagahaseṭṭhino",
  "atk-s0513a4:2473_3": "hi santake candanapatte āyasmatā piṇḍolabhāradvājena iddhiyā gahite satthā bhikkhūnaṃ",
  "atk-s0513a4:2473_4": "iddhipāṭihāriyakaraṇaṃ paṭikkhipi. Tadā titthiyā “paṭikkhittaṃ samaṇena gotamena",
  "atk-s0513a4:2473_5": "iddhipāṭihāriyakaraṇaṃ, idāni sayampi na karissatī”ti cintetvā maṅkubhūtehi attano",
  "atk-s0513a4:2473_6": "sāvakehi “kiṃ, bhante, iddhiyā pattaṃ na gaṇhathā”ti vuccamānā “netaṃ āvuso, amhākaṃ",
  "atk-s0513a4:2473_7": "dukkaraṃ, chavassa pana dārupattassatthāya attano saṇhasukhumaguṇaṃ ko gihīnaṃ pakāsessatīti",
  "atk-s0513a4:2473_8": "na gaṇhimha, samaṇā pana sakyaputtiyā lolatāya iddhiṃ dassetvā gaṇhiṃsu. Mā ‘amhākaṃ",
  "atk-s0513a4:2473_9": "iddhikaraṇaṃ bhāro’ti cintayittha, mayañhi tiṭṭhantu samaṇassa gotamassa sāvakā,",
  "atk-s0513a4:2473_10": "ākaṅkhamānā pana samaṇena gotamena saddhiṃ iddhiṃ dassessāma, sace hi samaṇo gotamo",
  "atk-s0513a4:2473_11": "ekaṃ pāṭihāriyaṃ karissati, mayaṃ dviguṇaṃ karissāmā”ti kathayiṃsu.",
  "atk-s0513a4:2474_0": "Taṃ sutvā bhikkhū bhagavato ārocesuṃ “bhante, titthiyā kira pāṭihāriyaṃ karissantī”ti.",
  "atk-s0513a4:2474_1": "Satthā “bhikkhave, karontu, ahampi karissāmī”ti āha. Taṃ sutvā bimbisāro āgantvā",
  "atk-s0513a4:2474_2": "bhagavantaṃ pucchi “bhante, pāṭihāriyaṃ kira karissathā”ti? “Āma, mahārājā”ti. “Nanu,",
  "atk-s0513a4:2474_3": "bhante, sikkhāpadaṃ paññatta”nti. “Mahārāja, taṃ mayā sāvakānaṃ paññattaṃ, buddhānaṃ",
  "atk-s0513a4:2474_4": "pana sikkhāpadaṃ nāma natthi. “Yathā hi, mahārāja, tava uyyāne pupphaphalaṃ aññesaṃ",
  "atk-s0513a4:2474_5": "vāritaṃ, na tava, evaṃsampadamidaṃ daṭṭhabba”nti. “Kattha pana, bhante, pāṭihāriyaṃ",
  "atk-s0513a4:2474_6": "karissathā”ti? “Sāvatthinagaradvāre kaṇḍambarukkhamūle”ti. “Amhehi tattha kiṃ kattabba”nti?",
  "atk-s0513a4:2474_7": "“Natthi kiñci mahārājā”ti. Punadivase satthā katabhattakicco cārikaṃ pakkāmi. Manussā",
  "atk-s0513a4:2474_8": "“kuhiṃ, bhante, satthā gacchatī”ti pucchanti. “Sāvatthinagaradvāre kaṇḍambarukkhamūle",
  "atk-s0513a4:2474_9": "titthiyamaddanaṃ yamakapāṭihāriyaṃ kātu”nti tesaṃ bhikkhū kathayanti. Mahājano “acchariyarūpaṃ",
  "atk-s0513a4:2474_10": "kira pāṭihāriyaṃ bhavissati, passissāma na”nti gharadvārāni chaḍḍetvā satthārā saddhiṃyeva agamāsi.",
  "atk-s0513a4:2475_0": "Aññatitthiyā “mayampi samaṇassa gotamassa pāṭihāriyakaraṇaṭṭhāne pāṭihāriyaṃ karissāmā”ti",
  "atk-s0513a4:2475_1": "upaṭṭhākehi saddhiṃ satthārameva anubandhiṃsu. Satthā anupubbena sāvatthiṃ gantvā",
  "atk-s0513a4:2475_2": "raññā “pāṭihāriyaṃ kira, bhante, karissathā”ti pucchito “karissāmī”ti vatvā “kadā,",
  "atk-s0513a4:2475_3": "bhante”ti vutte “ito sattame divase āsāḷhipuṇṇamāsiya”nti āha. “Maṇḍapaṃ karomi bhante”ti?",
  "atk-s0513a4:2475_4": "“Alaṃ mahārāja, mama pāṭihāriyakaraṇaṭṭhāne sakko devarājā dvādasayojanikaṃ ratanamaṇḍapaṃ",
  "atk-s0513a4:2475_5": "karissatī”ti. “Etaṃ kāraṇaṃ nagare ugghosāpemi, bhante”ti? “Ugghosāpehi mahārājā”ti.",
  "atk-s0513a4:2475_6": "Rājā dhammaghosakaṃ alaṅkatahatthipiṭṭhiṃ āropetvā “bhagavā kira sāvatthinagaradvāre",
  "atk-s0513a4:2475_7": "kaṇḍambarukkhamūle titthiyamaddanaṃ pāṭihāriyaṃ karissati ito sattame divase”ti yāva",
  "atk-s0513a4:2475_8": "chaṭṭhadivasā devasikaṃ ghosanaṃ kāresi. Titthiyā “kaṇḍambarukkhamūle kira karissatī”ti",
  "atk-s0513a4:2475_9": "sāmikānaṃ dhanaṃ datvā sāvatthisāmante ambarukkhe chindāpayiṃsu. Dhammaghosako puṇṇamīdivase",
  "atk-s0513a4:2475_10": "pātova “ajja, bhagavato pāṭihāriyaṃ bhavissatī”ti ugghosesi. Devatānubhāvena sakalajambudīpe",
  "atk-s0513a4:2475_11": "dvāre ṭhatvā ugghositaṃ viya ahosi. Ye ye gantuṃ cittaṃ uppādenti, te te sāvatthiṃ",
  "atk-s0513a4:2475_12": "pattameva attānaṃ passiṃsu, dvādasayojanikā parisā ahosi.",
  "atk-s0513a4:2476_0": "Satthā pātova sāvatthiṃ piṇḍāya pavisituṃ nikkhami. Kaṇḍo nāma uyyānapālo piṇḍipakkameva",
  "atk-s0513a4:2476_1": "kumbhapamāṇaṃ mahantaṃ ambapakkaṃ rañño haranto satthāraṃ nagaradvāre disvā “idaṃ",
  "atk-s0513a4:2476_2": "tathāgatasseva anucchavika”nti adāsi. Satthā paṭiggahetvā tattheva ekamantaṃ nisinno",
  "atk-s0513a4:2476_3": "paribhuñjitvā “ānanda, imaṃ ambaṭṭhiṃ uyyānapālakassa imasmiṃ ṭhāne ropanatthāya",
  "atk-s0513a4:2476_4": "dehi, esa kaṇḍambo nāma bhavissatī”ti āha. Thero tathā akāsi. Uyyānapālo paṃsuṃ viyūhitvā",
  "atk-s0513a4:2476_5": "ropesi. Taṅkhaṇaññeva aṭṭhiṃ bhinditvā mūlāni otariṃsu, naṅgalasīsapamāṇo rattaṅkuro",
  "atk-s0513a4:2476_6": "uṭṭhahi, mahājanassa olokentasseva paṇṇāsahatthakkhandho paṇṇāsahatthasākho ubbedhato",
  "atk-s0513a4:2476_7": "ca hatthasatiko ambarukkho sampajji, tāvadevassa pupphāni ca phalāni ca uṭṭhahiṃsu.",
  "atk-s0513a4:2476_8": "So madhukaraparivuto suvaṇṇavaṇṇaphalabharito nabhaṃ pūretvā aṭṭhāsi, vātappaharaṇakāle",
  "atk-s0513a4:2476_9": "madhurapakkāni patiṃsu. Pacchā āgacchantā bhikkhū paribhuñjitvāva āgamiṃsu.",
  "atk-s0513a4:2477_0": "Sāyanhasamaye sakko devarājā āvajjento “satthu ratanamaṇḍapakaraṇaṃ amhākaṃ bhāro”ti",
  "atk-s0513a4:2477_1": "ñatvā vissakammadevaputtaṃ pesetvā dvādasayojanikaṃ nīluppalasañchannaṃ sattaratanamaṇḍapaṃ",
  "atk-s0513a4:2477_2": "kāresi. Evaṃ dasasahassacakkavāḷadevatā sannipatiṃsu. Satthā titthiyamaddanaṃ asādhāraṇaṃ",
  "atk-s0513a4:2477_3": "sāvakehi yamakapāṭihāriyaṃ katvā bahujanassa pasannabhāvaṃ ñatvā oruyha buddhāsane",
  "atk-s0513a4:2477_4": "nisinno dhammaṃ desesi. Vīsati pāṇakoṭiyo amatapānaṃ piviṃsu. Tato “purimabuddhā",
  "atk-s0513a4:2477_5": "pana pāṭihāriyaṃ katvā kattha gacchantī”ti āvajjento “tāvatiṃsabhavana”nti ñatvā",
  "atk-s0513a4:2477_6": "buddhāsanā uṭṭhāya dakkhiṇapādaṃ yugandharamuddhani ṭhapetvā vāmapādena sinerumatthakaṃ",
  "atk-s0513a4:2477_7": "akkamitvā pāricchattakamūle paṇḍukambalasilāyaṃ vassaṃ upagantvā antotemāsaṃ devānaṃ",
  "atk-s0513a4:2477_8": "abhidhammapiṭakaṃ kathesi. Parisā satthu gataṭṭhānaṃ ajānantī “disvāva gamissāmā”ti",
  "atk-s0513a4:2477_9": "tattheva temāsaṃ vasi. Upakaṭṭhāya pavāraṇāya mahāmoggallānatthero gantvā bhagavato",
  "atk-s0513a4:2477_10": "ārocesi. Atha naṃ satthā pucchi “kahaṃ pana etarahi sāriputto”ti? “Eso, bhante, pāṭihāriye",
  "atk-s0513a4:2477_11": "pasīditvā pabbajitehi pañcahi bhikkhusatehi saddhiṃ saṅkassanagaradvāre vasī”ti.",
  "atk-s0513a4:2477_12": "“Moggallāna, ahaṃ ito sattame divase saṅkassanagaradvāre otarissāmi, tathāgataṃ daṭṭhukāmā",
  "atk-s0513a4:2477_13": "saṅkassanagare ekato sannipatantū”ti. Thero “sādhū”ti paṭissuṇitvā āgantvā parisāya",
  "atk-s0513a4:2477_14": "ārocetvā sakalaparisaṃ sāvatthito tiṃsayojanaṃ saṅkassanagaraṃ ekamuhutteneva pāpesi.",
  "atk-s0513a4:2478_0": "Satthā vutthavasso pavāretvā “mahārāja, manussalokaṃ gamissāmī”ti sakkassa ārocesi.",
  "atk-s0513a4:2478_1": "Sakko vissakammaṃ āmantetvā “dasabalassa manussalokagamanatthāya tīṇi sopānāni karohī”ti",
  "atk-s0513a4:2478_2": "āha. So sinerumatthake sopānasīsaṃ saṅkassanagaradvāre dhurasopānaṃ katvā majjhe",
  "atk-s0513a4:2478_3": "maṇimayaṃ, ekasmiṃ passe rajatamayaṃ, ekasmiṃ passe suvaṇṇamayanti tīṇi sopānāni",
  "atk-s0513a4:2478_4": "māpesi, sattaratanamayā vedikāparikkhepā. Satthā lokavivaraṇaṃ pāṭihāriyaṃ katvā",
  "atk-s0513a4:2478_5": "majjhe maṇimayena sopānena otari. Sakko pattacīvaraṃ aggahesi, suyāmo vālabījaniṃ,",
  "atk-s0513a4:2478_6": "sahampati mahābrahmā chattaṃ dhāresi, dasasahassacakkavāḷadevatā dibbagandhamālādīhi",
  "atk-s0513a4:2478_7": "pūjayiṃsu. Satthāraṃ dhurasopāne patiṭṭhitaṃ paṭhamameva sāriputtatthero vandi, pacchā",
  "atk-s0513a4:2478_8": "sesaparisā. Tasmiṃ samāgame satthā cintesi “moggallāno “iddhimā’ti pākaṭo, upāli",
  "atk-s0513a4:2478_9": "‘vinayadharo’ti. Sāriputtassa pana mahāpaññaguṇo apākaṭo, ṭhapetvā maṃ añño etena",
  "atk-s0513a4:2478_10": "sadiso samapañño nāma natthi, paññāguṇamassa pākaṭaṃ karissāmī”ti paṭhamaṃ tāva puthujjanānaṃ",
  "atk-s0513a4:2478_11": "visaye pañhaṃ pucchi, taṃ puthujjanāva kathayiṃsu tato sotāpannānaṃ visaye pañhaṃ",
  "atk-s0513a4:2478_12": "pucchi, tampi sotāpannāva kathayiṃsu, puthujjanā na jāniṃsu. Evaṃ sakadāgāmivisaye",
  "atk-s0513a4:2478_13": "anāgāmivisaye khīṇāsavavisaye mahāsāvakavisaye ca pañhaṃ pucchi, tampi heṭṭhimā heṭṭhimā",
  "atk-s0513a4:2478_14": "na jāniṃsu, uparimā uparimāva kathayiṃsu. Aggasāvakavisaye puṭṭhapañhampi aggasāvakāva",
  "atk-s0513a4:2478_15": "kathayiṃsu, aññe na jāniṃsu. Tato sāriputtattherassa visaye pañhaṃ pucchi, taṃ therova",
  "atk-s0513a4:2478_16": "kathesi, aññe na jāniṃsu.",
  "atk-s0513a4:2479_0": "Manussā “ko nāma esa thero satthārā saddhiṃ kathesī”ti pucchitvā “dhammasenāpati",
  "atk-s0513a4:2479_1": "sāriputtatthero nāmā”ti sutvā “aho mahāpañño”ti vadiṃsu. Tato paṭṭhāya devamanussānaṃ",
  "atk-s0513a4:2479_2": "antare therassa mahāpaññaguṇo pākaṭo jāto. Atha naṃ satthā –",
  "atk-s0513a4:2480": "“Ye ca saṅkhātadhammāse, ye ca sekhā puthū idha;",
  "atk-s0513a4:2481": "Tesaṃ me nipako iriyaṃ, puṭṭho pabrūhi mārisā”ti. –",
  "atk-s0513a4:2482_0": "Buddhavisaye pañhaṃ pucchitvā “imassa nu kho sāriputta, saṃkhittena bhāsitassa kathaṃ",
  "atk-s0513a4:2482_1": "vitthārena attho daṭṭhabbo”ti āha. Thero pañhaṃ oloketvā “satthā maṃ sekhāsekhānaṃ",
  "atk-s0513a4:2482_2": "bhikkhūnaṃ āgamanapaṭipadaṃ pucchatī”ti pañhe nikkaṅkho hutvā “āgamanapaṭipadā nāma",
  "atk-s0513a4:2482_3": "khandhādivasena bahūhi mukhehi sakkā kathetuṃ, kataṃ nu kho kathento satthu ajjhāsayaṃ",
  "atk-s0513a4:2482_4": "gaṇhituṃ sakkhissāmī”ti ajjhāsaye kaṅkhi. Satthā “sāriputto pañhe nikkaṅkho, ajjhāsaye",
  "atk-s0513a4:2482_5": "pana me kaṅkhati, mayā naye adinne kathetuṃ na sakkhissati, nayamassa dassāmī”ti",
  "atk-s0513a4:2482_6": "nayaṃ dadanto “bhūtamidaṃ sāriputta samanupassā”ti āha. Evaṃ kirassa ahosi “sāriputto",
  "atk-s0513a4:2482_7": "mama ajjhāsayaṃ gahetvā kathento khandhavasena kathessatī”ti. Therassa saha nayadānena",
  "atk-s0513a4:2482_8": "so pañho nayasatena nayasahassena upaṭṭhāsi. So satthārā dinnanaye ṭhatvā buddhavisaye pañhaṃ kathesi.",
  "atk-s0513a4:2483_0": "Satthā dvādasayojanikāya parisāya dhammaṃ desesi. Tiṃsa pāṇakoṭiyo amatapānaṃ piviṃsu.",
  "atk-s0513a4:2483_1": "Satthā parisaṃ uyyojetvā cārikaṃ caranto anupubbena sāvatthiṃ gantvā punadivase sāvatthiyaṃ",
  "atk-s0513a4:2483_2": "piṇḍāya caritvā piṇḍapātapaṭikkanto bhikkhūhi vatte dassite gandhakuṭiṃ pāvisi. Sāyanhasamaye",
  "atk-s0513a4:2483_3": "bhikkhū therassa guṇakathaṃ kathentā dhammasabhāyaṃ nisīdiṃsu “mahāpañño, āvuso,",
  "atk-s0513a4:2483_4": "sāriputto puthupañño javanapañño tikkhapañño nibbedhikapañño dasabalena saṃkhittena",
  "atk-s0513a4:2483_5": "pucchitapañhaṃ vitthārena kathesī”ti. Satthā āgantvā “kāya nuttha, bhikkhave, etarahi",
  "atk-s0513a4:2483_6": "kathāya sannisinnā”ti pucchitvā “imāya nāmā”ti vutte “na, bhikkhave, idāneva, pubbepi",
  "atk-s0513a4:2483_7": "esa saṃkhittena bhāsitassa vitthārena atthaṃ kathesiyevā”ti vatvā atītaṃ āhari.",
  "atk-s0513a4:2484_0": "Atīte bārāṇasiyaṃ brahmadatte rajjaṃ kārente bodhisatto sarabhamigayoniyaṃ nibbattitvā",
  "atk-s0513a4:2484_1": "araññe vasati. Rājā migavittako ahosi thāmasampanno, aññaṃ manussaṃ “manusso”tipi",
  "atk-s0513a4:2484_2": "na gaṇeti. So ekadivasaṃ migavaṃ gantvā amacce āha – “yassa passena migo palāyati,",
  "atk-s0513a4:2484_3": "tena so daṇḍo dātabbo”ti. Te cintayiṃsu “kadāci vemajjhe ṭhitamigaṃ vijjhanti, kadāci",
  "atk-s0513a4:2484_4": "uṭṭhitaṃ, kadāci palāyantampi, ajja pana yena kenaci upāyena rañño ṭhitaṭṭhānaññeva",
  "atk-s0513a4:2484_5": "āropessāmā”ti. Cintetvā ca pana katikaṃ katvā rañño dhuramaggaṃ adaṃsu. Te mahantaṃ",
  "atk-s0513a4:2484_6": "gumbaṃ parikkhipitvā muggarādīhi bhūmiṃ pothayiṃsu. Paṭhamameva sarabhamigo uṭṭhāya",
  "atk-s0513a4:2484_7": "tikkhattuṃ gubbhaṃ anuparigantvā palāyanokāsaṃ olokento sesadisāsu manusse bāhāya",
  "atk-s0513a4:2484_8": "bāhaṃ dhanunā dhanuṃ āhacca nirantare ṭhite disvā rañño ṭhitaṭṭhāneyeva okāsaṃ addasa.",
  "atk-s0513a4:2484_9": "So ummīlitesu akkhīsu vālukaṃ khipamāno viya rājānaṃ abhimukho agamāsi. Rājā taṃ",
  "atk-s0513a4:2484_10": "lahusampattaṃ disvā saraṃ ukkhipitvā vijjhi. Sarabhamigā nāma saraṃ vañcetuṃ chekā",
  "atk-s0513a4:2484_11": "honti, sare abhimukhaṃ āgacchante vegaṃ hāpetvā tiṭṭhanti, pacchato āgacchante vegena",
  "atk-s0513a4:2484_12": "purato javanti, uparibhāgenāgacchante piṭṭhiṃ nāmenti, passenāgacchante thokaṃ apagacchanti,",
  "atk-s0513a4:2484_13": "kucchiṃ sandhāyāgacchante parivattitvā patanti, sare atikkante vātacchinnavalāhakavegena palāyanti.",
  "atk-s0513a4:2485_0": "Sopi rājā tasmiṃ parivattitvā patite “sarabhamigo me viddho”ti nādaṃ muñci. Sarabho",
  "atk-s0513a4:2485_1": "uṭṭhāya vātavegena palāyi. Balamaṇḍalaṃ bhijjitvā ubhosu passesu ṭhitaamaccā sarabhaṃ",
  "atk-s0513a4:2485_2": "palāyamānaṃ disvā ekato hutvā pucchiṃsu “migo kassa ṭhitaṭṭhānaṃ abhiruhī”ti? “Rañño",
  "atk-s0513a4:2485_3": "ṭhitaṭṭhāna”nti. “Rājā ‘viddho me’ti vadati, konena viddho, nibbirajjho bho amhākaṃ",
  "atk-s0513a4:2485_4": "rājā, bhūminena viddhā”ti te nānappakārena raññā saddhiṃ keḷiṃ kariṃsu. Rājā cintesi",
  "atk-s0513a4:2485_5": "“ime maṃ parihasanti, na mama pamāṇaṃ jānantī”ti gāḷhaṃ nivāsetvā pattikova khaggaṃ",
  "atk-s0513a4:2485_6": "ādāya “sarabhaṃ gaṇhissāmī”ti vegena pakkhandi. Atha naṃ disvā tīṇi yojanāni anubandhi.",
  "atk-s0513a4:2485_7": "Sarabho araññaṃ pāvisi, rājāpi pāvisi. Tattha sarabhamigassa gamanamagge saṭṭhihatthamatto",
  "atk-s0513a4:2485_8": "mahāpūtipādanarakāvāṭo atthi, so tiṃsahatthamattaṃ udakena puṇṇo tiṇehi ca paṭicchanno.",
  "atk-s0513a4:2485_9": "Sarabho udakagandhaṃ ghāyitvāva āvāṭabhāvaṃ ñatvā thokaṃ osakkitvā gato. Rājā pana",
  "atk-s0513a4:2485_10": "ujukameva gacchanto tasmiṃ pati.",
  "atk-s0513a4:2486_0": "Sarabho tassa padasaddaṃ asuṇanto nivattitvā taṃ apassanto “narakāvāṭe patito bhavissatī”ti",
  "atk-s0513a4:2486_1": "ñatvā āgantvā olokento taṃ gambhīraudake apatiṭṭhaṃ kilamantaṃ disvā tena kataṃ aparādhaṃ",
  "atk-s0513a4:2486_2": "hadaye akatvā sañjātakāruñño “mā mayi passanteva rājā nassatu, imamhā dukkhā naṃ",
  "atk-s0513a4:2486_3": "mocessāmī”ti āvāṭatīre ṭhito “mā bhāyi, mahārāja, mahantā dukkhā taṃ mocessāmī”ti",
  "atk-s0513a4:2486_4": "vatvā attano piyaputtaṃ uddharituṃ ussāhaṃ karonto viya tassuddharaṇatthāya silāya",
  "atk-s0513a4:2486_5": "yoggaṃ katvāva “vijjhissāmī”ti āgataṃ rājānaṃ saṭṭhihatthā narakā uddharitvā assāsetvā",
  "atk-s0513a4:2486_6": "piṭṭhiṃ āropetvā araññā nīharitvā senāya avidūre otāretvā ovādamassa datvā pañcasu",
  "atk-s0513a4:2486_7": "sīlesu patiṭṭhāpesi. Rājā mahāsattaṃ vinā vasituṃ asakkonto āha “sāmi sarabhamigarāja,",
  "atk-s0513a4:2486_8": "mayā saddhiṃ bārāṇasiṃ ehi, dvādasayojanikāya te bārāṇasiyaṃ rajjaṃ dammi, taṃ kārehī”ti.",
  "atk-s0513a4:2486_9": "“Mahārāja, mayaṃ tiracchānagatā, na me rajjenattho, sace te mayi sineho atthi, mayā",
  "atk-s0513a4:2486_10": "dinnāni sīlāni rakkhanto raṭṭhavāsinopi sīlaṃ rakkhāpehī”ti taṃ ovaditvā araññameva pāvisi.",
  "atk-s0513a4:2487_0": "So assupuṇṇehi nettehi tassa guṇaṃ sarantova senaṃ pāpuṇitvā senaṅgaparivuto nagaraṃ",
  "atk-s0513a4:2487_1": "gantvā “ito paṭṭhāya sakalanagaravāsino pañca sīlāni rakkhantū”ti dhammabheriṃ carāpesi.",
  "atk-s0513a4:2487_2": "Mahāsattena pana attano kataguṇaṃ kassaci akathetvā sāyanhe nānaggarasabhojanaṃ bhuñjitvā",
  "atk-s0513a4:2487_3": "alaṅkatasayane sayitvā paccūsakāle mahāsattassa guṇaṃ saritvā uṭṭhāya sayanapiṭṭhe",
  "atk-s0513a4:2487_4": "pallaṅkena nisīditvā pītipuṇṇena hadayena chahi gāthāhi udānesi –",
  "atk-s0513a4:2488": "134.",
  "atk-s0513a4:2489": "“Āsīsetheva puriso, na nibbindeyya paṇḍito;",
  "atk-s0513a4:2490": "Passāmi vohaṃ attānaṃ, yathā icchiṃ tathā ahu.",
  "atk-s0513a4:2491": "135.",
  "atk-s0513a4:2492": "“Āsīsetheva puriso, na nibbindeyya paṇḍito;",
  "atk-s0513a4:2493": "Passāmi vohaṃ attānaṃ, udakā thalamubbhataṃ.",
  "atk-s0513a4:2494": "136.",
  "atk-s0513a4:2495": "“Vāyametheva puriso, na nibbindeyya paṇḍito;",
  "atk-s0513a4:2496": "Passāmi vohaṃ attānaṃ, yathā icchiṃ tathā ahu.",
  "atk-s0513a4:2497": "137.",
  "atk-s0513a4:2498": "“Vāyametheva puriso, na nibbindeyya paṇḍito;",
  "atk-s0513a4:2499": "Passāmi vohaṃ attānaṃ, udakā thalamubbhataṃ.",
  "atk-s0513a4:2500": "138.",
  "atk-s0513a4:2501": "“Dukkhūpanītopi naro sapañño, āsaṃ na chindeyya sukhāgamāya;",
  "atk-s0513a4:2502": "Bahū hi phassā ahitā hitā ca, avitakkitā maccumupabbajanti.",
  "atk-s0513a4:2503": "139.",
  "atk-s0513a4:2504": "“Acintitampi bhavati, cintitampi vinassati;",
  "atk-s0513a4:2505": "Na hi cintāmayā bhogā, itthiyā purisassa vā”ti.",
  "atk-s0513a4:2506_0": "Tattha āsīsetheva purisoti āsacchedakakammaṃ akatvā attano kammesu āsaṃ karotheva",
  "atk-s0513a4:2506_1": "na ukkaṇṭheyya. Yathā icchinti ahañhi saṭṭhihatthā narakā uṭṭhānaṃ icchiṃ, somhi",
  "atk-s0513a4:2506_2": "tatheva jāto, tato uṭṭhitoyevāti dīpeti. Ahitā hitā cāti dukkhaphassā ca sukhaphassā",
  "atk-s0513a4:2506_3": "ca, “maraṇaphassā jīvitaphassā cā”tipi attho, sattānañhi maraṇaphasso ahito jīvitaphasso",
  "atk-s0513a4:2506_4": "hito, tesaṃ avitakkito acintitopi maraṇaphasso āgacchatīti dasseti. Acinti tampīti",
  "atk-s0513a4:2506_5": "mayā “āvāṭe patissāmī”ti na cintitaṃ, “sarabhaṃ māressāmī”ti cintitaṃ, idāni pana",
  "atk-s0513a4:2506_6": "me cintitaṃ naṭṭhaṃ, acintitameva jātaṃ. Bhogāti yasaparivārā. Ete cintāmayā na honti,",
  "atk-s0513a4:2506_7": "tasmā ñāṇavatā vīriyameva kātabbaṃ. Vīriyavato hi acintitampi hotiyeva.",
  "atk-s0513a4:2507_0": "Tassevaṃ udānaṃ udānentasseva aruṇaṃ uṭṭhahi. Purohito ca pātova sukhaseyyapucchanatthaṃ",
  "atk-s0513a4:2507_1": "āgantvā rājadvāre ṭhito tassa udānagītasaddaṃ sutvā cintesi “rājā hiyyo migavaṃ agamāsi,",
  "atk-s0513a4:2507_2": "tattha sarabhamigaṃ viraddho bhavissati, tato amaccehi avahasiyamāno ‘māretvā naṃ",
  "atk-s0513a4:2507_3": "āharissāmī’ti khattiyamānena taṃ anubandhanto saṭṭhihatthe narake patito bhavissati,",
  "atk-s0513a4:2507_4": "dayālunā sarabharājena rañño dosaṃ acintetvā rājā uddharito bhavissati, tena maññe",
  "atk-s0513a4:2507_5": "udānaṃ udānetī”ti. Evaṃ brāhmaṇassa rañño paripuṇṇabyañjanaṃ udānaṃ sutvā sumajjite",
  "atk-s0513a4:2507_6": "ādāse mukhaṃ olokentassa chāyā viya raññā ca sarabhena ca katakāraṇaṃ pākaṭaṃ ahosi.",
  "atk-s0513a4:2507_7": "So nakhaggena dvāraṃ ākoṭesi. Rājā “ko eso”ti pucchi. “Ahaṃ deva purohito”ti. Athassa",
  "atk-s0513a4:2507_8": "dvāraṃ vivaritvā “ito ehācariyā”ti āha. So pavisitvā rājānaṃ jayāpetvā ekamantaṃ",
  "atk-s0513a4:2507_9": "ṭhito “ahaṃ, mahārāja, tayā araññe katakāraṇaṃ jānāmi, tvaṃ ekaṃ sarabhamigaṃ anubandhanto",
  "atk-s0513a4:2507_10": "narake patito, atha naṃ so sarabho silāya yoggaṃ katvā narakato uddhari, so tvaṃ",
  "atk-s0513a4:2507_11": "tassa guṇaṃ anussaritvā udānaṃ udānesī”ti vatvā dve gāthā abhāsi –",
  "atk-s0513a4:2508": "140.",
  "atk-s0513a4:2509": "“Sarabhaṃ giriduggasmiṃ, yaṃ tvaṃ anusarī pure;",
  "atk-s0513a4:2510": "Alīnacittassa tuvaṃ, vikkantamanujīvasi.",
  "atk-s0513a4:2511": "141.",
  "atk-s0513a4:2512": "“Yo taṃ viduggā narakā samuddhari, silāya yoggaṃ sarabho karitvā;",
  "atk-s0513a4:2513": "Dukkhūpanītaṃ maccumukhā pamocayi, alīnacittaṃ ta migaṃ vadesī”ti.",
  "atk-s0513a4:2514_0": "Tattha anusarīti anubandhi. Vikkantanti uddharaṇatthāya kataparakkamaṃ. Anujīvasīti",
  "atk-s0513a4:2514_1": "upajīvasi, tassānubhāvena tayā jīvitaṃ laddhanti attho. Samuddharīti uddhari. Ta",
  "atk-s0513a4:2514_2": "migaṃ vadesīti taṃ suvaṇṇasarabhamigaṃ idha sirisayane nisinno vaṇṇesi.",
  "atk-s0513a4:2515": "Taṃ sutvā rājā “ayaṃ mayā saddhiṃ na migavaṃ gato, sabbaṃ pavattiṃ jānāti, kathaṃ nu kho jānāti, pucchissāmi na”nti cintetvā navamaṃ gāthamāha –",
  "atk-s0513a4:2516": "142.",
  "atk-s0513a4:2517": "“Kiṃ tvaṃ nu tattheva tadā ahosi, udāhu te koci naṃ etadakkhā;",
  "atk-s0513a4:2518": "Vivaṭacchaddo nusi sabbadassī, ñāṇaṃ nu te brāhmaṇa bhiṃsarūpa”nti.",
  "atk-s0513a4:2519": "Tattha bhiṃsarūpanti kiṃ nu te ñāṇaṃ balavajātikaṃ, tenetaṃ jānāsīti.",
  "atk-s0513a4:2520": "Brāhmaṇo “nāhaṃ sabbaññubuddho, byañjanaṃ amakkhetvā tayā kathitagāthānaṃ pana mayhaṃ attho upaṭṭhātī”ti dīpento dasamaṃ gāthamāha –",
  "atk-s0513a4:2521": "143.",
  "atk-s0513a4:2522": "“Na cevahaṃ tattha tadā ahosiṃ, na cāpi me koci naṃ etadakkhā;",
  "atk-s0513a4:2523": "Gāthāpadānañca subhāsitānaṃ, atthaṃ tadānenti janinda dhīrā”ti.",
  "atk-s0513a4:2524": "Tattha subhāsitānanti byañjanaṃ amakkhetvā suṭṭhu bhāsitānaṃ. Atthaṃ tadānentīti yo tesaṃ attho, taṃ ānenti upadhārentīti.",
  "atk-s0513a4:2525_0": "Rājā tassa tussitvā bahuṃ dhanaṃ adāsi. Tato paṭṭhāya dānādipuññābhirato ahosi, manussāpi",
  "atk-s0513a4:2525_1": "puññābhiratā hutvā matamatā saggameva pūrayiṃsu. Athekadivasaṃ rājā “lakkhaṃ vijjhissāmī”ti",
  "atk-s0513a4:2525_2": "purohitamādāya uyyānaṃ gato. Tadā sakko devarājā bahū nave deve ca devakaññāyo ca",
  "atk-s0513a4:2525_3": "disvā “kiṃ nu kho kāraṇa”nti āvajjento sarabhamigena narakā uddharitvā rañño sīlesu",
  "atk-s0513a4:2525_4": "patiṭṭhāpitabhāvaṃ ñatvā “rañño ānubhāvena mahājano puññāni karoti, tena devaloko",
  "atk-s0513a4:2525_5": "paripūrati, idāni kho pana rājā lakkhaṃ vijjhituṃ uyyānaṃ gato, taṃ vīmaṃsitvā sīhanādaṃ",
  "atk-s0513a4:2525_6": "nadāpetvā sarabhamigassa guṇaṃ kathāpetvā attano ca sakkabhāvaṃ jānāpetvā ākāse ṭhito",
  "atk-s0513a4:2525_7": "dhammaṃ desetvā mettāya ceva pañcannaṃ sīlānañca guṇaṃ kathetvā āgamissāmī”ti cintetvā",
  "atk-s0513a4:2525_8": "uyyānaṃ agamāsi. Rājāpi “lakkhaṃ vijjhissāmī”ti dhanuṃ āropetvā saraṃ sannayhi. Tasmiṃ",
  "atk-s0513a4:2525_9": "khaṇe sakko rañño ca lakkhassa ca antare attano ānubhāvena sarabhaṃ dassesi. Rājā",
  "atk-s0513a4:2525_10": "taṃ disvā saraṃ na muñci. Atha naṃ sakko purohitassa sarīre adhimuccitvā gāthaṃ abhāsi –",
  "atk-s0513a4:2526": "144.",
  "atk-s0513a4:2527": "“Ādāya pattiṃ paraviriyaghātiṃ, cāpe saraṃ kiṃ vicikicchase tuvaṃ;",
  "atk-s0513a4:2528": "Nunno saro sarabhaṃ hantu khippaṃ, annañhi etaṃ varapañña rañño”ti.",
  "atk-s0513a4:2529_0": "Tattha pattinti vājapattehi samannāgataṃ. Paraviriyaghātinti paresaṃ vīriyaghātakaṃ.",
  "atk-s0513a4:2529_1": "Cāpe saranti etaṃ pattasahitaṃ saraṃ cāpe ādāya sannayhitvā idāni tvaṃ kiṃ vicikicchasi.",
  "atk-s0513a4:2529_2": "Hantūti tayā vissaṭṭho hutvā esa saro khippaṃ imaṃ sarabhaṃ hanatu. Annañhi etanti",
  "atk-s0513a4:2529_3": "varapañña, mahārāja, sarabho nāma rañño āhāro bhakkhoti attho.",
  "atk-s0513a4:2530": "Tato rājā gāthamāha –",
  "atk-s0513a4:2531": "145.",
  "atk-s0513a4:2532": "“Addhā pajānāmi ahampi etaṃ, annaṃ migo brāhmaṇa khattiyassa;",
  "atk-s0513a4:2533": "Pubbe katañca apacāyamāno, tasmā migaṃ sarabhaṃ no hanāmī”ti.",
  "atk-s0513a4:2534": "Tattha pubbe katañcāti brāhmaṇa, ahametaṃ ekaṃsena jānāmi yathā migo khattiyassa annaṃ, pubbe pana iminā mayhaṃ kataguṇaṃ pūjemi, tasmā taṃ na hanāmīti.",
  "atk-s0513a4:2535": "Tato sakko gāthādvayamāha –",
  "atk-s0513a4:2536": "146.",
  "atk-s0513a4:2537": "“Neso migo mahārāja, asureso disampati;",
  "atk-s0513a4:2538": "Etaṃ hantvā manussinda, bhavassu amarādhipo.",
  "atk-s0513a4:2539": "147.",
  "atk-s0513a4:2540": "“Sace ca rājā vicikicchase tuvaṃ, hantuṃ migaṃ sarabhaṃ sahāyakaṃ;",
  "atk-s0513a4:2541": "Saputtadāro naravīraseṭṭha, gantā tuvaṃ vetaraṇiṃ yamassā”ti.",
  "atk-s0513a4:2542_0": "Tattha asuresoti asuro eso, asurajeṭṭhako sakko esoti adhippāyena vadati. Amarādhipoti",
  "atk-s0513a4:2542_1": "tvaṃ etaṃ sakkaṃ māretvā sayaṃ sakko devarājā hohīti vadati. Vetaraṇiṃ yamassāti",
  "atk-s0513a4:2542_2": "“sace etaṃ ‘sahāyo me’ti cintetvā na māressasi, saputtadāro yamassa vetaraṇinirayaṃ",
  "atk-s0513a4:2542_3": "gato bhavissasī”ti naṃ tāsesi.",
  "atk-s0513a4:2543": "Tato rājā dve gāthā abhāsi –",
  "atk-s0513a4:2544": "148.",
  "atk-s0513a4:2545": "“Kāmaṃ ahaṃ jānapadā ca sabbe, puttā ca dārā ca sahāyasaṅghā;",
  "atk-s0513a4:2546": "Gacchemu taṃ vetaraṇiṃ yamassa, na tveva hañño mama pāṇado yo.",
  "atk-s0513a4:2547": "149.",
  "atk-s0513a4:2548": "“Ayaṃ migo kicchagatassa mayhaṃ, ekassa kattā vivanasmi ghore;",
  "atk-s0513a4:2549": "Taṃ tādisaṃ pubbakiccaṃ saranto, jānaṃ mahābrahme kathaṃ haneyya”nti.",
  "atk-s0513a4:2550_0": "Tattha mama pāṇado yoti brāhmaṇa, yo mama pāṇadado yena me piyaṃ jīvitaṃ dinnaṃ,",
  "atk-s0513a4:2550_1": "narakaṃ pavisantena mayā so na tveva hañño na hanitabbo, avajjho esoti vadati. Ekassa",
  "atk-s0513a4:2550_2": "kattā vivanasmi ghoreti dāruṇe araññe paviṭṭhassa sato ekassa asahāyakassa mama kattā",
  "atk-s0513a4:2550_3": "kārako jīvitassa dāyako, svāhaṃ taṃ iminā kataṃ tādisaṃ pubbakiccaṃ sarantoyeva taṃ",
  "atk-s0513a4:2550_4": "guṇaṃ jānantoyeva kathaṃ haneyyaṃ.",
  "atk-s0513a4:2551": "Atha sakko purohitassa sarīrato apagantvā sakkattabhāvaṃ māpetvā ākāse ṭhatvā rañño guṇaṃ pakāsento gāthādvayamāha –",
  "atk-s0513a4:2552": "150.",
  "atk-s0513a4:2553": "“Mittābhirādhī cirameva jīva, rajjaṃ imaṃ dhammaguṇe pasāsa;",
  "atk-s0513a4:2554": "Nārīgaṇehi paricāriyanto, modassu raṭṭhe tidiveva vāsavo.",
  "atk-s0513a4:2555": "151.",
  "atk-s0513a4:2556": "“Akkodhano niccapasannacitto, sabbātithī yācayogo bhavitvā;",
  "atk-s0513a4:2557": "Datvā ca bhutvā ca yathānubhāvaṃ, anindito saggamupehi ṭhāna”nti.",
  "atk-s0513a4:2558_0": "Tattha mittābhirādhīti mitte ārādhento tosento tesu adubbhamāno. Sabbātithīti sabbe",
  "atk-s0513a4:2558_1": "dhammikasamaṇabrāhmaṇe atithī pāhunakeyeva katvā pariharanto yācitabbayuttako hutvā.",
  "atk-s0513a4:2558_2": "Aninditoti dānādīni puññāni karaṇena pamudito devalokena abhinandito hutvā saggaṭṭhānaṃ upehīti.",
  "atk-s0513a4:2559": "Evaṃ vatvā sakko “ahaṃ mahārājaṃ taṃ pariggaṇhituṃ āgato, tvaṃ attānaṃ pariggaṇhituṃ nādāsi, appamatto hohī”ti taṃ ovaditvā sakaṭṭhānameva gato.",
  "atk-s0513a4:2560_0": "Satthā imaṃ dhammadesanaṃ āharitvā “na, bhikkhave, idāneva, pubbepi sāriputto saṃkhittena",
  "atk-s0513a4:2560_1": "bhāsitassa vitthārena atthaṃ jānātiyevā”ti vatvā jātakaṃ samodhānesi – “tadā rājā",
  "atk-s0513a4:2560_2": "ānando ahosi, purohito sāriputto, sarabhamigo pana ahameva ahosi”nti.",
  "atk-s0513a4:2561": "Sarabhamigajātakavaṇṇanā dasamā.",
  "atk-s0513a4:2562": "Jātakuddānaṃ –",
  "atk-s0513a4:2563": "Amba phandana javana, nārada dūta kaliṅgā;",
  "atk-s0513a4:2564": "Akitti takkāriyaṃ ruru, sarabhaṃ dasa terase.",
  "atk-s0513a4:2565": "Terasakanipātavaṇṇanā niṭṭhitā.",
  "atk-s0513a4:2566": "14. Pakiṇṇakanipāto",
  "atk-s0513a4:2568": "[484] 1. Sālikedārajātakavaṇṇanā",
  "atk-s0513a4:2569_0": "Sampannaṃ sālikedāranti idaṃ satthā jetavane viharanto mātuposakabhikkhuṃ ārabbha",
  "atk-s0513a4:2569_1": "kathesi. Paccuppannavatthu sāmajātake āvi bhavissati. Satthā pana taṃ bhikkhuṃ pakkosāpetvā",
  "atk-s0513a4:2569_2": "“saccaṃ kira tvaṃ bhikkhu gihī posesī”ti pucchitvā “saccaṃ, bhante”ti vutte “kiṃ",
  "atk-s0513a4:2569_3": "te hontī”ti vatvā “mātāpitaro me, bhante”ti vutte “sādhu bhikkhu, porāṇakapaṇḍitā",
  "atk-s0513a4:2569_4": "tiracchānā hutvā suvayoniyaṃ nibbattitvāpi jiṇṇe mātāpitaro kulāvake nipajjāpetvā",
  "atk-s0513a4:2569_5": "mukhatuṇḍakena gocaraṃ āharitvā posesu”nti vatvā atītaṃ āhari.",
  "atk-s0513a4:2570_0": "Atīte rājagahe magadharājā nāma rajjaṃ kāresi. Tadā nagarato pubbuttaradisāya sāliddiyo",
  "atk-s0513a4:2570_1": "nāma brāhmaṇagāmo ahosi. Tassa pubbuttaradisāya magadhakhettaṃ atthi, tattha kosiyagotto",
  "atk-s0513a4:2570_2": "nāma sāliddiyavāsī brāhmaṇo sahassakarīsamattaṃ khettaṃ gahetvā sāliṃ vapāpesi. Uṭṭhite",
  "atk-s0513a4:2570_3": "ca pana sasse vatiṃ thiraṃ kāretvā kassaci paṇṇāsakarīsamattaṃ, kassaci saṭṭhikarīsamattanti",
  "atk-s0513a4:2570_4": "evaṃ pañcasatakarīsamattaṃ khettaṃ attano purisānaṃyeva ārakkhaṇatthāya datvā sesaṃ",
  "atk-s0513a4:2570_5": "pañcasatakarīsamattaṃ khettaṃ bhatiṃ katvā ekassa bhatakassa adāsi. So tattha kuṭiṃ",
  "atk-s0513a4:2570_6": "katvā rattindivaṃ vasati. Khettassa pana pubbuttaradisābhāge ekasmiṃ sānupabbate",
  "atk-s0513a4:2570_7": "mahantaṃ simbalivanaṃ atthi, tattha anekāni suvasatāni vasanti. Tadā bodhisatto tasmiṃ",
  "atk-s0513a4:2570_8": "suvasaṅghe suvarañño putto hutvā nibbatti. So vayappatto abhirūpo thāmasampanno sakaṭanābhipamāṇasarīro",
  "atk-s0513a4:2570_9": "ahosi. Athassa pitā mahallakakāle “ahaṃ idāni dūraṃ gantuṃ na sakkomi, tvaṃ imaṃ",
  "atk-s0513a4:2570_10": "gaṇaṃ pariharā”ti gaṇaṃ niyyādesi. So punadivasato paṭṭhāya mātāpitūnaṃ gocaratthāya",
  "atk-s0513a4:2570_11": "gantuṃ nādāsi, suvagaṇaṃ pariharanto himavantaṃ gantvā sayaṃjātasālivane yāvadatthaṃ",
  "atk-s0513a4:2570_12": "sāliṃ khāditvā āgamanakāle mātāpitūnaṃ pahonakaṃ gocaraṃ āharitvā mātāpitaro posesi.",
  "atk-s0513a4:2571_0": "Athassa ekadivasaṃ suvā ārocesuṃ “pubbe imasmiṃ kāle magadhakhette sāli paccati,",
  "atk-s0513a4:2571_1": "idāni kiṃ nu kho jāta”nti? “Tena hi jānāthā”ti dve suve pahiṇiṃsu. Te gantvā magadhakhette",
  "atk-s0513a4:2571_2": "otarantā tassa bhatiyā rakkhaṇapurisassa khette otaritvā sāliṃ khāditvā ekaṃ sālisīsaṃ",
  "atk-s0513a4:2571_3": "ādāya simbalivanaṃ gantvā sālisīsaṃ mahāsattassa pādamūle ṭhapetvā “tattha evarūpo",
  "atk-s0513a4:2571_4": "sālī”ti vadiṃsu. So punadivase suvagaṇaparivuto tattha gantvā tasmiṃ bhatakassa khette",
  "atk-s0513a4:2571_5": "otari. So pana puriso suve sāliṃ khādante disvā ito cito ca dhāvitvā vārentopi vāretuṃ",
  "atk-s0513a4:2571_6": "na sakkoti. Sesā suvā yāvadatthaṃ sāliṃ khāditvā tucchamukhāva gacchanti. Suvarājā",
  "atk-s0513a4:2571_7": "pana bahūni sālisīsāni ekato katvā tehi parivuto hutvā āharitvā mātāpitūnaṃ deti.",
  "atk-s0513a4:2571_8": "Suvā punadivasato paṭṭhāya tattheva sāliṃ khādiṃsu. Atha so puriso “sace ime aññaṃ",
  "atk-s0513a4:2571_9": "katipāhaṃ evaṃ khādissanti, kiñci na bhavissati, brāhmaṇo sāliṃ agghāpetvā mayhaṃ",
  "atk-s0513a4:2571_10": "iṇaṃ karissati, gantvā tassa ārocessāmī”ti sālimuṭṭhinā saddhiṃ tathārūpaṃ paṇṇākāraṃ",
  "atk-s0513a4:2571_11": "gahetvā sāliddiyagāmaṃ gantvā brāhmaṇaṃ passitvā vanditvā paṇṇākāraṃ datvā ekamantaṃ",
  "atk-s0513a4:2571_12": "ṭhito “kiṃ, bho purisa, sampannaṃ sālikhetta”nti puṭṭho “āma, brāhmaṇa, sampanna”nti",
  "atk-s0513a4:2571_13": "vatvā dve gāthā abhāsi –",
  "atk-s0513a4:2572": "1.",
  "atk-s0513a4:2573": "“Sampannaṃ sālikedāraṃ, suvā bhuñjanti kosiya;",
  "atk-s0513a4:2574": "Paṭivedemi te brahme, na ne vāretumussahe.",
  "atk-s0513a4:2575": "2.",
  "atk-s0513a4:2576": "“Eko ca tattha sakuṇo, yo nesaṃ sabbasundaro;",
  "atk-s0513a4:2577": "Bhutvā sāliṃ yathākāmaṃ, tuṇḍenādāya gacchatī”ti.",
  "atk-s0513a4:2578_0": "Tattha sampannanti paripuṇṇaṃ avekallaṃ. Sālikedāranti sālikhettaṃ. Sabbasundaroti",
  "atk-s0513a4:2578_1": "sabbehi koṭṭhāsehi sundaro rattatuṇḍo jiñjukasannibhaakkhi rattapādo tīhi rattarājīhi",
  "atk-s0513a4:2578_2": "parikkhittagīvo mahāmayūrapamāṇo so yāvadatthaṃ sāliṃ khāditvā aññaṃ tuṇḍena gahetvā gacchatīti.",
  "atk-s0513a4:2579": "Brāhmaṇo tassa kathaṃ sutvā suvarāje sinehaṃ uppādetvā khettapālaṃ pucchi “ambho purisa, pāsaṃ oḍḍetuṃ jānāsī”ti? “Āma, jānāmī”ti. Atha naṃ gāthāya ajjhabhāsi –",
  "atk-s0513a4:2580": "3.",
  "atk-s0513a4:2581": "“Oḍḍentu vālapāsāni, yathā bajjhetha so dijo;",
  "atk-s0513a4:2582": "Jīvañca naṃ gahetvāna, ānayehi mamantike”ti.",
  "atk-s0513a4:2583": "Tattha oḍḍentūti oḍḍayantu. Vālapāsānīti assavālādirajjumayapāsāni. Jīvañca nanti jīvantaṃ eva naṃ. Ānayehīti ānehi.",
  "atk-s0513a4:2584_0": "Taṃ sutvā khettapālo sāliṃ agghāpetvā iṇassa akatabhāvena tuṭṭho gantvā assavāle",
  "atk-s0513a4:2584_1": "vaṭṭetvā “ajja imasmiṃ ṭhāne otarissatī”ti suvarañño otaraṇaṭṭhānaṃ sallakkhetvā",
  "atk-s0513a4:2584_2": "punadivase pātova cāṭipamāṇaṃ pañjaraṃ katvā pāsañca oḍḍetvā suvānaṃ āgamanaṃ olokento",
  "atk-s0513a4:2584_3": "kuṭiyaṃ nisīdi. Suvarājāpi suvagaṇaparivuto āgantvā aloluppacāratāya hiyyo khāditaṭṭhāne",
  "atk-s0513a4:2584_4": "oḍḍitapāse pādaṃ pavesantova otari. So attano baddhabhāvaṃ ñatvā cintesi “sacāhaṃ",
  "atk-s0513a4:2584_5": "idāneva baddharavaṃ ravissāmi, ñātakāme bhayatajjitā gocaraṃ aggahetvāva palāyissanti,",
  "atk-s0513a4:2584_6": "yāva etesaṃ gocaraggahaṇaṃ, tāva adhivāsessāmī”ti. So tesaṃ suhitabhāvaṃ ñatvā maraṇabhayatajjito",
  "atk-s0513a4:2584_7": "hutvā tikkhattuṃ baddharavaṃ ravi. Atha sabbe te suvā palāyiṃsu. Suvarājā “ettakesu",
  "atk-s0513a4:2584_8": "me ñātakesu nivattitvā olokento ekopi natthi, kiṃ nu kho mayā pāpaṃ kata”nti vilapanto gāthamāha –",
  "atk-s0513a4:2585": "4.",
  "atk-s0513a4:2586": "“Ete bhutvā pivitvā ca, pakkamanti vihaṅgamā;",
  "atk-s0513a4:2587": "Eko baddhosmi pāsena, kiṃ pāpaṃ pakataṃ mayā”ti.",
  "atk-s0513a4:2588_0": "Khettapālo suvarājassa baddharavaṃ suvānañca ākāse pakkhandanasaddaṃ sutvā “kiṃ nu",
  "atk-s0513a4:2588_1": "kho”ti kuṭiyā oruyha pāsāṭṭhānaṃ gantvā suvarājānaṃ disvā “yasseva me pāso oḍḍito,",
  "atk-s0513a4:2588_2": "sveva baddho”ti tuṭṭhamānaso suvarājānaṃ pāsato mocetvā dve pāde ekato bandhitvā",
  "atk-s0513a4:2588_3": "daḷhaṃ ādāya sāliddiyagāmaṃ gantvā suvarājaṃ brāhmaṇassa adāsi. Brāhmaṇo balavasinehena",
  "atk-s0513a4:2588_4": "mahāsattaṃ ubhohi hatthehi daḷhaṃ gahetvā aṅke nisīdāpetvā tena saddhiṃ sallapanto dve gāthā abhāsi –",
  "atk-s0513a4:2589": "5.",
  "atk-s0513a4:2590": "“Udaraṃ nūna aññesaṃ, suva accodaraṃ tava;",
  "atk-s0513a4:2591": "Bhutvā sāliṃ yathākāmaṃ, tuṇḍenādāya gacchasi.",
  "atk-s0513a4:2592": "6.",
  "atk-s0513a4:2593": "“Koṭṭhaṃ nu tattha pūresi, suva veraṃ nu te mayā;",
  "atk-s0513a4:2594": "Puṭṭho me samma akkhāhi, kuhiṃ sāliṃ nidāhasī”ti.",
  "atk-s0513a4:2595_0": "Tattha udaraṃ nūnāti aññesaṃ udaraṃ udarameva maññe, tava udaraṃ pana atiudaraṃ.",
  "atk-s0513a4:2595_1": "Tatthāti tasmiṃ simbalivane. Pūresīti vassārattatthāya pūresi. Nidāhasīti nidhānaṃ",
  "atk-s0513a4:2595_2": "katvā ṭhapesi, “nidhīyasī”tipi pāṭho.",
  "atk-s0513a4:2596": "Taṃ sutvā suvarājā madhurāya manussabhāsāya sattamaṃ gāthamāha –",
  "atk-s0513a4:2597": "7.",
  "atk-s0513a4:2598": "“Na me veraṃ tayā saddhiṃ, koṭṭho mayhaṃ na vijjati;",
  "atk-s0513a4:2599": "Iṇaṃ muñcāmiṇaṃ dammi, sampatto koṭasimbaliṃ;",
  "atk-s0513a4:2600": "Nidhimpi tattha nidahāmi, evaṃ jānāhi kosiyā”ti.",
  "atk-s0513a4:2601": "Tattha iṇaṃ muñcāmiṇaṃ dammīti tava sāliṃ haritvā iṇaṃ muñcāmi ceva dammi cāti vadati. Nidhimpīti ekaṃ tattha simbalivane anugāmikanidhimpi nidahāmi.",
  "atk-s0513a4:2602": "Atha naṃ brāhmaṇo pucchi –",
  "atk-s0513a4:2603": "8.",
  "atk-s0513a4:2604": "“Kīdisaṃ te iṇadānaṃ, iṇamokkho ca kīdiso;",
  "atk-s0513a4:2605": "Nidhinidhānamakkhāhi, atha pāsā pamokkhasī”ti.",
  "atk-s0513a4:2606": "Tattha iṇadānanti iṇassa dānaṃ. Nidhinidhānanti nidhino nidhānaṃ.",
  "atk-s0513a4:2607": "Evaṃ brāhmaṇena puṭṭho suvarājā tassa byākaronto catasso gāthā abhāsi –",
  "atk-s0513a4:2608": "9.",
  "atk-s0513a4:2609": "“Ajātapakkhā taruṇā, puttakā mayha kosiya;",
  "atk-s0513a4:2610": "Te maṃ bhatā bharissanti, tasmā tesaṃ iṇaṃ dade.",
  "atk-s0513a4:2611": "10.",
  "atk-s0513a4:2612": "“Mātā pitā ca me vuddhā, jiṇṇakā gatayobbanā;",
  "atk-s0513a4:2613": "Tesaṃ tuṇḍena hātūna, muñce pubbakataṃ iṇaṃ.",
  "atk-s0513a4:2614": "11.",
  "atk-s0513a4:2615": "“Aññepi tattha sakuṇā, khīṇapakkhā sudubbalā;",
  "atk-s0513a4:2616": "Tesaṃ puññatthiko dammi, taṃ nidhiṃ āhu paṇḍitā.",
  "atk-s0513a4:2617": "12.",
  "atk-s0513a4:2618": "“Īdisaṃ me iṇadānaṃ, iṇamokkho ca īdiso;",
  "atk-s0513a4:2619": "Nidhinidhānamakkhāmi, evaṃ jānāhi kosiyā”ti.",
  "atk-s0513a4:2620": "Tattha hātūnāti haritvā. Taṃ nidhinti taṃ puññakammaṃ paṇḍitā anugāmikanidhiṃ nāma kathenti. Nidhinidhānanti nidhino nidhānaṃ, “nidhānanidhi”ntipi pāṭho, ayamevattho.",
  "atk-s0513a4:2621": "Brāhmaṇo mahāsattassa dhammakathaṃ sutvā pasannacitto dve gāthā abhāsi.",
  "atk-s0513a4:2622": "13.",
  "atk-s0513a4:2623": "“Bhaddako vatayaṃ pakkhī, dijo paramadhammiko;",
  "atk-s0513a4:2624": "Ekaccesu manussesu, ayaṃ dhammo na vijjati.",
  "atk-s0513a4:2625": "14.",
  "atk-s0513a4:2626": "“Bhuñja sāliṃ yathākāmaṃ, saha sabbehi ñātibhi;",
  "atk-s0513a4:2627": "Punāpi suva passemu, piyaṃ me tava dassana”nti.",
  "atk-s0513a4:2628": "Tattha bhuñja sālinti ito paṭṭhāya nibbhayo hutvā bhuñjāti karīsasahassampi tasseva niyyādento evamāha. Passemūti attano ruciyā āgataṃ aññesupi divasesu taṃ passeyyāmāti.",
  "atk-s0513a4:2629_0": "Evaṃ brāhmaṇo mahāsattaṃ yācitvā piyaputtaṃ viya muducittena olokento pādato bandhanaṃ",
  "atk-s0513a4:2629_1": "mocetvā satapākatelena pāde makkhetvā bhaddapīṭhe nisīdāpetvā kañcanataṭṭake madhulāje",
  "atk-s0513a4:2629_2": "khādāpetvā sakkharodakaṃ pāyesi. Athassa suvarājā “appamatto hohi, brāhmaṇā”ti vatvā ovādaṃ dento āha –",
  "atk-s0513a4:2630": "15.",
  "atk-s0513a4:2631": "“Bhuttañca pītañca tavassamamhi, ratī ca no kosiya te sakāse;",
  "atk-s0513a4:2632": "Nikkhittadaṇḍesu dadāhi dānaṃ, jiṇṇe ca mātāpitaro bharassū”ti.",
  "atk-s0513a4:2633": "Tattha tavassamamhīti tava nivesane. Ratīti abhirati.",
  "atk-s0513a4:2634": "Taṃ sutvā brāhmaṇo tuṭṭhamānaso udānaṃ udānento gāthamāha –",
  "atk-s0513a4:2635": "16.",
  "atk-s0513a4:2636": "“Lakkhī vata me udapādi ajja, yo addasāsiṃ pavaraṃ dijānaṃ;",
  "atk-s0513a4:2637": "Suvassa sutvāna subhāsitāni, kāhāmi puññāni anappakānī”ti.",
  "atk-s0513a4:2638": "Tattha lakkhīti sirīpi puññampi paññāpi.",
  "atk-s0513a4:2639_0": "Mahāsatto brāhmaṇena attano dinnaṃ karīsasahassamattaṃ paṭikkhipitvā aṭṭhakarīsameva",
  "atk-s0513a4:2639_1": "gaṇhi. Brāhmaṇo thambhe nikhanitvā tassa khettaṃ niyyādetvā gandhamālādīhi pūjetvā",
  "atk-s0513a4:2639_2": "khamāpetvā “gaccha sāmi, assumukhe rodamāne mātāpitaro assāsehī”ti vatvā taṃ uyyojesi.",
  "atk-s0513a4:2639_3": "So tuṭṭhamānaso sālisīsaṃ ādāya gantvā mātāpitūnaṃ purato nikkhipitvā “ammatātā,",
  "atk-s0513a4:2639_4": "uṭṭhethā”ti āha. Te assumukhā rodamānā uṭṭhahiṃsu, tāvadeva suvagaṇā sannipatitvā",
  "atk-s0513a4:2639_5": "“kathaṃ muttosi, devā”ti pucchiṃsu. So tesaṃ sabbaṃ vitthārato kathesi. Kosiyopi",
  "atk-s0513a4:2639_6": "suvarañño ovādaṃ sutvā tato paṭṭhāya dhammikasamaṇabrāhmaṇānaṃ mahādānaṃ paṭṭhapesi.",
  "atk-s0513a4:2639_7": "Tamatthaṃ pakāsento satthā osānagāthamāha –",
  "atk-s0513a4:2640": "17.",
  "atk-s0513a4:2641": "“So kosiyo attamano udaggo, annañca pānañcabhisaṅkharitvā;",
  "atk-s0513a4:2642": "Annena pānena pasannacitto, santappayi samaṇabrāhmaṇe cā”ti.",
  "atk-s0513a4:2643": "Tattha santappayīti gahitagahitāni bhājanāni pūrento santappesīti.",
  "atk-s0513a4:2644_0": "Satthā imaṃ dhammadesanaṃ āharitvā “evaṃ bhikkhu mātāpitūnaṃ posanaṃ nāma paṇḍitānaṃ",
  "atk-s0513a4:2644_1": "vaṃso”ti vatvā saccāni pakāsetvā jātakaṃ samodhānesi, saccapariyosāne so bhikkhu",
  "atk-s0513a4:2644_2": "sotāpattiphale patiṭṭhahi. Tadā suvagaṇā buddhaparisā ahesuṃ, mātāpitaro mahārājakulāni,",
  "atk-s0513a4:2644_3": "khettapālo channo, brāhmaṇo ānando, suvarājā pana ahameva ahosinti.",
  "atk-s0513a4:2645": "Sālikedārajātakavaṇṇanā paṭhamā.",
  "atk-s0513a4:2647": "[485] 2. Candakinnarījātakavaṇṇanā",
  "atk-s0513a4:2648_0": "Upanīyatidaṃ maññeti idaṃ satthā kapilavatthupuraṃ upanissāya nigrodhārāme viharanto",
  "atk-s0513a4:2648_1": "rājanivesane rāhulamātaraṃ ārabbha kathesi. Idaṃ pana jātakaṃ dūrenidānato paṭṭhāya",
  "atk-s0513a4:2648_2": "kathetabbaṃ. Sā panesā nidānakathā yāva laṭṭhivane uruvelakassapasīhanādā apaṇṇakajātake",
  "atk-s0513a4:2648_3": "kathitā, tato paraṃ yāva kapilavatthugamanā vessantarajātake āvi bhavissati. Satthā",
  "atk-s0513a4:2648_4": "pana pitu nivesane nisīditvā antarabhattasamaye mahādhammapālajātakaṃ kathetvā katabhattakicco",
  "atk-s0513a4:2648_5": "“rāhulamātu nivesane nisīditvā tassā guṇaṃ vaṇṇento candakinnarījātakaṃ kathessāmī”ti",
  "atk-s0513a4:2648_6": "rājānaṃ pattaṃ gāhāpetvā dvīhi aggasāvakehi saddhiṃ rāhulamātu nivesanaṭṭhānaṃ pāyāsi.",
  "atk-s0513a4:2648_7": "Tadā tassā sammukhā cattālīsasahassanāṭakitthiyo vasanti tāsu khattiyakaññānaṃyeva",
  "atk-s0513a4:2648_8": "navutiadhikasahassaṃ. Sā tathāgatassa āgamanaṃ ñatvā “sabbā kāsāvāneva nivāsentū”ti",
  "atk-s0513a4:2648_9": "tāsaṃ ārocāpesi. Tā tathā kariṃsu. Satthā āgantvā paññattāsane nisīdi. Atha tā sabbāpi",
  "atk-s0513a4:2648_10": "ekappahāreneva viraviṃsu, mahāparidevasaddo ahosi. Rāhulamātāpi paridevitvā sokaṃ",
  "atk-s0513a4:2648_11": "vinodetvā satthāraṃ vanditvā rājagatena bahumānena sagāravena nisīdi. Rājā tassā",
  "atk-s0513a4:2648_12": "guṇakathaṃ ārabhi, “bhante, mama suṇhā ‘tumhehi kāsāvāni nivatthānī’ti sutvā kāsāvāneva",
  "atk-s0513a4:2648_13": "nivāsesi, ‘mālādīni pariccattānī’ti sutvā mālādīni pariccaji, ‘bhūmiyaṃ sayatī’ti",
  "atk-s0513a4:2648_14": "sutvā bhūmisayanāva jātā, tumhākaṃ pabbajitakāle vidhavā hutvā aññehi rājūhi pesitaṃ",
  "atk-s0513a4:2648_15": "paṇṇākāraṃ na gaṇhi, evaṃ tumhesu asaṃhīracittā esā”ti nānappakārehi tassā guṇakathaṃ",
  "atk-s0513a4:2648_16": "kathesi. Satthā “anacchariyaṃ, mahārāja, yaṃ esā idāni mama pacchime attabhāve mayi",
  "atk-s0513a4:2648_17": "sasinehā asaṃhīracittā anaññaneyyā bhaveyya. Esā tiracchānayoniyaṃ nibbattāpi mayi",
  "atk-s0513a4:2648_18": "asaṃhīracittā anaññaneyyā ahosī”ti vatvā tena yācito atītaṃ āhari.",
  "atk-s0513a4:2649_0": "Atīte bārāṇasiyaṃ brahmadatte rajjaṃ kārente mahāsatto himavantapadese kinnarayoniyaṃ",
  "atk-s0513a4:2649_1": "nibbatti, candā nāmassa bhariyā. Te ubhopi candanāmake rajatapabbate vasiṃsu. Tadā",
  "atk-s0513a4:2649_2": "bārāṇasirājā amaccānaṃ rajjaṃ niyyādetvā dve kāsāyāni nivāsetvā sannaddhapañcāvudho",
  "atk-s0513a4:2649_3": "ekakova himavantaṃ pāvisi. So migamaṃsaṃ khādanto ekaṃ khuddakanadiṃ anusañcaranto",
  "atk-s0513a4:2649_4": "uddhaṃ abhiruhi. Candapabbatavāsino kinnarā vassārattasamaye anotaritvā pabbateyeva",
  "atk-s0513a4:2649_5": "vasanti, nidāghasamaye otaranti. Tadā ca so candakinnaro attano bhariyāya saddhiṃ",
  "atk-s0513a4:2649_6": "otaritvā tesu tesu ṭhānesu gandhe vilimpanto pupphareṇuṃ khādanto pupphapaṭe nivāsento",
  "atk-s0513a4:2649_7": "pārupanto latādolāhi kīḷanto madhurassarena gāyanto taṃ khuddakanadiṃ patvā ekasmiṃ",
  "atk-s0513a4:2649_8": "nivattanaṭṭhāne otaritvā udake pupphāni vikiritvā udakakīḷaṃ kīḷitvā pupphapaṭe nivāsetvā",
  "atk-s0513a4:2649_9": "pārupitvā rajatapaṭṭavaṇṇāya vālukāya pupphāsanaṃ paññapetvā ekaṃ veḷu daṇḍakaṃ gahetvā",
  "atk-s0513a4:2649_10": "sayane nisīdi. Tato candakinnaro veḷuṃ vādento madhurasaddena gāyi. Candakinnarī",
  "atk-s0513a4:2649_11": "muduhatthe nāmetvā tassa avidūre ṭhitā nacci ceva gāyi ca. So rājā tesaṃ saddaṃ sutvā",
  "atk-s0513a4:2649_12": "padasaddaṃ asāvento saṇikaṃ gantvā paṭicchanne ṭhatvā te kinnare disvā kinnariyā",
  "atk-s0513a4:2649_13": "paṭibaddhacitto hutvā “taṃ kinnaraṃ vijjhitvā jīvitakkhayaṃ pāpetvā imāya saddhiṃ",
  "atk-s0513a4:2649_14": "saṃvāsaṃ kappessāmī”ti ṭhatvā candakinnaraṃ vijjhi. So vedanāppatto paridevamāno",
  "atk-s0513a4:2649_15": "catasso gāthā abhāsi –",
  "atk-s0513a4:2650": "18.",
  "atk-s0513a4:2651": "“Upanīyatidaṃ maññe, cande lohitamaddane;",
  "atk-s0513a4:2652": "Ajja jahāmi jīvitaṃ, pāṇā me cande nirujjhanti.",
  "atk-s0513a4:2653": "19.",
  "atk-s0513a4:2654": "“Osīdi me dukkhaṃ hadayaṃ, me ḍayhate nitammāmi;",
  "atk-s0513a4:2655": "Tava candiyā socantiyā, na naṃ aññehi sokehi.",
  "atk-s0513a4:2656": "20.",
  "atk-s0513a4:2657": "“Tiṇamiva vanamiva milāyāmi, nadī aparipuṇṇāva sussāmi;",
  "atk-s0513a4:2658": "Tava candiyā socantiyā, na naṃ aññehi sokehi.",
  "atk-s0513a4:2659": "21.",
  "atk-s0513a4:2660": "“Vassamiva sare pāde, imāni assūni vattare mayhaṃ;",
  "atk-s0513a4:2661": "Tava candiyā socantiyā, na naṃ aññehi sokehī”ti.",
  "atk-s0513a4:2662_0": "Tattha upanīyatīti santativicchedaṃ upanīyati. Idanti jīvitaṃ. Pāṇā meti bhadde,",
  "atk-s0513a4:2662_1": "cande mama jīvitapāṇā nirujjhanti. Osīdi meti jīvitaṃ me osīdati. Nitammāmīti atikilamāmi.",
  "atk-s0513a4:2662_2": "Tava candiyāti idaṃ mama dukkhaṃ, na naṃ aññehi sokehi, atha kho tava candiyā socantiyā",
  "atk-s0513a4:2662_3": "sokahetu yasmā tvaṃ mama viyogena socissasi, tasmāti attho. Tiṇamiva vanamiva milāyāmīti",
  "atk-s0513a4:2662_4": "tattapāsāṇe khittatiṇamiva mūlachinnavanamiva milāyāmīti vadati. Sare pādeti yathā",
  "atk-s0513a4:2662_5": "nāma pabbatapāde patitavassaṃ saritvā acchinnadhāraṃ vattati.",
  "atk-s0513a4:2663_0": "Mahāsatto imāhi catūhi gāthāhi paridevitvā pupphasayane nipannova satiṃ vissajjetvā",
  "atk-s0513a4:2663_1": "parivatti. Rājā patiṭṭhitova. Itarā mahāsatte paridevante attano ratiyā mattā hutvā",
  "atk-s0513a4:2663_2": "tassa viddhabhāvaṃ na jānāti, visaññaṃ pana naṃ parivattitvā nipannaṃ disvā “kiṃ",
  "atk-s0513a4:2663_3": "nu kho me piyasāmikassa dukkha”nti upadhārentī pahāramukhato paggharantaṃ lohitaṃ",
  "atk-s0513a4:2663_4": "disvā piyasāmike uppannaṃ balavasokaṃ sandhāretuṃ asakkontī mahāsaddena paridevi.",
  "atk-s0513a4:2663_5": "Rājā “kinnaro mato bhavissatī”ti nikkhamitvā attānaṃ dassesi. Candā taṃ disvā “iminā",
  "atk-s0513a4:2663_6": "me corena piyasāmiko viddho bhavissatī”ti kampamānā palāyitvā pabbatamatthake ṭhatvā",
  "atk-s0513a4:2663_7": "rājānaṃ paribhāsantī pañca gāthā abhāsi –",
  "atk-s0513a4:2664": "22.",
  "atk-s0513a4:2665": "“Pāpo khosi rājaputta, yo me icchitaṃ patiṃ varākiyā;",
  "atk-s0513a4:2666": "Vijjhasi vanamūlasmiṃ, soyaṃ viddho chamā seti.",
  "atk-s0513a4:2667": "23.",
  "atk-s0513a4:2668": "“Imaṃ mayhaṃ hadayasokaṃ, paṭimuñcatu rājaputta tava mātā;",
  "atk-s0513a4:2669": "Yo mayhaṃ hadayasoko, kimpurisaṃ avekkhamānāya.",
  "atk-s0513a4:2670": "24.",
  "atk-s0513a4:2671": "“Imaṃ mayhaṃ hadayasokaṃ, paṭimuñcatu rājaputta tava jāyā;",
  "atk-s0513a4:2672": "Yo mayhaṃ hadayasoko, kimpurisaṃ avekkhamānāya.",
  "atk-s0513a4:2673": "25.",
  "atk-s0513a4:2674": "“Mā ca puttaṃ mā ca patiṃ, addakkhi rājaputta tava mātā;",
  "atk-s0513a4:2675": "Yo kimpurisaṃ avadhi, adūsakaṃ mayha kāmā hi.",
  "atk-s0513a4:2676": "26.",
  "atk-s0513a4:2677": "“Mā ca puttaṃ mā ca patiṃ, addakkhi rājaputta tava jāyā;",
  "atk-s0513a4:2678": "Yo kimpurisaṃ avadhi, adūsakaṃ mayha kāmā hī”ti.",
  "atk-s0513a4:2679": "Tattha varākiyāti kapaṇāya. Paṭimuñcatūti paṭilabhatu phusatu pāpuṇātu. Mayha kāmā hīti mayhaṃ kāmena.",
  "atk-s0513a4:2680": "Rājā naṃ pañcahi gāthāhi paribhāsitvā pabbatamatthake ṭhitaṃyeva assāsento gāthamāha –",
  "atk-s0513a4:2681": "27.",
  "atk-s0513a4:2682": "“Mā tvaṃ cande rodi mā sopi, vanatimiramattakkhi;",
  "atk-s0513a4:2683": "Mama tvaṃ hehisi bhariyā, rājakule pūjitā nārībhī”ti.",
  "atk-s0513a4:2684_0": "Tattha candeti mahāsattassa paridevanakāle nāmassa sutattā evamāha. Vanatimiramattakkhīti",
  "atk-s0513a4:2684_1": "vanatimirapupphasamānaakkhi. Pūjitā nārībhīti soḷasannaṃ itthisahassānaṃ jeṭṭhikā aggamahesī hessasi.",
  "atk-s0513a4:2685": "Candā tassa vacanaṃ sutvā “tvaṃ kiṃ maṃ vadesī”ti sīhanādaṃ nadantī anantaragāthamāha –",
  "atk-s0513a4:2686": "28.",
  "atk-s0513a4:2687": "“Api nūnahaṃ marissaṃ, nāhaṃ rājaputta tava hessaṃ;",
  "atk-s0513a4:2688": "Yo kimpurisaṃ avadhi, adūsakaṃ mayha kāmā hī”ti.",
  "atk-s0513a4:2689": "Tattha api nūnahanti api ekaṃseneva ahaṃ marissaṃ.",
  "atk-s0513a4:2690": "So tassā vacanaṃ sutvā nicchandarāgo hutvā itaraṃ gāthamāha –",
  "atk-s0513a4:2691": "29.",
  "atk-s0513a4:2692": "“Api bhīruke api jīvitukāmike, kimpurisi gaccha himavantaṃ;",
  "atk-s0513a4:2693": "Tālīsatagarabhojanā, aññe taṃ migā ramissantī”ti.",
  "atk-s0513a4:2694_0": "Tattha api bhīruketi bhīrujātike. Tālīsatagarabhojanāti tvaṃ tālīsapattatagarapattabhojanā",
  "atk-s0513a4:2694_1": "migī, tasmā aññe taṃ migā ramissanti, na tvaṃ rājakulārahā, gacchāti naṃ avaca, vatvā",
  "atk-s0513a4:2694_2": "ca pana nirapekkho hutvā pakkāmi.",
  "atk-s0513a4:2695_0": "Sā tassa gatabhāvaṃ ñatvā oruyha mahāsattaṃ āliṅgitvā pabbatamatthakaṃ āropetvā pabbatatale",
  "atk-s0513a4:2695_1": "nipajjāpetvā sīsamassa attano ūrūsu katvā balavaparidevaṃ paridevamānā dvādasa gāthā abhāsi –",
  "atk-s0513a4:2696": "30.",
  "atk-s0513a4:2697": "“Te pabbatā tā ca kandarā, tā ca giriguhāyo tatheva tiṭṭhanti;",
  "atk-s0513a4:2698": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2699": "31.",
  "atk-s0513a4:2700": "“Te paṇṇasanthatā ramaṇīyā, vāḷamigehi anuciṇṇā;",
  "atk-s0513a4:2701": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2702": "32.",
  "atk-s0513a4:2703": "“Te pupphasanthatā ramaṇīyā, vāḷamigehi anuciṇṇā;",
  "atk-s0513a4:2704": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2705": "33.",
  "atk-s0513a4:2706": "“Acchā savanti girivananadiyo, kusumābhikiṇṇasotāyo;",
  "atk-s0513a4:2707": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2708": "34.",
  "atk-s0513a4:2709": "“Nīlāni himavato pabbatassa, kūṭāni dassanīyāni;",
  "atk-s0513a4:2710": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2711": "35.",
  "atk-s0513a4:2712": "“Pītāni himavato pabbatassa, kūṭāni dassanīyāni;",
  "atk-s0513a4:2713": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2714": "36.",
  "atk-s0513a4:2715": "“Tambāni himavato pabbatassa, kūṭāni dassanīyāni;",
  "atk-s0513a4:2716": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2717": "37.",
  "atk-s0513a4:2718": "“Tuṅgāni himavato pabbatassa, kūṭāni dassanīyāni;",
  "atk-s0513a4:2719": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2720": "38.",
  "atk-s0513a4:2721": "“Setāni himavato pabbatassa, kūṭāni dassanīyāni;",
  "atk-s0513a4:2722": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2723": "39.",
  "atk-s0513a4:2724": "“Citrāni himavato pabbatassa, kūṭāni dassanīyāni;",
  "atk-s0513a4:2725": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2726": "40.",
  "atk-s0513a4:2727": "“Yakkhagaṇasevite gandhamādane, osadhebhi sañchanne;",
  "atk-s0513a4:2728": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2729": "41.",
  "atk-s0513a4:2730": "“Kimpurisasevite gandhamādane, osadhebhi sañchanne;",
  "atk-s0513a4:2731": "Tattheva taṃ apassantī, kimpurisa kathaṃ ahaṃ kassa”nti.",
  "atk-s0513a4:2732_0": "Tattha te pabbatāti yesu mayaṃ ekatova abhiramimha, ime te pabbatā tā ca kandarā",
  "atk-s0513a4:2732_1": "tā ca giriguhāyo tatheva ṭhitā. Tesu ahaṃ idāni taṃ apassantī kathaṃ kassaṃ, kiṃ",
  "atk-s0513a4:2732_2": "karissāmi, tesu pupphaphalapallavādisobhaṃ taṃ apassantī kathaṃ adhivāsetuṃ sakkhissāmīti",
  "atk-s0513a4:2732_3": "paridevati. Paṇṇasanthatāti tālīsapattādigandhapaṇṇasantharā. Acchāti vippasannodakā.",
  "atk-s0513a4:2732_4": "Nīlānīti nīlamaṇimayāni. Pītānīti sovaṇṇamayāni. Tambānīti manosilamayāni. Tuṅgānīti",
  "atk-s0513a4:2732_5": "uccāni tikhiṇaggāni. Setānīti rajatamayāni. Citrānīti sattaratanamissakāni. Yakkhagaṇaseviteti",
  "atk-s0513a4:2732_6": "bhummadevatāhi sevite.",
  "atk-s0513a4:2733_0": "Iti sā dvādasahi gāthāhi paridevitvā mahāsattassa ure hatthaṃ ṭhapetvā santāpabhāvaṃ",
  "atk-s0513a4:2733_1": "ñatvā “cando jīvatiyeva, devujjhānakammaṃ katvā jīvitamassa dassāmī”ti cintetvā “kiṃ",
  "atk-s0513a4:2733_2": "nu kho lokapālā nāma natthi, udāhu vippavutthā, adu matā, te me piyasāmikaṃ na rakkhantī”ti",
  "atk-s0513a4:2733_3": "devujjhānakammaṃ akāsi. Tassā sokavegena sakkassa āsanaṃ uṇhaṃ ahosi. Sakko āvajjento",
  "atk-s0513a4:2733_4": "taṃ kāraṇaṃ ñatvā brāhmaṇavaṇṇena vegeneva āgantvā kuṇḍikato udakaṃ gahetvā mahāsattaṃ",
  "atk-s0513a4:2733_5": "āsiñci. Tāvadeva visaṃ antaradhāyi, vaṇo ruhi, imasmiṃ ṭhāne viddhotipi na paññāyi.",
  "atk-s0513a4:2733_6": "Mahāsatto sukhito uṭṭhāsi. Candā piyasāmikaṃ arogaṃ disvā somanassappattā sakkassa",
  "atk-s0513a4:2733_7": "pāde vandantī anantaragāthamāha –",
  "atk-s0513a4:2734": "42.",
  "atk-s0513a4:2735": "“Vande te ayirabrahme, yo me icchitaṃ patiṃ varākiyā;",
  "atk-s0513a4:2736": "Amatena abhisiñci, samāgatāsmi piyatamenā”ti.",
  "atk-s0513a4:2737": "Tattha amatenāti udakaṃ “amata”nti maññamānā evamāha. Piyatamenāti piyatarena, ayameva vā pāṭho.",
  "atk-s0513a4:2738_0": "Sakko tesaṃ ovādamadāsi “ito paṭṭhāya candapabbatato oruyha manussapathaṃ mā gamittha,",
  "atk-s0513a4:2738_1": "idheva vasathā”ti. Evañca pana vatvā te ovaditvā sakaṭṭhānameva gato. Candāpi “kiṃ",
  "atk-s0513a4:2738_2": "no sāmi iminā paripanthaṭṭhānena, ehi candapabbatameva gacchāmā”ti vatvā osānagāthamāha –",
  "atk-s0513a4:2739": "43.",
  "atk-s0513a4:2740": "“Vicarāma dāni girivananadiyo, kusumābhikiṇṇasotāyo;",
  "atk-s0513a4:2741": "Nānādumavasanāyo, piyaṃvadā aññamaññassā”ti.",
  "atk-s0513a4:2742_0": "Satthā imaṃ dhammadesanaṃ āharitvā “na idāneva, pubbepesā mayi asaṃhīracittā anaññaneyyā",
  "atk-s0513a4:2742_1": "evā”ti vatvā jātakaṃ samodhānesi – “tadā rājā devadatto ahosi, sakko anuruddho, candā",
  "atk-s0513a4:2742_2": "rāhulamātā, candakinnaro pana ahameva ahosi”nti.",
  "atk-s0513a4:2743": "Candakinnarījātakavaṇṇanā dutiyā.",
  "atk-s0513a4:2745": "[486] 3. Mahāukkusajātakavaṇṇanā",
  "atk-s0513a4:2746_0": "Ukkā cilācā bandhantīti idaṃ satthā jetavane viharanto mittabandhakaupāsakaṃ ārabbha",
  "atk-s0513a4:2746_1": "kathesi. So kira sāvatthiyaṃ parijiṇṇassa kulassa putto sahāyaṃ pesetvā aññataraṃ",
  "atk-s0513a4:2746_2": "kuladhītaraṃ vārāpetvā “atthi panassa uppannakiccaṃ nittharaṇasamattho mitto vā sahāyo",
  "atk-s0513a4:2746_3": "vā”ti vutte “natthī”ti vatvā “tena hi mitte tāva bandhatū”ti vutte tasmiṃ ovāde ṭhatvā",
  "atk-s0513a4:2746_4": "paṭhamaṃ tāva catūhi dovārikehi saddhiṃ mettiṃ akāsi, athānupubbena nagaraguttikagaṇakamahāmattādīhi",
  "atk-s0513a4:2746_5": "saddhiṃ mettiṃ katvā senāpatināpi uparājenāpi saddhiṃ mettiṃ akāsi. Tehi pana saddhiṃ",
  "atk-s0513a4:2746_6": "ekato hutvā raññā saddhiṃ mettiṃ akāsi. Tato asītiyā mahātherehi saddhiṃ ānandattherenapi",
  "atk-s0513a4:2746_7": "saddhiṃ ekato hutvā tathāgatena saddhiṃ mettiṃ akāsi. Atha naṃ satthā saraṇesu ca",
  "atk-s0513a4:2746_8": "sīlesu ca patiṭṭhāpesi, rājāpissa issariyamadāsi. So mittabandhakoyevāti pākaṭo jāto.",
  "atk-s0513a4:2746_9": "Athassa rājā mahantaṃ gehaṃ datvā āvāhamaṅgalaṃ kāresi. Rājānaṃ ādiṃ katvā mahājano",
  "atk-s0513a4:2746_10": "paṇṇākāre pahiṇi. Athassa bhariyā raññā pahitaṃ paṇṇākāraṃ uparājassa, uparājena",
  "atk-s0513a4:2746_11": "pahitaṃ paṇṇākāraṃ senāpatissāti etena upāyena sakalanagaravāsino ābandhitvā gaṇhi.",
  "atk-s0513a4:2746_12": "Sattame divase mahāsakkāraṃ katvā dasabalaṃ nimantetvā pañcasatassa buddhappamukhassa",
  "atk-s0513a4:2746_13": "bhikkhusaṅghassa mahādānaṃ datvā bhattakiccāvasāne satthārā kathitaṃ anumodanaṃ sutvā",
  "atk-s0513a4:2746_14": "ubhopi jayampatikā sotāpattiphale patiṭṭhahiṃsu.",
  "atk-s0513a4:2747_0": "Bhikkhū dhammasabhāyaṃ kathaṃ samuṭṭhāpesuṃ “āvuso, mittabandhakaupāsako attano bhariyaṃ",
  "atk-s0513a4:2747_1": "nissāya tassā vacanaṃ katvā sabbehi mettiṃ katvā rañño santikā mahantaṃ sakkāraṃ",
  "atk-s0513a4:2747_2": "labhi, tathāgatena pana saddhiṃ mettiṃ katvā ubhopi jayampatikā sotāpattiphale patiṭṭhitā”ti.",
  "atk-s0513a4:2747_3": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a4:2747_4": "nāmā”ti vutte “na, bhikkhave, idāneva so etaṃ mātugāmaṃ nissāya mahantaṃ yasaṃ sampatto,",
  "atk-s0513a4:2747_5": "pubbe tiracchānayoniyaṃ nibbattopi panesa etissā vacanena bahūhi saddhiṃ mettiṃ katvā",
  "atk-s0513a4:2747_6": "puttasokato muttoyevā”ti vatvā tehi yācito atītaṃ āhari.",
  "atk-s0513a4:2748_0": "Atīte bārāṇasiyaṃ brahmadatte rajjaṃ kārente ekacce paccantavāsino yattha yattha",
  "atk-s0513a4:2748_1": "bahuṃ maṃsaṃ labhanti, tattha tattha gāmaṃ nivāsetvā araññe caritvā migādayo māretvā",
  "atk-s0513a4:2748_2": "maṃsaṃ āharitvā puttadāre posenti. Tesaṃ gāmato avidūre mahājātassaro atthi. Tassa",
  "atk-s0513a4:2748_3": "dakkhiṇapasse eko senasakuṇo, pacchimapasse ekā senasakuṇī, uttarapasse sīho migarājā,",
  "atk-s0513a4:2748_4": "pācīnapasse ukkusasakuṇarājā vasati. Jātassaramajjhe pana unnataṭṭhāne kacchapo vasati.",
  "atk-s0513a4:2748_5": "Tadā seno seniṃ “bhariyā me hohī”ti vadati. Atha naṃ sā āha – “atthi pana te koci",
  "atk-s0513a4:2748_6": "mitto”ti? “Natthi bhadde”ti. Amhākaṃ uppannaṃ bhayaṃ vā dukkhaṃ vā haraṇasamatthaṃ",
  "atk-s0513a4:2748_7": "mittaṃ vā sahāyaṃ vā laddhuṃ vaṭṭati, mitte tāva gaṇhāhīti. “Kehi saddhiṃ mettiṃ",
  "atk-s0513a4:2748_8": "karomi bhadde”ti? Pācīnapasse vasantena ukkusarājena, uttarapasse sīhena, jātassaramajjhe",
  "atk-s0513a4:2748_9": "kacchapena saddhiṃ mettiṃ karohīti. So tassā vacanaṃ sampaṭicchitvā tathā akāsi.",
  "atk-s0513a4:2748_10": "Tadā te ubhopi saṃvāsaṃ kappetvā tasmiṃyeva sare ekasmiṃ dīpake kadambarukkho atthi",
  "atk-s0513a4:2748_11": "samantā udakena parikkhitto, tasmiṃ kulāvakaṃ katvā paṭivasiṃsu.",
  "atk-s0513a4:2749_0": "Tesaṃ aparabhāge dve sakuṇapotakā jāyiṃsu. Tesaṃ pakkhesu asañjātesuyeva ekadivasaṃ",
  "atk-s0513a4:2749_1": "te jānapadā divasaṃ araññe caritvā kiñci alabhitvā “na sakkā tucchahatthena gharaṃ",
  "atk-s0513a4:2749_2": "gantuṃ, macche vā kacchape vā gaṇhissāmā”ti saraṃ otaritvā taṃ dīpakaṃ gantvā tassa",
  "atk-s0513a4:2749_3": "kadambassa mūle nipajjitvā makasādīhi khajjamānā tesaṃ palāpanatthāya araṇiṃ manthetvā",
  "atk-s0513a4:2749_4": "aggiṃ nibbattetvā dhūmaṃ kariṃsu. Dhumo uggantvā sakuṇe pahari, sakuṇapotakā viraviṃsu.",
  "atk-s0513a4:2749_5": "Jānapadā taṃ sutvā “ambho, sakuṇapotakānaṃ sūyati saddo, uṭṭhetha ukkā bandhatha,",
  "atk-s0513a4:2749_6": "chātā sayituṃ na sakkoma, sakuṇamaṃsaṃ khāditvāva sayissāmā”ti vatvā aggiṃ jāletvā",
  "atk-s0513a4:2749_7": "ukkā bandhiṃsu. Sakuṇikā tesaṃ saddaṃ sutvā “ime amhākaṃ potake khāditukāmā, mayaṃ",
  "atk-s0513a4:2749_8": "evarūpassa bhayassa haraṇatthāya mitte gaṇhimha, sāmikaṃ ukkusarājassa santikaṃ pesessāmī”ti",
  "atk-s0513a4:2749_9": "cintetvā “gaccha, sāmi, puttānaṃ no uppannabhayaṃ ukkusarājassa ārocehī”ti vatvā",
  "atk-s0513a4:2749_10": "paṭhamaṃ gāthamāha –",
  "atk-s0513a4:2750": "44.",
  "atk-s0513a4:2751": "“Ukkā cilācā bandhanti dīpe, pajā mamaṃ khādituṃ patthayanti;",
  "atk-s0513a4:2752": "Mittaṃ sahāyañca vadehi senaka, ācikkha ñātibyasanaṃ dijāna”nti.",
  "atk-s0513a4:2753_0": "Tattha cilācāti jānapadā. Dīpeti dīpakamhi. Pajā mamanti mama puttake. Senakāti senakasakuṇaṃ",
  "atk-s0513a4:2753_1": "nāmenālapati. Ñātibyasananti puttānaṃ byasanaṃ. Dijānanti amhākaṃ ñātīnaṃ dijānaṃ",
  "atk-s0513a4:2753_2": "idaṃ byasanaṃ ukkusarājassa santikaṃ gantvā ācikkhāhīti vadati.",
  "atk-s0513a4:2754": "So vegena tassa vasanaṭṭhānaṃ gantvā vassitvā attano āgatabhāvaṃ jānāpetvā katokāso upasaṅkamitvā vanditvā “kiṃkāraṇā āgatosī”ti puṭṭho āgatakāraṇaṃ dassento dutiyaṃ gāthamāha –",
  "atk-s0513a4:2755": "45.",
  "atk-s0513a4:2756": "“Dijo dijānaṃ pavarosi pakkhima, ukkusarāja saraṇaṃ taṃ upema;",
  "atk-s0513a4:2757": "Pajā mamaṃ khādituṃ patthayanti, luddā cilācā bhava me sukhāyā”ti.",
  "atk-s0513a4:2758": "Tattha dijoti tvaṃ dijo ceva dijānaṃ pavaro ca.",
  "atk-s0513a4:2759": "Ukkusarājā “senaka mā bhāyī”ti taṃ assāsetvā tatiyaṃ gāthamāha –",
  "atk-s0513a4:2760": "46.",
  "atk-s0513a4:2761": "“Mittaṃ sahāyañca karonti paṇḍitā, kāle akāle sukhamesamānā;",
  "atk-s0513a4:2762": "Karomi te senaka etamatthaṃ, ariyo hi ariyassa karoti kicca”nti.",
  "atk-s0513a4:2763": "Tattha kāle akāleti divā ca rattiñca. Ariyoti idha ācāraariyo adhippeto. Ācārasampanno hi ācārasampannassa kiccaṃ karoteva, kimettha karaṇīyanti vadati.",
  "atk-s0513a4:2764_0": "Atha naṃ pucchi “kiṃ, samma, rukkhaṃ abhiruḷhā cilācā”ti? Na tāva abhiruḷhā, ukkāyeva",
  "atk-s0513a4:2764_1": "bandhantīti. Tena hi tvaṃ sīghaṃ gantvā mama sahāyikaṃ assāsetvā mamāgamanabhāvaṃ",
  "atk-s0513a4:2764_2": "ācikkhāhīti. So tathā akāsi. Ukkusarājāpi gantvā kadambassa avidūre cilācānaṃ abhiruhanaṃ",
  "atk-s0513a4:2764_3": "olokento ekasmiṃ rukkhagge nisīditvā ekassa cilācassa abhiruhanakāle tasmiṃ kulāvakassa",
  "atk-s0513a4:2764_4": "avidūraṃ abhiruḷhe sare nimujjitvā pakkhehi ca mukhena ca udakaṃ āharitvā ukkāya",
  "atk-s0513a4:2764_5": "upari āsiñci, sā nibbāyi. Cilācā “imañca senakasakuṇapotake cassa khādissāmī”ti otaritvā",
  "atk-s0513a4:2764_6": "puna ukkaṃ jālāpetvā abhiruhiṃsu. Puna so ukkaṃ vijjhāpesi. Etenupāyena baddhaṃ baddhaṃ",
  "atk-s0513a4:2764_7": "vijjhāpentassevassa aḍḍharatto jāto. So ativiya kilami, heṭṭhāudare kilomakaṃ tanutaṃ",
  "atk-s0513a4:2764_8": "gataṃ, akkhīni rattāni jātāni. Taṃ disvā sakuṇī sāmikaṃ āha – “sāmi, ativiya kilanto",
  "atk-s0513a4:2764_9": "ukkusarājā, etassa thokaṃ vissamanatthāya gantvā kacchaparājassa kathehī”ti. So tassā",
  "atk-s0513a4:2764_10": "vacanaṃ sutvā ukkusaṃ upasaṅkamitvā gāthāya ajjhabhāsi –",
  "atk-s0513a4:2765": "47.",
  "atk-s0513a4:2766": "“Yaṃ hoti kiccaṃ anukampakena, ariyassa ariyena kataṃ tayīdaṃ;",
  "atk-s0513a4:2767": "Attānurakkhī bhava mā aḍayhi, lacchāma putte tayi jīvamāne”ti.",
  "atk-s0513a4:2768": "Tattha tayīdanti tayā idaṃ, ayameva vā pāṭho.",
  "atk-s0513a4:2769": "So tassa vacanaṃ sutvā sīhanādaṃ nadanto pañcamaṃ gāthamāha –",
  "atk-s0513a4:2770": "48.",
  "atk-s0513a4:2771": "“Taveva rakkhāvaraṇaṃ karonto, sarīrabhedāpi na santasāmi;",
  "atk-s0513a4:2772": "Karonti heke sakhinaṃ sakhāro, pāṇaṃ cajantā satamesa dhammo”ti.",
  "atk-s0513a4:2773": "Chaṭṭhaṃ pana satthā abhisambuddho hutvā tassa guṇaṃ vaṇṇento āha –",
  "atk-s0513a4:2774": "49.",
  "atk-s0513a4:2775": "“Sudukkaraṃ kammamakāsi, aṇḍajāyaṃ vihaṅgamo;",
  "atk-s0513a4:2776": "Atthāya kuraro putte, aḍḍharatte anāgate”ti.",
  "atk-s0513a4:2777": "Tattha kuraroti ukkusarājā. Putteti senakassa putte rakkhanto tesaṃ atthāya aḍḍharatte anāgate yāva diyaḍḍhayāmā vāyāmaṃ karonto dukkaraṃ akāsi.",
  "atk-s0513a4:2778_0": "Senopi ukkusaṃ “thokaṃ vissamāhi, sammā”ti vatvā kacchapassa santikaṃ gantvā taṃ",
  "atk-s0513a4:2778_1": "uṭṭhāpetvā “kiṃ, samma, āgatosī”ti vutto “evarūpaṃ nāma bhayaṃ uppannaṃ, ukkusarājā",
  "atk-s0513a4:2778_2": "paṭhamayāmato paṭṭhāya vāyamanto kilami, tenamhi tava santikaṃ āgato”ti vatvā sattamaṃ gāthamāha –",
  "atk-s0513a4:2779": "50.",
  "atk-s0513a4:2780": "“Cutāpi heke khalitā sakammunā, mittānukampāya patiṭṭhahanti;",
  "atk-s0513a4:2781": "Puttā mamaṭṭā gatimāgatosmi, atthaṃ caretho mama vāricarā”ti.",
  "atk-s0513a4:2782_0": "Tassattho – sāmi, ekacce hi yasato vā dhanato vā cutāpi sakammunā khalitāpi mittānaṃ",
  "atk-s0513a4:2782_1": "anukampāya patiṭṭhahanti, mama ca puttā aṭṭā āturā, tenāhaṃ taṃ gatiṃ paṭisaraṇaṃ",
  "atk-s0513a4:2782_2": "katvā āgatosmi, puttānaṃ jīvitadānaṃ dadanto atthaṃ me carāhi vāricarāti.",
  "atk-s0513a4:2783": "Taṃ sutvā kacchapo itaraṃ gāthamāha –",
  "atk-s0513a4:2784": "51.",
  "atk-s0513a4:2785": "“Dhanena dhaññena ca attanā ca, mittaṃ sahāyañca karonti paṇḍitā;",
  "atk-s0513a4:2786": "Karomi te senaka etamatthaṃ, ariyo hi ariyassa karoti kicca”nti.",
  "atk-s0513a4:2787": "Athassa putto avidūre nipanno pitu vacanaṃ sutvā “mā me pitā kilamatu, ahaṃ pitu kiccaṃ karissāmī”ti cintetvā navamaṃ gāthamāha –",
  "atk-s0513a4:2788": "52.",
  "atk-s0513a4:2789": "“Appossukko tāta tuvaṃ nisīda, putto pitu carati atthacariyaṃ;",
  "atk-s0513a4:2790": "Ahaṃ carissāmi tavetamatthaṃ, senassa putte paritāyamāno”ti.",
  "atk-s0513a4:2791": "Atha naṃ pitā gāthāya ajjhabhāsi –",
  "atk-s0513a4:2792": "53.",
  "atk-s0513a4:2793": "“Addhā hi tāta satamesa dhammo, putto pitu yaṃ care atthacariyaṃ;",
  "atk-s0513a4:2794": "Appeva maṃ disvāna pavaḍḍhakāyaṃ, senassa puttā na viheṭhayeyyu”nti.",
  "atk-s0513a4:2795": "Tattha satamesa dhammoti paṇḍitānaṃ esa dhammo. Puttāti senassa putte cilācā na heṭhayeyyunti.",
  "atk-s0513a4:2796_0": "Evaṃ vatvā mahākacchapo “samma, mā bhāyi, tvaṃ purato gaccha, idānāhaṃ āgamissāmī”ti",
  "atk-s0513a4:2796_1": "taṃ uyyojetvā udake patitvā kalalañca sevālañca saṃkaḍḍhitvā ādāya dīpakaṃ gantvā",
  "atk-s0513a4:2796_2": "aggiṃ vijjhāpetvā nipajji. Cilācā “kiṃ no senapotakehi, imaṃ kāḷakacchapaṃ parivattetvā",
  "atk-s0513a4:2796_3": "māressāma, ayaṃ no sabbesaṃ pahossatī”ti valliyo uddharitvā jiyā gahetvā nivatthapilotikāpi",
  "atk-s0513a4:2796_4": "mocetvā tesu tesu ṭhānesu bandhitvā kacchapaṃ parivattetuṃ na sakkonti. Kacchapo",
  "atk-s0513a4:2796_5": "te ākaḍḍhanto gantvā gambhīraṭṭhāne udake pati. Tepi kacchapalobhena saddhiṃyeva",
  "atk-s0513a4:2796_6": "patitvā udakapuṇṇāya kucchiyā kilantā nikkhamitvā “bho ekena no ukkusena yāva aḍḍharattā",
  "atk-s0513a4:2796_7": "ukkā vijjhāpitā, idāni iminā kacchapena udake pātetvā udakaṃ pāyetvā mahodarā katamha,",
  "atk-s0513a4:2796_8": "puna aggiṃ karitvā aruṇe uggatepi ime senakapotake khādissāmā”ti aggiṃ kātuṃ ārabhiṃsu.",
  "atk-s0513a4:2796_9": "Sakuṇī tesaṃ kathaṃ sutvā “sāmi, ime yāya kāyaci velāya amhākaṃ puttake khāditvā",
  "atk-s0513a4:2796_10": "gamissanti, sahāyassa no sīhassa santikaṃ gacchāhī”ti āha. So taṅkhaṇaññeva sīhassa",
  "atk-s0513a4:2796_11": "santikaṃ gantvā “kiṃ avelāya āgatosī”ti vutte ādito paṭṭhāya taṃ pavattiṃ ārocetvā",
  "atk-s0513a4:2796_12": "ekādasamaṃ gāthamāha –",
  "atk-s0513a4:2797": "54.",
  "atk-s0513a4:2798": "“Pasū manussā migavīraseṭṭha, bhayaṭṭitā seṭṭhamupabbajanti;",
  "atk-s0513a4:2799": "Puttā mamaṭṭā gatimāgatosmi, tvaṃ nosi rājā bhava me sukhāyā”ti.",
  "atk-s0513a4:2800_0": "Tattha pasūti sabbatiracchāne āha. Idaṃ vuttaṃ hoti – “sāmi, migesu vīriyena seṭṭha,",
  "atk-s0513a4:2800_1": "sabbalokasmiñhi sabbe tiracchānāpi manussāpi bhayaṭṭitā hutvā seṭṭhaṃ upagacchanti,",
  "atk-s0513a4:2800_2": "mama ca puttā aṭṭā āturā. Tasmāhaṃ taṃ gatiṃ katvā āgatomhi, tvaṃ amhākaṃ rājā sukhāya me bhavāhī”ti.",
  "atk-s0513a4:2801": "Taṃ sutvā sīho gāthamāha –",
  "atk-s0513a4:2802": "55.",
  "atk-s0513a4:2803": "“Karomi te senaka etamatthaṃ, āyāmi te taṃ disataṃ vadhāya;",
  "atk-s0513a4:2804": "Kathañhi viññū pahu sampajāno, na vāyame attajanassa guttiyā”ti.",
  "atk-s0513a4:2805_0": "Tattha taṃ disatanti taṃ disasamūhaṃ, taṃ tava paccatthikagaṇanti attho. Pahūti amitte",
  "atk-s0513a4:2805_1": "hantuṃ samattho. Sampajānoti mittassa bhayuppattiṃ jānanto. Attajanassāti attasamassa",
  "atk-s0513a4:2805_2": "aṅgasamānassa janassa, mittassāti attho.",
  "atk-s0513a4:2806_0": "Evañca pana vatvā “gaccha tvaṃ putte samassāsehī”ti taṃ uyyojetvā maṇivaṇṇaṃ udakaṃ",
  "atk-s0513a4:2806_1": "maddamāno pāyāsi. Cilācā taṃ āgacchantaṃ disvā “kurarena tāva amhākaṃ ukkā vijjhāpitā,",
  "atk-s0513a4:2806_2": "tathā kacchapena amhe nivatthapilotikānampi assāmikā katā, idāni pana naṭṭhamhā,",
  "atk-s0513a4:2806_3": "sīho no jīvitakkhayameva pāpessatī”ti maraṇabhayatajjitā yena vā tena vā palāyiṃsu.",
  "atk-s0513a4:2806_4": "Sīho āgantvā rukkhamūle na kiñci addasa. Atha naṃ kuraro ca kacchapo ca seno ca upasaṅkamitvā",
  "atk-s0513a4:2806_5": "vandiṃsu. So tesaṃ mittānisaṃsaṃ kathetvā “ito paṭṭhāya mittadhammaṃ abhinditvā appamattā",
  "atk-s0513a4:2806_6": "hothā”ti ovaditvā pakkāmi, tepi sakaṭhānāni gatā. Senasakuṇī attano putte oloketvā",
  "atk-s0513a4:2806_7": "“mitte nissāya amhehi dārakā laddhā”ti sukhanisinnasamaye senena saddhiṃ sallapantī",
  "atk-s0513a4:2806_8": "mittadhammaṃ pakāsamānā cha gāthā abhāsi –",
  "atk-s0513a4:2807": "56.",
  "atk-s0513a4:2808": "“Mittañca kayirātha suhadayañca, ayirañca kayirātha sukhāgamāya;",
  "atk-s0513a4:2809": "Nivatthakocova sarebhihantvā, modāma puttehi samaṅgibhūtā.",
  "atk-s0513a4:2810": "57.",
  "atk-s0513a4:2811": "“Sakamittassa kammena, sahāyassāpalāyino;",
  "atk-s0513a4:2812": "Kūjantamupakūjanti, lomasā hadayaṅgamaṃ.",
  "atk-s0513a4:2813": "58.",
  "atk-s0513a4:2814": "“Mittaṃ sahāyaṃ adhigamma paṇḍito, so bhuñjatī putta pasuṃ dhanaṃ vā;",
  "atk-s0513a4:2815": "Ahañca puttā ca patī ca mayhaṃ, mittānukampāya samaṅgibhūtā.",
  "atk-s0513a4:2816": "59.",
  "atk-s0513a4:2817": "“Rājavatā sūravatā ca attho, sampannasakhissa bhavanti hete;",
  "atk-s0513a4:2818": "So mittavā yasavā uggatatto, asmiṃdhaloke modati kāmakāmī.",
  "atk-s0513a4:2819": "60.",
  "atk-s0513a4:2820": "“Karaṇīyāni mittāni, daliddenāpi senaka;",
  "atk-s0513a4:2821": "Passa mittānukampāya, samaggamhā sañātake.",
  "atk-s0513a4:2822": "61.",
  "atk-s0513a4:2823": "“Sūrena balavantena, yo mitte kurute dijo;",
  "atk-s0513a4:2824": "Evaṃ so sukhito hoti, yathāhaṃ tvañca senakā”ti.",
  "atk-s0513a4:2825_0": "Tattha mittañcāti yaṃkiñci attano mittañca suhadayañca suhadayasahāyañca sāmikasaṅkhātaṃ",
  "atk-s0513a4:2825_1": "ayirañca karotheva. Nivatthakocova sarebhihantvāti ettha kocoti kavaco. Yathā nāma",
  "atk-s0513a4:2825_2": "paṭimukkakavaco sare abhihanati nivāreti, evaṃ mayampi mittabalena paccatthike abhihantvā",
  "atk-s0513a4:2825_3": "puttehi saddhiṃ modāmāti vadati. Sakamittassa kammenāti sakassa mittassa parakkamena.",
  "atk-s0513a4:2825_4": "Sahāyassāpalāyinoti sahāyassa apalāyino migarājassa. Lomasāti pakkhino amhākaṃ puttakā",
  "atk-s0513a4:2825_5": "mañca tañca kūjantaṃ hadayaṅgamaṃ madhurassaraṃ nicchāretvā upakūjanti. Samaṅgibhūtāti ekaṭṭhāne ṭhitā.",
  "atk-s0513a4:2826_0": "Rājavatā sūravatā ca atthoti yassa sīhasadiso rājā ukkusakacchapasadisā ca sūrā mittā",
  "atk-s0513a4:2826_1": "honti, tena rājavatā sūravatā ca attho sakkā pāpuṇituṃ. Bhavanti heteti yo ca sampannasakho",
  "atk-s0513a4:2826_2": "paripuṇṇamittadhammo, tassa ete sahāyā bhavanti. Uggatattoti sirisobhaggena uggatasabhāvo.",
  "atk-s0513a4:2826_3": "Asmiṃdhaloketi idhalokasaṅkhāte asmiṃ loke modati. Kāmakāmīti sāmikaṃ ālapati. So",
  "atk-s0513a4:2826_4": "hi kāme kāmanato kāmakāmī nāma. Samaggamhāti samaggā jātamhā. Sañātaketi ñātakehi puttehi saddhiṃ.",
  "atk-s0513a4:2827": "Evaṃ sā chahi gāthāhi mittadhammassa guṇakathaṃ kathesi. Te sabbepi sahāyakā mittadhammaṃ abhinditvā yāvatāyukaṃ ṭhatvā yathākammaṃ gatā.",
  "atk-s0513a4:2828_0": "Satthā imaṃ dhammadesanaṃ āharitvā “na, bhikkhave, idāneva so bhariyaṃ nissāya sukhappatto,",
  "atk-s0513a4:2828_1": "pubbepi sukhappattoyevā”ti vatvā jātakaṃ samodhānesi – “tadā seno ca senī ca jayampatikā",
  "atk-s0513a4:2828_2": "ahesuṃ, puttakacchapo rāhulo, pitā mahāmoggallāno, ukkuso sāriputto, sīho pana ahameva ahosi”nti.",
  "atk-s0513a4:2829": "Mahāukkusajātakavaṇṇanā tatiyā.",
  "atk-s0513a4:2831": "[487] 4. Uddālakajātakavaṇṇanā",
  "atk-s0513a4:2832_0": "Kharājinā jaṭilā paṅkadantāti idaṃ satthā jetavane viharanto ekaṃ kuhakabhikkhuṃ",
  "atk-s0513a4:2832_1": "ārabbha kathesi. So hi niyyānikasāsane pabbajitvāpi catupaccayatthāya tividhaṃ kuhakavatthuṃ",
  "atk-s0513a4:2832_2": "pūresi. Athassa aguṇaṃ pakāsentā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:2832_3": "asuko nāma bhikkhu evarūpe niyyānikasāsane pabbajitvā kuhanaṃ nissāya jīvikaṃ kappetī”ti.",
  "atk-s0513a4:2832_4": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a4:2832_5": "nāmā”ti vutte “na, bhikkhave, idāneva, pubbepesa kuhakoyevā”ti vatvā atītaṃ āhari.",
  "atk-s0513a4:2833_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi paṇḍito",
  "atk-s0513a4:2833_1": "byatto. So ekadivasaṃ uyyānakīḷaṃ gato ekaṃ abhirūpaṃ gaṇikaṃ disvā paṭibaddhacitto",
  "atk-s0513a4:2833_2": "tāya saddhiṃ saṃvāsaṃ kappesi. Sā taṃ paṭicca gabbhaṃ paṭilabhi. Gabbhassa patiṭṭhitabhāvaṃ",
  "atk-s0513a4:2833_3": "ñatvā taṃ āha – “sāmi, gabbho me patiṭṭhito, jātakāle nāmaṃ karontī assa kiṃ nāmaṃ",
  "atk-s0513a4:2833_4": "karomī”ti? So “vaṇṇadāsiyā kucchimhi nibbattattā na sakkā kulanāmaṃ kātu”nti cintetvā",
  "atk-s0513a4:2833_5": "“bhadde, ayaṃ vātaghātarukkho uddālo nāma, idha paṭiladdhattā ‘uddālako’tissa nāmaṃ",
  "atk-s0513a4:2833_6": "kareyyāsī”ti vatvā aṅgulimuddikaṃ adāsi. “Sace dhītā hoti, imāya naṃ poseyyāsi, sace",
  "atk-s0513a4:2833_7": "putto, atha naṃ vayappattaṃ mayhaṃ dasseyyāsī”ti āha. Sā aparabhāge puttaṃ vijāyitvā",
  "atk-s0513a4:2833_8": "“uddālako”tissa nāmaṃ akāsi.",
  "atk-s0513a4:2834_0": "So vayappatto mātaraṃ pucchi – “amma, ko me pitā”ti? “Purohito tātā”ti. “Yadi evaṃ",
  "atk-s0513a4:2834_1": "vede uggaṇhissāmī”ti mātu hatthato muddikañca ācariyabhāgañca gahetvā takkasilaṃ",
  "atk-s0513a4:2834_2": "gantvā disāpāmokkhācariyassa santike sippaṃ uggaṇhanto ekaṃ tāpasagaṇaṃ disvā “imesaṃ",
  "atk-s0513a4:2834_3": "santike varasippaṃ bhavissati, taṃ uggaṇhissāmī”ti sippalobhena pabbajitvā tesaṃ",
  "atk-s0513a4:2834_4": "vattapaṭivattaṃ katvā “ācariyā maṃ tumhākaṃ jānanasippaṃ sikkhāpethā”ti āha. Te attano",
  "atk-s0513a4:2834_5": "attano jānananiyāmeneva taṃ sikkhāpesuṃ. Pañcannaṃ tāpasasatānaṃ ekopi tena atirekapañño",
  "atk-s0513a4:2834_6": "nāhosi, sveva tesaṃ paññāya aggo. Athassa te sannipatitvā ācariyaṭṭhānaṃ adaṃsu.",
  "atk-s0513a4:2834_7": "Atha ne so āha – “mārisā, tumhe niccaṃ vanamūlaphalāhārā araññeva vasatha, manussapathaṃ",
  "atk-s0513a4:2834_8": "kasmā na gacchathā”ti? “Mārisa, manussā nāma mahādānaṃ datvā anumodanaṃ kārāpenti,",
  "atk-s0513a4:2834_9": "dhammiṃ kathaṃ bhaṇāpenti, pañhaṃ pucchanti, mayaṃ tena bhayena tattha na gacchāmā”ti.",
  "atk-s0513a4:2834_10": "“Mārisā, sacepi cakkavattirājā bhavissati, manaṃ gahetvā kathanaṃ nāma mayhaṃ bhāro,",
  "atk-s0513a4:2834_11": "tumhe mā bhāyathā”ti vatvā tehi saddhiṃ cārikaṃ caramāno anupubbena bārāṇasiṃ patvā",
  "atk-s0513a4:2834_12": "rājuyyāne vasitvā punadivase sabbehi saddhiṃ dvāragāme bhikkhāya cari, manussā mahādānaṃ",
  "atk-s0513a4:2834_13": "adaṃsu. Tāpasā punadivase nagaraṃ pavisiṃsu manussā mahādānaṃ adaṃsu. Uddālakatāpaso",
  "atk-s0513a4:2834_14": "dānānumodanaṃ karoti, maṅgalaṃ vadati, pañhaṃ vissajjeti, manussā pasīditvā bahupaccaye",
  "atk-s0513a4:2834_15": "adaṃsu. Sakalanagaraṃ “paṇḍito gaṇasatthā dhammikatāpaso āgato”ti saṅkhubhi, taṃ raññopi kathayiṃsu.",
  "atk-s0513a4:2835_0": "Rājā “kuhiṃ vasatī”ti pucchitvā “uyyāne”ti sutvā “sādhu ajja tesaṃ dassanāya gamissāmī”ti",
  "atk-s0513a4:2835_1": "āha. Eko puriso gantvā “rājā kira vo passituṃ āgacchissatī”ti uddālakassa kathesi.",
  "atk-s0513a4:2835_2": "Sopi isigaṇaṃ āmantetvā “mārisā, rājā kira āgamissati, issare nāma ekadivasaṃ ārādhetvā",
  "atk-s0513a4:2835_3": "yāvajīvaṃ alaṃ hotī”ti. “Kiṃ pana kātabbaṃ ācariyā”ti? So evamāha – “tumhesu ekacce",
  "atk-s0513a4:2835_4": "vaggulivataṃ carantu, ekacce ukkuṭikappadhānamanuyuñjantu, ekacce kaṇṭakāpassayikā",
  "atk-s0513a4:2835_5": "bhavantu, ekacce pañcātapaṃ tapantu, ekacce udakorohanakammaṃ karontu, ekacce tattha",
  "atk-s0513a4:2835_6": "tattha mante sajjhāyantū”ti. Te tathā kariṃsu. Sayaṃ pana aṭṭha vā dasa vā paṇḍitavādino",
  "atk-s0513a4:2835_7": "gahetvā manorame ādhārake ramaṇīyaṃ potthakaṃ ṭhapetvā antevāsikaparivuto supaññatte",
  "atk-s0513a4:2835_8": "sāpassaye āsane nisīdi. Tasmiṃ khaṇe rājā purohitaṃ ādāya mahantena parivārena uyyānaṃ",
  "atk-s0513a4:2835_9": "gantvā te micchātapaṃ carante disvā “apāyabhayamhā muttā”ti pasīditvā uddālakassa",
  "atk-s0513a4:2835_10": "santikaṃ gantvā paṭisanthāraṃ katvā ekamantaṃ nisinno tuṭṭhamānaso purohitena saddhiṃ",
  "atk-s0513a4:2835_11": "sallapanto paṭhamaṃ gāthamāha –",
  "atk-s0513a4:2836": "62.",
  "atk-s0513a4:2837": "“Kharājinā jaṭilā paṅkadantā, dummakkharūpā ye mantaṃ jappanti;",
  "atk-s0513a4:2838": "Kaccinnu te mānusake payoge, idaṃ vidū parimuttā apāyā”ti.",
  "atk-s0513a4:2839_0": "Tattha kharājināti sakhurehi ajinacammehi samannāgatā. Paṅkadantāti dantakaṭṭhassa",
  "atk-s0513a4:2839_1": "akhādanena malaggahitadantā. Dummakkharūpāti anañjitakkhā amaṇḍitarūpā lūkhasaṅghāṭidharā.",
  "atk-s0513a4:2839_2": "Mānusake payogeti manussehi kattabbavīriye. Idaṃ vidūti idaṃ tapacaraṇañca mantasajjhāyanañca",
  "atk-s0513a4:2839_3": "jānantā. Apāyāti kacci ācariya, ime catūhi apāyehi muttāti pucchati.",
  "atk-s0513a4:2840": "Taṃ sutvā purohito “ayaṃ rājā aṭṭhāne pasanno, tuṇhī bhavituṃ na vaṭṭatī”ti cintetvā dutiyaṃ gāthamāha –",
  "atk-s0513a4:2841": "63.",
  "atk-s0513a4:2842": "“Pāpāni kammāni karetha rāja, bahussuto ce na careyya dhammaṃ;",
  "atk-s0513a4:2843": "Sahassavedopi na taṃ paṭicca, dukkhā pamucce caraṇaṃ apatvā”ti.",
  "atk-s0513a4:2844_0": "Tattha bahussuto ceti sace mahārāja, “ahaṃ bahussutomhī”ti paguṇavedopi dasakusalakammapathadhammaṃ",
  "atk-s0513a4:2844_1": "na careyya, tīhi dvārehi pāpāneva kareyya, tiṭṭhantu tayo vedā, sahassavedopi samāno",
  "atk-s0513a4:2844_2": "taṃ bāhusaccaṃ paṭicca aṭṭhasamāpattisaṅkhātaṃ caraṇaṃ appatvā apāyadukkhato na mucceyyāti.",
  "atk-s0513a4:2845_0": "Tassa vacanaṃ sutvā uddālako cintesi “rājā yathā vā tathā vā isigaṇassa pasīdi, ayaṃ",
  "atk-s0513a4:2845_1": "pana brāhmaṇo carantaṃ goṇaṃ daṇḍena paharanto viya vaḍḍhitabhatte kacavaraṃ khipanto",
  "atk-s0513a4:2845_2": "viya kathesi, tena saddhiṃ kathessāmī”ti. So tena saddhiṃ kathento tatiyaṃ gāthamāha –",
  "atk-s0513a4:2846": "64.",
  "atk-s0513a4:2847": "“Sahassavedopi na taṃ paṭicca, dukkhā pamucce caraṇaṃ apatvā;",
  "atk-s0513a4:2848": "Maññāmi vedā aphalā bhavanti, sasaṃyamaṃ caraṇaññeva sacca”nti.",
  "atk-s0513a4:2849": "Tattha aphalāti tava vāde vedā ca sesasippāni ca aphalāni āpajjanti, tāni kasmā uggaṇhanti, sīlasaṃyamena saddhiṃ caraṇaññeva ekaṃ saccaṃ āpajjatīti.",
  "atk-s0513a4:2850": "Tato purohito catutthaṃ gāthamāha –",
  "atk-s0513a4:2851": "65.",
  "atk-s0513a4:2852": "“Na heva vedā aphalā bhavanti, sasaṃyamaṃ caraṇaññeva saccaṃ;",
  "atk-s0513a4:2853": "Kittiñhi pappoti adhicca vede, santiṃ puṇāti caraṇena danto”ti.",
  "atk-s0513a4:2854_0": "Tattha na hevāti nāhaṃ “vedā aphalā”ti vadāmi, apica kho pana sasaṃyamaṃ caraṇaṃ",
  "atk-s0513a4:2854_1": "saccameva sabhāvabhūtaṃ uttamaṃ. Tena hi sakkā dukkhā muccituṃ. Santiṃ puṇātīti samāpattisaṅkhātena",
  "atk-s0513a4:2854_2": "caraṇena danto bhayasantikaraṃ nibbānaṃ pāpuṇātīti.",
  "atk-s0513a4:2855_0": "Taṃ sutvā uddālako “na sakkā iminā saddhiṃ paṭipakkhavasena ṭhātuṃ, ‘putto tavāha’nti",
  "atk-s0513a4:2855_1": "vutte sinehaṃ akaronto nāma natthi, puttabhāvamassa kathessāmī”ti cintetvā pañcamaṃ gāthamāha –",
  "atk-s0513a4:2856": "66.",
  "atk-s0513a4:2857": "“Bhaccā mātā pitā bandhū, yena jāto sayeva so;",
  "atk-s0513a4:2858": "Uddālako ahaṃ bhoto, sottiyākulavaṃsako”ti.",
  "atk-s0513a4:2859_0": "Tattha bhaccāti mātā ca pitā ca sesabandhū ca bharitabbā nāma. Yena pana jāto, soyeva",
  "atk-s0513a4:2859_1": "so hoti. Attāyeva hi attano jāyati, ahañca tayāva uddālakarukkhamūle janito, tayā",
  "atk-s0513a4:2859_2": "vuttameva nāmaṃ kataṃ, uddālako ahaṃ bhoti.",
  "atk-s0513a4:2860_0": "So “ekaṃsena tvaṃ uddālakosī”ti vutte “āmā”ti vatvā “mayā te mātu saññāṇaṃ dinnaṃ,",
  "atk-s0513a4:2860_1": "taṃ kuhi”nti vutte “idaṃ brāhmaṇā”ti muddikaṃ tassa hatthe ṭhapesi. Brāhmaṇo muddikaṃ",
  "atk-s0513a4:2860_2": "sañjānitvā nicchayena “tvaṃ brāhmaṇadhammaṃ pajānāsī”ti vatvā brāhmaṇadhammaṃ pucchanto",
  "atk-s0513a4:2860_3": "chaṭṭhaṃ gāthamāha –",
  "atk-s0513a4:2861": "67.",
  "atk-s0513a4:2862": "“Kathaṃ bho brāhmaṇo hoti, kathaṃ bhavati kevalī;",
  "atk-s0513a4:2863": "Kathañca parinibbānaṃ, dhammaṭṭho kinti vuccatī”ti.",
  "atk-s0513a4:2864": "Uddālakopi tassa ācikkhanto sattamaṃ gāthamāha –",
  "atk-s0513a4:2865": "68.",
  "atk-s0513a4:2866": "“Niraṃkatvā aggimādāya brāhmaṇo, āpo siñcaṃ yajaṃ usseti yūpaṃ;",
  "atk-s0513a4:2867": "Evaṃkaro brāhmaṇo hoti khemī, dhamme ṭhitaṃ tena amāpayiṃsū”ti.",
  "atk-s0513a4:2868_0": "Tattha niraṃkatvā aggimādāyāti nirantaraṃ katvā aggiṃ gahetvā paricarati. Āpo siñcaṃ",
  "atk-s0513a4:2868_1": "yajaṃ usseti yūpanti abhisecanakakammaṃ karonto sammāpāsaṃ vā vājapeyyaṃ vā niraggaḷaṃ",
  "atk-s0513a4:2868_2": "vā yajanto suvaṇṇayūpaṃ ussāpeti. Khemīti khemappatto. Amāpayiṃsūti teneva ca kāraṇena",
  "atk-s0513a4:2868_3": "dhamme ṭhitaṃ kathayiṃsu.",
  "atk-s0513a4:2869": "Taṃ sutvā purohito tena kathitaṃ brāhmaṇadhammaṃ garahanto aṭṭhamaṃ gāthamāha –",
  "atk-s0513a4:2870": "69.",
  "atk-s0513a4:2871": "“Na suddhi secanenatthi, nāpi kevalī brāhmaṇo;",
  "atk-s0513a4:2872": "Na khantī nāpi soraccaṃ, nāpi so parinibbuto”ti.",
  "atk-s0513a4:2873_0": "Tattha secanenāti tena vuttesu brāhmaṇadhammesu ekaṃ dassetvā sabbaṃ paṭikkhipati.",
  "atk-s0513a4:2873_1": "Idaṃ vuttaṃ hoti – “aggiparicaraṇena vā udakasecanena vā pasughātayaññena vā suddhi",
  "atk-s0513a4:2873_2": "nāma natthi, nāpi ettakena brāhmaṇo kevalaparipuṇṇo hoti, na adhivāsanakhanti, na",
  "atk-s0513a4:2873_3": "sīlasoraccaṃ, nāpi kilesaparinibbānena parinibbuto nāma hotī”ti.",
  "atk-s0513a4:2874": "Tato naṃ uddālako “yadi evaṃ brāhmaṇo na hoti, atha kathaṃ hotī”ti pucchanto navamaṃ gāthamāha –",
  "atk-s0513a4:2875": "70.",
  "atk-s0513a4:2876": "“Kathaṃ so brāhmaṇo hoti, kathaṃ bhavati kevalī;",
  "atk-s0513a4:2877": "Kathañca parinibbānaṃ, dhammaṭṭho kinti vuccatī”ti.",
  "atk-s0513a4:2878": "Purohitopissa kathento itaraṃ gāthamāha –",
  "atk-s0513a4:2879": "71.",
  "atk-s0513a4:2880": "“Akhettabandhū amamo nirāso, nillobhapāpo bhavalobhakhīṇo;",
  "atk-s0513a4:2881": "Evaṃkaro brāhmaṇo hoti khemī, dhamme ṭhitaṃ tena amāpayiṃsū”ti.",
  "atk-s0513a4:2882_0": "Tattha akhettabandhūti akkhetto abandhu, khettavatthugāmanigamapariggahena ceva ñātibandhavagottabandhavamittabandhavasahāyabandhavasippabandhavapariggahena",
  "atk-s0513a4:2882_1": "ca rahito. Amamoti sattasaṅkhāresu taṇhādiṭṭhimamāyanarahito. Nirāsoti lābhadhanaputtajīvitāsāya",
  "atk-s0513a4:2882_2": "rahito. Nillobhapāpoti pāpalobhavisamalobhena rahito. Bhavalobhakhīṇoti khīṇabhavarāgo.",
  "atk-s0513a4:2883": "Tato uddālako gāthamāha –",
  "atk-s0513a4:2884": "72.",
  "atk-s0513a4:2885": "“Khattiyā brāhmaṇā vessā, suddā caṇḍālapukkusā;",
  "atk-s0513a4:2886": "Sabbeva soratā dantā, sabbeva parinibbutā;",
  "atk-s0513a4:2887": "Sabbesaṃ sītibhūtānaṃ, atthi seyyotha pāpiyo”ti.",
  "atk-s0513a4:2888_0": "Tattha atthi seyyotha pāpiyoti ete khattiyādayo sabbepi soraccādīhi samannāgatā honti,",
  "atk-s0513a4:2888_1": "evaṃ bhūtānaṃ pana tesaṃ ayaṃ seyyo, ayaṃ pāpiyoti evaṃ hīnukkaṭṭhatā atthi, natthīti pucchati.",
  "atk-s0513a4:2889": "Athassa “arahattuppattito paṭṭhāya hīnukkaṭṭhatā nāma natthī”ti dassetuṃ brāhmaṇo gāthamāha –",
  "atk-s0513a4:2890": "73.",
  "atk-s0513a4:2891": "“Khattiyā brāhmaṇā vessā, suddā caṇḍālapukkusā;",
  "atk-s0513a4:2892": "Sabbeva soratā dantā, sabbeva parinibbutā;",
  "atk-s0513a4:2893": "Sabbesaṃ sītibhūtānaṃ, natthi seyyotha pāpiyo”ti.",
  "atk-s0513a4:2894": "Atha naṃ garahanto uddālako gāthādvayamāha –",
  "atk-s0513a4:2895": "74.",
  "atk-s0513a4:2896": "“Khattiyā brāhmaṇā vessā, suddā caṇḍālapukkusā;",
  "atk-s0513a4:2897": "Sabbeva soratā dantā, sabbeva parinibbutā.",
  "atk-s0513a4:2898": "75.",
  "atk-s0513a4:2899": "“Sabbesaṃ sītibhūtānaṃ, natthi seyyotha pāpiyo;",
  "atk-s0513a4:2900": "Panaṭṭhaṃ carasi brahmaññaṃ, sottiyākulavaṃsata”nti.",
  "atk-s0513a4:2901_0": "Tassattho – yadi etehi guṇehi samannāgatānaṃ viseso natthi, eko vaṇṇova hoti, evaṃ",
  "atk-s0513a4:2901_1": "sante tvaṃ ubhato sujātabhāvaṃ nāsento panaṭṭhaṃ carasi brahmaññaṃ, caṇḍālasamo hosi,",
  "atk-s0513a4:2901_2": "sottiyakulavaṃsataṃ nāsesīti.",
  "atk-s0513a4:2902": "Atha naṃ purohito upamāya saññāpento gāthādvayamāha –",
  "atk-s0513a4:2903": "76.",
  "atk-s0513a4:2904": "“Nānārattehi vatthehi, vimānaṃ bhavati chāditaṃ;",
  "atk-s0513a4:2905": "Na tesaṃ chāyā vatthānaṃ, so rāgo anupajjatha.",
  "atk-s0513a4:2906": "77.",
  "atk-s0513a4:2907": "“Evameva manussesu, yadā sujjhanti māṇavā;",
  "atk-s0513a4:2908": "Te sajātiṃ pamuñcanti, dhammamaññāya subbatā”ti.",
  "atk-s0513a4:2909_0": "Tattha vimānanti gehaṃ vā maṇḍapaṃ vā. Chāyāti tesaṃ vatthānaṃ chāyā so nānāvidho",
  "atk-s0513a4:2909_1": "rāgo na upeti, sabbā chāyā ekavaṇṇāva honti. Evamevāti manussesupi evameva ekacce",
  "atk-s0513a4:2909_2": "aññāṇabrāhmaṇā akāraṇeneva cātuvaṇṇe suddhiṃ paññāpenti, esā atthīti mā gaṇhi. Yadā",
  "atk-s0513a4:2909_3": "ariyamaggena māṇavā sujjhanti, tadā tehi paṭividdhaṃ nibbānadhammaṃ jānitvā subbatā",
  "atk-s0513a4:2909_4": "sīlavantā paṇḍitapurisā te sajātiṃ muñcanti. Nibbānappattito paṭṭhāya hi jāti nāma niratthakāti.",
  "atk-s0513a4:2910_0": "Uddālako pana paccāharituṃ asakkonto appaṭibhānova nisīdi. Atha brāhmaṇo rājānaṃ",
  "atk-s0513a4:2910_1": "āha – “sabbe ete, mahārāja, kuhakā sakalajambudīpe kohaññeneva nāsenti, uddālakaṃ",
  "atk-s0513a4:2910_2": "uppabbājetvā upapurohitaṃ karotha, sese uppabbājetvā phalakāvudhāni datvā sevake",
  "atk-s0513a4:2910_3": "karothā”ti. “Sādhu, ācariyā”ti rājā tathā kāresi. Te rājānaṃ upaṭṭhahantāva yathākammaṃ gatā.",
  "atk-s0513a4:2911_0": "Satthā imaṃ dhammadesanaṃ āharitvā “na, bhikkhave, idāneva, pubbepesa kuhakoyevā”ti",
  "atk-s0513a4:2911_1": "vatvā jātakaṃ samodhānesi – “tadā uddālako kuhakabhikkhu ahosi, rājā ānando, purohito",
  "atk-s0513a4:2911_2": "pana ahameva ahosi”nti.",
  "atk-s0513a4:2912": "Uddālakajātakavaṇṇanā catutthā.",
  "atk-s0513a4:2914": "[488] 5. Bhisajātakavaṇṇanā",
  "atk-s0513a4:2915_0": "Assaṃ gavaṃ rajataṃ jātarūpanti idaṃ satthā jetavane viharanto ukkaṇṭhitabhikkhuṃ",
  "atk-s0513a4:2915_1": "ārabbha kathesi. Vatthu pana kusajātake āvi bhavissati. Tadā pana satthā “saccaṃ",
  "atk-s0513a4:2915_2": "kira tvaṃ bhikkhu ukkaṇṭhitosī”ti pucchitvā “saccaṃ, bhante”ti vutte “kiṃ paṭiccā”ti",
  "atk-s0513a4:2915_3": "vatvā “kilesaṃ, bhante”ti vutte “bhikkhu evarūpe niyyānikasāsane pabbajitvā kasmā",
  "atk-s0513a4:2915_4": "kilesaṃ paṭicca ukkaṇṭhitosi, porāṇakapaṇḍitā anuppanne buddhe bāhirakapabbajjaṃ",
  "atk-s0513a4:2915_5": "pabbajitvā vatthukāmakilesakāme ārabbha uppajjanakasaññaṃ sapathaṃ katvā vihariṃsū”ti vatvā atītaṃ āhari.",
  "atk-s0513a4:2916_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālakulassa",
  "atk-s0513a4:2916_1": "putto hutvā nibbatti, “mahākañcanakumāro”tissa nāmaṃ kariṃsu. Athassa padasā vicaraṇakāle",
  "atk-s0513a4:2916_2": "aparopi putto jāyi, “upakañcanakumāro”tissa nāmaṃ kariṃsu. Evaṃ paṭipāṭiyā satta",
  "atk-s0513a4:2916_3": "puttā ahesuṃ. Sabbakaniṭṭhā panekā dhītā, tassā “kañcanadevī”ti nāmaṃ kariṃsu. Mahākañcanakumāro",
  "atk-s0513a4:2916_4": "vayappatto takkasilato sabbasippāni uggaṇhitvā āgacchi. Atha naṃ mātāpitaro gharāvāsena",
  "atk-s0513a4:2916_5": "bandhitukāmā “attanā samānajātiyakulato te dārikaṃ ānessāma, gharāvāsaṃ saṇṭhapehī”ti",
  "atk-s0513a4:2916_6": "vadiṃsu. “Ammatātā, na mayhaṃ gharāvāsenattho, mayhañhi tayo bhavā ādittā viya sappaṭibhayā,",
  "atk-s0513a4:2916_7": "bandhanāgāraṃ viya palibuddhā, ukkārabhūmi viya jegucchā hutvā upaṭṭhahanti, mayā",
  "atk-s0513a4:2916_8": "supinenapi methunadhammo na diṭṭhapubbo, aññe vo puttā atthi, te gharāvāsena nimantethā”ti",
  "atk-s0513a4:2916_9": "vatvā punappunaṃ yācitopi sahāye pesetvā tehi yācitopi na icchi.",
  "atk-s0513a4:2917_0": "Atha naṃ sahāyā “samma, kiṃ pana tvaṃ patthento kāme paribhuñjituṃ na icchasī”ti",
  "atk-s0513a4:2917_1": "pucchiṃsu. So tesaṃ nekkhammajjhāsayataṃ ārocesi. Taṃ sutvā mātāpitaro sesaputte",
  "atk-s0513a4:2917_2": "nimantesuṃ, tepi na icchiṃsu. Kañcanadevīpi na icchiyeva. Aparabhāge mātāpitaro kālamakaṃsu.",
  "atk-s0513a4:2917_3": "Mahākañcanapaṇḍito mātāpitūnaṃ kattabbakiccaṃ katvā asītikoṭidhanena kapaṇaddhikānaṃ",
  "atk-s0513a4:2917_4": "mahādānaṃ datvā cha bhātaro bhaginiṃ ekaṃ dāsaṃ ekaṃ dāsiṃ ekaṃ sahāyakañca ādāya",
  "atk-s0513a4:2917_5": "mahābhinikkhamanaṃ nikkhamitvā himavantaṃ pāvisi. Te tattha ekaṃ padumasaraṃ nissāya",
  "atk-s0513a4:2917_6": "ramaṇīye bhūmibhāge assamaṃ katvā pabbajitvā vanamūlaphalāhārehi yāpayiṃsu. Te araññaṃ",
  "atk-s0513a4:2917_7": "gacchantā ekatova gantvā yattha eko phalaṃ vā pattaṃ vā passati, tattha itarepi pakkositvā",
  "atk-s0513a4:2917_8": "diṭṭhasutādīni kathentā uccinanti, gāmassa kammantaṭṭhānaṃ viya hoti. Atha ācariyo",
  "atk-s0513a4:2917_9": "mahākañcanatāpaso cintesi “amhākaṃ asītikoṭidhanaṃ chaḍḍetvā pabbajitānaṃ evaṃ loluppacāravasena",
  "atk-s0513a4:2917_10": "phalāphalatthāya vicaraṇaṃ nāma appatirūpaṃ, ito paṭṭhāya ahameva phalāphalaṃ āharissāmī”ti.",
  "atk-s0513a4:2917_11": "So assamaṃ patvā sabbepi te sāyanhasamaye sannipātetvā tamatthaṃ ārocetvā “tumhe",
  "atk-s0513a4:2917_12": "idheva samaṇadhammaṃ karontā acchatha, ahaṃ phalāphalaṃ āharissāmī”ti āha. Atha naṃ",
  "atk-s0513a4:2917_13": "upakañcanādayo “mayaṃ ācariya, tumhe nissāya pabbajitā, tumhe idheva samaṇadhammaṃ",
  "atk-s0513a4:2917_14": "karotha, bhaginīpi no idheva hotu, dāsīpi tassā santike acchatu, mayaṃ aṭṭha janā",
  "atk-s0513a4:2917_15": "vārena phalāphalaṃ āharissāma, tumhe pana tayo vāramuttāva hothā”ti vatvā paṭiññaṃ gaṇhiṃsu.",
  "atk-s0513a4:2918_0": "Tato paṭṭhāya aṭṭhasupi janesu ekeko vāreneva phalāphalaṃ āharati. Sesā attano attano",
  "atk-s0513a4:2918_1": "paṇṇasālāyameva honti, akāraṇena ekato bhavituṃ na labhanti. Vārappatto phalāphalaṃ",
  "atk-s0513a4:2918_2": "āharitvā eko māḷako atthi, tattha pāsāṇaphalake ekādasa koṭṭhāse katvā ghaṇḍisaññaṃ",
  "atk-s0513a4:2918_3": "katvā attano koṭṭhāsaṃ ādāya vasanaṭṭhānaṃ pavisati. Sesā ghaṇḍisaññāya nikkhamitvā",
  "atk-s0513a4:2918_4": "loluppaṃ akatvā gāravaparihārena gantvā attano pāpuṇanakoṭṭhāsaṃ ādāya vasanaṭṭhānaṃ",
  "atk-s0513a4:2918_5": "gantvā paribhuñjitvā samaṇadhammaṃ karonti. Te aparabhāge bhisāni āharitvā khādantā",
  "atk-s0513a4:2918_6": "tattatapā ghoratapā paramājitindriyā kasiṇaparikammaṃ karontā vihariṃsu. Atha tesaṃ",
  "atk-s0513a4:2918_7": "sīlatejena sakkassa bhavanaṃ kampi. Sakkopi āvajjento taṃ kāraṇaṃ ñatvā “kāmādhimuttā",
  "atk-s0513a4:2918_8": "nu kho ime isayo, no”ti āsaṅkaṃ karotiyeva. So “ime tāva isayo pariggaṇhissāmī”ti",
  "atk-s0513a4:2918_9": "cintetvā attano ānubhāvena mahāsattassa koṭṭhāsaṃ tayo divase antaradhāpesi. So paṭhamadivase",
  "atk-s0513a4:2918_10": "koṭṭhāsaṃ adisvā “mama koṭṭhāsaṃ pamuṭṭho bhavissatī”ti cintesi, dutiyadivase “mama",
  "atk-s0513a4:2918_11": "dosena bhavitabbaṃ, paṇāmanavasena mama koṭṭhāsaṃ na ṭhapesi maññe”ti cintesi, tatiyadivase",
  "atk-s0513a4:2918_12": "“kena nu kho kāraṇena mayhaṃ koṭṭhāsaṃ na ṭhapenti, sace me doso atthi, khamāpessāmī”ti",
  "atk-s0513a4:2918_13": "sāyanhasamaye ghaṇḍisaññaṃ adāsi.",
  "atk-s0513a4:2919_0": "Sabbe sannipatitvā “kena ghaṇḍisaññā dinnā”ti āhaṃsu. “Mayā tātā”ti. “Kiṃkāraṇā ācariyā”ti?",
  "atk-s0513a4:2919_1": "“Tātā tatiyadivase kena phalāphalaṃ ābhata”nti? Tesu eko uṭṭhāya “mayā ācariyā”ti",
  "atk-s0513a4:2919_2": "vanditvā aṭṭhāsi. Koṭṭhāse karontena te mayhaṃ koṭṭhāso katoti. “Āma, ācariya, jeṭṭhakakoṭṭhāso",
  "atk-s0513a4:2919_3": "me kato”ti. “Hiyyo kenābhata”nti? “Mayā”ti aparo uṭṭhāya vanditvā aṭṭhāsi. Koṭṭhāsaṃ",
  "atk-s0513a4:2919_4": "karonto maṃ anussarīti. “Tumhākaṃ me jeṭṭhakakoṭṭhāso ṭhapito”ti. “Ajja kenābhata”nti.",
  "atk-s0513a4:2919_5": "“Mayā”ti aparo uṭṭhāya vanditvā aṭṭhāsi. Koṭṭhāsaṃ karonto maṃ anussarīti. “Tumhākaṃ",
  "atk-s0513a4:2919_6": "me jeṭṭhakakoṭṭhāso kato”ti. “Tātā, ajja mayhaṃ koṭṭhāsaṃ alabhantassa tatiyo divaso,",
  "atk-s0513a4:2919_7": "paṭhamadivase koṭṭhāsaṃ adisvā ‘koṭṭhāsaṃ karonto maṃ pamuṭṭho bhavissatī’ti cintesiṃ,",
  "atk-s0513a4:2919_8": "dutiyadivase “mama koci doso bhavissatī”ti cintesiṃ, ajja pana “sace me doso atthi,",
  "atk-s0513a4:2919_9": "khamāpessāmī”ti cintetvā ghaṇḍisaññāya tumhe sannipātesiṃ. Ete bhisakoṭṭhāse tumhe",
  "atk-s0513a4:2919_10": "“karimhā”ti vadatha, ahaṃ na labhāmi, etesaṃ thenetvā khādakaṃ ñātuṃ vaṭṭati, kāme",
  "atk-s0513a4:2919_11": "pahāya pabbajitānaṃ bhisamattaṃ thenanaṃ nāma appatirūpanti. Te tassa kathaṃ sutvā",
  "atk-s0513a4:2919_12": "“aho sāhasikakamma”nti sabbeva ubbegappattā ahesuṃ.",
  "atk-s0513a4:2920_0": "Tasmiṃ assamapade vanajeṭṭhakarukkhe nibbattadevatāpi otaritvā āgantvā tesaṃyeva",
  "atk-s0513a4:2920_1": "santike nisīdi. Āneñjakaraṇaṃ kāriyamāno dukkhaṃ adhivāsetuṃ asakkonto āḷānaṃ bhinditvā",
  "atk-s0513a4:2920_2": "palāyitvā araññaṃ paviṭṭho eko vāraṇo kālena kālaṃ isigaṇaṃ vandati, sopi āgantvā",
  "atk-s0513a4:2920_3": "ekamantaṃ aṭṭhāsi. Sappakīḷāpanako eko vānaro ahituṇḍikassa hatthato muccitvā palāyitvā",
  "atk-s0513a4:2920_4": "araññaṃ pavisitvā tattheva assame vasati. Sopi taṃ divasaṃ isigaṇaṃ vanditvā ekamantaṃ",
  "atk-s0513a4:2920_5": "nisīdi. Sakko “isigaṇaṃ pariggaṇhissāmī”ti tesaṃ santike adissamānakāyo aṭṭhāsi.",
  "atk-s0513a4:2920_6": "Tasmiṃ khaṇeva bodhisattassa kaniṭṭho upakañcanatāpaso uṭṭhāyāsanā bodhisattaṃ vanditvā",
  "atk-s0513a4:2920_7": "sesānaṃ apacitiṃ dassetvā “ācariya, ahaṃ aññe apaṭṭhapetvā attānaññeva sodhetuṃ labhāmī”ti",
  "atk-s0513a4:2920_8": "pucchi. “Āma, labhasī”ti. So isigaṇamajjhe ṭhatvā “sace te mayā bhisāni khāditāni,",
  "atk-s0513a4:2920_9": "evarūpo nāma hotū”ti sapathaṃ karonto paṭhamaṃ gāthamāha –",
  "atk-s0513a4:2921": "78.",
  "atk-s0513a4:2922": "“Assaṃ gavaṃ rajataṃ jātarūpaṃ, bhariyañca so idha labhataṃ manāpaṃ;",
  "atk-s0513a4:2923": "Puttehi dārehi samaṅgi hotu, bhisāni te brāhmaṇa yo ahāsī”ti.",
  "atk-s0513a4:2924": "Tattha “assaṃ gava”nti idaṃ “so ‘yattakāni piyavatthūni honti, tehi vippayoge tattakāni sokadukkhāni uppajjantī’ti vatthukāme garahanto abhāsī”ti veditabbaṃ.",
  "atk-s0513a4:2925_0": "Taṃ sutvā isigaṇo “mārisa, mā evaṃ kathetha, atibhāriyo te sapatho”ti kaṇṇe pidahi.",
  "atk-s0513a4:2925_1": "Bodhisattopi naṃ “tāta, atibhāriyo te sapatho, na tvaṃ khādasi, tava pattāsane nisīdā”ti",
  "atk-s0513a4:2925_2": "āha. Tasmiṃ paṭhamaṃ sapathaṃ katvā nisinne dutiyopi bhātā sahasā uṭṭhāya mahāsattaṃ",
  "atk-s0513a4:2925_3": "vanditvā sapathena attānaṃ sodhento dutiyaṃ gāthamāha –",
  "atk-s0513a4:2926": "79.",
  "atk-s0513a4:2927": "“Mālañca so kāsikacandanañca, dhāretu puttassa bahū bhavantu;",
  "atk-s0513a4:2928": "Kāmesu tibbaṃ kurutaṃ apekkhaṃ, bhisāni te brāhmaṇa yo ahāsī”ti.",
  "atk-s0513a4:2929_0": "Tattha tibbanti vatthukāmakilesakāmesu bahalaṃ apekkhaṃ karotūti. Idaṃ so “yassetesu",
  "atk-s0513a4:2929_1": "tibbā apekkhā honti, so tehi vippayoge mahantaṃ dukkhaṃ pāpuṇātī”ti dukkhapaṭikkhepavaseneva āha.",
  "atk-s0513a4:2930": "Tasmiṃ nisinne sesāpi attano attano ajjhāsayānurūpena taṃ taṃ gāthaṃ abhāsiṃsu –",
  "atk-s0513a4:2931": "80.",
  "atk-s0513a4:2932": "“Pahūtadhañño kasimā yasassī, putte gihī dhanimā sabbakāme;",
  "atk-s0513a4:2933": "Vayaṃ apassaṃ gharamāvasātu, bhisāni te brāhmaṇa yo ahāsi.",
  "atk-s0513a4:2934": "81.",
  "atk-s0513a4:2935": "“So khattiyo hotu pasayhakārī, rājābhirājā balavā yasassī;",
  "atk-s0513a4:2936": "Sa cāturantaṃ mahimāvasātu, bhisāni te brāhmaṇa yo ahāsi.",
  "atk-s0513a4:2937": "82.",
  "atk-s0513a4:2938": "“So brāhmaṇo hotu avītarāgo, muhuttanakkhattapathesu yutto;",
  "atk-s0513a4:2939": "Pūjetu naṃ raṭṭhapatī yasassī, bhisāni te brāhmaṇa yo ahāsi.",
  "atk-s0513a4:2940": "83.",
  "atk-s0513a4:2941": "“Ajjhāyakaṃ sabbasamantavedaṃ, tapassinaṃ maññatu sabbaloko;",
  "atk-s0513a4:2942": "Pūjentu naṃ jānapadā samecca, bhisāni te brāhmaṇa yo ahāsi.",
  "atk-s0513a4:2943": "84.",
  "atk-s0513a4:2944": "“Catussadaṃ gāmavaraṃ samiddhaṃ, dinnañhi so bhuñjatu vāsavena;",
  "atk-s0513a4:2945": "Avītarāgo maraṇaṃ upetu, bhisāni te brāhmaṇa yo ahāsi.",
  "atk-s0513a4:2946": "85.",
  "atk-s0513a4:2947": "“So gāmaṇī hotu sahāyamajjhe, naccehi gītehi pamodamāno;",
  "atk-s0513a4:2948": "So rājato byasana mālattha kiñci, bhisāni te brāhmaṇa yo ahāsi.",
  "atk-s0513a4:2949": "86.",
  "atk-s0513a4:2950": "“Yaṃ ekarājā pathaviṃ vijetvā, itthīsahassāna ṭhapetu aggaṃ;",
  "atk-s0513a4:2951": "Sīmantinīnaṃ pavarā bhavātu, bhisāni te brāhmaṇa yā ahāsi.",
  "atk-s0513a4:2952": "87.",
  "atk-s0513a4:2953": "“Isīnañhi sā sabbasamāgatānaṃ, bhuñjeyya sāduṃ avikampamānā;",
  "atk-s0513a4:2954": "Carātu lābhena vikatthamānā, bhisāni te brāhmaṇa yā ahāsi.",
  "atk-s0513a4:2955": "88.",
  "atk-s0513a4:2956": "“Āvāsiko hotu mahāvihāre, navakammiko hotu gajaṅgalāyaṃ;",
  "atk-s0513a4:2957": "Ālokasandhiṃ divasaṃ karotu, bhisāni te brāhmaṇa yo ahāsi.",
  "atk-s0513a4:2958": "89.",
  "atk-s0513a4:2959": "“So bajjhatū pāsasatehi chabbhi, rammā vanā niyyatu rājadhāniṃ;",
  "atk-s0513a4:2960": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0513a4:2961": "90.",
  "atk-s0513a4:2962": "“Alakkamālī tipukaṇṇaviddho, laṭṭhīhato sappamukhaṃ upetu;",
  "atk-s0513a4:2963": "Sakacchabandho visikhaṃ carātu, bhisāni te brāhmaṇa yo ahāsī”ti.",
  "atk-s0513a4:2964_0": "Tattha tatiyena vuttagāthāya kasimāti sampannakasikammo. Putte gihī dhanimā sabbakāmeti",
  "atk-s0513a4:2964_1": "putte labhatu, gihī hotu, sattavidhena ratanadhanena dhanimā hotu, rūpādibhede sabbakāme",
  "atk-s0513a4:2964_2": "labhatu. Vayaṃ apassanti mahallakakāle pabbajjānurūpampi attano vayaṃ apassanto pañcakāmaguṇasamiddhaṃ",
  "atk-s0513a4:2964_3": "gharameva āvasatūti. Idaṃ so “pañcakāmaguṇagiddho kāmaguṇavippayogena mahāvināsaṃ",
  "atk-s0513a4:2964_4": "pāpuṇātī”ti dassetuṃ kathesi.",
  "atk-s0513a4:2965_0": "Catutthena vuttagāthāya rājābhirājāti rājūnaṃ antare abhirājāti. Idaṃ so “issarānaṃ",
  "atk-s0513a4:2965_1": "nāma issariye parigalite mahantaṃ dukkhaṃ uppajjatī”ti rajje dosaṃ dassento kathesi.",
  "atk-s0513a4:2965_2": "Pañcamena vuttagāthāya avītarāgoti purohitaṭṭhānataṇhāya sataṇhoti. Idaṃ so “purohitassa",
  "atk-s0513a4:2965_3": "purohitaṭṭhāne parigalite mahantaṃ domanassaṃ uppajjatī”ti dassetuṃ kathesi. Chaṭṭhena",
  "atk-s0513a4:2965_4": "vuttagāthāya tapassinanti tapasīlasampannoti taṃ maññatu. Idaṃ so “lābhasakkārāpagamena",
  "atk-s0513a4:2965_5": "mahantaṃ domanassaṃ uppajjatī”ti lābhasakkāragarahavasena kathesi.",
  "atk-s0513a4:2966_0": "Sahāyatāpasena vuttagāthāya catussadanti ākiṇṇamanussatāya manussehi, pahūtadhaññatāya",
  "atk-s0513a4:2966_1": "dhaññena, sulabhadārutāya dārūhi, sampannodakatāya udakenāti catūhi ussannaṃ, catussadasamannāgatanti",
  "atk-s0513a4:2966_2": "attho. Vāsavenāti vāsavena dinnaṃ viya acalaṃ, vāsavato laddhavarānubhāvena ekaṃ",
  "atk-s0513a4:2966_3": "rājānaṃ ārādhetvā tena dinnantipi attho. Avītarāgoti kaddame sūkaro viya kāmapaṅke",
  "atk-s0513a4:2966_4": "nimuggova hutvā. Iti sopi kāmānaṃ ādīnavaṃ kathento evamāha.",
  "atk-s0513a4:2967_0": "Dāsena vuttagāthāya gāmaṇīti gāmajeṭṭhako. Ayampi kāme garahantoyeva evamāha. Kañcanadeviyā",
  "atk-s0513a4:2967_1": "vuttagāthāya yanti yaṃ itthinti attho. Ekarājāti aggarājā. Itthisahassānanti vacanamaṭṭhatāya",
  "atk-s0513a4:2967_2": "vuttaṃ, soḷasannaṃ itthisahassānaṃ aggaṭṭhāne ṭhapetūti attho. Sīmantinīnanti sīmantadharānaṃ",
  "atk-s0513a4:2967_3": "itthīnanti attho. Iti sā itthibhāve ṭhatvāpi duggandhagūtharāsiṃ viya kāme garahantīyeva",
  "atk-s0513a4:2967_4": "evamāha. Dāsiyā vuttagāthāya sabbasamāgatānanti sabbesaṃ sannipatitānaṃ majjhe nisīditvā",
  "atk-s0513a4:2967_5": "avikampamānā anosakkamānā sādurasaṃ bhuñjatūti attho. Dāsīnaṃ kira sāmikassa santike",
  "atk-s0513a4:2967_6": "nisīditvā bhuñjanaṃ nāma appiyaṃ. Iti sā attano appiyatāya evamāha. Carātūti caratu.",
  "atk-s0513a4:2967_7": "Lābhena vikatthamānāti lābhahetu kuhanakammaṃ karontī lābhasakkāraṃ uppādentī caratūti",
  "atk-s0513a4:2967_8": "attho. Iminā sā dāsibhāve ṭhitāpi kilesakāmavatthukāme garahati.",
  "atk-s0513a4:2968_0": "Devatāya vuttagāthāya āvāsikoti āvāsajagganako. Gajaṅgalāyanti evaṃnāmake nagare.",
  "atk-s0513a4:2968_1": "Tattha kira dabbasambhārā sulabhā. Ālokasandhiṃ divasanti ekadivaseneva vātapānaṃ",
  "atk-s0513a4:2968_2": "karotu. So kira devaputto kassapabuddhakāle gajaṅgalanagaraṃ nissāya yojanike jiṇṇamahāvihāre",
  "atk-s0513a4:2968_3": "āvāsikasaṅghatthero hutvā jiṇṇavihāre navakammaṃ karontoyeva mahādukkhaṃ anubhavi.",
  "atk-s0513a4:2968_4": "Tasmā tadeva dukkhaṃ ārabbha evamāha. Hatthinā vuttagāthāya pāsasatehīti bahūhi pāsehi.",
  "atk-s0513a4:2968_5": "Chabbhīti catūsu pādesu gīvāya kaṭibhāge cāti chasu ṭhānesu. Tuttehīti dvikaṇḍakāhi",
  "atk-s0513a4:2968_6": "dīghalaṭṭhīhi. Pācanehīti dasapācanehi aṅkusehi vā. So kira attano anubhūtadukkhaññeva ārabbha evamāha.",
  "atk-s0513a4:2969_0": "Vānarena vuttagāthāya alakkamālīti ahituṇḍikena kaṇṭhe parikkhipitvā ṭhapitāya alakkamālāya",
  "atk-s0513a4:2969_1": "samannāgato. Tipukaṇṇaviddhoti tipupiḷandhanena piḷandhakaṇṇo. Laṭṭhīhatoti sappakīḷaṃ",
  "atk-s0513a4:2969_2": "sikkhāpayamāno laṭṭhiyā hato hutvā. Esopi ahituṇḍikassa hatthe attano anubhūtadukkhameva sandhāya evamāha.",
  "atk-s0513a4:2970_0": "Evaṃ tehi terasahi janehi sapathe kate mahāsatto cintesi “kadāci ime ‘ayaṃ anaṭṭhameva",
  "atk-s0513a4:2970_1": "naṭṭhanti kathetī’ti mayi āsaṅkaṃ kareyyuṃ, ahampi sapathaṃ karomī”ti. Atha naṃ karonto",
  "atk-s0513a4:2970_2": "cuddasamaṃ gāthamāha –",
  "atk-s0513a4:2971": "91.",
  "atk-s0513a4:2972": "“Yo ve anaṭṭhaṃva naṭṭhanti cāha, kāmeva so labhataṃ bhuñjatañca;",
  "atk-s0513a4:2973": "Agāramajjhe maraṇaṃ upetu, yo vā bhonto saṅkati kañcidevā”ti.",
  "atk-s0513a4:2974_0": "Tattha bhontoti ālapanaṃ. Idaṃ vuttaṃ hoti – bhavanto yo anaṭṭhe koṭṭhāse “naṭṭhaṃ",
  "atk-s0513a4:2974_1": "me”ti vadati, yo vā tumhesu kañci āsaṅkati, so pañca kāmaguṇe labhatu ceva bhuñjatu",
  "atk-s0513a4:2974_2": "ca, ramaṇīyameva pabbajjaṃ alabhitvā agāramajjheyeva maratūti.",
  "atk-s0513a4:2975_0": "Evaṃ isīhi sapathe kate sakko bhāyitvā “ahaṃ ime vīmaṃsanto bhisāni antaradhāpesiṃ.",
  "atk-s0513a4:2975_1": "Ime ca chaḍḍitakheḷapiṇḍaṃ viya kāme garahantā sapathaṃ karonti, kāme garahakāraṇaṃ",
  "atk-s0513a4:2975_2": "te pucchissāmī”ti cintetvā dissamānarūpo bodhisattaṃ vanditvā pucchanto anantaraṃ gāthamāha –",
  "atk-s0513a4:2976": "92.",
  "atk-s0513a4:2977": "“Yadesamānā vicaranti loke, iṭṭhañca kantañca bahūnametaṃ;",
  "atk-s0513a4:2978": "Piyaṃ manuññaṃ cidha jīvaloke, kasmā isayo nappasaṃsanti kāme”ti.",
  "atk-s0513a4:2979_0": "Tattha yadesamānāti yaṃ vatthukāmaṃ kilesakāmañca kasigorakkhādīhi samavisamakammehi",
  "atk-s0513a4:2979_1": "pariyesamānā sattā loke vicaranti, etaṃ bahūnaṃ devamanussānaṃ iṭṭhañca kantañca",
  "atk-s0513a4:2979_2": "piyañca manuññañca, kasmā isayo nappasaṃsanti kāmeti attho. “Kāme”ti iminā taṃ vatthuṃ sarūpato dasseti.",
  "atk-s0513a4:2980": "Athassa pañhaṃ vissajjento mahāsatto dve gāthā abhāsi –",
  "atk-s0513a4:2981": "93.",
  "atk-s0513a4:2982": "“Kāmesu ve haññare bajjhare ca, kāmesu dukkhañca bhayañca jātaṃ;",
  "atk-s0513a4:2983": "Kāmesu bhūtādhipatī pamattā, pāpāni kammāni karonti mohā.",
  "atk-s0513a4:2984": "94.",
  "atk-s0513a4:2985": "“Te pāpadhammā pasavetva pāpaṃ, kāyassa bhedā nirayaṃ vajanti;",
  "atk-s0513a4:2986": "Ādīnavaṃ kāmaguṇesu disvā, tasmā isayo nappasaṃsanti kāme”ti.",
  "atk-s0513a4:2987_0": "Tattha kāmesūti kāmahetu, kāme nissāya kāyaduccaritādīni karontīti attho. Haññareti",
  "atk-s0513a4:2987_1": "daṇḍādīhi haññanti. Bajjhareti rajjubandhanādīhi bajjhanti. Dukkhanti kāyikacetasikaṃ",
  "atk-s0513a4:2987_2": "asātaṃ dukkhaṃ. Bhayanti attānuvādādikaṃ sabbampi bhayaṃ. Bhūtādhipatīti sakkaṃ ālapati.",
  "atk-s0513a4:2987_3": "Ādīnavanti evarūpaṃ dosaṃ. So panesa ādīnavo dukkhakkhandhādīhi suttehi dīpetabbo.",
  "atk-s0513a4:2988": "Sakko mahāsattassa kathaṃ sutvā saṃviggamānaso anantaraṃ gāthamāha –",
  "atk-s0513a4:2989": "95.",
  "atk-s0513a4:2990": "“Vīmaṃsamāno isino bhisāni, tīre gahetvāna thale nidhesiṃ;",
  "atk-s0513a4:2991": "Suddhā apāpā isayo vasanti, etāni te brahmacārī bhisānī”ti.",
  "atk-s0513a4:2992_0": "Tattha vimaṃsamānoti bhante, ahaṃ “ime isayo kāmādhimuttā vā, no vā”ti vīmaṃsanto.",
  "atk-s0513a4:2992_1": "Isinoti tava mahesino santakāni bhisāni. Tīre gahetvānāti tīre nikkhittāni gahetvā",
  "atk-s0513a4:2992_2": "thale ekamante nidhesiṃ. Suddhāti idāni mayā tumhākaṃ sapathakiriyāya ñātaṃ “ime",
  "atk-s0513a4:2992_3": "isayo suddhā apāpā hutvā vasantī”ti.",
  "atk-s0513a4:2993": "Taṃ sutvā bodhisatto gāthamāha –",
  "atk-s0513a4:2994": "96.",
  "atk-s0513a4:2995": "“Na te naṭā no pana kīḷaneyyā, na bandhavā no pana te sahāyā;",
  "atk-s0513a4:2996": "Kismiṃ vupatthambha sahassanetta, isīhi tvaṃ kīḷasi devarājā”ti.",
  "atk-s0513a4:2997_0": "Tattha na te naṭā noti devarāja, mayaṃ tava naṭā vā kīḷitabbayuttakā vā keci na homa,",
  "atk-s0513a4:2997_1": "nāpi tava ñātakā, na sahāyā, atha tvaṃ kiṃ vā upatthambhaṃ katvā kiṃ nissāya isīhi",
  "atk-s0513a4:2997_2": "saddhiṃ kīḷasīti attho.",
  "atk-s0513a4:2998": "Atha naṃ sakko khamāpento vīsatimaṃ gāthamāha –",
  "atk-s0513a4:2999": "97.",
  "atk-s0513a4:3000": "“Ācariyo mesi pitā ca mayhaṃ, esā patiṭṭhā khalitassa brahme;",
  "atk-s0513a4:3001": "Ekāparādhaṃ khama bhūripañña, na paṇḍitā kodhabalā bhavantī”ti.",
  "atk-s0513a4:3002": "Tattha esā patiṭṭhāti esā tava pādacchāyā ajja mama khalitassa aparaddhassa patiṭṭhā hotu. Kodhabalāti paṇḍitā nāma khantibalā bhavanti, na kodhabalāti.",
  "atk-s0513a4:3003": "Atha mahāsatto sakkassa devarañño khamitvā sayaṃ isigaṇaṃ khamāpento itaraṃ gāthamāha –",
  "atk-s0513a4:3004": "98.",
  "atk-s0513a4:3005": "“Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;",
  "atk-s0513a4:3006": "Sabbeva bhonto sumanā bhavantu, yaṃ brāhmaṇo paccupādī bhisānī”ti.",
  "atk-s0513a4:3007_0": "Tattha suvāsitaṃ isinaṃ ekarattanti āyasmantānaṃ isīnaṃ ekarattampi imasmiṃ araññe",
  "atk-s0513a4:3007_1": "vasitaṃ suvasitameva. Kiṃkāraṇā? Yaṃ vāsavaṃ bhūtapatiṃ addasāma, sace hi mayaṃ nagare",
  "atk-s0513a4:3007_2": "avasimha, imaṃ na addasāma. Bhontoti bhavanto sabbepi sumanā bhavantu, tussantu,",
  "atk-s0513a4:3007_3": "sakkassa devarañño khamantu. Kiṃkāraṇā? Yaṃ brāhmaṇo paccupādī bhisāni, yasmā tumhākaṃ",
  "atk-s0513a4:3007_4": "ācariyo bhisāni paṭilabhīti.",
  "atk-s0513a4:3008": "Sakko isigaṇaṃ vanditvā devalokameva gato. Isigaṇopi jhānābhiññāyo nibbattetvā brahmalokūpago ahosi.",
  "atk-s0513a4:3009_0": "Satthā imaṃ dhammadesanaṃ āharitvā “evaṃ bhikkhu porāṇakapaṇḍitā sapathaṃ katvā kilese",
  "atk-s0513a4:3009_1": "pajahiṃsū”ti vatvā saccāni pakāsesi, saccapariyosāne ukkaṇṭhitabhikkhu sotāpattiphale",
  "atk-s0513a4:3009_2": "patiṭṭhahi. Jātakaṃ samodhānento puna satthā tisso gāthā abhāsi –",
  "atk-s0513a4:3010": "99.",
  "atk-s0513a4:3011": "“Ahañca sāriputto ca, moggallāno ca kassapo;",
  "atk-s0513a4:3012": "Anuruddho puṇṇo ānando, tadāsuṃ satta bhātaro.",
  "atk-s0513a4:3013": "100.",
  "atk-s0513a4:3014": "“Bhaginī uppalavaṇṇā ca, dāsī khujjuttarā tadā;",
  "atk-s0513a4:3015": "Citto gahapati dāso, yakkho sātāgiro tadā.",
  "atk-s0513a4:3016": "101.",
  "atk-s0513a4:3017": "“Pālileyyo tadā nāgo, madhudo seṭṭhavānaro;",
  "atk-s0513a4:3018": "Kāḷudāyī tadā sakko, evaṃ dhāretha jātaka”nti.",
  "atk-s0513a4:3019": "Bhisajātakavaṇṇanā pañcamā.",
  "atk-s0513a4:3021": "[489] 6. Surucijātakavaṇṇanā",
  "atk-s0513a4:3022_0": "Mahesī surucino bhariyāti idaṃ satthā sāvatthiṃ upanissāya migāramātupāsāde viharanto",
  "atk-s0513a4:3022_1": "visākhāya mahāupāsikāya laddhe aṭṭha vare ārabbha kathesi. Sā hi ekadivasaṃ jetavane",
  "atk-s0513a4:3022_2": "dhammakathaṃ sutvā bhagavantaṃ saddhiṃ bhikkhusaṅghena svātanāya nimantetvā pakkāmi.",
  "atk-s0513a4:3022_3": "Tassā pana rattiyā accayena cātuddīpiko mahāmegho pāvassi. Bhagavā bhikkhū āmantetvā",
  "atk-s0513a4:3022_4": "“yathā, bhikkhave, jetavane vassati, evaṃ catūsu dīpesu vassati, ovassāpetha, bhikkhave,",
  "atk-s0513a4:3022_5": "kāyaṃ, ayaṃ pacchimako cātuddīpiko mahāmegho”ti vatvā ovassāpitakāyehi bhikkhūhi",
  "atk-s0513a4:3022_6": "saddhiṃ iddhibalena jetavane antarahito visākhāya koṭṭhake pāturahosi. Upāsikā “acchariyaṃ",
  "atk-s0513a4:3022_7": "vata bho, abbhutaṃ vata bho, tathāgatassa mahiddhikatā mahānubhāvatā, yatra hi nāma",
  "atk-s0513a4:3022_8": "jāṇukamattesupi oghesu vattamānesu kaṭimattesupi oghesu vattamānesu na hi nāma ekabhikkhussapi",
  "atk-s0513a4:3022_9": "pādā vā cīvarāni vā allāni bhavissantī”ti haṭṭhā udaggā buddhappamukhaṃ bhikkhusaṅghaṃ",
  "atk-s0513a4:3022_10": "parivisitvā katabhattakiccaṃ bhagavantaṃ etadavoca “aṭṭhāhaṃ, bhante, bhagavantaṃ",
  "atk-s0513a4:3022_11": "varāni yācāmī”ti. “Atikkantavarā kho, visākhe, tathāgatā”ti. “Yāni ca, bhante, kappiyāni",
  "atk-s0513a4:3022_12": "yāni ca anavajjānī”ti. “Vadehi visākhe”ti. “Icchāmahaṃ, bhante, bhikkhusaṅghassa",
  "atk-s0513a4:3022_13": "yāvajīvaṃ vassikasāṭikaṃ dātuṃ, āgantukabhattaṃ dātuṃ, gamikabhattaṃ dātuṃ, gilānabhattaṃ",
  "atk-s0513a4:3022_14": "dātuṃ, gilānupaṭṭhākabhattaṃ dātuṃ, gilānabhesajjaṃ dātuṃ, dhuvayāguṃ dātuṃ, bhikkhunisaṅghassa",
  "atk-s0513a4:3022_15": "yāvajīvaṃ udakasāṭikaṃ dātu”nti.",
  "atk-s0513a4:3023_0": "Satthā “kaṃ pana tvaṃ, visākhe, atthavasaṃ sampassamānā tathāgataṃ aṭṭha varāni yācasī”ti",
  "atk-s0513a4:3023_1": "pucchitvā tāya varānisaṃse kathite “sādhu sādhu, visākhe, sādhu kho tvaṃ, visākhe,",
  "atk-s0513a4:3023_2": "imaṃ ānisaṃsaṃ sampassamānā tathāgataṃ aṭṭha varāni yācasī”ti vatvā “anujānāmi te,",
  "atk-s0513a4:3023_3": "visākhe, aṭṭha varānī”ti aṭṭha vare datvā anumodanaṃ katvā pakkāmi. Athekadivasaṃ",
  "atk-s0513a4:3023_4": "satthari pubbārāme viharante bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:3023_5": "visākhā mahāupāsikā mātugāmattabhāve ṭhatvāpi dasabalassa santike aṭṭha vare labhi,",
  "atk-s0513a4:3023_6": "aho mahāguṇā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:3023_7": "pucchitvā “imāya nāmā”ti vutte “na, bhikkhave, visākhā idāneva mama santikā vare",
  "atk-s0513a4:3023_8": "labhati, pubbepesā labhiyevā”ti vatvā atītaṃ āhari.",
  "atk-s0513a4:3024_0": "Atīte mithilāyaṃ suruci nāma rājā rajjaṃ kārento puttaṃ paṭilabhitvā tassa “surucikumāro”tveva",
  "atk-s0513a4:3024_1": "nāmaṃ akāsi. So vayappatto “takkasilāyaṃ sippaṃ uggaṇhissāmī”ti gantvā nagaradvāre",
  "atk-s0513a4:3024_2": "sālāyaṃ nisīdi. Bārāṇasiraññopi putto brahmadattakumāro nāma tatheva gantvā surucikumārassa",
  "atk-s0513a4:3024_3": "nisinnaphalakeyeva nisīdi. Te aññamaññaṃ pucchitvā vissāsikā hutvā ekatova ācariyassa",
  "atk-s0513a4:3024_4": "santikaṃ gantvā ācariyabhāgaṃ datvā sippaṃ paṭṭhapetvā na cirasseva niṭṭhitasippā",
  "atk-s0513a4:3024_5": "ācariyaṃ āpucchitvā thokaṃ maggaṃ ekatova gantvā dvedhāpathe ṭhitā aññamaññaṃ āliṅgitvā",
  "atk-s0513a4:3024_6": "mittadhammānurakkhaṇatthaṃ katikaṃ kariṃsu “sace mama putto jāyati, tava dhītā, tava",
  "atk-s0513a4:3024_7": "putto, mama dhītā, tesaṃ āvāhavivāhaṃ karissāmā”ti. Tesu rajjaṃ kārentesu surucimahārājassa",
  "atk-s0513a4:3024_8": "putto jāyi, “surucikumāro”tvevassa nāmaṃ kariṃsu. Brahmadattassa dhītā jāyi, “sumedhā”tissā nāmaṃ kariṃsu.",
  "atk-s0513a4:3025_0": "Surucikumāro vayappatto takkasilāyaṃ gantvā sippaṃ uggaṇhitvā āgacchi. Atha naṃ pitā",
  "atk-s0513a4:3025_1": "rajje abhisiñcitukāmo hutvā “sahāyassa kira me bārāṇasirañño dhītā atthi, tamevassa",
  "atk-s0513a4:3025_2": "aggamahesiṃ karissāmī”ti tassā atthāya bahuṃ paṇṇākāraṃ datvā amacce pesesi. Tesaṃ",
  "atk-s0513a4:3025_3": "anāgatakāleyeva bārāṇasirājā deviṃ pucchi “bhadde, mātugāmassa nāma kiṃ atirekadukkha”nti?",
  "atk-s0513a4:3025_4": "“Sapattirosadukkhaṃ devā”ti. “Tena hi, bhadde, amhākaṃ ekaṃ dhītaraṃ sumedhādeviṃ",
  "atk-s0513a4:3025_5": "tamhā dukkhā mocetvā yo etaṃ ekikameva gaṇhissati, tassa dassāmā”ti āha. So tehi",
  "atk-s0513a4:3025_6": "amaccehi āgantvā tassā nāme gahite “tātā, kāmaṃ mayā pubbe mayhaṃ sahāyassa paṭiññā",
  "atk-s0513a4:3025_7": "katā, imaṃ pana mayaṃ itthighaṭāya antare na khipitukāmā, yo etaṃ ekikameva gaṇhāti,",
  "atk-s0513a4:3025_8": "tassa dātukāmamhā”ti āha. Te rañño santikaṃ pahiṇiṃsu. Rājā pana “amhākaṃ rajjaṃ",
  "atk-s0513a4:3025_9": "mahantaṃ, sattayojanikaṃ mithilanagaraṃ, tīṇi yojanasatāni raṭṭhaparicchedo, heṭṭhimantena",
  "atk-s0513a4:3025_10": "soḷasa itthisahassāni laddhuṃ vaṭṭatī”ti vatvā na rocesi.",
  "atk-s0513a4:3026_0": "Surucikumāro pana sumedhāya rūpasampadaṃ sutvā savanasaṃsaggena bajjhitvā “ahaṃ taṃ",
  "atk-s0513a4:3026_1": "ekikameva gaṇhissāmi, na mayhaṃ itthighaṭāya attho, tameva ānentū”ti mātāpitūnaṃ",
  "atk-s0513a4:3026_2": "pesesi. Te tassa manaṃ abhinditvā bahuṃ dhanaṃ pesetvā mahantena parivārena taṃ ānetvā",
  "atk-s0513a4:3026_3": "kumārassa aggamahesiṃ katvā ekatova abhisiñciṃsu. So surucimahārājā nāma hutvā dhammena",
  "atk-s0513a4:3026_4": "rajjaṃ kārento tāya saddhiṃ piyasaṃvāsaṃ vasi. Sā pana dasa vassasahassāni tassa",
  "atk-s0513a4:3026_5": "gehe vasantī neva puttaṃ, na dhītaraṃ labhi. Atha nāgarā sannipatitvā rājaṅgaṇe upakkositvā",
  "atk-s0513a4:3026_6": "“kimeta”nti vutte “rañño doso natthi, vaṃsānupālako pana vo putto na vijjati, tumhākaṃ",
  "atk-s0513a4:3026_7": "ekāva devī, rājakule ca nāma heṭṭhimantena soḷasahi itthisahassehi bhavitabbaṃ, itthighaṭaṃ",
  "atk-s0513a4:3026_8": "gaṇha, deva, addhā tāsu puññavatī puttaṃ labhissatī”ti vatvā “tātā, kiṃ kathetha,",
  "atk-s0513a4:3026_9": "‘ahaṃ aññaṃ na gaṇhissāmī’ti paṭiññaṃ datvā mayā esā ānītā, na sakkā musāvādaṃ kātuṃ,",
  "atk-s0513a4:3026_10": "na mayhaṃ itthighaṭāya attho”ti raññā paṭikkhittā pakkamiṃsu.",
  "atk-s0513a4:3027_0": "Sumedhā taṃ kathaṃ sutvā “rājā tāva saccavāditāya aññā itthiyo na ānesi, ahameva",
  "atk-s0513a4:3027_1": "panassa ānessāmī”ti rañño mātusamabhariyaṭṭhāne ṭhatvā attano ruciyāva khattiyakaññānaṃ",
  "atk-s0513a4:3027_2": "sahassaṃ, amaccakaññānaṃ sahassaṃ, gahapatikaññānaṃ sahassaṃ, sabbasamayanāṭakitthīnaṃ",
  "atk-s0513a4:3027_3": "sahassanti cattāri itthisahassāni ānesi. Tāpi dasa vassasahassāni rājakule vasitvā",
  "atk-s0513a4:3027_4": "neva puttaṃ, na dhītaraṃ labhiṃsu. Etenevupāyena aparānipi tikkhattuṃ cattāri cattāri",
  "atk-s0513a4:3027_5": "sahassāni ānesi. Tāpi neva puttaṃ, na dhītaraṃ labhiṃsu. Ettāvatā soḷasa itthisahassāni",
  "atk-s0513a4:3027_6": "ahesuṃ. Cattālīsa vassasahassāni atikkamiṃsu, tāni tāya ekikāya vutthehi dasahi sahassehi",
  "atk-s0513a4:3027_7": "saddhiṃ paññāsa vassasahassāni honti. Atha nāgarā sannipatitvā puna upakkositvā “kimeta”nti",
  "atk-s0513a4:3027_8": "vutte “deva, tumhākaṃ itthiyo puttaṃ patthetuṃ āṇāpethā”ti vadiṃsu. Rājā “sādhū”ti",
  "atk-s0513a4:3027_9": "sampaṭicchitvā “tumhe puttaṃ patthethā”ti āha. Tā tato paṭṭhāya puttaṃ patthayamānā",
  "atk-s0513a4:3027_10": "nānādevatā namassanti, nānāvatāni caranti, putto nuppajjateva. Atha rājā sumedhaṃ",
  "atk-s0513a4:3027_11": "āha “bhadde, tvampi puttaṃ patthehī”ti. Sā “sādhū”ti pannarasauposathadivase aṭṭhaṅgasamannāgataṃ",
  "atk-s0513a4:3027_12": "uposathaṃ samādāya sirigabbhe sīlāni āvajjamānā kappiyamañcake nisīdi. Sesā ajavatagovatā",
  "atk-s0513a4:3027_13": "hutvā puttaṃ alabhitvā uyyānaṃ agamaṃsu.",
  "atk-s0513a4:3028_0": "Sumedhāya sīlatejena sakkassa bhavanaṃ kampi. Tadā sakko āvajjento “sumedhā puttaṃ",
  "atk-s0513a4:3028_1": "pattheti, puttamassā dassāmi, na kho pana sakkā yaṃ vā taṃ vā dātuṃ, anucchavikamassā",
  "atk-s0513a4:3028_2": "puttaṃ upadhāressāmī”ti upadhārento naḷakāradevaputtaṃ passi. So hi puññasampanno",
  "atk-s0513a4:3028_3": "satto purimattabhāve bārāṇasiyaṃ vasanto vappakāle khettaṃ gacchanto ekaṃ paccekabuddhaṃ",
  "atk-s0513a4:3028_4": "disvā dāsakammakare “vapathā”ti pahiṇi. Sayaṃ nivattitvā paccekabuddhaṃ gehaṃ netvā",
  "atk-s0513a4:3028_5": "bhojetvā puna gaṅgātīraṃ ānetvā puttena saddhiṃ ekato hutvā udumbarabhittipādaṃ naḷabhittikaṃ",
  "atk-s0513a4:3028_6": "paṇṇasālaṃ katvā dvāraṃ yojetvā caṅkamaṃ katvā paccekabuddhaṃ tattheva temāsaṃ vasāpetvā",
  "atk-s0513a4:3028_7": "vutthavassaṃ dve pitāputtā ticīvarena acchādetvā uyyojesuṃ. Eteneva niyāmena sattaṭṭha",
  "atk-s0513a4:3028_8": "paccekabuddhe tāya paṇṇasālāya vasāpetvā ticīvarāni adaṃsu. “Dve pitāputtā naḷakārā",
  "atk-s0513a4:3028_9": "hutvā gaṅgātīre veḷuṃ upadhārentā paccekabuddhaṃ disvā evamakaṃsū”tipi vadantiyeva.",
  "atk-s0513a4:3029_0": "Te kālaṃ katvā tāvatiṃsabhavane nibbattitvā chasu kāmāvacarasaggesu anulomapaṭilomena",
  "atk-s0513a4:3029_1": "mahantaṃ devissariyaṃ anubhavantā vicaranti. Te tato cavitvā uparidevaloke nibbattitukāmā",
  "atk-s0513a4:3029_2": "honti. Sakko tathā gatabhāvaṃ ñatvā tesu ekassa vimānadvāraṃ gantvā taṃ āgantvā vanditvā",
  "atk-s0513a4:3029_3": "ṭhitaṃ āha – “mārisa, tayā manussalokaṃ gantuṃ vaṭṭatī”ti. “Mahārāja, manussaloko",
  "atk-s0513a4:3029_4": "nāma jeguccho paṭikūlo, tattha ṭhitā dānādīni puññāni katvā devalokaṃ patthenti,",
  "atk-s0513a4:3029_5": "tattha gantvā kiṃ karissāmī”ti. “Mārisa, devaloke paribhuñjitabbasampattiṃ manussaloke",
  "atk-s0513a4:3029_6": "paribhuñjissasi, pañcavīsatiyojanubbedhe navayojanaāyāme aṭṭhayojanavitthāre ratanapāsāde",
  "atk-s0513a4:3029_7": "vasissasi, adhivāsehī”ti. So adhivāsesi. Sakko tassa paṭiññaṃ gahetvā isivesena rājuyyānaṃ",
  "atk-s0513a4:3029_8": "gantvā tāsaṃ itthīnaṃ upari ākāse caṅkamanto attānaṃ dassetvā “kassāhaṃ puttavaraṃ",
  "atk-s0513a4:3029_9": "dammi, kā puttavaraṃ gaṇhissatī”ti āha. “Bhante, mayhaṃ dehi, mayhaṃ dehī”ti soḷasa",
  "atk-s0513a4:3029_10": "itthisahassāni hatthe ukkhipiṃsu. Tato sakko āha – “ahaṃ sīlavatīnaṃ puttaṃ dammi,",
  "atk-s0513a4:3029_11": "tumhākaṃ kiṃ sīlaṃ, ko ācāro”ti. Tā ukkhittahatthe samañchitvā “sace sīlavatiyā dātukāmo,",
  "atk-s0513a4:3029_12": "sumedhāya santikaṃ gacchāhī”ti vadiṃsu. So ākāseneva gantvā tassā vāsāgāre sīhapañjare aṭṭhāsi.",
  "atk-s0513a4:3030_0": "Athassā tā itthiyo ārocesuṃ “etha, devi, sakko devarājā ‘tumhākaṃ puttavaraṃ dassāmī’ti",
  "atk-s0513a4:3030_1": "ākāsenāgantvā sīhapañjare ṭhito”ti. Sā garuparihārenāgantvā sīhapañjaraṃ ugghāṭetvā",
  "atk-s0513a4:3030_2": "“saccaṃ kira, bhante, tumhe sīlavatiyā puttavaraṃ dethā”ti āha. “Āma devī”ti. “Tena",
  "atk-s0513a4:3030_3": "hi mayhaṃ dethā”ti. “Kiṃ pana te sīlaṃ, kathehi, sace me ruccati, dassāmi te puttavara”nti.",
  "atk-s0513a4:3030_4": "Sā tassa vacanaṃ sutvā “tena hi suṇāhī”ti vatvā attano sīlaguṇaṃ kathentī pannarasa gāthā abhāsi –",
  "atk-s0513a4:3031": "102.",
  "atk-s0513a4:3032": "“Mahesī surucino bhariyā, ānītā paṭhamaṃ ahaṃ;",
  "atk-s0513a4:3033": "Dasa vassasahassāni, yaṃ maṃ surucimānayi.",
  "atk-s0513a4:3034": "103.",
  "atk-s0513a4:3035": "“Sāhaṃ brāhmaṇa rājānaṃ, vedehaṃ mithilaggahaṃ;",
  "atk-s0513a4:3036": "Nābhijānāmi kāyena, vācāya uda cetasā;",
  "atk-s0513a4:3037": "Suruciṃ atimaññittha, āvi vā yadi vā raho.",
  "atk-s0513a4:3038": "104.",
  "atk-s0513a4:3039": "“Etena saccavajjena, putto uppajjataṃ ise;",
  "atk-s0513a4:3040": "Musā me bhaṇamānāya, muddhā phalatu sattadhā.",
  "atk-s0513a4:3041": "105.",
  "atk-s0513a4:3042": "“Bhattu mama sassu mātā, pitā cāpi ca sassuro;",
  "atk-s0513a4:3043": "Te maṃ brahme vinetāro, yāva aṭṭhaṃsu jīvitaṃ.",
  "atk-s0513a4:3044": "106.",
  "atk-s0513a4:3045": "“Sāhaṃ ahiṃsāratinī, kāmasā dhammacārinī;",
  "atk-s0513a4:3046": "Sakkaccaṃ te upaṭṭhāsiṃ, rattindivamatanditā.",
  "atk-s0513a4:3047": "107.",
  "atk-s0513a4:3048": "“Etena saccavajjena, putto uppajjataṃ ise;",
  "atk-s0513a4:3049": "Musā me bhaṇamānāya, muddhā phalatu sattadhā.",
  "atk-s0513a4:3050": "108.",
  "atk-s0513a4:3051": "“Soḷasitthisahassāni, sahabhariyāni brāhmaṇa;",
  "atk-s0513a4:3052": "Tāsu issā vā kodho vā, nāhu mayhaṃ kudācanaṃ.",
  "atk-s0513a4:3053": "109.",
  "atk-s0513a4:3054": "“Hitena tāsaṃ nandāmi, na ca me kāci appiyā;",
  "atk-s0513a4:3055": "Attānaṃvānukampāmi, sadā sabbā sapattiyo.",
  "atk-s0513a4:3056": "110.",
  "atk-s0513a4:3057": "“Etena saccavajjena, putto uppajjataṃ ise;",
  "atk-s0513a4:3058": "Musā me bhaṇamānāya, muddhā phalatu sattadhā.",
  "atk-s0513a4:3059": "111.",
  "atk-s0513a4:3060": "“Dāse kammakare pesse, ye caññe anujīvino;",
  "atk-s0513a4:3061": "Pesemi sahadhammena, sadā pamuditindriyā.",
  "atk-s0513a4:3062": "112.",
  "atk-s0513a4:3063": "“Etena saccavajjena, putto uppajjataṃ ise;",
  "atk-s0513a4:3064": "Musā me bhaṇamānāya, muddhā phalatu sattadhā.",
  "atk-s0513a4:3065": "113.",
  "atk-s0513a4:3066": "“Samaṇe brāhmaṇe cāpi, aññe cāpi vanibbake;",
  "atk-s0513a4:3067": "Tappemi annapānena, sadā payatapāṇinī.",
  "atk-s0513a4:3068": "114.",
  "atk-s0513a4:3069": "“Etena saccavajjena, putto uppajjataṃ ise;",
  "atk-s0513a4:3070": "Musā me bhaṇamānāya, muddhā phalatu sattadhā.",
  "atk-s0513a4:3071": "115.",
  "atk-s0513a4:3072": "“Cātuddasiṃ pañcaddasiṃ, yā ca pakkhassa aṭṭhamī;",
  "atk-s0513a4:3073": "Pāṭihāriyapakkhañca, aṭṭhaṅgasusamāgataṃ;",
  "atk-s0513a4:3074": "Uposathaṃ upavasāmi, sadā sīlesu saṃvutā.",
  "atk-s0513a4:3075": "116.",
  "atk-s0513a4:3076": "“Etena saccavajjena, putto uppajjataṃ ise;",
  "atk-s0513a4:3077": "Musā me bhaṇamānāya, muddhā phalatu sattadhā”ti.",
  "atk-s0513a4:3078_0": "Tattha mahesīti aggamahesī. Surucinoti surucirañño. Paṭhamanti soḷasannaṃ itthisahassānaṃ",
  "atk-s0513a4:3078_1": "sabbapaṭhamaṃ. Yaṃ manti yasmiṃ kāle maṃ suruci ānayi, tato paṭṭhāya ahaṃ dasa vassasahassāni",
  "atk-s0513a4:3078_2": "ekikāva imasmiṃ gehe vasiṃ. Atimaññitthāti muhuttampi sammukhā vā parammukhā vā atimaññinti",
  "atk-s0513a4:3078_3": "idaṃ atikkamitvā maññanaṃ na jānāmi na sarāmi. Iseti taṃ ālapati.",
  "atk-s0513a4:3079_0": "Te manti sasuro ca sassu cāti te ubhopi maṃ vinetāro, tehi vinītā amhi, te me yāva",
  "atk-s0513a4:3079_1": "jīviṃsu, tāva ovādamadaṃsu. Ahiṃsāratinīti ahiṃsāsaṅkhātāya ratiyā samannāgatā. Mayā",
  "atk-s0513a4:3079_2": "hi kunthakipillikopi na hiṃsitapubbo. Kāmasāti ekanteneva. Dhammacārinīti dasakusalakammapathesu",
  "atk-s0513a4:3079_3": "pūremi. Upaṭṭhāsinti pādaparikammādīni kiccāni karontī upaṭṭhahiṃ.",
  "atk-s0513a4:3080_0": "Sahabhariyānīti mayā saha ekasāmikassa bhariyabhūtāni. Nāhūti kilesaṃ nissāya issādhammo",
  "atk-s0513a4:3080_1": "vā kodhadhammo vā mayhaṃ na bhūtapubbo. Hitenāti yaṃ tāsaṃ hitaṃ, teneva nandāmi,",
  "atk-s0513a4:3080_2": "ure vutthadhītaro viya tā disvā tussāmi. Kācīti tāsu ekāpi mayhaṃ appiyā nāma natthi,",
  "atk-s0513a4:3080_3": "sabbāpi piyakāyeva. Anukampāmīti muducittena sabbā soḷasasahassāpi tā attānaṃ viya anukampāmi.",
  "atk-s0513a4:3081_0": "Sahadhammenāti nayena kāraṇena yo yaṃ kātuṃ sakkoti, taṃ tasmiṃ kamme payojemīti",
  "atk-s0513a4:3081_1": "attho. Pamuditindriyāti pesentī ca niccaṃ pamuditindriyāva hutvā pesemi, “are duṭṭha",
  "atk-s0513a4:3081_2": "dāsa idaṃ nāma karohī’ti evaṃ kujjhitvā na me koci katthaci pesitapubbo. Payatapāṇinīti",
  "atk-s0513a4:3081_3": "dhotahatthā pasāritahatthāva hutvā. Pāṭihāriyapakkhañcāti aṭṭhamīcātuddasīpannarasīnaṃ",
  "atk-s0513a4:3081_4": "paccuggamanānuggamanavasena cattāro divasā. Sadāti niccakālaṃ pañcasu sīlesu saṃvutā,",
  "atk-s0513a4:3081_5": "tehi pihitagopitattabhāvāva homīti.",
  "atk-s0513a4:3082_0": "Evaṃ tassā gāthāya satenapi sahassenapi vaṇṇiyamānānaṃ guṇānaṃ pamāṇaṃ nāma natthi,",
  "atk-s0513a4:3082_1": "tāya pannarasahi gāthāhi attano guṇānaṃ vaṇṇitakāleyeva sakko attano bahukaraṇīyatāya",
  "atk-s0513a4:3082_2": "tassā kathaṃ avicchinditvā “pahūtā abbhutāyeva te guṇā”ti taṃ pasaṃsanto gāthādvayamāha –",
  "atk-s0513a4:3083": "117.",
  "atk-s0513a4:3084": "“Sabbeva te dhammaguṇā, rājaputti yasassini;",
  "atk-s0513a4:3085": "Saṃvijjanti tayi bhadde, ye tvaṃ kittesi attani.",
  "atk-s0513a4:3086": "118.",
  "atk-s0513a4:3087": "“Khattiyo jātisampanno, abhijāto yasassimā;",
  "atk-s0513a4:3088": "Dhammarājā videhānaṃ, putto uppajjate tavā”ti.",
  "atk-s0513a4:3089_0": "Tattha dhammaguṇāti sabhāvaguṇā bhūtaguṇā. Saṃvijjantīti ye tayā vuttā, te sabbeva",
  "atk-s0513a4:3089_1": "tayi upalabbhanti. Abhijātoti atijāto suddhajāto. Yasassimāti yasasampannena parivārasampannena",
  "atk-s0513a4:3089_2": "samannāgato. Uppajjateti evarūpo putto tava uppajjissati, mā cintayīti.",
  "atk-s0513a4:3090": "Sā tassa vacanaṃ sutvā somanassajātā taṃ pucchantī dve gāthā abhāsi –",
  "atk-s0513a4:3091": "119.",
  "atk-s0513a4:3092": "“Dummī rajojalladharo, aghe vehāyasaṃ ṭhito;",
  "atk-s0513a4:3093": "Manuññaṃ bhāsase vācaṃ, yaṃ mayhaṃ hadayaṅgamaṃ.",
  "atk-s0513a4:3094": "120.",
  "atk-s0513a4:3095": "“Devatānusi saggamhā, isi vāsi mahiddhiko;",
  "atk-s0513a4:3096": "Ko vāsi tvaṃ anuppatto, attānaṃ me pavedayā”ti.",
  "atk-s0513a4:3097_0": "Tattha dummīti anañjitāmaṇḍito sakko āgacchanto ramaṇīyena tāpasavesena āgato, pabbajitavesena",
  "atk-s0513a4:3097_1": "āgatattā pana sā evamāha. Agheti appaṭighe ṭhāne. Yaṃ mayhanti yaṃ etaṃ manuññaṃ",
  "atk-s0513a4:3097_2": "vācaṃ mayhaṃ bhāsasi, taṃ bhāsamāno tvaṃ devatānusi saggamhā idhāgato. Isi vāsi mahiddhikoti",
  "atk-s0513a4:3097_3": "yakkhādīsu ko vā tvaṃ asi idhānuppatto, attānaṃ me pavedaya, yathābhūtaṃ kathehīti vadati.",
  "atk-s0513a4:3098": "Sakko tassā kathento cha gāthā abhāsi –",
  "atk-s0513a4:3099": "121.",
  "atk-s0513a4:3100": "“Yaṃ devasaṅghā vandanti, sudhammāyaṃ samāgatā;",
  "atk-s0513a4:3101": "Sohaṃ sakko sahassakkho, āgatosmi tavantike.",
  "atk-s0513a4:3102": "122.",
  "atk-s0513a4:3103": "“Itthiyo jīvalokasmiṃ, yā hoti samacārinī;",
  "atk-s0513a4:3104": "Medhāvinī sīlavatī, sassudevā patibbatā.",
  "atk-s0513a4:3105": "123.",
  "atk-s0513a4:3106": "“Tādisāya sumedhāya, sucikammāya nāriyā;",
  "atk-s0513a4:3107": "Devā dassanamāyanti, mānusiyā amānusā.",
  "atk-s0513a4:3108": "124.",
  "atk-s0513a4:3109": "“Tvañca bhadde suciṇṇena, pubbe sucaritena ca;",
  "atk-s0513a4:3110": "Idha rājakule jātā, sabbakāmasamiddhinī.",
  "atk-s0513a4:3111": "125.",
  "atk-s0513a4:3112": "“Ayañca te rājaputti, ubhayattha kaṭaggaho;",
  "atk-s0513a4:3113": "Devalokūpapattī ca, kittī ca idha jīvite.",
  "atk-s0513a4:3114": "126.",
  "atk-s0513a4:3115": "“Ciraṃ sumedhe sukhinī, dhammamattani pālaya;",
  "atk-s0513a4:3116": "Esāhaṃ tidivaṃ yāmi, piyaṃ me tava dassana”nti.",
  "atk-s0513a4:3117_0": "Tattha sahassakkhoti atthasahassassa taṃmuhuttaṃ dassanavasena sahassakkho. Itthiyoti",
  "atk-s0513a4:3117_1": "itthī. Samacārinīti tīhi dvārehi samacariyāya samannāgatā. Tādisāyāti tathārūpāya.",
  "atk-s0513a4:3117_2": "Sumedhāyāti supaññāya. Ubhayattha kaṭaggahoti ayaṃ tava imasmiñca attabhāve anāgate",
  "atk-s0513a4:3117_3": "ca jayaggāho. Tesu anāgate devalokuppatti ca idha jīvite pavattamāne kitti cāti ayaṃ",
  "atk-s0513a4:3117_4": "ubhayattha kaṭaggaho nāma. Dhammanti evaṃ sabhāvaguṇaṃ ciraṃ attani pālaya. Esāhanti",
  "atk-s0513a4:3117_5": "eso ahaṃ. Piyaṃ meti mayhaṃ tava dassanaṃ piyaṃ.",
  "atk-s0513a4:3118_0": "Devaloke pana me kiccakaraṇīyaṃ atthi, tasmā gacchāmi, tvaṃ appamattā hohīti tassā",
  "atk-s0513a4:3118_1": "ovādaṃ datvā pakkāmi. Naḷakāradevaputto pana paccūsakāle cavitvā tassā kucchiyaṃ",
  "atk-s0513a4:3118_2": "paṭisandhiṃ gaṇhi. Sā gabbhassa patiṭṭhitabhāvaṃ ñatvā rañño ārocesi, rājā gabbhassa",
  "atk-s0513a4:3118_3": "parihāraṃ adāsi. Sā dasamāsaccayena puttaṃ vijāyi, “mahāpanādo”tissa nāmaṃ kariṃsu.",
  "atk-s0513a4:3118_4": "Ubhayaraṭṭhavāsino “sāmiputtassa no khīramūla”nti ekekaṃ kahāpaṇaṃ rājaṅgaṇe khipiṃsu,",
  "atk-s0513a4:3118_5": "mahādhanarāsi ahosi. Raññā paṭikkhittāpi “sāmiputtassa no vaḍḍhitakāle paribbayo",
  "atk-s0513a4:3118_6": "bhavissatī”ti aggahetvāva pakkamiṃsu. Kumāro pana mahāparivārena vaḍḍhitvā vayappatto",
  "atk-s0513a4:3118_7": "soḷasavassakāleyeva sabbasippesu nipphattiṃ pāpuṇi. Rājā puttassa vayaṃ oloketvā",
  "atk-s0513a4:3118_8": "deviṃ āha – “bhadde, puttassa me rajjābhisekakālo, ramaṇīyamassa pāsādaṃ kāretvā",
  "atk-s0513a4:3118_9": "abhisekaṃ karissāmī”ti. Sā “sādhu devā”ti sampaṭicchi. Rājā vatthuvijjācariye pakkosāpetvā",
  "atk-s0513a4:3118_10": "“tātā, vaḍḍhakiṃ gahetvā amhākaṃ nivesanato avidūre puttassa me pāsādaṃ māpetha,",
  "atk-s0513a4:3118_11": "rajjena naṃ abhisiñcissāmā”ti āha. Te “sādhu, devā”ti bhūmippadesaṃ vīmaṃsanti.",
  "atk-s0513a4:3119_0": "Tasmiṃ khaṇe sakkassa bhavanaṃ uṇhākāraṃ dassesi. So taṃ kāraṇaṃ ñatvā vissakammaṃ",
  "atk-s0513a4:3119_1": "āmantetvā “gaccha, tāta, mahāpanādakumārassa āyāmena navayojanikaṃ, vitthārato aṭṭhayojanikaṃ,",
  "atk-s0513a4:3119_2": "ubbedhena pañcavīsatiyojanikaṃ, ratanapāsādaṃ māpehī”ti pesesi. So vaḍḍhakīvesena",
  "atk-s0513a4:3119_3": "vaḍḍhakīnaṃ santikaṃ gantvā “tumhe pātarāsaṃ bhuñjitvā ethā”ti te pesetvā daṇḍakena",
  "atk-s0513a4:3119_4": "bhūmiṃ pahari, tāvadeva vuttappakāro sattabhūmiko pāsādo uṭṭhahi. Mahāpanādassa pāsādamaṅgalaṃ,",
  "atk-s0513a4:3119_5": "chattamaṅgalaṃ, āvāhamaṅgalanti tīṇi maṅgalāni ekatova ahesuṃ. Maṅgalaṭṭhāne ubhayaraṭṭhavāsino",
  "atk-s0513a4:3119_6": "sannipatitvā maṅgalacchaṇena satta vassāni vītināmesuṃ. Neva ne rājā uyyojesi, tesaṃ",
  "atk-s0513a4:3119_7": "vatthālaṅkārakhādanīyabhojanīyādi sabbaṃ rājakulasantakameva ahosi. Te sattasaṃvaccharaccayena",
  "atk-s0513a4:3119_8": "upakkositvā surucimahārājena “kimeta”nti puṭṭhā “mahārāja, amhākaṃ maṅgalaṃ bhuñjantānaṃ",
  "atk-s0513a4:3119_9": "satta vassāni gatāni, kadā maṅgalassa osānaṃ bhavissatī”ti āhaṃsu. Tato rājā “tātā,",
  "atk-s0513a4:3119_10": "puttena me ettakaṃ kālaṃ na hasitapubbaṃ, yadā so hasissati, tadā gamissathā”ti āha.",
  "atk-s0513a4:3119_11": "Atha mahājano bheriṃ carāpetvā naṭe sannipātesi. Cha naṭasahassāni sannipatitvā satta",
  "atk-s0513a4:3119_12": "koṭṭhāsā hutvā naccantā rājānaṃ hasāpetuṃ nāsakkhiṃsu. Tassa kira dīgharattaṃ dibbanāṭakānaṃ",
  "atk-s0513a4:3119_13": "diṭṭhattā tesaṃ naccaṃ amanuññaṃ ahosi.",
  "atk-s0513a4:3120_0": "Tadā bhaṇḍukaṇḍo ca paṇḍukaṇḍo cāti dve nāṭakajeṭṭhakā “mayaṃ rājānaṃ hasāpessāmā”ti",
  "atk-s0513a4:3120_1": "rājaṅgaṇaṃ pavisiṃsu. Tesu bhaṇḍukaṇḍo tāva rājadvāre mahantaṃ atulaṃ nāma ambaṃ",
  "atk-s0513a4:3120_2": "māpetvā suttaguḷaṃ khipitvā tassa sākhāya laggāpetvā suttena atulambaṃ abhiruhi.",
  "atk-s0513a4:3120_3": "Atulamboti kira vessavaṇassa ambo. Atha tampi vessavaṇassa dāsā gahetvā aṅgapaccaṅgāni",
  "atk-s0513a4:3120_4": "chinditvā pātesuṃ, sesanāṭakā tāni samodhānetvā udakena abhisiñciṃsu. So pupphapaṭaṃ",
  "atk-s0513a4:3120_5": "nivāsetvā ca pārupitvā ca naccantova uṭṭhahi. Mahāpanādo tampi disvā neva hasi. Paṇḍukaṇḍo",
  "atk-s0513a4:3120_6": "naṭo rājaṅgaṇe dārucitakaṃ kāretvā attano parisāya saddhiṃ aggiṃ pāvisi. Tasmiṃ nibbute",
  "atk-s0513a4:3120_7": "citakaṃ udakena abhisiñciṃsu. So sapariso pupphapaṭaṃ nivāsetvā ca pārupitvā ca naccantova",
  "atk-s0513a4:3120_8": "uṭṭhahi. Tampi disvā rājā neva hasi. Iti taṃ hasāpetuṃ asakkontā manussā upaddutā ahesuṃ.",
  "atk-s0513a4:3121_0": "Sakko taṃ kāraṇaṃ ñatvā “gaccha, tāta, mahāpanādaṃ hasāpetvā ehī”ti devanaṭaṃ pesesi.",
  "atk-s0513a4:3121_1": "So āgantvā rājaṅgaṇe ākāse ṭhatvā upaḍḍhaaṅgaṃ nāma dassesi, ekova hattho, ekova",
  "atk-s0513a4:3121_2": "pādo, ekaṃ akkhi, ekā dāṭhā naccati calati phandati, sesaṃ niccalamahosi. Taṃ disvā",
  "atk-s0513a4:3121_3": "mahāpanādo thokaṃ hasitaṃ akāsi. Mahājano pana hasanto hasanto hāsaṃ sandhāretuṃ",
  "atk-s0513a4:3121_4": "satiṃ paccupaṭṭhāpetuṃ asakkonto aṅgāni vissajjetvā rājaṅgaṇeyeva pati, tasmiṃ kāle",
  "atk-s0513a4:3121_5": "maṅgalaṃ niṭṭhitaṃ. Sesamettha “panādo nāma so rājā, yassa yūpo suvaṇṇayo”ti mahāpanādajātakena",
  "atk-s0513a4:3121_6": "vaṇṇetabbaṃ. Rājā mahāpanādo dānādīni puññāni katvā āyupariyosāne devalokameva gato.",
  "atk-s0513a4:3122_0": "Satthā imaṃ dhammadesanaṃ āharitvā “evaṃ, bhikkhave, visākhā pubbepi mama santikā",
  "atk-s0513a4:3122_1": "varaṃ labhiyevā”ti vatvā jātakaṃ samodhānesi – “tadā mahāpanādo bhaddaji ahosi, sumedhādevī",
  "atk-s0513a4:3122_2": "visākhā, vissakammo ānando, sakko pana ahameva ahosi”nti.",
  "atk-s0513a4:3123": "Surucijātakavaṇṇanā chaṭṭhā.",
  "atk-s0513a4:3125": "[490] 7. Pañcuposathajātakavaṇṇanā",
  "atk-s0513a4:3126_0": "Appossukko dāni tuvaṃ kapotāti idaṃ satthā jetavane viharanto uposathike pañcasate",
  "atk-s0513a4:3126_1": "upāsake ārabbha kathesi. Tadā hi satthā dhammasabhāyaṃ catuparisamajjhe alaṅkatabuddhāsane",
  "atk-s0513a4:3126_2": "nisīditvā muducittena parisaṃ oloketvā “ajja upāsakānaṃ kathaṃ paṭicca desanā samuṭṭhahissatī”ti",
  "atk-s0513a4:3126_3": "ñatvā upāsake āmantetvā “uposathikattha upāsakā”ti pucchitvā “āma, bhante”ti vutte",
  "atk-s0513a4:3126_4": "“sādhu vo kataṃ, uposatho nāmesa porāṇakapaṇḍitānaṃ vaṃso, porāṇakapaṇḍitā hi rāgādikilesaniggahatthaṃ",
  "atk-s0513a4:3126_5": "uposathavāsaṃ vasiṃsū”ti vatvā tehi yācito atītaṃ āhari.",
  "atk-s0513a4:3127_0": "Atīte magadharaṭṭhādīnaṃ tiṇṇaṃ raṭṭhānaṃ antare aṭavī ahosi. Bodhisatto magadharaṭṭhe",
  "atk-s0513a4:3127_1": "brāhmaṇamahāsālakule nibbattitvā vayappatto kāme pahāya nikkhamitvā taṃ aṭaviṃ pavisitvā",
  "atk-s0513a4:3127_2": "assamaṃ katvā isipabbajjaṃ pabbajitvā vāsaṃ kappesi. Tassa pana assamassa avidūre",
  "atk-s0513a4:3127_3": "ekasmiṃ veḷugahane attano bhariyāya saddhiṃ kapotasakuṇo vasati, ekasmiṃ vammike",
  "atk-s0513a4:3127_4": "ahi, ekasmiṃ vanagumbe siṅgālo, ekasmiṃ vanagumbe accho. Te cattāropi kālena kālaṃ",
  "atk-s0513a4:3127_5": "isiṃ upasaṅkamitvā dhammaṃ suṇanti.",
  "atk-s0513a4:3128_0": "Athekadivasaṃ kapoto bhariyāya saddhiṃ kulāvakā nikkhamitvā gocarāya pakkāmi. Tassa",
  "atk-s0513a4:3128_1": "pacchato gacchantiṃ kapotiṃ eko seno gahetvā palāyi. Tassā viravasaddaṃ sutvā kapoto",
  "atk-s0513a4:3128_2": "nivattitvā olokento taṃ tena hariyamānaṃ passi. Senopi naṃ viravantiṃyeva māretvā",
  "atk-s0513a4:3128_3": "khādi. Kapoto tāya viyogena rāgapariḷāhena pariḍayhamāno cintesi “ayaṃ rāgo maṃ ativiya",
  "atk-s0513a4:3128_4": "kilameti, na idāni imaṃ aniggahetvā gocarāya pakkamissāmī”ti. So gocarapathaṃ pacchinditvā",
  "atk-s0513a4:3128_5": "tāpasassa santikaṃ gantvā rāganiggahāya uposathaṃ samādiyitvā ekamantaṃ nipajji.",
  "atk-s0513a4:3129_0": "Sappopi “gocaraṃ pariyesissāmī”ti vasanaṭṭhānā nikkhamitvā paccantagāme gāvīnaṃ vicaraṇaṭṭhāne",
  "atk-s0513a4:3129_1": "gocaraṃ pariyesati. Tadā gāmabhojakassa sabbaseto maṅgalausabho gocaraṃ gahetvā ekasmiṃ",
  "atk-s0513a4:3129_2": "vammikapāde jaṇṇunā patiṭṭhāya siṅgehi mattikaṃ gaṇhanto kīḷati, sappo gāvīnaṃ padasaddena",
  "atk-s0513a4:3129_3": "bhīto taṃ vammikaṃ pavisituṃ pakkanto. Atha naṃ usabho pādena akkami. So taṃ kujjhitvā",
  "atk-s0513a4:3129_4": "ḍaṃsi, usabho tattheva jīvitakkhayaṃ patto. Gāmavāsino “usabho kira mato”ti sutvā",
  "atk-s0513a4:3129_5": "sabbe ekato āgantvā roditvā kanditvā taṃ gandhamālādīhi pūjetvā āvāṭe nikhaṇitvā",
  "atk-s0513a4:3129_6": "pakkamiṃsu. Sappo tesaṃ gatakāle nikkhamitvā “ahaṃ kodhaṃ nissāya imaṃ jīvitā voropetvā",
  "atk-s0513a4:3129_7": "mahājanassa hadaye sokaṃ pavesesiṃ, na dāni imaṃ kodhaṃ aniggahetvā gocarāya pakkamissāmī”ti",
  "atk-s0513a4:3129_8": "cintetvā nivattitvā taṃ assamaṃ gantvā kodhaniggahāya uposathaṃ samādiyitvā ekamantaṃ nipajji.",
  "atk-s0513a4:3130_0": "Siṅgālopi gocaraṃ pariyesanto ekaṃ matahatthiṃ disvā “mahā me gocaro laddho”ti tuṭṭho",
  "atk-s0513a4:3130_1": "gantvā soṇḍāyaṃ ḍaṃsi, thambhe daṭṭhakālo viya ahosi. Tattha assādaṃ alabhitvā dante",
  "atk-s0513a4:3130_2": "ḍaṃsi, pāsāṇe daṭṭhakālo viya ahosi. Kucchiyaṃ ḍaṃsi, kusule daṭṭhakālo viya ahosi.",
  "atk-s0513a4:3130_3": "Naṅguṭṭhe ḍaṃsi, ayasalāke daṭṭhakālo viya ahosi. Vaccamagge ḍaṃsi, ghatapūve daṭṭhakālo",
  "atk-s0513a4:3130_4": "viya ahosi. So lobhavasena khādanto antokucchiyaṃ pāvisi, tattha chātakāle maṃsaṃ",
  "atk-s0513a4:3130_5": "khādati, pipāsitakāle lohitaṃ pivati, nipajjanakāle antāni ca papphāsañca avattharitvā",
  "atk-s0513a4:3130_6": "nipajji. So “idheva me annapānañca sayanañca nipphannaṃ, aññattha kiṃ karissāmī”ti",
  "atk-s0513a4:3130_7": "cintetvā tattheva abhirato bahi anikkhamitvā antokucchiyaṃyeva vasi. Aparabhāge vātātapena",
  "atk-s0513a4:3130_8": "hatthikuṇape sukkhante karīsamaggo pihito, siṅgālo antokucchiyaṃ nipajjamāno appamaṃsalohito",
  "atk-s0513a4:3130_9": "paṇḍusarīro hutvā nikkhamanamaggaṃ na passi. Athekadivasaṃ akālamegho vassi, karīsamaggo",
  "atk-s0513a4:3130_10": "temiyamāno mudu hutvā vivaraṃ dassesi. Siṅgālo chiddaṃ disvā “aticiramhi kilanto,",
  "atk-s0513a4:3130_11": "iminā chiddena palāyissāmī”ti karīsamaggaṃ sīsena pahari. Tassa sambādhaṭṭhānena",
  "atk-s0513a4:3130_12": "vegena nikkhantassa sinnasarīrassa sabbāni lomāni karīsamagge laggāni, tālakando",
  "atk-s0513a4:3130_13": "viya nillomasarīro hutvā nikkhami. So “lobhaṃ nissāya mayā idaṃ dukkhaṃ anubhūtaṃ,",
  "atk-s0513a4:3130_14": "na dāni imaṃ aniggahetvā gocaraṃ gaṇhissāmī”ti cintetvā taṃ assamaṃ gantvā lobhaniggahatthāya",
  "atk-s0513a4:3130_15": "uposathaṃ samādiyitvā ekamantaṃ nipajji.",
  "atk-s0513a4:3131_0": "Acchopi araññā nikkhamitvā atricchābhibhūto mallaraṭṭhe paccantagāmaṃ gato. Gāmavāsino",
  "atk-s0513a4:3131_1": "“accho kira āgato”ti dhanudaṇḍādihatthā nikkhamitvā tena paviṭṭhaṃ gumbaṃ parivāresuṃ.",
  "atk-s0513a4:3131_2": "So mahājanena parivāritabhāvaṃ ñatvā nikkhamitvā palāyi, palāyantameva taṃ dhanūhi",
  "atk-s0513a4:3131_3": "ceva daṇḍādīhi ca pothesuṃ. So bhinnena sīsena lohitena galantena attano vasanaṭṭhānaṃ",
  "atk-s0513a4:3131_4": "gantvā “idaṃ dukkhaṃ mama atricchālobhavasena uppannaṃ, na dāni imaṃ aniggahetvā",
  "atk-s0513a4:3131_5": "gocaraṃ gaṇhissāmī”ti cintetvā taṃ assamaṃ gantvā atricchāniggahāya uposathaṃ samādiyitvā ekamantaṃ nipajji.",
  "atk-s0513a4:3132_0": "Tāpasopi attano jātiṃ nissāya mānavasiko hutvā jhānaṃ uppādetuṃ na sakkoti. Atheko",
  "atk-s0513a4:3132_1": "paccekabuddho tassa mānanissitabhāvaṃ ñatvā “ayaṃ na lāmakasatto, buddhaṅkuro esa,",
  "atk-s0513a4:3132_2": "imasmiṃyeva bhaddakappe sabbaññutaṃ pāpuṇissati, imassa mānaniggahaṃ katvā samāpattinibbattanākāraṃ",
  "atk-s0513a4:3132_3": "karissāmī”ti tasmiṃ paṇṇasālāya nisinneyeva uttarahimavantato āgantvā tassa pāsāṇaphalake",
  "atk-s0513a4:3132_4": "nisīdi. So nikkhamitvā taṃ attano āsane nisinnaṃ disvā mānanissitabhāvena anattamano",
  "atk-s0513a4:3132_5": "hutvā taṃ upasaṅkamitvā accharaṃ paharitvā “nassa, vasala, kāḷakaṇṇi, muṇḍaka, samaṇaka,",
  "atk-s0513a4:3132_6": "kimatthaṃ mama nisinnaphalake nisinnosī”ti āha. Atha naṃ so “sappurisa, kasmā mānanissitosi,",
  "atk-s0513a4:3132_7": "ahaṃ paṭividdhapaccekabodhiñāṇo, tvaṃ imasmiṃyeva bhaddakappe sabbaññubuddho bhavissasi,",
  "atk-s0513a4:3132_8": "buddhaṅkurosi, pāramiyo pūretvā āgato aññaṃ ettakaṃ nāma kālaṃ atikkamitvā buddho",
  "atk-s0513a4:3132_9": "bhavissasi, buddhattabhāve ṭhito siddhattho nāma bhavissasī”ti nāmañca gottañca kulañca",
  "atk-s0513a4:3132_10": "aggasāvakādayo ca sabbe ācikkhitvā “kimatthaṃ tvaṃ mānanissito hutvā pharuso hosi,",
  "atk-s0513a4:3132_11": "nayidaṃ tava anucchavika”nti ovādamadāsi. So tena evaṃ vuttopi neva naṃ vandi, na",
  "atk-s0513a4:3132_12": "ca “kadāhaṃ buddho bhavissāmī”tiādīni pucchi. Atha naṃ paccekabuddho “tava jātiyā",
  "atk-s0513a4:3132_13": "mama guṇānaṃ mahantabhāvaṃ jāna, sace sakkosi, ahaṃ viya ākāse vicarāhī”ti vatvā",
  "atk-s0513a4:3132_14": "ākāse uppatitvā attano pādapaṃsuṃ tassa jaṭāmaṇḍale vikiranto uttarahimavantameva gato.",
  "atk-s0513a4:3133_0": "Tāpaso tassa gatakāle saṃvegappatto hutvā “ayaṃ samaṇo evaṃ garusarīro vātamukhe",
  "atk-s0513a4:3133_1": "khittatūlapicu viya ākāse pakkhando, ahaṃ jātimānena evarūpassa paccekabuddhassa",
  "atk-s0513a4:3133_2": "neva pāde vandiṃ, na ca “kadāhaṃ buddho bhavissāmī’ti pucchiṃ, jāti nāmesā kiṃ karissati,",
  "atk-s0513a4:3133_3": "imasmiṃ loke sīlacaraṇameva mahantaṃ, ayaṃ kho pana me māno vaḍḍhanto nirayaṃ upanessati,",
  "atk-s0513a4:3133_4": "na idāni imaṃ mānaṃ aniggahetvā phalāphalatthāya gamissāmī”ti paṇṇasālaṃ pavisitvā",
  "atk-s0513a4:3133_5": "mānaniggahāya uposathaṃ samādāya kaṭṭhattharikāya nisinno mahāñāṇo kulaputto mānaṃ",
  "atk-s0513a4:3133_6": "niggahetvā kasiṇaṃ vaḍḍhetvā abhiññā ca samāpattiyo ca nibbattetvā nikkhamitvā caṅkamanakoṭiyaṃ",
  "atk-s0513a4:3133_7": "pāsāṇaphalake nisīdi. Atha naṃ kapotādayo upasaṅkamitvā vanditvā ekamantaṃ nisīdiṃsu.",
  "atk-s0513a4:3133_8": "Mahāsatto kapotaṃ pucchi “tvaṃ aññesu divasesu na imāya velāya āgacchasi, gocaraṃ",
  "atk-s0513a4:3133_9": "pariyesasi, kiṃ nu kho ajja uposathiko jātosī”ti? “Āma bhante”ti. Atha naṃ “kena",
  "atk-s0513a4:3133_10": "kāraṇenā”ti pucchanto paṭhamaṃ gāthamāha –",
  "atk-s0513a4:3134": "127.",
  "atk-s0513a4:3135": "“Appossukko dāni tuvaṃ kapota, vihaṅgama na tava bhojanattho;",
  "atk-s0513a4:3136": "Khudaṃ pipāsaṃ adhivāsayanto, kasmā bhavaṃposathiko kapotā”ti.",
  "atk-s0513a4:3137": "Tattha appossukkoti nirālayo. Na tava bhojanatthoti kiṃ ajja tava bhojanena attho natthi.",
  "atk-s0513a4:3138": "Taṃ sutvā kapoto dve gāthā abhāsi –",
  "atk-s0513a4:3139": "128.",
  "atk-s0513a4:3140": "“Ahaṃ pure giddhigato kapotiyā, asmiṃ padesasmimubho ramāma;",
  "atk-s0513a4:3141": "Athaggahī sākuṇiko kapotiṃ, akāmako tāya vinā ahosiṃ.",
  "atk-s0513a4:3142": "129.",
  "atk-s0513a4:3143": "“Nānābhavā vippayogena tassā, manomayaṃ vedana vedayāmi;",
  "atk-s0513a4:3144": "Tasmā ahaṃposathaṃ pālayāmi, rāgo mamaṃ mā punarāgamāsī”ti.",
  "atk-s0513a4:3145": "Tattha ramāmāti imasmiṃ bhūmibhāge kāmaratiyā ramāma. Sākuṇikoti senasakuṇo.",
  "atk-s0513a4:3146": "Kapotena attano uposathakamme vaṇṇite mahāsatto sappādīsu ekekaṃ pucchi. Tepi yathābhūtaṃ byākariṃsu –",
  "atk-s0513a4:3147": "130.",
  "atk-s0513a4:3148": "“Anujjugāmī uragā dujivha, dāṭhāvudho ghoravisosi sappa;",
  "atk-s0513a4:3149": "Khudaṃ pipāsaṃ adhivāsayanto, kasmā bhavaṃposathiko nu dīgha.",
  "atk-s0513a4:3150": "131.",
  "atk-s0513a4:3151": "“Usabho ahū balavā gāmikassa, calakkakū vaṇṇabalūpapanno;",
  "atk-s0513a4:3152": "So maṃ akkami taṃ kupito aḍaṃsiṃ, dukkhābhituṇṇo maraṇaṃ upāgā.",
  "atk-s0513a4:3153": "132.",
  "atk-s0513a4:3154": "“Tato janā nikkhamitvāna gāmā, kanditvā roditvā apakkamiṃsu;",
  "atk-s0513a4:3155": "Tasmā ahaṃposathaṃ pālayāmi, kodho mamaṃ mā punarāgamāsi.",
  "atk-s0513a4:3156": "133.",
  "atk-s0513a4:3157": "“Matāna maṃsāni bahū susāne, manuññarūpaṃ tava bhojane taṃ;",
  "atk-s0513a4:3158": "Khudaṃ pipāsaṃ adhivāsayanto, kasmā bhavaṃposathiko siṅgāla.",
  "atk-s0513a4:3159": "134.",
  "atk-s0513a4:3160": "“Pavisi kucchiṃ mahato gajassa, kuṇape rato hatthimaṃsesu giddho;",
  "atk-s0513a4:3161": "Uṇho ca vāto tikhiṇā ca rasmiyo, te sosayuṃ tassa karīsamaggaṃ.",
  "atk-s0513a4:3162": "135.",
  "atk-s0513a4:3163": "“Kiso ca paṇḍū ca ahaṃ bhadante, na me ahū nikkhamanāya maggo;",
  "atk-s0513a4:3164": "Mahā ca megho sahasā pavassi, so temayī tassa karīsamaggaṃ.",
  "atk-s0513a4:3165": "136.",
  "atk-s0513a4:3166": "“Tato ahaṃ nikkhamisaṃ bhadante, cando yathā rāhumukhā pamutto;",
  "atk-s0513a4:3167": "Tasmā ahaṃposathaṃ pālayāmi, lobho mamaṃ mā punarāgamāsi.",
  "atk-s0513a4:3168": "137.",
  "atk-s0513a4:3169": "“Vammīkathūpasmiṃ kipillikāni, nippothayanto tuvaṃ pure carāsi;",
  "atk-s0513a4:3170": "Khudaṃ pipāsaṃ adhivāsayanto, kasmā bhavaṃposathiko nu accha.",
  "atk-s0513a4:3171": "138.",
  "atk-s0513a4:3172": "“Sakaṃ niketaṃ atihīḷayāno, atricchatā mallagāmaṃ agacchiṃ;",
  "atk-s0513a4:3173": "Tato janā nikkhamitvāna gāmā, kodaṇḍakena paripothayiṃsu maṃ.",
  "atk-s0513a4:3174": "139.",
  "atk-s0513a4:3175": "“So bhinnasīso ruhiramakkhitaṅgo, paccāgamāsiṃ sakaṃ niketaṃ;",
  "atk-s0513a4:3176": "Tasmā ahaṃposathaṃ pālayāmi, atricchatā mā punarāgamāsī”ti.",
  "atk-s0513a4:3177_0": "Tattha anujjugāmītiādīhi taṃ ālapati. Calakkakūti calamānakakudho. Dukkhābhituṇṇoti",
  "atk-s0513a4:3177_1": "so usabho dukkhena abhituṇṇo āturo hutvā. Bahūti bahūni. Pavisīti pāvisiṃ. Rasmiyoti",
  "atk-s0513a4:3177_2": "sūriyarasmiyo. Nikkhamisanti nikkhamiṃ. Kipillikānīti upacikāyo. Nippothayantoti",
  "atk-s0513a4:3177_3": "khādamāno. Atihīḷayānoti atimaññanto nindanto garahanto. Kodaṇḍakenāti dhanudaṇḍakehi ceva muggarehi ca.",
  "atk-s0513a4:3178_0": "Evaṃ te cattāropi attano uposathakammaṃ vaṇṇetvā uṭṭhāya mahāsattaṃ vanditvā “bhante,",
  "atk-s0513a4:3178_1": "tumhe aññesu divasesu imāya velāya phalāphalatthāya gacchatha, ajja agantvā kasmā",
  "atk-s0513a4:3178_2": "uposathikatthā”ti pucchantā gāthamāhaṃsu –",
  "atk-s0513a4:3179": "140.",
  "atk-s0513a4:3180": "“Yaṃ no apucchittha tuvaṃ bhadante, sabbeva byākarimha yathāpajānaṃ;",
  "atk-s0513a4:3181": "Mayampi pucchāma tuvaṃ bhadante, kasmā bhavaṃposathiko nu brahme”ti.",
  "atk-s0513a4:3182": "Sopi nesaṃ byākāsi –",
  "atk-s0513a4:3183": "141.",
  "atk-s0513a4:3184": "“Anūpalitto mama assamamhi, paccekabuddho muhuttaṃ nisīdi;",
  "atk-s0513a4:3185": "So maṃ avedī gatimāgatiñca, nāmañca gottaṃ caraṇañca sabbaṃ.",
  "atk-s0513a4:3186": "142.",
  "atk-s0513a4:3187": "“Evampahaṃ na vandi tassa pāde, na cāpi naṃ mānagatena pucchiṃ;",
  "atk-s0513a4:3188": "Tasmā ahaṃposathaṃ pālayāmi, māno mamaṃ mā punarāgamāsī”ti.",
  "atk-s0513a4:3189_0": "Tattha yaṃ noti yaṃ atthaṃ tvaṃ amhe apucchi. Yathāpajānanti attano pajānananiyāmena",
  "atk-s0513a4:3189_1": "taṃ mayaṃ byākarimha. Anūpalittoti sabbakilesehi alitto. So maṃ avedīti so mama idāni",
  "atk-s0513a4:3189_2": "gantabbaṭṭhānañca gataṭṭhānañca “anāgate tvaṃ evaṃnāmo buddho bhavissasi evaṃgotto,",
  "atk-s0513a4:3189_3": "evarūpaṃ te sīlacaraṇaṃ bhavissatī”ti evaṃ nāmañca gottañca caraṇañca sabbaṃ maṃ",
  "atk-s0513a4:3189_4": "avedi jānāpesi, kathesīti attho. Evampahaṃ na vandīti evaṃ kathentassapi tassa ahaṃ",
  "atk-s0513a4:3189_5": "attano mānaṃ nissāya pāde na vandinti.",
  "atk-s0513a4:3190_0": "Evaṃ mahāsatto attano uposathakāraṇaṃ kathetvā te ovaditvā uyyojetvā paṇṇasālaṃ pāvisi,",
  "atk-s0513a4:3190_1": "itarepi yathāṭṭhānāni agamaṃsu. Mahāsatto aparihīnajjhāno brahmalokaparāyaṇo ahosi,",
  "atk-s0513a4:3190_2": "itare ca tassovāde ṭhatvā saggaparāyaṇā ahesuṃ.",
  "atk-s0513a4:3191_0": "Satthā imaṃ dhammadesanaṃ āharitvā “evaṃ upāsakā, uposatho nāmesa porāṇakapaṇḍitānaṃ",
  "atk-s0513a4:3191_1": "vaṃso, upavasitabbo uposathavāso”ti vatvā jātakaṃ samodhānesi – “tadā kapoto anuruddho",
  "atk-s0513a4:3191_2": "ahosi, accho kassapo, siṅgālo moggallāno, sappo sāriputto, tāpaso pana ahameva ahosi”nti.",
  "atk-s0513a4:3192": "Pañcuposathajātakavaṇṇanā sattamā.",
  "atk-s0513a4:3194": "[491] 8. Mahāmorajātakavaṇṇanā",
  "atk-s0513a4:3195_0": "Sace hi tyāhaṃ dhanahetu gāhitoti idaṃ satthā jetavane viharanto ekaṃ ukkaṇṭhitabhikkhuṃ",
  "atk-s0513a4:3195_1": "ārabbha kathesi. Tañhi bhikkhuṃ satthā “saccaṃ kira tvaṃ ukkaṇṭhitosī”ti pucchitvā",
  "atk-s0513a4:3195_2": "“saccaṃ, bhante”ti vutte “bhikkhu ayaṃ nandīrāgo tādisaṃ kiṃ nāma nālolessati, na",
  "atk-s0513a4:3195_3": "hi sineruubbāhanakavāto sāmante purāṇapaṇṇassa lajjati, pubbe satta vassasatāni antokilesasamudācāraṃ",
  "atk-s0513a4:3195_4": "vāretvā viharante visuddhasattepesa ālolesiyevā”ti vatvā atītaṃ āhari.",
  "atk-s0513a4:3196_0": "Atīte bārāṇasiyaṃ brahmadatte rajjaṃ kārente bodhisatto paccantapadese morasakuṇiyā",
  "atk-s0513a4:3196_1": "kucchimhi paṭisandhiṃ aggahesi. Gabbhe paripākagate mātā gocarabhūmiyaṃ aṇḍaṃ pātetvā",
  "atk-s0513a4:3196_2": "pakkāmi. Aṇḍañca nāma mātu arogabhāve sati aññasmiṃ dīghajātikādiparipanthe ca avijjamāne",
  "atk-s0513a4:3196_3": "na nassati. Tasmā taṃ aṇḍaṃ kaṇikāramakulaṃ viya suvaṇṇavaṇṇaṃ hutvā pariṇatakāle",
  "atk-s0513a4:3196_4": "attano dhammatāya bhijji, suvaṇṇavaṇṇo moracchāpo nikkhami. Tassa dve akkhīni jiñjukāphalasadisāni,",
  "atk-s0513a4:3196_5": "tuṇḍaṃ pavāḷavaṇṇaṃ, tisso rattarājiyo gīvaṃ parikkhipitvā piṭṭhimajjhena agamaṃsu.",
  "atk-s0513a4:3196_6": "So vayappatto bhaṇḍasakaṭamattasarīro abhirūpo ahosi. Taṃ sabbe nīlamorā sannipatitvā",
  "atk-s0513a4:3196_7": "rājānaṃ katvā parivārayiṃsu.",
  "atk-s0513a4:3197_0": "So ekadivasaṃ udakasoṇḍiyaṃ pānīyaṃ pivanto attano rūpasampattiṃ disvā cintesi “ahaṃ",
  "atk-s0513a4:3197_1": "sabbamorehi atirekarūpasobho, sacāhaṃ imehi saddhiṃ manussapathe vasissāmi, paripantho",
  "atk-s0513a4:3197_2": "me uppajjissati, himavantaṃ gantvā ekakova phāsukaṭṭhāne vasissāmī”ti. So rattibhāge",
  "atk-s0513a4:3197_3": "moresu paṭisallīnesu kañci ajānāpetvā uppatitvā himavantaṃ pavisitvā tisso pabbatarājiyo",
  "atk-s0513a4:3197_4": "atikkamma catutthāya pabbatarājiyā ekasmiṃ araññe padumasañchanno jātassaro atthi,",
  "atk-s0513a4:3197_5": "tassa avidūre ekaṃ pabbataṃ nissāya ṭhito mahānigrodharukkho atthi, tassa sākhāya",
  "atk-s0513a4:3197_6": "nilīyi. Tassa pana pabbatassa vemajjhe manāpā guhā atthi. So tattha vasitukāmo hutvā",
  "atk-s0513a4:3197_7": "tassā pamukhe pabbatatale nilīyi. Taṃ pana ṭhānaṃ neva heṭṭhābhāgena abhiruhituṃ,",
  "atk-s0513a4:3197_8": "na uparibhāgena otarituṃ sakkā, biḷāladīghajātikamanussabhayehi vimuttaṃ. So “idaṃ",
  "atk-s0513a4:3197_9": "me phāsukaṭṭhāna”nti taṃ divasaṃ tattheva vasitvā punadivase pabbataguhāto uṭṭhāya",
  "atk-s0513a4:3197_10": "pabbatamatthake puratthābhimukho nisinno udentaṃ sūriyamaṇḍalaṃ disvā attano divārakkhāvaraṇatthāya",
  "atk-s0513a4:3197_11": "“udetayaṃ cakkhumā ekarājā”ti parittaṃ katvā gocarabhūmiyaṃ otaritvā gocaraṃ gahetvā",
  "atk-s0513a4:3197_12": "sāyaṃ āgantvā pabbatamatthake pacchābhimukho nisinno atthaṅgataṃ sūriyamaṇḍalaṃ disvā",
  "atk-s0513a4:3197_13": "attano rattirakkhāvaraṇatthāya “apetayaṃ cakkhumā ekarājā”ti parittaṃ katvā etenupāyena vasati.",
  "atk-s0513a4:3198_0": "Atha naṃ ekadivasaṃ eko luddaputto araññe vicaranto pabbatamatthake nisinnaṃ moraṃ",
  "atk-s0513a4:3198_1": "disvā attano nivesanaṃ āgantvā maraṇāsannakāle puttaṃ āha – “tāta, catutthāya pabbatarājiyā",
  "atk-s0513a4:3198_2": "araññe suvaṇṇavaṇṇo moro atthi, sace rājā pucchati, ācikkheyyāsī”ti. Athekasmiṃ divase",
  "atk-s0513a4:3198_3": "bārāṇasirañño khemā nāma aggamahesī paccūsakāle supinaṃ passi. Evarūpo supino ahosi",
  "atk-s0513a4:3198_4": "– “suvaṇṇavaṇṇo moro dhammaṃ deseti, sā sādhukāraṃ datvā dhammaṃ suṇāti, moro dhammaṃ",
  "atk-s0513a4:3198_5": "desetvā uṭṭhāya pakkāmi”. Sā “morarājā gacchati, gaṇhatha na”nti vadantīyeva pabujjhi,",
  "atk-s0513a4:3198_6": "pabujjhitvā ca pana supinabhāvaṃ ñatvā “supinoti vutte rājā na ādaraṃ karissati,",
  "atk-s0513a4:3198_7": "‘dohaḷo me’ti vutte karissatī”ti cintetvā dohaḷinī viya hutvā nipajji. Atha naṃ rājā",
  "atk-s0513a4:3198_8": "upasaṅkamitvā pucchi “bhadde, kiṃ te aphāsuka”nti. “Dohaḷo me uppanno”ti. “Kiṃ icchasi",
  "atk-s0513a4:3198_9": "bhadde”ti? “Suvaṇṇavaṇṇassa morassa dhammaṃ sotuṃ devā”ti. “Bhadde, kuto evarūpaṃ",
  "atk-s0513a4:3198_10": "moraṃ lacchāmī”ti? “Deva, sace na labhāmi, jīvitaṃ me natthī”ti. “Bhadde, mā cintayi,",
  "atk-s0513a4:3198_11": "sace katthaci atthi, labhissasī”ti rājā naṃ assāsetvā gantvā rājāsane nisinno amacce",
  "atk-s0513a4:3198_12": "pucchi “ambho, devī suvaṇṇavaṇṇassa morassa dhammaṃ sotukāmā, morā nāma suvaṇṇavaṇṇā",
  "atk-s0513a4:3198_13": "hontī”ti? “Brāhmaṇā jānissanti devā”ti.",
  "atk-s0513a4:3199_0": "Rājā brāhmaṇe pakkosāpetvā pucchi. Brāhmaṇā evamāhaṃsu “mahārāja jalajesu macchakacchapakakkaṭakā,",
  "atk-s0513a4:3199_1": "thalajesu migā haṃsā morā tittirā ete tiracchānagatā ca manussā ca suvaṇṇavaṇṇā hontīti",
  "atk-s0513a4:3199_2": "amhākaṃ lakkhaṇamantesu āgata”nti. Rājā attano vijite luddaputte sannipātetvā “suvaṇṇavaṇṇo",
  "atk-s0513a4:3199_3": "moro vo diṭṭhapubbo”ti pucchi. Sesā “na diṭṭhapubbo”ti āhaṃsu. Yassa pana pitarā",
  "atk-s0513a4:3199_4": "ācikkhitaṃ, so āha – “mayāpi na diṭṭhapubbo, pitā pana me ‘asukaṭṭhāne nāma suvaṇṇavaṇṇo",
  "atk-s0513a4:3199_5": "moro atthī’ti kathesī”ti. Atha naṃ rājā “samma, mayhañca deviyā ca jīvitaṃ dinnaṃ",
  "atk-s0513a4:3199_6": "bhavissati, gantvā taṃ bandhitvā ānehī”ti bahuṃ dhanaṃ datvā uyyojesi. So puttadārassa",
  "atk-s0513a4:3199_7": "dhanaṃ datvā tattha gantvā mahāsattaṃ disvā pāse oḍḍetvā “ajja bajjhissati, ajja",
  "atk-s0513a4:3199_8": "bajjhissatī”ti abajjhitvāva mato, devīpi patthanaṃ alabhantī matā. Rājā “taṃ moraṃ",
  "atk-s0513a4:3199_9": "nissāya piyabhariyā me matā”ti kujjhitvā kodhavasiko hutvā “himavante catutthāya",
  "atk-s0513a4:3199_10": "pabbatarājiyā suvaṇṇavaṇṇo moro carati, tassa maṃsaṃ khāditvā ajarā amarā hontī”ti",
  "atk-s0513a4:3199_11": "suvaṇṇapaṭṭe likhāpetvā taṃ paṭṭaṃ sāramañjūsāyaṃ ṭhapetvā kālamakāsi.",
  "atk-s0513a4:3200_0": "Atha añño rājā ahosi. So suvaṇṇapaṭṭe akkharāni disvā “ajaro amaro bhavissāmī”ti",
  "atk-s0513a4:3200_1": "tassa gahaṇatthāya ekaṃ luddaputtaṃ pesesi. Sopi tattheva mato. Evaṃ cha rājaparivaṭṭā",
  "atk-s0513a4:3200_2": "gatā, cha luddaputtā himavanteyeva matā. Sattamena pana raññā pesito sattamo luddo",
  "atk-s0513a4:3200_3": "“ajja ajjevā”ti satta saṃvaccharāni bajjhituṃ asakkonto cintesi “kiṃ nu kho imassa",
  "atk-s0513a4:3200_4": "morarājassa pāde pāsassa asañcaraṇakāraṇa”nti? Atha naṃ pariggaṇhanto sāyaṃpātaṃ",
  "atk-s0513a4:3200_5": "parittaṃ karontaṃ disvā “imasmiṃ ṭhāne añño moro natthi, iminā brahmacārinā bhavitabbaṃ,",
  "atk-s0513a4:3200_6": "brahmacariyānubhāvena ceva parittānubhāvena cassa pādo pāse na bajjhatī”ti nayato",
  "atk-s0513a4:3200_7": "pariggahetvā paccantajanapadaṃ gantvā ekaṃ moriṃ bandhitvā yathā sā accharāya pahaṭāya",
  "atk-s0513a4:3200_8": "vassati, pāṇimhi pahaṭe naccati, evaṃ sikkhāpetvā ādāya gantvā bodhisattassa parittakaraṇato",
  "atk-s0513a4:3200_9": "puretarameva pāsaṃ oḍḍetvā accharaṃ paharitvā moriṃ vassāpesi. Moro tassā saddaṃ",
  "atk-s0513a4:3200_10": "suṇi, tāvadevassa satta vassasatāni sannisinnakileso phaṇaṃ karitvā daṇḍena pahaṭāsīviso",
  "atk-s0513a4:3200_11": "viya uṭṭhahi. So kilesāturo hutvā parittaṃ kātuṃ asakkuṇitvāva vegena tassā santikaṃ",
  "atk-s0513a4:3200_12": "gantvā pāse pādaṃ pavesentoyeva ākāsā otari. Satta vassasatāni asañcaraṇakapāso taṅkhaṇaññeva",
  "atk-s0513a4:3200_13": "sañcaritvā pādaṃ bandhi.",
  "atk-s0513a4:3201_0": "Atha naṃ luddaputto yaṭṭhiagge olambantaṃ disvā cintesi “imaṃ morarājaṃ cha luddaputtā",
  "atk-s0513a4:3201_1": "bandhituṃ nāsakkhiṃsu, ahampi satta vassāni nāsakkhiṃ, ajja panesa imaṃ moriṃ nissāya",
  "atk-s0513a4:3201_2": "kilesāturo hutvā parittaṃ kātuṃ asakkuṇitvā āgamma pāse baddho heṭṭhāsīsako olambati,",
  "atk-s0513a4:3201_3": "evarūpo me sīlavā kilamito, evarūpaṃ rañño paṇṇākāratthāya netuṃ ayuttaṃ, kiṃ me",
  "atk-s0513a4:3201_4": "raññā dinnena sakkārena, vissajjessāmi na”nti. Puna cintesi “ayaṃ nāgabalo thāmasampanno",
  "atk-s0513a4:3201_5": "mayi upasaṅkamante ‘esa maṃ māretuṃ āgacchatī’ti maraṇabhayatajjito phandamāno pādaṃ",
  "atk-s0513a4:3201_6": "vā pakkhaṃ vā bhindeyya, anupagantvā pana paṭicchanne ṭhatvā khurappenassa pāsaṃ",
  "atk-s0513a4:3201_7": "chindissāmi, tato sayameva yathāruciyā gamissatī”ti. So paṭicchanne ṭhatvā dhanuṃ",
  "atk-s0513a4:3201_8": "āropetvā khurappaṃ sannayhitvā ākaḍḍhi. Moropi “ayaṃ luddako maṃ kilesāturaṃ katvā",
  "atk-s0513a4:3201_9": "baddhabhāvaṃ ñatvā nirāsaṅko āgacchissati, kahaṃ nu kho so”ti cintetvā ito cito ca",
  "atk-s0513a4:3201_10": "viloketvā dhanuṃ āropetvā ṭhitaṃ disvā “māretvā maṃ ādāya gantukāmo bhavissatī”ti",
  "atk-s0513a4:3201_11": "maññamāno maraṇabhayatajjito hutvā jīvitaṃ yācanto paṭhamaṃ gāthamāha –",
  "atk-s0513a4:3202": "143.",
  "atk-s0513a4:3203": "“Sace hi tyāhaṃ dhanahetu gāhito, mā maṃ vadhī jīvagāhaṃ gahetvā;",
  "atk-s0513a4:3204": "Rañño ca maṃ samma upantikaṃ nehi, maññe dhanaṃ lacchasinapparūpa”nti.",
  "atk-s0513a4:3205": "Tattha sace hi tyāhanti sace hi te ahaṃ. Upantikaṃ nehīti upasantikaṃ nehi. Lacchasinapparūpanti lacchasi anappakarūpaṃ.",
  "atk-s0513a4:3206": "Taṃ sutvā luddaputto cintesi – “morarājā, ‘ayaṃ maṃ vijjhitukāmatāya khurappaṃ sannayhī’ti maññati, assāsessāmi na”nti. So assāsento dutiyaṃ gāthamāha –",
  "atk-s0513a4:3207": "144.",
  "atk-s0513a4:3208": "“Na me ayaṃ tuyha vadhāya ajja, samāhito cāpadhure khurappo;",
  "atk-s0513a4:3209": "Pāsañca tyāhaṃ adhipātayissaṃ, yathāsukhaṃ gacchatu morarājā”ti.",
  "atk-s0513a4:3210": "Tattha adhipātayissanti chindayissaṃ.",
  "atk-s0513a4:3211": "Tato morarājā dve gāthā abhāsi –",
  "atk-s0513a4:3212": "145.",
  "atk-s0513a4:3213": "“Yaṃ satta vassāni mamānubandhi, rattindivaṃ khuppipāsaṃ sahanto;",
  "atk-s0513a4:3214": "Atha kissa maṃ pāsavasūpanītaṃ, pamuttave icchasi bandhanasmā.",
  "atk-s0513a4:3215": "146.",
  "atk-s0513a4:3216": "“Pāṇātipātā virato nusajja, abhayaṃ nu te sabbabhūtesu dinnaṃ;",
  "atk-s0513a4:3217": "Yaṃ maṃ tuvaṃ pāsavasūpanītaṃ, pamuttave icchasi bandhanasmā”ti.",
  "atk-s0513a4:3218_0": "Tattha yanti yasmā maṃ ettakaṃ kālaṃ tvaṃ anubandhi, tasmā taṃ pucchāmi, atha kissa",
  "atk-s0513a4:3218_1": "maṃ pāsavasaṃ upanītaṃ bandhanasmā pamocetuṃ icchasīti attho. Virato nusajjāti virato",
  "atk-s0513a4:3218_2": "nusi ajja. Sabbabhūtesūti sabbasattānaṃ.",
  "atk-s0513a4:3219": "Ito paraṃ –",
  "atk-s0513a4:3220": "147.",
  "atk-s0513a4:3221": "“Pāṇātipātā viratassa brūhi, abhayañca yo sabbabhūtesu deti;",
  "atk-s0513a4:3222": "Pucchāmi taṃ morarājetamatthaṃ, ito cuto kiṃ labhate sukhaṃ so.",
  "atk-s0513a4:3223": "148.",
  "atk-s0513a4:3224": "“Pāṇātipātā viratassa brūmi, abhayañca yo sabbabhūtesu deti;",
  "atk-s0513a4:3225": "Diṭṭheva dhamme labhate pasaṃsaṃ, saggañca so yāti sarīrabhedā.",
  "atk-s0513a4:3226": "149.",
  "atk-s0513a4:3227": "“Na santi devā iti āhu eke, idheva jīvo vibhavaṃ upeti;",
  "atk-s0513a4:3228": "Tathā phalaṃ sukatadukkaṭānaṃ, dattupaññattañca vadanti dānaṃ;",
  "atk-s0513a4:3229": "Tesaṃ vaco arahataṃ saddahāno, tasmā ahaṃ sakuṇe bādhayāmī”ti. –",
  "atk-s0513a4:3230": "Imā uttānasambandhagāthā pāḷinayena veditabbā.",
  "atk-s0513a4:3231_0": "Tattha iti āhu eketi ekacce samaṇabrāhmaṇā evaṃ kathenti. Tesaṃ vaco arahataṃ saddahānoti",
  "atk-s0513a4:3231_1": "tassa kira kulūpakā ucchedavādino naggasamaṇakā. Te taṃ paccekabodhiñāṇassa upanissayasampannampi",
  "atk-s0513a4:3231_2": "sattaṃ ucchedavādaṃ gaṇhāpesuṃ. So tehi saṃsaggena “kusalākusalaṃ natthī”ti gahetvā",
  "atk-s0513a4:3231_3": "sakuṇe māreti. Evaṃ mahāsāvajjā esā asappurisasevanā nāma. Teyeva ayaṃ “arahanto”ti maññamāno evamāha.",
  "atk-s0513a4:3232": "Taṃ sutvā mahāsatto “tasseva paralokassa atthibhāvaṃ kathessāmī”ti pāsayaṭṭhiyaṃ adhosiro olambamānova imaṃ gāthamāha –",
  "atk-s0513a4:3233": "150.",
  "atk-s0513a4:3234": "“Cando ca suriyo ca ubho sudassanā, gacchanti obhāsayamantalikkhe;",
  "atk-s0513a4:3235": "Imassa lokassa parassa vā te, kathaṃ nu te āhu manussaloke”ti.",
  "atk-s0513a4:3236_0": "Tattha imassāti kiṃ nu te imassa lokassa santi, udāhu paralokassāti. Bhummatthe vā",
  "atk-s0513a4:3236_1": "etaṃ sāmivacanaṃ. Kathaṃ nu teti etesu vimānesu candimasūriyadevaputte kathaṃ nu",
  "atk-s0513a4:3236_2": "kathenti, kiṃ atthīti kathenti, udāhu natthīti, kiṃ vā devā, udāhu manussāti?",
  "atk-s0513a4:3237": "Luddaputto gāthamāha –",
  "atk-s0513a4:3238": "151.",
  "atk-s0513a4:3239": "“Cando ca suriyo ca ubho sudassanā, gacchanti obhāsayamantalikkhe;",
  "atk-s0513a4:3240": "Parassa lokassa na te imassa, devāti te āhu manussaloke”ti.",
  "atk-s0513a4:3241": "Atha naṃ mahāsatto āha –",
  "atk-s0513a4:3242": "152.",
  "atk-s0513a4:3243": "“Ettheva te nīhatā hīnavādā, ahetukā ye na vadanti kammaṃ;",
  "atk-s0513a4:3244": "Tathā phalaṃ sukatadukkaṭānaṃ, dattupaññattaṃ ye ca vadanti dāna”nti.",
  "atk-s0513a4:3245_0": "Tattha ettheva te nihatā hīnavādāti sace candimasūriyā devaloke ṭhitā, na manussaloke,",
  "atk-s0513a4:3245_1": "sace ca te devā, na manussā, ettheva ettake byākaraṇe te tava kulūpakā hīnavādā nīhatā",
  "atk-s0513a4:3245_2": "honti. Ahetukā “visuddhiyā vā saṃkilesassa vā hetubhūtaṃ kammaṃ natthī”ti evaṃvādā.",
  "atk-s0513a4:3245_3": "Dattupaññattanti ye ca dānaṃ “bālakehi paññatta”nti vadanti.",
  "atk-s0513a4:3246": "So mahāsatte kathente sallakkhetvā gāthādvayamāha –",
  "atk-s0513a4:3247": "153.",
  "atk-s0513a4:3248": "“Addhā hi saccaṃ vacanaṃ tavedaṃ, kathañhi dānaṃ aphalaṃ bhaveyya;",
  "atk-s0513a4:3249": "Tathā phalaṃ sukatadukkaṭānaṃ, dattupaññattañca kathaṃ bhaveyya.",
  "atk-s0513a4:3250": "154.",
  "atk-s0513a4:3251": "“Kathaṃkaro kintikaro kimācaraṃ, kiṃ sevamāno kena tapoguṇena;",
  "atk-s0513a4:3252": "Akkhāhi me morarājetamatthaṃ, yathā ahaṃ no nirayaṃ pateyya”nti.",
  "atk-s0513a4:3253_0": "Tattha dattupaññattañcāti dānañca dattupaññattaṃ nāma kathaṃ bhaveyyāti attho. Kathaṃkaroti",
  "atk-s0513a4:3253_1": "katarakammaṃ karonto. Kintikaroti kena kāraṇena karonto ahaṃ nirayaṃ na gaccheyyaṃ.",
  "atk-s0513a4:3253_2": "Itarāni tasseva vevacanāni.",
  "atk-s0513a4:3254_0": "Taṃ sutvā mahāsatto “sacāhaṃ imaṃ pañhaṃ na kathessāmi, manussaloko tuccho viya kato",
  "atk-s0513a4:3254_1": "bhavissati, tathevassa dhammikānaṃ samaṇabrāhmaṇānaṃ atthibhāvaṃ kathessāmī”ti cintetvā dve gāthā abhāsi –",
  "atk-s0513a4:3255": "155.",
  "atk-s0513a4:3256": "“Ye keci atthi samaṇā pathabyā, kāsāyavatthā anagāriyā te;",
  "atk-s0513a4:3257": "Pātova piṇḍāya caranti kāle, vikālacariyā viratā hi santo.",
  "atk-s0513a4:3258": "156.",
  "atk-s0513a4:3259": "“Te tattha kālenupasaṅkamitvā, pucchāhi yaṃ te manaso piyaṃ siyā;",
  "atk-s0513a4:3260": "Te te pavakkhanti yathāpajānaṃ, imassa lokassa parassa cattha”nti.",
  "atk-s0513a4:3261_0": "Tattha santoti santapāpā paṇḍitā paccekabuddhā. Yathāpajānanti te tuyhaṃ attano pajānananiyāmena",
  "atk-s0513a4:3261_1": "vakkhanti, kaṅkhaṃ te chinditvā kathessanti. Imassa lokassa parassa catthanti iminā",
  "atk-s0513a4:3261_2": "nāma kammena manussaloke nibbattanti, iminā devaloke, iminā nirayādīsūti evaṃ imassa",
  "atk-s0513a4:3261_3": "ca parassa ca lokassa atthaṃ ācikkhissanti, te pucchāti.",
  "atk-s0513a4:3262_0": "Evañca pana vatvā nirayabhayena tajjesi. So pana pūritapāramī paccekabodhisatto sūriyarasmisamphassaṃ",
  "atk-s0513a4:3262_1": "oloketvā ṭhitaṃ pariṇatapadumaṃ viya paripākagatañāṇo vicarati. So tassa dhammakathaṃ",
  "atk-s0513a4:3262_2": "suṇanto ṭhitapadeneva ṭhito saṅkhāre pariggaṇhitvā tilakkhaṇaṃ sammasanto paccekabodhiñāṇaṃ",
  "atk-s0513a4:3262_3": "paṭivijjhi. Tassa paṭivedho ca mahāsattassa pāsato mokkho ca ekakkhaṇeyeva ahosi.",
  "atk-s0513a4:3262_4": "Paccekabuddho sabbakilese padāletvā bhavapariyante ṭhitova udānaṃ udānanto gāthamāha –",
  "atk-s0513a4:3263": "157.",
  "atk-s0513a4:3264": "“Tacaṃva jiṇṇaṃ urago purāṇaṃ, paṇḍūpalāsaṃ harito dumova;",
  "atk-s0513a4:3265": "Esappahīno mama luddabhāvo, jahāmahaṃ luddakabhāvamajjā”ti.",
  "atk-s0513a4:3266_0": "Tassattho – yathā jiṇṇaṃ purāṇaṃ tacaṃ urago jahati, yathā ca harito sampajjamānanīlapatto",
  "atk-s0513a4:3266_1": "dumo katthaci ṭhitaṃ paṇḍupalāsaṃ jahati, evaṃ ahampi ajja luddabhāvaṃ dāruṇabhāvaṃ",
  "atk-s0513a4:3266_2": "jahitvā ṭhito, so dāni esa pahīno mama luddabhāvo, sādhu vata jahāmahaṃ luddakabhāvamajjāti.",
  "atk-s0513a4:3266_3": "Jahāmahanti pajahiṃ ahanti attho.",
  "atk-s0513a4:3267_0": "So imaṃ udānaṃ udānetvā “ahaṃ tāva sabbakilesabandhanehi mutto, nivesane pana me",
  "atk-s0513a4:3267_1": "bandhitvā ṭhapitā bahū sakuṇā atthi, te kathaṃ mocessāmī”ti cintetvā mahāsattaṃ pucchi",
  "atk-s0513a4:3267_2": "– “morarāja, nivesane me bahū sakuṇā baddhā atthi, te kathaṃ mocessāmī”ti? Paccekabuddhatopi",
  "atk-s0513a4:3267_3": "sabbaññubodhisattānaññeva upāyapariggahañāṇaṃ mahantataraṃ hoti, tena naṃ āha “yaṃ",
  "atk-s0513a4:3267_4": "vo maggena kilese khaṇḍetvā paccekabodhiñāṇaṃ paṭividdhaṃ, taṃ ārabbha saccakiriyaṃ",
  "atk-s0513a4:3267_5": "karotha, sakalajambudīpe bandhanagato satto nāma na bhavissatī”ti. So bodhisattena",
  "atk-s0513a4:3267_6": "dinnanayadvāre ṭhatvā saccakiriyaṃ karonto gāthamāha –",
  "atk-s0513a4:3268": "158.",
  "atk-s0513a4:3269": "“Ye cāpi me sakuṇā atthi baddhā, satāninekāni nivesanasmiṃ;",
  "atk-s0513a4:3270": "Tesampahaṃ jīvitamajja dammi, mokkhañca te pattā sakaṃ niketa”nti.",
  "atk-s0513a4:3271_0": "Tattha mokkhañca te pattāti svāhaṃ mokkhaṃ patto paccekabodhiñāṇaṃ paṭivijjhitvā",
  "atk-s0513a4:3271_1": "ṭhito, te satte jīvitadānena anukampāmi, etena saccena. Sakaṃ niketanti sabbepi te",
  "atk-s0513a4:3271_2": "sattā attano attano vasanaṭṭhānaṃ gacchantūti vadati.",
  "atk-s0513a4:3272_0": "Athassa saccakiriyāsamakālameva sabbe bandhanā muccitvā tuṭṭhiravaṃ ravantā sakaṭṭhānameva",
  "atk-s0513a4:3272_1": "agamiṃsu. Tasmiṃ khaṇe tesaṃ tesaṃ gehesu biḷāle ādiṃ katvā sakalajambudīpe bandhanagato",
  "atk-s0513a4:3272_2": "satto nāma nāhosi. Paccekabuddho hatthaṃ ukkhipitvā sīsaṃ parāmasi. Tāvadeva gihiliṅgaṃ",
  "atk-s0513a4:3272_3": "antaradhāyi, pabbajitaliṅgaṃ pāturahosi. So saṭṭhivassikatthero viya ākappasampanno",
  "atk-s0513a4:3272_4": "aṭṭhaparikkhāradharo hutvā “tvameva mama patiṭṭhā ahosī”ti morarājassa añjaliṃ paggayha",
  "atk-s0513a4:3272_5": "padakkhiṇaṃ katvā ākāse uppatitvā nandamūlakapabbhāraṃ agamāsi. Morarājāpi yaṭṭhiaggato",
  "atk-s0513a4:3272_6": "uppatitvā gocaraṃ gahetvā attano vasanaṭṭhānaṃ gato. Idāni luddassa satta vassāni",
  "atk-s0513a4:3272_7": "pāsahatthassa caritvāpi morarājānaṃ nissāya dukkhā muttabhāvaṃ pakāsento satthā osānagāthamāha –",
  "atk-s0513a4:3273": "159.",
  "atk-s0513a4:3274": "“Luddo carī pāsahattho araññe, bādhetu morādhipatiṃ yasassiṃ;",
  "atk-s0513a4:3275": "Bandhitvā morādhipatiṃ yasassiṃ, dukkhā sa pamucci yathāhaṃ pamutto”ti.",
  "atk-s0513a4:3276_0": "Tattha bādhetūti māretuṃ, ayameva vā pāṭho. Bandhitvāti bandhitvā ṭhitassa dhammakathaṃ",
  "atk-s0513a4:3276_1": "sutvā paṭiladdhasaṃvego hutvāti attho. Yathāhanti yathā ahaṃ sayambhuñāṇena mutto,",
  "atk-s0513a4:3276_2": "evameva sopi muttoti.",
  "atk-s0513a4:3277": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu arahattaṃ pāpuṇi. Tadā morarājā ahameva ahosinti.",
  "atk-s0513a4:3278": "Mahāmorajātakavaṇṇanā aṭṭhamā.",
  "atk-s0513a4:3280": "[492] 9. Tacchasūkarajātakavaṇṇanā",
  "atk-s0513a4:3281_0": "Yadesamānā vicarimhāti idaṃ satthā jetavane viharanto dve mahallakatthere ārabbha",
  "atk-s0513a4:3281_1": "kathesi. Mahākosalo kira rañño bimbisārassa dhītaraṃ dento dhītu nhānīyamūlatthāya",
  "atk-s0513a4:3281_2": "kāsigāmaṃ adāsi. Pasenadi rājā ajātasattunā pitari mārite taṃ gāmaṃ acchindi. Tesu",
  "atk-s0513a4:3281_3": "tassatthāya yujjhantesu paṭhamaṃ ajātasattussa jayo ahosi. Kosalarājā parājayappatto",
  "atk-s0513a4:3281_4": "amacce pucchi “kena nu kho upāyena ajātasattuṃ gaṇheyyāmā”ti. Mahārāja, bhikkhū nāma",
  "atk-s0513a4:3281_5": "mantakusalā honti, carapurise pesetvā vihāre bhikkhūnaṃ kathaṃ pariggaṇhituṃ vaṭṭatīti.",
  "atk-s0513a4:3281_6": "Rājā “sādhū”ti paṭissuṇitvā “etha, tumhe vihāraṃ gantvā paṭicchannā hutvā bhadantānaṃ",
  "atk-s0513a4:3281_7": "kathaṃ pariggaṇhathā”ti carapurise payojesi. Jetavanepi bahū rājapurisā pabbajitā",
  "atk-s0513a4:3281_8": "honti. Tesu dve mahallakattherā vihārapaccante paṇṇasālāyaṃ vasanti, eko dhanuggahatissatthero",
  "atk-s0513a4:3281_9": "nāma, eko mantidattatthero nāma. Te sabbarattiṃ supitvā paccūsakāle pabujjhiṃsu.",
  "atk-s0513a4:3282_0": "Tesu dhanuggahatissatthero aggiṃ jāletvā āha “bhante, mantidattattherā”ti. “Kiṃ bhante”ti.",
  "atk-s0513a4:3282_1": "“Niddāyatha tumhe”ti. “Na niddāyāmi, kiṃ kātabba”nti? “Bhante, lālako vatāyaṃ kosalarājā",
  "atk-s0513a4:3282_2": "cāṭimattabhojanameva bhuñjituṃ jānātī”ti. “Atha kiṃ bhante”ti. “Attano kucchimhi",
  "atk-s0513a4:3282_3": "pāṇakamattena ajātasattunā parājito rājā”ti. “Kinti pana bhante kātuṃ vaṭṭatī”ti?",
  "atk-s0513a4:3282_4": "“Bhante, mantidattatthera yuddhaṃ nāma sakaṭabyūhacakkabyūhapadumabyūhavasena tividhaṃ.",
  "atk-s0513a4:3282_5": "Tesu bhāgineyyaṃ ajātasattuṃ gaṇhantena sakaṭabyūhaṃ katvā gaṇhituṃ vaṭṭati, asukasmiṃ",
  "atk-s0513a4:3282_6": "nāma pabbatakaṇṇe dvīsu passesu sūrapurise ṭhapetvā purato balaṃ dassetvā anto paviṭṭhabhāvaṃ",
  "atk-s0513a4:3282_7": "ñatvā naditvā vaggitvā kumine paviṭṭhamacchaṃ viya antomuṭṭhiyaṃ katvāva naṃ gahetuṃ sakkā”ti.",
  "atk-s0513a4:3283_0": "Payojitapurisā taṃ kathaṃ sutvā rañño ārocesuṃ. Rājā mahatiyā senāya gantvā tathā",
  "atk-s0513a4:3283_1": "katvā ajātasattuṃ gahetvā saṅkhalikabandhanena bandhitvā katipāhaṃ nimmadaṃ katvā",
  "atk-s0513a4:3283_2": "“puna evarūpaṃ mā karī”ti assāsetvā mocetvā dhītaraṃ vajirakumāriṃ nāma tassa datvā",
  "atk-s0513a4:3283_3": "mahantena parivārena vissajjesi. “Kosalaraññā dhanuggahatissattherassa saṃvidhānena",
  "atk-s0513a4:3283_4": "ajātasattu gahito”ti bhikkhūnaṃ antare kathā samuṭṭhahi, dhammasabhāyampi tameva",
  "atk-s0513a4:3283_5": "kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:3283_6": "pucchitvā “imāya nāmā”ti vutte “na, bhikkhave, idāneva, pubbepi dhanuggahatisso yuddhasaṃvidhāne",
  "atk-s0513a4:3283_7": "chekoyevā”ti vatvā atītaṃ āhari.",
  "atk-s0513a4:3284_0": "Atīte bārāṇasinagarassa dvāragāmavāsī eko vaḍḍhakī dāruatthāya araññaṃ gantvā āvāṭe",
  "atk-s0513a4:3284_1": "patitaṃ ekaṃ sūkarapotakaṃ disvā ānetvā “tacchasūkaro”tissa nāmaṃ katvā posesi. So",
  "atk-s0513a4:3284_2": "tassa upakārako ahosi. Tuṇḍena rukkhe parivattetvā deti, dāṭhāya veṭhetvā kāḷasuttaṃ",
  "atk-s0513a4:3284_3": "kaḍḍhati, mukhena ḍaṃsitvā vāsinikhādanamuggare āharati. So vuḍḍhippatto mahābalo",
  "atk-s0513a4:3284_4": "mahāsarīro ahosi. Atha vaḍḍhakī tasmiṃ puttapemaṃ paccupaṭṭhāpetvā “imaṃ idha vasantaṃ",
  "atk-s0513a4:3284_5": "kocideva hiṃseyyā”ti araññe vissajjesi. So cintesi “ahaṃ imasmiṃ araññe ekakova vasituṃ",
  "atk-s0513a4:3284_6": "na sakkhissāmi, ñātake pariyesitvā tehi parivuto vasissāmī”ti. So vanaghaṭāya sūkare",
  "atk-s0513a4:3284_7": "pariyesanto bahū sūkare disvā tussitvā tisso gāthā abhāsi –",
  "atk-s0513a4:3285": "160.",
  "atk-s0513a4:3286": "“Yadesamānā vicarimha, pabbatāni vanāni ca;",
  "atk-s0513a4:3287": "Anvesaṃ vicariṃ ñātī, teme adhigatā mayā.",
  "atk-s0513a4:3288": "161.",
  "atk-s0513a4:3289": "“Bahuñcidaṃ mūlaphalaṃ, bhakkho cāyaṃ anappako;",
  "atk-s0513a4:3290": "Rammā cimā girīnajjo, phāsuvāso bhavissati.",
  "atk-s0513a4:3291": "162.",
  "atk-s0513a4:3292": "“Idhevāhaṃ vasissāmi, saha sabbehi ñātibhi;",
  "atk-s0513a4:3293": "Appossukko nirāsaṅkī, asoko akutobhayo”ti.",
  "atk-s0513a4:3294_0": "Tattha yadesamānāti yaṃ ñātigaṇaṃ pariyesantā mayaṃ vicarimha. Anvesanti ciraṃ vata",
  "atk-s0513a4:3294_1": "anvesanto vicariṃ. Temeti te ime. Bhakkhoti sveva vanamūlaphalasaṅkhāto bhakkho.",
  "atk-s0513a4:3294_2": "Appossukkoti anussukko hutvā.",
  "atk-s0513a4:3295": "Sūkarā tassa vacanaṃ sutvā catutthaṃ gāthamāhaṃsu –",
  "atk-s0513a4:3296": "163.",
  "atk-s0513a4:3297": "“Aññampi leṇaṃ pariyesa, sattu no idha vijjati;",
  "atk-s0513a4:3298": "So taccha sūkare hanti, idhāgantvā varaṃ vara”nti.",
  "atk-s0513a4:3299": "Tattha tacchāti taṃ nāmenālapanti. Varaṃ varanti sūkare hananto thūlamaṃsaṃ varaṃ varaññeva hanati.",
  "atk-s0513a4:3300": "Ito paraṃ uttānasambandhagāthā pāḷinayena veditabbā –",
  "atk-s0513a4:3301": "164.",
  "atk-s0513a4:3302": "“Ko numhākaṃ idha sattu, ko ñātī susamāgate;",
  "atk-s0513a4:3303": "Duppadhaṃse padhaṃseti, taṃ me akkhātha pucchitā.",
  "atk-s0513a4:3304": "165.",
  "atk-s0513a4:3305": "“Uddhaggarājī migarājā, balī dāṭhāvudho migo;",
  "atk-s0513a4:3306": "So taccha sūkare hanti, idhāgantvā varaṃ varaṃ.",
  "atk-s0513a4:3307": "166.",
  "atk-s0513a4:3308": "“Na no dāṭhā na vijjanti, balaṃ kāye samohitaṃ;",
  "atk-s0513a4:3309": "Sabbe samaggā hutvāna, vasaṃ kāhāma ekakaṃ.",
  "atk-s0513a4:3310": "167.",
  "atk-s0513a4:3311": "“Hadayaṅgamaṃ kaṇṇasukhaṃ, vācaṃ bhāsasi tacchaka;",
  "atk-s0513a4:3312": "Yopi yuddhe palāyeyya, tampi pacchā hanāmase”ti.",
  "atk-s0513a4:3313_0": "Tattha ko numhākanti ahaṃ tumhe disvāva “ime sūkarā appamaṃsalohitā, bhayena nesaṃ",
  "atk-s0513a4:3313_1": "bhavitabba”nti cintesiṃ, tasmā me ācikkhatha, ko nu amhākaṃ idha sattu. Uddhaggarājīti",
  "atk-s0513a4:3313_2": "uddhaggāhi sarīrarājīhi samannāgato. Byagghaṃ sandhāyevamāhaṃsu. Yopīti yo amhākaṃ",
  "atk-s0513a4:3313_3": "antare ekopi palāyissati, tampi mayaṃ pacchā hanissāmāti.",
  "atk-s0513a4:3314_0": "Tacchasūkaro sabbe sūkare ekacitte katvā pucchi “kāya velāya byaggho āgamissatī”ti.",
  "atk-s0513a4:3314_1": "Ajja pātova ekaṃ gahetvā gato, sve pātova āgamissatīti. So yuddhakusalo “imasmiṃ",
  "atk-s0513a4:3314_2": "ṭhāne ṭhitena sakkā jetu”nti bhūmisīsaṃ pajānāti, tasmā ekaṃ padesaṃ sallakkhetvā",
  "atk-s0513a4:3314_3": "rattimeva sūkare gocaraṃ gāhāpetvā balavapaccūsato paṭṭhāya “yuddhaṃ nāma sakaṭabyūhādivasena",
  "atk-s0513a4:3314_4": "tividhaṃ hotī”ti vatvā padumabyūhaṃ saṃvidahati. Majjhe ṭhāne khīrapivake sūkarapotake",
  "atk-s0513a4:3314_5": "ṭhapesi. Te parivāretvā tesaṃ mātaro, tā parivāretvā vañjhā sūkariyo, tāsaṃ anantarā",
  "atk-s0513a4:3314_6": "sūkarapotake, tesaṃ anantarā makuladāṭhe taruṇasūkare, tesaṃ anantarā mahādāṭhe,",
  "atk-s0513a4:3314_7": "tesaṃ anantarā jiṇṇasūkare, tato tattha tattha dasavaggaṃ vīsativaggaṃ tiṃsavaggañca",
  "atk-s0513a4:3314_8": "katvā balagumbaṃ ṭhapesi. Attano atthāya ekaṃ āvāṭaṃ, byagghassa patanatthāya ekaṃ",
  "atk-s0513a4:3314_9": "suppasaṇṭhānaṃ pabbhāraṃ katvā khaṇāpesi. Dvinnaṃ āvāṭānaṃ antare attano vasanatthāya",
  "atk-s0513a4:3314_10": "pīṭhakaṃ kāresi. So thāmasampanne yodhasūkare gahetvā tasmiṃ tasmiṃ ṭhāne sūkare",
  "atk-s0513a4:3314_11": "assāsento vicari. Tassevaṃ karontasseva sūriyo uggacchati.",
  "atk-s0513a4:3315_0": "Atha byaggharājā kūṭajaṭilassa assamapadā nikkhamitvā pabbatatale aṭṭhāsi. Taṃ disvā",
  "atk-s0513a4:3315_1": "sūkarā “āgato no bhante verī”ti vadiṃsu. Mā bhāyatha, yaṃ yaṃ esa karoti, taṃ sabbaṃ",
  "atk-s0513a4:3315_2": "sarikkhā hutvā karothāti. Byaggho sarīraṃ vidhunitvā osakkanto viya passāvamakāsi,",
  "atk-s0513a4:3315_3": "sūkarāpi tatheva kariṃsu. Byaggho sūkare oloketvā mahānadaṃ nadi, tepi tatheva kariṃsu.",
  "atk-s0513a4:3315_4": "So tesaṃ kiriyaṃ disvā cintesi “na ime pubbasadisā, ajja mayhaṃ paṭisattuno hutvā",
  "atk-s0513a4:3315_5": "vaggavaggā ṭhitā, saṃvidahako nesaṃ senānāyakopi atthi, ajja mayā etesaṃ santikaṃ",
  "atk-s0513a4:3315_6": "gantuṃ na vaṭṭatī”ti maraṇabhayatajjito nivattitvā kūṭajaṭilassa santikaṃ gato. Atha",
  "atk-s0513a4:3315_7": "naṃ so tucchahatthaṃ disvā navamaṃ gāthamāha –",
  "atk-s0513a4:3316": "168.",
  "atk-s0513a4:3317": "“Pāṇātipātā virato nu ajja, abhayaṃ nu te sabbabhūtesu dinnaṃ;",
  "atk-s0513a4:3318": "Dāṭhā nu te migavadhāya na santi, yo saṅghapatto kapaṇova jhāyasī”ti.",
  "atk-s0513a4:3319": "Tattha saṅghapattoti yo tvaṃ sūkarasaṅghapatto hutvā kiñci gocaraṃ alabhitvā kapaṇo viya jhāyasīti.",
  "atk-s0513a4:3320": "Atha byaggho tisso gāthā abhāsi –",
  "atk-s0513a4:3321": "169.",
  "atk-s0513a4:3322": "“Na me dāṭhā na vijjanti, balaṃ kāye samohitaṃ;",
  "atk-s0513a4:3323": "Ñātī ca disvāna sāmaggī ekato, tasmā ca jhāyāmi vanamhi ekako.",
  "atk-s0513a4:3324": "170.",
  "atk-s0513a4:3325": "“Imassudaṃ yanti disodisaṃ pure, bhayaṭṭitā leṇagavesino puthu;",
  "atk-s0513a4:3326": "Te dāni saṅgamma vasanti ekato, yatthaṭṭhitā duppasahajja te mayā.",
  "atk-s0513a4:3327": "171.",
  "atk-s0513a4:3328": "“Pariṇāyakasampannā, sahitā ekavādino;",
  "atk-s0513a4:3329": "Te maṃ samaggā hiṃseyyuṃ, tasmā nesaṃ na patthaye”ti.",
  "atk-s0513a4:3330_0": "Tattha sāmaggī ekatoti sahitā hutvā ekato ṭhite. Imassudanti ime sudaṃ mayā akkhīni",
  "atk-s0513a4:3330_1": "ummīletvā olokitamattāva pubbe disodisaṃ gacchanti. Puthūti visuṃ visuṃ. Yatthaṭṭhitāti",
  "atk-s0513a4:3330_2": "yasmiṃ bhūmibhāge ṭhitā. Pariṇāyakasampannāti senānāyakena sampannā. Tasmā nesaṃ",
  "atk-s0513a4:3330_3": "na patthayeti tena kāraṇena etesaṃ na patthemi.",
  "atk-s0513a4:3331": "Taṃ sutvā kūṭajaṭilo tassa ussāhaṃ janayanto gāthamāha –",
  "atk-s0513a4:3332": "172.",
  "atk-s0513a4:3333": "“Ekova indo asure jināti, ekova seno hanti dije pasayha;",
  "atk-s0513a4:3334": "Ekova byaggho migasaṅghapatto, varaṃ varaṃ hanti balañhi tādisa”nti.",
  "atk-s0513a4:3335": "Tattha migasaṅghapattoti migagaṇapatto hutvā varaṃ varaṃ migaṃ hanti. Balañhi tādisanti tādisañhi tassa balaṃ.",
  "atk-s0513a4:3336": "Atha byaggho gāthamāha –",
  "atk-s0513a4:3337": "173.",
  "atk-s0513a4:3338": "“Na heva indo na seno, napi byaggho migādhipo;",
  "atk-s0513a4:3339": "Samagge sahite ñātī, na byagghe kurute vase”ti.",
  "atk-s0513a4:3340": "Tattha byaggheti byagghasadise hutvā sarīravidhūnanādīni katvā ṭhite vase na kurute, attano vase vattāpetuṃ na sakkotīti attho.",
  "atk-s0513a4:3341": "Puna jaṭilo taṃ ussāhento dve gāthā abhāsi –",
  "atk-s0513a4:3342": "174.",
  "atk-s0513a4:3343": "“Kumbhīlakā sakuṇakā, saṅghino gaṇacārino;",
  "atk-s0513a4:3344": "Sammodamānā ekajjhaṃ, uppatanti ḍayanti ca.",
  "atk-s0513a4:3345": "175.",
  "atk-s0513a4:3346": "“Tesañca ḍayamānānaṃ, ekettha apasakkati;",
  "atk-s0513a4:3347": "Tañca seno nitāḷeti, veyyagghiyeva sā gatī”ti.",
  "atk-s0513a4:3348_0": "Tattha kumbhīlakāti evaṃnāmakā khuddakasakuṇā. Uppatantīti gocaraṃ carantā uppatanti.",
  "atk-s0513a4:3348_1": "Ḍayanti cāti gocaraṃ gahetvā ākāsena gacchanti. Ekettha apasakkatīti eko etesu osakkitvā",
  "atk-s0513a4:3348_2": "vā ekapassena vā visuṃ gacchati. Nitāḷetīti paharitvā gaṇhāti. Veyyagghiyeva sā gatīti",
  "atk-s0513a4:3348_3": "byagghānaṃ esāti veyyagghi, samaggānaṃ gacchantānampi esā evarūpā gati byagghānaṃ",
  "atk-s0513a4:3348_4": "gatiyeva nāma hoti. Na hi sakkā sabbehi ekatova gantuṃ, tasmā yo evaṃ tattha eko",
  "atk-s0513a4:3348_5": "gacchati, taṃ gaṇhāti.",
  "atk-s0513a4:3349_0": "Evañca pana vatvā “byaggharāja tvaṃ attano balaṃ na jānāsi, mā bhāyi, kevalaṃ tvaṃ",
  "atk-s0513a4:3349_1": "naditvā pakkhanda, dve ekato gacchantā nāma na bhavissantī”ti ussāhesi. So tathā",
  "atk-s0513a4:3349_2": "akāsi. Tamatthaṃ pakāsento satthā āha –",
  "atk-s0513a4:3350": "176.",
  "atk-s0513a4:3351": "“Ussāhito jaṭilena, luddenāmisacakkhunā;",
  "atk-s0513a4:3352": "Dāṭhī dāṭhīsu pakkhanti, maññamāno yathā pure”ti.",
  "atk-s0513a4:3353": "Tattha dāṭhīti sayaṃ dāṭhāvudho itaresu dāṭhāvudhesu pakkhandi. Yathā pureti yathā pubbe maññati, tatheva maññamāno.",
  "atk-s0513a4:3354_0": "So kira gantvā pabbatatale tāva aṭṭhāsi. Sūkarā “punāgato sāmi, coro”ti tacchassa",
  "atk-s0513a4:3354_1": "ārocesuṃ. So “mā bhāyathā”ti te assāsetvā uṭṭhāya dvinnaṃ āvāṭānaṃ antare pīṭhakāya",
  "atk-s0513a4:3354_2": "aṭṭhāsi. Byaggho vegaṃ janetvā tacchasūkaraṃ sandhāya pakkhandi. Tacchasūkaro parivattitvā",
  "atk-s0513a4:3354_3": "pacchāmukho purimaāvāṭe pati. Byaggho ca vegaṃ sandhāretuṃ asakkonto gantvā suppapabbhāre",
  "atk-s0513a4:3354_4": "āvāṭe patitvā puñjakitova aṭṭhāsi. Tacchasūkaro vegena uṭṭhāya tassa antarasatthimhi",
  "atk-s0513a4:3354_5": "dāṭhaṃ otāretvā yāva hadayā phāletvā maṃsaṃ khāditvā mukhena ḍaṃsitvā bahiāvāṭe pātetvā",
  "atk-s0513a4:3354_6": "“gaṇhathimaṃ dāsa”nti āha. Paṭhamāgatā ekavārameva tuṇḍotāraṇamattaṃ labhiṃsu, pacchā",
  "atk-s0513a4:3354_7": "āgatā alabhitvā “byagghamaṃsaṃ nāma kīdisa”nti vadiṃsu. Tacchasūkaro āvāṭā uttaritvā",
  "atk-s0513a4:3354_8": "sūkare oloketvā “kiṃ nu kho na tussathā”ti āha. “Sāmi, eko tāva byaggho gahito, añño",
  "atk-s0513a4:3354_9": "paneko dasabyagghagghanako atthī”ti? “Ko nāmeso”ti? “Byagghena ābhatābhatamaṃsaṃ",
  "atk-s0513a4:3354_10": "khādako kūṭajaṭilo”ti. “Tena hi etha, gaṇhissāma na”nti tehi saddhiṃ vegena pakkhandi.",
  "atk-s0513a4:3355_0": "Jaṭilo “byaggho cirāyatī”ti tassa āgamanamaggaṃ olokento bahū sūkare āgacchante disvā",
  "atk-s0513a4:3355_1": "“ime byagghaṃ māretvā mama māraṇatthāya āgacchanti maññe”ti palāyitvā ekaṃ udumbararukkhaṃ",
  "atk-s0513a4:3355_2": "abhiruhi. Sūkarā “esa rukkhaṃ āruḷho”ti vadiṃsu. “Kiṃ rukkha”nti. “Udumbararukkha”nti.",
  "atk-s0513a4:3355_3": "“Tena hi mā cintayittha, idāni naṃ gaṇhissāmā”ti taruṇasūkare pakkositvā rukkhamūlatā",
  "atk-s0513a4:3355_4": "paṃsuṃ apabyūhāpesi, sūkarīhi mukhapūraṃ udakaṃ āharāpesi, mahādāṭhasūkarehi samantā",
  "atk-s0513a4:3355_5": "mūlāni chindāpesi. Ekaṃ ujukaṃ otiṇṇamūlameva aṭṭhāsi. Tato sesasūkare “tumhe apethā”ti",
  "atk-s0513a4:3355_6": "ussāretvā jaṇṇukehi patiṭṭhahitvā dāṭhāya mūlaṃ pahari, pharasunā pahaṭaṃ viya chijjitvā",
  "atk-s0513a4:3355_7": "gataṃ. Rukkho parivattitvā pati. Taṃ kūṭajaṭilaṃ patantameva sampaṭicchitvā maṃsaṃ",
  "atk-s0513a4:3355_8": "bhakkhesuṃ. Taṃ acchariyaṃ disvā rukkhadevatā gāthamāha –",
  "atk-s0513a4:3356": "177.",
  "atk-s0513a4:3357": "“Sādhu sambahulā ñātī, api rukkhā araññajā;",
  "atk-s0513a4:3358": "Sūkarehi samaggehi, byaggho ekāyane hato”ti.",
  "atk-s0513a4:3359": "Tattha ekāyane hatoti ekagamanasmiṃyeva hato.",
  "atk-s0513a4:3360": "Ubhinnaṃ pana nesaṃ hatabhāvaṃ pakāsento satthā itaraṃ gāthamāha –",
  "atk-s0513a4:3361": "178.",
  "atk-s0513a4:3362": "“Brāhmaṇañceva byagghañca, ubho hantvāna sūkarā;",
  "atk-s0513a4:3363": "Ānandino pamuditā, mahānādaṃ panādisu”nti.",
  "atk-s0513a4:3364_0": "Puna tacchasūkaro te pucchi “aññepi vo amittā atthī”ti? Sūkarā “natthi, sāmī”ti vatvā",
  "atk-s0513a4:3364_1": "“taṃ abhisiñcitvā rājānaṃ karissāmā”ti udakaṃ pariyesantā jaṭilassa pānīyasaṅkhaṃ",
  "atk-s0513a4:3364_2": "disvā taṃ dakkhiṇāvaṭṭaṃ saṅkharatanaṃ pūretvā udakaṃ abhiharitvā tacchasūkaraṃ udumbararukkhamūleyeva",
  "atk-s0513a4:3364_3": "abhisiñciṃsu. Abhisekaudakaṃ āsittaṃ, sūkarimevassa aggamahesiṃ kariṃsu. Tato paṭṭhāya",
  "atk-s0513a4:3364_4": "udumbarabhaddapīṭhe nisīdāpetvā dakkhiṇāvaṭṭasaṅkhena abhisekakaraṇaṃ pavattaṃ. Tampi",
  "atk-s0513a4:3364_5": "atthaṃ pakāsento satthā osānagāthamāha –",
  "atk-s0513a4:3365": "179.",
  "atk-s0513a4:3366": "“Te su udumbaramūlasmiṃ, sūkarā susamāgatā;",
  "atk-s0513a4:3367": "Tacchakaṃ abhisiñciṃsu, tvaṃ no rājāsi issaro”ti.",
  "atk-s0513a4:3368": "Tattha te sūti te sūkarā, su-kāro nipātamattaṃ. Udumbaramūlasminti udumbarassa mūle.",
  "atk-s0513a4:3369_0": "Satthā imaṃ dhammadesanaṃ āharitvā “na, bhikkhave, idāneva, pubbepi dhanuggahatissatthero",
  "atk-s0513a4:3369_1": "yuddhasaṃvidahane chekoyevā”ti vatvā jātakaṃ samodhānesi – “tadā kūṭajaṭilo devadatto",
  "atk-s0513a4:3369_2": "ahosi, tacchasūkaro dhanuggahatisso, rukkhadevatā pana ahameva ahosi”nti.",
  "atk-s0513a4:3370": "Tacchasūkarajātakavaṇṇanā navamā.",
  "atk-s0513a4:3372": "[493] 10. Mahāvāṇijajātakavaṇṇanā",
  "atk-s0513a4:3373_0": "Vāṇijā samitiṃ katvāti idaṃ satthā jetavane viharanto sāvatthivāsino vāṇije ārabbha",
  "atk-s0513a4:3373_1": "kathesi. Te kira vohāratthāya gacchantā satthu mahādānaṃ datvā saraṇesu ca sīlesu",
  "atk-s0513a4:3373_2": "ca patiṭṭhāya “bhante, sace arogā āgamissāma, puna tumhākaṃ pāde vandissāmā”ti vatvā",
  "atk-s0513a4:3373_3": "pañcamattehi sakaṭasatehi nikkhamitvā kantāraṃ patvā maggaṃ asallakkhetvā maggamūḷhā",
  "atk-s0513a4:3373_4": "nirudake nirāhāre araññe vicarantā ekaṃ nāgapariggahitaṃ nigrodharukkhaṃ disvā sakaṭāni",
  "atk-s0513a4:3373_5": "mocetvā rukkhamūle nisīdiṃsu. Te tassa udakatintāni viya nīlāni siniddhāni pattāni",
  "atk-s0513a4:3373_6": "udakapuṇṇā viya ca sākhā disvā cintayiṃsu “imasmiṃ rukkhe udakaṃ sañcarantaṃ viya",
  "atk-s0513a4:3373_7": "paññāyati, imassa purimasākhaṃ chindāma, pānīyaṃ no dassatī”ti. Atheko rukkhaṃ abhiruhitvā",
  "atk-s0513a4:3373_8": "sākhaṃ chindi, tato tālakkhandhappamāṇā udakadhārā pavatti. Te tattha nhatvā pivitvā",
  "atk-s0513a4:3373_9": "ca dakkhiṇasākhaṃ chindiṃsu, tato nānaggarasabhojanaṃ nikkhami. Taṃ bhuñjitvā pacchimasākhaṃ",
  "atk-s0513a4:3373_10": "chindiṃsu, tato alaṅkataitthiyo nikkhamiṃsu. Tāhi saddhiṃ abhiramitvā uttarasākhaṃ",
  "atk-s0513a4:3373_11": "chindiṃsu, tato satta ratanāni nikkhamiṃsu. Tāni gahetvā pañca sakaṭasatāni pūretvā",
  "atk-s0513a4:3373_12": "sāvatthiṃ paccāgantvā dhanaṃ gopetvā gandhamālādihatthā jetavanaṃ gantvā satthāraṃ",
  "atk-s0513a4:3373_13": "vanditvā pūjetvā ekamantaṃ nisinnā dhammakathaṃ sutvā nimantetvā punadivase mahādānaṃ",
  "atk-s0513a4:3373_14": "datvā “bhante, imasmiṃ dāne amhākaṃ dhanadāyikāya rukkhadevatāya pattiṃ demā”ti pattiṃ",
  "atk-s0513a4:3373_15": "adaṃsu. Satthā niṭṭhitabhattakicco “katararukkhadevatāya pattiṃ dethā”ti pucchi.",
  "atk-s0513a4:3373_16": "Vāṇijā nigrodharukkhe dhanassa laddhākāraṃ tathāgatassārocesuṃ. Satthā “tumhe tāva",
  "atk-s0513a4:3373_17": "mattaññutāya taṇhāvasikā ahutvā dhanaṃ labhittha, pubbe pana amattaññutāya taṇhāvasikā",
  "atk-s0513a4:3373_18": "dhanañca jīvitañca vijahiṃsū”ti vatvā tehi yācito atītaṃ āhari.",
  "atk-s0513a4:3374": "Atīte bārāṇasinagare tadeva pana kantāraṃ sveva nigrodho. Vāṇijā maggamūḷhā hutvā tameva nigrodhaṃ passiṃsu. Tamatthaṃ satthā abhisambuddho hutvā kathento imā gāthā āha –",
  "atk-s0513a4:3375": "180.",
  "atk-s0513a4:3376": "“Vāṇijā samitiṃ katvā, nānāraṭṭhato āgatā;",
  "atk-s0513a4:3377": "Dhanāharā pakkamiṃsu, ekaṃ katvāna gāmaṇiṃ.",
  "atk-s0513a4:3378": "181.",
  "atk-s0513a4:3379": "“Te taṃ kantāramāgamma, appabhakkhaṃ anodakaṃ;",
  "atk-s0513a4:3380": "Mahānigrodhamaddakkhuṃ, sītacchāyaṃ manoramaṃ.",
  "atk-s0513a4:3381": "182.",
  "atk-s0513a4:3382": "“Te ca tattha nisīditvā, tassa rukkhassa chāyayā;",
  "atk-s0513a4:3383": "Vāṇijā samacintesuṃ, bālā mohena pārutā.",
  "atk-s0513a4:3384": "183.",
  "atk-s0513a4:3385": "“Allāyate ayaṃ rukkho, api vārīva sandati;",
  "atk-s0513a4:3386": "Iṅghassa purimaṃ sākhaṃ, mayaṃ chindāma vāṇijā.",
  "atk-s0513a4:3387": "184.",
  "atk-s0513a4:3388": "“Sā ca chinnāva pagghari, acchaṃ vāriṃ anāvilaṃ;",
  "atk-s0513a4:3389": "Te tattha nhatvā pivitvā, yāvaticchiṃsu vāṇijā.",
  "atk-s0513a4:3390": "185.",
  "atk-s0513a4:3391": "“Dutiyaṃ samacintesuṃ, bālā mohena pārutā;",
  "atk-s0513a4:3392": "Iṅghassa dakkhiṇaṃ sākhaṃ, mayaṃ chindāma vāṇijā.",
  "atk-s0513a4:3393": "186.",
  "atk-s0513a4:3394": "“Sā ca chinnāva pagghari, sālimaṃsodanaṃ bahuṃ;",
  "atk-s0513a4:3395": "Appodavaṇṇe kummāse, siṅgiṃ vidalasūpiyo.",
  "atk-s0513a4:3396": "187.",
  "atk-s0513a4:3397": "“Te tattha bhutvā khāditvā, yāvaticchiṃsu vāṇijā;",
  "atk-s0513a4:3398": "Tatiyaṃ samacintesuṃ, bālā mohena pārutā;",
  "atk-s0513a4:3399": "Iṅghassa pacchimaṃ sākhaṃ, mayaṃ chindāma vāṇijā.",
  "atk-s0513a4:3400": "188.",
  "atk-s0513a4:3401": "“Sā ca chinnāva pagghari, nāriyo samalaṅkatā;",
  "atk-s0513a4:3402": "Vicitravatthābharaṇā, āmuttamaṇikuṇḍalā.",
  "atk-s0513a4:3403": "189.",
  "atk-s0513a4:3404": "“Api su vāṇijā ekā, nāriyo paṇṇavīsati;",
  "atk-s0513a4:3405": "Samantā parivāriṃsu, tassa rukkhassa chāyayā;",
  "atk-s0513a4:3406": "Te tāhi paricāretvā, yāvaticchiṃsu vāṇijā.",
  "atk-s0513a4:3407": "190.",
  "atk-s0513a4:3408": "“Catutthaṃ samacintesuṃ, bālā mohena pārutā;",
  "atk-s0513a4:3409": "Iṅghassa uttaraṃ sākhaṃ, mayaṃ chindāma vāṇijā.",
  "atk-s0513a4:3410": "191.",
  "atk-s0513a4:3411": "“Sā ca chinnāva pagghari, muttā veḷuriyā bahū;",
  "atk-s0513a4:3412": "Rajataṃ jātarūpañca, kuttiyo paṭiyāni ca.",
  "atk-s0513a4:3413": "192.",
  "atk-s0513a4:3414": "“Kāsikāni ca vatthāni, uddiyāni ca kambalā;",
  "atk-s0513a4:3415": "Te tattha bhāre bandhitvā, yāvaticchiṃsu vāṇijā.",
  "atk-s0513a4:3416": "193.",
  "atk-s0513a4:3417": "“Pañcamaṃ samacintesuṃ, bālā mohena pārutā;",
  "atk-s0513a4:3418": "Iṅghassa mūlaṃ chindāma, api bhiyyo labhāmase.",
  "atk-s0513a4:3419": "194.",
  "atk-s0513a4:3420": "“Athuṭṭhahi satthavāho, yācamāno katañjalī;",
  "atk-s0513a4:3421": "Nigrodho kiṃ parajjhati, vāṇijā bhaddamatthu te.",
  "atk-s0513a4:3422": "195.",
  "atk-s0513a4:3423": "“Vāridā purimā sākhā, annapānañca dakkhiṇā;",
  "atk-s0513a4:3424": "Nāridā pacchimā sākhā, sabbakāme ca uttarā;",
  "atk-s0513a4:3425": "Nigrodho kiṃ parajjhati, vāṇijā bhaddamatthu te.",
  "atk-s0513a4:3426": "196.",
  "atk-s0513a4:3427": "“Yassa rukkhassa chāyāya, nisīdeyya sayeyya vā;",
  "atk-s0513a4:3428": "Na tassa sākhaṃ bhañjeyya, mittadubbho hi pāpako.",
  "atk-s0513a4:3429": "197.",
  "atk-s0513a4:3430": "“Te ca tassānādiyitvā, ekassa vacanaṃ bahū;",
  "atk-s0513a4:3431": "Nisitāhi kuṭhārīhi, mūlato naṃ upakkamu”nti.",
  "atk-s0513a4:3432_0": "Tattha samitiṃ katvāti bārāṇasiyaṃ samāgamaṃ katvā, bahū ekato hutvāti attho. Pakkamiṃsūti",
  "atk-s0513a4:3432_1": "pañcahi sakaṭasatehi bārāṇaseyyakaṃ bhaṇḍaṃ ādāya pakkamiṃsu. Gāmaṇinti ekaṃ paññavantataraṃ",
  "atk-s0513a4:3432_2": "satthavāhaṃ katvā. Chāyayāti chāyāya. Allāyateti udakabharito viya allo hutvā paññāyati.",
  "atk-s0513a4:3432_3": "Chinnāva paggharīti eko rukkhārohanakusalo abhiruhitvā taṃ chindi, sā chinnamattāva",
  "atk-s0513a4:3432_4": "paggharīti dasseti. Paratopi eseva nayo.",
  "atk-s0513a4:3433_0": "Appodavaṇṇe kummāseti appodakapāyāsasadise kummāse. Siṅginti siṅgiverādikaṃ uttaribhaṅgaṃ.",
  "atk-s0513a4:3433_1": "Vidalasūpiyoti muggasūpādayo. Vāṇijā ekāti ekekassa vāṇijassa yattakā vāṇijā, tesu",
  "atk-s0513a4:3433_2": "ekekassa ekekāva, satthavāhassa pana santike pañcavīsatīti attho. Parivāriṃsūti parivāresuṃ.",
  "atk-s0513a4:3433_3": "Tāhi pana saddhiṃyeva nāgānubhāvena sāṇivitānasayanādīni pagghariṃsu.",
  "atk-s0513a4:3434_0": "Kuttiyoti hatthattharādayo. Paṭiyānicāti uṇṇāmayapaccattharaṇāni. “Setakambalānī”tipi",
  "atk-s0513a4:3434_1": "vadantiyeva. Uddiyāni ca kambalāti uddiyāni nāma kambalā atthi. Te tattha bhāre bandhitvāti",
  "atk-s0513a4:3434_2": "yāvatakaṃ icchiṃsu, tāvatakaṃ gahetvā pañca sakaṭasatāni pūretvāti attho. Vāṇijā",
  "atk-s0513a4:3434_3": "bhaddamatthu teti ekekaṃ vāṇijaṃ ālapanto “bhaddaṃ te atthū”ti āha. Annapānañcāti",
  "atk-s0513a4:3434_4": "annañca pānañca adāsi. Sabbakāme cāti sabbakāme ca adāsi. Mittadubbho hīti mittānaṃ",
  "atk-s0513a4:3434_5": "dubbhanapuriso hi pāpako lāmako nāma. Anādiyitvāti tassa vacanaṃ aggahetvā. Upakkamunti",
  "atk-s0513a4:3434_6": "mohāva chindituṃ ārabhiṃsu.",
  "atk-s0513a4:3435_0": "Atha ne chindanatthāya rukkhaṃ upagate disvā nāgarājā cintesi “ahaṃ etesaṃ pipāsitānaṃ",
  "atk-s0513a4:3435_1": "pānīyaṃ dāpesiṃ, tato dibbabhojanaṃ, tato sayanādīni ceva paricārikā ca nāriyo, tato",
  "atk-s0513a4:3435_2": "pañcasatasakaṭapūraṃ ratanaṃ, idāni panime “rukkhaṃ mūlato chindissāmā’ti vadanti,",
  "atk-s0513a4:3435_3": "ativiya luddhā ime, ṭhapetvā satthavāhaṃ avasese māretuṃ vaṭṭatī”ti. So “ettakā sannaddhayodhā",
  "atk-s0513a4:3435_4": "nikkhamantu, ettakā dhanuggahā, ettakā vammino”ti senaṃ vicāresi. Tamatthaṃ pakāsento satthā gāthamāha –",
  "atk-s0513a4:3436": "198.",
  "atk-s0513a4:3437": "“Tato nāgā nikkhamiṃsu, sannaddhā paṇṇavīsati;",
  "atk-s0513a4:3438": "Dhanuggahānaṃ tisatā, chasahassā ca vammino”ti.",
  "atk-s0513a4:3439": "Tattha sannaddhāti suvaṇṇarajatādivammakavacikā. Dhanuggahānaṃ tisatāti meṇḍavisāṇadhanuggahānaṃ tīṇi satāni. vamminoti kheṭakaphalakahatthā chasahassā.",
  "atk-s0513a4:3440": "199.",
  "atk-s0513a4:3441": "“Ete hanatha bandhatha, mā vo muñcittha jīvitaṃ;",
  "atk-s0513a4:3442": "Ṭhapetvā satthavāhaṃva, sabbe bhasmaṃ karotha ne”ti. – ayaṃ nāgarājena vuttagāthā;",
  "atk-s0513a4:3443": "Tattha mā vo muñcittha jīvitanti kassaci ekassapi jīvitaṃ mā muñcittha.",
  "atk-s0513a4:3444_0": "Nāgā tathā katvā attharaṇādīni pañcasu sakaṭasatesu āropetvā satthavāhaṃ gahetvā",
  "atk-s0513a4:3444_1": "sayaṃ tāni sakaṭāni pājentā bārāṇasiṃ gantvā sabbaṃ dhanaṃ tassa gehe paṭisāmetvā",
  "atk-s0513a4:3444_2": "taṃ āpucchitvā attano nāgabhavanameva gatā. Tamatthaṃ viditvā satthā ovādavasena gāthādvayamāha –",
  "atk-s0513a4:3445": "200.",
  "atk-s0513a4:3446": "“Tasmā hi paṇḍito poso, sampassaṃ atthamattano;",
  "atk-s0513a4:3447": "Lobhassa na vasaṃ gacche, haneyyārisakaṃ manaṃ.",
  "atk-s0513a4:3448": "201.",
  "atk-s0513a4:3449": "“Evamādīnavaṃ ñatvā, taṇhā dukkhassa sambhavaṃ;",
  "atk-s0513a4:3450": "Vītataṇho anādāno, sato bhikkhu paribbaje”ti.",
  "atk-s0513a4:3451_0": "Tattha tasmāti yasmā lobhavasikā mahāvināsaṃ pattā, satthavāho uttamasampattiṃ, tasmā.",
  "atk-s0513a4:3451_1": "Haneyyārisakaṃ mananti anto uppajjamānānaṃ nānāvidhānaṃ lobhasattūnaṃ santakaṃ manaṃ,",
  "atk-s0513a4:3451_2": "lobhasampayuttacittaṃ haneyyāti attho. Evamādīnavanti evaṃ lobhe ādīnavaṃ jānitvā.",
  "atk-s0513a4:3451_3": "Taṇhā dukkhassa sambhavanti jātiādidukkhassa taṇhā sambhavo, tato etaṃ dukkhaṃ nibbattati,",
  "atk-s0513a4:3451_4": "evaṃ taṇhāva dukkhassa sambhavaṃ ñatvā vītataṇho taṇhāādānena anādāno maggena āgatāya",
  "atk-s0513a4:3451_5": "satiyā sato hutvā bhikkhu paribbaje iriyetha vattethāti arahattena desanāya kūṭaṃ gaṇhi.",
  "atk-s0513a4:3452_0": "Imañca pana dhammadesanaṃ āharitvā “evaṃ upāsakā pubbe lobhavasikā vāṇijā mahāvināsaṃ",
  "atk-s0513a4:3452_1": "pattā, tasmā lobhavasikena na bhavitabba”nti vatvā saccāni pakāsetvā jātakaṃ samodhānesi,",
  "atk-s0513a4:3452_2": "saccapariyosāne te vāṇijā sotāpattiphale patiṭṭhitā. Tadā nāgarājā sāriputto ahosi,",
  "atk-s0513a4:3452_3": "satthavāho pana ahameva ahosinti.",
  "atk-s0513a4:3453": "Mahāvāṇijajātakavaṇṇanā dasamā.",
  "atk-s0513a4:3455": "[494] 11. Sādhinajātakavaṇṇanā",
  "atk-s0513a4:3456_0": "Abbhuto vata lokasminti idaṃ satthā jetavane viharanto uposathike upāsake ārabbha",
  "atk-s0513a4:3456_1": "kathesi. Tadā hi satthā “upāsakā porāṇakapaṇḍitā attano uposathakammaṃ nissāya manussasarīreneva",
  "atk-s0513a4:3456_2": "devalokaṃ gantvā ciraṃ vasiṃsū”ti vatvā tehi yācito atītaṃ āhari.",
  "atk-s0513a4:3457_0": "Atīte mithilāyaṃ sādhino nāma rājā dhammena rajjaṃ kāresi. So catūsu nagaradvāresu",
  "atk-s0513a4:3457_1": "nagaramajjhe nivesanadvāre cāti cha dānasālāyo kāretvā sakalajambudīpaṃ unnaṅgalaṃ",
  "atk-s0513a4:3457_2": "katvā mahādānaṃ pavattesi, devasikaṃ cha satasahassāni vayakaraṇaṃ gacchanti, pañca",
  "atk-s0513a4:3457_3": "sīlāni rakkhati, uposathaṃ upavasati. Raṭṭhavāsinopi tassa ovāde ṭhatvā dānādīni",
  "atk-s0513a4:3457_4": "puññāni katvā matamatā devanagareyeva nibbattiṃsu. Sudhammadevasabhaṃ pūretvā nisinnā",
  "atk-s0513a4:3457_5": "devā rañño sīlādiguṇameva vaṇṇayanti. Taṃ sutvā sesadevāpi rājānaṃ daṭṭhukāmā ahesuṃ.",
  "atk-s0513a4:3457_6": "Sakko devarājā tesaṃ manaṃ viditvā āha – “sādhinarājānaṃ daṭṭhukāmatthā”ti. “Āma",
  "atk-s0513a4:3457_7": "devā”ti. So mātaliṃ āṇāpesi “gaccha tvaṃ vejayantarathaṃ yojetvā sādhinarājānaṃ ānehī”ti.",
  "atk-s0513a4:3457_8": "So “sādhū”ti sampaṭicchitvā rathaṃ yojetvā videharaṭṭhaṃ agamāsi, tadā puṇṇamadivaso",
  "atk-s0513a4:3457_9": "hoti. Mātali manussānaṃ sāyamāsaṃ bhuñjitvā gharadvāresu sukhakathāya nisinnakāle",
  "atk-s0513a4:3457_10": "candamaṇḍalena saddhiṃ rathaṃ pesesi. Manussā “dve candā uṭṭhitā”ti vadantā puna",
  "atk-s0513a4:3457_11": "candamaṇḍalaṃ ohāya rathaṃ āgacchantaṃ disvā “nāyaṃ cando, ratho eso, devaputto paññāyati,",
  "atk-s0513a4:3457_12": "kassesa etaṃ manomayasindhavayuttaṃ dibbarathaṃ āneti, na aññassa, amhākaṃ rañño",
  "atk-s0513a4:3457_13": "bhavissati, rājā hi no dhammiko dhammarājā”ti somanassajātā hutvā añjaliṃ paggayha",
  "atk-s0513a4:3457_14": "ṭhitā paṭhamaṃ gāthamāhaṃsu –",
  "atk-s0513a4:3458": "202.",
  "atk-s0513a4:3459": "“Abbhuto vata lokasmiṃ, uppajji lomahaṃsano;",
  "atk-s0513a4:3460": "Dibbo ratho pāturahu, vedehassa yasassino”ti.",
  "atk-s0513a4:3461": "Tassattho – abbhuto vatesa amhākaṃ rājā, lokasmiṃ lomahaṃsano uppajji, yassa dibbo ratho pāturahosi vedehassa yasassinoti.",
  "atk-s0513a4:3462_0": "Mātalipi taṃ rathaṃ ānetvā manussesu gandhamālādīhi pūjentesu tikkhattuṃ nagaraṃ",
  "atk-s0513a4:3462_1": "padakkhiṇaṃ katvā rañño nivesanadvāraṃ gantvā rathaṃ nivattetvā pacchābhāgena sīhapañjaraummāre",
  "atk-s0513a4:3462_2": "ṭhapetvā ārohaṇasajjaṃ katvā aṭṭhāsi. Taṃ divasaṃ rājāpi dānasālāyo oloketvā “iminā",
  "atk-s0513a4:3462_3": "niyāmena dānaṃ dethā”ti āṇāpetvā uposathaṃ samādiyitvā divasaṃ vītināmetvā amaccagaṇaparivuto",
  "atk-s0513a4:3462_4": "alaṅkatamahātale pācīnasīhapañjarābhimukho dhammayuttaṃ kathento nisinno hoti. Atha",
  "atk-s0513a4:3462_5": "naṃ mātali rathābhiruhanatthaṃ nimantetvā ādāya agamāsi. Tamatthaṃ pakāsento satthā imā gāthā abhāsi –",
  "atk-s0513a4:3463": "203.",
  "atk-s0513a4:3464": "“Devaputto mahiddhiko, mātali devasārathi;",
  "atk-s0513a4:3465": "Nimantayittha rājānaṃ, vedehaṃ mithilaggahaṃ.",
  "atk-s0513a4:3466": "204.",
  "atk-s0513a4:3467": "“Ehimaṃ rathamāruyha, rājaseṭṭha disampati;",
  "atk-s0513a4:3468": "Devā dassanakāmā te, tāvatiṃsā saindakā;",
  "atk-s0513a4:3469": "Saramānā hi te devā, sudhammāyaṃ samacchare.",
  "atk-s0513a4:3470": "205.",
  "atk-s0513a4:3471": "“Tato ca rājā sādhino, vedeho mithilaggaho;",
  "atk-s0513a4:3472": "Sahassayuttamāruyha, agā devāna santike;",
  "atk-s0513a4:3473": "Taṃ devā paṭinandiṃsu, disvā rājānamāgataṃ.",
  "atk-s0513a4:3474": "206.",
  "atk-s0513a4:3475": "“Svāgataṃ te mahārāja, atho te adurāgataṃ;",
  "atk-s0513a4:3476": "Nisīda dāni rājīsi, devarājassa santike.",
  "atk-s0513a4:3477": "207.",
  "atk-s0513a4:3478": "“Sakkopi paṭinandittha, vedehaṃ mithilaggahaṃ;",
  "atk-s0513a4:3479": "Nimantayittha kāmehi, āsanena ca vāsavo.",
  "atk-s0513a4:3480": "208.",
  "atk-s0513a4:3481": "“Sādhu khosi anuppatto, āvāsaṃ vasavattinaṃ;",
  "atk-s0513a4:3482": "Vasa devesu rājīsi, sabbakāmasamiddhisu;",
  "atk-s0513a4:3483": "Tāvatiṃsesu devesu, bhuñja kāme amānuse”ti.",
  "atk-s0513a4:3484_0": "Tattha samacchareti acchanti. Agā devāna santiketi devānaṃ santikaṃ agamāsi. Tasmiñhi",
  "atk-s0513a4:3484_1": "rathaṃ abhiruhitvā ṭhite ratho ākāsaṃ pakkhandi, so mahājanassa olokentasseva antaradhāyi.",
  "atk-s0513a4:3484_2": "Mātali rājānaṃ devalokaṃ nesi. Taṃ disvā devatā ca sakko ca haṭṭhatuṭṭhā paccuggamanaṃ",
  "atk-s0513a4:3484_3": "katvā paṭisanthāraṃ kariṃsu. Tamatthaṃ dassetuṃ “taṃ devā”tiādi vuttaṃ. Tattha paṭinandiṃsūti",
  "atk-s0513a4:3484_4": "punappunaṃ nandiṃsu. Āsanena cāti rājānaṃ āliṅgitvā “idha nisīdā”ti attano paṇḍukambalasilāsanena",
  "atk-s0513a4:3484_5": "ca kāmehi ca nimantesi, upaḍḍharajjaṃ datvā ekāsane nisīdāpesīti attho.",
  "atk-s0513a4:3485_0": "Tattha sakkena devaraññā dasayojanasahassaṃ devanagaraṃ aḍḍhatiyā ca accharākoṭiyo",
  "atk-s0513a4:3485_1": "vejayantapāsādañca majjhe bhinditvā dinnaṃ sampattiṃ anubhavantassa manussagaṇanāya",
  "atk-s0513a4:3485_2": "satta vassasatāni atikkantāni. Tenattabhāvena devaloke vasanakaṃ puññaṃ khīṇaṃ, anabhirati",
  "atk-s0513a4:3485_3": "uppannā, tasmā sakkena saddhiṃ sallapanto gāthamāha –",
  "atk-s0513a4:3486": "209.",
  "atk-s0513a4:3487": "“Ahaṃ pure saggagato ramāmi, naccehi gītehi ca vāditehi;",
  "atk-s0513a4:3488": "So dāni ajja na ramāmi sagge, āyuṃ nu khīṇo maraṇaṃ nu santike;",
  "atk-s0513a4:3489": "Udāhu mūḷhosmi janindaseṭṭhā”ti.",
  "atk-s0513a4:3490": "Tattha āyuṃ nu khīṇoti kiṃ nu mama sarasena jīvitindriyaṃ khīṇaṃ, udāhu upacchedakakammavasena maraṇaṃ santike jātanti pucchati. Janindaseṭṭhāti janindānaṃ devānaṃ seṭṭha.",
  "atk-s0513a4:3491": "Atha naṃ sakko āha –",
  "atk-s0513a4:3492": "210.",
  "atk-s0513a4:3493": "“Na tāyu khīṇaṃ maraṇañca dūre, na cāpi mūḷho naravīraseṭṭha;",
  "atk-s0513a4:3494": "Tuyhañca puññāni parittakāni, yesaṃ vipākaṃ idha vedayittho.",
  "atk-s0513a4:3495": "211.",
  "atk-s0513a4:3496": "“Vasa devānubhāvena, rājaseṭṭha disampati;",
  "atk-s0513a4:3497": "Tāvatiṃsesu devesu, bhuñja kāme amānuse”ti.",
  "atk-s0513a4:3498_0": "Tattha “parittakānī”ti idaṃ tena attabhāvena devaloke vipākadāyakāni puññāni sandhāya",
  "atk-s0513a4:3498_1": "vuttaṃ, itarāni panassa puññāni pathaviyaṃ paṃsu viya appamāṇāni. Vasa devānubhāvenāti",
  "atk-s0513a4:3498_2": "ahaṃ te attano puññāni majjhe bhinditvā dassāmi, mamānubhāvena vasāti taṃ samassāsento āha.",
  "atk-s0513a4:3499": "Atha naṃ paṭikkhipanto mahāsatto āha –",
  "atk-s0513a4:3500": "212.",
  "atk-s0513a4:3501": "“Yathā yācitakaṃ yānaṃ, yathā yācitakaṃ dhanaṃ;",
  "atk-s0513a4:3502": "Evaṃsampadamevetaṃ, yaṃ parato dānapaccayā.",
  "atk-s0513a4:3503": "213.",
  "atk-s0513a4:3504": "“Na cāhametamicchāmi, yaṃ parato dānapaccayā;",
  "atk-s0513a4:3505": "Sayaṃkatāni puññāni, taṃ me āveṇikaṃ dhanaṃ.",
  "atk-s0513a4:3506": "214.",
  "atk-s0513a4:3507": "“Sohaṃ gantvā manussesu, kāhāmi kusalaṃ bahuṃ;",
  "atk-s0513a4:3508": "Dānena samacariyāya, saṃyamena damena ca;",
  "atk-s0513a4:3509": "Yaṃ katvā sukhito hoti, na ca pacchānutappatī”ti.",
  "atk-s0513a4:3510_0": "Tattha yaṃ parato dānapaccayāti yaṃ parena dinnattā labbhati, taṃ yācitakasadisameva",
  "atk-s0513a4:3510_1": "hoti. Yācitakañhi tuṭṭhakāle denti, atuṭṭhakāle acchinditvā gaṇhantīti vadati. Samacariyāyāti",
  "atk-s0513a4:3510_2": "kāyādīhi pāpassa akaraṇena. Saṃyamenāti sīlasaṃyamena. Damenāti indriyadamanena.",
  "atk-s0513a4:3510_3": "Yaṃ katvāti yaṃ karitvā sukhito ceva hoti na ca pacchānutappati, tathārūpameva kammaṃ karissāmīti.",
  "atk-s0513a4:3511_0": "Athassa vacanaṃ sutvā sakko mātaliṃ āṇāpesi “gaccha, tāta, sādhinarājānaṃ mithilaṃ",
  "atk-s0513a4:3511_1": "netvā uyyāne otārehī”ti. So tathā akāsi. Rājā uyyāne caṅkamati. Atha naṃ uyyānapālo",
  "atk-s0513a4:3511_2": "disvā pucchitvā gantvā nāradarañño ārocesi. So rañño āgatabhāvaṃ sutvā “tvaṃ purato",
  "atk-s0513a4:3511_3": "gantvā uyyānaṃ sajjetvā tassa ca mayhañca dve āsanāni paññāpehī”ti uyyānapālaṃ uyyojesi.",
  "atk-s0513a4:3511_4": "So tathā akāsi. Atha naṃ rājā pucchi “kassa dve āsanāni paññāpesī”ti? “Ekaṃ tumhākaṃ,",
  "atk-s0513a4:3511_5": "ekaṃ amhākaṃ rañño”ti. Atha naṃ rājā “ko añño satto mama santike āsane nisīdissatī”ti",
  "atk-s0513a4:3511_6": "vatvā ekasmiṃ nisīditvā ekasmiṃ pāde ṭhapesi. Nāradarājā āgantvā tassa pāde vanditvā",
  "atk-s0513a4:3511_7": "ekamantaṃ nisīdi. So kirassa sattamo panattā. Tadā kira vassasatāyukakālova hoti.",
  "atk-s0513a4:3511_8": "Mahāsatto pana attano puññabalena ettakaṃ kālaṃ vītināmesi. So nāradaṃ hatthe gahetvā",
  "atk-s0513a4:3511_9": "uyyāne vicaranto tisso gāthā abhāsi –",
  "atk-s0513a4:3512": "215.",
  "atk-s0513a4:3513": "“Imāni tāni khettāni, imaṃ nikkhaṃ sukuṇḍalaṃ;",
  "atk-s0513a4:3514": "Imā tā haritānūpā, imā najjo savantiyo.",
  "atk-s0513a4:3515": "216.",
  "atk-s0513a4:3516": "“Imā tā pokkharaṇī rammā, cakkavākapakūjitā;",
  "atk-s0513a4:3517": "Mandālakehi sañchannā, padumuppalakehi ca;",
  "atk-s0513a4:3518": "Yassimāni mamāyiṃsu, kiṃ nu te disataṃ gatā.",
  "atk-s0513a4:3519": "217.",
  "atk-s0513a4:3520": "“Tānīdha khettāni so bhūmibhāgo, teyeva ārāmavanūpacārā;",
  "atk-s0513a4:3521": "Tameva mayhaṃ janataṃ apassato, suññaṃva me nārada khāyate disā”ti.",
  "atk-s0513a4:3522_0": "Tattha khettānīti bhūmibhāge sandhāyāha. Imaṃ nikkhanti imaṃ tādisameva udakaniddhamanaṃ.",
  "atk-s0513a4:3522_1": "Sukuṇḍalanti sobhanena musalapavesanakuṇḍalena samannāgataṃ. Haritānūpāti udakaniddhamanassa",
  "atk-s0513a4:3522_2": "ubhosu passesu haritatiṇasañchannā anūpabhūmiyo. Yassimāni mamāyiṃsūti tāta nārada,",
  "atk-s0513a4:3522_3": "ye mama upaṭṭhākā ca orodhā ca imasmiṃ uyyāne mahantena yasena mayā saddhiṃ vicarantā",
  "atk-s0513a4:3522_4": "imāni ṭhānāni mamāyiṃsu piyāyiṃsu, kataraṃ nu te disataṃ gatā, kattha te pesitā.",
  "atk-s0513a4:3522_5": "Tānīdha khettānīti imasmiṃ uyyāne tāneva etāni uparopanakaviruhanaṭṭhānāni. Teyeva",
  "atk-s0513a4:3522_6": "ārāmavanūpacārāti ime teyeva ārāmavanūpacārā, vihārabhūmiyoti attho.",
  "atk-s0513a4:3523_0": "Atha naṃ nārado āha – “deva, tumhākaṃ devalokagatānaṃ idāni satta vassasatāni, ahaṃ",
  "atk-s0513a4:3523_1": "vo sattamo panattā, tumhākaṃ upaṭṭhākā ca orodhā ca maraṇamukhaṃ pattā, idaṃ vo attano",
  "atk-s0513a4:3523_2": "santakaṃ rajjaṃ, anubhavatha na”nti. Rājā “tāta nārada, nāhaṃ idhāgacchanto rajjatthāya",
  "atk-s0513a4:3523_3": "āgato, puññakaraṇatthāyamhi āgato, ahaṃ puññameva karissāmī”ti vatvā gāthā āha –",
  "atk-s0513a4:3524": "218.",
  "atk-s0513a4:3525": "“Diṭṭhā mayā vimānāni, obhāsentā catuddisā;",
  "atk-s0513a4:3526": "Sammukhā devarājassa, tidasānañca sammukhā.",
  "atk-s0513a4:3527": "219.",
  "atk-s0513a4:3528": "“Vutthaṃ me bhavanaṃ dibyaṃ, bhuttā kāmā amānusā;",
  "atk-s0513a4:3529": "Tāvatiṃsesu devesu, sabbakāmasamiddhisu.",
  "atk-s0513a4:3530": "220.",
  "atk-s0513a4:3531": "“Sohaṃ etādisaṃ hitvā, puññāyamhi idhāgato;",
  "atk-s0513a4:3532": "Dhammameva carissāmi, nāhaṃ rajjena atthiko.",
  "atk-s0513a4:3533": "221.",
  "atk-s0513a4:3534": "“Adaṇḍāvacaraṃ maggaṃ, sammāsambuddhadesitaṃ;",
  "atk-s0513a4:3535": "Taṃ maggaṃ paṭipajjissaṃ, yena gacchanti subbatā”ti.",
  "atk-s0513a4:3536_0": "Tattha vutthaṃ me bhavanaṃ dibyanti vejayantaṃ sandhāya āha. Sohaṃ etādisanti tāta",
  "atk-s0513a4:3536_1": "nārada, sohaṃ buddhañāṇena aparicchindanīyaṃ evarūpaṃ kāmaguṇasampattiṃ pahāya puññakaraṇatthāya",
  "atk-s0513a4:3536_2": "idhāgato. Adaṇḍāvacaranti adaṇḍehi nikkhittadaṇḍahatthehi avacaritabbaṃ sammādiṭṭhipurekkhāraṃ",
  "atk-s0513a4:3536_3": "aṭṭhaṅgikaṃ maggaṃ. Subbatāti yena maggena subbatā sabbaññubuddhā gacchanti, ahampi",
  "atk-s0513a4:3536_4": "agatapubbaṃ disaṃ gantuṃ bodhitale nisīditvā tameva maggaṃ paṭipajjissāmīti.",
  "atk-s0513a4:3537_0": "Evaṃ bodhisatto imā gāthāyo sabbaññutaññāṇena saṅkhipitvā kathesi. Nārado punapi",
  "atk-s0513a4:3537_1": "āha – “rajjaṃ, deva, anusāsā”ti. “Tāta, na me rajjenattho, satta vassasatāni vigataṃ",
  "atk-s0513a4:3537_2": "dānaṃ sattāheneva dātukāmamhī”ti. Nārado “sādhū”ti tassa vacanaṃ sampaṭicchitvā mahādānaṃ",
  "atk-s0513a4:3537_3": "paṭiyādesi. Rājā sattāhaṃ dānaṃ datvā sattame divase kālaṃ katvā tāvatiṃsabhavaneyeva nibbatti.",
  "atk-s0513a4:3538_0": "Satthā imaṃ dhammadesanaṃ āharitvā “evaṃ vasitabbayuttakaṃ uposathakammaṃ nāmā”ti",
  "atk-s0513a4:3538_1": "dassetvā saccāni pakāsetvā jātakaṃ samodhānesi, saccapariyosāne uposathikesu upāsakesu",
  "atk-s0513a4:3538_2": "keci sotāpattiphale, keci sakadāgāmiphale, keci anāgāmiphale patiṭṭhahiṃsu. Tadā",
  "atk-s0513a4:3538_3": "nāradarājā sāriputto ahosi, mātali ānando, sakko anuruddho, sādhinarājā pana ahameva ahosinti.",
  "atk-s0513a4:3539": "Sādhinajātakavaṇṇanā ekādasamā.",
  "atk-s0513a4:3541": "[495] 12. Dasabrāhmaṇajātakavaṇṇanā",
  "atk-s0513a4:3542_0": "Rājā avoca vidhuranti idaṃ satthā jetavane viharanto asadisadānaṃ ārabbha kathesi.",
  "atk-s0513a4:3542_1": "Taṃ aṭṭhakanipāte ādittajātake vitthāritameva. Rājā kira taṃ dānaṃ dadanto satthāraṃ",
  "atk-s0513a4:3542_2": "jeṭṭhakaṃ katvā pañca bhikkhusatāni vicinitvā gaṇhitvā mahākhīṇāsavānaṃyeva adāsi.",
  "atk-s0513a4:3542_3": "Athassa guṇakathaṃ kathentā “āvuso, rājā asadisadānaṃ dadanto vicinitvā mahapphalaṭṭhāne",
  "atk-s0513a4:3542_4": "adāsī”ti dhammasabhāyaṃ kathaṃ samuṭṭhāpesuṃ. Satthā āgantvā “kāya nuttha, bhikkhave,",
  "atk-s0513a4:3542_5": "etarahi kathāya sannisinnā”ti pucchitvā “imāya nāmā”ti vutte “anacchariyaṃ, bhikkhave,",
  "atk-s0513a4:3542_6": "yaṃ kosalarājā mādisassa buddhassa upaṭṭhāko hutvā viceyyadānaṃ deti, porāṇakapaṇḍitā",
  "atk-s0513a4:3542_7": "anuppanne buddhepi viceyyadānaṃ adaṃsū”ti vatvā atītaṃ āhari.",
  "atk-s0513a4:3543_0": "Atīte kururaṭṭhe indapatthanagare yudhiṭṭhilagotto korabyo nāma rājā rajjaṃ kāresi.",
  "atk-s0513a4:3543_1": "Tassa vidhuro nāma amacco atthañca dhammañca anusāsati. Rājā sakalajambudīpaṃ khobhetvā",
  "atk-s0513a4:3543_2": "mahādānaṃ deti. Taṃ gahetvā bhuñjantesu ekopi pañcasīlamattaṃ rakkhanto nāma natthi,",
  "atk-s0513a4:3543_3": "sabbe dussīlāva, dānaṃ rājānaṃ na toseti. Rājā “viceyyadānaṃ mahapphala”nti sīlavantānaṃ",
  "atk-s0513a4:3543_4": "dātukāmo hutvā cintesi “vidhurapaṇḍitena saddhiṃ mantayissāmī”ti. So taṃ upaṭṭhānaṃ",
  "atk-s0513a4:3543_5": "āgataṃ āsane nisīdāpetvā pañhaṃ pucchi. Tamatthaṃ pakāsento satthā upaḍḍhagāthamāha –",
  "atk-s0513a4:3544": "222.",
  "atk-s0513a4:3545": "“Rājā avoca vidhuraṃ, dhammakāmo yudhiṭṭhilo”ti;",
  "atk-s0513a4:3546": "Parato rañño ca vidhurassa ca vacanapaṭivacanaṃ hoti –",
  "atk-s0513a4:3547": "“Brāhmaṇe vidhura pariyesa, sīlavante bahussute.",
  "atk-s0513a4:3548": "223.",
  "atk-s0513a4:3549": "“Virate methunā dhammā, ye me bhuñjeyyu bhojanaṃ;",
  "atk-s0513a4:3550": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3551": "224.",
  "atk-s0513a4:3552": "“Dullabhā brāhmaṇā deva, sīlavanto bahussutā;",
  "atk-s0513a4:3553": "Viratā methunā dhammā, ye te bhuñjeyyu bhojanaṃ.",
  "atk-s0513a4:3554": "225.",
  "atk-s0513a4:3555": "“Dasa khalu mahārāja, yā tā brāhmaṇajātiyo;",
  "atk-s0513a4:3556": "Tesaṃ vibhaṅgaṃ vicayaṃ, vitthārena suṇohi me.",
  "atk-s0513a4:3557": "226.",
  "atk-s0513a4:3558": "“Pasibbake gahetvāna, puṇṇe mūlassa saṃvute;",
  "atk-s0513a4:3559": "Osadhikāyo ganthenti, nhāpayanti japanti ca.",
  "atk-s0513a4:3560": "227.",
  "atk-s0513a4:3561": "“Tikicchakasamā rāja, tepi vuccanti brāhmaṇā;",
  "atk-s0513a4:3562": "Akkhātā te mahārāja, tādise nipatāmase.",
  "atk-s0513a4:3563": "228.",
  "atk-s0513a4:3564": "“Apetā te ca brahmaññā, (iti rājā korabyo)",
  "atk-s0513a4:3565": "Na te vuccanti brāhmaṇā;",
  "atk-s0513a4:3566": "Aññe vidhura pariyesa, sīlavante bahussute.",
  "atk-s0513a4:3567": "229.",
  "atk-s0513a4:3568": "“Virate methunā dhammā, ye me bhuñjeyyu bhojanaṃ;",
  "atk-s0513a4:3569": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3570": "230.",
  "atk-s0513a4:3571": "“Kiṅkiṇikāyo gahetvā, ghosenti puratopi te;",
  "atk-s0513a4:3572": "Pesanānipi gacchanti, rathacariyāsu sikkhare.",
  "atk-s0513a4:3573": "231.",
  "atk-s0513a4:3574": "“Paricārakasamā rāja, tepi vuccanti brāhmaṇā;",
  "atk-s0513a4:3575": "Akkhātā te mahārāja, tādise nipatāmase.",
  "atk-s0513a4:3576": "232.",
  "atk-s0513a4:3577": "“Apetā te ca brahmaññā, (iti rājā korabyo)",
  "atk-s0513a4:3578": "Na te vuccanti brāhmaṇā;",
  "atk-s0513a4:3579": "Aññe vidhura pariyesa, sīlavante bahussute.",
  "atk-s0513a4:3580": "233.",
  "atk-s0513a4:3581": "“Virate methunā dhammā, ye me bhuñjeyyu bhojanaṃ;",
  "atk-s0513a4:3582": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3583": "234.",
  "atk-s0513a4:3584": "“Kamaṇḍaluṃ gahetvāna, vaṅkadaṇḍañca brāhmaṇā;",
  "atk-s0513a4:3585": "Paccupessanti rājāno, gāmesu nigamesu ca;",
  "atk-s0513a4:3586": "Nādinne vuṭṭhahissāma, gāmamhi vā vanamhi vā.",
  "atk-s0513a4:3587": "235.",
  "atk-s0513a4:3588": "“Niggāhakasamā rāja, tepi vuccanti brāhmaṇā;",
  "atk-s0513a4:3589": "Akkhātā te mahārāja, tādise nipatāmase.",
  "atk-s0513a4:3590": "236.",
  "atk-s0513a4:3591": "“Apetā te ca brahmaññā, (iti rājā korabyo)",
  "atk-s0513a4:3592": "Na te vuccanti brāhmaṇā;",
  "atk-s0513a4:3593": "Aññe vidhura pariyesa, sīlavante bahussute.",
  "atk-s0513a4:3594": "237.",
  "atk-s0513a4:3595": "“Virate methunā dhammā, ye me bhuñjeyyu bhojanaṃ;",
  "atk-s0513a4:3596": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3597": "238.",
  "atk-s0513a4:3598": "“Parūḷhakacchanakhalomā, paṅkadantā rajassirā;",
  "atk-s0513a4:3599": "Okiṇṇā rajareṇūhi, yācakā vicaranti te.",
  "atk-s0513a4:3600": "239.",
  "atk-s0513a4:3601": "“Khāṇughātasamā rāja, tepi vuccanti brāhmaṇā;",
  "atk-s0513a4:3602": "Akkhātā te mahārāja, tādise nipatāmase.",
  "atk-s0513a4:3603": "240.",
  "atk-s0513a4:3604": "“Apetā te ca brahmaññā, (iti rājā korabyo)",
  "atk-s0513a4:3605": "Na te vuccanti brāhmaṇā;",
  "atk-s0513a4:3606": "Aññe vidhura pariyesa, sīlavante bahussute.",
  "atk-s0513a4:3607": "241.",
  "atk-s0513a4:3608": "“Virate methunā dhammā, ye me bhuñjeyyu bhojanaṃ;",
  "atk-s0513a4:3609": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3610": "242.",
  "atk-s0513a4:3611": "“Harītakaṃ āmalakaṃ, ambaṃ jambuṃ vibhītakaṃ;",
  "atk-s0513a4:3612": "Labujaṃ dantapoṇāni, beluvā badarāni ca.",
  "atk-s0513a4:3613": "243.",
  "atk-s0513a4:3614": "“Rājāyatanaṃ ucchupuṭaṃ, dhūmanettaṃ madhuañjanaṃ;",
  "atk-s0513a4:3615": "Uccāvacāni paṇiyāni, vipaṇenti janādhipa.",
  "atk-s0513a4:3616": "244.",
  "atk-s0513a4:3617": "“Vāṇijakasamā rāja, tepi vuccanti brāhmaṇā;",
  "atk-s0513a4:3618": "Akkhātā te mahārāja, tādise nipatāmase.",
  "atk-s0513a4:3619": "245.",
  "atk-s0513a4:3620": "“Apetā te ca brahmaññā, (iti rājā korabyo)",
  "atk-s0513a4:3621": "Na te vuccanti brāhmaṇā;",
  "atk-s0513a4:3622": "Aññe vidhura pariyesa, sīlavante bahussute.",
  "atk-s0513a4:3623": "246.",
  "atk-s0513a4:3624": "“Virate methunā dhammā, ye me bhuñjeyyu bhojanaṃ;",
  "atk-s0513a4:3625": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3626": "247.",
  "atk-s0513a4:3627": "“Kasivāṇijjaṃ kārenti, posayanti ajeḷake;",
  "atk-s0513a4:3628": "Kumāriyo pavecchanti, vivāhantāvahanti ca.",
  "atk-s0513a4:3629": "248.",
  "atk-s0513a4:3630": "“Samā ambaṭṭhavessehi, tepi vuccanti brāhmaṇā;",
  "atk-s0513a4:3631": "Akkhātā te mahārāja, tādise nipatāmase.",
  "atk-s0513a4:3632": "249.",
  "atk-s0513a4:3633": "“Apetā te ca brahmaññā, (iti rājā korabyo)",
  "atk-s0513a4:3634": "Na te vuccanti brāhmaṇā;",
  "atk-s0513a4:3635": "Aññe vidhura pariyesa, sīlavante bahussute.",
  "atk-s0513a4:3636": "250.",
  "atk-s0513a4:3637": "“Virate methunā dhammā, ye me bhuñjeyyu bhojanaṃ;",
  "atk-s0513a4:3638": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3639": "251.",
  "atk-s0513a4:3640": "“Nikkhittabhikkhaṃ bhuñjanti, gāmesveke purohitā;",
  "atk-s0513a4:3641": "Bahū te paripucchanti, aṇḍacchedā nilañchakā.",
  "atk-s0513a4:3642": "252.",
  "atk-s0513a4:3643": "“Pasūpi tattha haññanti, mahiṃsā sūkarā ajā;",
  "atk-s0513a4:3644": "Goghātakasamā rāja, tepi vuccanti brāhmaṇā;",
  "atk-s0513a4:3645": "Akkhātā te mahārāja, tādise nipatāmase.",
  "atk-s0513a4:3646": "253.",
  "atk-s0513a4:3647": "“Apetā te ca brahmaññā, (iti rājā korabyo)",
  "atk-s0513a4:3648": "Na te vuccanti brāhmaṇā;",
  "atk-s0513a4:3649": "Aññe vidhura pariyesa, sīlavante bahussute.",
  "atk-s0513a4:3650": "254.",
  "atk-s0513a4:3651": "“Virate methunā dhammā, ye me bhuñjeyyu bhojanaṃ;",
  "atk-s0513a4:3652": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3653": "255.",
  "atk-s0513a4:3654": "“Asicammaṃ gahetvāna, khaggaṃ paggayha brāhmaṇā;",
  "atk-s0513a4:3655": "Vessapathesu tiṭṭhanti, satthaṃ abbāhayantipi.",
  "atk-s0513a4:3656": "256.",
  "atk-s0513a4:3657": "“Samā gopanisādehi, tepi vuccanti brāhmaṇā;",
  "atk-s0513a4:3658": "Akkhātā te mahārāja, tādise nipatāmase.",
  "atk-s0513a4:3659": "257.",
  "atk-s0513a4:3660": "“Apetā te ca brahmaññā, (iti rājā korabyo)",
  "atk-s0513a4:3661": "Na te vuccanti brāhmaṇā;",
  "atk-s0513a4:3662": "Aññe vidhura pariyesa, sīlavante bahussute.",
  "atk-s0513a4:3663": "258.",
  "atk-s0513a4:3664": "“Virate methunā dhammā, ye me bhuñjeyyu bhojanaṃ;",
  "atk-s0513a4:3665": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3666": "259.",
  "atk-s0513a4:3667": "“Araññe kuṭikaṃ katvā, kuṭāni kārayanti te;",
  "atk-s0513a4:3668": "Sasabiḷāre bādhenti, āgodhā macchakacchapaṃ.",
  "atk-s0513a4:3669": "260.",
  "atk-s0513a4:3670": "“Te luddakasamā rāja, tepi vuccanti brāhmaṇā;",
  "atk-s0513a4:3671": "Akkhātā te mahārāja, tādise nipatāmase.",
  "atk-s0513a4:3672": "261.",
  "atk-s0513a4:3673": "“Apetā te ca brahmaññā, (iti rājā korabyo)",
  "atk-s0513a4:3674": "Na te vuccanti brāhmaṇā;",
  "atk-s0513a4:3675": "Aññe vidhura pariyesa, sīlavante bahussute.",
  "atk-s0513a4:3676": "262.",
  "atk-s0513a4:3677": "“Virate methunā dhammā, ye me bhuñjeyyu bhojanaṃ;",
  "atk-s0513a4:3678": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3679": "263.",
  "atk-s0513a4:3680": "“Aññe dhanassa kāmā hi, heṭṭhāmañce pasakkitā;",
  "atk-s0513a4:3681": "Rājāno upari nhāyanti, somayāge upaṭṭhite.",
  "atk-s0513a4:3682": "264.",
  "atk-s0513a4:3683": "“Malamajjakasamā rāja, tepi vuccanti brāhmaṇā;",
  "atk-s0513a4:3684": "Akkhātā te mahārāja, tādise nipatāmase.",
  "atk-s0513a4:3685": "265.",
  "atk-s0513a4:3686": "“Apetā te ca brahmaññā, (iti rājā korabyo)",
  "atk-s0513a4:3687": "Na te vuccanti brāhmaṇā;",
  "atk-s0513a4:3688": "Aññe vidhura pariyesa, sīlavante bahussute.",
  "atk-s0513a4:3689": "266.",
  "atk-s0513a4:3690": "“Virate methunā dhammā, ye me bhuñjeyyu bhojanaṃ;",
  "atk-s0513a4:3691": "Dakkhiṇaṃ samma dassāma, yattha dinnaṃ mahapphala”nti.",
  "atk-s0513a4:3692_0": "Tattha sīlavanteti maggenāgatasīle. Bahussuteti paṭivedhabahussute. Dakkhiṇanti dānaṃ.",
  "atk-s0513a4:3692_1": "Ye teti ye dhammikā samaṇabrāhmaṇā tava dānaṃ bhuñjeyyuṃ, te dullabhā. Brāhmaṇajātiyoti",
  "atk-s0513a4:3692_2": "brāhmaṇakulāni. Tesaṃ vibhaṅgaṃ vicayanti tesaṃ brāhmaṇānaṃ vibhaṅgaṃ mama paññāya",
  "atk-s0513a4:3692_3": "vicitabhāvaṃ vitthārena suṇohi. Saṃvuteti baddhamukhe. Osadhikāyo ganthentīti “idaṃ",
  "atk-s0513a4:3692_4": "imassa rogassa bhesajjaṃ, idaṃ imassa rogassa bhesajja”nti evaṃ siloke bandhitvā",
  "atk-s0513a4:3692_5": "manussānaṃ denti. Nhāpayantīti nahāpanaṃ nāma karonti. Japanti cāti bhūtavijjaṃ parivattenti.",
  "atk-s0513a4:3692_6": "Tikicchakasamāti vejjasadisā. Tepi vuccantīti tepi “brāhmaṇā vā mayaṃ, abrāhmaṇā",
  "atk-s0513a4:3692_7": "vā”ti ajānitvā vejjakammena jīvikaṃ kappentā vohārena “brāhmaṇā”ti vuccanti. Akkhātā",
  "atk-s0513a4:3692_8": "teti ime te mayā vejjabrāhmaṇā nāma akkhātā. Nipatāmaseti vadehi dāni, kiṃ tādise",
  "atk-s0513a4:3692_9": "brāhmaṇe nipatāma, nimantanatthāya upasaṅkamāma, atthi te etehi atthoti pucchati.",
  "atk-s0513a4:3692_10": "Brahmaññāti brāhmaṇadhammato. Na te vuccantīti te bāhitapāpatāya brāhmaṇā nāma na vuccanti.",
  "atk-s0513a4:3693_0": "Kiṅkiṇikāyoti mahārāja, aparepi brāhmaṇā attano brāhmaṇadhammaṃ chaḍḍetvā jīvikatthāya",
  "atk-s0513a4:3693_1": "rājarājamahāmattānaṃ purato kaṃsatāḷe gahetvā vādentā gāyantā gacchanti. Pesanānipīti",
  "atk-s0513a4:3693_2": "dāsakammakarā viya pesanānipi gacchanti. Rathacariyāsūti rathasippaṃ sikkhanti. Paricārakasamāti",
  "atk-s0513a4:3693_3": "dāsakammakarasadisā. Vaṅkadaṇḍanti vaṅkadaṇḍakaṭṭhaṃ. Paccupessanti rājānoti rājarājamahāmatte",
  "atk-s0513a4:3693_4": "paṭicca āgamma sandhāya upasevanti. Gāmesu nigamesu cāti tesaṃ nivesanadvāre nisīdanti.",
  "atk-s0513a4:3693_5": "Niggāhakasamāti niggahakārakehi balisādhakarājapurisehi samā. Yathā te purisā “aggahetvā",
  "atk-s0513a4:3693_6": "na gamissāmā”ti niggahaṃ katvā gaṇhantiyeva, tathā “gāme vā vane vā aladdhā marantāpi",
  "atk-s0513a4:3693_7": "na vuṭṭhahissāmā”ti upavasanti. Tepīti tepi balisādhakasadisā pāpadhammā.",
  "atk-s0513a4:3694_0": "Rajareṇūhīti rajehi ca paṃsūhi ca okiṇṇā. Yācakāti dhanayācakā. Khāṇughātasamāti",
  "atk-s0513a4:3694_1": "malīnasarīratāya jhāmakhette khāṇughātakehi bhūmiṃ khaṇitvā jhāmakhāṇukauddharaṇakamanussehi",
  "atk-s0513a4:3694_2": "samānā, “aggahetvā na gamissāmā”ti niccalabhāvena ṭhitattā nikhaṇitvā ṭhapitavatikhāṇukā",
  "atk-s0513a4:3694_3": "viyātipi attho. Tepīti tepi tathā laddhaṃ dhanaṃ vaḍḍhiyā payojetvā puna tatheva",
  "atk-s0513a4:3694_4": "ṭhitattā dussīlā brāhmaṇā.",
  "atk-s0513a4:3695_0": "Ucchupuṭanti ucchuñceva phāṇitapuṭañca. Madhuañjananti madhuñceva añjanañca. Uccāvacānīti",
  "atk-s0513a4:3695_1": "mahagghaappagghāni. Paṇiyānīti bhaṇḍāni. Vipaṇentīti vikkiṇanti. Tepīti tepi imāni",
  "atk-s0513a4:3695_2": "ettakāni vikkiṇitvā jīvikakappakā vāṇijakabrāhmaṇā. Posayantīti gorasavikkayena jīvikakappanatthaṃ",
  "atk-s0513a4:3695_3": "posenti. Pavecchantīti attano dhītaro hiraññasuvaṇṇaṃ gahetvā paresaṃ denti. Te evaṃ",
  "atk-s0513a4:3695_4": "paresaṃ dadamānā vivāhanti nāma, attano puttānaṃ atthāya gaṇhamānā āvāhanti nāma.",
  "atk-s0513a4:3695_5": "Ambaṭṭhavessehīti kuṭumbikehi ceva gahapatīhi ca samā, tepi vohāravasena “brāhmaṇā”ti vuccanti.",
  "atk-s0513a4:3696_0": "Nikkhittabhikkhanti gāmapurohitā hutvā attano atthāya nibaddhabhikkhaṃ. Bahū teti",
  "atk-s0513a4:3696_1": "bahū janā ete gāmapurohite nakkhattamuhuttamaṅgalāni pucchanti. Aṇḍacchedā nilañchakāti",
  "atk-s0513a4:3696_2": "bhatiṃ gahetvā balibaddānaṃ aṇḍacchedakā ceva tisūlādiaṅkakaraṇena lañchakā ca, lakkhaṇakārakāti",
  "atk-s0513a4:3696_3": "attho. Tatthāti tesaṃ gāmapurohitānaṃ gehesu maṃsavikkiṇanatthaṃ ete pasuādayopi",
  "atk-s0513a4:3696_4": "haññanti. Tepīti tepi goghātakasamā brāhmaṇāti vuccanti.",
  "atk-s0513a4:3697_0": "Asicammanti asilaṭṭhiñceva kaṇḍavāraṇañca. Vessapathesūti vāṇijānaṃ gamanamaggesu.",
  "atk-s0513a4:3697_1": "Satthaṃ abbāhayantīti satthavāhānaṃ hatthato satampi sahassampi gahetvā satthe corāṭaviṃ",
  "atk-s0513a4:3697_2": "atibāhenti. Gopanisādehīti gopālakehi ceva nisādehi ca gāmaghātakacorehi samāti vuttaṃ.",
  "atk-s0513a4:3697_3": "Tepīti tepi evarūpā brāhmaṇāti vuccanti. Kuṭāni kārayanti teti kūṭapāsādīni ropenti.",
  "atk-s0513a4:3697_4": "Sasabiḷāreti sase ceva biḷāre ca. Etena thalacare mige dasseti. Āgodhā macchakacchapanti",
  "atk-s0513a4:3697_5": "thalajesu tāva āgodhato mahante ca khuddake ca pāṇayo bādhenti mārenti, jalajesu",
  "atk-s0513a4:3697_6": "macchakacchape. Tepīti tepi luddakasamā brāhmaṇāti vuccanti.",
  "atk-s0513a4:3698_0": "Aññe dhanassa kāmā hīti apare brāhmaṇā dhanaṃ patthentā. Heṭṭhāmañce pasakkitāti",
  "atk-s0513a4:3698_1": "“kalipavāhakammaṃ kāressāmā”ti ratanamayaṃ mañcaṃ kāretvā tassa heṭṭhā nipannā acchanti.",
  "atk-s0513a4:3698_2": "Atha nesaṃ somayāge upaṭṭhite rājāno upari nahāyanti, te kira somayāge niṭṭhite āgantvā",
  "atk-s0513a4:3698_3": "tasmiṃ mañce nisīdanti. Atha ne aññe brāhmaṇā “kaliṃ pavāhessāmā”ti nahāpenti. Ratanamañco",
  "atk-s0513a4:3698_4": "ceva rañño rājālaṅkāro ca sabbo heṭṭhāmañce nipannasseva hoti. Tepīti tepi malamajjakehi",
  "atk-s0513a4:3698_5": "nahāpitehi sadisā brāhmaṇāti vuccanti.",
  "atk-s0513a4:3699": "Evañcime vohāramattabrāhmaṇe dassetvā idāni paramatthabrāhmaṇe dassento dve gāthā abhāsi –",
  "atk-s0513a4:3700": "267.",
  "atk-s0513a4:3701": "“Atthi kho brāhmaṇā deva, sīlavanto bahussutā;",
  "atk-s0513a4:3702": "Viratā methunā dhammā, ye te bhuñjeyyu bhojanaṃ.",
  "atk-s0513a4:3703": "268.",
  "atk-s0513a4:3704": "“Ekañca bhattaṃ bhuñjanti, na ca majjaṃ pivanti te;",
  "atk-s0513a4:3705": "Akkhātā te mahārāja, tādise nipatāmase”ti.",
  "atk-s0513a4:3706": "Tattha sīlavantoti ariyasīlena samannāgatā. Bahussutāti paṭivedhabāhusaccena samannāgatā. Tādiseti evarūpe bāhitapāpe paccekabuddhabrāhmaṇe nimantanatthāya upasaṅkamāmāti.",
  "atk-s0513a4:3707_0": "Rājā tassa kathaṃ sutvā pucchi “samma vidhura, evarūpā aggadakkhiṇeyyā brāhmaṇā kahaṃ",
  "atk-s0513a4:3707_1": "vasantī”ti? Uttarahimavante nandamūlakapabbhāre, mahārājāti. “Tena hi, paṇḍita, tava",
  "atk-s0513a4:3707_2": "balena mayhaṃ te brāhmaṇe pariyesā”ti tuṭṭhamānaso gāthamāha –",
  "atk-s0513a4:3708": "269.",
  "atk-s0513a4:3709": "“Ete kho brāhmaṇā vidhura, sīsavanto bahussutā;",
  "atk-s0513a4:3710": "Ete vidhura pariyesa, khippañca ne nimantayā”ti.",
  "atk-s0513a4:3711_0": "Mahāsatto “sādhū”ti tassa vacanaṃ sampaṭicchitvā “tena hi, mahārāja, nagaraṃ alaṅkārāpetvā",
  "atk-s0513a4:3711_1": "sabbe nagaravāsino dānaṃ datvā uposathaṃ adhiṭṭhāya samādinnasīlā hontū”ti bheriṃ",
  "atk-s0513a4:3711_2": "carāpetvā “tumhepi saddhiṃ parijanena uposathaṃ samādiyathā”ti vatvā sayaṃ pātova",
  "atk-s0513a4:3711_3": "bhuñjitvā uposathaṃ samādāya sāyanhasamaye jātipupphapuṇṇaṃ suvaṇṇasamuggaṃ āharāpetvā",
  "atk-s0513a4:3711_4": "raññā saddhiṃ pañcapatiṭṭhitaṃ patiṭṭhahitvā paccekabuddhānaṃ guṇe anussaritvā vanditvā",
  "atk-s0513a4:3711_5": "“uttarahimavante nandamūlakapabbhāravāsino pañcasatā paccekabuddhā sve amhākaṃ bhikkhaṃ",
  "atk-s0513a4:3711_6": "gaṇhantū”ti nimantetvā ākāse aṭṭha pupphamuṭṭhiyo vissajjesi. Tadā tattha pañcasatā",
  "atk-s0513a4:3711_7": "paccekabuddhā vasanti, pupphāni gantvā tesaṃ upari patiṃsu. Te āvajjentā taṃ kāraṇaṃ",
  "atk-s0513a4:3711_8": "ñatvā “mārisā, vidhurapaṇḍitena nimantitamha, na kho panesa ittarasatto, buddhaṅkuro",
  "atk-s0513a4:3711_9": "esa, imasmiṃyeva kappe buddho bhavissati, karissāmassa saṅgaha”nti nimantanaṃ adhivāsayiṃsu.",
  "atk-s0513a4:3711_10": "Mahāsatto pupphānaṃ anāgamanasaññāya adhivāsitabhāvaṃ ñatvā “mahārāja, sve paccekabuddhā",
  "atk-s0513a4:3711_11": "āgamissanti, sakkārasammānaṃ karohī”ti āha. Rājā punadivase mahāsakkāraṃ katvā mahātale",
  "atk-s0513a4:3711_12": "mahārahāni āsanāni paññapesi. Paccekabuddhā anotattadahe katasarīrapaṭijagganā velaṃ",
  "atk-s0513a4:3711_13": "sallakkhetvā ākāsenāgantvā rājaṅgaṇe otariṃsu. Rājā ca bodhisatto ca pasannamānasā",
  "atk-s0513a4:3711_14": "tesaṃ hatthato pattāni gahetvā pāsādaṃ āropetvā nisīdāpetvā dakkhiṇodakaṃ datvā paṇītena",
  "atk-s0513a4:3711_15": "khādanīyena bhojanīyena parivisiṃsu. Bhattakiccapariyosāne ca punadivasatthāyāti",
  "atk-s0513a4:3711_16": "evaṃ satta divase nimantetvā mahādānaṃ datvā sattame divase sabbaparikkhāre adaṃsu.",
  "atk-s0513a4:3711_17": "Te anumodanaṃ katvā ākāsena tattheva gatā, parikkhārāpi tehi saddhiṃyeva gatā.",
  "atk-s0513a4:3712_0": "Satthā imaṃ dhammadesanaṃ āharitvā “anacchariyaṃ, bhikkhave, kosalarañño mama upaṭṭhākassa",
  "atk-s0513a4:3712_1": "sato viceyyadānaṃ dātuṃ, porāṇakapaṇḍitā anuppannepi buddhe dānaṃ adaṃsuyevā”ti vatvā",
  "atk-s0513a4:3712_2": "jātakaṃ samodhānesi – “tadā rājā ānando ahosi, vidhurapaṇḍito pana ahameva ahosi”nti.",
  "atk-s0513a4:3713": "Dasabrāhmaṇajātakavaṇṇanā dvādasamā.",
  "atk-s0513a4:3715": "[496] 13. Bhikkhāparamparajātakavaṇṇanā",
  "atk-s0513a4:3716_0": "Sukhumālarūpaṃ disvāti idaṃ satthā jetavane viharanto aññataraṃ kuṭumbikaṃ ārabbha",
  "atk-s0513a4:3716_1": "kathesi. So kira saddho ahosi pasanno, tathāgatassa ceva saṅghassa ca nibaddhaṃ mahāsakkāraṃ",
  "atk-s0513a4:3716_2": "karoti. Athekadivasaṃ cintesi “ahaṃ buddharatanassa ceva saṅgharatanassa ca paṇītāni",
  "atk-s0513a4:3716_3": "khādanīyabhojanīyāni ceva sukhumavatthāni ca dento niccaṃ mahāsakkāraṃ karomi, idāni",
  "atk-s0513a4:3716_4": "dhammaratanassapi karissāmi, kathaṃ nu kho tassa sakkāraṃ karontena kattabba”nti.",
  "atk-s0513a4:3716_5": "So bahūni gandhamālādīni ādāya jetavanaṃ gantvā satthāraṃ vanditvā pucchi “ahaṃ,",
  "atk-s0513a4:3716_6": "bhante, dhammaratanassa sakkāraṃ kattukāmomhi, kathaṃ nu kho tassa sakkāraṃ karontena",
  "atk-s0513a4:3716_7": "kattabba”nti. Atha naṃ satthā āha – “sace dhammaratanassa sakkāraṃ kattukāmo, dhammabhaṇḍāgārikassa",
  "atk-s0513a4:3716_8": "ānandassa sakkāraṃ karohī”ti. So “sādhū”ti paṭissuṇitvā theraṃ nimantetvā punadivase",
  "atk-s0513a4:3716_9": "mahantena sakkārena attano gehaṃ netvā mahārahe āsane nisīdāpetvā gandhamālādīhi",
  "atk-s0513a4:3716_10": "pūjetvā nānaggarasabhojanaṃ datvā mahagghe ticīvarappahonake sāṭake adāsi. Theropi",
  "atk-s0513a4:3716_11": "“ayaṃ sakkāro dhammaratanassa kato, na mayhaṃ anucchaviko, aggasāvakassa dhammasenāpatissa",
  "atk-s0513a4:3716_12": "anucchaviko”ti cintetvā piṇḍapātañca vatthāni ca vihāraṃ haritvā sāriputtattherassa",
  "atk-s0513a4:3716_13": "adāsi. Sopi “ayaṃ sakkāro dhammaratanassa kato, ekantena dhammassāmino sammāsambuddhasseva",
  "atk-s0513a4:3716_14": "anucchaviko”ti cintetvā dasabalassa adāsi. Satthā attano uttaritaraṃ adisvā piṇḍapātaṃ",
  "atk-s0513a4:3716_15": "paribhuñji, cīvarasāṭake aggahesi.",
  "atk-s0513a4:3717_0": "Bhikkhū dhammasabhāyaṃ kathaṃ samuṭṭhāpesuṃ “āvuso, asuko nāma kuṭumbiko ‘dhammaratanassa",
  "atk-s0513a4:3717_1": "sakkāraṃ karomī’ti dhammabhaṇḍāgārikassa ānandattherassa adāsi. Thero ‘nāyaṃ mayhaṃ",
  "atk-s0513a4:3717_2": "anucchaviko’ti dhammasenāpatino adāsi, sopi ‘nāyaṃ mayhaṃ anucchaviko’ti tathāgatassa",
  "atk-s0513a4:3717_3": "adāsi. Tathāgato aññaṃ uttaritaraṃ apassanto attano dhammassāmitāya ‘mayhameveso",
  "atk-s0513a4:3717_4": "anucchaviko’ti taṃ piṇḍapātaṃ paribhuñji, cīvarasāṭakepi gaṇhi, evaṃ so piṇḍapāto",
  "atk-s0513a4:3717_5": "yathānucchavikatāya dhammassāminova pādamūlaṃ gato”ti. Satthā āgantvā “kāya nuttha,",
  "atk-s0513a4:3717_6": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a4:3717_7": "idāneva piṇḍapāto paramparā yathānucchavikaṃ gacchati, pubbepi anuppanne buddhe agamāsiyevā”ti vatvā atītaṃ āhari.",
  "atk-s0513a4:3718_0": "Atīte bārāṇasiyaṃ brahmadatto agatigamanaṃ pahāya dasa rājadhamme akopento dhammena",
  "atk-s0513a4:3718_1": "rajjaṃ kāresi. Evaṃ santepissa vinicchayo suñño viya ahosi. Rājā attano aguṇagavesako",
  "atk-s0513a4:3718_2": "hutvā antonivesanādīni pariggaṇhanto antepure ca antonagare ca dvāragāmesu ca attano",
  "atk-s0513a4:3718_3": "aguṇaṃ kathentaṃ adisvā “janapade gavesissāmī”ti amaccānaṃ rajjaṃ niyyādetvā purohitena",
  "atk-s0513a4:3718_4": "saddhiṃ aññātakaveseneva kāsiraṭṭhe caranto kañci aguṇaṃ kathentaṃ adisvā paccante",
  "atk-s0513a4:3718_5": "ekaṃ nigamaṃ patvā bahidvārasālāyaṃ nisīdi. Tasmiṃ khaṇe nigamavāsī asītikoṭivibhavo",
  "atk-s0513a4:3718_6": "kuṭumbiko mahantena parivārena nhānatitthaṃ gacchanto sālāyaṃ nisinnaṃ suvaṇṇavaṇṇaṃ",
  "atk-s0513a4:3718_7": "sukhumālasarīraṃ rājānaṃ disvā uppannasineho sālaṃ pavisitvā paṭisanthāraṃ katvā",
  "atk-s0513a4:3718_8": "“idheva hothā”ti vatvā gehaṃ gantvā nānaggarasabhojanaṃ sampādetvā mahantena parivārena",
  "atk-s0513a4:3718_9": "bhattabhājanāni gāhāpetvā agamāsi. Tasmiṃ khaṇe himavantavāsī pañcābhiñño tāpaso",
  "atk-s0513a4:3718_10": "āgantvā tattheva nisīdi. Nandamūlakapabbhārato paccekabuddhopi āgantvā tattheva nisīdi.",
  "atk-s0513a4:3719_0": "Kuṭumbiko rañño hatthadhovanaudakaṃ datvā nānaggarasehi sūpabyañjanehi bhattapātiṃ",
  "atk-s0513a4:3719_1": "sajjetvā rañño upanesi. Rājā naṃ gahetvā purohitassa brāhmaṇassa adāsi. Brāhmaṇo",
  "atk-s0513a4:3719_2": "gahetvā tāpasassa adāsi. Tāpaso paccekabuddhassa santikaṃ gantvā vāmahatthena bhattapātiṃ,",
  "atk-s0513a4:3719_3": "dakkhiṇahatthena kamaṇḍaluṃ gahetvā dakkhiṇodakaṃ datvā patte bhattaṃ pakkhipi. So",
  "atk-s0513a4:3719_4": "kañci animantetvā anāpucchitvā paribhuñji. Tassa bhattakiccapariyosāne kuṭumbiko",
  "atk-s0513a4:3719_5": "cintesi “mayā rañño bhattaṃ dinnaṃ, raññā brāhmaṇassa, brāhmaṇena tāpasassa, tāpasena",
  "atk-s0513a4:3719_6": "paccekabuddhassa, paccekabuddho kañci anāpucchitvā paribhuñji, kiṃ nu kho imesaṃ",
  "atk-s0513a4:3719_7": "ettakaṃ dānakāraṇaṃ, kiṃ imassa kañci anāpucchitvāva bhuñjanakāraṇaṃ, anupubbena",
  "atk-s0513a4:3719_8": "te pucchissāmī”ti. So ekekaṃ upasaṅkamitvā vanditvā pucchi. Tepissa kathesuṃ –",
  "atk-s0513a4:3720": "270.",
  "atk-s0513a4:3721": "“Sukhumālarūpaṃ disvā, raṭṭhā vivanamāgataṃ;",
  "atk-s0513a4:3722": "Kuṭāgāravarūpetaṃ, mahāsayanamupāsitaṃ.",
  "atk-s0513a4:3723": "271.",
  "atk-s0513a4:3724": "“Tassa te pemakenāhaṃ, adāsiṃ vaḍḍhamodanaṃ;",
  "atk-s0513a4:3725": "Sālīnaṃ vicitaṃ bhattaṃ, suciṃ maṃsūpasecanaṃ.",
  "atk-s0513a4:3726": "272.",
  "atk-s0513a4:3727": "“Taṃ tvaṃ bhattaṃ paṭiggayha, brāhmaṇassa adāsayi;",
  "atk-s0513a4:3728": "Attānaṃ anasitvāna, koyaṃ dhammo namatthu te.",
  "atk-s0513a4:3729": "273.",
  "atk-s0513a4:3730": "“Ācariyo brāhmaṇo mayhaṃ, kiccākiccesu byāvaṭo;",
  "atk-s0513a4:3731": "Garu ca āmantanīyo ca, dātumarahāmi bhojanaṃ.",
  "atk-s0513a4:3732": "274.",
  "atk-s0513a4:3733": "“Brāhmaṇaṃ dāni pucchāmi, gotamaṃ rājapūjitaṃ;",
  "atk-s0513a4:3734": "Rājā te bhattaṃ pādāsi, suciṃ maṃsūpasecanaṃ.",
  "atk-s0513a4:3735": "275.",
  "atk-s0513a4:3736": "“Taṃ tvaṃ bhattaṃ paṭiggayha, isissa bhojanaṃ adā;",
  "atk-s0513a4:3737": "Akhettaññūsi dānassa, koyaṃ dhammo namatthu te.",
  "atk-s0513a4:3738": "276.",
  "atk-s0513a4:3739": "“Bharāmi puttadāre ca, gharesu gadhito ahaṃ;",
  "atk-s0513a4:3740": "Bhuñje mānusake kāme, anusāsāmi rājino.",
  "atk-s0513a4:3741": "277.",
  "atk-s0513a4:3742": "“Āraññikassa isino, cirarattaṃ tapassino;",
  "atk-s0513a4:3743": "Vuḍḍhassa bhāvitattassa, dātumarahāmi bhojanaṃ.",
  "atk-s0513a4:3744": "278.",
  "atk-s0513a4:3745": "“Isiñca dāni pucchāmi, kisaṃ dhamanisanthataṃ;",
  "atk-s0513a4:3746": "Parūḷhakacchanakhalomaṃ, paṅkadantaṃ rajassiraṃ.",
  "atk-s0513a4:3747": "279.",
  "atk-s0513a4:3748": "“Eko araññe viharasi, nāvakaṅkhasi jīvitaṃ;",
  "atk-s0513a4:3749": "Bhikkhu kena tayā seyyo, yassa tvaṃ bhojanaṃ adā.",
  "atk-s0513a4:3750": "280.",
  "atk-s0513a4:3751": "“Khaṇantālukalambāni, bilālitakkalāni ca;",
  "atk-s0513a4:3752": "Dhunaṃ sāmākanīvāraṃ, saṅghāriyaṃ pasāriyaṃ.",
  "atk-s0513a4:3753": "281.",
  "atk-s0513a4:3754": "“Sākaṃ bhisaṃ madhuṃ maṃsaṃ, badarāmalakāni ca;",
  "atk-s0513a4:3755": "Tāni āharitvā bhuñjāmi, atthi me so pariggaho.",
  "atk-s0513a4:3756": "282.",
  "atk-s0513a4:3757": "“Pacanto apacantassa, amamassa sakiñcano;",
  "atk-s0513a4:3758": "Anādānassa sādāno, dātumarahāmi bhojanaṃ.",
  "atk-s0513a4:3759": "283.",
  "atk-s0513a4:3760": "“Bhikkhuñca dāni pucchāmi, tuṇhīmāsīna subbataṃ;",
  "atk-s0513a4:3761": "Isi te bhattaṃ pādāsi, suciṃ maṃsūpasecanaṃ.",
  "atk-s0513a4:3762": "284.",
  "atk-s0513a4:3763": "“Taṃ tvaṃ bhattaṃ paṭiggayha, tuṇhī bhuñjasi ekako;",
  "atk-s0513a4:3764": "Nāññaṃ kañci nimantesi, koyaṃ dhammo namatthu te.",
  "atk-s0513a4:3765": "285.",
  "atk-s0513a4:3766": "“Na pacāmi na pācemi, na chindāmi na chedaye;",
  "atk-s0513a4:3767": "Taṃ maṃ akiñcanaṃ ñatvā, sabbapāpehi ārataṃ.",
  "atk-s0513a4:3768": "286.",
  "atk-s0513a4:3769": "“Vāmena bhikkhamādāya, dakkhiṇena kamaṇḍaluṃ;",
  "atk-s0513a4:3770": "Isi me bhattaṃ pādāsi, suciṃ maṃsūpasecanaṃ.",
  "atk-s0513a4:3771": "287.",
  "atk-s0513a4:3772": "“Ete hi dātumarahanti, samamā sapariggahā;",
  "atk-s0513a4:3773": "Paccanīkamahaṃ maññe, yo dātāraṃ nimantaye”ti.",
  "atk-s0513a4:3774_0": "Tattha vivananti nirudakāraññasadisaṃ imaṃ paccantaṃ āgataṃ. Kūṭāgāravarūpetanti",
  "atk-s0513a4:3774_1": "kūṭāgāravarena upagataṃ, ekaṃ varakūṭāgāravāsinanti attho. Mahāsayanamupāsitanti",
  "atk-s0513a4:3774_2": "tattheva supaññattaṃ sirisayanaṃ upāsitaṃ. Tassa teti evarūpaṃ taṃ disvā ahaṃ pemamakāsiṃ,",
  "atk-s0513a4:3774_3": "tassa te pemakena. Vaḍḍhamodananti uttamodanaṃ. Vicitanti apagatakhaṇḍakāḷakehi vicitataṇḍulehi",
  "atk-s0513a4:3774_4": "kataṃ. Adāsayīti adāsi. Attānanti attanā, ayameva vā pāṭho. Anasitvānāti abhuñjitvā.",
  "atk-s0513a4:3774_5": "Koyaṃ dhammoti mahārāja, ko esa tumhākaṃ sabhāvo. Namatthu teti namo tava atthu,",
  "atk-s0513a4:3774_6": "yo tvaṃ attanā abhuñjitvā parassa adāsi.",
  "atk-s0513a4:3775_0": "Ācariyoti kuṭumbika esa mayhaṃ ācārasikkhāpako ācariyo. Byāvaṭoti ussuko. Āmantanīyoti",
  "atk-s0513a4:3775_1": "āmantetabbayuttako mayā dinnaṃ bhattaṃ gahetuṃ anurūpo. Dātumarahāmīti “ahaṃ evarūpassa",
  "atk-s0513a4:3775_2": "ācariyassa bhojanaṃ dātuṃ arahāmī”ti rājā brāhmaṇassa guṇaṃ vaṇṇesi. Akhettaññūsīti",
  "atk-s0513a4:3775_3": "nāhaṃ dānassa khettaṃ, mayi dinnaṃ mahapphalaṃ na hotīti evaṃ attānaṃ dānassa akhettaṃ",
  "atk-s0513a4:3775_4": "jānāsi maññeti. Anusāsāmīti attano atthaṃ pahāya rañño atthañca dhammañca anusāsāmi.",
  "atk-s0513a4:3776_0": "Evaṃ attano aguṇaṃ kathetvā āraññikassāti isino guṇaṃ kathesi. Isinoti sīlādiguṇapariyesakassa.",
  "atk-s0513a4:3776_1": "Tapassinoti tapanissitassa. Vuḍḍhassāti paṇḍitassa guṇavuḍḍhassa. Nāvakaṅkhasīti",
  "atk-s0513a4:3776_2": "sayaṃ dullabhabhojano hutvā evarūpaṃ bhojanaṃ aññassa desi, kiṃ attano jīvitaṃ na",
  "atk-s0513a4:3776_3": "kaṅkhasi. Bhikkhu kenāti ayaṃ bhikkhu katarena guṇena tayā seṭṭhataro.",
  "atk-s0513a4:3777_0": "Khaṇantālukalambānīti khaṇanto ālūni ceva tālakandāni ca. Bilālitakkalāni cāti bilālikandatakkalakandāni",
  "atk-s0513a4:3777_1": "ca. Dhunaṃ sāmākanīvāranti sāmākañca nīvārañca dhunitvā. Saṅghāriyaṃ pasāriyanti",
  "atk-s0513a4:3777_2": "ete sāmākanīvāre dhunanto saṅghāretvā puna sukkhāpite pasāretvā suppena papphoṭetvā",
  "atk-s0513a4:3777_3": "koṭṭetvā taṇḍule ādāya pacitvā bhuñjāmīti vadati. Sākanti yaṃ kiñci sūpeyyapaṇṇaṃ.",
  "atk-s0513a4:3777_4": "Maṃsanti sīhabyagghavighāsādimaṃsaṃ. Tāni āharitvāti tāni sākādīni āharitvā. Amamassāti",
  "atk-s0513a4:3777_5": "taṇhādiṭṭhimamattarahitassa. Sakiñcanoti sapalibodho. Anādānassāti niggahaṇassa.",
  "atk-s0513a4:3777_6": "Dātumarahāmīti evarūpassa paccekabuddhassa attanā laddhabhojanaṃ dātuṃ arahāmi.",
  "atk-s0513a4:3778_0": "Tuṇhīmāsīnanti kiñci avatvā nisinnaṃ. Akiñcananti rāgakiñcanādīhi rahitaṃ. Āratanti",
  "atk-s0513a4:3778_1": "virataṃ sabbapāpāni pahāya ṭhitaṃ. Kamaṇḍalunti kuṇḍikaṃ. Ete hīti ete rājādayo tayo",
  "atk-s0513a4:3778_2": "janāti hatthaṃ pasāretvā te niddisanto evamāha. Dātumarahantīti mādisassa dātuṃ arahanti.",
  "atk-s0513a4:3778_3": "Paccanīkanti paccanīkapaṭipadaṃ. Dāyakassa hi nimantanaṃ ekavīsatiyā anesanāsu aññatarāya",
  "atk-s0513a4:3778_4": "piṇḍapātapariyesanāya jīvikakappanasaṅkhātā micchājīvapaṭipatti nāma hoti.",
  "atk-s0513a4:3779": "Tassa vacanaṃ sutvā kuṭumbiko attamano dve osānagāthā abhāsi –",
  "atk-s0513a4:3780": "288.",
  "atk-s0513a4:3781": "“Atthāya vata me ajja, idhāgacchi rathesabho;",
  "atk-s0513a4:3782": "Sohaṃ ajja pajānāmi, yattha dinnaṃ mahapphalaṃ.",
  "atk-s0513a4:3783": "289.",
  "atk-s0513a4:3784": "“Raṭṭhesu giddhā rājāno, kiccākiccesu brāhmaṇā;",
  "atk-s0513a4:3785": "Isī mūlaphale giddhā, vippamuttā ca bhikkhavo”ti.",
  "atk-s0513a4:3786": "Tattha rathesabhoti rājānaṃ sandhāyāha. Kiccākiccesūti rañño kiccakaraṇīyesu. Bhikkhavoti paccekabuddhā bhikkhavo pana sabbabhavehi vippamuttā.",
  "atk-s0513a4:3787": "Paccekabuddho tassa dhammaṃ desetvā sakaṭṭhānameva gato, tathā tāpaso. Rājā pana katipāhaṃ tassa santike vasitvā bārāṇasimeva gato.",
  "atk-s0513a4:3788_0": "Satthā imaṃ dhammadesanaṃ āharitvā “na, bhikkhave, idāneva piṇḍapāto yathānucchavikaṃ",
  "atk-s0513a4:3788_1": "gacchati, pubbepi gatoyevā”ti vatvā jātakaṃ samodhānesi – “tadā kuṭumbiko dhammaratanassa",
  "atk-s0513a4:3788_2": "sakkārakārako kuṭumbiko ahosi, rājā ānando, purohito sāriputto, himavantatāpaso pana ahameva ahosi”nti.",
  "atk-s0513a4:3789": "Bhikkhāparamparajātakavaṇṇanā terasamā.",
  "atk-s0513a4:3790": "Jātakuddānaṃ –",
  "atk-s0513a4:3791": "Kedāraṃ candakinnarī, ukkusuddālabhisakaṃ;",
  "atk-s0513a4:3792": "Suruci pañcuposathaṃ, mahāmorañca tacchakaṃ.",
  "atk-s0513a4:3793": "Mahāvāṇija sādhinaṃ, dasabrāhmaṇajātakaṃ;",
  "atk-s0513a4:3794": "Bhikkhāparamparāpi ca, terasāni pakiṇṇake.",
  "atk-s0513a4:3795": "Pakiṇṇakanipātavaṇṇanā niṭṭhitā.",
  "atk-s0513a4:3796": "15. Vīsatinipāto",
  "atk-s0513a4:3798": "[497] 1. Mātaṅgajātakavaṇṇanā",
  "atk-s0513a4:3799_0": "Kuto nu āgacchasi dummavāsīti idaṃ satthā jetavane viharanto udenaṃ nāma vaṃsarājānaṃ",
  "atk-s0513a4:3799_1": "ārabbha kathesi. Tasmiñhi kāle āyasmā piṇḍolabhāradvājo jetavanato ākāsena gantvā",
  "atk-s0513a4:3799_2": "yebhuyyena kosambiyaṃ udenassa rañño uyyānaṃ divāvihārāya gacchati. Thero kira purimabhave",
  "atk-s0513a4:3799_3": "rajjaṃ kārento dīghamaddhānaṃ tasmiṃ uyyāne mahāparivāro sampattiṃ anubhavi. So tena",
  "atk-s0513a4:3799_4": "pubbāciṇṇena yebhuyyena tattheva divāvihāraṃ nisīditvā phalasamāpattisukhena vītināmeti.",
  "atk-s0513a4:3799_5": "Tasmiṃ ekadivasaṃ tattha gantvā supupphitasālamūle nisinne udeno sattāhaṃ mahāpānaṃ",
  "atk-s0513a4:3799_6": "pivitvā “uyyānakīḷaṃ kīḷissāmī”ti mahantena parivārena uyyānaṃ gantvā maṅgalasilāpaṭṭe",
  "atk-s0513a4:3799_7": "aññatarāya itthiyā aṅke nipanno surāmadamattatāya niddaṃ okkami. Gāyantā nisinnitthiyo",
  "atk-s0513a4:3799_8": "tūriyāni chaḍḍetvā uyyānaṃ pavisitvā pupphaphalādīni vicinantiyo theraṃ disvā gantvā",
  "atk-s0513a4:3799_9": "vanditvā nisīdiṃsu. Thero tāsaṃ dhammakathaṃ kathento nisīdi. Itarāpi itthī aṅkaṃ",
  "atk-s0513a4:3799_10": "cāletvā rājānaṃ pabodhetvā “kuhiṃ tā vasaliyo gatā”ti vutte “ekaṃ samaṇaṃ parivāretvā",
  "atk-s0513a4:3799_11": "nisinnā”ti āha. So kuddho gantvā theraṃ akkositvā paribhāsitvā “handāhaṃ, taṃ samaṇaṃ",
  "atk-s0513a4:3799_12": "tambakipillakehi khādāpessāmī”ti kodhavasena therassa sarīre tambakipillakapuṭaṃ",
  "atk-s0513a4:3799_13": "bhindāpesi. Thero ākāse ṭhatvā tassovādaṃ datvā jetavane gandhakuṭidvāreyeva otaritvā",
  "atk-s0513a4:3799_14": "tathāgatena “kuto āgatosī”ti puṭṭho thero tamatthaṃ ārocesi. Satthā “na kho, bhāradvāja,",
  "atk-s0513a4:3799_15": "udeno idāneva pabbajite viheṭheti, pubbepi viheṭhesiyevā”ti vatvā tena yācito atītaṃ āhari.",
  "atk-s0513a4:3800_0": "Atīte bārāṇasiyaṃ brahmadatte rajjaṃ kārente tadā mahāsatto bahinagare caṇḍālayoniyaṃ",
  "atk-s0513a4:3800_1": "nibbatti, “mātaṅgo”tissa nāmaṃ kariṃsu. Aparabhāge viññutaṃ patto “mātaṅgapaṇḍito”ti",
  "atk-s0513a4:3800_2": "pākaṭo ahosi. Tadā bārāṇasiseṭṭhino dhītā diṭṭhamaṅgalikā nāma ekamāsadvemāsavārena",
  "atk-s0513a4:3800_3": "mahāparivārā uyyānaṃ kīḷituṃ gacchati. Athekadivasaṃ mahāsatto kenaci kammena nagaraṃ",
  "atk-s0513a4:3800_4": "pavisanto antaradvāre diṭṭhamaṅgalikaṃ disvā ekamantaṃ apagantvā allīyitvā aṭṭhāsi.",
  "atk-s0513a4:3800_5": "Diṭṭhamaṅgalikā sāṇiyā antarena olokentī taṃ disvā “ko eso”ti pucchitvā “caṇḍālo",
  "atk-s0513a4:3800_6": "ayye”ti vutte “adiṭṭhapubbayuttakaṃ vata passāmī”ti gandhodakena akkhīni dhovitvā",
  "atk-s0513a4:3800_7": "tato nivatti. Tāya saddhiṃ nikkhantajano “are, duṭṭha caṇḍāla, ajja taṃ nissāya amhākaṃ",
  "atk-s0513a4:3800_8": "amūlakaṃ surābhattaṃ naṭṭha”nti kodhābhibhūto mātaṅgapaṇḍitaṃ hatthehi ca pādehi",
  "atk-s0513a4:3800_9": "ca pothetvā visaññiṃ katvā pakkāmi. So muhuttaṃ vītināmetvā paṭiladdhasañño cintesi",
  "atk-s0513a4:3800_10": "“diṭṭhamaṅgalikāya parijano maṃ niddosaṃ akāraṇena pothesi, diṭṭhamaṅgalikaṃ labhitvāva",
  "atk-s0513a4:3800_11": "uṭṭhahissāmi, no alabhitvā”ti adhiṭṭhāya gantvā tassā pitu nivesanadvāre nipajji.",
  "atk-s0513a4:3800_12": "So “kena kāraṇena nipannosī”ti vutte “aññaṃ kāraṇaṃ natthi, diṭṭhamaṅgalikāya me",
  "atk-s0513a4:3800_13": "attho”ti āha. Eko divaso atīto, tathā dutiyo, tatiyo, catuttho, pañcamo, chaṭṭho",
  "atk-s0513a4:3800_14": "ca. Bodhisattānaṃ adhiṭṭhānaṃ nāma samijjhati, tasmā sattame divase diṭṭhamaṅgalikaṃ",
  "atk-s0513a4:3800_15": "nīharitvā tassa adaṃsu.",
  "atk-s0513a4:3801_0": "Atha naṃ sā “uṭṭhehi, sāmi, tumhākaṃ gehaṃ gacchāmā”ti āha. Bhadde, tava parijanenamhi",
  "atk-s0513a4:3801_1": "supothito dubbalo, maṃ ukkhipitvā piṭṭhiṃ āropetvā ādāya gacchāhīti. Sā tathā katvā",
  "atk-s0513a4:3801_2": "nagaravāsīnaṃ passantānaññeva nagarā nikkhamitvā caṇḍālagāmakaṃ gatā. Atha naṃ mahāsatto",
  "atk-s0513a4:3801_3": "jātisambhedavītikkamaṃ akatvāva katipāhaṃ gehe vasāpetvā cintesi “ahametaṃ lābhaggayasaggappattaṃ",
  "atk-s0513a4:3801_4": "karonto pabbajitvāva kātuṃ sakkhissāmi, na itarathā”ti. Atha naṃ āmantetvā ‘bhadde,",
  "atk-s0513a4:3801_5": "mayi araññato kiñci anāharante amhākaṃ jīvikā nappavattati, yāva mamāgamanā mā ukkaṇṭhi,",
  "atk-s0513a4:3801_6": "ahaṃ araññaṃ gamissāmī”ti vatvā gehavāsinopi “imaṃ mā pamajjitthā”ti ovaditvā araññaṃ",
  "atk-s0513a4:3801_7": "gantvā samaṇapabbajjaṃ pabbajitvā appamatto sattame divase aṭṭha samāpattiyo ca pañca",
  "atk-s0513a4:3801_8": "abhiññāyo ca uppādetvā “idāni diṭṭhamaṅgalikāya avassayo bhavituṃ sakkhissāmī”ti",
  "atk-s0513a4:3801_9": "iddhiyā gantvā caṇḍālagāmadvāre otaritvā diṭṭhamaṅgalikāya gehadvāraṃ agamāsi. Sā",
  "atk-s0513a4:3801_10": "tassāgamanaṃ sutvā gehato nikkhamitvā “sāmi, kasmā maṃ anāthaṃ katvā pabbajitosī”ti",
  "atk-s0513a4:3801_11": "paridevi. Atha naṃ “bhadde, mā cintayi, tava porāṇakayasato idāni mahantataraṃ yasaṃ",
  "atk-s0513a4:3801_12": "karissāmi, apica kho pana ‘na mayhaṃ mātaṅgapaṇḍito sāmiko, mahābrahmā me sāmiko’ti",
  "atk-s0513a4:3801_13": "ettakaṃ parisamajjhe vattuṃ sakkhissasī’ti āha. “Āma, sāmi, sakkhissāmī”ti. “Tena",
  "atk-s0513a4:3801_14": "hi “idāni te sāmiko kuhinti puṭṭhā ‘brahmalokaṃ gato’ti vatvā ‘kadā āgamissatī’ti",
  "atk-s0513a4:3801_15": "vutte ‘ito sattame divase puṇṇamāyaṃ candaṃ bhinditvā āgamissatī’ti vadeyyāsī”ti",
  "atk-s0513a4:3801_16": "naṃ vatvā mahāsatto himavantameva gato.",
  "atk-s0513a4:3802_0": "Diṭṭhamaṅgalikāpi bārāṇasiyaṃ mahājanassa majjhe tesu tesu ṭhānesu tathā kathesi.",
  "atk-s0513a4:3802_1": "Mahājano “aho mahābrahmā samāno diṭṭhamaṅgalikaṃ na gacchati, evametaṃ bhavissatī”ti",
  "atk-s0513a4:3802_2": "saddahi. Bodhisattopi puṇṇamadivase candassa gaganamajjhe ṭhitakāle brahmattabhāvaṃ",
  "atk-s0513a4:3802_3": "māpetvā sakalaṃ kāsiraṭṭhaṃ dvādasayojanikaṃ bārāṇasinagarañca ekobhāsaṃ katvā candamaṇḍalaṃ",
  "atk-s0513a4:3802_4": "bhinditvā otaritvā bārāṇasiyā uparūpari tikkhattuṃ paribbhamitvā mahājanena gandhamālādīhi",
  "atk-s0513a4:3802_5": "pūjiyamāno caṇḍālagāmakābhimukho ahosi. Brahmabhattā sannipatitvā caṇḍālagāmakaṃ",
  "atk-s0513a4:3802_6": "gantvā diṭṭhamaṅgalikāya gehaṃ suddhavatthehi chādetvā bhūmiṃ catujjātiyagandhehi",
  "atk-s0513a4:3802_7": "opuñchitvā pupphāni vikiritvā dhūmaṃ datvā celavitānaṃ pasāretvā mahāsayanaṃ paññapetvā",
  "atk-s0513a4:3802_8": "gandhatelehi dīpaṃ jāletvā dvāre rajatapaṭṭavaṇṇavālukaṃ okiritvā pupphāni vikiritvā",
  "atk-s0513a4:3802_9": "dhaje bandhiṃsu. Evaṃ alaṅkate gehe mahāsatto otaritvā anto pavisitvā thokaṃ sayanapiṭṭhe nisīdi.",
  "atk-s0513a4:3803_0": "Tadā diṭṭhamaṅgalikā utunī hoti. Athassā aṅguṭṭhakena nābhiṃ parāmasi, kucchiyaṃ",
  "atk-s0513a4:3803_1": "gabbho patiṭṭhāsi. Atha naṃ mahāsatto āmantetvā “bhadde, gabbho te patiṭṭhito, tvaṃ",
  "atk-s0513a4:3803_2": "puttaṃ vijāyissasi, tvampi puttopi te lābhaggayasaggappattā bhavissatha, tava pādadhovanaudakaṃ",
  "atk-s0513a4:3803_3": "sakalajambudīpe rājūnaṃ abhisekodakaṃ bhavissati, nahānodakaṃ pana te amatosadhaṃ",
  "atk-s0513a4:3803_4": "bhavissati, ye taṃ sīse āsiñcissanti, te sabbarogehi muccissanti, kāḷakaṇṇiṃ parivajjessanti,",
  "atk-s0513a4:3803_5": "tava pādapiṭṭhe sīsaṃ ṭhapetvā vandantā sahassaṃ dassanti, sotapathe ṭhatvā vandantā",
  "atk-s0513a4:3803_6": "sataṃ dassanti, cakkhupathe ṭhatvā vandantā ekaṃ kahāpaṇaṃ datvā vandissanti, appamattā",
  "atk-s0513a4:3803_7": "hohī”ti naṃ ovaditvā gehā nikkhamitvā mahājanassa passantasseva uppatitvā candamaṇḍalaṃ",
  "atk-s0513a4:3803_8": "pāvisi. Brahmabhattā sannipatitvā ṭhitakāva rattiṃ vītināmetvā pātova diṭṭhamaṅgalikaṃ",
  "atk-s0513a4:3803_9": "suvaṇṇasivikaṃ āropetvā sīsena ukkhipitvā nagaraṃ pavisiṃsu. “Mahābrahmabhariyā”ti",
  "atk-s0513a4:3803_10": "taṃ upasaṅkamitvā mahājano gandhamālādīhi pūjesi. Pādapiṭṭhe sīsaṃ ṭhapetvā vandituṃ",
  "atk-s0513a4:3803_11": "labhantā sahassatthavikaṃ denti, sotapathe ṭhatvā vandituṃ labhantā sataṃ denti,",
  "atk-s0513a4:3803_12": "cakkhupathe ṭhatvā vandituṃ labhantā ekaṃ kahāpaṇaṃ denti. Evaṃ dvādasayojanikaṃ",
  "atk-s0513a4:3803_13": "bārāṇasiṃ taṃ gahetvā vicarantā aṭṭhārasakoṭidhanaṃ labhiṃsu.",
  "atk-s0513a4:3804_0": "Atha naṃ nagaraṃ pariharitvā ānetvā nagaramajjhe mahāmaṇḍapaṃ kāretvā sāṇiṃ parikkhipitvā",
  "atk-s0513a4:3804_1": "mahāsayanaṃ paññapetvā mahantena sirisobhaggena tattha vasāpesuṃ. Maṇḍapasantikeyeva",
  "atk-s0513a4:3804_2": "sattadvārakoṭṭhaṃ sattabhūmikaṃ pāsādaṃ kātuṃ ārabhiṃsu, mahantaṃ navakammaṃ ahosi.",
  "atk-s0513a4:3804_3": "Diṭṭhamaṅgalikā maṇḍapeyeva puttaṃ vijāyi. Athassa nāmaggahaṇadivase brāhmaṇā sannipatitvā",
  "atk-s0513a4:3804_4": "maṇḍape jātattā “maṇḍabyakumāro”ti nāmaṃ kariṃsu. Pāsādo pana dasahi māsehi niṭṭhito.",
  "atk-s0513a4:3804_5": "Tato paṭṭhāya sā mahantena yasena tasmiṃ vasati, maṇḍabyakumāropi mahantena parivārena",
  "atk-s0513a4:3804_6": "vaḍḍhati. Tassa sattaṭṭhavassakāleyeva jambudīpatale uttamācariyā sannipatiṃsu. Te",
  "atk-s0513a4:3804_7": "taṃ tayo vede uggaṇhāpesuṃ. So soḷasavassakālato paṭṭhāya brāhmaṇānaṃ bhattaṃ paṭṭhapesi,",
  "atk-s0513a4:3804_8": "nibaddhaṃ soḷasa brāhmaṇasahassāni bhuñjanti. Catutthe dvārakoṭṭhake brāhmaṇānaṃ dānaṃ deti.",
  "atk-s0513a4:3805_0": "Athekasmiṃ mahāmahadivase gehe bahuṃ pāyāsaṃ paṭiyādesuṃ. Soḷasa brāhmaṇasahassāni",
  "atk-s0513a4:3805_1": "catutthe dvārakoṭṭhake nisīditvā suvaṇṇarasavaṇṇena navasappinā pakkamadhukhaṇḍasakkharāhi",
  "atk-s0513a4:3805_2": "ca abhisaṅkhataṃ pāyāsaṃ paribhuñjanti. Kumāropi sabbālaṅkārapaṭimaṇḍito suvaṇṇapādukā",
  "atk-s0513a4:3805_3": "āruyha hatthena kañcanadaṇḍaṃ gahetvā “idha sappiṃ detha, idha madhu”nti vicārento",
  "atk-s0513a4:3805_4": "carati. Tasmiṃ khaṇe mātaṅgapaṇḍito himavante assamapade nisinno “kā nu kho diṭṭhamaṅgalikāya",
  "atk-s0513a4:3805_5": "puttassa pavattī”ti olokento tassa atitthe pakkhandabhāvaṃ disvā “ajjeva gantvā māṇavaṃ",
  "atk-s0513a4:3805_6": "dametvā yattha dinnaṃ mahapphalaṃ hoti, tattha dānaṃ dāpetvā āgamissāmī”ti cintetvā",
  "atk-s0513a4:3805_7": "ākāsena anotattadahaṃ gantvā mukhadhovanādīni katvā manosilātale ṭhito rattadupaṭṭaṃ",
  "atk-s0513a4:3805_8": "nivāsetvā kāyabandhanaṃ bandhitvā paṃsukūlasaṅghāṭiṃ pārupitvā mattikāpattaṃ ādāya",
  "atk-s0513a4:3805_9": "ākāsenāgantvā catutthe dvārakoṭṭhake dānaggeyeva otaritvā ekamantaṃ aṭṭhāsi. Maṇḍabyo",
  "atk-s0513a4:3805_10": "kumāro ito cito ca olokento taṃ disvā “evaṃvirūpo saṅkārayakkhasadiso ayaṃ pabbajito",
  "atk-s0513a4:3805_11": "imaṃ ṭhānaṃ āgacchanto kuto nu kho āgacchatī”ti tena saddhiṃ sallapanto paṭhamaṃ gāthamāha –",
  "atk-s0513a4:3806": "1.",
  "atk-s0513a4:3807": "“Kuto nu āgacchasi dummavāsī, otallako paṃsupisācakova;",
  "atk-s0513a4:3808": "Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo”ti.",
  "atk-s0513a4:3809_0": "Tattha dummavāsīti anañjitaamaṇḍitaghaṭitasaṅghāṭikapilotikavasano. Otallakoti lāmako",
  "atk-s0513a4:3809_1": "olambavilambanantakadharo vā. Paṃsupisācakovāti saṅkāraṭṭhāne pisācako viya. Saṅkāracoḷanti",
  "atk-s0513a4:3809_2": "saṅkāraṭṭhāne laddhapilotikaṃ. Paṭimuñcāti paṭimuñcitvā. Adakkhiṇeyyoti tvaṃ adakkhiṇeyyo",
  "atk-s0513a4:3809_3": "imesaṃ paramadakkhiṇeyyānaṃ nisinnaṭṭhānaṃ eko hutvā kuto āgato.",
  "atk-s0513a4:3810": "Taṃ sutvā mahāsatto muducitteneva tena saddhiṃ sallapanto dutiyaṃ gāthamāha –",
  "atk-s0513a4:3811": "2.",
  "atk-s0513a4:3812": "“Annaṃ tavedaṃ pakataṃ yasassi, taṃ khajjare bhuñjare piyyare ca;",
  "atk-s0513a4:3813": "Jānāsi maṃ tvaṃ paradattūpajīviṃ, uttiṭṭhapiṇḍaṃ labhataṃ sapāko”ti.",
  "atk-s0513a4:3814_0": "Tattha pakatanti paṭiyattaṃ. Yasassīti parivārasampanna. Taṃ khajjareti taṃ khajjanti",
  "atk-s0513a4:3814_1": "ca bhuñjanti ca pivanti ca. Kiṃkāraṇā mayhaṃ kujjhasi? Uttiṭṭhapiṇḍanti upatiṭṭhitvā",
  "atk-s0513a4:3814_2": "labhitabbapiṇḍaṃ, uṭṭhāya ṭhitehi vā dīyamānaṃ heṭṭhā ṭhatvā labhitabbapiṇḍaṃ. Labhataṃ",
  "atk-s0513a4:3814_3": "sapākoti sapāko caṇḍālopi labhatu. Jātisampannā hi yattha katthaci labhanti, sapākacaṇḍālassa",
  "atk-s0513a4:3814_4": "pana ko deti, dullabhapiṇḍo ahaṃ, tasmā me jīvitapavattanatthaṃ bhojanaṃ dāpehi, kumārāti.",
  "atk-s0513a4:3815": "Tato maṇḍabyo gāthamāha –",
  "atk-s0513a4:3816": "3.",
  "atk-s0513a4:3817": "“Annaṃ mamedaṃ pakataṃ brāhmaṇānaṃ, attatthāya saddahato mamedaṃ;",
  "atk-s0513a4:3818": "Apehi etto kimidhaṭṭhitosi, na mādisā tumhaṃ dadanti jammā”ti.",
  "atk-s0513a4:3819_0": "Tattha attatthāyāti attano vaḍḍhiatthāya. Apehi ettoti imamhā ṭhānā apagaccha. Na",
  "atk-s0513a4:3819_1": "mādisāti mādisā jātisampannānaṃ udiccabrāhmaṇānaṃ dānaṃ denti, na tuyhaṃ caṇḍālassa, gaccha, jammāti.",
  "atk-s0513a4:3820": "Tato mahāsatto gāthamāha –",
  "atk-s0513a4:3821": "4.",
  "atk-s0513a4:3822": "“Thale ca ninne ca vapanti bījaṃ, anūpakhette phalamāsamānā;",
  "atk-s0513a4:3823": "Etāya saddhāya dadāhi dānaṃ, appeva ārādhaye dakkhiṇeyye”ti.",
  "atk-s0513a4:3824_0": "Tassattho – kumāra, sassaphalaṃ āsīsamānā tīsupi khettesu bījaṃ vapanti. Tattha ativuṭṭhikāle",
  "atk-s0513a4:3824_1": "thale sassaṃ sampajjati, ninne pūtikaṃ hoti, anūpakhette nadiñca taḷākañca nissāya",
  "atk-s0513a4:3824_2": "kataṃ oghena vuyhati. Mandavuṭṭhikāle thale khette vipajjati, ninne thokaṃ sampajjati,",
  "atk-s0513a4:3824_3": "anūpakhette sampajjateva. Samavuṭṭhikāle thale khette thokaṃ sampajjati, itaresu",
  "atk-s0513a4:3824_4": "sampajjateva. Tasmā yathā phalamāsīsamānā tīsupi khettesu vapanti, tathā tvampi etāya",
  "atk-s0513a4:3824_5": "phalasaddhāya āgatāgatānaṃ sabbesaṃyeva dānaṃ dehi, appeva nāma evaṃ dadanto dakkhiṇeyye",
  "atk-s0513a4:3824_6": "ārādheyyāsi labheyyāsīti.",
  "atk-s0513a4:3825": "Tato maṇḍabyo gāthamāha –",
  "atk-s0513a4:3826": "5.",
  "atk-s0513a4:3827": "“Khettāni mayhaṃ viditāni loke, yesāhaṃ bījāni patiṭṭhapemi;",
  "atk-s0513a4:3828": "Ye brāhmaṇā jātimantūpapannā, tānīdha khettāni supesalānī”ti.",
  "atk-s0513a4:3829": "Tattha yesāhanti yesu ahaṃ. Jātimantūpapannāti jātiyā ca mantehi ca upapannā.",
  "atk-s0513a4:3830": "Tato mahāsatto dve gāthā abhāsi –",
  "atk-s0513a4:3831": "6.",
  "atk-s0513a4:3832": "“Jātimado ca atimānitā ca, lobho ca doso ca mado ca moho;",
  "atk-s0513a4:3833": "Ete aguṇā yesu ca santi sabbe, tānīdha khettāni apesalāni.",
  "atk-s0513a4:3834": "7.",
  "atk-s0513a4:3835": "“Jātimado ca atimānitā ca, lobho ca doso ca mado ca moho;",
  "atk-s0513a4:3836": "Ete aguṇā yesu na santi sabbe, tānīdha khettāni supesalānī”ti.",
  "atk-s0513a4:3837_0": "Tattha jātimadoti “ahamasmi jātisampanno”ti evaṃ uppannamāno. Atimānitā cāti “añño",
  "atk-s0513a4:3837_1": "mayā saddhiṃ jātiādīhi sadiso natthī”ti atikkamma pavattamāno. Lobhādayo lubbhanadussanamajjanamuyhanamattāva.",
  "atk-s0513a4:3837_2": "Apesalānīti evarūpā puggalā āsīvisabharitā viya vammikā appiyasīlā honti. Evarūpānaṃ",
  "atk-s0513a4:3837_3": "dinnaṃ na mahapphalaṃ hoti, tasmā mā etesaṃ supesalakhettabhāvaṃ maññittha. Na hi",
  "atk-s0513a4:3837_4": "jātimantā saggadāyakā. Ye pana jātimānādirahitā ariyā, tāni khettāni supesalāni,",
  "atk-s0513a4:3837_5": "tesu dinnaṃ mahapphalaṃ, te saggadāyakā hontīti.",
  "atk-s0513a4:3838": "Iti so mahāsatte punappunaṃ kathente kujjhitvā “ayaṃ ativiya bahuṃ vippalapati, kuhiṃ gatā ime dovārikā, nayimaṃ caṇḍālaṃ nīharantī”ti gāthamāha –",
  "atk-s0513a4:3839": "8.",
  "atk-s0513a4:3840": "“Kvettha gatā upajotiyo ca, upajjhāyo atha vā gaṇḍakucchi;",
  "atk-s0513a4:3841": "Imassa daṇḍañca vadhañca datvā, gale gahetvā khalayātha jamma”nti.",
  "atk-s0513a4:3842": "Tattha kvettha gatāti imesu tīsu dvāresu ṭhapitā upajotiyo ca upajjhāyo ca gaṇḍakucchi cāti tayo dovārikā kuhiṃ gatāti attho.",
  "atk-s0513a4:3843_0": "Tepi tassa vacanaṃ sutvā vegenāgantvā vanditvā “kiṃ karoma devā”ti āhaṃsu. “Ayaṃ",
  "atk-s0513a4:3843_1": "vo jammo caṇḍālo diṭṭho”ti? “Na passāma deva, kutoci āgatabhāvaṃ na jānāmā”ti. “Ko",
  "atk-s0513a4:3843_2": "cesa māyākāro vā vijjādharo vā bhavissati, idāni kiṃ tiṭṭhathā”ti. “Kiṃ karoma devā”ti?",
  "atk-s0513a4:3843_3": "“Imassa mukhameva pothetvā bhindantā daṇḍaveḷupesikāhi piṭṭhicammaṃ uppāṭentā vadhañca",
  "atk-s0513a4:3843_4": "datvā gale gahetvā etaṃ jammaṃ khalayātha, ito nīharathā”ti.",
  "atk-s0513a4:3844": "Mahāsatto tesu attano santikaṃ anāgatesveva uppatitvā ākāse ṭhito gāthamāha –",
  "atk-s0513a4:3845": "9.",
  "atk-s0513a4:3846": "“Giriṃ nakhena khaṇasi, ayo dantehi khādasi;",
  "atk-s0513a4:3847": "Jātavedaṃ padahasi, yo isiṃ paribhāsasī”ti.",
  "atk-s0513a4:3848": "Tattha jātavedaṃ padahasīti aggiṃ gilituṃ vāyamasi.",
  "atk-s0513a4:3849": "Imañca pana gāthaṃ vatvā mahāsatto passantasseva māṇavassa ca brāhmaṇānañca ākāse pakkhandi. Tamatthaṃ pakāsento satthā āha –",
  "atk-s0513a4:3850": "10.",
  "atk-s0513a4:3851": "“Idaṃ vatvāna mātaṅgo, isi saccaparakkamo;",
  "atk-s0513a4:3852": "Antalikkhasmiṃ pakkāmi, brāhmaṇānaṃ udikkhata”nti.",
  "atk-s0513a4:3853": "Tattha saccaparakkamoti sabhāvaparakkamo.",
  "atk-s0513a4:3854_0": "So pācīnadisābhimukho gantvā ekāya vīthiyā otaritvā “padavaḷañjaṃ paññāyatū”ti adhiṭṭhāya",
  "atk-s0513a4:3854_1": "pācīnadvārasamīpe piṇḍāya caranto missakabhattaṃ saṃkaḍḍhitvā ekissaṃ sālāyaṃ nisīditvā",
  "atk-s0513a4:3854_2": "missakabhattaṃ paribhuñji. Nagaradevatā “ayaṃ amhākaṃ ayyaṃ viheṭhetvā kathetī”ti",
  "atk-s0513a4:3854_3": "asahamānā āgamiṃsu. Athassa jeṭṭhakayakkho maṇḍabyassa gīvaṃ gahetvā parivattesi,",
  "atk-s0513a4:3854_4": "sesadevatā sesabrāhmaṇānaṃ gīvaṃ gaṇhitvā parivattesuṃ. Bodhisatte muducittatāya",
  "atk-s0513a4:3854_5": "pana “tassa putto”ti naṃ na mārenti, kevalaṃ kilamentiyeva. Maṇḍabyassa sīsaṃ parivattitvā",
  "atk-s0513a4:3854_6": "piṭṭhipassābhimukhaṃ jātaṃ, hatthapādā ujukā thaddhāva aṭṭhaṃsu, akkhīni kālakatasseva",
  "atk-s0513a4:3854_7": "parivattiṃsu. So thaddhasarīrova nipajji, sesabrāhmaṇā mukhena kheḷaṃ vamantā aparāparaṃ",
  "atk-s0513a4:3854_8": "parivattanti. Māṇavā “ayye, puttassa te kiṃ jāta”nti diṭṭhamaṅgalikāya ārocayiṃsu.",
  "atk-s0513a4:3854_9": "Sā vegena gantvā puttaṃ disvā “kimeta”nti vatvā gāthamāha –",
  "atk-s0513a4:3855": "11.",
  "atk-s0513a4:3856": "“Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;",
  "atk-s0513a4:3857": "Setāni akkhīni yathā matassa, ko me imaṃ puttamakāsi eva”nti.",
  "atk-s0513a4:3858": "Tattha āvellitanti parivattitaṃ.",
  "atk-s0513a4:3859": "Athassā tasmiṃ ṭhāne ṭhitajano ārocetuṃ gāthamāha –",
  "atk-s0513a4:3860": "12.",
  "atk-s0513a4:3861": "“Idhāgamā samaṇo dummavāsī, otallako paṃsupisācakova;",
  "atk-s0513a4:3862": "Saṅkāracoḷaṃ paṭimuñca kaṇṭhe, so te imaṃ puttamakāsi eva”nti.",
  "atk-s0513a4:3863_0": "Sā taṃ sutvāva cintesi “aññassetaṃ balaṃ natthi, nissaṃsayaṃ mātaṅgapaṇḍito bhavissati,",
  "atk-s0513a4:3863_1": "sampannamettābhāvano kho pana dhīro na ettakaṃ janaṃ kilametvā gamissati, kataraṃ",
  "atk-s0513a4:3863_2": "nu kho disaṃ gato bhavissatī”ti. Tato pucchantī gāthamāha –",
  "atk-s0513a4:3864": "13.",
  "atk-s0513a4:3865": "“Katamaṃ disaṃ agamā bhūripañño, akkhātha me māṇavā etamatthaṃ;",
  "atk-s0513a4:3866": "Gantvāna taṃ paṭikaremu accayaṃ, appeva naṃ putta labhemu jīvita”nti.",
  "atk-s0513a4:3867_0": "Tattha gantvānāti tassa santikaṃ gantvā. Taṃ paṭikaremu accayanti taṃ accayaṃ paṭikarissāma",
  "atk-s0513a4:3867_1": "desessāma, khamāpessāma nanti. Putta labhemu jīvitanti appeva nāma puttassa jīvitaṃ labheyyāma.",
  "atk-s0513a4:3868": "Athassā tattha ṭhitā māṇavā kathentā gāthamāhaṃsu –",
  "atk-s0513a4:3869": "14.",
  "atk-s0513a4:3870": "“Vehāyasaṃ agamā bhūripañño, pathaddhuno pannaraseva cando;",
  "atk-s0513a4:3871": "Api cāpi so purimadisaṃ agacchi, saccappaṭiñño isi sādhurūpo”ti.",
  "atk-s0513a4:3872": "Tattha pathaddhunoti ākāsapathasaṅkhātassa addhuno majjhe ṭhito pannarase cando viya. Api cāpi soti apica kho pana so puratthimaṃ disaṃ gato.",
  "atk-s0513a4:3873_0": "Sā tesaṃ vacanaṃ sutvā “mama sāmikaṃ upadhāressāmī”ti suvaṇṇakalasasuvaṇṇasarakāni",
  "atk-s0513a4:3873_1": "gāhāpetvā dāsigaṇaparivutā tena padavaḷañjassa adhiṭṭhitaṭṭhānaṃ patvā tenānusārena",
  "atk-s0513a4:3873_2": "gacchantī tasmiṃ pīṭhikāya nisīditvā bhuñjamāne tassa santikaṃ gantvā vanditvā aṭṭhāsi.",
  "atk-s0513a4:3873_3": "So taṃ disvā thokaṃ odanaṃ patte ṭhapesi. Diṭṭhamaṅgalikā suvaṇṇakalasena tassa udakaṃ",
  "atk-s0513a4:3873_4": "adāsi. So tattheva hatthaṃ dhovitvā mukhaṃ vikkhālesi. Atha naṃ sā “kena me puttassa",
  "atk-s0513a4:3873_5": "so vippakāro kato”ti pucchantī gāthamāha –",
  "atk-s0513a4:3874": "15.",
  "atk-s0513a4:3875": "“Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;",
  "atk-s0513a4:3876": "Setāni akkhīni yathā matassa, ko me imaṃ puttamakāsi eva”nti.",
  "atk-s0513a4:3877": "Tato parā tesaṃ vacanapaṭivacanagāthā honti –",
  "atk-s0513a4:3878": "16.",
  "atk-s0513a4:3879": "“Yakkhā have santi mahānubhāvā, anvāgatā isayo sādhurūpā;",
  "atk-s0513a4:3880": "Te duṭṭhacittaṃ kupitaṃ viditvā, yakkhā hi te puttamakaṃsu evaṃ.",
  "atk-s0513a4:3881": "17.",
  "atk-s0513a4:3882": "“Yakkhā ca me puttamakaṃsu evaṃ, tvaññeva me mā kuddho brahmacāri;",
  "atk-s0513a4:3883": "Tumheva pāde saraṇaṃ gatāsmi, anvāgatā puttasokena bhikkhu.",
  "atk-s0513a4:3884": "18.",
  "atk-s0513a4:3885": "“Tadeva hi etarahi ca mayhaṃ, manopadoso na mamatthi koci;",
  "atk-s0513a4:3886": "Putto ca te vedamadena matto, atthaṃ na jānāti adhicca vede.",
  "atk-s0513a4:3887": "19.",
  "atk-s0513a4:3888": "“Addhā have bhikkhu muhuttakena, sammuyhateva purisassa saññā;",
  "atk-s0513a4:3889": "Ekāparādhaṃ khama bhūripañña, na paṇḍitā kodhabalā bhavantī”ti.",
  "atk-s0513a4:3890_0": "Tattha yakkhāti nagarapariggāhakayakkhā. Anvāgatāti anu āgatā, isayo sādhurūpā guṇasampannāti",
  "atk-s0513a4:3890_1": "evaṃ jānamānāti attho. Teti te isīnaṃ guṇaṃ ñatvā tava puttaṃ duṭṭhacittaṃ kupitacittaṃ",
  "atk-s0513a4:3890_2": "viditvā. Tvaññeva meti sace yakkhā kupitā evamakaṃsu, karontu, devatā nāma pānīyauḷuṅkamattena",
  "atk-s0513a4:3890_3": "santappetuṃ sakkā, tasmāhaṃ tesaṃ na bhāyāmi, kevalaṃ tvaññeva me puttassa mā kujjhi.",
  "atk-s0513a4:3890_4": "Anvāgatāti āgatāsmi. Bhikkhūti mahāsattaṃ ālapantī puttassa jīvitadānaṃ yācati. Tadeva",
  "atk-s0513a4:3890_5": "hīti diṭṭhamaṅgalike tadā tava puttassa maṃ akkosanakāle ca mayhaṃ manopadoso natthi,",
  "atk-s0513a4:3890_6": "etarahi ca tayi yācamānāyapi mama tasmiṃ manopadoso natthiyeva. Vedamadenāti “tayo",
  "atk-s0513a4:3890_7": "vedā me uggahitā”ti madena. Adhiccāti vede uggahetvāpi atthānatthaṃ na jānāti. Muhuttakenāti",
  "atk-s0513a4:3890_8": "yaṃ kiñci uggahetvā muhuttakeneva.",
  "atk-s0513a4:3891": "Evaṃ tāya khamāpiyamāno mahāsatto “tena hi etesaṃ yakkhānaṃ palāyanatthāya amatosadhaṃ dassāmī”ti vatvā gāthamāha –",
  "atk-s0513a4:3892": "20.",
  "atk-s0513a4:3893": "“Idañca mayhaṃ uttiṭṭhapiṇḍaṃ, tava maṇḍabyo bhuñjatu appapañño;",
  "atk-s0513a4:3894": "Yakkhā ca te naṃ na viheṭhayeyyuṃ, putto ca te hessati so arogo”ti.",
  "atk-s0513a4:3895": "Tattha uttiṭṭhapiṇḍanti ucchiṭṭhakapiṇḍaṃ, “ucchiṭṭhapiṇḍa”ntipi pāṭho.",
  "atk-s0513a4:3896_0": "Sā mahāsattassa vacanaṃ sutvā “detha, sāmi, amatosadha”nti suvaṇṇasarakaṃ upanāmesi.",
  "atk-s0513a4:3896_1": "Mahāsatto ucchiṭṭhakakañjikaṃ tattha āsiñcitvā “paṭhamaññeva ito upaḍḍhaṃ tava puttassa",
  "atk-s0513a4:3896_2": "mukhe osiñcitvā sesaṃ cāṭiyaṃ udakena missetvā sesabrāhmaṇānaṃ mukhe osiñcehi, sabbepi",
  "atk-s0513a4:3896_3": "nirogā bhavissantī”ti vatvā uppatitvā himavantameva gato. Sāpi taṃ sarakaṃ sīsenādāya",
  "atk-s0513a4:3896_4": "“amatosadhaṃ me laddha”nti vadantī nivesanaṃ gantvā paṭhamaṃ puttassa mukhe kañjikaṃ",
  "atk-s0513a4:3896_5": "osiñci, yakkho palāyi. Itaro paṃsuṃ puñchanto uṭṭhāya “amma kimeta”nti āha. Tayā",
  "atk-s0513a4:3896_6": "kataṃ tvameva jānissasi. Ehi, tāta, tava dakkhiṇeyyānaṃ tesaṃ vippakāraṃ passāti.",
  "atk-s0513a4:3896_7": "So te disvā vippaṭisārī ahosi. Atha naṃ mātā “tāta maṇḍabya, tvaṃ bālo dānassa mahapphalaṭṭhānaṃ",
  "atk-s0513a4:3896_8": "na jānāsi, dakkhiṇeyyā nāma evarūpā na honti, mātaṅgapaṇḍitasadisāva honti, ito paṭṭhāya",
  "atk-s0513a4:3896_9": "mā etesaṃ dussīlānaṃ dānamadāsi, sīlavantānaṃ dehī”ti vatvā āha –",
  "atk-s0513a4:3897": "21.",
  "atk-s0513a4:3898": "“Maṇḍabya bālosi parittapañño, yo puññakkhettānamakovidosi;",
  "atk-s0513a4:3899": "Mahakkasāvesu dadāsi dānaṃ, kiliṭṭhakammesu asaññatesu.",
  "atk-s0513a4:3900": "22.",
  "atk-s0513a4:3901": "“Jaṭā ca kesā ajinā nivatthā, jarūdapānaṃva mukhaṃ parūḷhaṃ;",
  "atk-s0513a4:3902": "Pajaṃ imaṃ passatha dummarūpaṃ, na jaṭājinaṃ tāyati appapaññaṃ.",
  "atk-s0513a4:3903": "23.",
  "atk-s0513a4:3904": "“Yesaṃ rāgo ca doso ca, avijjā ca virājitā;",
  "atk-s0513a4:3905": "Khīṇāsavā arahanto, tesu dinnaṃ mahapphala”nti.",
  "atk-s0513a4:3906_0": "Tattha mahakkasāvesūti mahākasāvesu mahantehi rāgakasāvādīhi samannāgatesu. Jaṭā",
  "atk-s0513a4:3906_1": "ca kesāti tāta maṇḍabya, tava dakkhiṇeyyesu ekaccānaṃ kesā jaṭā katvā baddhā. Ajinā",
  "atk-s0513a4:3906_2": "nivatthāti sakhurāni ajinacammāni nivatthā. Jarūdapānaṃ vāti tiṇagahanena jiṇṇakūpo",
  "atk-s0513a4:3906_3": "viya mukhaṃ dīghamassutāya parūḷhaṃ. Pajaṃ imanti imaṃ evarūpaṃ anañjitāmaṇḍitalūkhavesaṃ",
  "atk-s0513a4:3906_4": "pajaṃ passatha. Na jaṭājinanti etaṃ jaṭājinaṃ imaṃ appapaññaṃ pajaṃ tāyituṃ na sakkoti,",
  "atk-s0513a4:3906_5": "sīlapaññāṇatapokammāneva imesaṃ sattānaṃ patiṭṭhā honti. Yesanti yasmā yesaṃ ete",
  "atk-s0513a4:3906_6": "rajjanadussanamuyhanasabhāvā rāgādayo aṭṭhavatthukā ca avijjā virājitā vigatā, vigatattāyeva",
  "atk-s0513a4:3906_7": "ca etesaṃ kilesānaṃ ye khīṇāsavā arahanto, tesu dinnaṃ mahapphalaṃ, tasmā tvaṃ, tāta,",
  "atk-s0513a4:3906_8": "ito paṭṭhāya evarūpānaṃ dussīlānaṃ adatvā ye loke aṭṭhasamāpattilābhino pañcābhiññā",
  "atk-s0513a4:3906_9": "dhammikasamaṇabrāhmaṇā ca paccekabuddhā ca santi, tesaṃ dānaṃ dehi. Ehi, tāta, tava",
  "atk-s0513a4:3906_10": "kulūpake amatosadhaṃ pāyetvā aroge karissāmāti vatvā ucchiṭṭhakañjikaṃ gāhāpetvā",
  "atk-s0513a4:3906_11": "udakacāṭiyaṃ pakkhipitvā soḷasannaṃ brāhmaṇasahassānaṃ mukhesu āsiñcāpesi.",
  "atk-s0513a4:3907_0": "Ekeko paṃsuṃ puñchantova uṭṭhahi. Atha ne brāhmaṇā “imehi caṇḍālucchiṭṭhakaṃ pīta”nti",
  "atk-s0513a4:3907_1": "abrāhmaṇe kariṃsu. Te lajjitā bārāṇasito nikkhamitvā majjharaṭṭhaṃ gantvā majjharañño",
  "atk-s0513a4:3907_2": "santike vasiṃsu, maṇḍabyo pana tattheva vasi. Tadā vettavatīnagaraṃ upanissāya vettavatīnadītīre",
  "atk-s0513a4:3907_3": "jātimanto nāmeko brāhmaṇo pabbajito jātiṃ nissāya mahantaṃ mānamakāsi. Mahāsatto",
  "atk-s0513a4:3907_4": "“etassa mānaṃ bhindissāmī”ti taṃ ṭhānaṃ gantvā tassa santike uparisote vāsaṃ kappesi.",
  "atk-s0513a4:3907_5": "So ekadivasaṃ dantakaṭṭhaṃ khāditvā “imaṃ dantakaṭṭhaṃ jātimantassa jaṭāsu laggatū”ti",
  "atk-s0513a4:3907_6": "adhiṭṭhāya nadiyaṃ pātesi. Taṃ tassa udakaṃ ācamantassa jaṭāsu laggi. So taṃ disvāva",
  "atk-s0513a4:3907_7": "“nassa vasalā”ti vatvā “kuto ayaṃ kāḷakaṇṇī āgato, upadhāressāmi na”nti uddhaṃsotaṃ",
  "atk-s0513a4:3907_8": "gacchanto mahāsattaṃ disvā “kiṃjātikosī”ti pucchi. “Caṇḍālosmī”ti. “Tayā nadiyā dantakaṭṭhaṃ",
  "atk-s0513a4:3907_9": "pātita”nti? “Āma, mayā”ti. “Nassa, vasala, caṇḍāla kāḷakaṇṇi mā idha vasi, heṭṭhāsote",
  "atk-s0513a4:3907_10": "vasāhī”ti vatvā heṭṭhāsote vasantenapi tena pātite dantakaṭṭhe paṭisotaṃ āgantvā",
  "atk-s0513a4:3907_11": "jaṭāsu laggante so “nassa vasala, sace idha vasissasi, sattame divase sattadhā muddhā phalissatī”ti āha.",
  "atk-s0513a4:3908_0": "Mahāsatto “sacāhaṃ etassa kujjhissāmi, sīlaṃ me arakkhitaṃ bhavissati, upāyenevassa",
  "atk-s0513a4:3908_1": "mānaṃ bhindissāmī”ti sattame divase sūriyuggamanaṃ nivāresi. Manussā ubbāḷhā jātimantaṃ",
  "atk-s0513a4:3908_2": "tāpasaṃ upasaṅkamitvā “bhante, tumhe sūriyuggamanaṃ na dethā”ti pucchiṃsu. So āha",
  "atk-s0513a4:3908_3": "– “na me taṃ kammaṃ, nadītīre paneko caṇḍālo vasati, tassetaṃ kammaṃ bhavissatī”ti.",
  "atk-s0513a4:3908_4": "Manussā mahāsattaṃ upasaṅkamitvā “tumhe, bhante, sūriyuggamanaṃ na dethā”ti pucchiṃsu.",
  "atk-s0513a4:3908_5": "“Āmāvuso”ti. “Kiṃkāraṇā”ti. “Tumhākaṃ kulūpako tāpaso maṃ niraparādhaṃ abhisapi,",
  "atk-s0513a4:3908_6": "tasmiṃ āgantvā khamāpanatthāya mama pādesu patite sūriyaṃ vissajjessāmī”ti. Te gantvā",
  "atk-s0513a4:3908_7": "taṃ kaḍḍhantā ānetvā mahāsattassa pādamūle nipajjāpetvā khamāpetvā āhaṃsu “sūriyaṃ",
  "atk-s0513a4:3908_8": "vissajjetha bhante”ti. “Na sakkā vissajjetuṃ, sacāhaṃ vissajjessāmi, imassa sattadhā",
  "atk-s0513a4:3908_9": "muddhā phalissatī”ti. “Atha, bhante, kiṃ karomā”ti? So “mattikāpiṇḍaṃ āharathā”ti",
  "atk-s0513a4:3908_10": "āharāpetvā “imaṃ tāpasassa sīse ṭhapetvā tāpasaṃ otāretvā udake ṭhapethā”ti ṭhapāpetvā",
  "atk-s0513a4:3908_11": "sūriyaṃ vissajjesi. Sūriyarasmīhi pahaṭamatte mattikāpiṇḍo sattadhā bhijji, tāpaso udake nimujji.",
  "atk-s0513a4:3909_0": "Mahāsatto taṃ dametvā “kahaṃ nu kho dāni soḷasa brāhmaṇasahassāni vasantī”ti upadhārento",
  "atk-s0513a4:3909_1": "“majjharañño santike”ti ñatvā “te damessāmī”ti iddhiyā gantvā nagarasāmante otaritvā",
  "atk-s0513a4:3909_2": "pattaṃ ādāya nagare piṇḍāya cari. Brāhmaṇā taṃ disvā “ayaṃ idha ekaṃ dve divase vasantopi",
  "atk-s0513a4:3909_3": "amhe appatiṭṭhe karissatī”ti vegena gantvā “mahārāja, māyākāro eko vijjādharo coro",
  "atk-s0513a4:3909_4": "āgato, gaṇhāpetha na”nti rañño ārocesuṃ. Rājā “sādhū”ti sampaṭicchi. Mahāsattopi",
  "atk-s0513a4:3909_5": "missakabhattaṃ ādāya aññataraṃ kuṭṭaṃ nissāya pīṭhikāya nisinno bhuñjati. Atha naṃ",
  "atk-s0513a4:3909_6": "aññavihitakaṃ āhāraṃ paribhuñjamānameva raññā pahitapurisā asinā gīvaṃ paharitvā",
  "atk-s0513a4:3909_7": "jīvitakkhayaṃ pāpesuṃ. So kālaṃ katvā brahmaloke nibbatti. Imasmiṃ kira jātake bodhisatto",
  "atk-s0513a4:3909_8": "koṇḍadamako ahosi. So teneva paratantiyuttabhāvena jīvitakkhayaṃ pāpuṇi. Devatā kujjhitvā",
  "atk-s0513a4:3909_9": "sakalameva majjharaṭṭhaṃ uṇhaṃ kukkuḷavassaṃ vassāpetvā raṭṭhaṃ araṭṭhamakaṃsu. Tena vuttaṃ –",
  "atk-s0513a4:3910": "“Upahacca manaṃ majjho, mātaṅgasmiṃ yasassine;",
  "atk-s0513a4:3911": "Sapārisajjo ucchinno, majjhāraññaṃ tadā ahū”ti. ;",
  "atk-s0513a4:3912_0": "Satthā imaṃ dhammadesanaṃ āharitvā “na idāneva, pubbepi udeno pabbajite viheṭhesiyevā”ti",
  "atk-s0513a4:3912_1": "vatvā jātakaṃ samodhānesi – “tadā maṇḍabyo udeno ahosi, mātaṅgapaṇḍito pana ahameva ahosi”nti.",
  "atk-s0513a4:3913": "Mātaṅgajātakavaṇṇanā paṭhamā.",
  "atk-s0513a4:3915": "[498] 2. Cittasambhūtajātakavaṇṇanā",
  "atk-s0513a4:3916_0": "Sabbaṃ narānaṃ saphalaṃ suciṇṇanti idaṃ satthā jetavane viharanto āyasmato mahākassapassa",
  "atk-s0513a4:3916_1": "piyasaṃvāse dve saddhivihārike bhikkhū ārabbha kathesi. Te kira aññamaññaṃ appaṭivibhattabhogā",
  "atk-s0513a4:3916_2": "paramavissāsikā ahesuṃ, piṇḍāya carantāpi ekatova gacchanti, ekatova āgacchanti,",
  "atk-s0513a4:3916_3": "vinā bhavituṃ na sakkonti. Dhammasabhāyaṃ bhikkhū tesaṃyeva vissāsaṃ vaṇṇayamānā",
  "atk-s0513a4:3916_4": "nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:3916_5": "pucchitvā “imāya nāmā”ti vutte “anacchariyaṃ, bhikkhave, imesaṃ ekasmiṃ attabhāve",
  "atk-s0513a4:3916_6": "vissāsikattaṃ, porāṇakapaṇḍitā tīṇi cattāri bhavantarāni gacchantāpi mittabhāvaṃ",
  "atk-s0513a4:3916_7": "na vijahiṃsuyevā”ti vatvā atītaṃ āhari.",
  "atk-s0513a4:3917_0": "Atīte avantiraṭṭhe ujjeniyaṃ avantimahārājā nāma rajjaṃ kāresi. Tadā ujjeniyā bahi",
  "atk-s0513a4:3917_1": "caṇḍālagāmako ahosi. Mahāsatto tattha nibbatti, aparopi satto tasseva mātucchāputto",
  "atk-s0513a4:3917_2": "hutvā nibbatti. Tesu eko citto nāma ahosi, eko sambhūto nāma. Te ubhopi vayappattā",
  "atk-s0513a4:3917_3": "caṇḍālavaṃsadhovanaṃ nāma sippaṃ uggaṇhitvā ekadivasaṃ “ujjenīnagaradvāre sippaṃ",
  "atk-s0513a4:3917_4": "dassessāmā”ti eko uttaradvāre sippaṃ dassesi, eko pācīnadvāre. Tasmiñca nagare dve",
  "atk-s0513a4:3917_5": "diṭṭhamaṅgalikāyo ahesuṃ, ekā seṭṭhidhītā, ekā purohitadhītā. Tā bahukhādanīyabhojanīyamālāgandhādīni",
  "atk-s0513a4:3917_6": "gāhāpetvā “uyyānakīḷaṃ kīḷissāmā”ti ekā uttaradvārena nikkhami, ekā pācīnadvārena.",
  "atk-s0513a4:3917_7": "Tā te caṇḍālaputte sippaṃ dassente disvā “ke ete”ti pucchitvā “caṇḍālaputtā”ti sutvā",
  "atk-s0513a4:3917_8": "“apassitabbayuttakaṃ vata passimhā”ti gandhodakena akkhīni dhovitvā nivattiṃsu. Mahājano",
  "atk-s0513a4:3917_9": "“are duṭṭhacaṇḍāla, tumhe nissāya mayaṃ amūlakāni surābhattādīni na labhimhā”ti te",
  "atk-s0513a4:3917_10": "ubhopi bhātike pothetvā anayabyasanaṃ pāpesi.",
  "atk-s0513a4:3918_0": "Te paṭiladdhasaññā uṭṭhāya aññamaññassa santikaṃ gacchantā ekasmiṃ ṭhāne samāgantvā",
  "atk-s0513a4:3918_1": "aññamaññassa taṃ dukkhuppattiṃ ārocetvā roditvā paridevitvā “kinti karissāmā”ti mantetvā",
  "atk-s0513a4:3918_2": "“imaṃ amhākaṃ jātiṃ nissāya dukkhaṃ uppannaṃ, caṇḍālakammaṃ kātuṃ na sakkhissāma,",
  "atk-s0513a4:3918_3": "jātiṃ paṭicchādetvā brāhmaṇamāṇavavaṇṇena takkasilaṃ gantvā sippaṃ uggaṇhissāmā”ti",
  "atk-s0513a4:3918_4": "sanniṭṭhānaṃ katvā tattha gantvā dhammantevāsikā hutvā disāpāmokkhācariyassa santike",
  "atk-s0513a4:3918_5": "sippaṃ paṭṭhapesuṃ. Jambudīpatale “dve kira caṇḍālā jātiṃ paṭicchādetvā sippaṃ uggaṇhantī”ti",
  "atk-s0513a4:3918_6": "sūyittha. Tesu cittapaṇḍitassa sippaṃ niṭṭhitaṃ, sambhūtassa na tāva niṭṭhāti.",
  "atk-s0513a4:3919_0": "Athekadivasaṃ eko gāmavāsī “brāhmaṇavācanakaṃ karissāmī”ti ācariyaṃ nimantesi. Tameva",
  "atk-s0513a4:3919_1": "rattiṃ devo vassitvā magge kandarādīni pūresi. Ācariyo pātova cittapaṇḍitaṃ pakkosāpetvā",
  "atk-s0513a4:3919_2": "“tāta, ahaṃ gantuṃ na sakkhissāmi, tvaṃ māṇavehi saddhiṃ gantā maṅgalaṃ vatvā tumhehi",
  "atk-s0513a4:3919_3": "laddhaṃ bhuñjitvā amhehi laddhaṃ āharā”ti pesesi. So “sādhū”ti māṇavake gahetvā gato.",
  "atk-s0513a4:3919_4": "Yāva māṇavā nhāyanti ceva mukhāni ca dhovanti, tāva manussā pāyāsaṃ vaḍḍhetvā nibbātūti",
  "atk-s0513a4:3919_5": "ṭhapesuṃ. Māṇavā tasmiṃ anibbuteyeva āgantvā nisīdiṃsu. Manussā dakkhiṇodakaṃ datvā",
  "atk-s0513a4:3919_6": "tesaṃ purato pātiyo ṭhapesuṃ. Sambhūto luddhadhātuko viya hutvā “sītalo”ti saññāya",
  "atk-s0513a4:3919_7": "pāyāsapiṇḍaṃ ukkhipitvā mukhe ṭhapesi, so tassa ādittaayoguḷo viya mukhaṃ dahi. So",
  "atk-s0513a4:3919_8": "kampamāno satiṃ anupaṭṭhāpetvā cittapaṇḍitaṃ oloketvā caṇḍālabhāsāya eva “khaḷu khaḷū”ti",
  "atk-s0513a4:3919_9": "āha. Sopi tatheva satiṃ anupaṭṭhāpetvā caṇḍālabhāsāya eva “niggala niggalā”ti āha.",
  "atk-s0513a4:3919_10": "Māṇavā aññamaññaṃ oloketvā “kiṃ bhāsā nāmesā”ti vadiṃsu. Cittapaṇḍito maṅgalaṃ abhāsi.",
  "atk-s0513a4:3919_11": "Māṇavā bahi nikkhamitvā vaggavaggā hutvā tattha tattha nisīditvā bhāsaṃ sodhentā",
  "atk-s0513a4:3919_12": "“caṇḍālabhāsā”ti ñatvā “are duṭṭhacaṇḍālā, ettakaṃ kālaṃ ‘brāhmaṇāmhā’ti vatvā vañcayitthā”ti",
  "atk-s0513a4:3919_13": "ubhopi te pothayiṃsu. Atheko sappuriso “apethā”ti vāretvā “ayaṃ tumhākaṃ jātiyā doso,",
  "atk-s0513a4:3919_14": "gacchatha katthaci deseva pabbajitvā jīvathā”ti te ubho uyyojesi. Māṇavā tesaṃ caṇḍālabhāvaṃ",
  "atk-s0513a4:3919_15": "ācariyassa ārocesuṃ.",
  "atk-s0513a4:3920_0": "Tepi araññaṃ pavisitvā isipabbajjaṃ pabbajitvā na cirasseva tato cavitvā nerañjarāya",
  "atk-s0513a4:3920_1": "tīre migiyā kucchismiṃ nibbattiṃsu. Te mātukucchito nikkhantakālato paṭṭhāya ekatova",
  "atk-s0513a4:3920_2": "vicaranti, vinā bhavituṃ na sakkonti. Te ekadivasaṃ gocaraṃ gahetvā ekasmiṃ rukkhamūle",
  "atk-s0513a4:3920_3": "sīsena sīsaṃ, siṅgena siṅgaṃ, tuṇḍena tuṇḍaṃ allīyāpetvā romanthayamāne ṭhite disvā",
  "atk-s0513a4:3920_4": "eko luddako sattiṃ khipitvā ekappahāreneva jīvitā voropesi. Tato cavitvā nammadānadītīre",
  "atk-s0513a4:3920_5": "ukkusayoniyaṃ nibbattiṃsu. Tatrāpi vuddhippatte gocaraṃ gahetvā sīsena sīsaṃ, tuṇḍena",
  "atk-s0513a4:3920_6": "tuṇḍaṃ allīyāpetvā ṭhite disvā eko yaṭṭhiluddako ekappahāreneva bandhitvā vadhi.",
  "atk-s0513a4:3920_7": "Tato pana cavitvā cittapaṇḍito kosambiyaṃ purohitassa putto hutvā nibbatti. Sambhūtapaṇḍito",
  "atk-s0513a4:3920_8": "uttarapañcālarañño putto hutvā nibbatti. Te nāmaggahaṇadivasato paṭṭhāya attano jātiṃ",
  "atk-s0513a4:3920_9": "anussariṃsu. Tesu sambhūtapaṇḍito nirantaraṃ sarituṃ asakkonto catutthaṃ caṇḍālajātimeva",
  "atk-s0513a4:3920_10": "anussarati, cittapaṇḍito paṭipāṭiyā catassopi jātiyo. So soḷasavassakāle nikkhamitvā",
  "atk-s0513a4:3920_11": "himavantaṃ pavisitvā isipabbajjaṃ pabbajitvā jhānābhiññaṃ nibbattetvā jhānasukhena",
  "atk-s0513a4:3920_12": "vītināmento vasi. Sambhūtapaṇḍitopi pitu accayena chattaṃ ussāpetvā chattamaṅgaladivaseyeva",
  "atk-s0513a4:3920_13": "mahājanamajjhe maṅgalagītaṃ katvā udānavasena dve gāthā abhāsi. Taṃ sutvā “amhākaṃ",
  "atk-s0513a4:3920_14": "rañño maṅgalagīta”nti orodhāpi gandhabbāpi tameva gītaṃ gāyanti. Anukkameneva “rañño",
  "atk-s0513a4:3920_15": "piyagīta”nti sabbepi nagaravāsino manussā tameva gāyanti.",
  "atk-s0513a4:3921_0": "Cittapaṇḍitopi himavantapadese vasantoyeva “kiṃ nu kho mama bhātikena sambhūtena",
  "atk-s0513a4:3921_1": "chattaṃ laddhaṃ, udāhu na vā”ti upadhārento laddhabhāvaṃ ñatvā “navarajjaṃ tāva idāni",
  "atk-s0513a4:3921_2": "gantvāpi bodhetuṃ na sakkhissāmi, mahallakakāle naṃ upasaṅkamitvā dhammaṃ kathetvā",
  "atk-s0513a4:3921_3": "pabbājessāmī”ti cintetvā paṇṇāsa vassāni agantvā rañño puttadhītāhi vaḍḍhitakāle",
  "atk-s0513a4:3921_4": "iddhiyā gantvā uyyāne otaritvā maṅgalasilāpaṭṭe suvaṇṇapaṭimā viya nisīdi. Tasmiṃ",
  "atk-s0513a4:3921_5": "khaṇe eko dārako taṃ gītaṃ gāyanto dārūni uddharati. Cittapaṇḍito taṃ pakkosi. So",
  "atk-s0513a4:3921_6": "āgantvā vanditvā aṭṭhāsi. Atha naṃ āha – “tvaṃ pātova paṭṭhāya imameva gītaṃ gāyasi,",
  "atk-s0513a4:3921_7": "kiṃ aññaṃ na jānāsī”ti. “Bhante, aññānipi bahūni jānāmi, imāni pana dve rañño piyagītāni,",
  "atk-s0513a4:3921_8": "tasmā imāneva gāyāmī”ti. “Atthi pana rañño gītassa paṭigītaṃ gāyanto”ti? “Natthi",
  "atk-s0513a4:3921_9": "bhante”ti. “Sakkhissasi pana tvaṃ paṭigītaṃ gāyitu”nti? “Jānanto sakkhissāmī”ti.",
  "atk-s0513a4:3921_10": "“Tena hi tvaṃ raññā dvīsu gītesu gāyitesu idaṃ tatiyaṃ katvā gāyassū”ti gītaṃdatvā",
  "atk-s0513a4:3921_11": "“gantvā rañño santike gāyissasi, rājā te pasīditvā mahantaṃ issariyaṃ dassatī”ti uyyojesi.",
  "atk-s0513a4:3922_0": "So sīghaṃ mātu santikaṃ gantvā attānaṃ alaṅkārāpetvā rājadvāraṃ gantvā “eko kira",
  "atk-s0513a4:3922_1": "dārako tumhehi saddhiṃ paṭigītaṃ gāyissatī”ti rañño ārocāpetvā “āgacchatū”ti vutte",
  "atk-s0513a4:3922_2": "gantvā vanditvā “tvaṃ kira, tāta, paṭigītaṃ gāyissasī”ti puṭṭho “āma, deva, sabbaṃ",
  "atk-s0513a4:3922_3": "rājaparisaṃ sannipātethā”ti sannipatitāya parisāya rājānaṃ āha “tumhe tāva, deva,",
  "atk-s0513a4:3922_4": "tumhākaṃ gītaṃ gāyatha, athāhaṃ paṭigītaṃ gāyissāmī”ti. Rājā gāthādvayamāha –",
  "atk-s0513a4:3923": "24.",
  "atk-s0513a4:3924": "“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;",
  "atk-s0513a4:3925": "Passāmi sambhūtaṃ mahānubhāvaṃ, sakammunā puññaphalūpapannaṃ.",
  "atk-s0513a4:3926": "25.",
  "atk-s0513a4:3927": "“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;",
  "atk-s0513a4:3928": "Kaccinnu cittassapi evamevaṃ, iddho mano tassa yathāpi mayha”nti.",
  "atk-s0513a4:3929_0": "Tattha na kammunā kiñcana moghamatthīti sukatadukkaṭesu kammesu kiñcana ekakammampi",
  "atk-s0513a4:3929_1": "moghaṃ nāma natthi, nipphalaṃ na hoti, vipākaṃ datvāva nassatīti aparāpariyavedanīyakammaṃ",
  "atk-s0513a4:3929_2": "sandhāyāha. Sambhūtanti attānaṃ vadati, passāmahaṃ āyasmantaṃ sambhūtaṃ sakena kammena",
  "atk-s0513a4:3929_3": "puññaphalūpapannaṃ, sakammaṃ nissāya puññaphalena upapannaṃ taṃ passāmīti attho.",
  "atk-s0513a4:3929_4": "Kaccinnu cittassapīti mayañhi dvepi janā ekato hutvā na ciraṃ sīlaṃ rakkhimha, ahaṃ",
  "atk-s0513a4:3929_5": "tāva tassa phalena mahantaṃ yasaṃ patto, kacci nu kho me bhātikassa cittassapi evameva",
  "atk-s0513a4:3929_6": "mano iddho samiddhoti.",
  "atk-s0513a4:3930": "Tassa gītāvasāne dārako gāyanto tatiyaṃ gāthamāha –",
  "atk-s0513a4:3931": "26.",
  "atk-s0513a4:3932": "“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;",
  "atk-s0513a4:3933": "Cittampi jānāhi tatheva deva, iddho mano tassa yathāpi tuyha”nti.",
  "atk-s0513a4:3934": "Taṃ sutvā rājā catutthaṃ gāthamāha –",
  "atk-s0513a4:3935": "27.",
  "atk-s0513a4:3936": "“Bhavaṃ nu citto sutamaññato te, udāhu te koci naṃ etadakkhā;",
  "atk-s0513a4:3937": "Gāthā sugītā na mamatthi kaṅkhā, dadāmi te gāmavaraṃ satañcā”ti.",
  "atk-s0513a4:3938_0": "Tattha sutamaññato teti ahaṃ sambhūtassa bhātā citto nāmāti vadantassa cittasseva",
  "atk-s0513a4:3938_1": "nu te santikā sutanti attho. Koci nanti udāhu mayā sambhūtassa rañño bhātā citto",
  "atk-s0513a4:3938_2": "diṭṭhoti koci te etamatthaṃ ācikkhi. Sugītāti sabbathāpi ayaṃ gāthā sugītā, natthettha",
  "atk-s0513a4:3938_3": "mama kaṅkhā. Gāmavaraṃ satañcāti gāmavarānaṃ te sataṃ dadāmīti vadati.",
  "atk-s0513a4:3939": "Tato dārako pañcamaṃ gāthamāha –",
  "atk-s0513a4:3940": "28.",
  "atk-s0513a4:3941": "“Na cāhaṃ citto sutamaññato me, isī ca me etamatthaṃ asaṃsi;",
  "atk-s0513a4:3942": "Gantvāna rañño paṭigāhi gāthaṃ, api te varaṃ attamano dadeyyā”ti.",
  "atk-s0513a4:3943": "Tattha etamatthanti tumhākaṃ uyyāne nisinno eko isi mayhaṃ etamatthaṃ ācikkhi.",
  "atk-s0513a4:3944": "Taṃ sutvā rājā “so mama bhātā citto bhavissati, idāneva naṃ gantvā passissāmī”ti purise āṇāpento gāthādvayamāha –",
  "atk-s0513a4:3945": "29.",
  "atk-s0513a4:3946": "“Yojentu ve rājarathe, sukate cittasibbane;",
  "atk-s0513a4:3947": "Kacchaṃ nāgānaṃ bandhatha, gīveyyaṃ paṭimuñcatha.",
  "atk-s0513a4:3948": "30.",
  "atk-s0513a4:3949": "“Āhaññantu bherimudiṅgasaṅkhe, sīghāni yānāni ca yojayantu;",
  "atk-s0513a4:3950": "Ajjevahaṃ assamaṃ taṃ gamissaṃ, yattheva dakkhissamisiṃ nisinna”nti.",
  "atk-s0513a4:3951": "Tattha āhaññantūti āhanantu. Assamaṃ tanti taṃ assamaṃ.",
  "atk-s0513a4:3952": "So evaṃ vatvā rathaṃ abhiruyha sīghaṃ gantvā uyyānadvāre rathaṃ ṭhapetvā cittapaṇḍitaṃ upasaṅkamitvā vanditvā ekamantaṃ nisinno tuṭṭhamānaso aṭṭhamaṃ gāthamāha –",
  "atk-s0513a4:3953": "31.",
  "atk-s0513a4:3954": "“Suladdhalābho vata me ahosi, gāthā sugītā parisāya majjhe;",
  "atk-s0513a4:3955": "Svāhaṃ isiṃ sīlavatūpapannaṃ, disvā patīto sumanohamasmī”ti.",
  "atk-s0513a4:3956": "Tassattho – suladdhalābho vata mayhaṃ chattamaṅgaladivase parisāya majjhe gītagāthā sugītāva ahosi, svāhaṃ ajja sīlavatasampannaṃ isiṃ disvā pītisomanassappatto jātoti.",
  "atk-s0513a4:3957": "So cittapaṇḍitassa diṭṭhakālato paṭṭhāya somanassappatto “bhātikassa me pallaṅkaṃ attharathā”tiādīni āṇāpento navamaṃ gāthamāha –",
  "atk-s0513a4:3958": "32.",
  "atk-s0513a4:3959": "“Āsanaṃ udakaṃ pajjaṃ, paṭiggaṇhātu no bhavaṃ;",
  "atk-s0513a4:3960": "Agghe bhavantaṃ pucchāma, agghaṃ kurutu no bhava”nti.",
  "atk-s0513a4:3961": "Tattha aggheti atithino dātabbayuttakasmiṃ agghe bhavantaṃ āpucchāma. Kurutu noti imaṃ no agghaṃ bhavaṃ paṭiggaṇhātu.",
  "atk-s0513a4:3962": "Evaṃ madhurapaṭisanthāraṃ katvā rajjaṃ majjhe bhinditvā dento itaraṃ gāthamāha –",
  "atk-s0513a4:3963": "33.",
  "atk-s0513a4:3964": "“Rammañca te āvasathaṃ karontu, nārīgaṇehi paricārayassu;",
  "atk-s0513a4:3965": "Karohi okāsamanuggahāya, ubhopimaṃ issariyaṃ karomā”ti.",
  "atk-s0513a4:3966": "Tattha imaṃ issariyanti kapilaraṭṭhe uttarapañcālanagare rajjaṃ majjhe bhinditvā dvepi janā karoma anubhavāma.",
  "atk-s0513a4:3967": "Tassa taṃ vacanaṃ sutvā cittapaṇḍito dhammaṃ desento cha gāthā abhāsi –",
  "atk-s0513a4:3968": "34.",
  "atk-s0513a4:3969": "“Disvā phalaṃ duccaritassa rāja, attho suciṇṇassa mahāvipākaṃ;",
  "atk-s0513a4:3970": "Attānameva paṭisaṃyamissaṃ, na patthaye putta pasuṃ dhanaṃ vā.",
  "atk-s0513a4:3971": "35.",
  "atk-s0513a4:3972": "“Dasevimā vassadasā, maccānaṃ idha jīvitaṃ;",
  "atk-s0513a4:3973": "Apattaññeva taṃ odhiṃ, naḷo chinnova sussati.",
  "atk-s0513a4:3974": "36.",
  "atk-s0513a4:3975": "“Tattha kā nandi kā khiḍḍā, kā ratī kā dhanesanā;",
  "atk-s0513a4:3976": "Kiṃ me puttehi dārehi, rāja muttosmi bandhanā.",
  "atk-s0513a4:3977": "37.",
  "atk-s0513a4:3978": "“Sohaṃ evaṃ pajānāmi, maccu me nappamajjati;",
  "atk-s0513a4:3979": "Antakenādhipannassa, kā ratī kā dhanesanā.",
  "atk-s0513a4:3980": "38.",
  "atk-s0513a4:3981": "“Jāti narānaṃ adhamā janinda, caṇḍālayoni dvipadākaniṭṭhā;",
  "atk-s0513a4:3982": "Sakehi kammehi supāpakehi, caṇḍālagabbhe avasimha pubbe.",
  "atk-s0513a4:3983": "39.",
  "atk-s0513a4:3984": "“Caṇḍālāhumha avantīsu, migā nerañjaraṃ pati;",
  "atk-s0513a4:3985": "Ukkusā nammadātīre, tyajja brāhmaṇakhattiyā”ti.",
  "atk-s0513a4:3986_0": "Tattha duccaritassāti mahārāja, tvaṃ sucaritasseva phalaṃ jānāsi, ahaṃ pana duccaritassapi",
  "atk-s0513a4:3986_1": "phalaṃ passāmiyeva. Mayañhi ubho duccaritassa phalena ito catutthe attabhāve caṇḍālayoniyaṃ",
  "atk-s0513a4:3986_2": "nibbattā. Tattha na ciraṃ sīlaṃ rakkhitvā tassa phalena tvaṃ khattiyakule nibbatto,",
  "atk-s0513a4:3986_3": "ahaṃ brāhmaṇakule, evāhaṃ duccaritassa ca phalaṃ suciṇṇassa ca mahāvipākaṃ disvā",
  "atk-s0513a4:3986_4": "attānameva sīlasaṃyamena paṭisaṃyamissaṃ, puttaṃ vā pasuṃ vā dhanaṃ vā na patthemi.",
  "atk-s0513a4:3987_0": "Dasevimā vassadasāti mahārāja, mandadasakaṃ khiḍḍādasakaṃ vaṇṇadasakaṃ baladasakaṃ",
  "atk-s0513a4:3987_1": "paññādasakaṃ hānidasakaṃ pabbhāradasakaṃ vaṅkadasakaṃ momūhadasakaṃ sayanadasakanti",
  "atk-s0513a4:3987_2": "imesañhi dasannaṃ dasakānaṃ vasena daseva vassadasā imesaṃ maccānaṃ idha manussaloke",
  "atk-s0513a4:3987_3": "jīvitaṃ. Tayidaṃ na niyamena sabbā eva etā dasā pāpuṇāti, atha kho appattaññeva taṃ",
  "atk-s0513a4:3987_4": "odhiṃ naḷo chinnova sussati. Yepi sakalaṃ vassasataṃ jīvanti, tesampi mandadasake",
  "atk-s0513a4:3987_5": "pavattā rūpārūpadhammā vicchinditvā ātape khittanaḷo viya tattheva sussanti antaradhāyanti,",
  "atk-s0513a4:3987_6": "taṃ odhiṃ atikkamitvā khiḍḍādasakaṃ na pāpuṇanti, tathā khiṭṭādasakādīsu pavattā vaṇṇadasakādīni.",
  "atk-s0513a4:3988_0": "Tatthāti tasmiṃ evaṃ sussamāne jīvite kā pañca kāmaguṇe nissāya abhinandī, kā kāyakīḷādivasena",
  "atk-s0513a4:3988_1": "khiḍḍā, kā somanassavasena rati, kā dhanesanā, kiṃ me puttehi, kiṃ dārehi, muttosmi",
  "atk-s0513a4:3988_2": "tamhā puttadārabandhanāti attho. Antakenādhipannassāti jīvitantakarena maccunā abhibhūtassa.",
  "atk-s0513a4:3988_3": "Dvipadākaniṭṭhāti dvipadānaṃ antare lāmakā. Avasimhāti dvepi mayaṃ vasimha.",
  "atk-s0513a4:3989_0": "Caṇḍālāhumhāti mahārāja, ito pubbe catutthaṃ jātiṃ avantiraṭṭhe ujjeninagare caṇḍālā",
  "atk-s0513a4:3989_1": "ahumha, tato cavitvā nerañjarāya nadiyā tīre ubhopi migā ahumha. Tattha dvepi amhe",
  "atk-s0513a4:3989_2": "ekasmiṃ rukkhamūle aññamaññaṃ nissāya ṭhite eko luddako ekeneva sattipahārena jīvitā",
  "atk-s0513a4:3989_3": "voropesi, tato cavitvā nammadānadītīre kurarā ahumha. Tatrāpi no nissāya ṭhite eko",
  "atk-s0513a4:3989_4": "nesādo ekappahāreneva bandhitvā jīvitakkhayaṃ pāpesi, tato cavitvā te mayaṃ ajja",
  "atk-s0513a4:3989_5": "brāhmaṇakhattiyā jātā. Ahaṃ kosambiyaṃ brāhmaṇakule nibbatto, tvaṃ idha rājā jātoti.",
  "atk-s0513a4:3990": "Evamassa atīte lāmakajātiyo pakāsetvā idāni imissāpi jātiyā āyusaṅkhāraparittataṃ dassetvā puññesu ussāhaṃ janento catasso gāthā abhāsi –",
  "atk-s0513a4:3991": "40.",
  "atk-s0513a4:3992": "“Upanīyati jīvitamappamāyu, jarūpanītassa na santi tāṇā;",
  "atk-s0513a4:3993": "Karohi pañcāla mameta vākyaṃ, mākāsi kammāni dukkhudrayāni.",
  "atk-s0513a4:3994": "41.",
  "atk-s0513a4:3995": "“Upanīyati jīvitamappamāyu, jarūpanītassa na santi tāṇā;",
  "atk-s0513a4:3996": "Karohi pañcāla mameta vākyaṃ, mākāsi kammāni dukkhapphalāni.",
  "atk-s0513a4:3997": "42.",
  "atk-s0513a4:3998": "“Upanīyati jīvitamappamāyu, jarūpanītassa na santi tāṇā;",
  "atk-s0513a4:3999": "Karohi pañcāla mameta vākyaṃ, mākāsi kammāni rajassirāni.",
  "atk-s0513a4:4000": "43.",
  "atk-s0513a4:4001": "“Upanīyati jīvitamappamāyu, vaṇṇaṃ jarā hanti narassa jiyyato;",
  "atk-s0513a4:4002": "Karohi pañcāla mameta vākyaṃ, mākāsi kammaṃ nirayūpapattiyā”ti.",
  "atk-s0513a4:4003_0": "Tattha upanīyatīti mahārāja, idaṃ jīvitaṃ maraṇaṃ upagacchati. Idañhi imesaṃ sattānaṃ",
  "atk-s0513a4:4003_1": "appamāyu sarasaparittatāyapi ṭhitiparittatāyapi parittakaṃ, sūriyuggamane tiṇagge",
  "atk-s0513a4:4003_2": "ussāvabindusadisaṃ. Na santi tāṇāti na hi jarāya maraṇaṃ upanītassa puttādayo tāṇā",
  "atk-s0513a4:4003_3": "nāma honti. Mameta vākyanti mama etaṃ vacanaṃ. Mākāsīti mā rūpādikāmaguṇahetu pamādaṃ",
  "atk-s0513a4:4003_4": "āpajjitvā nirayādīsu dukkhavaḍḍhanāni kammāni kari. Dukkhapphalānīti dukkhavipākāni.",
  "atk-s0513a4:4003_5": "Rajassirānīti kilesarajena okiṇṇasīsāni. Vaṇṇanti jīramānassa narassa sarīravaṇṇaṃ",
  "atk-s0513a4:4003_6": "jarā hanti. Nirayūpapattiyāti nirassāde niraye uppajjanatthāya.",
  "atk-s0513a4:4004": "Evaṃ mahāsatte kathente rājā tussitvā tisso gāthā abhāsi –",
  "atk-s0513a4:4005": "44.",
  "atk-s0513a4:4006": "“Addhā hi saccaṃ vacanaṃ tavetaṃ, yathā isī bhāsasi evametaṃ;",
  "atk-s0513a4:4007": "Kāmā ca me santi anapparūpā, te duccajā mādisakena bhikkhu.",
  "atk-s0513a4:4008": "45.",
  "atk-s0513a4:4009": "“Nāgo yathā paṅkamajjhe byasanno, passaṃ thalaṃ nābhisambhoti gantuṃ;",
  "atk-s0513a4:4010": "Evampahaṃ kāmapaṅke byasanno, na bhikkhuno maggamanubbajāmi.",
  "atk-s0513a4:4011": "46.",
  "atk-s0513a4:4012": "“Yathāpi mātā ca pitā ca puttaṃ, anusāsare kinti sukhī bhaveyya;",
  "atk-s0513a4:4013": "Evampi maṃ tvaṃ anusāsa bhante, yathā ciraṃ pecca sukhī bhaveyya”nti.",
  "atk-s0513a4:4014_0": "Tattha anapparūpāti aparittajātikā bahū aparimitā. Te duccajā mādisakenāti bhātika,",
  "atk-s0513a4:4014_1": "tvaṃ kilese pahāya ṭhito, ahaṃ pana kāmapaṅke nimuggo, tasmā mādisakena te kāmā duccajā.",
  "atk-s0513a4:4014_2": "“Nāgo yathā”ti iminā attano kāmapaṅke nimuggabhāvassa upamaṃ dasseti. Tattha byasannoti",
  "atk-s0513a4:4014_3": "visanno anupaviṭṭho ayameva vā pāṭho. Magganti tumhākaṃ ovādānusāsanīmaggaṃ nānubbajāmi",
  "atk-s0513a4:4014_4": "pabbajituṃ na sakkomi, idheva pana me ṭhitassa ovādaṃ dethāti. Anusāsareti anusāsanti.",
  "atk-s0513a4:4015": "Atha naṃ mahāsatto āha –",
  "atk-s0513a4:4016": "47.",
  "atk-s0513a4:4017": "“No ce tuvaṃ ussahase janinda, kāme ime mānusake pahātuṃ;",
  "atk-s0513a4:4018": "Dhammiṃ baliṃ paṭṭhapayassu rāja, adhammakāro tava māhu raṭṭhe.",
  "atk-s0513a4:4019": "48.",
  "atk-s0513a4:4020": "“Dūtā vidhāvantu disā catasso, nimantakā samaṇabrāhmaṇānaṃ;",
  "atk-s0513a4:4021": "Te annapānena upaṭṭhahassu, vatthena senāsanapaccayena ca.",
  "atk-s0513a4:4022": "49.",
  "atk-s0513a4:4023": "“Annena pānena pasannacitto, santappaya samaṇabrāhmaṇe ca;",
  "atk-s0513a4:4024": "Datvā ca bhutvā ca yathānubhāvaṃ, anindito saggamupehi ṭhānaṃ.",
  "atk-s0513a4:4025": "50.",
  "atk-s0513a4:4026": "“Sace ca taṃ rāja mado saheyya, nārīgaṇehi paricārayantaṃ;",
  "atk-s0513a4:4027": "Imameva gāthaṃ manasī karohi, bhāsesi cenaṃ parisāya majjhe.",
  "atk-s0513a4:4028": "51.",
  "atk-s0513a4:4029": "“Abbhokāsasayo jantu, vajantyā khīrapāyito;",
  "atk-s0513a4:4030": "Parikiṇṇo suvānehi, svājja rājāti vuccatī”ti.",
  "atk-s0513a4:4031_0": "Tattha ussahaseti ussahasi. Dhammiṃ balinti dhammena samena anatirittaṃ baliṃ gaṇhāti",
  "atk-s0513a4:4031_1": "attho. Adhammakāroti porāṇakarājūhi ṭhapitaṃ vinicchayadhammaṃ bhinditvā pavattā",
  "atk-s0513a4:4031_2": "adhammakiriyā. Nimantakāti dhammikasamaṇabrāhmaṇe nimantetvā pakkosakā. Yathānubhāvanti",
  "atk-s0513a4:4031_3": "yathābalaṃ yathāsattiṃ. Imameva gāthanti idāni vattabbaṃ sandhāyāha. Tatrāyaṃ adhippāyo",
  "atk-s0513a4:4031_4": "– “mahārāja, sace taṃ mado abhibhaveyya, sace te nārīgaṇaparivutassa rūpādayo vā",
  "atk-s0513a4:4031_5": "kāmaguṇe rajjasukhaṃ vā ārabbha māno uppajjeyya, athevaṃ cinteyyāsi ‘ahaṃ pure caṇḍālayoniyaṃ",
  "atk-s0513a4:4031_6": "nibbatto channassa tiṇakuṭimattassapi abhāvā abbhokāsasayo ahosiṃ, tadā hi me mātā",
  "atk-s0513a4:4031_7": "caṇḍālī araññaṃ dārupaṇṇādīnaṃ atthāya gacchantī maṃ kukkuragaṇassa majjhe abbhokāse",
  "atk-s0513a4:4031_8": "nipajjāpetvā attano khīraṃ pāyetvā gacchati, sohaṃ kukkurehi parivārito tehiyeva",
  "atk-s0513a4:4031_9": "saddhiṃ sunakhiyā khīraṃ pivitvā vaḍḍhito, evaṃ nīcajacco hutvā ajja rājā nāma jāto’ti.",
  "atk-s0513a4:4031_10": "‘Iti kho, tvaṃ mahārāja, iminā atthena attānaṃ ovadanto yo so pubbe abbhokāsasayo",
  "atk-s0513a4:4031_11": "jantu araññe vajantiyā caṇḍāliyā ito cito ca anusañcarantiyā sunakhiyā ca khīraṃ",
  "atk-s0513a4:4031_12": "pāyito sunakhehi parikiṇṇo vaḍḍhito, so ajja rājāti vuccatī’ti imaṃ gāthaṃ bhāseyyāsī”ti.",
  "atk-s0513a4:4032_0": "Evaṃ mahāsatto tassa ovādaṃ datvā “dinno te mayā ovādo, idāni tvaṃ pabbaja vā mā",
  "atk-s0513a4:4032_1": "vā, attanāva attano kammassa vipākaṃ paṭisevissatī”ti vatvā ākāse uppatitvā tassa",
  "atk-s0513a4:4032_2": "matthake pādarajaṃ pātento himavantameva gato. Rājāpi taṃ disvā uppannasaṃvego jeṭṭhaputtassa",
  "atk-s0513a4:4032_3": "rajjaṃ datvā balakāyaṃ nivattetvā himavantābhimukho pāyāsi. Mahāsatto tassāgamanaṃ",
  "atk-s0513a4:4032_4": "ñatvā isigaṇaparivuto āgantvā taṃ ādāya gantvā pabbājetvā kasiṇaparikammaṃ ācikkhi.",
  "atk-s0513a4:4032_5": "So jhānābhiññaṃ nibbattesi. Iti te ubhopi brahmalokūpagā ahesuṃ.",
  "atk-s0513a4:4033_0": "Satthā imaṃ dhammadesanaṃ āharitvā “evaṃ, bhikkhave, porāṇakapaṇḍitā tīṇi cattāri",
  "atk-s0513a4:4033_1": "bhavantarāni gacchantāpi daḷhavissāsāva ahesu”nti vatvā jātakaṃ samodhānesi – “tadā",
  "atk-s0513a4:4033_2": "sambhūtapaṇḍito ānando ahosi, cittapaṇḍito pana ahameva ahosi”nti.",
  "atk-s0513a4:4034": "Cittasambhūtajātakavaṇṇanā dutiyā",
  "atk-s0513a4:4036": "[499] 3. Sivijātakavaṇṇanā",
  "atk-s0513a4:4037_0": "Dūre apassaṃ therovāti idaṃ satthā jetavane viharanto asadisadānaṃ ārabbha kathesi.",
  "atk-s0513a4:4037_1": "Taṃ aṭṭhakanipāte sivijātake vitthāritameva. Tadā pana rājā sattame divase sabbaparikkhāre",
  "atk-s0513a4:4037_2": "datvā anumodanaṃ yāci, satthā akatvāva pakkāmi. Rājā bhuttapātarāso vihāraṃ gantvā",
  "atk-s0513a4:4037_3": "“kasmā, bhante, anumodanaṃ na karitthā”ti āha. Satthā “aparisuddhā, mahārāja, parisā”ti",
  "atk-s0513a4:4037_4": "vatvā “na ve kadariyā devalokaṃ vajantī”ti gāthāya dhammaṃ desesi. Rājā pasīditvā",
  "atk-s0513a4:4037_5": "satasahassagghanakena sīveyyakena uttarāsaṅgena tathāgataṃ pūjetvā nagaraṃ pāvisi.",
  "atk-s0513a4:4037_6": "Punadivase dhammasabhāyaṃ kathaṃ samuṭṭhāpesuṃ “āvuso, kosalarājā asadisadānaṃ datvā",
  "atk-s0513a4:4037_7": "tādisenapi dānena atitto dasabalena dhamme desite puna satasahassagghanakaṃ sīveyyakavatthaṃ",
  "atk-s0513a4:4037_8": "adāsi, yāva atitto vata āvuso dānena rājā”ti. Satthā āgantvā “kāya nuttha, bhikkhave,",
  "atk-s0513a4:4037_9": "etarahi kathāya sannisinnā”ti pucchitvā ‘imāya nāmā”ti vutte “bhikkhave, bāhirabhaṇḍaṃ",
  "atk-s0513a4:4037_10": "nāma sudinnaṃ, porāṇakapaṇḍitā sakalajambudīpaṃ unnaṅgalaṃ katvā devasikaṃ chasatasahassapariccāgena",
  "atk-s0513a4:4037_11": "dānaṃ dadamānāpi bāhiradānena atittā ‘piyassa dātā piyaṃ labhatī’ti sampattayācakānaṃ",
  "atk-s0513a4:4037_12": "akkhīni uppāṭetvā adaṃsuyevā”ti vatvā atītaṃ āhari.",
  "atk-s0513a4:4038_0": "Atīte siviraṭṭhe ariṭṭhapuranagare sivimahārāje rajjaṃ kārente mahāsatto tassa putto",
  "atk-s0513a4:4038_1": "hutvā nibbatti, “sivikumāro”tissa nāmaṃ kariṃsu. So vayappatto takkasilaṃ gantvā",
  "atk-s0513a4:4038_2": "uggahitasippo āgantvā pitu sippaṃ dassetvā uparajjaṃ labhitvā aparabhāge pitu accayena",
  "atk-s0513a4:4038_3": "rājā hutvā agatigamanaṃ pahāya dasa rājadhamme akopetvā dhammena rajjaṃ kāretvā catūsu",
  "atk-s0513a4:4038_4": "dvāresu nagaramajjhe nivesanadvāre cāti cha dānasālāyo kāretvā devasikaṃ chasatasahassapariccāgena",
  "atk-s0513a4:4038_5": "mahādānaṃ pavattesi. Aṭṭhamiyaṃ cātuddasiyaṃ pannarasiyañca niccaṃ dānasālaṃ gantvā",
  "atk-s0513a4:4038_6": "dānaṃ olokesi. So ekadā puṇṇamadivase pātova samussitasetacchatte rājapallaṅke nisinno",
  "atk-s0513a4:4038_7": "attanā dinnadānaṃ āvajjento bāhiravatthuṃ attanā adinnaṃ nāma adisvā “mayā bāhiravatthu",
  "atk-s0513a4:4038_8": "adinnaṃ nāma natthi, na maṃ bāhiradānaṃ toseti, ahaṃ ajjhattikadānaṃ dātukāmo, aho",
  "atk-s0513a4:4038_9": "vata ajja mama dānasālaṃ gatakāle kocideva yācako bāhiravatthuṃ ayācitvā ajjhattikassa",
  "atk-s0513a4:4038_10": "nāmaṃ gaṇheyya, sace hi me koci hadayamaṃsassa nāmaṃ gaṇheyya, kaṇayena uraṃ paharitvā",
  "atk-s0513a4:4038_11": "pasannaudakato sanāḷaṃ padumaṃ uddharanto viya lohitabindūni paggharantaṃ hadayaṃ",
  "atk-s0513a4:4038_12": "nīharitvā dassāmi. Sace sarīramaṃsassa nāmaṃ gaṇheyya, avalekhanasatthakena telasiṅgaṃ",
  "atk-s0513a4:4038_13": "likhanto viya sarīramaṃsaṃ otāretvā dassāmi. Sace lohitassa nāmaṃ gaṇheyya, yantamukhe",
  "atk-s0513a4:4038_14": "pakkhanditvā upanītaṃ bhājanaṃ pūretvā lohitaṃ dassāmi. Sace vā pana koci ‘gehe me",
  "atk-s0513a4:4038_15": "kammaṃ nappavattati, gehe me dāsakammaṃ karohī’ti vadeyya, rājavesaṃ apanetvā bahi",
  "atk-s0513a4:4038_16": "ṭhatvā attānaṃ sāvetvā dāsakammaṃ karissāmi. Sace me koci akkhino nāmaṃ gaṇheyya,",
  "atk-s0513a4:4038_17": "tālamiñjaṃ nīharanto viya akkhīni uppāṭetvā dassāmī”ti cintesi.",
  "atk-s0513a4:4039": "Iti so –",
  "atk-s0513a4:4040": "“Yaṃkiñci mānusaṃ dānaṃ, adinnaṃ me na vijjati;",
  "atk-s0513a4:4041": "Yopi yāceyya maṃ cakkhuṃ, dadeyyaṃ avikampito”ti. –",
  "atk-s0513a4:4042_0": "Cintetvā soḷasahi gandhodakaghaṭehi nhāyitvā sabbālaṅkārapaṭimaṇḍito nānaggarasabhojanaṃ",
  "atk-s0513a4:4042_1": "bhuñjitvā alaṅkatahatthikkhandhavaragato dānaggaṃ agamāsi. Sakko tassa ajjhāsayaṃ",
  "atk-s0513a4:4042_2": "viditvā “sivirājā ‘ajja sampattayācakānaṃ cakkhūni uppāṭetvā dassāmī’ti cintesi,",
  "atk-s0513a4:4042_3": "sakkhissati nu kho dātuṃ, udāhu no”ti tassa vimaṃsanatthāya jarāpatto andhabrāhmaṇo",
  "atk-s0513a4:4042_4": "viya hutvā rañño dānaggagamanakāle ekasmiṃ unnatappadese hatthaṃ pasāretvā rājānaṃ",
  "atk-s0513a4:4042_5": "jayāpetvā aṭṭhāsi. Rājā tadabhimukhaṃ vāraṇaṃ pesetvā “brāhmaṇa, kiṃ vadesī”ti pucchi.",
  "atk-s0513a4:4042_6": "Atha naṃ sakko “mahārāja, tava dānajjhāsayaṃ nissāya samuggatena kittighosena sakalalokasannivāso",
  "atk-s0513a4:4042_7": "nirantaraṃ phuṭo, ahaṃ andho, tvaṃ dvicakkhuko”ti vatvā cakkhuṃ yācanto paṭhamaṃ gāthamāha –",
  "atk-s0513a4:4043": "52.",
  "atk-s0513a4:4044": "“Dūre apassaṃ therova, cakkhuṃ yācitumāgato;",
  "atk-s0513a4:4045": "Ekanettā bhavissāma, cakkhuṃ me dehi yācito”ti.",
  "atk-s0513a4:4046": "Tattha dūreti ito dūre vasanto. Theroti jarājiṇṇathero. Ekanettāti ekaṃ nettaṃ mayhaṃ dehi, evaṃ dvepi ekekanettā bhavissāmāti.",
  "atk-s0513a4:4047_0": "Taṃ sutvā mahāsatto “idānevāhaṃ pāsāde nisinno cintetvā āgato, aho me lābho, ajjeva",
  "atk-s0513a4:4047_1": "me manoratho matthakaṃ pāpuṇissati, adinnapubbaṃ dānaṃ dassāmī”ti tuṭṭhamānaso dutiyaṃ gāthamāha –",
  "atk-s0513a4:4048": "53.",
  "atk-s0513a4:4049": "“Kenānusiṭṭho idha māgatosi, vanibbaka cakkhupathāni yācituṃ;",
  "atk-s0513a4:4050": "Suduccajaṃ yācasi uttamaṅgaṃ, yamāhu nettaṃ purisena ‘duccaja’nti.",
  "atk-s0513a4:4051": "Tattha vanibbakāti taṃ ālapati. Cakkhupathānīti cakkhūnametaṃ nāmaṃ. Yamāhūti yaṃ paṇḍitā “duccaja”nti kathenti.",
  "atk-s0513a4:4052": "Ito paraṃ uttānasambandhagāthā pāḷinayeneva veditabbā –",
  "atk-s0513a4:4053": "54.",
  "atk-s0513a4:4054": "“Yamāhu devesu sujampatīti, maghavāti naṃ āhu manussaloke;",
  "atk-s0513a4:4055": "Tenānusiṭṭho idha māgatosmi, vanibbako cakkhupathāni yācituṃ.",
  "atk-s0513a4:4056": "55.",
  "atk-s0513a4:4057": "“Vanibbato mayha vaniṃ anuttaraṃ, dadāhi te cakkhupathāni yācito;",
  "atk-s0513a4:4058": "Dadāhi me cakkhupathaṃ anuttaraṃ, yamāhu nettaṃ purisena duccajaṃ.",
  "atk-s0513a4:4059": "56.",
  "atk-s0513a4:4060": "“Yena atthena āgacchi, yamatthamabhipatthayaṃ;",
  "atk-s0513a4:4061": "Te te ijjhantu saṅkappā, labha cakkhūni brāhmaṇa.",
  "atk-s0513a4:4062": "57.",
  "atk-s0513a4:4063": "“Ekaṃ te yācamānassa, ubhayāni dadāmahaṃ;",
  "atk-s0513a4:4064": "Sa cakkhumā gaccha janassa pekkhato, yadicchase tvaṃ tadate samijjhatū”ti.",
  "atk-s0513a4:4065_0": "Tattha vanibbatoti yācantassa. Vaninti yācanaṃ. Te teti te tava tassa atthassa saṅkappā.",
  "atk-s0513a4:4065_1": "Sa cakkhumāti so tvaṃ mama cakkhūhi cakkhumā hutvā. Yadicchase tvaṃ tadate samijjhatūti",
  "atk-s0513a4:4065_2": "yaṃ tvaṃ mama santikā icchasi, taṃ te samijjhatūti.",
  "atk-s0513a4:4066_0": "Rājā ettakaṃ kathetvā “idheva mayā akkhīni uppāṭetvā dātuṃ asāruppa”nti cintetvā",
  "atk-s0513a4:4066_1": "brāhmaṇaṃ ādāya antepuraṃ gantvā rājāsane nisīditvā sīvikaṃ nāma vejjaṃ pakkosāpetvā",
  "atk-s0513a4:4066_2": "“akkhiṃ me sodhehī”ti āha. “Amhākaṃ kira rājā akkhīni uppāṭetvā brāhmaṇassa dātukāmo”ti",
  "atk-s0513a4:4066_3": "sakalanagare ekakolāhalaṃ ahosi. Atha senāpatiādayo rājavallabhā ca nāgarā ca orodhā",
  "atk-s0513a4:4066_4": "ca sabbe sannipatitvā rājānaṃ vārentā tisso gāthā avocuṃ –",
  "atk-s0513a4:4067": "58.",
  "atk-s0513a4:4068": "“Mā no deva adā cakkhuṃ, mā no sabbe parākari;",
  "atk-s0513a4:4069": "Dhanaṃ dehi mahārāja, muttā veḷuriyā bahū.",
  "atk-s0513a4:4070": "59.",
  "atk-s0513a4:4071": "“Yutte deva rathe dehi, ājānīye calaṅkate;",
  "atk-s0513a4:4072": "Nāge dehi mahārāja, hemakappanavāsase.",
  "atk-s0513a4:4073": "60.",
  "atk-s0513a4:4074": "“Yathā taṃ sivayo sabbe, sayoggā sarathā sadā;",
  "atk-s0513a4:4075": "Samantā parikireyyuṃ, evaṃ dehi rathesabhā”ti.",
  "atk-s0513a4:4076_0": "Tattha parākarīti pariccaji. Akkhīsu hi dinnesu rajjaṃ tvaṃ na kāressasi, añño rājā",
  "atk-s0513a4:4076_1": "bhavissati, evaṃ tayā mayaṃ pariccattā nāma bhavissāmāti adhippāyenevamāhaṃsu. Parikireyyunti",
  "atk-s0513a4:4076_2": "parivāreyyuṃ. Evaṃ dehīti yathā taṃ avikalacakkhuṃ sivayo parivāreyyuṃ, evaṃ bāhiradhanamevassa",
  "atk-s0513a4:4076_3": "dehi, mā akkhīni. Akkhīsu hi dinnesu na taṃ sivayo parivāressantīti.",
  "atk-s0513a4:4077": "Atha rājā tisso gāthā abhāsi –",
  "atk-s0513a4:4078": "61.",
  "atk-s0513a4:4079": "“Yo ve dassanti vatvāna, adāne kurute mano;",
  "atk-s0513a4:4080": "Bhūmyaṃ so patitaṃ pāsaṃ, gīvāyaṃ paṭimuñcati.",
  "atk-s0513a4:4081": "62.",
  "atk-s0513a4:4082": "“Yo ve dassanti vatvānaṃ, adāne kurute mano;",
  "atk-s0513a4:4083": "Pāpā pāpataro hoti, sampatto yamasādhanaṃ.",
  "atk-s0513a4:4084": "63.",
  "atk-s0513a4:4085": "“Yañhi yāce tañhi dade, yaṃ na yāce na taṃ dade;",
  "atk-s0513a4:4086": "Svāhaṃ tameva dassāmi, yaṃ maṃ yācati brāhmaṇo”ti.",
  "atk-s0513a4:4087_0": "Tattha paṭimuñcatīti paveseti. Pāpā pāpataroti lāmakāpi lāmakataro nāma hoti. Sampatto",
  "atk-s0513a4:4087_1": "yamasādhananti yamassa āṇāpavattiṭṭhānaṃ ussadanirayaṃ esa pattoyeva nāma hoti. Yañhi",
  "atk-s0513a4:4087_2": "yāceti yaṃ yācako yāceyya, dāyakopi tameva dadeyya, na ayācitaṃ, ayañca brāhmaṇo",
  "atk-s0513a4:4087_3": "maṃ cakkhuṃ yācati, na muttādikaṃ dhanaṃ, tadevassāhaṃ dassāmīti vadati.",
  "atk-s0513a4:4088": "Atha naṃ amaccā “kiṃ patthetvā cakkhūni desī”ti pucchantā gāthamāhaṃsu –",
  "atk-s0513a4:4089": "64.",
  "atk-s0513a4:4090": "“Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;",
  "atk-s0513a4:4091": "Kathañhi rājā sivinaṃ anuttaro, cakkhūni dajjā paralokahetū”ti.",
  "atk-s0513a4:4092": "Tattha paralokahetūti mahārāja, kathaṃ nāma tumhādiso paṇḍitapuriso sandiṭṭhikaṃ issariyaṃ pahāya paralokahetu cakkhūni dadeyyāti.",
  "atk-s0513a4:4093": "Atha nesaṃ kathento rājā gāthamāha –",
  "atk-s0513a4:4094": "65.",
  "atk-s0513a4:4095": "“Na vāhametaṃ yasasā dadāmi, na puttamicche na dhanaṃ na raṭṭhaṃ;",
  "atk-s0513a4:4096": "Satañca dhammo carito purāṇo, icceva dāne ramate mano mamā”ti.",
  "atk-s0513a4:4097_0": "Tattha na vāhanti na ve ahaṃ. Yasasāti dibbassa vā mānusassa vā yasassa kāraṇā. Na",
  "atk-s0513a4:4097_1": "puttamiccheti imassa cakkhudānassa phalena nevāhaṃ puttaṃ icchāmi, na dhanaṃ na raṭṭhaṃ,",
  "atk-s0513a4:4097_2": "apica sataṃ paṇḍitānaṃ sabbaññubodhisattānaṃ esa āciṇṇo samāciṇṇo porāṇakamaggo,",
  "atk-s0513a4:4097_3": "yadidaṃ pāramīpūraṇaṃ nāma. Na hi pāramiyo apūretvā bodhipallaṅke sabbaññutaṃ pāpuṇituṃ",
  "atk-s0513a4:4097_4": "samattho nāma atthi, ahañca pāramiyo pūretvā buddho bhavitukāmo. Icceva dāne ramate",
  "atk-s0513a4:4097_5": "mano mamāti iminā kāraṇena mama mano dāneyeva niratoti vadati.",
  "atk-s0513a4:4098": "Sammāsambuddhopi dhammasenāpatisāriputtattherassa cariyāpiṭakaṃ desento “mayhaṃ dvīhi cakkhūhipi sabbaññutaññāṇameva piyatara”nti dīpetuṃ āha –",
  "atk-s0513a4:4099": "“Na me dessā ubho cakkhū, attānaṃ me na dessiyaṃ;",
  "atk-s0513a4:4100": "Sabbaññutaṃ piyaṃ mayhaṃ, tasmā cakkhuṃ adāsaha”nti. ;",
  "atk-s0513a4:4101": "Mahāsattassa pana kathaṃ sutvā amaccesu appaṭibhāṇesu ṭhitesu mahāsatto sīvikaṃ vejjaṃ gāthāya ajjhabhāsi –",
  "atk-s0513a4:4102": "66.",
  "atk-s0513a4:4103": "“Sakhā ca mitto ca mamāsi sīvika, susikkhito sādhu karohi me vaco;",
  "atk-s0513a4:4104": "Uddharitvā cakkhūni mamaṃ jigīsato, hatthesu ṭhapehi vanibbakassā”ti.",
  "atk-s0513a4:4105_0": "Tassattho – samma sīvika, tvaṃ mayhaṃ sahāyo ca mitto ca vejjasippe cāsi susikkhito,",
  "atk-s0513a4:4105_1": "sādhu me vacanaṃ karohi. Mama jigīsato upadhārentassa olokentasseva tālamiñjaṃ viya",
  "atk-s0513a4:4105_2": "me akkhīni uddharitvā imassa yācakassa hatthesu ṭhapehīti.",
  "atk-s0513a4:4106_0": "Atha naṃ sīviko āha “cakkhudānaṃ nāma bhāriyaṃ, upadhārehi, devā”ti. Sīvika, upadhāritaṃ",
  "atk-s0513a4:4106_1": "mayā, tvaṃ mā papañcaṃ karohi, mā mayā saddhiṃ bahuṃ kathehīti. So cintesi “ayuttaṃ",
  "atk-s0513a4:4106_2": "mādisassa susikkhitassa vejjassa rañño akkhīsu satthapātana”nti. So nānābhesajjāni",
  "atk-s0513a4:4106_3": "ghaṃsitvā bhesajjacuṇṇena nīluppalaṃ paribhāvetvā dakkhiṇakkhiṃ upasiṅghāpesi, akkhi",
  "atk-s0513a4:4106_4": "parivatti, dukkhavedanā uppajji. “Sallakkhehi, mahārāja, paṭipākatikakaraṇaṃ mayhaṃ",
  "atk-s0513a4:4106_5": "bhāro”ti. “Alañhi tāta mā papañcaṃ karī”ti. So paribhāvetvā puna upasiṅghāpesi, akkhi",
  "atk-s0513a4:4106_6": "akkhikūpato mucci, balavatarā vedanā udapādi. “Sallakkhehi mahārāja, sakkomahaṃ paṭipākatikaṃ",
  "atk-s0513a4:4106_7": "kātu”nti. “Mā papañcaṃ karī”ti. So tatiyavāre kharataraṃ paribhāvetvā upanāmesi.",
  "atk-s0513a4:4106_8": "Akkhi osadhabalena paribbhamitvā akkhikūpato nikkhamitvā nhārusuttakena olambamānaṃ",
  "atk-s0513a4:4106_9": "aṭṭhāsi. Sallakkhehi narinda, puna pākatikakaraṇaṃ mayhaṃ balanti. Mā papañcaṃ karīti.",
  "atk-s0513a4:4106_10": "Adhimattā vedanā udapādi, lohitaṃ pagghari, nivatthasāṭakā lohitena temiṃsu. Orodhā",
  "atk-s0513a4:4106_11": "ca amaccā ca rañño pādamūle patitvā “deva akkhīni mā dehī”ti mahāparidevaṃ parideviṃsu.",
  "atk-s0513a4:4107_0": "Rājā vedanaṃ adhivāsetvā “tāta, mā papañcaṃ karī”ti āha. So “sādhu, devā”ti vāmahatthena",
  "atk-s0513a4:4107_1": "akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā",
  "atk-s0513a4:4107_2": "mahāsattassa hatthe ṭhapesi. So vāmakkhinā dakkhiṇakkhiṃ oloketvā vedanaṃ adhivāsetvā",
  "atk-s0513a4:4107_3": "“ehi brāhmaṇā”ti brāhmaṇaṃ pakkositvā “mama ito akkhito sataguṇena sahassaguṇena",
  "atk-s0513a4:4107_4": "satasahassaguṇena sabbaññutaññāṇakkhimeva piyataraṃ, tassa me idaṃ paccayo hotū”ti",
  "atk-s0513a4:4107_5": "vatvā brāhmaṇassa akkhiṃ adāsi. So taṃ ukkhipitvā attano akkhimhi ṭhapesi. Taṃ tassānubhāvena",
  "atk-s0513a4:4107_6": "vikasitanīluppalaṃ viya hutvā patiṭṭhāsi. Mahāsatto vāmakkhinā tassa taṃ akkhiṃ disvā",
  "atk-s0513a4:4107_7": "“aho, sudinnaṃ mayā akkhidāna”nti anto samuggatāya pītiyā nirantaraṃ phuṭo hutvā",
  "atk-s0513a4:4107_8": "itarampi akkhiṃ adāsi. Sakko tampi attano akkhimhi ṭhapetvā rājanivesanā nikkhamitvā",
  "atk-s0513a4:4107_9": "mahājanassa olokentasseva nagarā nikkhamitvā devalokameva gato. Tamatthaṃ pakāsento",
  "atk-s0513a4:4107_10": "satthā diyaḍḍhagāthamāha –",
  "atk-s0513a4:4108": "67.",
  "atk-s0513a4:4109": "“Codito sivirājena, sīviko vacanaṃkaro;",
  "atk-s0513a4:4110": "Rañño cakkhūnuddharitvā, brāhmaṇassūpanāmayi;",
  "atk-s0513a4:4111": "Sacakkhu brāhmaṇo āsi, andho rājā upāvisī”ti.",
  "atk-s0513a4:4112_0": "Rañño na cirasseva akkhīni ruhiṃsu, ruhamānāni ca āvāṭabhāvaṃ appatvā kambalageṇḍukena",
  "atk-s0513a4:4112_1": "viya uggatena maṃsapiṇḍena pūretvā cittakammarūpassa viya akkhīni ahesuṃ, vedanā",
  "atk-s0513a4:4112_2": "pacchijji. Atha mahāsatto katipāhaṃ pāsāde vasitvā “kiṃ andhassa rajjena, amaccānaṃ",
  "atk-s0513a4:4112_3": "rajjaṃ niyyādetvā uyyānaṃ gantvā pabbajitvā samaṇadhammaṃ karissāmī”ti cintetvā amacce",
  "atk-s0513a4:4112_4": "pakkosāpetvā tesaṃ tamatthaṃ ārocetvā “eko mukhadhovanādidāyako kappiyakārakova mayhaṃ",
  "atk-s0513a4:4112_5": "santike bhavissati, sarīrakiccaṭṭhānesupi me rajjukaṃ bandhathā”ti vatvā sārathiṃ",
  "atk-s0513a4:4112_6": "āmantetvā “rathaṃ yojehī”ti āha. Amaccā panassa rathena gantuṃ adatvā suvaṇṇasivikāya",
  "atk-s0513a4:4112_7": "naṃ netvā pokkharaṇītīre nisīdāpetvā ārakkhaṃ saṃvidhāya paṭikkamiṃsu. Rājā pallaṅkena",
  "atk-s0513a4:4112_8": "nisinno attano dānaṃ āvajjesi. Tasmiṃ khaṇe sakkassa āsanaṃ uṇhaṃ ahosi. So āvajjento",
  "atk-s0513a4:4112_9": "taṃ kāraṇaṃ disvā “mahārājassa varaṃ datvā cakkhuṃ paṭipākatikaṃ karissāmī”ti cintetvā",
  "atk-s0513a4:4112_10": "tattha gantvā mahāsattassa avidūre aparāparaṃ caṅkami. Tamatthaṃ pakāsento satthā imā gāthā āha –",
  "atk-s0513a4:4113": "68.",
  "atk-s0513a4:4114": "“Tato so katipāhassa, uparūḷhesu cakkhusu;",
  "atk-s0513a4:4115": "Sūtaṃ āmantayī rājā, sivīnaṃ raṭṭhavaḍḍhano.",
  "atk-s0513a4:4116": "69.",
  "atk-s0513a4:4117": "“Yojehi sārathi yānaṃ, yuttañca paṭivedaya;",
  "atk-s0513a4:4118": "Uyyānabhūmiṃ gacchāma, pokkharañño vanāni ca.",
  "atk-s0513a4:4119": "70.",
  "atk-s0513a4:4120": "“So ca pokkharaṇītīre, pallaṅkena upāvisi;",
  "atk-s0513a4:4121": "Tassa sakko pāturahu, devarājā sujampatī”ti.",
  "atk-s0513a4:4122": "Sakkopi mahāsattena padasaddaṃ sutvā “ko eso”ti puṭṭho gāthamāha –",
  "atk-s0513a4:4123": "71.",
  "atk-s0513a4:4124": "“Sakkohamasmi devindo, āgatosmi tavantike;",
  "atk-s0513a4:4125": "Varaṃ varassu rājīsi, yaṃ kiñci manasicchasī”ti. –",
  "atk-s0513a4:4126": "Evaṃ vutte rājā gāthamāha –",
  "atk-s0513a4:4127": "72.",
  "atk-s0513a4:4128": "“Pahūtaṃ me dhanaṃ sakka, balaṃ koso canappako;",
  "atk-s0513a4:4129": "Andhassa me sato dāni, maraṇaññeva ruccatī”ti.",
  "atk-s0513a4:4131": "Tattha maraṇaññeva ruccatīti devarāja, idāni mayhaṃ andhabhāvena maraṇameva ruccati, taṃ me dehīti.",
  "atk-s0513a4:4132_0": "Atha naṃ sakko āha “sivirāja, kiṃ pana tvaṃ maritukāmo hutvā maraṇaṃ rocesi, udāhu",
  "atk-s0513a4:4132_1": "andhabhāvenā”ti? “Andhabhāvena devā”ti. “Mahārāja, dānaṃ nāma na kevalaṃ samparāyatthameva",
  "atk-s0513a4:4132_2": "dīyati, diṭṭhadhammatthāyapi paccayo hoti, tvañca ekaṃ cakkhuṃ yācito dve adāsi,",
  "atk-s0513a4:4132_3": "tena saccakiriyaṃ karohī”ti kathaṃ samuṭṭhāpetvā āha –",
  "atk-s0513a4:4133": "73.",
  "atk-s0513a4:4134": "“Yāni saccāni dvipadinda, tāni bhāsassu khattiya;",
  "atk-s0513a4:4135": "Saccaṃ te bhaṇamānassa, puna cakkhu bhavissatī”ti.",
  "atk-s0513a4:4136_0": "Taṃ sutvā mahāsatto “sakka, sacesi mama cakkhuṃ dātukāmo, aññaṃ upāyaṃ mā kari, mama",
  "atk-s0513a4:4136_1": "dānanissandeneva me cakkhu uppajjatū”ti vatvā sakkena “mahārāja, ahaṃ sakko devarājāpi",
  "atk-s0513a4:4136_2": "na paresaṃ cakkhuṃ dātuṃ sakkomi, tayā dinnadānassa phaleneva te cakkhu uppajjissatī”ti",
  "atk-s0513a4:4136_3": "vutte “tena hi mayā dānaṃ sudinna”nti vatvā saccakiriyaṃ karonto gāthamāha –",
  "atk-s0513a4:4137": "74.",
  "atk-s0513a4:4138": "“Ye maṃ yācitumāyanti, nānāgottā vanibbakā;",
  "atk-s0513a4:4139": "Yopi maṃ yācate tattha, sopi me manaso piyo;",
  "atk-s0513a4:4140": "Etena saccavajjena, cakkhu me upapajjathā”ti.",
  "atk-s0513a4:4141_0": "Tattha ye manti ye maṃ yācituṃ āgacchanti, tesu yācakesu āgacchantesu yopi maṃ yācate,",
  "atk-s0513a4:4141_1": "sopi me manaso piyo. Etenāti sace mama sabbepi yācakā piyā, saccamevetaṃ mayā vuttaṃ,",
  "atk-s0513a4:4141_2": "etena me saccavacanena ekaṃ me cakkhu upapajjatha upapajjatūti āha.",
  "atk-s0513a4:4142": "Athassa vacanānantarameva paṭhamaṃ cakkhu udapādi. Tato dutiyassa uppajjanatthāya gāthādvayamāha –",
  "atk-s0513a4:4143": "75.",
  "atk-s0513a4:4144": "“Yaṃ maṃ so yācituṃ āgā, dehi cakkhunti brāhmaṇo;",
  "atk-s0513a4:4145": "Tassa cakkhūni pādāsiṃ, brāhmaṇassa vanibbato.",
  "atk-s0513a4:4146": "76.",
  "atk-s0513a4:4147": "“Bhiyyo maṃ āvisī pīti, somanassañcanappakaṃ;",
  "atk-s0513a4:4148": "Etena saccavajjena, dutiyaṃ me upapajjathā”ti.",
  "atk-s0513a4:4149_0": "Tattha yaṃ manti yo maṃ yācati. Soti so cakkhuvikalo brāhmaṇo “dehi me cakkhu”nti",
  "atk-s0513a4:4149_1": "yācituṃ āgato. Vanibbatoti yācantassa. Bhiyyo maṃ āvisīti brāhmaṇassa cakkhūni datvā",
  "atk-s0513a4:4149_2": "andhakālato paṭṭhāya tasmiṃ andhakāle tathārūpaṃ vedanaṃ agaṇetvā “aho sudinnaṃ me",
  "atk-s0513a4:4149_3": "dāna”nti paccavekkhantaṃ maṃ bhiyyo atirekatarā pīti āvisi, mama hadayaṃ paviṭṭhā,",
  "atk-s0513a4:4149_4": "somanassañca mama anantaṃ aparimāṇaṃ uppajji. Etenāti sace mama tadā anappakaṃ pītisomanassaṃ",
  "atk-s0513a4:4149_5": "uppannaṃ, saccamevetaṃ mayā vuttaṃ, etena me saccavacanena dutiyampi cakkhu upapajjatūti āha.",
  "atk-s0513a4:4150_0": "Taṅkhaṇaññeva dutiyampi cakkhu udapādi. Tāni panassa cakkhūni neva pākatikāni, na",
  "atk-s0513a4:4150_1": "dibbāni. Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā, upahatavatthuno",
  "atk-s0513a4:4150_2": "ca dibbacakkhu nāma na uppajjati, tāni panassa saccapāramitānubhāvena sambhūtāni",
  "atk-s0513a4:4150_3": "cakkhūnīti vuttāni. Tesaṃ uppattisamakālameva sakkānubhāvena sabbā rājaparisā sannipatitāva",
  "atk-s0513a4:4150_4": "ahesuṃ. Athassa sakko mahājanamajjheyeva thutiṃ karonto gāthādvayamāha –",
  "atk-s0513a4:4151": "77.",
  "atk-s0513a4:4152": "“Dhammena bhāsitā gāthā, sivīnaṃ raṭṭhavaḍḍhana;",
  "atk-s0513a4:4153": "Etāni tava nettāni, dibbāni paṭidissare.",
  "atk-s0513a4:4154": "78.",
  "atk-s0513a4:4155": "“Tirokuṭṭaṃ tiroselaṃ, samatiggayha pabbataṃ;",
  "atk-s0513a4:4156": "Samantā yojanasataṃ, dassanaṃ anubhontu te”ti.",
  "atk-s0513a4:4157_0": "Tattha dhammena bhāsitāti mahārāja, imā te gāthā dhammena sabhāveneva bhāsitā. Dibbānīti",
  "atk-s0513a4:4157_1": "dibbānubhāvayuttāni. Paṭidissareti paṭidissanti. Tirokuṭṭanti mahārāja, imāni te",
  "atk-s0513a4:4157_2": "cakkhūni devatānaṃ cakkhūni viya parakuṭṭaṃ paraselaṃ yaṃkiñci pabbatampi samatiggayha",
  "atk-s0513a4:4157_3": "atikkamitvā samantā dasa disā yojanasataṃ rūpadassanaṃ anubhontu sādhentūti attho.",
  "atk-s0513a4:4158_0": "Iti so ākāse ṭhatvā mahājanamajjhe imā gāthā bhāsitvā “appamatto hohī”ti mahāsattaṃ",
  "atk-s0513a4:4158_1": "ovaditvā devalokameva gato. Mahāsattopi mahājanaparivuto mahantena sakkārena nagaraṃ",
  "atk-s0513a4:4158_2": "pavisitvā sucandakaṃ pāsādaṃ abhiruhi. Tena cakkhūnaṃ paṭiladdhabhāvo sakalasiviraṭṭhe",
  "atk-s0513a4:4158_3": "pākaṭo jāto. Athassa dassanatthaṃ sakalaraṭṭhavāsino bahuṃ paṇṇākāraṃ gahetvā āgamiṃsu.",
  "atk-s0513a4:4158_4": "Mahāsatto “imasmiṃ mahājanasannipāte mama dānaṃ vaṇṇayissāmī”ti rājadvāre mahāmaṇḍapaṃ",
  "atk-s0513a4:4158_5": "kāretvā samussitasetacchatte rājapallaṅke nisinno nagare bheriṃ carāpetvā sabbaseniyo",
  "atk-s0513a4:4158_6": "sannipātetvā “ambho, siviraṭṭhavāsino imāni me dibbacakkhūni disvā ito paṭṭhāya dānaṃ",
  "atk-s0513a4:4158_7": "adatvā mā bhuñjathā”ti dhammaṃ desento catasso gāthā abhāsi –",
  "atk-s0513a4:4159": "79.",
  "atk-s0513a4:4160": "“Ko nīdha vittaṃ na dadeyya yācito, api visiṭṭhaṃ supiyampi attano;",
  "atk-s0513a4:4161": "Tadiṅgha sabbe sivayo samāgatā, dibbāni nettāni mamajja passatha.",
  "atk-s0513a4:4162": "80.",
  "atk-s0513a4:4163": "“Tirokuṭṭaṃ tiroselaṃ, samatiggayha pabbataṃ;",
  "atk-s0513a4:4164": "Samantā yojanasataṃ, dassanaṃ anubhonti me.",
  "atk-s0513a4:4165": "81.",
  "atk-s0513a4:4166": "“Na cāgamattā paramatthi kiñci, maccānaṃ idha jīvite;",
  "atk-s0513a4:4167": "Datvāna mānusaṃ cakkhuṃ, laddhaṃ me cakkhuṃ amānusaṃ.",
  "atk-s0513a4:4168": "82.",
  "atk-s0513a4:4169": "“Etampi disvā sivayo, detha dānāni bhuñjatha;",
  "atk-s0513a4:4170": "Datvā ca bhutvā ca yathānubhāvaṃ, aninditā saggamupetha ṭhāna”nti.",
  "atk-s0513a4:4171_0": "Tattha konīdhāti ko nu idha. Api visiṭṭhanti uttamampi samānaṃ. Cāgamattāti cāgapamāṇato",
  "atk-s0513a4:4171_1": "aññaṃ varaṃ nāma natthi. Idha jīviteti imasmiṃ jīvaloke. “Idha jīvata”ntipi pāṭho,",
  "atk-s0513a4:4171_2": "imasmiṃ loke jīvamānānanti attho. Amānusanti dibbacakkhu mayā laddhaṃ, iminā kāraṇena",
  "atk-s0513a4:4171_3": "veditabbametaṃ “cāgato uttamaṃ nāma natthī”ti. Etampi disvāti etaṃ mayā laddhaṃ dibbacakkhuṃ disvāpi.",
  "atk-s0513a4:4172_0": "Iti imāhi catūhi gāthāhi dhammaṃ desetvā tato paṭṭhāya anvaddhamāsaṃ pannarasuposathesu",
  "atk-s0513a4:4172_1": "mahājanaṃ sannipātāpetvā niccaṃ imāhi gāthāhi dhammaṃ desesi. Taṃ sutvā mahājano",
  "atk-s0513a4:4172_2": "dānādīni puññāni katvā devalokaṃ pūrentova agamāsi.",
  "atk-s0513a4:4173_0": "Satthā imaṃ dhammadesanaṃ āharitvā “evaṃ, bhikkhave, porāṇakapaṇḍitā bāhiradānena",
  "atk-s0513a4:4173_1": "asantuṭṭhā sampattayācakānaṃ attano cakkhūni uppāṭetvā adaṃsū”ti vatvā saccāni pakāsetvā",
  "atk-s0513a4:4173_2": "jātakaṃ samodhānesi – “tadā sīvikavejjo ānando ahosi, sakko anuruddho ahosi, sesaparisā",
  "atk-s0513a4:4173_3": "buddhaparisā, sivirājā pana ahameva ahosi”nti.",
  "atk-s0513a4:4174": "Sivijātakavaṇṇanā tatiyā.",
  "atk-s0513a4:4176": "[500] 4. Sirīmantajātakavaṇṇanā",
  "atk-s0513a4:4177": "83-103. Paññāyupetaṃ siriyā vihīnanti ayaṃ sirīmantapañho mahāumaṅge āvi bhavissati.",
  "atk-s0513a4:4178": "Sirīmantajātakavaṇṇanā catutthā.",
  "atk-s0513a4:4180": "[501] 5. Rohaṇamigajātakavaṇṇanā",
  "atk-s0513a4:4181_0": "Ete yūthā patiyantīti idaṃ satthā veḷuvane viharanto āyasmato ānandassa jīvitapariccāgaṃ",
  "atk-s0513a4:4181_1": "ārabbha kathesi. So panassa jīvitapariccāgo asītinipāte cūḷahaṃsajātake dhanapāladamane",
  "atk-s0513a4:4181_2": "āvi bhavissati. Evaṃ tenāyasmatā satthu atthāya jīvite pariccatte dhammasabhāyaṃ",
  "atk-s0513a4:4181_3": "kathaṃ samuṭṭhāpesuṃ “āvuso, āyasmā ānando sekkhapaṭisambhidappatto hutvā dasabalassatthāya",
  "atk-s0513a4:4181_4": "jīvitaṃ pariccajī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a4:4181_5": "pucchitvā “imāya nāmā”ti vutte “na, bhikkhave, idāneva, pubbepesa mamatthāya jīvitaṃ",
  "atk-s0513a4:4181_6": "pariccajiyevā”ti vatvā atītaṃ āhari.",
  "atk-s0513a4:4182_0": "Atīte bārāṇasiyaṃ brahmadatte rajjaṃ kārente khemā nāmassa aggamahesī ahosi. Tadā",
  "atk-s0513a4:4182_1": "bodhisatto himavantapadese migayoniyaṃ nibbattitvā suvaṇṇavaṇṇo ahosi sobhaggappatto.",
  "atk-s0513a4:4182_2": "Kaniṭṭhopissa cittamigo nāma suvaṇṇavaṇṇova ahosi, kaniṭṭhabhaginīpissa sutanā nāma",
  "atk-s0513a4:4182_3": "suvaṇṇavaṇṇāva ahosi. Mahāsatto pana rohaṇo nāma migarājā ahosi. So himavante dve",
  "atk-s0513a4:4182_4": "pabbatarājiyo atikkamitvā tatiyāya antare rohaṇaṃ nāma saraṃ nissāya asītimigasahassaparivāro",
  "atk-s0513a4:4182_5": "vāsaṃ kappesi. So andhe jiṇṇe mātāpitaro posesi. Atheko bārāṇasito avidūre nesādagāmavāsī",
  "atk-s0513a4:4182_6": "nesādaputto himavantaṃ paviṭṭho mahāsattaṃ disvā attano gāmaṃ āgantvā aparabhāge",
  "atk-s0513a4:4182_7": "kālaṃ karonto puttassārocesi “tāta, amhākaṃ kammabhūmiyaṃ asukasmiṃ nāma ṭhāne suvaṇṇavaṇṇo",
  "atk-s0513a4:4182_8": "migo vasati, sace rājā puccheyya, katheyyāsī”ti.",
  "atk-s0513a4:4183_0": "Athekadivasaṃ khemā devī paccūsakāle supinaṃ addasa. Evarūpo supino ahosi – suvaṇṇavaṇṇo",
  "atk-s0513a4:4183_1": "migo āgantvā kañcanapīṭhe nisīditvā suvaṇṇakiṅkiṇikaṃ ākoṭento viya madhurassarena",
  "atk-s0513a4:4183_2": "deviyā dhammaṃ deseti, sā sādhukāraṃ datvā dhammaṃ suṇāti. Migo dhammakathāya aniṭṭhitāya",
  "atk-s0513a4:4183_3": "eva uṭṭhāya gacchati, sā “migaṃ gaṇhatha gaṇhathā”ti vadantīyeva pabujjhi. Paricārikāyo",
  "atk-s0513a4:4183_4": "tassā saddaṃ sutvā “pihitadvāravātapānaṃ gehaṃ vātassapi okāso natthi, ayyā, imāya",
  "atk-s0513a4:4183_5": "velāya migaṃ gaṇhāpetī”ti avahasiṃsu. Sā tasmiṃ khaṇe “supino aya”nti ñatvā cintesi",
  "atk-s0513a4:4183_6": "“supinoti vutte rājā anādaro bhavissati, ‘dohaḷo uppanno’ti vutte pana ādarena pariyesissati,",
  "atk-s0513a4:4183_7": "suvaṇṇavaṇṇassa migassa dhammakathaṃ suṇissāmī”ti. Sā gilānālayaṃ katvā nipajji.",
  "atk-s0513a4:4183_8": "Rājā āgantvā “bhadde, kiṃ te aphāsuka”nti pucchi. “Deva, aññaṃ natthi, dohaḷo pana",
  "atk-s0513a4:4183_9": "me uppanno”ti. “Kiṃ icchasi devī”ti? “Suvaṇṇavaṇṇassa dhammikamigassa dhammaṃ sotukāmā",
  "atk-s0513a4:4183_10": "devā”ti. “Bhadde, yaṃ natthi, tattha te dohaḷo uppanno, suvaṇṇavaṇṇo nāma migoyeva",
  "atk-s0513a4:4183_11": "natthī”ti. So “sace na labhāmi, idheva me maraṇa”nti rañño piṭṭhiṃ datvā nipajji.",
  "atk-s0513a4:4184_0": "Rājā “sace atthi, labhissasī”ti parisamajjhe nisīditvā morajātake vuttanayeneva amacce",
  "atk-s0513a4:4184_1": "ca brāhmaṇe ca pucchitvā “suvaṇṇavaṇṇā migā nāma hontī”ti sutvā luddake sannipātetvā",
  "atk-s0513a4:4184_2": "“evarūpo migo kena diṭṭho, kena suto”ti pucchitvā tena nesādaputtena pitu santikā",
  "atk-s0513a4:4184_3": "sutaniyāmena kathite “samma, tassa te migassa ānītakāle mahantaṃ sakkāraṃ karissāmi,",
  "atk-s0513a4:4184_4": "gaccha ānehi na”nti vatvā paribbayaṃ datvā taṃ pesesi. Sopi “sacāhaṃ, deva, taṃ ānetuṃ",
  "atk-s0513a4:4184_5": "na sakkhissāmi, cammamassa ānessāmi, taṃ ānetuṃ asakkonto lomānipissa ānessāmi, tumhe",
  "atk-s0513a4:4184_6": "mā cintayitthā”ti vatvā attano nivesanaṃ gantvā puttadārassa paribbayaṃ datvā tattha",
  "atk-s0513a4:4184_7": "gantvā taṃ migarājānaṃ disvā “kasmiṃ nu kho ṭhāne pāsaṃ oḍḍetvā imaṃ migarājānaṃ",
  "atk-s0513a4:4184_8": "gaṇhituṃ sakkhissāmī”ti vīmaṃsanto pānīyatitthe okāsaṃ passi. So daḷhaṃ cammayottaṃ",
  "atk-s0513a4:4184_9": "vaṭṭetvā mahāsattassa pānīyapivanaṭṭhāne yaṭṭhipāsaṃ oḍḍesi.",
  "atk-s0513a4:4185_0": "Punadivase mahāsatto asītiyā migasahassehi saddhiṃ gocaraṃ caritvā “pakatitittheyeva",
  "atk-s0513a4:4185_1": "pānīyaṃ pivissāmī”ti tattha gantvā otarantoyeva pāse bajjhi. So “sacāhaṃ idāneva",
  "atk-s0513a4:4185_2": "baddharavaṃ ravissāmi, ñātigaṇā pānīyaṃ apivitvāva bhītā palāyissantī”ti cintetvā",
  "atk-s0513a4:4185_3": "yaṭṭhiyaṃ allīyitvā attano vase vattetvā pānīyaṃ pivanto viya ahosi. Atha asītiyā",
  "atk-s0513a4:4185_4": "migasahassānaṃ pānīyaṃ pivitvā uttaritvā ṭhitakāle “pāsaṃ chindissāmī”ti tikkhattuṃ",
  "atk-s0513a4:4185_5": "ākaḍḍhi. Paṭhamavāre cammaṃ chijji, dutiyavāre maṃsaṃ chijji, tatiyavāre nhāruṃ chinditvā",
  "atk-s0513a4:4185_6": "pāso aṭṭhiṃ āhacca aṭṭhāsi. So chindituṃ asakkonto baddharavaṃ ravi, migagaṇā bhāyitvā",
  "atk-s0513a4:4185_7": "tīhi ghaṭāhi palāyiṃsu. Cittamigo tiṇṇampi ghaṭānaṃ antare mahāsattaṃ adisvā “idaṃ",
  "atk-s0513a4:4185_8": "bhayaṃ uppajjamānaṃ mama bhātu uppannaṃ bhavissatī”ti cintetvā tassa santikaṃ gantvā",
  "atk-s0513a4:4185_9": "baddhaṃ passi. Atha naṃ mahāsatto disvā “bhātika, mā idha tiṭṭha, sāsaṅkaṃ idaṃ ṭhāna”nti",
  "atk-s0513a4:4185_10": "vatvā uyyojento paṭhamaṃ gāthamāha –",
  "atk-s0513a4:4186": "104.",
  "atk-s0513a4:4187": "“Ete yūthā patiyanti, bhītā maraṇassa cittaka;",
  "atk-s0513a4:4188": "Gaccha tuvampi mākaṅkhi, jīvissanti tayā sahā”ti.",
  "atk-s0513a4:4189_0": "Tattha eteti cakkhupathaṃ atikkamitvā dūragate sandhāyāha. Patiyantīti patigacchanti,",
  "atk-s0513a4:4189_1": "palāyantīti attho. Cittakāti taṃ ālapati. Tayā sahāti tvaṃ etesaṃ mama ṭhāne ṭhatvā",
  "atk-s0513a4:4189_2": "rājā hohi, ete tayā saddhiṃ jīvissantīti.",
  "atk-s0513a4:4190": "Tato ubhinnampi tisso ekantarikagāthāyo honti –",
  "atk-s0513a4:4191": "105.",
  "atk-s0513a4:4192": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4193": "Na taṃ ahaṃ jahissāmi, idha hissāmi jīvitaṃ.",
  "atk-s0513a4:4194": "106.",
  "atk-s0513a4:4195": "“Te hi nūna marissanti, andhā apariṇāyakā;",
  "atk-s0513a4:4196": "Gaccha tuvampi mākaṅkhi, jīvissanti tayā saha.",
  "atk-s0513a4:4197": "107.",
  "atk-s0513a4:4198": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4199": "Na taṃ baddhaṃ jahissāmi, idha hissāmi jīvita”nti.",
  "atk-s0513a4:4200_0": "Tattha rohaṇāti mahāsattaṃ nāmenālapati. Avakassatīti kaḍḍhayati, sokena vā kaḍḍhīyati.",
  "atk-s0513a4:4200_1": "Te hi nūnāti te amhākaṃ mātāpitaro ekaṃseneva dvīsupi amhesu idha matesu apariṇāyakā",
  "atk-s0513a4:4200_2": "hutvā appaṭijaggiyamānā sussitvā marissanti, tasmā bhātika cittaka, gaccha tuvaṃ,",
  "atk-s0513a4:4200_3": "tayā saha te jīvissantīti attho. Idha hissāmīti imasmiṃyeva ṭhāne jīvitaṃ jahissāmīti.",
  "atk-s0513a4:4201_0": "Iti vatvā bodhisattassa dakkhiṇapassaṃ nissāya taṃ sandhāretvā assāsento aṭṭhāsi.",
  "atk-s0513a4:4201_1": "Sutanāpi migapotikā palāyitvā migānaṃ antare ubho bhātike apassantī “idaṃ bhayaṃ",
  "atk-s0513a4:4201_2": "mama bhātikānaṃ uppannaṃ bhavissatī”ti nivattitvā tesaṃ santikaṃ āgatā. Naṃ āgacchantiṃ",
  "atk-s0513a4:4201_3": "disvā mahāsatto pañcamaṃ gāthamāha –",
  "atk-s0513a4:4202": "108.",
  "atk-s0513a4:4203": "“Gaccha bhīru palāyassu, kūṭe baddhosmi āyase;",
  "atk-s0513a4:4204": "Gaccha tuvampi mākaṅkhi, jīvissanti tayā sahā”ti.",
  "atk-s0513a4:4205_0": "Tattha bhīrūti mātugāmo nāma appamattakenapi bhāyati, tena naṃ evaṃ ālapati. Kūṭeti",
  "atk-s0513a4:4205_1": "paṭicchannapāse. Āyaseti so hi antoudake ayakkhandhaṃ koṭṭetvā tattha sāradāruṃ yaṭṭhiṃ",
  "atk-s0513a4:4205_2": "bandhitvā oḍḍito, tasmā evamāha. Tayā sahāti te asītisahassā migā tayā saddhiṃ jīvissantīti.",
  "atk-s0513a4:4206": "Tato paraṃ purimanayeneva tisso gāthā honti –",
  "atk-s0513a4:4207": "109.",
  "atk-s0513a4:4208": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4209": "Na taṃ ahaṃ jahissāmi, idha hissāmi jīvitaṃ.",
  "atk-s0513a4:4210": "110.",
  "atk-s0513a4:4211": "“Te hi nūna marissanti, andhā apariṇāyakā;",
  "atk-s0513a4:4212": "Gaccha tuvampi mākaṅkhi, jīvissanti tayā saha.",
  "atk-s0513a4:4213": "111.",
  "atk-s0513a4:4214": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4215": "Na taṃ baddhaṃ jahissāmi, idha hissāmi jīvita”nti.",
  "atk-s0513a4:4216": "Tattha te hi nūnāti idhāpi mātāpitaroyeva sandhāyāha.",
  "atk-s0513a4:4217_0": "Sāpi tatheva paṭikkhipitvā mahāsattassa vāmapassaṃ nissāya assāsayamānā aṭṭhāsi.",
  "atk-s0513a4:4217_1": "Luddopi te mige palāyante disvā baddharavañca sutvā “baddho bhavissati migarājā”ti",
  "atk-s0513a4:4217_2": "daḷhaṃ kacchaṃ bandhitvā migamāraṇasattiṃ ādāya vegenāgacchi. Mahāsatto taṃ āgacchantaṃ",
  "atk-s0513a4:4217_3": "disvā navamaṃ gāthamāha –",
  "atk-s0513a4:4218": "112.",
  "atk-s0513a4:4219": "“Ayaṃ so luddako eti, luddarūpo sahāvudho;",
  "atk-s0513a4:4220": "Yo no vadhissati ajja, usunā sattiyā apī”ti.",
  "atk-s0513a4:4221": "Tattha luddarūpoti dāruṇajātiko. Sattiyā apīti sattiyāpi no paharitvā vadhissati, tasmā yāva so nāgacchati, tāva palāyathāti.",
  "atk-s0513a4:4222_0": "Taṃ disvāpi cittamigo na palāyi. Sutanā pana sakabhāvena saṇṭhātuṃ asakkontī maraṇabhayabhītā",
  "atk-s0513a4:4222_1": "thokaṃ palāyitvā – “ahaṃ dve bhātike pahāya kuhiṃ palāyissāmī”ti attano jīvitaṃ jahitvā",
  "atk-s0513a4:4222_2": "nalāṭena maccuṃ ādāya punāgantvā bhātu vāmapasse aṭṭhāsi. Tamatthaṃ pakāsento satthā dasamaṃ gāthamāha –",
  "atk-s0513a4:4223": "113.",
  "atk-s0513a4:4224": "“Sā muhuttaṃ palāyitvā, bhayaṭṭā bhayatajjitā;",
  "atk-s0513a4:4225": "Sudukkaraṃ akarā bhīru, maraṇāyūpanivattathā”ti.",
  "atk-s0513a4:4226": "Tattha maraṇāyūpanivattathāti maraṇatthāya upanivatti.",
  "atk-s0513a4:4227_0": "Luddopi āgantvā te tayo jane ekato ṭhite disvā mettacittaṃ uppādetvā ekakucchiyaṃ",
  "atk-s0513a4:4227_1": "nibbattabhātaro viya te maññamāno cintesi “migarājā, tāva pāse baddho, ime pana dve",
  "atk-s0513a4:4227_2": "janā hirottappabandhanena baddhā, kiṃ nu kho ime etassa hontī”ti? Atha naṃ pucchanto gāthamāha –",
  "atk-s0513a4:4228": "114.",
  "atk-s0513a4:4229": "“Kiṃ nu teme migā honti, muttā baddhaṃ upāsare;",
  "atk-s0513a4:4230": "Na taṃ cajitumicchanti, jīvitassapi kāraṇā”ti.",
  "atk-s0513a4:4231": "Tattha kiṃ nu temeti kiṃ nu te ime. Upāsareti upāsanti.",
  "atk-s0513a4:4232": "Athassa bodhisatto ācikkhi –",
  "atk-s0513a4:4233": "115.",
  "atk-s0513a4:4234": "“Bhātaro honti me ludda, sodariyā ekamātukā;",
  "atk-s0513a4:4235": "Na maṃ cajitumicchanti, jīvitassapi kāraṇā”ti.",
  "atk-s0513a4:4236_0": "So tassa vacanaṃ sutvā bhiyyosomattāya muducitto ahosi. Cittamigarājā tassa muducittabhāvaṃ",
  "atk-s0513a4:4236_1": "ñatvā “samma luddaka, mā tvaṃ etaṃ migarājānaṃ ‘migamattoyevā’ti maññittha, ayañhi",
  "atk-s0513a4:4236_2": "asītiyā migasahassānaṃ rājā sīlācārasampanno sabbasattesu muducitto mahāpañño andhe",
  "atk-s0513a4:4236_3": "jiṇṇe mātāpitaro poseti. Sace tvaṃ evarūpaṃ dhammikaṃ migaṃ māresi, etaṃ mārento",
  "atk-s0513a4:4236_4": "mātāpitaro ca no mañca bhaginiñca meti amhe pañcapi jane māresiyeva. Mayhaṃ pana",
  "atk-s0513a4:4236_5": "bhātu jīvitaṃ dento pañcannampi janānaṃ jīvitadāyakosī”ti vatvā gāthamāha –",
  "atk-s0513a4:4237": "116.",
  "atk-s0513a4:4238": "“Te hi nūna marissanti, andhā apariṇāyakā;",
  "atk-s0513a4:4239": "Pañcannaṃ jīvitaṃ dehi, bhātaraṃ muñca luddakā”ti.",
  "atk-s0513a4:4240": "So tassa dhammakathaṃ sutvā pasannacitto “mā bhāyi sāmī”ti vatvā anantaraṃ gāthamāha –",
  "atk-s0513a4:4241": "117.",
  "atk-s0513a4:4242": "“So vo ahaṃ pamokkhāmi, mātāpettibharaṃ migaṃ;",
  "atk-s0513a4:4243": "Nandantu mātāpitaro, muttaṃ disvā mahāmiga”nti.",
  "atk-s0513a4:4244": "Tattha voti nipātamattaṃ. Muttanti bandhanā muttaṃ passitvā.",
  "atk-s0513a4:4245_0": "Evañca pana vatvā cintesi “raññā dinnayaso mayhaṃ kiṃ karissati, sacāhaṃ imaṃ migarājānaṃ",
  "atk-s0513a4:4245_1": "vadhissāmi, ayaṃ vā me pathavī bhijjitvā vivaraṃ dassati, asani vā me matthake patissati,",
  "atk-s0513a4:4245_2": "vissajjessāmi na”nti. So mahāsattaṃ upasaṅkamitvā yaṭṭhiṃ pātetvā cammayottaṃ chinditvā",
  "atk-s0513a4:4245_3": "migarājānaṃ āliṅgitvā udakapariyante nipajjāpetvā muducittena saṇikaṃ pāsā mocetvā",
  "atk-s0513a4:4245_4": "nhārūhi nhāruṃ, maṃsena maṃsaṃ, cammena cammaṃ samodhānetvā udakena lohitaṃ dhovitvā",
  "atk-s0513a4:4245_5": "mettacittena punappunaṃ parimajji. Tassa mettānubhāveneva mahāsattassa pāramitānubhāvena",
  "atk-s0513a4:4245_6": "ca sabbāni nhārumaṃsacammāni sandhīyiṃsu, pādo sañchannachavi sañchannalomo ahosi,",
  "atk-s0513a4:4245_7": "asukaṭṭhāne baddho ahosītipi na paññāyi. Mahāsatto sukhappatto hutvā aṭṭhāsi. Taṃ",
  "atk-s0513a4:4245_8": "disvā cittamigo somanassajāto luddassa anumodanaṃ karonto gāthamāha –",
  "atk-s0513a4:4246": "118.",
  "atk-s0513a4:4247": "“Evaṃ luddaka nandassu, saha sabbehi ñātibhi;",
  "atk-s0513a4:4248": "Yathāhamajja nandāmi, muttaṃ disvā mahāmiga”nti.",
  "atk-s0513a4:4249_0": "Atha mahāsatto “kiṃ nu kho esa luddo maṃ gaṇhanto attano kāmena gaṇhi, udāhu aññassa",
  "atk-s0513a4:4249_1": "āṇattiyā”ti cintetvā gahitakāraṇaṃ pucchi. Luddaputto āha – “sāmi, na mayhaṃ tumhehi",
  "atk-s0513a4:4249_2": "kammaṃ atthi, rañño pana aggamahesī khemā nāma tumhākaṃ dhammakathaṃ sotukāmā, tadatthāya",
  "atk-s0513a4:4249_3": "rañño āṇattiyā tvaṃ mayā gahito”ti. Samma, evaṃ sante maṃ vissajjento atidukkaraṃ",
  "atk-s0513a4:4249_4": "karosi, ehi maṃ netvā rañño dassehi, deviyā dhammaṃ kathessāmīti. Sāmi, rājāno nāma",
  "atk-s0513a4:4249_5": "kakkhaḷā, ko jānāti, kiṃ bhavissati, mayhaṃ raññā dinnayasena kammaṃ natthi, gaccha",
  "atk-s0513a4:4249_6": "tvaṃ yathāsukhanti. Puna mahāsatto “iminā maṃ vissajjentena atidukkaraṃ kataṃ, yasapaṭilābhassa",
  "atk-s0513a4:4249_7": "upāyamassa karissāmī”ti cintetvā “samma, piṭṭhiṃ tāva me hatthena parimajjā”ti āha.",
  "atk-s0513a4:4249_8": "“So parimajji, hattho suvaṇṇavaṇṇehi lomehi pūri”. “Sāmi, imehi lomehi kiṃ kāromī”ti.",
  "atk-s0513a4:4249_9": "“Samma, imāni haritvā rañño ca deviyā ca dassetvā ‘imāni tassa suvaṇṇavaṇṇamigassa",
  "atk-s0513a4:4249_10": "lomānī’ti vatvā mama ṭhāne ṭhatvā imāhi gāthāhi deviyā dhammaṃ desehi, taṃ sutvāyeva",
  "atk-s0513a4:4249_11": "cassā dohaḷo paṭippassambhissatī”ti. “Dhammaṃ cara mahārājā”ti dasa dhammacariyagāthā",
  "atk-s0513a4:4249_12": "uggaṇhāpetvā pañca sīlāni datvā appamādena ovaditvā uyyojesi. Luddaputto mahāsattaṃ",
  "atk-s0513a4:4249_13": "ācariyaṭṭhāne ṭhapetvā tikkhattuṃ padakkhiṇaṃ katvā catūsu ṭhānesu vanditvā lomāni",
  "atk-s0513a4:4249_14": "paduminipattena gahetvā pakkāmi. Tepi tayo janā thokaṃ anugantvā mukhena gocarañca",
  "atk-s0513a4:4249_15": "pānīyañca gahetvā mātāpitūnaṃ santikaṃ gamiṃsu. Mātāpitaro “tāta rohaṇa, tvaṃ kira",
  "atk-s0513a4:4249_16": "pāse baddho kathaṃ muttosī”ti pucchantā gāthamāhaṃsu –",
  "atk-s0513a4:4250": "119.",
  "atk-s0513a4:4251": "“Kathaṃ tvaṃ pamokkho āsi, upanītasmi jīvite;",
  "atk-s0513a4:4252": "Kathaṃ putta amocesi, kūṭapāsamha luddako”ti.",
  "atk-s0513a4:4253": "Tattha upanītasmīti tava jīvite maraṇasantikaṃ upanīte kathaṃ pamokkho āsi.",
  "atk-s0513a4:4254": "Taṃ sutvā bodhisatto tisso gāthā abhāsi –",
  "atk-s0513a4:4255": "120.",
  "atk-s0513a4:4256": "“Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;",
  "atk-s0513a4:4257": "Subhāsitāhi vācāhi, cittako maṃ amocayi.",
  "atk-s0513a4:4258": "121.",
  "atk-s0513a4:4259": "“Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;",
  "atk-s0513a4:4260": "Subhāsitāhi vācāhi, sutanā maṃ amocayi.",
  "atk-s0513a4:4261": "122.",
  "atk-s0513a4:4262": "“Sutvā kaṇṇasukhaṃ vācaṃ, hadayaṅgaṃ hadayassitaṃ;",
  "atk-s0513a4:4263": "Subhāsitāni sutvāna, luddako maṃ amocayī”ti.",
  "atk-s0513a4:4264": "Tattha bhaṇanti bhaṇanto. Hadayaṅganti hadayaṅgamaṃ. Dutiyagāthāya bhaṇanti bhaṇamānā. Sutvāti so imesaṃ ubhinnaṃ vācaṃ sutvā.",
  "atk-s0513a4:4265": "Athassa mātāpitaro anumodantā āhaṃsu –",
  "atk-s0513a4:4266": "123.",
  "atk-s0513a4:4267": "“Evaṃ ānandito hotu, saha dārehi luddako;",
  "atk-s0513a4:4268": "Yathā mayajja nandāma, disvā rohaṇamāgata”nti.",
  "atk-s0513a4:4269": "Luddopi araññā nikkhamitvā rājakulaṃ gantvā rājānaṃ vanditvā ekamantaṃ aṭṭhāsi. Taṃ disvā rājā gāthamāha –",
  "atk-s0513a4:4270": "124.",
  "atk-s0513a4:4271": "“Nanu tvaṃ avaca ludda, ‘migacammāni āhariṃ’;",
  "atk-s0513a4:4272": "Atha kena nu vaṇṇena, migacammāni nāharī”ti.",
  "atk-s0513a4:4273_0": "Tattha migacammānīti migaṃ vā cammaṃ vā. Āharinti āharissāmi. Idaṃ vuttaṃ hoti –",
  "atk-s0513a4:4273_1": "ambho ludda, nanu tvaṃ evaṃ avaca “migaṃ ānetuṃ asakkonto cammaṃ āharissāmi, taṃ",
  "atk-s0513a4:4273_2": "asakkonto lomānī”ti, so tvaṃ kena kāraṇena neva migaṃ, na migacammaṃ āharīti?",
  "atk-s0513a4:4274": "Taṃ sutvā luddo gāthamāha –",
  "atk-s0513a4:4275": "125.",
  "atk-s0513a4:4276": "“Āgamā ceva hatthatthaṃ, kūṭapāsañca so migo;",
  "atk-s0513a4:4277": "Abajjhi taṃ migarājaṃ, tañca muttā upāsare.",
  "atk-s0513a4:4278": "126.",
  "atk-s0513a4:4279": "“Tassa me ahu saṃvego, abbhuto lomahaṃsano;",
  "atk-s0513a4:4280": "Imañcāhaṃ migaṃ haññe, ajja hissāmi jīvita”nti.",
  "atk-s0513a4:4281_0": "Tattha āgamāti mahārāja, so migo mama hatthatthaṃ hatthapāsañceva mayā oḍḍitaṃ kūṭapāsañca",
  "atk-s0513a4:4281_1": "āgato, tasmiñca kūṭapāse abajjhi. Tañca muttā upāsareti tañca baddhaṃ apare muttā",
  "atk-s0513a4:4281_2": "abaddhāva dve migā assāsentā taṃ nissāya aṭṭhaṃsu. Abbhutoti pubbe abhūtapubbo. Imañcāhanti",
  "atk-s0513a4:4281_3": "atha me saṃviggassa etadahosi “sace ahaṃ imaṃ migaṃ hanissāmi, ajjeva imasmiṃyeva",
  "atk-s0513a4:4281_4": "ṭhāne jīvitaṃ jahissāmī”ti.",
  "atk-s0513a4:4282": "Taṃ sutvā rājā āha –",
  "atk-s0513a4:4283": "127.",
  "atk-s0513a4:4284": "“Kīdisā te migā ludda, kīdisā dhammikā migā;",
  "atk-s0513a4:4285": "Kathaṃvaṇṇā kathaṃsīlā, bāḷhaṃ kho ne pasaṃsasī”ti.",
  "atk-s0513a4:4286": "Idaṃ so rājā vimhayavasena punappunaṃ pucchati. Taṃ sutvā luddo gāthamāha –",
  "atk-s0513a4:4287": "128.",
  "atk-s0513a4:4288": "“Odātasiṅgā sucivālā, jātarūpatacūpamā;",
  "atk-s0513a4:4289": "Pādā lohitakā tesaṃ, añjitakkhā manoramā”ti.",
  "atk-s0513a4:4290_0": "Tattha odātasiṅgāti rajatadāmasadisasiṅgā. Sucivālāti cāmarivālasadisena sucinā vālena",
  "atk-s0513a4:4290_1": "samannāgatā. Lohitakāti rattanakhā pavāḷasadisā. Pādāti khurapariyantā. Añjitakkhāti",
  "atk-s0513a4:4290_2": "añjitehi viya visuddhapañcapasādehi akkhīhi samannāgatā.",
  "atk-s0513a4:4291": "Iti so kathentova mahāsattassa suvaṇṇavaṇṇāni lomāni rañño hatthe ṭhapetvā tesaṃ migānaṃ sarīravaṇṇaṃ pakāsento gāthamāha –",
  "atk-s0513a4:4292": "129.",
  "atk-s0513a4:4293": "“Edisā te migā deva, edisā dhammikā migā;",
  "atk-s0513a4:4294": "Mātāpettibharā deva, na te so abhihāritu”nti.",
  "atk-s0513a4:4295_0": "Tattha mātāpettibharāti jiṇṇe andhe mātāpitaro posenti, etādisā nesaṃ dhammikatā.",
  "atk-s0513a4:4295_1": "Na te so abhihāritunti so migarājā na sakkā kenaci tava paṇṇākāratthāya abhiharitunti",
  "atk-s0513a4:4295_2": "attho. “Abhihārayi”ntipi pāṭho, so ahaṃ taṃ te paṇṇākāratthāya nābhihārayiṃ na āharinti attho.",
  "atk-s0513a4:4296_0": "Iti so mahāsattassa ca cittamigassa ca sutanāya migapotikāya ca guṇaṃ kathetvā “mahārāja,",
  "atk-s0513a4:4296_1": "ahaṃ tena migaraññā ‘attano lomāni dassetvā mama ṭhāne ṭhatvā dasahi rājadhammacariyagāthāhi",
  "atk-s0513a4:4296_2": "deviyā dhammaṃ katheyyāsī’ti uggaṇhāpito āṇatto”ti āha. Taṃ sutvā rājā naṃ nhāpetvā",
  "atk-s0513a4:4296_3": "ahatavatthāni nivāsetvā sattaratanakhacite pallaṅke nisīdāpetvā sayaṃ deviyā saddhiṃ",
  "atk-s0513a4:4296_4": "nīcāsane ekamantaṃ nisīditvā taṃ añjaliṃ paggayha yācati. So dhammaṃ desento āha –",
  "atk-s0513a4:4297": "“Dhammaṃ cara mahārāja, mātāpitūsu khattiya;",
  "atk-s0513a4:4298": "Idha dhammaṃ caritvāna, rāja saggaṃ gamissasi.",
  "atk-s0513a4:4299": "“Dhammaṃ cara mahārāja, puttadāresu khattiya;",
  "atk-s0513a4:4300": "Idha dhammaṃ caritvāna, rāja saggaṃ gamissasi.",
  "atk-s0513a4:4301": "“Dhammaṃ cara mahārāja, mittāmaccesu khattiya;",
  "atk-s0513a4:4302": "Idha dhammaṃ caritvāna, rāja saggaṃ gamissasi.",
  "atk-s0513a4:4303": "“Dhammaṃ cara mahārāja, vāhanesu balesu ca;",
  "atk-s0513a4:4304": "Idha dhammaṃ caritvāna, rāja saggaṃ gamissasi.",
  "atk-s0513a4:4305": "“Dhammaṃ cara mahārāja, gāmesu nigamesu ca;",
  "atk-s0513a4:4306": "Idha dhammaṃ caritvāna, rāja saggaṃ gamissasi.",
  "atk-s0513a4:4307": "“Dhammaṃ cara mahārāja, raṭṭhesu janapadesu ca;",
  "atk-s0513a4:4308": "Idha dhammaṃ caritvāna, rāja saggaṃ gamissasi.",
  "atk-s0513a4:4309": "“Dhammaṃ cara mahārāja, samaṇabrāhmaṇesu ca;",
  "atk-s0513a4:4310": "Idha dhammaṃ caritvāna, rāja saggaṃ gamissasi.",
  "atk-s0513a4:4311": "“Dhammaṃ cara mahārāja, migapakkhīsu khattiya;",
  "atk-s0513a4:4312": "Idha dhammaṃ caritvāna, rāja saggaṃ gamissasi.",
  "atk-s0513a4:4313": "“Dhammaṃ cara mahārāja, dhammo ciṇṇo sukhāvaho;",
  "atk-s0513a4:4314": "Idha dhammaṃ caritvāna, rāja saggaṃ gamissasi.",
  "atk-s0513a4:4315": "“Dhammaṃ cara mahārāja, saindā devā sabrahmakā;",
  "atk-s0513a4:4316": "Suciṇṇena divaṃ pattā, mā dhammaṃ rāja pāmado”ti. ;",
  "atk-s0513a4:4317_0": "Iti nesādaputto mahāsattena desitaniyāmena ākāsagaṅgaṃ otārento viya buddhalīlāya",
  "atk-s0513a4:4317_1": "dhammaṃ desesi. Mahājano sādhukārasahassāni pavattesi. Dhammakathaṃ sutvāyeva deviyā",
  "atk-s0513a4:4317_2": "dohaḷo paṭippassambhi. Rājā tussitvā luddaputtaṃ mahantena yasena santappento tisso gāthā abhāsi –",
  "atk-s0513a4:4318": "130.",
  "atk-s0513a4:4319": "“Dammi nikkhasataṃ ludda, thūlañca maṇikuṇḍalaṃ;",
  "atk-s0513a4:4320": "Catussadañca pallaṅkaṃ, umāpupphasarinnibhaṃ.",
  "atk-s0513a4:4321": "131.",
  "atk-s0513a4:4322": "“Dve ca sādisiyo bhariyā, usabhañca gavaṃ sataṃ;",
  "atk-s0513a4:4323": "Dhammena rajjaṃ kāressaṃ, bahukāro mesi luddaka.",
  "atk-s0513a4:4324": "132.",
  "atk-s0513a4:4325": "“Kasivāṇijjā iṇadānaṃ, ucchācariyā ca luddaka;",
  "atk-s0513a4:4326": "Etena dāraṃ posehi, mā pāpaṃ akarī punā”ti.",
  "atk-s0513a4:4327_0": "Tattha thūlanti mahagghaṃ maṇikuṇḍalapasādhanañca te dammi. Catussadanti caturussadaṃ,",
  "atk-s0513a4:4327_1": "catuussīsakanti attho. Umāpupphasarinnibhanti nīlapaccattharaṇattā umāpupphasadisāya",
  "atk-s0513a4:4327_2": "nibhāya obhāsena samannāgataṃ, kāḷavaṇṇadārusāramayaṃ vā. Sādisiyoti aññamaññaṃ rūpena",
  "atk-s0513a4:4327_3": "ca bhogena ca sadisā. Usabhañca gavaṃ satanti usabhaṃ jeṭṭhakaṃ katvā gavaṃ satañca",
  "atk-s0513a4:4327_4": "te dammi. Kāressanti dasa rājadhamme akopento dhammeneva rajjaṃ kāressāmi. Bahukāro",
  "atk-s0513a4:4327_5": "mesīti suvaṇṇavaṇṇassa migarañño ṭhāne ṭhatvā dhammassa desitattā tvaṃ mama bahupakāro,",
  "atk-s0513a4:4327_6": "migarājena vuttaniyāmeneva te ahaṃ pañcasu sīlesu patiṭṭhāpito. Kasivāṇijjāti samma",
  "atk-s0513a4:4327_7": "luddaka, ahampi migarājānaṃ adisvā tassa vacanameva sutvā pañcasu sīlesu patiṭṭhito,",
  "atk-s0513a4:4327_8": "tvampi ito paṭṭhāya sīlavā hohi, yāni tāni kasivāṇijjāni iṇadānaṃ uñchācariyāti ājīvamukhāni,",
  "atk-s0513a4:4327_9": "eteneva sammāājīvena tava puttadāraṃ posehi, mā puna pāpaṃ karīti.",
  "atk-s0513a4:4328_0": "So rañño kathaṃ sutvā “na me gharāvāsenattho, pabbajjaṃ me anujānātha devā”ti anujānāpetvā",
  "atk-s0513a4:4328_1": "raññā dinnadhanaṃ puttadārassa datvā himavantaṃ pavisitvā isipabbajjaṃ pabbajitvā",
  "atk-s0513a4:4328_2": "aṭṭha samāpattiyo nibbattetvā brahmalokaparāyaṇo ahosi. Rājāpi mahāsattassa ovāde",
  "atk-s0513a4:4328_3": "ṭhatvā saggapuraṃ pūresi, tassa ovādo vassasahassaṃ pavatti.",
  "atk-s0513a4:4329_0": "Satthā imaṃ dhammadesanaṃ āharitvā “evaṃ bhikkhave pubbepi mamatthāya ānandena jīvitaṃ",
  "atk-s0513a4:4329_1": "pariccattamevā”ti vatvā jātakaṃ samodhānesi – “tadā luddo channo ahosi, rājā sāriputto,",
  "atk-s0513a4:4329_2": "devī khemā bhikkhunī, mātāpitaro mahārājakulāni, sutanā uppalavaṇṇā, cittamigo ānando,",
  "atk-s0513a4:4329_3": "asīti migasahassāni sākiyagaṇo, rohaṇo migarājā pana ahameva ahosi”nti.",
  "atk-s0513a4:4330": "Rohaṇamigajātakavaṇṇanā pañcamā.",
  "atk-s0513a4:4332": "[502] 6. Cūḷahaṃsajātakavaṇṇanā",
  "atk-s0513a4:4333_0": "Ete haṃsā pakkamantīti idaṃ satthā veḷuvane viharanto ānandatherassa jīvitapariccāgameva",
  "atk-s0513a4:4333_1": "ārabbha kathesi. Tadāpi hi dhammasabhāyaṃ therassa guṇakathaṃ kathentesu bhikkhūsu",
  "atk-s0513a4:4333_2": "satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a4:4333_3": "nāmā”ti vutte “na, bhikkhave, idāneva, pubbepi ānandena mamatthāya jīvitaṃ pariccattamevā”ti vatvā atītaṃ āhari.",
  "atk-s0513a4:4334_0": "Atīte bārāṇasiyaṃ bahuputtako nāma rājā rajjaṃ kāresi. Khemā nāmassa aggamahesī ahosi.",
  "atk-s0513a4:4334_1": "Tadā mahāsatto suvaṇṇahaṃsayoniyaṃ nibbattitvā navutihaṃsasahassaparivuto cittakūṭe",
  "atk-s0513a4:4334_2": "vasi. Tadāpi devī vuttanayeneva supinaṃ disvā rañño suvaṇṇavaṇṇahaṃsassa dhammadesanāsavanadohaḷaṃ",
  "atk-s0513a4:4334_3": "ārocesi. Rājāpi amacce pucchitvā “suvaṇṇavaṇṇahaṃsā nāma cittakūṭapabbate vasantī”ti",
  "atk-s0513a4:4334_4": "ca sutvā khemaṃ nāma saraṃ kāretvā nānappakārāni nivāpadhaññāni ropāpetvā catūsu",
  "atk-s0513a4:4334_5": "kaṇṇesu devasikaṃ abhayaghosanaṃ ghosāpesi, ekañca luddaputtaṃ haṃsānaṃ gahaṇatthāya",
  "atk-s0513a4:4334_6": "payojesi. Tassa payojitākāro ca, tena tattha sakuṇānaṃ upaparikkhitabhāvo ca, suvaṇṇahaṃsānaṃ",
  "atk-s0513a4:4334_7": "āgatakāle rañño ārocetvā pāsānaṃ oḍḍitaniyāmo ca, mahāsattassa pāse baddhaniyāmo",
  "atk-s0513a4:4334_8": "ca, sumukhassa haṃsasenāpatino tīsu haṃsaghaṭāsu taṃ adisvā nivattanañca sabbaṃ mahāhaṃsajātake",
  "atk-s0513a4:4334_9": "āvi bhavissati. Idhāpi mahāsatto yaṭṭhipāse bajjhitvā pāsayaṭṭhiyaṃ olambantoyeva",
  "atk-s0513a4:4334_10": "gīvaṃ pasāretvā haṃsānaṃ gatamaggaṃ olokento sumukhaṃ āgacchantaṃ disvā “āgatakāle",
  "atk-s0513a4:4334_11": "naṃ vīmaṃsissāmī”ti cintetvā tasmiṃ āgate tisso gāthā abhāsi –",
  "atk-s0513a4:4335": "133.",
  "atk-s0513a4:4336": "“Ete haṃsā pakkamanti, vakkaṅgā bhayameritā;",
  "atk-s0513a4:4337": "Harittaca hemavaṇṇa, kāmaṃ sumukha pakkama.",
  "atk-s0513a4:4338": "134.",
  "atk-s0513a4:4339": "“Ohāya maṃ ñātigaṇā, ekaṃ pāsavasaṃ gataṃ;",
  "atk-s0513a4:4340": "Anapekkhamānā gacchanti, kiṃ eko avahiyyasi.",
  "atk-s0513a4:4341": "135.",
  "atk-s0513a4:4342": "“Pateva patataṃ seṭṭha, natthi baddhe sahāyatā;",
  "atk-s0513a4:4343": "Mā anīghāya hāpesi, kāmaṃ sumukha pakkamā”ti.",
  "atk-s0513a4:4344_0": "Tattha bhayameritāti bhayeritā bhayatajjitā bhayacalitā. Harittaca hemavaṇṇāti dvīhipi",
  "atk-s0513a4:4344_1": "vacanehi tamevālapati. Kāmanti suvaṇṇattaca, suvaṇṇavaṇṇa, sundaramukha ekaṃsena",
  "atk-s0513a4:4344_2": "pakkamāhiyeva, kiṃ te idhāgamanenāti vadati. Ohāyāti maṃ jahitvā uppatitā. Anapekkhamānāti",
  "atk-s0513a4:4344_3": "te mama ñātakā mayi anapekkhāva gacchanti. Patevāti uppateva. Mā anīghāyāti ito gantvā",
  "atk-s0513a4:4344_4": "pattabbāya niddukkhabhāvāya vīriyaṃ mā hāpesi.",
  "atk-s0513a4:4345": "Tato sumukho paṅkapiṭṭhe nisīditvā gāthamāha –",
  "atk-s0513a4:4346": "136.",
  "atk-s0513a4:4347": "“Nāhaṃ dukkhaparetoti, dhataraṭṭha tuvaṃ jahe;",
  "atk-s0513a4:4348": "Jīvitaṃ maraṇaṃ vā me, tayā saddhiṃ bhavissatī”ti.",
  "atk-s0513a4:4349": "Tattha dukkhaparetoti mahārāja, “tvaṃ maraṇadukkhapareto”ti ettakeneva nāhaṃ taṃ jahāmi.",
  "atk-s0513a4:4350": "Evaṃ sumukhena sīhanāde kathite dhataraṭṭho gāthamāha –",
  "atk-s0513a4:4351": "137.",
  "atk-s0513a4:4352": "“Etadariyassa kalyāṇaṃ, yaṃ tvaṃ sumukha bhāsasi;",
  "atk-s0513a4:4353": "Tañca vīmaṃsamānohaṃ, patatetaṃ avassaji”nti.",
  "atk-s0513a4:4354_0": "Tattha etadariyassāti yaṃ tvaṃ “nāhaṃ taṃ jahe”ti bhāsasi, etaṃ ācārasampannassa",
  "atk-s0513a4:4354_1": "ariyassa kalyāṇaṃ uttamavacanaṃ. Patatetanti ahañca na taṃ vissajjetukāmova evaṃ",
  "atk-s0513a4:4354_2": "avacaṃ, atha kho taṃ vīmaṃsamāno “patatū”ti etaṃ vacanaṃ avassajiṃ, gacchāti taṃ avocanti attho.",
  "atk-s0513a4:4355_0": "Evaṃ tesaṃ kathentānaññeva luddaputto daṇḍamādāya vegenāgato. Sumukho dhataraṭṭhaṃ",
  "atk-s0513a4:4355_1": "assāsetvā tassābhimukho gantvā apacitiṃ dassetvā haṃsarañño guṇe kathesi. Tāvadeva",
  "atk-s0513a4:4355_2": "luddo muducitto ahosi. So tassa muducittakaṃ ñatvā puna gantvā haṃsarājameva assāsento",
  "atk-s0513a4:4355_3": "aṭṭhāsi. Luddopi haṃsarājānaṃ upasaṅkamitvā chaṭṭhaṃ gāthamāha –",
  "atk-s0513a4:4356": "138.",
  "atk-s0513a4:4357": "“Apadena padaṃ yāti, antalikkhacaro dijo;",
  "atk-s0513a4:4358": "Ārā pāsaṃ na bujjhi tvaṃ, haṃsānaṃ pavaruttamā”ti.",
  "atk-s0513a4:4359": "Tattha apadena padanti mahārāja, tumhādiso antalikkhacaro dijo apade ākāse padaṃ katvā yāti. Na bujjhi tvanti so tvaṃ evarūpo dūratova imaṃ pāsaṃ na bujjhi na jānīti pucchati.",
  "atk-s0513a4:4360": "Mahāsatto āha –",
  "atk-s0513a4:4361": "139.",
  "atk-s0513a4:4362": "“Yadā parābhavo hoti, poso jīvitasaṅkhaye;",
  "atk-s0513a4:4363": "Atha jālañca pāsañca, āsajjāpi na bujjhatī”ti.",
  "atk-s0513a4:4364": "Tattha yadā parābhavoti samma luddaputta, yadā parābhavo avuḍḍhi vināso sampatto hoti, atha poso jīvitasaṅkhaye patte jālañca pāsañca patvāpi na jānātīti attho.",
  "atk-s0513a4:4365": "Luddo haṃsarañño kathaṃ abhinanditvā sumukhena saddhiṃ sallapanto tisso gāthā abhāsi –",
  "atk-s0513a4:4366": "140.",
  "atk-s0513a4:4367": "“Ete haṃsā pakkamanti, vakkaṅgā bhayameritā;",
  "atk-s0513a4:4368": "Harittaca hemavaṇṇa, tvaññeva avahiyyasi.",
  "atk-s0513a4:4369": "141.",
  "atk-s0513a4:4370": "“Ete bhutvā ca pivitvā ca, pakkamanti vihaṅgamā;",
  "atk-s0513a4:4371": "Anapekkhamānā vakkaṅgā, tvaññeveko upāsasi.",
  "atk-s0513a4:4372": "142.",
  "atk-s0513a4:4373": "“Kiṃ nu tyāyaṃ dijo hoti, mutto baddhaṃ upāsasi;",
  "atk-s0513a4:4374": "Ohāya sakuṇā yanti, kiṃ eko avahiyyasī”ti.",
  "atk-s0513a4:4375": "Tattha tvaññevāti tvameva ohiyyasīti pucchati. Upāsasīti payirupāsasi.",
  "atk-s0513a4:4376": "Sumukho āha –",
  "atk-s0513a4:4377": "143.",
  "atk-s0513a4:4378": "“Rājā me so dijo mitto, sakhā pāṇasamo ca me;",
  "atk-s0513a4:4379": "Neva naṃ vijahissāmi, yāva kālassa pariyāya”nti.",
  "atk-s0513a4:4380": "Tattha yāva kālassa pariyāyanti luddaputta, yāva jīvitakālassa pariyosānaṃ ahaṃ etaṃ na vijahissāmiyeva.",
  "atk-s0513a4:4381_0": "Taṃ sutvā luddo pasannacitto hutvā “sacāhaṃ evaṃ sīlasampannesu imesu aparajjhissāmi,",
  "atk-s0513a4:4381_1": "pathavīpi me vivaraṃ dadeyya, kiṃ me rañño santikā laddhena dhanena, vissajjessāmi",
  "atk-s0513a4:4381_2": "na”nti cintetvā gāthamāha –",
  "atk-s0513a4:4382": "144.",
  "atk-s0513a4:4383": "“Yo ca tvaṃ sakhino hetu, pāṇaṃ cajitumicchasi;",
  "atk-s0513a4:4384": "So te sahāyaṃ muñcāmi, hotu rājā tavānugo”ti.",
  "atk-s0513a4:4385": "Tattha yo ca tvanti yo nāma tvaṃ. Soti so ahaṃ. Tavānugoti esa haṃsarājā tava vasaṃ anugato hotu, tayā saddhiṃ ekaṭṭhāne vasatu.",
  "atk-s0513a4:4386_0": "Evañca pana vatvā dhataraṭṭhaṃ yaṭṭhipāsato otāretvā saratīraṃ netvā pāsaṃ muñcitvā",
  "atk-s0513a4:4386_1": "muducittena lohitaṃ dhovitvā nhāruādīni paṭipādesi. Tassa muducittatāya mahāsattassa",
  "atk-s0513a4:4386_2": "pāramitānubhāvena ca tāvadeva pādo sacchavi ahosi, baddhaṭṭhānampi na paññāyi. Sumukho",
  "atk-s0513a4:4386_3": "bodhisattaṃ oloketvā tuṭṭhacitto anumodanaṃ karonto gāthamāha –",
  "atk-s0513a4:4387": "145.",
  "atk-s0513a4:4388": "“Evaṃ luddaka nandassu, saha sabbehi ñātibhi;",
  "atk-s0513a4:4389": "Yathāhamajja nandāmi, muttaṃ disvā dijādhipa”nti.",
  "atk-s0513a4:4390_0": "Taṃ sutvā luddo “gacchatha, sāmī”ti āha. Atha naṃ mahāsatto “kiṃ pana tvaṃ samma,",
  "atk-s0513a4:4390_1": "maṃ attano atthāya bandhi, udāhu aññassa āṇattiyā”ti pucchitvā tena tasmiṃ kāraṇe",
  "atk-s0513a4:4390_2": "ārocite “kiṃ nu kho me itova cittakūṭaṃ gantuṃ seyyo, udāhu nagara”nti vimaṃsanto",
  "atk-s0513a4:4390_3": "“mayi nagaraṃ gate luddaputto dhanaṃ labhissati, deviyā dohaḷo paṭippassambhissati,",
  "atk-s0513a4:4390_4": "sumukhassa mittadhammo pākaṭo bhavissati, tathā mama ñāṇabalaṃ, khemañca saraṃ abhayadakkhiṇaṃ",
  "atk-s0513a4:4390_5": "katvā labhissāmi, tasmā nagarameva gantuṃ seyyo”ti sanniṭṭhānaṃ katvā “ludda, tvaṃ",
  "atk-s0513a4:4390_6": "amhe kājenādāya rañño santikaṃ nehi, sace no rājā vissajjetukāmo bhavissati, vissajjessatī”ti",
  "atk-s0513a4:4390_7": "āha. Rājāno nāma sāmi, kakkhaḷā, gacchatha tumheti. Mayaṃ tādisaṃ luddampi mudukaṃ",
  "atk-s0513a4:4390_8": "karimha, rañño ārādhane amhākaṃ bhāro, nehiyeva no, sammāti. So tathā akāsi. Rājā",
  "atk-s0513a4:4390_9": "haṃse disvāva somanassajāto hutvā dvepi haṃse kañcanapīṭhe nisīdāpetvā madhulāje",
  "atk-s0513a4:4390_10": "khādāpetvā madhurodakaṃ pāyetvā añjaliṃ paggayha dhammakathaṃ āyāci. Haṃsarājā tassa",
  "atk-s0513a4:4390_11": "sotukāmataṃ viditvā paṭhamaṃ tāva paṭisanthāramakāsi. Tatrimā haṃsassa ca rañño ca",
  "atk-s0513a4:4390_12": "vacanapaṭivacanagāthāyo honti –",
  "atk-s0513a4:4391": "146.",
  "atk-s0513a4:4392": "“Kaccinnu bhoto kusalaṃ, kacci bhoto anāmayaṃ;",
  "atk-s0513a4:4393": "Kacci raṭṭhamidaṃ phītaṃ, dhammena manusāsasi.",
  "atk-s0513a4:4394": "147.",
  "atk-s0513a4:4395": "“Kusalaṃ ceva me haṃsa, atho haṃsa anāmayaṃ;",
  "atk-s0513a4:4396": "Atho raṭṭhamidaṃ phītaṃ, dhammena manusāsahaṃ.",
  "atk-s0513a4:4397": "148.",
  "atk-s0513a4:4398": "“Kacci bhoto amaccesu, doso koci na vijjati;",
  "atk-s0513a4:4399": "Kacci ārā amittā te, chāyā dakkhiṇatoriva.",
  "atk-s0513a4:4400": "149.",
  "atk-s0513a4:4401": "“Athopi me amaccesu, doso koci na vijjati;",
  "atk-s0513a4:4402": "Atho ārā amittā me, chāyā dakkhiṇatoriva.",
  "atk-s0513a4:4403": "150.",
  "atk-s0513a4:4404": "“Kacci te sādisī bhariyā, assavā piyabhāṇinī;",
  "atk-s0513a4:4405": "Puttarūpayasūpetā, tava chandavasānugā.",
  "atk-s0513a4:4406": "151.",
  "atk-s0513a4:4407": "“Atho me sādisī bhariyā, assavā piyabhāṇinī;",
  "atk-s0513a4:4408": "Puttarūpayasūpetā, mama chandavasānugā.",
  "atk-s0513a4:4409": "152.",
  "atk-s0513a4:4410": "“Kacci te bahavo puttā, sujātā raṭṭhavaḍḍhana;",
  "atk-s0513a4:4411": "Paññājavena sampannā, sammodanti tato tato.",
  "atk-s0513a4:4412": "153.",
  "atk-s0513a4:4413": "“Satameko ca me puttā, dhataraṭṭha mayā sutā;",
  "atk-s0513a4:4414": "Tesaṃ tvaṃ kiccamakkhāhi, nāvarujjhanti te vaco”ti.",
  "atk-s0513a4:4415_0": "Tattha kusalanti ārogyaṃ, itaraṃ tasseva vevacanaṃ. Phītanti kacci te idaṃ raṭṭhaṃ",
  "atk-s0513a4:4415_1": "phītaṃ subhikkhaṃ, dhammena ca naṃ anusāsasīti pucchati. Dosoti aparādho. Chāyā dakkhiṇatorivāti",
  "atk-s0513a4:4415_2": "yathā nāma dakkhiṇadisābhimukhā chāyā na vaḍḍhati, evaṃ te kacci amittā na vaḍḍhantīti",
  "atk-s0513a4:4415_3": "vadati. Sādisīti jātigottakulapadesehi samānā. Evarūpā hi aticārinī na hoti. Assavāti",
  "atk-s0513a4:4415_4": "vacanapaṭiggāhikā. Puttarūpayasūpetāti puttehi ca rūpena ca yasena ca upetā. Paññājavenāti",
  "atk-s0513a4:4415_5": "paññāvegena paññaṃ javāpetvā tāni tāni kiccāni paricchindituṃ samatthāti pucchati.",
  "atk-s0513a4:4415_6": "Sammodanti tato tatoti yattha yattha niyuttā honti, tato tato sammodanteva, na virujjhantīti",
  "atk-s0513a4:4415_7": "pucchati. Mayā sutāti mayā vissutā. Mañhi loko “bahuputtarājā”ti vadati, iti te maṃ",
  "atk-s0513a4:4415_8": "nissāya vissutā pākaṭā jātāti mayā sutā nāma hontīti vadati. Tesaṃ tvaṃ kiccamakkhāhīti",
  "atk-s0513a4:4415_9": "tesaṃ mama puttānaṃ “idaṃ nāma karontū”ti tvaṃ kiccamakkhāhi, na te vacanaṃ avarujjhanti,",
  "atk-s0513a4:4415_10": "ovādaṃ nesaṃ dehīti adhippāyenevamāha.",
  "atk-s0513a4:4416": "Taṃ sutvā mahāsatto tassa ovādaṃ dento pañca gāthā abhāsi –",
  "atk-s0513a4:4417": "154.",
  "atk-s0513a4:4418": "“Upapannopi ce hoti, jātiyā vinayena vā;",
  "atk-s0513a4:4419": "Atha pacchā kurute yogaṃ, kicche āpāsu sīdati.",
  "atk-s0513a4:4420": "155.",
  "atk-s0513a4:4421": "“Tassa saṃhīrapaññassa, vivaro jāyate mahā;",
  "atk-s0513a4:4422": "Rattimandhova rūpāni, thūlāni manupassati.",
  "atk-s0513a4:4423": "156.",
  "atk-s0513a4:4424": "“Asāre sārayogaññū, matiṃ na tveva vindati;",
  "atk-s0513a4:4425": "Sarabhova giriduggasmiṃ, antarāyeva sīdati.",
  "atk-s0513a4:4426": "157.",
  "atk-s0513a4:4427": "“Hīnajaccopi ce hoti, uṭṭhātā dhitimā naro;",
  "atk-s0513a4:4428": "Ācārasīlasampanno, nise aggīva bhāsati.",
  "atk-s0513a4:4429": "158.",
  "atk-s0513a4:4430": "“Etaṃ me upamaṃ katvā, putte vijjāsu vācaya;",
  "atk-s0513a4:4431": "Saṃvirūḷhetha medhāvī, khette bījaṃva vuṭṭhiyā”ti.",
  "atk-s0513a4:4432_0": "Tattha vinayenāti ācārena. Pacchā kurute yoganti yo ce sikkhitabbasikkhāsu daharakāle",
  "atk-s0513a4:4432_1": "yogaṃ vīriyaṃ akatvā pacchā mahallakakāle karoti, evarūpo pacchā tathārūpe dukkhe",
  "atk-s0513a4:4432_2": "vā āpadāsu vā uppannāsu sīdati, attānaṃ uddharituṃ na sakkoti. Tassa saṃhīrapaññassāti",
  "atk-s0513a4:4432_3": "tassa asikkhitattā tato tato haritabbapaññassa niccaṃ calabuddhino. Vivaroti bhogādīnaṃ",
  "atk-s0513a4:4432_4": "chiddaṃ, parihānīti attho. Rattimandhoti rattandho. Idaṃ vuttaṃ hoti – “yathā rattandho",
  "atk-s0513a4:4432_5": "rattikāṇo rattiṃ candobhāsādīhi thūlarūpāneva passati, sukhumāni passituṃ na sakkoti,",
  "atk-s0513a4:4432_6": "evaṃ asikkhito saṃhīrapañño kismiñcideva bhaye uppanne sukhumāni kiccāni passituṃ",
  "atk-s0513a4:4432_7": "na sakkoti, oḷārikeyeva passati, tasmā tava putte daharakāleyeva sikkhāpetuṃ vaṭṭatī”ti.",
  "atk-s0513a4:4433_0": "Asāreti nissāre lokāyatavedasamaye. Sārayogaññūti sārayutto esa samayoti maññamāno.",
  "atk-s0513a4:4433_1": "Matiṃ na tveva vindatīti bahuṃ sikkhitvāpi paññaṃ na labhatiyeva. Giriduggasminti",
  "atk-s0513a4:4433_2": "so evarūpo yathā nāma sarabho attano vasanaṭṭhānaṃ āgacchanto antarāmagge visamampi",
  "atk-s0513a4:4433_3": "samanti maññamāno giridugge vegenāgacchanto narakapapātaṃ patitvā antarāyeva sīdati,",
  "atk-s0513a4:4433_4": "āvāsaṃ na pāpuṇāti, evametaṃ asāraṃ lokāyatavedasamayaṃ sārasaññāya uggahetvā mahāvināsaṃ",
  "atk-s0513a4:4433_5": "pāpuṇāti. Tasmā tava putte atthanissitesu vaḍḍhiāvahesu kiccesu yojetvā sikkhāpehīti.",
  "atk-s0513a4:4433_6": "Nise aggīvāti mahārāja, hīnajātikopi uṭṭhānādiguṇasampanno rattiṃ aggikkhandho viya",
  "atk-s0513a4:4433_7": "obhāsati. Etaṃ meti etaṃ mayā vuttaṃ rattandhañca aggikkhandhañca upamaṃ katvā tava",
  "atk-s0513a4:4433_8": "putte vijjāsu vācaya, sikkhitabbayuttāsu sikkhāsu yojehi. Evaṃ yutto hi yathā sukhette",
  "atk-s0513a4:4433_9": "suvuṭṭhiyā bījaṃ saṃvirūhati, tatheva medhāvī saṃvirūhati, yasena ca bhogehi ca vaḍḍhatīti.",
  "atk-s0513a4:4434_0": "Evaṃ mahāsatto sabbarattiṃ rañño dhammaṃ desesi, deviyā dohaḷo paṭippassambhi. Mahāsatto",
  "atk-s0513a4:4434_1": "aruṇuggamanavelāyameva rājānaṃ pañcasu sīlesu patiṭṭhapetvā appamādena ovaditvā saddhiṃ",
  "atk-s0513a4:4434_2": "sumukhena uttarasīhapañjarena nikkhamitvā cittakūṭameva gato.",
  "atk-s0513a4:4435_0": "Satthā imaṃ dhammadesanaṃ āharitvā “evaṃ, bhikkhave, pubbepi iminā mamatthāya jīvitaṃ",
  "atk-s0513a4:4435_1": "pariccattamevā”ti vatvā jātakaṃ samodhānesi – “tadā luddo channo ahosi, rājā sāriputto,",
  "atk-s0513a4:4435_2": "devī khemābhikkhunī, haṃsaparisā sākiyagaṇo, sumukho ānando, haṃsarājā pana ahameva ahosi”nti.",
  "atk-s0513a4:4436": "Cūḷahaṃsajātakavaṇṇanā chaṭṭhā.",
  "atk-s0513a4:4438": "[503] 7. Sattigumbajātakavaṇṇanā",
  "atk-s0513a4:4439_0": "Migaluddo mahārājāti idaṃ satthā maddakucchismiṃ migadāye viharanto devadattaṃ ārabbha",
  "atk-s0513a4:4439_1": "kathesi. Devadattena hi silāya paviddhāya bhagavato pāde sakalikāya khate balavavedanā",
  "atk-s0513a4:4439_2": "uppajji. Tathāgatassa dassanatthāya bahū bhikkhū sannipatiṃsu. Atha bhagavā parisaṃ",
  "atk-s0513a4:4439_3": "sannipatitaṃ disvā “bhikkhave, idaṃ senāsanaṃ atisambādhaṃ, sannipāto mahā bhavissati,",
  "atk-s0513a4:4439_4": "maṃ mañcasivikāya maddakucchiṃ nethā”ti āha. Bhikkhū tathā kariṃsu. Jīvako tathāgatassa",
  "atk-s0513a4:4439_5": "pādaṃ phāsukaṃ akāsi. Bhikkhū satthu santike nisinnāva kathaṃ samuṭṭhāpesuṃ “āvuso,",
  "atk-s0513a4:4439_6": "devadatto sayampi pāpo, parisāpissa pāpā, iti so pāpo pāpaparivārova viharatī”ti.",
  "atk-s0513a4:4439_7": "Satthā “kiṃ kathetha, bhikkhave”ti pucchitvā “idaṃ nāmā”ti vutte “na, bhikkhave,",
  "atk-s0513a4:4439_8": "idāneva, pubbepi devadatto pāpo pāpaparivāroyevā”ti vatvā atītaṃ āhari.",
  "atk-s0513a4:4440_0": "Atīte uttarapañcālanagare pañcālo nāma rājā rajjaṃ kāresi. Mahāsatto araññāyatane",
  "atk-s0513a4:4440_1": "ekasmiṃ sānupabbate simbalivane ekassa suvarañño putto hutvā nibbatti, dve bhātaro",
  "atk-s0513a4:4440_2": "ahesuṃ. Tassa pana pabbatassa uparivāte coragāmako ahosi pañcannaṃ corasatānaṃ nivāso,",
  "atk-s0513a4:4440_3": "adhovāte assamo pañcannaṃ isisatānaṃ nivāso. Tesaṃ suvapotakānaṃ pakkhanikkhamanakāle",
  "atk-s0513a4:4440_4": "vātamaṇḍalikā udapādi. Tāya pahaṭo eko suvapotako coragāmake corānaṃ āvudhantare",
  "atk-s0513a4:4440_5": "patito, tassa tattha patitattā “sattigumbo”tveva nāmaṃ kariṃsu. Eko assame vālukatale",
  "atk-s0513a4:4440_6": "pupphantare pati, tassa tattha patitattā “pupphako”tveva nāmaṃ kariṃsu. Sattigumbo",
  "atk-s0513a4:4440_7": "corānaṃ antare vaḍḍhito, pupphako isīnaṃ.",
  "atk-s0513a4:4441_0": "Athekadivasaṃ rājā sabbālaṅkārapaṭimaṇḍito rathavaraṃ abhiruhitvā mahantena parivārena",
  "atk-s0513a4:4441_1": "migavadhāya nagarato nātidūre supupphitaphalitaṃ ramaṇīyaṃ upagumbavanaṃ gantvā “yassa",
  "atk-s0513a4:4441_2": "passena migo palāyati, tasseva gīvā”ti vatvā rathā oruyha paṭicchādetvā dinne koṭṭhake",
  "atk-s0513a4:4441_3": "dhanuṃ ādāya aṭṭhāsi. Purisehi migānaṃ uṭṭhāpanatthāya vanagumbesu pothiyamānesu",
  "atk-s0513a4:4441_4": "eko eṇimigo uṭṭhāya gamanamaggaṃ olokento rañño ṭhitaṭṭhānasseva vivittataṃ disvā",
  "atk-s0513a4:4441_5": "tadabhimukho pakkhanditvā palāyi. Amaccā “kassa passena migo palāyito”ti pucchantā",
  "atk-s0513a4:4441_6": "“rañño passenā”ti ñatvā raññā saddhiṃ keḷiṃ kariṃsu. Rājā asmimānena tesaṃ keḷiṃ",
  "atk-s0513a4:4441_7": "asahanto “idāni taṃ migaṃ gahessāmī”ti rathaṃ āruyha “sīghaṃ pesehī”ti sārathiṃ āṇāpetvā",
  "atk-s0513a4:4441_8": "migena gatamaggaṃ paṭipajji. Rathaṃ vegena gacchantaṃ parisā anubandhituṃ nāsakkhi.",
  "atk-s0513a4:4441_9": "Rājā sārathidutiyo yāva majjhanhikā gantvā taṃ migaṃ adisvā nivattanto tassa coragāmassa",
  "atk-s0513a4:4441_10": "santike ramaṇīyaṃ kandaraṃ disvā rathā oruyha nhatvā ca pivitvā ca paccuttari. Athassa",
  "atk-s0513a4:4441_11": "sārathi rathassa uttarattharaṇaṃ otāretvā sayanaṃ rukkhacchāyāya paññapesi, so tattha",
  "atk-s0513a4:4441_12": "nipajji. Sārathipi tassa pāde sambāhanto nisīdi. Rājā antarantarā niddāyati ceva pabujjhati ca.",
  "atk-s0513a4:4442_0": "Coragāmavāsino corāpi rañño ārakkhaṇatthāya araññameva pavisiṃsu. Coragāmake sattigumbo",
  "atk-s0513a4:4442_1": "ceva bhattarandhako patikolambo nāmeko puriso cāti dveva ohīyiṃsu. Tasmiṃ khaṇe sattigumbo",
  "atk-s0513a4:4442_2": "gāmakā nikkhamitvā rājānaṃ disvā “imaṃ niddāyamānameva māretvā ābharaṇāni gahessāmā”ti",
  "atk-s0513a4:4442_3": "cintetvā patikolambassa santikaṃ gantvā taṃ kāraṇaṃ ārocesi. Tamatthaṃ pakāsento",
  "atk-s0513a4:4442_4": "satthā pañca gāthā abhāsi –",
  "atk-s0513a4:4443": "159.",
  "atk-s0513a4:4444": "“Migaluddo mahārājā, pañcālānaṃ rathesabho;",
  "atk-s0513a4:4445": "Nikkhanto saha senāya, ogaṇo vanamāgamā.",
  "atk-s0513a4:4446": "160.",
  "atk-s0513a4:4447": "“Tatthaddasā araññasmiṃ, takkarānaṃ kuṭiṃ kataṃ;",
  "atk-s0513a4:4448": "Tassā kuṭiyā nikkhamma, suvo luddāni bhāsati.",
  "atk-s0513a4:4449": "161.",
  "atk-s0513a4:4450": "“Sampannavāhano poso, yuvā sammaṭṭhakuṇḍalo;",
  "atk-s0513a4:4451": "Sobhati lohituṇhīso, divā sūriyova bhāsati.",
  "atk-s0513a4:4452": "162.",
  "atk-s0513a4:4453": "“Majjhanhike sampatike, sutto rājā sasārathi;",
  "atk-s0513a4:4454": "Handassābharaṇaṃ sabbaṃ, gaṇhāma sāhasā mayaṃ.",
  "atk-s0513a4:4455": "163.",
  "atk-s0513a4:4456": "“Nisīthepi rahodāni, sutto rājā sasārathi;",
  "atk-s0513a4:4457": "Ādāya vatthaṃ maṇikuṇḍalañca, hantvāna sākhāhi avattharāmā”ti.",
  "atk-s0513a4:4458_0": "Tattha migaluddoti luddo viya migānaṃ gavesanato “migaluddo”ti vutto. Ogaṇoti gaṇā",
  "atk-s0513a4:4458_1": "ohīno parihīno hutvā. Takkarānaṃ kuṭiṃ katanti so rājā tattha araññe corānaṃ vasanatthāya",
  "atk-s0513a4:4458_2": "kataṃ gāmakaṃ addasa. Tassāti tato corakuṭito. Luddāni bhāsatīti patikolambena saddhiṃ",
  "atk-s0513a4:4458_3": "dāruṇāni vacanāni katheti. Sampannavāhanoti sampannaassavāhano. Lohituṇhīsoti rattena",
  "atk-s0513a4:4458_4": "uṇhīsapaṭṭena samannāgato. Sampatiketi sampati idāni, evarūpe ṭhitamajjhanhikakāleti",
  "atk-s0513a4:4458_5": "attho. Sāhasāti sāhasena pasayhākāraṃ katvā gaṇhāmāti vadati. Nisīthepi rahodānīti",
  "atk-s0513a4:4458_6": "nisīthepi idānipi raho. Idaṃ vadati – yathā nisīthe aḍḍharattasamaye manussā kilantā",
  "atk-s0513a4:4458_7": "sayanti, raho nāma hoti, idāni ṭhitamajjhanhikepi kāle tathevāti. Hantvānāti rājānaṃ",
  "atk-s0513a4:4458_8": "māretvā vatthābharaṇānissa gahetvā atha naṃ pāde gahetvā kaḍḍhitvā ekamante sākhāhi paṭicchādemāti.",
  "atk-s0513a4:4459": "Iti so vegena sakiṃ nikkhamati, sakiṃ patikolambassa santikaṃ gacchati. So tassa vacanaṃ sutvā nikkhamitvā olokento rājabhāvaṃ ñatvā bhīto gāthamāha –",
  "atk-s0513a4:4460": "164.",
  "atk-s0513a4:4461": "“Kinnu ummattarūpova, sattigumba pabhāsasi;",
  "atk-s0513a4:4462": "Durāsadā hi rājāno, aggi pajjalito yathā”ti.",
  "atk-s0513a4:4463": "Atha naṃ suvo gāthāya ajjhabhāsi –",
  "atk-s0513a4:4464": "165.",
  "atk-s0513a4:4465": "“Atha tvaṃ patikolamba, matto thullāni gajjasi;",
  "atk-s0513a4:4466": "Mātari mayha naggāya, kinnu tvaṃ vijigucchase”ti.",
  "atk-s0513a4:4467_0": "Tattha atha tvanti nanu tvaṃ. Mattoti corānaṃ ucchiṭṭhasuraṃ labhitvā tāya matto",
  "atk-s0513a4:4467_1": "hutvā pubbe mahāgajjitāni gajjasi. Mātarīti corajeṭṭhakassa bhariyaṃ sandhāyāha.",
  "atk-s0513a4:4467_2": "Sā kira tadā sākhābhaṅgaṃ nivāsetvā carati. Vijigucchaseti mama mātari naggāya kinnu",
  "atk-s0513a4:4467_3": "tvaṃ idāni corakammaṃ jigucchasi, kātuṃ na icchasīti.",
  "atk-s0513a4:4468": "Rājā pabujjhitvā tassa tena saddhiṃ manussabhāsāya kathentassa vacanaṃ sutvā “sappaṭibhayaṃ idaṃ ṭhāna”nti sārathiṃ uṭṭhāpento gāthamāha –",
  "atk-s0513a4:4469": "166.",
  "atk-s0513a4:4470": "“Uṭṭhehi samma taramāno, rathaṃ yojehi sārathi;",
  "atk-s0513a4:4471": "Sakuṇo me na ruccati, aññaṃ gacchāma assama”nti.",
  "atk-s0513a4:4472": "Sopi sīghaṃ uṭṭhahitvā rathaṃ yojetvā gāthamāha –",
  "atk-s0513a4:4473": "167.",
  "atk-s0513a4:4474": "“Yutto ratho mahārāja, yutto ca balavāhano;",
  "atk-s0513a4:4475": "Adhitiṭṭha mahārāja, aññaṃ gacchāma assama”nti.",
  "atk-s0513a4:4476": "Tattha balavāhanoti balavavāhano, mahāthāmaassasampannoti attho. Adhitiṭṭhāti abhiruha.",
  "atk-s0513a4:4477": "Abhiruḷhamatteyeva ca tasmiṃ sindhavā vātavegena pakkhandiṃsu. Sattigumbo rathaṃ gacchantaṃ disvā saṃvegappatto dve gāthā abhāsi –",
  "atk-s0513a4:4478": "168.",
  "atk-s0513a4:4479": "“Ko numeva gatā sabbe, ye asmiṃ paricārakā;",
  "atk-s0513a4:4480": "Esa gacchati pañcālo, mutto tesaṃ adassanā.",
  "atk-s0513a4:4481": "169.",
  "atk-s0513a4:4482": "“Kodaṇḍakāni gaṇhatha, sattiyo tomarāni ca;",
  "atk-s0513a4:4483": "Esa gacchati pañcālo, mā vo muñcittha jīvata”nti.",
  "atk-s0513a4:4484_0": "Tattha ko numeti kuhiṃ nu ime. Asminti imasmiṃ assame. Paricārakāti corā. Adassanāti",
  "atk-s0513a4:4484_1": "etesaṃ corānaṃ adassanena mutto esa gacchatīti, etesaṃ hatthato mutto hutvā esa adassanaṃ",
  "atk-s0513a4:4484_2": "gacchatītipi attho. Kodaṇḍakānīti dhanūni. Jīvatanti tumhākaṃ jīvantānaṃ mā muñcittha,",
  "atk-s0513a4:4484_3": "āvudhahatthā dhāvitvā gaṇhatha nanti.",
  "atk-s0513a4:4485_0": "Evaṃ tassa viravitvā aparāparaṃ dhāvantasseva rājā isīnaṃ assamaṃ patto. Tasmiṃ khaṇe",
  "atk-s0513a4:4485_1": "isayo phalāphalatthāya gatā. Eko pupphakasuvova assamapade ṭhito hoti. So rājānaṃ",
  "atk-s0513a4:4485_2": "disvā paccuggamanaṃ katvā paṭisanthāramakāsi. Tamatthaṃ pakāsento satthā catasso gāthā abhāsi –",
  "atk-s0513a4:4486": "170.",
  "atk-s0513a4:4487": "“Athāparo paṭinandittha, suvo lohitatuṇḍako;",
  "atk-s0513a4:4488": "Svāgataṃ te mahārāja, atho te adurāgataṃ;",
  "atk-s0513a4:4489": "Issarosi anuppatto, yaṃ idhatthi pavedaya.",
  "atk-s0513a4:4490": "171.",
  "atk-s0513a4:4491": "“Tiṇḍukāni piyālāni, madhuke kāsumāriyo;",
  "atk-s0513a4:4492": "Phalāni khuddakappāni, bhuñja rāja varaṃ varaṃ.",
  "atk-s0513a4:4493": "172.",
  "atk-s0513a4:4494": "“Idampi pānīyaṃ sītaṃ, ābhataṃ girigabbharā;",
  "atk-s0513a4:4495": "Tato piva mahārāja, sace tvaṃ abhikaṅkhasi.",
  "atk-s0513a4:4496": "173.",
  "atk-s0513a4:4497": "“Araññaṃ uñchāya gatā, ye asmiṃ paricārakā;",
  "atk-s0513a4:4498": "Sayaṃ uṭṭhāya gaṇhavho, hatthā me natthi dātave”ti.",
  "atk-s0513a4:4499_0": "Tattha paṭinanditthāti rājānaṃ disvāva tussi. Lohitatuṇḍakoti rattatuṇḍo sobhaggappatto.",
  "atk-s0513a4:4499_1": "Madhuketi madhukaphalāni. Kāsumāriyoti evaṃnāmakāni phalāni, kāraphalāni vā. Tato",
  "atk-s0513a4:4499_2": "pivāti tato pānīyamāḷato gahetvā pānīyaṃ piva. Ye asmiṃ paricārakāti mahārāja, ye",
  "atk-s0513a4:4499_3": "imasmiṃ assame vicaraṇakā isayo, te araññaṃ uñchāya gatā. Gaṇhavhoti phalāphalāni",
  "atk-s0513a4:4499_4": "gaṇhatha. Dātaveti dātuṃ.",
  "atk-s0513a4:4500": "Rājā tassa paṭisanthāre pasīditvā gāthādvayamāha –",
  "atk-s0513a4:4501": "174.",
  "atk-s0513a4:4502": "“Bhaddako vatayaṃ pakkhī, dijo paramadhammiko;",
  "atk-s0513a4:4503": "Atheso itaro pakkhī, suvo luddāni bhāsati.",
  "atk-s0513a4:4504": "175.",
  "atk-s0513a4:4505": "“‘Etaṃ hanatha bandhatha, mā vo muñcittha jīvataṃ’;",
  "atk-s0513a4:4506": "Iccevaṃ vilapantassa, sotthiṃ pattosmi assama”nti.",
  "atk-s0513a4:4507": "Tattha itaroti corakuṭiyaṃ suvako. Iccevanti ahaṃ pana tassa evaṃ vilapantasseva imaṃ assamaṃ sotthinā patto.",
  "atk-s0513a4:4508": "Rañño kathaṃ sutvā pupphako dve gāthā abhāsi –",
  "atk-s0513a4:4509": "176.",
  "atk-s0513a4:4510": "“Bhātarosma mahārāja, sodariyā ekamātukā;",
  "atk-s0513a4:4511": "Ekarukkhasmiṃ saṃvaḍḍhā, nānākhettagatā ubho.",
  "atk-s0513a4:4512": "177.",
  "atk-s0513a4:4513": "“Sattigumbo ca corānaṃ, ahañca isinaṃ idha;",
  "atk-s0513a4:4514": "Asataṃ so, sataṃ ahaṃ, tena dhammena no vinā”ti.",
  "atk-s0513a4:4515_0": "Tattha bhātarosmāti mahārāja, so ca ahañca ubho bhātaro homa. Corānanti so corānaṃ",
  "atk-s0513a4:4515_1": "santike saṃvaḍḍho, ahaṃ isīnaṃ santike. Asataṃ so, sataṃ ahanti so asādhūnaṃ dussīlānaṃ",
  "atk-s0513a4:4515_2": "santikaṃ upagato, ahaṃ sādhūnaṃ sīlavantānaṃ. Tena dhammena no vināti mahārāja, taṃ",
  "atk-s0513a4:4515_3": "sattigumbaṃ corā coradhammena corakiriyāya vinesuṃ, maṃ isayo isidhammena isisīlācārena,",
  "atk-s0513a4:4515_4": "tasmā sopi tena coradhammena no vinā hoti, ahampi isidhammena no vinā homīti.",
  "atk-s0513a4:4516": "Idāni taṃ dhammaṃ vibhajanto gāthādvayamāha –",
  "atk-s0513a4:4517": "178.",
  "atk-s0513a4:4518": "“Tattha vadho ca bandho ca, nikatī vañcanāni ca;",
  "atk-s0513a4:4519": "Ālopā sāhasākārā, tāni so tattha sikkhati.",
  "atk-s0513a4:4520": "179.",
  "atk-s0513a4:4521": "“Idha saccañca dhammo ca, ahiṃsā saṃyamo damo;",
  "atk-s0513a4:4522": "Āsanūdakadāyīnaṃ, aṅke vaddhosmi bhāradhā”ti.",
  "atk-s0513a4:4523_0": "Tattha nikatīti patirūpakena vañcanā. Vañcanānīti ujukavañcanāneva. Ālopāti divā",
  "atk-s0513a4:4523_1": "gāmaghātā. Sāhasākārāti gehaṃ pavisitvā maraṇena tajjetvā sāhasikakammakaraṇāni.",
  "atk-s0513a4:4523_2": "Saccanti sabhāvo. Dhammoti sucaritadhammo. Ahiṃsāti mettāpubbabhāgo. Saṃyamoti sīlasaṃyamo.",
  "atk-s0513a4:4523_3": "Damoti indriyadamanaṃ. Āsanūdakadāyīnanti abbhāgatānaṃ āsanañca udakañca dānasīlānaṃ.",
  "atk-s0513a4:4523_4": "Bhāradhāti rājānaṃ ālapati.",
  "atk-s0513a4:4524": "Idāni rañño dhammaṃ desento imā gāthā abhāsi –",
  "atk-s0513a4:4525": "180.",
  "atk-s0513a4:4526": "“Yaṃ yañhi rāja bhajati, santaṃ vā yadi vā asaṃ;",
  "atk-s0513a4:4527": "Sīlavantaṃ visīlaṃ vā, vasaṃ tasseva gacchati.",
  "atk-s0513a4:4528": "181.",
  "atk-s0513a4:4529": "“Yādisaṃ kurute mittaṃ, yādisaṃ cūpasevati;",
  "atk-s0513a4:4530": "Sopi tādisako hoti, sahavāso hi tādiso.",
  "atk-s0513a4:4531": "182.",
  "atk-s0513a4:4532": "“Sevamāno sevamānaṃ, samphuṭṭho samphusaṃ paraṃ;",
  "atk-s0513a4:4533": "Saro diddho kalāpaṃva, alittamupalimpati;",
  "atk-s0513a4:4534": "Upalepabhayā dhīro, neva pāpasakhā siyā.",
  "atk-s0513a4:4535": "183.",
  "atk-s0513a4:4536": "“Pūtimacchaṃ kusaggena, yo naro upanayhati;",
  "atk-s0513a4:4537": "Kusāpi pūti vāyanti, evaṃ bālūpasevanā.",
  "atk-s0513a4:4538": "184.",
  "atk-s0513a4:4539": "“Tagarañca palāsena, yo naro upanayhati;",
  "atk-s0513a4:4540": "Pattāpi surabhi vāyanti, evaṃ dhīrūpasevanā.",
  "atk-s0513a4:4541": "185.",
  "atk-s0513a4:4542": "“Tasmā pattapuṭasseva, ñatvā sampākamattano;",
  "atk-s0513a4:4543": "Asante nopaseveyya, sante seveyya paṇḍito;",
  "atk-s0513a4:4544": "Asanto nirayaṃ nenti, santo pāpenti suggati”nti.",
  "atk-s0513a4:4545_0": "Tattha santaṃ vā yadi vā asanti sappurisaṃ vā asappurisaṃ vā. Sevamāno sevamānanti",
  "atk-s0513a4:4545_1": "seviyamāno ācariyo sevamānaṃ antevāsikaṃ. Samphuṭṭhoti antevāsinā vā phuṭṭho ācariyo.",
  "atk-s0513a4:4545_2": "Samphusaṃ paranti paraṃ ācariyaṃ samphusanto antevāsī vā. Alittanti taṃ antevāsikaṃ",
  "atk-s0513a4:4545_3": "pāpadhammena alittaṃ so ācariyo visadiddho saro sesaṃ sarakalāpaṃ viya limpati. Evaṃ",
  "atk-s0513a4:4545_4": "bālūpasevanāti bālūpasevī hi pūtimacchaṃ upanayhanakusaggaṃ viya hoti, pāpakammaṃ",
  "atk-s0513a4:4545_5": "akarontopi avaṇṇaṃ akittiṃ labhati. Dhīrūpasevanāti dhīrūpasevī puggalo tagarādigandhajātipaliveṭhanapattaṃ",
  "atk-s0513a4:4545_6": "viya hoti, paṇḍito bhavituṃ asakkontopi kalyāṇamittasevī guṇakittiṃ labhati. Pattapuṭassevāti",
  "atk-s0513a4:4545_7": "duggandhasugandhapaliveṭhanapaṇṇasseva. Sampākamattanoti kalyāṇamittasaṃsaggavasena",
  "atk-s0513a4:4545_8": "attano paripākaṃ paribhāvanaṃ ñatvāti attho. Pāpenti suggatinti santo sammādiṭṭhikā",
  "atk-s0513a4:4545_9": "attānaṃ nissite satte saggameva pāpentīti desanaṃ yathānusandhimeva pāpesi.",
  "atk-s0513a4:4546_0": "Rājā tassa dhammakathāya pasīdi, isigaṇopi āgato. Rājā isayo vanditvā “bhante, maṃ",
  "atk-s0513a4:4546_1": "anukampamānā mama vasanaṭṭhāne vasathā”ti vatvā tesaṃ paṭiññaṃ gahetvā nagaraṃ gantvā",
  "atk-s0513a4:4546_2": "suvānaṃ abhayaṃ adāsi. Isayopi tattha agamaṃsu. Rājā isigaṇaṃ uyyāne vasāpento yāvajīvaṃ",
  "atk-s0513a4:4546_3": "upaṭṭhahitvā saggapuraṃ pūresi. Athassa puttopi chattaṃ ussāpento isigaṇaṃ paṭijaggiyevāti",
  "atk-s0513a4:4546_4": "tasmiṃ kulaparivaṭṭe satta rājāno isigaṇassa dānaṃ pavattayiṃsu. Mahāsatto araññe",
  "atk-s0513a4:4546_5": "vasantoyeva yathākammaṃ gato.",
  "atk-s0513a4:4547_0": "Satthā imaṃ dhammadesanaṃ āharitvā “evaṃ, bhikkhave, pubbepi devadatto pāpo pāpaparivāroyevā”ti",
  "atk-s0513a4:4547_1": "vatvā jātakaṃ samodhānesi – “tadā sattigumbo devadatto ahosi, corā devadattaparisā,",
  "atk-s0513a4:4547_2": "rājā ānando, isigaṇā buddhaparisā, pupphakasuvo pana ahameva ahosi”nti.",
  "atk-s0513a4:4548": "Sattigumbajātakavaṇṇanā sattamā.",
  "atk-s0513a4:4550": "[504] 8. Bhallātiyajātakavaṇṇanā",
  "atk-s0513a4:4551_0": "Bhallātiyo nāma ahosi rājāti idaṃ satthā jetavane viharanto mallikaṃ deviṃ ārabbha",
  "atk-s0513a4:4551_1": "kathesi. Tassā kira ekadivasaṃ raññā saddhiṃ sayanaṃ nissāya kalaho ahosi. Rājā kujjhitvā",
  "atk-s0513a4:4551_2": "naṃ na olokesi. Sā cintesi “nanu tathāgato rañño mayi kuddhabhāvaṃ na jānātī”ti.",
  "atk-s0513a4:4551_3": "Satthā taṃ kāraṇaṃ ñatvā punadivase bhikkhusaṅghaparivuto sāvatthiṃ piṇḍāya pavisitvā",
  "atk-s0513a4:4551_4": "rañño gehadvāraṃ gato. Rājā paccuggantvā pattaṃ gahetvā satthāraṃ pāsādaṃ āropetvā",
  "atk-s0513a4:4551_5": "paṭipāṭiyā bhikkhusaṅghaṃ nisīdāpetvā dakkhiṇodakaṃ datvā paṇītenāhārena parivisitvā",
  "atk-s0513a4:4551_6": "bhattakiccāvasāne ekamantaṃ nisīdi. Satthā “kiṃ nu kho, mahārāja, mallikā na paññāyatī”ti",
  "atk-s0513a4:4551_7": "pucchitvā “attano sukhamadamattatāyā”ti vutte “nanu, mahārāja, tvaṃ pubbe kinnarayoniyaṃ",
  "atk-s0513a4:4551_8": "nibbattitvā ekarattiṃ kinnariyā vinā hutvā satta vassasatāni paridevamāno vicarī”ti",
  "atk-s0513a4:4551_9": "vatvā tena yācito atītaṃ āhari.",
  "atk-s0513a4:4552_0": "Atīte bārāṇasiyaṃ bhallātiyo nāma rājā rajjaṃ kārento “aṅgārapakkamigamaṃsaṃ khādissāmī”ti",
  "atk-s0513a4:4552_1": "rajjaṃ amaccānaṃ niyyādetvā sannaddhapañcāvudho susikkhitakoleyyakasuṇakhagaṇaparivuto",
  "atk-s0513a4:4552_2": "nagarā nikkhamitvā himavantaṃ pavisitvā anugaṅgaṃ gantvā upari abhiruhituṃ asakkonto",
  "atk-s0513a4:4552_3": "ekaṃ gaṅgaṃ otiṇṇanadiṃ disvā tadanusārena gacchanto migasūkarādayo vadhitvā aṅgārapakkamaṃsaṃ",
  "atk-s0513a4:4552_4": "khādanto uccaṭṭhānaṃ abhiruhi. Tattha ramaṇīyā nadikā paripuṇṇakāle thanapamāṇodakā",
  "atk-s0513a4:4552_5": "hutvā sandati, aññadā jaṇṇukapamāṇodakā hoti. Tattha nānappakārakā macchakacchapā",
  "atk-s0513a4:4552_6": "vicaranti. Udakapariyante rajatapaṭṭavaṇṇavālukā ubhosu tīresu nānāpupphaphalabharitavinamitā",
  "atk-s0513a4:4552_7": "rukkhā pupphaphalarasamattehi nānāvihaṅgamabhamaragaṇehi samparikiṇṇā vividhamigasaṅghanisevitā",
  "atk-s0513a4:4552_8": "sītacchāyā. Evaṃ ramaṇīyāya hemavatanadiyā tīre dve kinnarā aññamaññaṃ āliṅgitvā",
  "atk-s0513a4:4552_9": "paricumbitvā nānappakārehi paridevantā rodanti.",
  "atk-s0513a4:4553_0": "Rājā tassā nadiyā tīrena gandhamādanaṃ abhiruhanto te kinnare disvā “kiṃ nu kho ete",
  "atk-s0513a4:4553_1": "evaṃ paridevanti, pucchissāmi ne”ti cintetvā sunakhe oloketvā accharaṃ pahari. Susikkhitakoleyyakasunakhā",
  "atk-s0513a4:4553_2": "tāya saññāya gumbaṃ pavisitvā urena nipajjiṃsu. So tesaṃ paṭisallīnabhāvaṃ ñatvā",
  "atk-s0513a4:4553_3": "dhanukalāpañceva sesāvudhāni ca rukkhaṃ nissāya ṭhapetvā padasaddaṃ akaronto saṇikaṃ",
  "atk-s0513a4:4553_4": "tesaṃ santikaṃ gantvā “kiṃkāraṇā tumhe rodathā”ti kinnare pucchi. Tamatthaṃ pakāsento",
  "atk-s0513a4:4553_5": "satthā tisso gāthā abhāsi –",
  "atk-s0513a4:4554": "186.",
  "atk-s0513a4:4555": "“Bhallātiyo nāma ahosi rājā, raṭṭhaṃ pahāya migavaṃ acāri so;",
  "atk-s0513a4:4556": "Agamā girivaraṃ gandhamādanaṃ, supupphitaṃ kimpurisānuciṇṇaṃ.",
  "atk-s0513a4:4557": "187.",
  "atk-s0513a4:4558": "“Sāḷūrasaṅghañca nisedhayitvā, dhanuṃ kalāpañca so nikkhipitvā;",
  "atk-s0513a4:4559": "Upāgami vacanaṃ vattukāmo, yatthaṭṭhitā kimpurisā ahesuṃ.",
  "atk-s0513a4:4560": "188.",
  "atk-s0513a4:4561": "“Himaccaye hemavatāya tīre, kimidhaṭṭhitā mantayavho abhiṇhaṃ;",
  "atk-s0513a4:4562": "Pucchāmi vo mānusadehavaṇṇe, kathaṃ vo jānanti manussaloke”ti.",
  "atk-s0513a4:4563": "Tattha sāḷūrasaṅghanti sunakhagaṇaṃ. Himaccayeti catunnaṃ hemantamāsānaṃ atikkame. Hemavatāyāti imissā hemavatāya nadiyā tīre.",
  "atk-s0513a4:4564": "Rañño vacanaṃ sutvā kinnaro tuṇhī ahosi, kinnarī pana raññā saddhiṃ sallapi –",
  "atk-s0513a4:4565": "189.",
  "atk-s0513a4:4566": "“Mallaṃ giriṃ paṇḍarakaṃ tikūṭaṃ, sītodakā anuvicarāma najjo;",
  "atk-s0513a4:4567": "Migā manussāva nibhāsavaṇṇā, jānanti no kimpurisāti luddā”ti.",
  "atk-s0513a4:4568_0": "Tattha mallaṃ girinti samma luddaka, mayaṃ imaṃ mallagiriñca paṇḍarakañca tikūṭañca",
  "atk-s0513a4:4568_1": "imā ca najjo anuvicarāma. “Mālāgiri”ntipi pāṭho. Nibhāsavaṇṇāti nibhāsamānavaṇṇā,",
  "atk-s0513a4:4568_2": "dissamānasarīrāti attho.",
  "atk-s0513a4:4569": "Tato rājā tisso gāthā abhāsi –",
  "atk-s0513a4:4570": "190.",
  "atk-s0513a4:4571": "“Sukiccharūpaṃ paridevayavho, āliṅgito cāsi piyo piyāya;",
  "atk-s0513a4:4572": "Pucchāmi vo mānusadehavaṇṇe, kimidha vane rodatha appatītā.",
  "atk-s0513a4:4573": "191.",
  "atk-s0513a4:4574": "“Sukiccharūpaṃ paridevayavho, āliṅgito cāsi piyo piyāya;",
  "atk-s0513a4:4575": "Pucchāmi vo mānusadehavaṇṇe, kimidha vane vilapatha appatītā.",
  "atk-s0513a4:4576": "192.",
  "atk-s0513a4:4577": "“Sukiccharūpaṃ paridevayavho, āliṅgito cāsi piyo piyāya;",
  "atk-s0513a4:4578": "Pucchāmi vo mānusadehavaṇṇe, kimidha vane socatha appatītā”ti.",
  "atk-s0513a4:4579_0": "Tattha sukiccharūpanti suṭṭhu dukkhappattā viya hutvā. Āliṅgito cāsi piyo piyāyāti",
  "atk-s0513a4:4579_1": "tayā piyāya tava piyo āliṅgito ca āsi. “Āliṅgiyo cāsī”tipi pāṭho, ayamevattho. Kimidha",
  "atk-s0513a4:4579_2": "vaneti kiṃkāraṇā idha vane antarantarā āliṅgitvā paricumbitvā piyakathaṃ kathetvā",
  "atk-s0513a4:4579_3": "puna appatītā rodathāti.",
  "atk-s0513a4:4580": "Tato parā ubhinnampi ālāpasallāpagāthā honti –",
  "atk-s0513a4:4581": "193.",
  "atk-s0513a4:4582": "“Mayekarattaṃ vippavasimha ludda, akāmakā aññamaññaṃ sarantā;",
  "atk-s0513a4:4583": "Tamekarattaṃ anutappamānā, socāma ‘sā ratti punaṃ na hossati’.",
  "atk-s0513a4:4584": "194.",
  "atk-s0513a4:4585": "“Yamekarattaṃ anutappathetaṃ, dhanaṃva naṭṭhaṃ pitaraṃva petaṃ;",
  "atk-s0513a4:4586": "Pucchāmi vo mānusadehavaṇṇe, kathaṃ vinā vāsamakappayittha.",
  "atk-s0513a4:4587": "195.",
  "atk-s0513a4:4588": "“Yamimaṃ nadiṃ passasi sīghasotaṃ, nānādumacchādanaṃ selakūlaṃ;",
  "atk-s0513a4:4589": "Taṃ me piyo uttari vassakāle, mamañca maññaṃ anubandhatīti.",
  "atk-s0513a4:4590": "196.",
  "atk-s0513a4:4591": "“Ahañca aṅkolakamocināmi, atimuttakaṃ sattaliyothikañca;",
  "atk-s0513a4:4592": "‘Piyo ca me hehiti mālabhārī, ahañca naṃ mālinī ajjhupessaṃ’.",
  "atk-s0513a4:4593": "197.",
  "atk-s0513a4:4594": "“Ahañcidaṃ kuravakamocināmi, uddālakā pāṭalisindhuvārakā;",
  "atk-s0513a4:4595": "‘Piyo ca me hehiti mālabhārī, ahañca naṃ mālinī ajjhupessaṃ’.",
  "atk-s0513a4:4596": "198.",
  "atk-s0513a4:4597": "“Ahañca sālassa supupphitassa, oceyya pupphāni karomi mālaṃ;",
  "atk-s0513a4:4598": "‘Piyo ca me hehiti mālabhārī, ahañca naṃ mālinī ajjhupessaṃ’.",
  "atk-s0513a4:4599": "199.",
  "atk-s0513a4:4600": "“Ahañca sālassa supupphitassa, oceyya pupphāni karomi bhāraṃ;",
  "atk-s0513a4:4601": "Idañca no hehiti santharatthaṃ, yatthajjimaṃ viharissāma rattiṃ.",
  "atk-s0513a4:4602": "200.",
  "atk-s0513a4:4603": "“Ahañca kho agaḷuṃ candanañca, silāya piṃsāmi pamattarūpā;",
  "atk-s0513a4:4604": "‘Piyo ca me hehiti rositaṅgo, ahañca naṃ rositā ajjhupessaṃ’.",
  "atk-s0513a4:4605": "201.",
  "atk-s0513a4:4606": "“Athāgamā salilaṃ sīghasotaṃ, nudaṃ sāle salaḷe kaṇṇikāre;",
  "atk-s0513a4:4607": "Āpūratha tena muhuttakena, sāyaṃ nadī āsi mayā suduttarā.",
  "atk-s0513a4:4608": "202.",
  "atk-s0513a4:4609": "“Ubhosu tīresu mayaṃ tadā ṭhitā, sampassantā ubhayo aññamaññaṃ;",
  "atk-s0513a4:4610": "Sakimpi rodāma sakiṃ hasāma, kicchena no āgamā saṃvarī sā.",
  "atk-s0513a4:4611": "203.",
  "atk-s0513a4:4612": "“Pātova kho uggate sūriyamhi, catukkaṃ nadiṃ uttariyāna ludda;",
  "atk-s0513a4:4613": "Āliṅgiyā aññamaññaṃ mayaṃ ubho, sakimpi rodāma sakiṃ hasāma.",
  "atk-s0513a4:4614": "204.",
  "atk-s0513a4:4615": "“Tīhūnakaṃ satta satāni ludda, yamidha mayaṃ vippavasimha pubbe;",
  "atk-s0513a4:4616": "Vassekimaṃ jīvitaṃ bhūmipāla, ko nīdha kantāya vinā vaseyya.",
  "atk-s0513a4:4617": "205.",
  "atk-s0513a4:4618": "“Āyuñca vo kīvatako nu samma, sacepi jānātha vadetha āyuṃ;",
  "atk-s0513a4:4619": "Anussavā vuḍḍhato āgamā vā, akkhātha metaṃ avikampamānā.",
  "atk-s0513a4:4620": "206.",
  "atk-s0513a4:4621": "“Āyuñca no vassasahassaṃ ludda, na cantarā pāpako atthi rogo;",
  "atk-s0513a4:4622": "Appañca dukkhaṃ sukhameva bhiyyo, avītarāgā vijahāma jīvita”nti.",
  "atk-s0513a4:4623_0": "Tattha mayekarattanti mayaṃ ekarattaṃ. Vippavasimhāti vippayuttā hutvā vasimha. Anutappamānāti",
  "atk-s0513a4:4623_1": "“anicchamānānaṃ no ekaratto atīto”ti taṃ ekarattaṃ anucintayamānā. Punaṃ na hessatīti",
  "atk-s0513a4:4623_2": "puna na bhavissati nāgamissatīti socāma. Dhanaṃva naṭṭhaṃ pitaraṃva petanti dhanaṃ",
  "atk-s0513a4:4623_3": "vā naṭṭhaṃ pitaraṃ vā mātaraṃ vāpetaṃ kālakataṃ kiṃ nu kho tumhe cintayamānā kena",
  "atk-s0513a4:4623_4": "kāraṇena taṃ ekarattaṃ vinā vāsaṃ akappayittha, idaṃ me ācikkhathāti pucchati. Yamimanti",
  "atk-s0513a4:4623_5": "yaṃ imaṃ. Selakūlanti dvinnaṃ selānaṃ antare sandamānaṃ. Vassakāleti ekassa meghassa",
  "atk-s0513a4:4623_6": "uṭṭhāya vassanakāle. Amhākañhi imasmiṃ vanasaṇḍe rativasena carantānaṃ eko megho",
  "atk-s0513a4:4623_7": "uṭṭhahi. Atha me piyasāmiko kinnaromaṃ “pacchato āgacchatī”ti maññamāno etaṃ nadiṃ uttarīti āha.",
  "atk-s0513a4:4624_0": "Ahañcāti ahaṃ panetassa paratīraṃ gatabhāvaṃ ajānantī supupphitāni aṅkolakādīni pupphāni",
  "atk-s0513a4:4624_1": "ocināmi. Tattha sattaliyothikañcāti kundālapupphañca suvaṇṇayothikañca ocinantī pana",
  "atk-s0513a4:4624_2": "“piyo ca me mālabhārī bhavissati, ahañca naṃ mālinī hutvā ajjhupessa”nti iminā kāraṇena",
  "atk-s0513a4:4624_3": "ocināmi. Uddālakā pāṭalisindhuvārakāti tepi mayā ocitāyevāti vadati. Oceyyāti ocinitvā.",
  "atk-s0513a4:4624_4": "Agaḷuṃ candanañcāti kāḷāgaḷuñca rattacandanañca. Rositaṅgoti vilittasarīro. Rositāti",
  "atk-s0513a4:4624_5": "vilittā hutvā. Ajjhupessanti sayane upagamissāmi. Nudaṃ sāle salaḷe kaṇṇikāreti etāni",
  "atk-s0513a4:4624_6": "mayā ocinitvā tīre ṭhapitāni pupphāni nudantaṃ harantaṃ. Suduttarāti tassā hi orimatīre",
  "atk-s0513a4:4624_7": "ṭhitakāleyeva nadiyā udakaṃ āgataṃ, taṅkhaṇaññeva sūriyo atthaṅgato, vijjulatā niccharanti,",
  "atk-s0513a4:4624_8": "kinnarā nāma udakabhīrukā honti, iti sā otarituṃ na visahi. Tenāha “sāyaṃ nadī āsi mayā suduttarā”ti.",
  "atk-s0513a4:4625_0": "Sampassantāti vijjulatāniccharaṇakāle passantā. Rodāmāti andhakārakāle apassantā",
  "atk-s0513a4:4625_1": "rodāma, vijjulatāniccharaṇakāle passantā hasāma. Saṃvarīti ratti. Catukkanti tucchaṃ.",
  "atk-s0513a4:4625_2": "Uttariyānāti uttaritvā. Tīhūnakanti tīhi ūnāni satta vassasatāni. Yamidha mayanti",
  "atk-s0513a4:4625_3": "yaṃ kālaṃ idha mayaṃ vippavasimha, so ito tīhi ūnakāni satta vassasatāni hontīti",
  "atk-s0513a4:4625_4": "vadati. Vassekimanti vassaṃ ekaṃ imaṃ, tumhākaṃ ekameva vassasataṃ imaṃ jīvitanti",
  "atk-s0513a4:4625_5": "vadati. Ko nīdhāti evaṃ parittake jīvite ko nu idha kantāya vinā bhaveyya, ayuttaṃ",
  "atk-s0513a4:4625_6": "tava piyabhariyāya vinā bhavitunti dīpeti.",
  "atk-s0513a4:4626_0": "Kīvatako nūti rājā kinnariyā vacanaṃ sutvā “imesaṃ āyuppamāṇaṃ pucchissāmī”ti cintetvā",
  "atk-s0513a4:4626_1": "“tumhākaṃ kittako āyū”ti pucchati. Anussavāti sace vo kassaci vadantassa vā sutaṃ,",
  "atk-s0513a4:4626_2": "mātāpitūnaṃ vā vuḍḍhānaṃ mahallakānaṃ santikā āgamo atthi, atha me tato anussavā",
  "atk-s0513a4:4626_3": "vuḍḍhato āgamā vā etaṃ avikampamānā akkhātha. Na cantarāti amhākaṃ vassasahassaṃ",
  "atk-s0513a4:4626_4": "āyu, antarā ca no pāpako jīvitantarāyakaro rogopi natthi. Avītarāgāti aññamaññaṃ",
  "atk-s0513a4:4626_5": "avigatapemāva hutvā.",
  "atk-s0513a4:4627_0": "Taṃ sutvā rājā “ime hi nāma tiracchānagatā hutvā ekarattiṃ vippayogena satta vassasatāni",
  "atk-s0513a4:4627_1": "rodantā vicaranti, ahaṃ pana tiyojanasatike rajje mahāsampattiṃ pahāya araññe vicarāmi,",
  "atk-s0513a4:4627_2": "aho akiccakārimhī”ti tatova nivatto bārāṇasiṃ gantvā “kiṃ te, mahārāja, himavante",
  "atk-s0513a4:4627_3": "acchariyaṃ diṭṭha”nti amaccehi puṭṭho sabbaṃ ārocetvā tato paṭṭhāya dānāni dadanto",
  "atk-s0513a4:4627_4": "bhoge bhuñji. Tamatthaṃ pakāsento satthā –",
  "atk-s0513a4:4628": "207.",
  "atk-s0513a4:4629": "“Idañca sutvāna amānusānaṃ, bhallātiyo ittaraṃ jīvitanti;",
  "atk-s0513a4:4630": "Nivattatha na migavaṃ acari, adāsi dānāni abhuñji bhoge”ti. –",
  "atk-s0513a4:4631": "Imaṃ gāthaṃ vatvā puna ovadanto dve gāthā abhāsi –",
  "atk-s0513a4:4632": "208.",
  "atk-s0513a4:4633": "“Idañca sutvāna amānusānaṃ, sammodatha mā kalahaṃ akattha;",
  "atk-s0513a4:4634": "Mā vo tapī attakammāparādho, yathāpi te kimpurisekarattaṃ.",
  "atk-s0513a4:4635": "209.",
  "atk-s0513a4:4636": "“Idañca sutvāna amānusānaṃ, sammodatha mā vivādaṃ akattha;",
  "atk-s0513a4:4637": "Mā vo tapī attakammāparādho, yathāpi te kimpurisekaratta”nti.",
  "atk-s0513a4:4638": "Tattha amānusānanti kinnarānaṃ. Attakammāparādhoti attano kammadoso. Kimpurisekarattanti yathā te kimpurise ekarattiṃ kato attano kammadoso tapi, tathā tumhepi mā tapīti attho.",
  "atk-s0513a4:4639": "Mallikā devī tathāgatassa dhammadesanaṃ sutvā uṭṭhāyāsanā añjaliṃ paggayha dasabalassa thutiṃ karontī osānagāthamāha –",
  "atk-s0513a4:4640": "210.",
  "atk-s0513a4:4641": "“Vividhaṃ adhimanā suṇomahaṃ, vacanapathaṃ tava atthasaṃhitaṃ;",
  "atk-s0513a4:4642": "Muñcaṃ giraṃ nudaseva me daraṃ, samaṇa sukhāvaha jīva me cira”nti.",
  "atk-s0513a4:4643_0": "Tattha vividhaṃ adhimanā suṇomahanti bhante, tumhehi vividhehi nānākāraṇehi alaṅkaritvā",
  "atk-s0513a4:4643_1": "desitaṃ dhammadesanaṃ ahaṃ adhimanā pasannacittā hutvā suṇomi. Vacanapathanti taṃ",
  "atk-s0513a4:4643_2": "tumhehi vuttaṃ vividhavacanaṃ. Muñcaṃ giraṃ nudaseva me daranti kaṇṇasukhaṃ madhuraṃ",
  "atk-s0513a4:4643_3": "giraṃ muñcanto mama hadaye sokadarathaṃ nudasiyeva harasiyeva. Samaṇa sukhāvaha jīva",
  "atk-s0513a4:4643_4": "me ciranti bhante buddhasamaṇa, dibbamānusalokiyalokuttarasukhāvaha mama sāmi dhammarāja, ciraṃ jīvāti.",
  "atk-s0513a4:4644": "Kosalarājā tato paṭṭhāya tāya saddhiṃ samaggavāsaṃ vasi.",
  "atk-s0513a4:4645": "Satthā imaṃ dhammadesanaṃ āharitvā jātakaṃ samodhānesi – “tadā kinnaro kosalarājā ahosi, kinnarī mallikā devī, bhallātiyarājā ahameva ahosi”nti.",
  "atk-s0513a4:4646": "Bhallātiyajātakavaṇṇanā aṭṭhamā.",
  "atk-s0513a4:4648": "[505] 9. Somanassajātakavaṇṇanā",
  "atk-s0513a4:4649_0": "Ko taṃ hiṃsati heṭhetīti idaṃ satthā jetavane viharanto devadattassa vadhāya parisakkanaṃ",
  "atk-s0513a4:4649_1": "ārabbha kathesi. Tadā hi satthā “na, bhikkhave, idāneva, pubbepesa mama vadhāya parisakkiyevā”ti vatvā atītaṃ āhari.",
  "atk-s0513a4:4650_0": "Atīte kururaṭṭhe uttarapañcālanagare reṇu nāma rājā rajjaṃ kāresi. Tadā mahārakkhito",
  "atk-s0513a4:4650_1": "nāma tāpaso pañcasatatāpasaparivāro himavante ciraṃ vasitvā loṇambilasevanatthāya",
  "atk-s0513a4:4650_2": "cārikaṃ caranto uttarapañcālanagaraṃ patvā rājuyyāne vasitvā sapariso piṇḍāya caranto",
  "atk-s0513a4:4650_3": "rājadvāraṃ pāpuṇi. Rājā isigaṇaṃ disvā iriyāpathe pasanno alaṅkatamahātale nisīdāpetvā",
  "atk-s0513a4:4650_4": "paṇītenāhārena parivisitvā “bhante, imaṃ vassārattaṃ mama uyyāneyeva vasathā”ti vatvā",
  "atk-s0513a4:4650_5": "tehi saddhiṃ uyyānaṃ gantvā vasanaṭṭhānāni kāretvā pabbajitaparikkhāre datvā vanditvā",
  "atk-s0513a4:4650_6": "nikkhami. Tato paṭṭhāya sabbepi te rājanivesane bhuñjanti. Rājā pana aputtako puttaṃ",
  "atk-s0513a4:4650_7": "pattheti, puttā nuppajjanti. Vassārattaccayena mahārakkhito “idāni himavanto ramaṇīyo,",
  "atk-s0513a4:4650_8": "tattheva gamissāmā”ti rājānaṃ āpucchitvā raññā katasakkārasammāno nikkhamitvā antarāmagge",
  "atk-s0513a4:4650_9": "majjhanhikasamaye maggā okkamma ekassa sandacchāyassa rukkhassa heṭṭhā taruṇatiṇapiṭṭhe saparivāro nisīdi.",
  "atk-s0513a4:4651_0": "Tāpasā kathaṃ samuṭṭhāpesuṃ “rājagehe vaṃsānurakkhito putto natthi, sādhu vatassa",
  "atk-s0513a4:4651_1": "sace rājā puttaṃ labheyya, paveṇi ghaṭīyethā”ti. Mahārakkhito tesaṃ kathaṃ sutvā",
  "atk-s0513a4:4651_2": "“bhavissati nu kho rañño putto, udāhu no”ti upadhārento “bhavissatī”ti ñatvā evamāha",
  "atk-s0513a4:4651_3": "“mā bhonto cintayittha, ajja paccūsakāle eko devaputto cavitvā rañño aggamahesiyā",
  "atk-s0513a4:4651_4": "kucchimhi paṭisandhiṃ gaṇhissatī”ti. Taṃ sutvā eko kuṭajaṭilo “idāni rājakulūpako",
  "atk-s0513a4:4651_5": "bhavissāmī”ti cintetvā tāpasānaṃ gamanakāle gilānālayaṃ katvā nipajjitvā “ehi gacchāmā”ti",
  "atk-s0513a4:4651_6": "vutto “na sakkomī”ti āha. Mahārakkhito tassa nipannakāraṇaṃ ñatvā “yadā sakkosi,",
  "atk-s0513a4:4651_7": "tadā āgaccheyyāsī”ti vatvā isigaṇaṃ ādāya himavantameva gato. Kuhakopi nivattitvā",
  "atk-s0513a4:4651_8": "vegenāgantvā rājadvāre ṭhatvā “mahārakkhitassa upaṭṭhākatāpaso āgato”ti rañño ārocāpetvā",
  "atk-s0513a4:4651_9": "raññā vegena pakkosāpito pāsādaṃ abhiruyha paññattāsane nisīdi. Rājā kuhakaṃ tāpasaṃ",
  "atk-s0513a4:4651_10": "vanditvā ekamantaṃ nisinno isīnaṃ ārogyaṃ pucchitvā “bhante, atikhippaṃ nivattittha,",
  "atk-s0513a4:4651_11": "vegena kenatthenāgatatthā”ti āha. “Āma, mahārāja, isigaṇo sukhanisinno ‘sādhu vatassa,",
  "atk-s0513a4:4651_12": "sace rañño paveṇipālako putto uppajjeyyā’ti kathaṃ samuṭṭhāpesi. Ahaṃ kathaṃ sutvā",
  "atk-s0513a4:4651_13": "“bhavissati nu kho rañño putto, udāhu no”ti dibbacakkhunā olokento “mahiddhiko devaputto",
  "atk-s0513a4:4651_14": "cavitvā aggamahesiyā sudhammāya kucchimhi nibbattissatī”ti disvā “ajānantā gabbhaṃ",
  "atk-s0513a4:4651_15": "nāseyyuṃ, ācikkhissāmi nesa”nti tumhākaṃ kathanatthāya āgato. Kathitaṃ te mayā, gacchāmahaṃ,",
  "atk-s0513a4:4651_16": "mahārājāti. Rājā “bhante, na sakkā gantu”nti haṭṭhatuṭṭho pasannacitto kuhakatāpasaṃ",
  "atk-s0513a4:4651_17": "uyyānaṃ netvā vasanaṭṭhānaṃ saṃvidahitvā adāsi. So tato paṭṭhāya rājakule bhuñjanto",
  "atk-s0513a4:4651_18": "vasati, “dibbacakkhuko”tvevassa nāmaṃ ahosi.",
  "atk-s0513a4:4652_0": "Tadā bodhisatto tāvatiṃsabhavanā cavitvā tattha paṭisandhiṃ gaṇhi. Jātassa cassa",
  "atk-s0513a4:4652_1": "nāmaggahaṇadivase “somanassakumāro”tveva nāmaṃ kariṃsu. So kumāraparihārena vaḍḍhati.",
  "atk-s0513a4:4652_2": "Kuhakatāpasopi uyyānassa ekasmiṃ passe nānappakāraṃ sūpeyyasākañca valliphalāni ca",
  "atk-s0513a4:4652_3": "ropetvā paṇṇikānaṃ hatthe vikkiṇanto dhanaṃ saṇṭhapesi. Bodhisattassa sattavassikakāle",
  "atk-s0513a4:4652_4": "rañño paccanto kuppi. “Dibbacakkhutāpasaṃ mā pamajjī”ti kumāraṃ paṭicchāpetvā “paccantaṃ",
  "atk-s0513a4:4652_5": "vūpasamessāmī”ti gato. Athekadivasaṃ kumāro “jaṭilaṃ passissāmī”ti uyyānaṃ gantvā",
  "atk-s0513a4:4652_6": "kūṭajaṭilaṃ ekaṃ gaṇṭhikakāsāvaṃ nivāsetvā ekaṃ pārupitvā ubhohi hatthehi dve udakaghaṭe",
  "atk-s0513a4:4652_7": "gahetvā sākavatthusmiṃ udakaṃ āsiñcantaṃ disvā “ayaṃ kūṭajaṭilo attano samaṇadhammaṃ",
  "atk-s0513a4:4652_8": "akatvā paṇṇikakammaṃ karotī”ti ñatvā “kiṃ karosi paṇṇikagahapatikā”ti taṃ lajjāpetvā",
  "atk-s0513a4:4652_9": "avanditvāva nikkhami. Kūṭajaṭilo “ayaṃ idāneva evarūpo paccāmitto, ko jānāti kiṃ",
  "atk-s0513a4:4652_10": "karissati, idāneva naṃ nāsetuṃ vaṭṭatī”ti cintetvā rañño āgamanakāle pāsāṇaphalakaṃ",
  "atk-s0513a4:4652_11": "ekamantaṃ khipitvā pānīyaghaṭaṃ bhinditvā paṇṇasālāya tiṇāni vikiritvā sarīraṃ telena",
  "atk-s0513a4:4652_12": "makkhetvā paṇṇasālaṃ pavisitvā sasīsaṃ pārupitvā mahādukkhappatto viya mañce nipajji.",
  "atk-s0513a4:4652_13": "Rājā āgantvā nagaraṃ padakkhiṇaṃ katvā nivesanaṃ apavisitvāva “mama sāmikaṃ dibbacakkhukaṃ",
  "atk-s0513a4:4652_14": "passissāmī”ti paṇṇasāladvāraṃ gantvā taṃ vippakāraṃ disvā “kiṃ nu kho eta”nti anto",
  "atk-s0513a4:4652_15": "pavisitvā taṃ nipannakaṃ disvā pāde parimajjanto paṭhamaṃ gāthamāha –",
  "atk-s0513a4:4653": "211.",
  "atk-s0513a4:4654": "“Ko taṃ hiṃsati heṭheti, kiṃ dummano socasi appatīto;",
  "atk-s0513a4:4655": "Kassajja mātāpitaro rudantu, kvajja setu nihato pathabyā”ti.",
  "atk-s0513a4:4656": "Tattha hiṃsatīti paharati. Heṭhetīti akkosati. Kvajja setūti ko ajja sayatu.",
  "atk-s0513a4:4657": "Taṃ sutvā kūṭajaṭilo nitthunanto uṭṭhāya dutiyaṃ gāthamāha –",
  "atk-s0513a4:4658": "212.",
  "atk-s0513a4:4659": "“Tuṭṭhosmi deva tava dassanena, cirassaṃ passāmi taṃ bhūmipāla;",
  "atk-s0513a4:4660": "Ahiṃsako reṇumanuppavissa, puttena te heṭhayitosmi devā”ti.",
  "atk-s0513a4:4661": "Ito parā uttānasambandhagāthā pāḷinayeneva veditabbā –",
  "atk-s0513a4:4662": "213.",
  "atk-s0513a4:4663": "“Āyantu dovārikā khaggabandhā, kāsāviyā yantu antepurantaṃ;",
  "atk-s0513a4:4664": "Hantvāna taṃ somanassaṃ kumāraṃ, chetvāna sīsaṃ varamāharantu.",
  "atk-s0513a4:4665": "214.",
  "atk-s0513a4:4666": "“Pesitā rājino dūtā, kumāraṃ etadabravuṃ;",
  "atk-s0513a4:4667": "Issarena vitiṇṇosi, vadhaṃ pattosi khattiya.",
  "atk-s0513a4:4668": "215.",
  "atk-s0513a4:4669": "“Sa rājaputto paridevayanto, dasaṅguliṃ añjaliṃ paggahetvā;",
  "atk-s0513a4:4670": "Ahampi icchāmi janinda daṭṭhuṃ, jīvaṃ maṃ netvā paṭidassayetha.",
  "atk-s0513a4:4671": "216.",
  "atk-s0513a4:4672": "“Tassa taṃ vacanaṃ sutvā, rañño puttaṃ adassayuṃ;",
  "atk-s0513a4:4673": "Putto ca pitaraṃ disvā, dūratovajjhabhāsatha.",
  "atk-s0513a4:4674": "217.",
  "atk-s0513a4:4675": "“Āgacchuṃ dovārikā khaggabandhā, kāsāviyā hantu mamaṃ janinda;",
  "atk-s0513a4:4676": "Akkhāhi me pucchito etamatthaṃ, aparādho ko nidha mamajja atthī”ti.",
  "atk-s0513a4:4677_0": "Tattha ahiṃsakoti ahaṃ kassaci ahiṃsako sīlācārasampanno. Reṇumanuppavissāti mahārāja",
  "atk-s0513a4:4677_1": "reṇu, ahaṃ tava puttena mahāparivārena anupavisitvā “are kūṭatāpasa, kasmā tvaṃ idha",
  "atk-s0513a4:4677_2": "vasasī”ti vatvā pāsāṇaphalakaṃ khipitvā ghaṭaṃ bhinditvā hatthehi ca pādehi ca koṭṭentena",
  "atk-s0513a4:4677_3": "viheṭhitosmīti evaṃ so abhūtameva bhūtaṃ viya katvā rājānaṃ saddahāpesi. Āyantūti",
  "atk-s0513a4:4677_4": "gacchantu. “Mama sāmimhi vippaṭipannakālato paṭṭhāya mayipi so na lajjissatī”ti kujjhitvā",
  "atk-s0513a4:4677_5": "tassa vadhaṃ āṇāpento evamāha. Kāsāviyāti coraghātakā. Tepi pharasuhatthā attano",
  "atk-s0513a4:4677_6": "vidhānena gacchantūti vadati. Varanti varaṃ sīsaṃ uttamasīsaṃ chinditvā āharantu.",
  "atk-s0513a4:4678_0": "Rājinoti bhikkhave, rañño santikā dūtā raññā pesitā vegena gantvā mātarā alaṅkaritvā",
  "atk-s0513a4:4678_1": "attano aṅke nisīdāpitaṃ kumāraṃ parivāretvā etadavocuṃ. Issarenāti raññā. Vitiṇṇosīti",
  "atk-s0513a4:4678_2": "pariccattosi. Sa rājaputtoti bhikkhave, tesaṃ vacanaṃ sutvā maraṇabhayatajjito mātu",
  "atk-s0513a4:4678_3": "aṅkato uṭṭhāya so rājaputto. Paṭidassayethāti dassetha. Tassāti bhikkhave, te dūtā",
  "atk-s0513a4:4678_4": "kumārassa taṃ vacanaṃ sutvā māretuṃ avisahantā goṇaṃ viya naṃ rajjuyā parikaḍḍhantā",
  "atk-s0513a4:4678_5": "netvā rañño dassayuṃ. Kumāre pana nīyamāne dāsigaṇaparivutā saddhiṃ orodhehi sudhammāpi",
  "atk-s0513a4:4678_6": "devī nāgarāpi “mayaṃ niraparādhaṃ kumāraṃ māretuṃ na dassāmā”ti tena saddhiṃyeva",
  "atk-s0513a4:4678_7": "agamaṃsu. Āgacchunti tumhākaṃ āṇāya mama santikaṃ āgamiṃsu. Hantuṃ mamanti maṃ māretuṃ.",
  "atk-s0513a4:4678_8": "Ko nīdhāti ko nu idha mama aparādho, yena maṃ tvaṃ māresīti pucchi.",
  "atk-s0513a4:4679": "Rājā “bhavaggaṃ atinīcaṃ, tava doso atimahanto”ti tassa dosaṃ kathento gāthamāha –",
  "atk-s0513a4:4680": "218.",
  "atk-s0513a4:4681": "“Sāyañca pāto udakaṃ sajāti, aggiṃ sadā pāricaratappamatto;",
  "atk-s0513a4:4682": "Taṃ tādisaṃ saṃyataṃ brahmacāriṃ, kasmā tuvaṃ brūsi gahappatī”ti.",
  "atk-s0513a4:4683": "Tattha udakaṃ sajātīti udakorohaṇakammaṃ karoti. Taṃ tādisanti taṃ tathārūpaṃ mama sāmiṃ dibbacakkhutāpasaṃ kasmā tvaṃ gahapativādena samudācarasīti vadati.",
  "atk-s0513a4:4684": "Tato kumāro “deva, mayhaṃ gahapatiññeva ‘gahapatī’ti vadantassa ko doso”ti vatvā gāthamāha –",
  "atk-s0513a4:4685": "219.",
  "atk-s0513a4:4686": "“Tālā ca mūlā ca phalā ca deva, pariggahā vividhā santimassa;",
  "atk-s0513a4:4687": "Te rakkhati gopayatappamatto, tasmā ahaṃ brūmi gahappatī”ti.",
  "atk-s0513a4:4688_0": "Tattha mūlāti mūlakādimūlāni. Phalāti nānāvidhāni valliphalāni. Te rakkhati gopayatappamattoti",
  "atk-s0513a4:4688_1": "te esa tava kulūpakatāpaso paṇṇikakammaṃ karonto nisīditvā rakkhati, vatiṃ katvā",
  "atk-s0513a4:4688_2": "gopayati appamatto, tena kāraṇena so tava brāhmaṇo gahapati nāma hoti.",
  "atk-s0513a4:4689_0": "Iti naṃ ahampi “gahapatī”ti kathesiṃ. Sace na saddahasi, catūsu dvāresu paṇṇike pucchāpehīti.",
  "atk-s0513a4:4689_1": "Rājā pucchāpesi. Te “āma, mayaṃ imassa hatthato paṇṇañca phalāphalāni ca kiṇāmā”ti",
  "atk-s0513a4:4689_2": "āhaṃsu. Paṇṇavatthumpi upadhārāpetvā paccakkhamakāsi. Paṇṇasālampissa pavisitvā kumārassa",
  "atk-s0513a4:4689_3": "purisā paṇṇavikkayaladdhaṃ kahāpaṇamāsakabhaṇḍikaṃ nīharitvā rañño dassesuṃ. Rājā",
  "atk-s0513a4:4689_4": "mahāsattassa niddosabhāvaṃ ñatvā gāthamāha –",
  "atk-s0513a4:4690": "220.",
  "atk-s0513a4:4691": "“Saccaṃ kho etaṃ vadasi kumāra, pariggahā vividhā santimassa;",
  "atk-s0513a4:4692": "Te rakkhati gopayatappamatto, sa brāhmaṇo gahapati tena hotī”ti.",
  "atk-s0513a4:4693_0": "Tato mahāsatto cintesi “evarūpassa bālassa rañño santike vāsato himavantaṃ pavisitvā",
  "atk-s0513a4:4693_1": "pabbajituṃ varaṃ, parisamajjheyevassa dosaṃ āvikatvā āpucchitvā ajjeva nikkhamitvā",
  "atk-s0513a4:4693_2": "pabbajissāmī”ti. So parisāya namakkāraṃ katvā gāthamāha –",
  "atk-s0513a4:4694": "221.",
  "atk-s0513a4:4695": "“Suṇantu mayhaṃ parisā samāgatā, sanegamā jānapadā ca sabbe;",
  "atk-s0513a4:4696": "Bālāyaṃ bālassa vaco nisamma, ahetunā ghātayate maṃ janindo”ti.",
  "atk-s0513a4:4697": "Tattha bālāyaṃ bālassāti ayaṃ rājā sayaṃ bālo imassa bālassa kūṭajaṭilassa vacanaṃ sutvā ahetunāva maṃ ghātayateti.",
  "atk-s0513a4:4698": "Evañca pana vatvā pitaraṃ vanditvā attānaṃ pabbajjāya anujānāpento itaraṃ gāthamāha –",
  "atk-s0513a4:4699": "222.",
  "atk-s0513a4:4700": "“Daḷhasmi mūle visaṭe virūḷhe, dunnikkayo veḷu pasākhajāto;",
  "atk-s0513a4:4701": "Vandāmi pādāni tava janinda, anujāna maṃ pabbajissāmi devā”ti.",
  "atk-s0513a4:4702": "Tattha visaṭeti visāle mahante jāte. Dunnikkayoti dunnikkaḍḍhiyo.",
  "atk-s0513a4:4703": "Tato parā rañño ca puttassa ca vacanapaṭivacanagāthā honti –",
  "atk-s0513a4:4704": "223.",
  "atk-s0513a4:4705": "“Bhuñjassu bhoge vipule kumāra, sabbañca te issariyaṃ dadāmi;",
  "atk-s0513a4:4706": "Ajjeva tvaṃ kurūnaṃ hohi rājā, mā pabbajī pabbajjā hi dukkhā.",
  "atk-s0513a4:4707": "224.",
  "atk-s0513a4:4708": "“Kinnūdha deva tavamatthi bhogā, pubbevahaṃ devaloke ramissaṃ;",
  "atk-s0513a4:4709": "Rūpehi saddehi atho rasehi, gandhehi phassehi manoramehi.",
  "atk-s0513a4:4710": "225.",
  "atk-s0513a4:4711": "“Bhuttā ca me bhogā tidivasmiṃ deva, parivārito accharānaṃ gaṇena;",
  "atk-s0513a4:4712": "Tuvañca bālaṃ paraneyyaṃ viditvā, na tādise rājakule vaseyyaṃ.",
  "atk-s0513a4:4713": "226.",
  "atk-s0513a4:4714": "“Sacāhaṃ bālo paraneyyo asmi, ekāparādhaṃ khama putta mayhaṃ;",
  "atk-s0513a4:4715": "Punapi ce edisakaṃ bhaveyya, yathāmatiṃ somanassa karohī”ti.",
  "atk-s0513a4:4716_0": "Tattha dukkhāti tāta, pabbajjā nāma parapaṭibaddhajīvikattā dukkhā, mā pabbaji, rājā",
  "atk-s0513a4:4716_1": "hohīti taṃ yāci. Kinnūdha devāti deva, ye tava bhogā, tesu kiṃ nāma bhuñjitabbaṃ",
  "atk-s0513a4:4716_2": "atthi. Parivāritoti paricārito, ayameva vā pāṭho. Tassa kira jātissarañāṇaṃ uppajji,",
  "atk-s0513a4:4716_3": "tasmā evamāha. Paraneyyanti andhaṃ viya yaṭṭhiyā parena netabbaṃ. Tādiseti tādisassa",
  "atk-s0513a4:4716_4": "rañño santike na paṇḍitena vasitabbaṃ, mayā attano ñāṇabalena ajja jīvitaṃ laddhaṃ,",
  "atk-s0513a4:4716_5": "nāhaṃ tava santike vasissāmīti ñāpetuṃ evamāha. Yathāmatinti sace puna mayhaṃ evarūpo",
  "atk-s0513a4:4716_6": "doso hoti, atha tvaṃ yathāajjhāsayaṃ karohīti puttaṃ khamāpesi.",
  "atk-s0513a4:4717": "Mahāsatto rājānaṃ ovadanto aṭṭha gāthā abhāsi –",
  "atk-s0513a4:4718": "227.",
  "atk-s0513a4:4719": "“Anisamma kataṃ kammaṃ, anavatthāya cintitaṃ;",
  "atk-s0513a4:4720": "Bhesajjasseva vebhaṅgo, vipāko hoti pāpako.",
  "atk-s0513a4:4721": "228.",
  "atk-s0513a4:4722": "“Nisamma ca kataṃ kammaṃ, sammāvatthāya cintitaṃ;",
  "atk-s0513a4:4723": "Bhesajjasseva sampatti, vipāko hoti bhadrako.",
  "atk-s0513a4:4724": "229.",
  "atk-s0513a4:4725": "“Alaso gihī kāmabhogī na sādhu, asaññato pabbajito na sādhu;",
  "atk-s0513a4:4726": "Rājā na sādhu anisammakārī, yo paṇḍito kodhano taṃ na sādhu.",
  "atk-s0513a4:4727": "230.",
  "atk-s0513a4:4728": "“Nisamma khattiyo kayirā, nānisamma disampati;",
  "atk-s0513a4:4729": "Nisammakārino rāja, yaso kitti ca vaḍḍhati.",
  "atk-s0513a4:4730": "231.",
  "atk-s0513a4:4731": "“Nisamma daṇḍaṃ paṇayeyya issaro, vegā kataṃ tappati bhūmipāla;",
  "atk-s0513a4:4732": "Sammāpaṇīdhī ca narassa atthā, anānutappā te bhavanti pacchā.",
  "atk-s0513a4:4733": "232.",
  "atk-s0513a4:4734": "“Anānutappāni hi ye karonti, vibhajja kammāyatanāni loke;",
  "atk-s0513a4:4735": "Viññuppasatthāni sukhudrayāni, bhavanti buddhānumatāni tāni.",
  "atk-s0513a4:4736": "233.",
  "atk-s0513a4:4737": "“Āgacchuṃ dovārikā khaggabandhā, kāsāviyā hantu mamaṃ janinda;",
  "atk-s0513a4:4738": "Mātuñca aṅkasmimahaṃ nisinno, ākaḍḍhito sahasā tehi deva.",
  "atk-s0513a4:4739": "234.",
  "atk-s0513a4:4740": "“Kaṭukañhi sambādhaṃ sukicchaṃ patto, madhurampi yaṃ jīvitaṃ laddha rāja;",
  "atk-s0513a4:4741": "Kicchenahaṃ ajja vadhā pamutto, pabbajjamevābhimanohamasmī”ti.",
  "atk-s0513a4:4742_0": "Tattha anisammāti anoloketvā anupadhāretvā. Anavatthāya cintitanti anavatthapetvā",
  "atk-s0513a4:4742_1": "atuletvā atīretvā cintitaṃ. Vipāko hoti pāpakoti tassa hi yathā nāma bhesajjassa",
  "atk-s0513a4:4742_2": "vebhaṅgo vipatti, evamevaṃ vipāko hoti pāpako. Asaññatoti kāyādīhi asaññato dussīlo.",
  "atk-s0513a4:4742_3": "Taṃ na sādhūti taṃ tassa kodhanaṃ na sādhu. Nānisammāti anisāmetvā kiñci kammaṃ na",
  "atk-s0513a4:4742_4": "kareyya. Paṇayeyyāti paṭṭhapeyya pavatteyya. Vegāti vegena sahasā. Sammāpaṇīdhī cāti",
  "atk-s0513a4:4742_5": "yoniso ṭhapitena cittena katā narassa atthā pacchā anānutappā bhavantīti attho. Vibhajjāti",
  "atk-s0513a4:4742_6": "“imāni kātuṃ yuttāni, imāni ayuttānī”ti evaṃ paññāya vibhajitvā. Kammāyatanānīti",
  "atk-s0513a4:4742_7": "kammāni. Buddhānumatānīti paṇḍitehi anumatāni anavajjāni honti. Kaṭukanti deva, kaṭukaṃ",
  "atk-s0513a4:4742_8": "sambādhaṃ sukicchaṃ maraṇabhayaṃ pattomhi. Laddhāti attano ñāṇabalena labhitvā. Pabbajjamevābhimanohamasmīti",
  "atk-s0513a4:4742_9": "pabbajjābhimukhacittoyevasmi.",
  "atk-s0513a4:4743": "Evaṃ mahāsattena dhamme desite rājā deviṃ āmantetvā gāthamāha –",
  "atk-s0513a4:4744": "235.",
  "atk-s0513a4:4745": "“Putto tavāyaṃ taruṇo sudhamme, anukampako somanasso kumāro;",
  "atk-s0513a4:4746": "Taṃ yācamāno na labhāmi svajja, arahasi naṃ yācitave tuvampī”ti.",
  "atk-s0513a4:4747": "Tattha yācitaveti yācituṃ.",
  "atk-s0513a4:4748": "Sā pabbajjāyameva uyojentī gāthamāha –",
  "atk-s0513a4:4749": "236.",
  "atk-s0513a4:4750": "“Ramassu bhikkhācariyāya putta, nisamma dhammesu paribbajassu;",
  "atk-s0513a4:4751": "Sabbesu bhūtesu nidhāya daṇḍaṃ, anindito brahmamupeti ṭhāna”nti.",
  "atk-s0513a4:4752": "Tattha nisammāti pabbajanto ca nisāmetvā micchādiṭṭhikānaṃ pabbajjaṃ pahāya sammādiṭṭhiyuttaṃ niyyānikapabbajjaṃ pabbaja.",
  "atk-s0513a4:4753": "Atha rājā gāthamāha –",
  "atk-s0513a4:4754": "237.",
  "atk-s0513a4:4755": "“Accherarūpaṃ vata yādisañca, dukkhitaṃ maṃ dukkhāpayase sudhamme;",
  "atk-s0513a4:4756": "Yācassu puttaṃ iti vuccamānā, bhiyyova ussāhayase kumāra”nti.",
  "atk-s0513a4:4757": "Tattha yādisañcāti yādisaṃ idaṃ tvaṃ vadesi, taṃ acchariyarūpaṃ vata. Dukkhitanti pakatiyāpi maṃ dukkhitaṃ bhiyyo dukkhāpayasi.",
  "atk-s0513a4:4758": "Puna devī gāthamāha –",
  "atk-s0513a4:4759": "238.",
  "atk-s0513a4:4760": "“Ye vippamuttā anavajjabhogino, parinibbutā lokamimaṃ caranti;",
  "atk-s0513a4:4761": "Tamariyamaggaṃ paṭipajjamānaṃ, na ussahe vārayituṃ kumāra”nti.",
  "atk-s0513a4:4762_0": "Tattha vippamuttāti rāgādīhi vippamuttā. Parinibbutāti kilesaparinibbānena nibbutā.",
  "atk-s0513a4:4762_1": "Tamariyamagganti taṃ tesaṃ buddhādīnaṃ ariyānaṃ santakaṃ maggaṃ paṭipajjamānaṃ mama",
  "atk-s0513a4:4762_2": "puttaṃ vāretuṃ na ussahāmi devāti.",
  "atk-s0513a4:4763": "Tassā vacanaṃ sutvā rājā osānagāthamāha –",
  "atk-s0513a4:4764": "239.",
  "atk-s0513a4:4765": "“Addhā have sevitabbā sapaññā, bahussutā ye bahuṭhānacintino;",
  "atk-s0513a4:4766": "Yesāyaṃ sutvāna subhāsitāni, appossukkā vītasokā sudhammā”ti.",
  "atk-s0513a4:4767": "Tattha bahuṭhānacintinoti bahukāraṇacintino. Yesāyanti yesaṃ ayaṃ. Somanassakumārasseva hi sā subhāsitaṃ sutvā appossukkā jātā, rājāpi tadeva sandhāyāha.",
  "atk-s0513a4:4768_0": "Mahāsatto mātāpitaro vanditvā “sace mayhaṃ doso atthi, khamathā”ti mahājanassa añjaliṃ",
  "atk-s0513a4:4768_1": "katvā himavantābhimukho gantvā manussesu nivattesu manussavaṇṇenāgantvā devatāhi",
  "atk-s0513a4:4768_2": "satta pabbatarājiyo atikkamitvā himavantaṃ nīto vissakammunā nimmitāya paṇṇasālāya",
  "atk-s0513a4:4768_3": "isipabbajjaṃ pabbaji. Taṃ tattha yāva soḷasavassakālā rājakulaparicārikavesena devatāyeva",
  "atk-s0513a4:4768_4": "upaṭṭhahiṃsu. Kūṭajaṭilampi mahājano pothetvā jīvitakkhayaṃ pāpesi. Mahāsatto jhānābhiññaṃ",
  "atk-s0513a4:4768_5": "nibbattetvā brahmalokūpago ahosi.",
  "atk-s0513a4:4769_0": "Satthā imaṃ dhammadesanaṃ āharitvā “evaṃ, bhikkhave, pubbepesa mayhaṃ vadhāya parisakkiyevā”ti",
  "atk-s0513a4:4769_1": "vatvā jātakaṃ samodhānesi – “tadā kuhako devadatto ahosi, mātā mahāmāyā, mahārakkhito",
  "atk-s0513a4:4769_2": "sāriputto, somanassakumāro pana ahameva ahosi”nti.",
  "atk-s0513a4:4770": "Somanassajātakavaṇṇanā navamā.",
  "atk-s0513a4:4772": "[506] 10. Campeyyajātakavaṇṇanā",
  "atk-s0513a4:4773_0": "Kā nu vijjurivābhāsīti idaṃ satthā jetavane viharanto uposathakammaṃ ārabbha kathesi.",
  "atk-s0513a4:4773_1": "Tadā hi satthā “sādhu vo kataṃ upāsakā uposathavāsaṃ vasantehi, porāṇakapaṇḍitā nāgasampattiṃ",
  "atk-s0513a4:4773_2": "pahāya uposathavāsaṃ vasiṃsuyevā”ti vatvā tehi yācito atītaṃ āhari.",
  "atk-s0513a4:4774_0": "Atīte aṅgaraṭṭhe aṅge ca magadharaṭṭhe magadhe ca rajjaṃ kārente aṅgamagadharaṭṭhānaṃ",
  "atk-s0513a4:4774_1": "antare campā nāma nadī, tattha nāgabhavanaṃ ahosi. Campeyyo nāma nāgarājā rajjaṃ",
  "atk-s0513a4:4774_2": "kāresi. Kadāci magadharājā aṅgaraṭṭhaṃ gaṇhāti, kadāci aṅgarājā magadharaṭṭhaṃ. Athekadivasaṃ",
  "atk-s0513a4:4774_3": "magadharājā aṅgena saddhiṃ yujjhitvā yuddhaparājito assaṃ āruyha palāyanto aṅgarañño",
  "atk-s0513a4:4774_4": "yodhehi anubaddho puṇṇaṃ campānadiṃ patvā “parahatthe maraṇato nadiṃ pavisitvā mataṃ",
  "atk-s0513a4:4774_5": "seyyo”ti asseneva saddhiṃ nadiṃ otari. Tadā campeyyo nāgarājā antodake ratanamaṇḍapaṃ",
  "atk-s0513a4:4774_6": "nimminitvā mahāparivāro mahāpānaṃ pivati. Asso raññā saddhiṃ udake nimujjitvā nāgarañño",
  "atk-s0513a4:4774_7": "purato otari. Nāgarājā alaṅkatapaṭiyattaṃ rājānaṃ disvā sinehaṃ uppādetvā āsanā uṭṭhāya",
  "atk-s0513a4:4774_8": "“mā bhāyi, mahārājā”ti rājānaṃ attano pallaṅke nisīdāpetvā udake nimuggakāraṇaṃ pucchi.",
  "atk-s0513a4:4774_9": "Rājā yathābhūtaṃ kathesi. Atha naṃ “mā bhāyi, mahārāja, ahaṃ taṃ dvinnaṃ raṭṭhānaṃ",
  "atk-s0513a4:4774_10": "sāmikaṃ karissāmī”ti assāsetvā sattāhaṃ mahantaṃ yasaṃ anubhavitvā sattame divase",
  "atk-s0513a4:4774_11": "magadharājena saddhiṃ nāgabhavanā nikkhami. Magadharājā nāgarājassānubhāvena aṅgarājānaṃ",
  "atk-s0513a4:4774_12": "gahetvā jīvitā voropetvā dvīsu raṭṭhesu rajjaṃ kāresi. Tato paṭṭhāya rañño ca nāgarājassa",
  "atk-s0513a4:4774_13": "ca vissāso thiro ahosi. Rājā anusaṃvaccharaṃ campānadītīre ratanamaṇḍapaṃ kāretvā",
  "atk-s0513a4:4774_14": "mahantena pariccāgena nāgarañño balikammaṃ karoti. Sopi mahantena parivārena nāgabhavanā",
  "atk-s0513a4:4774_15": "nikkhamitvā balikammaṃ sampaṭicchati. Mahājano nāgarañño sampattiṃ oloketi.",
  "atk-s0513a4:4775_0": "Tadā bodhisatto daliddakule nibbatto rājaparisāya saddhiṃ nadītīraṃ gantvā taṃ nāgarājassa",
  "atk-s0513a4:4775_1": "sampattiṃ disvā lobhaṃ uppādetvā taṃ patthayamāno dānaṃ datvā sīlaṃ rakkhitvā campeyyanāgarājassa",
  "atk-s0513a4:4775_2": "kālakiriyato sattame divase cavitvā tassa vasanapāsāde sirigabbhe sirisayanapiṭṭhe",
  "atk-s0513a4:4775_3": "nibbatti. Sarīraṃ sumanadāmavaṇṇaṃ mahantaṃ ahosi. So taṃ disvā vippaṭisārī hutvā",
  "atk-s0513a4:4775_4": "“mayā katakusalanissandena chasu kāmasaggesu issariyaṃ koṭṭhe paṭisāmitaṃ dhaññaṃ",
  "atk-s0513a4:4775_5": "viya ahosi. Svāhaṃ imissā tiracchānayoniyā paṭisandhiṃ gaṇhiṃ, kiṃ me jīvitenā”ti",
  "atk-s0513a4:4775_6": "maraṇāya cittaṃ uppādesi. Atha naṃ sumanā nāma nāgamāṇavikā disvā “mahānubhāvo satto",
  "atk-s0513a4:4775_7": "nibbatto bhavissatī”ti sesanāgamāṇavikānaṃ saññaṃ adāsi, sabbā nānātūriyahatthā āgantvā",
  "atk-s0513a4:4775_8": "tassa upahāraṃ kariṃsu. Tassa taṃ nāgabhavanaṃ sakkabhavanaṃ viya ahosi, maraṇacittaṃ",
  "atk-s0513a4:4775_9": "paṭippassambhi, sappasarīraṃ vijahitvā sabbālaṅkārapaṭimaṇḍito sayanapiṭṭhe nisīdi.",
  "atk-s0513a4:4775_10": "Athassa tato paṭṭhāya yaso mahā ahosi.",
  "atk-s0513a4:4776_0": "So tattha nāgarajjaṃ kārento aparabhāge vippaṭisārī hutvā “kiṃ me imāya tiracchānayoniyā,",
  "atk-s0513a4:4776_1": "uposathavāsaṃ vasitvā ito muccitvā manussapathaṃ gantvā saccāni paṭivijjhitvā dukkhassantaṃ",
  "atk-s0513a4:4776_2": "karissāmī”ti cintetvā tato paṭṭhāya tasmiṃyeva pāsāde uposathakammaṃ karoti. Alaṅkatanāgamāṇavikā",
  "atk-s0513a4:4776_3": "tassa santikaṃ gacchanti, yebhuyyenassa sīlaṃ bhijjati. So tato paṭṭhāya pāsādā nikkhamitvā",
  "atk-s0513a4:4776_4": "uyyānaṃ gacchati. Tā tatrāpi gacchanti, uposatho bhijjateva. So cintesi “mayā ito",
  "atk-s0513a4:4776_5": "nāgabhavanā nikkhamitvā manussalokaṃ gantvā uposathavāsaṃ vasituṃ vaṭṭatī”ti. So",
  "atk-s0513a4:4776_6": "tato paṭṭhāya uposathadivasesu nāgabhavanā nikkhamitvā ekassa paccantagāmassa avidūre",
  "atk-s0513a4:4776_7": "mahāmaggasamīpe vammikamatthake “mama cammādīhi atthikā gaṇhantu, maṃ kīḷāsappaṃ",
  "atk-s0513a4:4776_8": "vā kātukāmā karontū”ti sarīraṃ dānamukhe vissajjetvā bhoge ābhujitvā nipanno uposathavāsaṃ",
  "atk-s0513a4:4776_9": "vasati. Mahāmaggena gacchantā ca āgacchantā ca taṃ disvā gandhādīhi pūjetvā pakkamanti.",
  "atk-s0513a4:4776_10": "Paccantagāmavāsino gantvā “mahānubhāvo nāgarājā”ti tassa upari maṇḍapaṃ karitvā samantā",
  "atk-s0513a4:4776_11": "vālukaṃ okiritvā gandhādīhi pūjayiṃsu. Tato paṭṭhāya manussā mahāsatte pasīditvā",
  "atk-s0513a4:4776_12": "pūjaṃ katvā puttaṃ patthenti, dhītaraṃ patthenti.",
  "atk-s0513a4:4777_0": "Mahāsattopi uposathakammaṃ karonto cātuddasīpannarasīsu vammikamatthake nipajjitvā",
  "atk-s0513a4:4777_1": "pāṭipade nāgabhavanaṃ gacchati. Tassevaṃ uposathaṃ karontassa addhā vītivatto. Ekadivasaṃ",
  "atk-s0513a4:4777_2": "sumanā aggamahesī āha “deva, tvaṃ manussalokaṃ gantvā uposathaṃ upavasasi, manussaloko",
  "atk-s0513a4:4777_3": "ca sāsaṅko sappaṭibhayo, sace te bhayaṃ uppajjeyya, atha mayaṃ yena nimittena jāneyyāma,",
  "atk-s0513a4:4777_4": "taṃ no ācikkhāhī”ti. Atha naṃ mahāsatto maṅgalapokkharaṇiyā tīraṃ netvā “sace maṃ",
  "atk-s0513a4:4777_5": "bhadde, koci paharitvā kilamessati, imissā pokkharaṇiyā udakaṃ āvilaṃ bhavissati,",
  "atk-s0513a4:4777_6": "sace supaṇṇo gahessati, udakaṃ pakkuthissati, sace ahituṇḍiko gaṇhissati, udakaṃ",
  "atk-s0513a4:4777_7": "lohitavaṇṇaṃ bhavissatī”ti āha. Evaṃ tassā tīṇi nimittāni ācikkhitvā cātuddasīuposathaṃ",
  "atk-s0513a4:4777_8": "adhiṭṭhāya nāgabhavanā nikkhamitvā tattha gantvā vammikamatthake nipajji sarīrasobhāya",
  "atk-s0513a4:4777_9": "vammikaṃ sobhayamāno. Sarīrañhissa rajatadāmaṃ viya setaṃ ahosi matthako rattakambalageṇḍuko",
  "atk-s0513a4:4777_10": "viya. Imasmiṃ pana jātake bodhisattassa sarīraṃ naṅgalasīsapamāṇaṃ ahosi, bhūridattajātake",
  "atk-s0513a4:4777_11": "ūruppamāṇaṃ, saṅkhapālajātake ekadoṇikanāvapamāṇaṃ.",
  "atk-s0513a4:4778_0": "Tadā eko bārāṇasivāsī māṇavo takkasilaṃ gantvā disāpāmokkhassa ācariyassa santike",
  "atk-s0513a4:4778_1": "alampāyanamantaṃ uggaṇhitvā tena maggena attano gehaṃ gacchanto mahāsattaṃ disvā",
  "atk-s0513a4:4778_2": "“imaṃ sappaṃ gahetvā gāmanigamarājadhānīsu kīḷāpento dhanaṃ uppādessāmī”ti cintetvā",
  "atk-s0513a4:4778_3": "dibbosadhāni gahetvā dibbamantaṃ parivattetvā tassa santikaṃ agamāsi. Dibbamantasutakālato",
  "atk-s0513a4:4778_4": "paṭṭhāya mahāsattassa kaṇṇesu ayasalākapavesanakālo viya jāto, matthako sikharena",
  "atk-s0513a4:4778_5": "abhimatthiyamāno viya jāto. So “ko nu kho eso”ti bhogantarato sīsaṃ ukkhipitvā olokento",
  "atk-s0513a4:4778_6": "ahituṇḍikaṃ disvā cintesi “mama visaṃ mahantaṃ, sacāhaṃ kujjhitvā nāsavātaṃ vissajjessāmi,",
  "atk-s0513a4:4778_7": "etassa sarīraṃ bhasmamuṭṭhi viya vippakirissati, atha me sīlaṃ khaṇḍaṃ bhavissati,",
  "atk-s0513a4:4778_8": "na dāni taṃ olokessāmī”ti. So akkhīni nimmīletvā sīsaṃ bhogantare ṭhapesi.",
  "atk-s0513a4:4779_0": "Ahituṇḍiko brāhmaṇo osadhaṃ khāditvā mantaṃ parivattetvā kheḷaṃ mahāsattassa sarīre",
  "atk-s0513a4:4779_1": "opi, osadhānañca mantassa cānubhāvena kheḷena phuṭṭhaphuṭṭhaṭṭhāne phoṭānaṃ uṭṭhānakālo",
  "atk-s0513a4:4779_2": "viya jāto. Atha naṃ so naṅguṭṭhe gahetvā kaḍḍhitvā dīghaso nipajjāpetvā ajapadena",
  "atk-s0513a4:4779_3": "daṇḍena uppīḷento dubbalaṃ katvā sīsaṃ daḷhaṃ gahetvā nippīḷi, mahāsattassa mukhaṃ",
  "atk-s0513a4:4779_4": "vivari. Athassa mukhe kheḷaṃ opitvā osadhamantaṃ katvā dante bhindi, mukhaṃ lohitassa",
  "atk-s0513a4:4779_5": "pūri. Mahāsatto attano sīlabhedabhayena evarūpaṃ dukkhaṃ adhivāsento akkhīni ummīletvā",
  "atk-s0513a4:4779_6": "olokanamattampi nākari. Sopi “nāgarājānaṃ dubbalaṃ karissāmī”ti naṅguṭṭhato paṭṭhāyassa",
  "atk-s0513a4:4779_7": "aṭṭhīni cuṇṇayamāno viya sakalasarīraṃ madditvā paṭṭakaveṭhanaṃ nāma veṭhesi, tantamajjitaṃ",
  "atk-s0513a4:4779_8": "nāma majji, naṅguṭṭhaṃ gahetvā dussapothimaṃ nāma pothesi. Mahāsattassa sakalasarīraṃ",
  "atk-s0513a4:4779_9": "lohitamakkhitaṃ ahosi. So mahāvedanaṃ adhivāsesi.",
  "atk-s0513a4:4780_0": "Athassa dubbalabhāvaṃ ñatvā vallīhi peḷaṃ karitvā tattha naṃ pakkhipitvā paccantagāmaṃ",
  "atk-s0513a4:4780_1": "netvā mahājanamajjhe kīḷāpesi. Nīlādīsu vaṇṇesu vaṭṭacaturassādīsu saṇṭhānesu aṇuṃthūlādīsu",
  "atk-s0513a4:4780_2": "pamāṇesu yaṃ yaṃ brāhmaṇo icchati, mahāsatto taṃtadeva katvā naccati, phaṇasataṃ",
  "atk-s0513a4:4780_3": "phaṇasahassampi karotiyeva. Mahājano pasīditvā bahuṃ dhanaṃ adāsi. Ekadivasameva",
  "atk-s0513a4:4780_4": "kahāpaṇasahassañceva sahassagghanake ca parikkhāre labhi. Brāhmaṇo āditova sahassaṃ",
  "atk-s0513a4:4780_5": "labhitvā “vissajjessāmī”ti cintesi, taṃ pana dhanaṃ labhitvā “paccantagāmeyeva tāva",
  "atk-s0513a4:4780_6": "me ettakaṃ dhanaṃ laddhaṃ, rājarājamahāmaccānaṃ santike bahuṃ dhanaṃ labhissāmī”ti",
  "atk-s0513a4:4780_7": "sakaṭañca sukhayānakañca gahetvā sakaṭe parikkhāre ṭhapetvā sukhayānake nisinno mahantena",
  "atk-s0513a4:4780_8": "parivārena mahāsattaṃ gāmanigamādīsu kīḷāpento “bārāṇasiyaṃ uggasenarañño santike",
  "atk-s0513a4:4780_9": "kīḷāpetvā vissajjessāmī”ti agamāsi. So maṇḍūke māretvā nāgarañño deti. Nāgarājā “punappunaṃ",
  "atk-s0513a4:4780_10": "esa maṃ nissāya māressatī”ti na khādati. Athassa madhulāje adāsi. Mahāsatto “sacāhaṃ",
  "atk-s0513a4:4780_11": "bhojanaṃ gaṇhissāmi, antopeḷāya eva maraṇaṃ bhavissatī”ti tepi na khādati. Brāhmaṇo",
  "atk-s0513a4:4780_12": "māsamattena bārāṇasiṃ patvā dvāragāmesu kīḷāpento bahuṃ dhanaṃ labhi.",
  "atk-s0513a4:4781_0": "Rājāpi naṃ pakkosāpetvā “amhākaṃ kīḷāpehī”ti āha. “Sādhu, deva, sve pannarase tumhākaṃ",
  "atk-s0513a4:4781_1": "kīḷāpessāmī”ti. Rājā “sve nāgarājā rājaṅgaṇe naccissati, mahājano sannipatitvā passatū”ti",
  "atk-s0513a4:4781_2": "bheriṃ carāpetvā punadivase rājaṅgaṇaṃ alaṅkārāpetvā brāhmaṇaṃ pakkosāpesi. So ratanapeḷāya",
  "atk-s0513a4:4781_3": "mahāsattaṃ netvā vicittatthare peḷaṃ ṭhapetvā nisīdi. Rājāpi pāsādā oruyha mahājanaparivuto",
  "atk-s0513a4:4781_4": "rājāsane nisīdi. Brāhmaṇo mahāsattaṃ nīharitvā naccāpesi. Mahājano sakabhāvena saṇṭhātuṃ",
  "atk-s0513a4:4781_5": "asakkonto celukkhepasahassaṃ pavatteti. Bodhisattassa upari sattaratanavassaṃ vassati.",
  "atk-s0513a4:4781_6": "Tassa gahitassa māso sampūri. Ettakaṃ kālaṃ nirāhārova ahosi. Sumanā “aticirāyati",
  "atk-s0513a4:4781_7": "me piyasāmiko, idānissa idha anāgacchantassa māso sampuṇṇo, kiṃ nu kho kāraṇa”nti",
  "atk-s0513a4:4781_8": "gantvā pokkharaṇiṃ olokentī lohitavaṇṇaṃ udakaṃ disvā “ahituṇḍikena gahito bhavissatī”ti",
  "atk-s0513a4:4781_9": "ñatvā nāgabhavanā nikkhamitvā vammikasantikaṃ gantvā mahāsattassa gahitaṭṭhānañca",
  "atk-s0513a4:4781_10": "kilamitaṭṭhānañca disvā roditvā kanditvā paccantagāmaṃ gantvā pucchitvā taṃ pavattiṃ",
  "atk-s0513a4:4781_11": "sutvā bārāṇasiṃ gantvā rājaṅgaṇe parisamajjhe ākāse rodamānā aṭṭhāsi. Mahāsatto naccantova",
  "atk-s0513a4:4781_12": "ākāsaṃ oloketvā taṃ disvā lajjito peḷaṃ pavisitvā nipajji. Rājā tassa peḷaṃ paviṭṭhakāle",
  "atk-s0513a4:4781_13": "“kiṃ nu kho kāraṇa”nti ito cito ca olokento taṃ ākāse ṭhitaṃ disvā paṭhamaṃ gāthamāha –",
  "atk-s0513a4:4782": "240.",
  "atk-s0513a4:4783": "“Kā nu vijjurivābhāsi, osadhī viya tārakā;",
  "atk-s0513a4:4784": "Devatā nusi gandhabbī, na taṃ maññāmī mānusi”nti.",
  "atk-s0513a4:4785": "Tattha na taṃ maññāmi mānusinti ahaṃ taṃ mānusīti na maññāmi, tayā ekāya devatāya gandhabbiyā vā bhavituṃ vaṭṭatīti vadati.",
  "atk-s0513a4:4786": "Idāni tesaṃ vacanapaṭivacanagāthā honti –",
  "atk-s0513a4:4787": "241.",
  "atk-s0513a4:4788": "“Namhi devī na gandhabbī, na mahārāja mānusī;",
  "atk-s0513a4:4789": "Nāgakaññāsmi bhaddante, atthenamhi idhāgatā.",
  "atk-s0513a4:4790": "242.",
  "atk-s0513a4:4791": "“Vibbhantacittā kupitindriyāsi, nettehi te vārigaṇā savanti;",
  "atk-s0513a4:4792": "Kiṃ te naṭṭhaṃ kiṃ pana patthayānā, idhāgatā nāri tadiṅgha brūhi.",
  "atk-s0513a4:4793": "243.",
  "atk-s0513a4:4794": "“Yamuggatejo uragoti cāhu, nāgoti naṃ āhu janā janinda;",
  "atk-s0513a4:4795": "Tamaggahī puriso jīvikattho, taṃ bandhanā muñca patī mameso.",
  "atk-s0513a4:4796": "244.",
  "atk-s0513a4:4797": "“Kathaṃ nvayaṃ balaviriyūpapanno, hatthattamāgacchi vanibbakassa;",
  "atk-s0513a4:4798": "Akkhāhi me nāgakaññe tamatthaṃ, kathaṃ vijānemu gahītanāgaṃ.",
  "atk-s0513a4:4799": "245.",
  "atk-s0513a4:4800": "“Nagarampi nāgo bhasmaṃ kareyya, tathā hi so balaviriyūpapanno;",
  "atk-s0513a4:4801": "Dhammañca nāgo apacāyamāno, tasmā parakkamma tapo karotī”ti.",
  "atk-s0513a4:4802_0": "Tattha atthenamhīti ahaṃ ekaṃ kāraṇaṃ paṭicca idhāgatā. Kupitindriyāti kilantindriyā.",
  "atk-s0513a4:4802_1": "Vārigaṇāti assubindughaṭā. Uragoti cāhūti uragoti cāyaṃ mahājano kathesi. Tamaggahī",
  "atk-s0513a4:4802_2": "purisoti ayaṃ puriso taṃ nāgarājānaṃ jīvikatthāya aggahesi. Vanibbakassāti imassa",
  "atk-s0513a4:4802_3": "vanibbakassa kathaṃ nu esa mahānubhāvo samāno hatthattaṃ āgatoti pucchati. Dhammañcāti",
  "atk-s0513a4:4802_4": "pañcasīladhammaṃ uposathavāsadhammañca garuṃ karonto viharati, tasmā iminā purisena",
  "atk-s0513a4:4802_5": "gahitopi “sacāhaṃ imassa upari nāsavātaṃ vissajjessāmi, bhasmamuṭṭhi viya vikirissati,",
  "atk-s0513a4:4802_6": "evaṃ me sīlaṃ bhijjissatī”ti sīlabhedabhayā parakkamma taṃ dukkhaṃ adhivāsetvā tapo",
  "atk-s0513a4:4802_7": "karoti, vīriyameva karotīti āha.",
  "atk-s0513a4:4803": "Rājā “kahaṃ paneso iminā gahito”ti pucchi. Athassa sā ācikkhantī gāthamāha –",
  "atk-s0513a4:4804": "246.",
  "atk-s0513a4:4805": "“Cātuddasiṃ pañcadasiñca rāja, catuppathe sammati nāgarājā;",
  "atk-s0513a4:4806": "Tamaggahī puriso jīvikattho, taṃ bandhanā muñca patī mameso”ti.",
  "atk-s0513a4:4807_0": "Tattha catuppatheti catukkamaggassa āsannaṭṭhāne ekasmiṃ vammike caturaṅgasamannāgataṃ",
  "atk-s0513a4:4807_1": "adhiṭṭhānaṃ adhiṭṭhahitvā uposathavāsaṃ vasanto nipajjatīti attho. Taṃ bandhanāti",
  "atk-s0513a4:4807_2": "taṃ evaṃ dhammikaṃ guṇavantaṃ nāgarājānaṃ etassa dhanaṃ datvā peḷabandhanā pamuñca.",
  "atk-s0513a4:4808": "Evañca pana vatvā punapi taṃ yācantī dve gāthā abhāsi –",
  "atk-s0513a4:4809": "247.",
  "atk-s0513a4:4810": "“Soḷasitthisahassāni, āmuttamaṇikuṇḍalā;",
  "atk-s0513a4:4811": "Vārigehasayā nārī, tāpi taṃ saraṇaṃ gatā.",
  "atk-s0513a4:4812": "248.",
  "atk-s0513a4:4813": "“Dhammena mocehi asāhasena, gāmena nikkhena gavaṃ satena;",
  "atk-s0513a4:4814": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a4:4815_0": "Tattha soḷasitthisahassānīti mā tvaṃ esa yo vā so vā daliddanāgoti maññittha. Etassa",
  "atk-s0513a4:4815_1": "hi ettakā sabbālaṅkārapaṭimaṇḍitā itthiyova, sesā sampatti aparimāṇāti dasseti. Vārigehasayāti",
  "atk-s0513a4:4815_2": "udakacchadanaṃ udakagabbhaṃ katvā tattha sayanasīlā. Ossaṭṭhakāyoti nissaṭṭhakāyo",
  "atk-s0513a4:4815_3": "hutvā. Carātūti caratu.",
  "atk-s0513a4:4816": "Atha naṃ rājā tisso gāthā abhāsi –",
  "atk-s0513a4:4817": "249.",
  "atk-s0513a4:4818": "“Dhammena mocemi asāhasena, gāmena nikkhena gavaṃ satena;",
  "atk-s0513a4:4819": "Ossaṭṭhakāyo urago carātu, puññatthiko muñcatu bandhanasmā.",
  "atk-s0513a4:4820": "250.",
  "atk-s0513a4:4821": "“Dammi nikkhasataṃ ludda, thūlañca maṇikuṇḍalaṃ;",
  "atk-s0513a4:4822": "Catussadañca pallaṅkaṃ, umāpupphasarinnibhaṃ.",
  "atk-s0513a4:4823": "251.",
  "atk-s0513a4:4824": "“Dve ca sādisiyo bhariyā, usabhañca gavaṃ sataṃ;",
  "atk-s0513a4:4825": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a4:4826": "Tattha luddāti rājā uragaṃ mocetuṃ ahituṇḍikaṃ āmantetvā tassa dātabbaṃ deyyadhammaṃ dassento evamāha. Gāthā pana heṭṭhā vuttatthāyeva.",
  "atk-s0513a4:4827": "Atha naṃ luddo āha –",
  "atk-s0513a4:4828": "252.",
  "atk-s0513a4:4829": "“Vināpi dānā tava vacanaṃ janinda, muñcemu naṃ uragaṃ bandhanasmā;",
  "atk-s0513a4:4830": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a4:4831": "Tattha tava vacananti mahārāja, vināpi dānena tava vacanameva amhākaṃ garu. Muñcemu nanti muñcissāmi etanti vadati.",
  "atk-s0513a4:4832_0": "Evañca pana vatvā mahāsattaṃ peḷato nīhari. Nāgarājā nikkhamitvā pupphantaraṃ pavisitvā",
  "atk-s0513a4:4832_1": "taṃ attabhāvaṃ vijahitvā māṇavakavaṇṇena alaṅkatasarīro hutvā pathaviṃ bhindanto",
  "atk-s0513a4:4832_2": "viya nikkhanto aṭṭhāsi. Sumanā ākāsato otaritvā tassa santike ṭhitā. Nāgarājā añjaliṃ",
  "atk-s0513a4:4832_3": "paggayha rājānaṃ namassamāno aṭṭhāsi. Tamatthaṃ pakāsento satthā dve gāthā abhāsi –",
  "atk-s0513a4:4833": "253.",
  "atk-s0513a4:4834": "“Mutto campeyyako nāgo, rājānaṃ etadabravi;",
  "atk-s0513a4:4835": "Namo te kāsirājatthu, namo te kāsivaḍḍhana;",
  "atk-s0513a4:4836": "Añjaliṃ te paggaṇhāmi, passeyyaṃ me nivesanaṃ.",
  "atk-s0513a4:4837": "254.",
  "atk-s0513a4:4838": "“Addhā hi dubbissasametamāhu, yaṃ mānuso vissase amānusamhi;",
  "atk-s0513a4:4839": "Sace ca maṃ yācasi etamatthaṃ, dakkhemu te nāga nivesanānī”ti.",
  "atk-s0513a4:4840_0": "Tattha passeyyaṃ me nivesananti mama nivesanaṃ campeyyanāgabhavanaṃ ramaṇīyaṃ passitabbayuttakaṃ.",
  "atk-s0513a4:4840_1": "Taṃ te ahaṃ dassetukāmo, taṃ sabalavāhano tvaṃ āgantvā passa, narindāti vadati. Dubbissasanti",
  "atk-s0513a4:4840_2": "duvissāsanīyaṃ. Sace cāti sace maṃ yācasi, passeyyāma te nivesanāni, api ca kho pana",
  "atk-s0513a4:4840_3": "taṃ na saddahāmīti vadati.",
  "atk-s0513a4:4841": "Atha naṃ saddahāpetuṃ sapathaṃ karonto mahāsatto dve gāthā abhāsi –",
  "atk-s0513a4:4842": "255.",
  "atk-s0513a4:4843": "“Sacepi vāto girimāvaheyya, cando ca suriyo ca chamā pateyyuṃ;",
  "atk-s0513a4:4844": "Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.",
  "atk-s0513a4:4845": "256.",
  "atk-s0513a4:4846": "“Nabhaṃ phaleyya udadhīpi susse, saṃvaṭṭaye bhūtadharā vasundharā;",
  "atk-s0513a4:4847": "Siluccayo meru samūlamuppate, na tvevahaṃ rāja musā bhaṇeyya”nti.",
  "atk-s0513a4:4848_0": "Tattha saṃvaṭṭaye bhūtadharā vasundharāti ayaṃ bhūtadharāti ca vasundharāti ca saṅkhaṃ",
  "atk-s0513a4:4848_1": "gatā mahāpathavī kilañjaṃ viya saṃvaṭṭeyya. Samūlamuppateti evaṃ mahāsinerupabbato",
  "atk-s0513a4:4848_2": "samūlo uṭṭhāya purāṇapaṇṇaṃ viya ākāse pakkhandeyya.",
  "atk-s0513a4:4849": "So mahāsattena evaṃ vuttepi asaddahanto –",
  "atk-s0513a4:4850": "257.",
  "atk-s0513a4:4851": "“Addhā hi dubbissasametamāhu, yaṃ mānuso vissase amānusamhi;",
  "atk-s0513a4:4852": "Sace ca maṃ yācasi etamatthaṃ, dakkhemu te nāga nivesanānī”ti. –",
  "atk-s0513a4:4853": "Punapi tameva gāthaṃ vatvā “tvaṃ mayā kataguṇaṃ jānituṃ arahasi, saddahituṃ pana yuttabhāvaṃ vā ayuttabhāvaṃ vā ahaṃ jānissāmī”ti pakāsento itaraṃ gāthamāha –",
  "atk-s0513a4:4854": "258.",
  "atk-s0513a4:4855": "“Tumhe khottha ghoravisā uḷārā, mahātejā khippakopī ca hotha;",
  "atk-s0513a4:4856": "Maṃkāraṇā bandhanasmā pamutto, arahasi no jānituye katānī”ti.",
  "atk-s0513a4:4857": "Tattha uḷārāti uḷāravisā. Jānituyeti jānituṃ.",
  "atk-s0513a4:4858": "Atha naṃ saddahāpetuṃ puna sapathaṃ karonto mahāsatto gāthamāha –",
  "atk-s0513a4:4859": "259.",
  "atk-s0513a4:4860": "“So paccataṃ niraye ghorarūpe, mā kāyikaṃ sātamalattha kiñci;",
  "atk-s0513a4:4861": "Peḷāya baddho maraṇaṃ upetu, yo tādisaṃ kammakataṃ na jāne”ti.",
  "atk-s0513a4:4862": "Tattha paccatanti paccatu. Kammakatanti katakammaṃ evaṃ guṇakārakaṃ tumhādisaṃ yo na jānāti, so evarūpo hotūti vadati.",
  "atk-s0513a4:4863": "Athassa rājā saddahitvā thutiṃ karonto gāthamāha –",
  "atk-s0513a4:4864": "260.",
  "atk-s0513a4:4865": "“Saccappaṭiññā tava mesa hotu, akkodhano hohi anupanāhī;",
  "atk-s0513a4:4866": "Sabbañca te nāgakulaṃ supaṇṇā, aggiṃva gimhesu vivajjayantū”ti.",
  "atk-s0513a4:4867_0": "Tattha tava mesa hotūti tava esā paṭiññā saccā hotu. Aggiṃva gimhesu vivajjayantūti",
  "atk-s0513a4:4867_1": "yathā manussā gimhakāle santāpaṃ anicchantā jalamānaṃ aggiṃ vivajjenti, evaṃ vivajjentu",
  "atk-s0513a4:4867_2": "dūratova pariharantu.",
  "atk-s0513a4:4868": "Mahāsattopi rañño thutiṃ karonto itaraṃ gāthamāha –",
  "atk-s0513a4:4869": "261.",
  "atk-s0513a4:4870": "“Anukampasī nāgakulaṃ janinda, mātā yathā suppiyaṃ ekaputtaṃ;",
  "atk-s0513a4:4871": "Ahañca te nāgakulena saddhiṃ, kāhāmi veyyāvaṭikaṃ uḷāra”nti.",
  "atk-s0513a4:4872": "Taṃ sutvā rājā nāgabhavanaṃ gantukāmo senaṃ gamanasajjaṃ kātuṃ āṇāpento gāthamāha –",
  "atk-s0513a4:4873": "262.",
  "atk-s0513a4:4874": "“Yojentu ve rājarathe sucitte, kambojake assatare sudante;",
  "atk-s0513a4:4875": "Nāge ca yojentu suvaṇṇakappane, dakkhemu nāgassa nivesanānī”ti.",
  "atk-s0513a4:4876": "Tattha kambojake assatare sudanteti susikkhite kambojaraṭṭhasambhave assatare yojentu.",
  "atk-s0513a4:4877": "Itarā abhisambuddhagāthā –",
  "atk-s0513a4:4878": "263.",
  "atk-s0513a4:4879": "“Bherī mudiṅgā paṇavā ca saṅkhā, avajjayiṃsu uggasenassa rañño;",
  "atk-s0513a4:4880": "Pāyāsi rājā bahu sobhamāno, purakkhato nārigaṇassa majjhe”ti.",
  "atk-s0513a4:4881": "Tattha bahu sobhamānoti bhikkhave, bārāṇasirājā soḷasahi nārīsahassehi purakkhato parivārito tassa nārīgaṇassa majjhe bārāṇasito nāgabhavanaṃ gacchanto ativiya sobhamāno pāyāsi.",
  "atk-s0513a4:4882_0": "Tassa nagarā nikkhantakāleyeva mahāsatto attano ānubhāvena nāgabhavanaṃ sabbaratanamayaṃ",
  "atk-s0513a4:4882_1": "pākārañca dvāraṭṭālake ca dissamānarūpe katvā nāgabhavanagāmiṃ maggaṃ alaṅkatapaṭiyattaṃ",
  "atk-s0513a4:4882_2": "māpesi. Rājā sapariso tena maggena nāgabhavanaṃ pavisitvā ramaṇīyaṃ bhūmibhāgañca",
  "atk-s0513a4:4882_3": "pāsāde ca addasa. Tamatthaṃ pakāsento satthā āha –",
  "atk-s0513a4:4883": "264.",
  "atk-s0513a4:4884": "“Suvaṇṇacitakaṃ bhūmiṃ, addakkhi kāsivaḍḍhano;",
  "atk-s0513a4:4885": "Sovaṇṇamayapāsāde, veḷuriyaphalakatthate.",
  "atk-s0513a4:4886": "265.",
  "atk-s0513a4:4887": "“Sa rājā pāvisi byamhaṃ, campeyyassa nivesanaṃ;",
  "atk-s0513a4:4888": "Ādiccavaṇṇasannibhaṃ, kaṃsavijjupabhassaraṃ.",
  "atk-s0513a4:4889": "266.",
  "atk-s0513a4:4890": "“Nānārukkhehi sañchannaṃ, nānāgandhasamīritaṃ;",
  "atk-s0513a4:4891": "So pāvekkhi kāsirājā, campeyyassa nivesanaṃ.",
  "atk-s0513a4:4892": "267.",
  "atk-s0513a4:4893": "“Paviṭṭhasmiṃ kāsiraññe, campeyyassa nivesanaṃ;",
  "atk-s0513a4:4894": "Dibbā tūriyā pavajjiṃsu, nāgakaññā ca naccisuṃ.",
  "atk-s0513a4:4895": "268.",
  "atk-s0513a4:4896": "“Taṃ nāgakaññā caritaṃ gaṇena, anvāruhī kāsirājā pasanno;",
  "atk-s0513a4:4897": "Nisīdi sovaṇṇamayamhi pīṭhe, sāpassaye candanasāralitte”ti.",
  "atk-s0513a4:4898_0": "Tattha suvaṇṇacitakanti suvaṇṇavālukāya santhataṃ. Byamhanti alaṅkatanāgabhavanaṃ.",
  "atk-s0513a4:4898_1": "Campeyyassāti nāgabhavanaṃ pavisitvā campeyyanāgarājassa nivesanaṃ pāvisi. Kaṃsavijjupabhassaranti",
  "atk-s0513a4:4898_2": "meghamukhe sañcaraṇasuvaṇṇavijju viya obhāsamānaṃ. Nānāgandhasamīritanti nānāvidhehi",
  "atk-s0513a4:4898_3": "dibbagandhehi anusañcaritaṃ. Caritaṃ gaṇenāti taṃ nivesanaṃ nāgakaññāgaṇena caritaṃ",
  "atk-s0513a4:4898_4": "anusañcaritaṃ. Candanasāralitteti dibbasāracandanena anulitte.",
  "atk-s0513a4:4899_0": "Tattha nisinnamattassevassa nānaggarasaṃ dibbabhojanaṃ upanāmesuṃ, tathā soḷasannaṃ",
  "atk-s0513a4:4899_1": "itthisahassānaṃ sesarājaparisāya ca. So sattāhamattaṃ sapariso dibbannapānādīni paribhuñjitvā",
  "atk-s0513a4:4899_2": "dibbehi kāmaguṇehi abhiramitvā sukhasayane nisinno mahāsattassa yasaṃ vaṇṇetvā “nāgarāja,",
  "atk-s0513a4:4899_3": "tvaṃ evarūpaṃ sampattiṃ pahāya manussaloke vammikamatthake nipajjitvā kasmā uposathavāsaṃ",
  "atk-s0513a4:4899_4": "vasī”ti pucchi. Sopissa kathesi. Tamatthaṃ pakāsento satthā āha –",
  "atk-s0513a4:4900": "269.",
  "atk-s0513a4:4901": "“So tattha bhutvā ca atho ramitvā, campeyyakaṃ kāsirājā avoca;",
  "atk-s0513a4:4902": "Vimānaseṭṭhāni imāni tuyhaṃ, ādiccavaṇṇāni pabhassarāni;",
  "atk-s0513a4:4903": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4904": "270.",
  "atk-s0513a4:4905": "“Tā kambukāyūradharā suvatthā, vaṭṭaṅgulī tambatalūpapannā;",
  "atk-s0513a4:4906": "Paggayha pāyenti anomavaṇṇā, netādisaṃ atthi manussaloke;",
  "atk-s0513a4:4907": "Kiṃ patthayaṃ nāga tapo karosi.",
  "atk-s0513a4:4908": "271.",
  "atk-s0513a4:4909": "“Najjo ca temā puthulomamacchā, āṭāsakuntābhirudā sutitthā;",
  "atk-s0513a4:4910": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4911": "272.",
  "atk-s0513a4:4912": "“Koñcā mayūrā diviyā ca haṃsā, vaggussarā kokilā sampatanti;",
  "atk-s0513a4:4913": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4914": "273.",
  "atk-s0513a4:4915": "“Ambā ca sālā tilakā ca jambuyo, uddālakā pāṭaliyo ca phullā;",
  "atk-s0513a4:4916": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4917": "274.",
  "atk-s0513a4:4918": "“Imā ca te pokkharañño samantato, dibbā ca gandhā satataṃ pavāyanti;",
  "atk-s0513a4:4919": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4920": "275.",
  "atk-s0513a4:4921": "“Na puttahetu na dhanassa hetu, na āyuno cāpi janinda hetu;",
  "atk-s0513a4:4922": "Manussayoniṃ abhipatthayāno, tasmā parakkamma tapo karomī”ti.",
  "atk-s0513a4:4923_0": "Tattha tāti soḷasasahassanāgakaññāyo sandhāyāha. Kambukāyūradharāti suvaṇṇābharaṇadharā.",
  "atk-s0513a4:4923_1": "Vaṭṭaṅgulīti pavāḷaṅkurasadisavaṭṭaṅgulī. Tambatalūpapannāti abhirattehi hatthapādatalehi",
  "atk-s0513a4:4923_2": "samannāgatā. Pāyentīti dibbapānaṃ ukkhipitvā taṃ pāyenti. Puthulomamacchāti puthulapattehi",
  "atk-s0513a4:4923_3": "nānāmacchehi samannāgatā. Āṭāsakuntābhirudāti āṭāsaṅkhātehi sakuṇehi abhirudā. Sutitthāti",
  "atk-s0513a4:4923_4": "sundaratitthā. Diviyā ca haṃsāti dibbahaṃsā ca. Sampatantīti manuññaravaṃ ravantā",
  "atk-s0513a4:4923_5": "rukkhato rukkhaṃ sampatanti. Dibbā ca gandhāti tāsu pokkharaṇīsu satataṃ dibbagandhā",
  "atk-s0513a4:4923_6": "vāyanti. Abhipatthayānoti patthayanto vicarāmi. Tasmāti tena kāraṇena parakkamma",
  "atk-s0513a4:4923_7": "vīriyaṃ paggahetvā tapo karomi, uposathaṃ upavasāmīti.",
  "atk-s0513a4:4924": "Evaṃ vutte rājā āha –",
  "atk-s0513a4:4925": "276.",
  "atk-s0513a4:4926": "“Tvaṃ lohitakkho vihatantaraṃso, alaṅkato kappitakesamassu;",
  "atk-s0513a4:4927": "Surosito lohitacandanena, gandhabbarājāva disā pabhāsasi.",
  "atk-s0513a4:4928": "277.",
  "atk-s0513a4:4929": "“Deviddhipattosi mahānubhāvo, sabbehi kāmehi samaṅgibhūto;",
  "atk-s0513a4:4930": "Pucchāmi taṃ nāgarājetamatthaṃ, seyyo ito kena manussaloko”ti.",
  "atk-s0513a4:4931": "Tattha surositoti suvilitto.",
  "atk-s0513a4:4932": "Athassa ācikkhanto nāgarājā āha –",
  "atk-s0513a4:4933": "278.",
  "atk-s0513a4:4934": "“Janinda nāññatra manussalokā, suddhīva saṃvijjati saṃyamo vā;",
  "atk-s0513a4:4935": "Ahañca laddhāna manussayoniṃ, kāhāmi jātimaraṇassa anta”nti.",
  "atk-s0513a4:4936_0": "Tattha suddhī vāti mahārāja, aññatra manussalokā amatamahānibbānasaṅkhātā suddhi",
  "atk-s0513a4:4936_1": "vā sīlasaṃyamo vā natthi. Antanti manussayoniṃ laddhā jātimaraṇassa antaṃ karissāmīti tapo karomīti.",
  "atk-s0513a4:4937": "Taṃ sutvā rājā āha –",
  "atk-s0513a4:4938": "279.",
  "atk-s0513a4:4939": "“Addhā have sevitabbā sapaññā, bahussutā ye bahuṭhānacintino;",
  "atk-s0513a4:4940": "Nāriyo ca disvāna tuvañca nāga, kāhāmi puññāni anappakānī”ti.",
  "atk-s0513a4:4941": "Tattha nāriyo cāti imā tava nāgakaññāyo ca tuvañca disvā bahūni puññāni karissāmīti vadati.",
  "atk-s0513a4:4942": "Atha naṃ nāgarājā āha –",
  "atk-s0513a4:4943": "280.",
  "atk-s0513a4:4944": "“Addhā have sevitabbā sapaññā, bahussutā ye bahuṭhānacintino;",
  "atk-s0513a4:4945": "Nāriyo ca disvāna mamañca rāja, karohi puññāni anappakānī”ti.",
  "atk-s0513a4:4946": "Tattha karohīti kareyyāsi, mahārājāti.",
  "atk-s0513a4:4947": "Evaṃ vutte uggaseno gantukāmo hutvā “nāgarāja, ciraṃ vasimha, gamissāmā”ti āpucchi. Atha naṃ mahāsatto “tena hi mahārāja, yāvadicchakaṃ dhanaṃ gaṇhāhī”ti dhanaṃ dassento āha –",
  "atk-s0513a4:4948": "281.",
  "atk-s0513a4:4949": "“Idañca me jātarūpaṃ pahūtaṃ, rāsī suvaṇṇassa ca tālamattā;",
  "atk-s0513a4:4950": "Ito haritvāna suvaṇṇagharāni, karassu rūpiyapākāraṃ karontu.",
  "atk-s0513a4:4951": "282.",
  "atk-s0513a4:4952": "“Muttā ca vāhasahassāni pañca, veḷuriyamissāni ito haritvā;",
  "atk-s0513a4:4953": "Antepure bhūmiyaṃ santharantu, nikkaddamā hehiti nīrajā ca.",
  "atk-s0513a4:4954": "283.",
  "atk-s0513a4:4955": "“Etādisaṃ āvasa rājaseṭṭha, vimānaseṭṭhaṃ bahu sobhamānaṃ;",
  "atk-s0513a4:4956": "Bārāṇasiṃ nagaraṃ iddhaṃ phītaṃ, rajjañca kārehi anomapaññā”ti.",
  "atk-s0513a4:4957_0": "Tattha rāsīti tesu tesu ṭhānesu tālapamāṇā rāsiyo. Suvaṇṇagharānīti suvaṇṇagehāni.",
  "atk-s0513a4:4957_1": "Nikkaddamāti evaṃ te antepure bhūmi nikkaddamā ca nirajā ca bhavissati. Etādisanti",
  "atk-s0513a4:4957_2": "evarūpaṃ suvaṇṇamayaṃ rajatapākāraṃ muttāveḷuriyasanthatabhūmibhāgaṃ. Phītanti phītaṃ",
  "atk-s0513a4:4957_3": "bārāṇasinagarañca āvasa. Anomapaññāti alāmakapaññā.",
  "atk-s0513a4:4958_0": "Rājā tassa kathaṃ sutvā adhivāsesi. Atha mahāsatto nāgabhavane bheriṃ carāpesi “sabbā",
  "atk-s0513a4:4958_1": "rājaparisā yāvadicchakaṃ hiraññasuvaṇṇādikaṃ dhanaṃ gaṇhantū”ti. Rañño ca anekehi",
  "atk-s0513a4:4958_2": "sakaṭasatehi dhanaṃ pesesi. Rājā mahantena yasena nāgabhavanā nikkhamitvā bārāṇasimeva",
  "atk-s0513a4:4958_3": "gato. Tato paṭṭhāya kira jambudīpatalaṃ sahiraññaṃ jātaṃ.",
  "atk-s0513a4:4959_0": "Satthā imaṃ dhammadesanaṃ āharitvā “evaṃ porāṇakapaṇḍitā nāgasampattiṃ pahāya uposathavāsaṃ",
  "atk-s0513a4:4959_1": "vasiṃsū”ti vatvā jātakaṃ samodhānesi – “tadā ahituṇḍiko devadatto ahosi, sumanā rāhulamātā,",
  "atk-s0513a4:4959_2": "uggaseno sāriputto, campeyyanāgarājā pana ahameva ahosi”nti.",
  "atk-s0513a4:4960": "Campeyyajātakavaṇṇanā dasamā.",
  "atk-s0513a4:4962": "[507] 11. Mahāpalobhanajātakavaṇṇanā",
  "atk-s0513a4:4963_0": "Brahmalokā cavitvānāti idaṃ satthā jetavane viharanto visuddhasaṃkilesaṃ ārabbha",
  "atk-s0513a4:4963_1": "kathesi. Vatthu heṭṭhā vitthāritameva. Idha pana satthā “bhikkhu mātugāmo nāmesa",
  "atk-s0513a4:4963_2": "visuddhasattepi saṃkiliṭṭhe karotī”ti vatvā atītaṃ āhari.",
  "atk-s0513a4:4964_0": "Atīte bārāṇasiyanti cūḷapalobhane vuttanayeneva atītavatthu vitthāritabbaṃ. Tadā",
  "atk-s0513a4:4964_1": "pana mahāsatto brahmalokā cavitvā kāsirañño putto hutvā nibbatti, anitthigandhakumāro",
  "atk-s0513a4:4964_2": "nāma ahosi. Itthīnaṃ hatthe na saṇṭhāti, purisavesena naṃ thaññaṃ pāyenti, jhānāgāre",
  "atk-s0513a4:4964_3": "vasati, itthiyo na passati. Tamatthaṃ pakāsento satthā catasso gāthā abhāsi –",
  "atk-s0513a4:4965": "284.",
  "atk-s0513a4:4966": "“Brahmalokā cavitvāna, devaputto mahiddhiko;",
  "atk-s0513a4:4967": "Rañño putto udapādi, sabbakāmasamiddhisu.",
  "atk-s0513a4:4968": "285.",
  "atk-s0513a4:4969": "“Kāmā vā kāmasaññā vā, brahmaloke na vijjati;",
  "atk-s0513a4:4970": "Svāssu tāyeva saññāya, kāmehi vijigucchatha.",
  "atk-s0513a4:4971": "286.",
  "atk-s0513a4:4972": "“Tassa cantepure āsi, jhānāgāraṃ sumāpitaṃ;",
  "atk-s0513a4:4973": "So tattha paṭisallīno, eko rahasi jhāyatha.",
  "atk-s0513a4:4974": "287.",
  "atk-s0513a4:4975": "“Sa rājā paridevesi, puttasokena aṭṭito;",
  "atk-s0513a4:4976": "Ekaputto cayaṃ mayhaṃ, na ca kāmāni bhuñjatī”ti.",
  "atk-s0513a4:4977_0": "Tattha sabbakāmasamiddhisūti sabbakāmānaṃ samiddhīsu sampattīsu ṭhitassa rañño putto",
  "atk-s0513a4:4977_1": "hutvā eko devaputto nibbatti. Svāssūti so kumāro. Tāyevāti tāya brahmaloke nibbattitāya",
  "atk-s0513a4:4977_2": "jhānasaññāya eva. Sumāpitanti pitarā suṭṭhu manāpaṃ katvā māpitaṃ. Rahasi jhāyathāti",
  "atk-s0513a4:4977_3": "mātugāmaṃ apassanto vasi. Paridevesīti vilapi.",
  "atk-s0513a4:4978": "Pañcamā rañño paridevanagāthā –",
  "atk-s0513a4:4979": "288.",
  "atk-s0513a4:4980": "“Ko nu khvettha upāyo so, ko vā jānāti kiñcanaṃ;",
  "atk-s0513a4:4981": "Yo me puttaṃ palobheyya, yathā kāmāni patthaye”ti.",
  "atk-s0513a4:4982_0": "Tattha ko nu khvettha upāyoti ko nu kho ettha etassa kāmānaṃ bhuñjanaupāyo. “Ko nu",
  "atk-s0513a4:4982_1": "kho idhupāyo so”tipi pāṭho, aṭṭhakathāyaṃ pana “ko nu kho etaṃ upavasitvā upalāpanakāraṇaṃ",
  "atk-s0513a4:4982_2": "jānātī”ti vuttaṃ. Ko vā jānāti kiñcananti ko vā etassa palibodhakāraṇaṃ jānātīti attho.",
  "atk-s0513a4:4983": "Tato paraṃ diyaḍḍhagāthā abhisambuddhagāthā –",
  "atk-s0513a4:4984": "289.",
  "atk-s0513a4:4985": "“Ahu kumārī tattheva, vaṇṇarūpasamāhitā;",
  "atk-s0513a4:4986": "Kusalā naccagītassa, vādite ca padakkhiṇā.",
  "atk-s0513a4:4987": "290.",
  "atk-s0513a4:4988": "“Sā tattha upasaṅkamma, rājānaṃ etadabravī”ti;",
  "atk-s0513a4:4989": "Tattha ahūti bhikkhave, tattheva antepure cūḷanāṭakānaṃ antare ekā taruṇakumārikā ahosi. Padakkhiṇāti susikkhitā.",
  "atk-s0513a4:4990": "“Ahaṃ kho naṃ palobheyyaṃ, sace bhattā bhavissatī”ti. –",
  "atk-s0513a4:4991": "Upaḍḍhagāthā kumārikāya vuttā.",
  "atk-s0513a4:4992": "Tattha sace bhattāti sace esa mayhaṃ pati bhavissatīti.",
  "atk-s0513a4:4993": "291.",
  "atk-s0513a4:4994": "“Taṃ tathāvādiniṃ rājā, kumāriṃ etadabravi;",
  "atk-s0513a4:4995": "Tvaññeva naṃ palobhehi, tava bhattā bhavissatīti.",
  "atk-s0513a4:4996": "Tattha tava bhattāti tavesa pati bhavissati, tvaññeva tassa aggamahesī bhavissasi, gaccha naṃ palobhehi, kāmarasaṃ jānāpehīti.",
  "atk-s0513a4:4997_0": "Evaṃ vatvā rājā “imissā kira okāsaṃ karontū”ti kumārassa upaṭṭhākānaṃ pesesi. Sā",
  "atk-s0513a4:4997_1": "paccūsakāle vīṇaṃ ādāya gantvā kumārassa sayanagabbhassa bahi avidūre ṭhatvā agganakhehi",
  "atk-s0513a4:4997_2": "vīṇaṃ vādentī madhurasarena gāyitvā taṃ palobhesi. Tamatthaṃ pakāsento satthā āha –",
  "atk-s0513a4:4998": "292.",
  "atk-s0513a4:4999": "“Sā ca antepuraṃ gantvā, bahuṃ kāmupasaṃhitaṃ;",
  "atk-s0513a4:5000": "Hadayaṅgamā pemanīyā, citrā gāthā abhāsatha.",
  "atk-s0513a4:5001": "293.",
  "atk-s0513a4:5002": "“Tassā ca gāyamānāya, saddaṃ sutvāna nāriyā;",
  "atk-s0513a4:5003": "Kāmacchandassa uppajji, janaṃ so paripucchatha.",
  "atk-s0513a4:5004": "294.",
  "atk-s0513a4:5005": "“Kasseso saddo ko vā so, bhaṇati uccāvacaṃ bahuṃ;",
  "atk-s0513a4:5006": "Hadayaṅgamaṃ pemanīyaṃ, aho kaṇṇasukhaṃ mama.",
  "atk-s0513a4:5007": "295.",
  "atk-s0513a4:5008": "“Esā kho pamadā deva, khiḍḍā esā anappikā;",
  "atk-s0513a4:5009": "Sace tvaṃ kāme bhuñjeyya, bhiyyo bhiyyo chādeyyu taṃ.",
  "atk-s0513a4:5010": "296.",
  "atk-s0513a4:5011": "“Iṅgha āgacchatorena, avidūramhi gāyatu;",
  "atk-s0513a4:5012": "Assamassa samīpamhi, santike mayha gāyatu.",
  "atk-s0513a4:5013": "297.",
  "atk-s0513a4:5014": "“Tirokuṭṭamhi gāyitvā, jhānāgāramhi pāvisi;",
  "atk-s0513a4:5015": "Bandhi naṃ anupubbena, āraññamiva kuñjaraṃ.",
  "atk-s0513a4:5016": "298.",
  "atk-s0513a4:5017": "“Tassa kāmarasaṃ ñatvā, issādhammo ajāyatha;",
  "atk-s0513a4:5018": "‘Ahameva kāme bhuñjeyyaṃ, mā añño puriso ahu’.",
  "atk-s0513a4:5019": "299.",
  "atk-s0513a4:5020": "“Tato asiṃ gahetvāna, purise hantuṃ upakkami;",
  "atk-s0513a4:5021": "Ahameveko bhuñjissaṃ, mā añño puriso siyā.",
  "atk-s0513a4:5022": "300.",
  "atk-s0513a4:5023": "“Tato jānapadā sabbe, vikkandiṃsu samāgatā;",
  "atk-s0513a4:5024": "Putto tyāyaṃ mahārāja, janaṃ heṭhetyadūsakaṃ.",
  "atk-s0513a4:5025": "301.",
  "atk-s0513a4:5026": "“Tañca rājā vivāhesi, samhā raṭṭhā ca khattiyo;",
  "atk-s0513a4:5027": "Yāvatā vijitaṃ mayhaṃ, na te vatthabba tāvade.",
  "atk-s0513a4:5028": "302.",
  "atk-s0513a4:5029": "“Tato so bhariyamādāya, samuddaṃ upasaṅkami;",
  "atk-s0513a4:5030": "Paṇṇasālaṃ karitvāna, vanamuñchāya pāvisi.",
  "atk-s0513a4:5031": "303.",
  "atk-s0513a4:5032": "“Athettha isi māgacchi, samuddaṃ uparūpari;",
  "atk-s0513a4:5033": "So tassa gehaṃ pāvekkhi, bhattakāle upaṭṭhite.",
  "atk-s0513a4:5034": "304.",
  "atk-s0513a4:5035": "“Tañca bhariyā palobhesi, passa yāva sudāruṇaṃ;",
  "atk-s0513a4:5036": "Cuto so brahmacariyamhā, iddhiyā parihāyatha.",
  "atk-s0513a4:5037": "305.",
  "atk-s0513a4:5038": "“Rājaputto ca uñchāto, vanamūlaphalaṃ bahuṃ;",
  "atk-s0513a4:5039": "Sāyaṃ kājena ādāya, assamaṃ upasaṅkami.",
  "atk-s0513a4:5040": "306.",
  "atk-s0513a4:5041": "“Isī ca khattiyaṃ disvā, samuddaṃ upasaṅkami;",
  "atk-s0513a4:5042": "‘Vehāyasaṃ gamissa’nti, sīdate so mahaṇṇave.",
  "atk-s0513a4:5043": "307.",
  "atk-s0513a4:5044": "“Khattiyo ca isiṃ disvā, sīdamānaṃ mahaṇṇave;",
  "atk-s0513a4:5045": "Tasseva anukampāya, imā gāthā abhāsatha.",
  "atk-s0513a4:5046": "308.",
  "atk-s0513a4:5047": "“Abhijjamāne vārismiṃ, sayaṃ āgamma iddhiyā;",
  "atk-s0513a4:5048": "Missībhāvitthiyā gantvā, saṃsīdasi mahaṇṇave.",
  "atk-s0513a4:5049": "309.",
  "atk-s0513a4:5050": "“Āvaṭṭanī mahāmāyā, brahmacariyavikopanā;",
  "atk-s0513a4:5051": "Sīdanti naṃ viditvāna, ārakā parivajjaye.",
  "atk-s0513a4:5052": "310.",
  "atk-s0513a4:5053": "“Analā mudusambhāsā, duppūrā tā nadīsamā;",
  "atk-s0513a4:5054": "Sīdanti naṃ viditvāna, ārakā parivajjaye.",
  "atk-s0513a4:5055": "311.",
  "atk-s0513a4:5056": "“Yaṃ etā upasevanti, chandasā vā dhanena vā;",
  "atk-s0513a4:5057": "Jātavedova saṃ ṭhānaṃ, khippaṃ anudahanti taṃ.",
  "atk-s0513a4:5058": "312.",
  "atk-s0513a4:5059": "“Khattiyassa vaco sutvā, isissa nibbidā ahu;",
  "atk-s0513a4:5060": "Laddhā porāṇakaṃ maggaṃ, gacchate so vihāyasaṃ.",
  "atk-s0513a4:5061": "313.",
  "atk-s0513a4:5062": "“Khattiyo ca isiṃ disvā, gacchamānaṃ vihāyasaṃ;",
  "atk-s0513a4:5063": "Saṃvegaṃ alabhī dhīro, pabbajjaṃ samarocayi.",
  "atk-s0513a4:5064": "314.",
  "atk-s0513a4:5065": "“Tato so pabbajitvāna, kāmarāgaṃ virājayi;",
  "atk-s0513a4:5066": "Kāmarāgaṃ virājetvā, brāhmalokūpago ahū”ti.",
  "atk-s0513a4:5067_0": "Tattha antepuranti kumārassa vasanaṭṭhānaṃ. Bahunti bahuṃ nānappakāraṃ. Kāmupasaṃhitanti",
  "atk-s0513a4:5067_1": "kāmanissitaṃ gītaṃ pavattayamānā. Kāmacchandassāti assa anitthigandhakumārassa kāmacchando",
  "atk-s0513a4:5067_2": "uppajji. Jananti attano santikāvacaraṃ paricārikajanaṃ. Uccāvacanti uggatañca anuggatañca.",
  "atk-s0513a4:5067_3": "Bhuñjeyyāti sace bhuñjeyyāsi. Chādeyyu tanti ete kāmā nāma tava rucceyyuṃ. So “pamadā”ti",
  "atk-s0513a4:5067_4": "vacanaṃ sutvā tuṇhī ahosi. Itarā punadivasepi gāyi. Evaṃ kumāro paṭibaddhacitto hutvā",
  "atk-s0513a4:5067_5": "tassā āgamanaṃ rocento paricārike āmantetvā “iṅghā”ti gāthamāha.",
  "atk-s0513a4:5068_0": "Tirokuṭṭamhīti sayanagabbhakuṭṭassa bahi. Mā aññoti añño kāme paribhuñjanto puriso",
  "atk-s0513a4:5068_1": "nāma mā siyā. Hantuṃ upakkamīti antaravīthiṃ otaritvā māretuṃ ārabhi. Vikandiṃsūti",
  "atk-s0513a4:5068_2": "kumārena katipayesu purisesu pahatesu purisā palāyitvā gehāni pavisiṃsu. So purise",
  "atk-s0513a4:5068_3": "alabhanto thokaṃ vissami. Tasmiṃ khaṇe rājaṅgaṇe sannipatitvā upakkosiṃsu. Janaṃ",
  "atk-s0513a4:5068_4": "heṭhetyadūsakanti niraparādhaṃ janaṃ heṭheti, taṃ gaṇhāpethāti vadiṃsu. Rājā upāyena",
  "atk-s0513a4:5068_5": "kumāraṃ gaṇhāpetvā “imassa kiṃ kattabba”nti pucchi. “Deva, aññaṃ natthi, imaṃ pana",
  "atk-s0513a4:5068_6": "kumāraṃ tāya kumārikāya saddhiṃ raṭṭhā pabbājetuṃ vaṭṭatī”ti vutte tathā akāsi. Tamatthaṃ",
  "atk-s0513a4:5068_7": "pakāsento satthā “tañcā”tiādimāha. Tattha vivāhesīti pabbājesi. Na te vatthabba tāvadeti",
  "atk-s0513a4:5068_8": "yattakaṃ mayhaṃ vijitaṃ, tattake tayā na vatthabbaṃ. Uñchāyāti phalāphalatthāya.",
  "atk-s0513a4:5069_0": "Tasmiṃ pana vanaṃ paviṭṭhe itarā yaṃ tattha pacitabbayuttakaṃ atthi, taṃ pacitvā",
  "atk-s0513a4:5069_1": "tassāgamanaṃ olokentī paṇṇasāladvāre nisīdati. Evaṃ kāle gacchante ekadivasaṃ antaradīpakavāsī",
  "atk-s0513a4:5069_2": "eko iddhimantatāpaso assamapadato nikkhamitvā maṇiphalakaṃ viya udakaṃ maddamānova",
  "atk-s0513a4:5069_3": "ākāse uppatitvā bhikkhācāraṃ gacchanto paṇṇasālāya uparibhāgaṃ patvā dhūmaṃ disvā",
  "atk-s0513a4:5069_4": "“imasmiṃ ṭhāne manussā vasanti maññe”ti paṇṇasāladvāre otari. Sā taṃ disvā nisīdāpetvā",
  "atk-s0513a4:5069_5": "paṭibaddhacittā hutvā itthikuttaṃ dassetvā tena saddhiṃ anācāraṃ acari. Tamatthaṃ",
  "atk-s0513a4:5069_6": "pakāsento satthā “athetthā”tiādimāha. Tattha isi māgacchīti isi āgacchi. Samuddaṃ",
  "atk-s0513a4:5069_7": "uparūparīti samuddassa matthakamatthakena. Passa yāva sudāruṇanti passatha, bhikkhave,",
  "atk-s0513a4:5069_8": "tāya kumārikāya yāva sudāruṇaṃ kammaṃ katanti attho.",
  "atk-s0513a4:5070_0": "Sāyanti sāyanhasamaye. Disvāti taṃ vijahituṃ asakkonto sakaladivasaṃ tattheva hutvā",
  "atk-s0513a4:5070_1": "sāyanhasamaye rājaputtaṃ āgataṃ disvā palāyituṃ “vehāyasaṃ gamissa”nti uppatanākāraṃ",
  "atk-s0513a4:5070_2": "karonto patitvā mahaṇṇave sīdati. Isiṃ disvāti anubandhamāno gantvā passitvā. Anukampāyāti",
  "atk-s0513a4:5070_3": "sacāyaṃ bhūmiyā āgato abhavissa, palāyitvā araññaṃ paviseyya, ākāsena āgato bhavissati,",
  "atk-s0513a4:5070_4": "tasmā samudde patitopi uppatanākārameva karotīti anukampaṃ uppādetvā tasseva anukampāya",
  "atk-s0513a4:5070_5": "abhāsatha. Tāsaṃ pana gāthānaṃ attho tikanipāte vuttoyeva. Nibbidā ahūti kāmesu nibbedo",
  "atk-s0513a4:5070_6": "jāto. Porāṇakaṃ magganti pubbe adhigataṃ jhānavisesaṃ. Pabbajitvānāti taṃ itthiṃ",
  "atk-s0513a4:5070_7": "manussāvāsaṃ netvā nivattitvā araññe isipabbajjaṃ pabbajitvā kāmarāgaṃ virājayi,",
  "atk-s0513a4:5070_8": "virājetvā brahmalokūpago ahosīti.",
  "atk-s0513a4:5071_0": "Satthā imaṃ dhammadesanaṃ āharitvā “evaṃ, bhikkhave, mātugāmaṃ paṭicca visuddhasattāpi",
  "atk-s0513a4:5071_1": "saṃkilissantī”ti vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu",
  "atk-s0513a4:5071_2": "arahattaṃ patto. Tadā anitthigandhakumāro ahameva ahosinti.",
  "atk-s0513a4:5072": "Mahāpalobhanajātakavaṇṇanā ekādasamā.",
  "atk-s0513a4:5074": "[508] 12. Pañcapaṇḍitajātakavaṇṇanā",
  "atk-s0513a4:5075": "315-336. Pañcapaṇḍitajātakaṃ mahāumaṅge āvi bhavissati.",
  "atk-s0513a4:5076": "Pañcapaṇḍitajātakavaṇṇanā dvādasamā.",
  "atk-s0513a4:5078": "[509] 13. Hatthipālajātakavaṇṇanā",
  "atk-s0513a4:5079_0": "Cirassaṃ vata passāmāti idaṃ satthā jetavane viharanto mahābhinikkhamanaṃ ārabbha",
  "atk-s0513a4:5079_1": "kathesi. Tadā hi satthā “na, bhikkhave, idāneva, pubbepi tathāgato mahābhinikkhamanaṃ",
  "atk-s0513a4:5079_2": "nikkhantoyevā”ti vatvā atītaṃ āhari.",
  "atk-s0513a4:5080_0": "Atīte bārāṇasiyaṃ esukārī nāma rājā ahosi. Tassa purohito daharakālato paṭṭhāya piyasahāyo.",
  "atk-s0513a4:5080_1": "Te ubhopi aputtakā ahesuṃ. Te ekadivasaṃ sukhasayane nisinnā mantayiṃsu “amhākaṃ",
  "atk-s0513a4:5080_2": "issariyaṃ mahantaṃ, putto vā dhītā vā natthi, kiṃ nu kho kattabba”nti. Tato rājā",
  "atk-s0513a4:5080_3": "purohitaṃ āha – “samma, sace tava gehe putto jāyissati, mama rajjassa sāmiko bhavissati,",
  "atk-s0513a4:5080_4": "sace mama putto jāyissati, tava gehe bhogānaṃ sāmiko bhavissatī”ti. Evaṃ ubhopi aññamaññaṃ saṅkariṃsu.",
  "atk-s0513a4:5081_0": "Athekadivasaṃ purohito bhogagāmaṃ gantvā āgamanakāle dakkhiṇadvārena nagaraṃ pavisanto",
  "atk-s0513a4:5081_1": "bahinagare ekaṃ bahuputtikaṃ nāma duggatitthiṃ passi. Tassā satta puttā sabbeva arogā,",
  "atk-s0513a4:5081_2": "eko pacanabhājanakapallaṃ gaṇhi, eko sayanakaṭasārakaṃ, eko purato gacchati, eko",
  "atk-s0513a4:5081_3": "pacchato, eko aṅguliṃ gaṇhi, eko aṅke nisinno, eko khandhe. Atha naṃ purohito pucchi",
  "atk-s0513a4:5081_4": "“bhadde, imesaṃ dārakānaṃ pitā kuhi”nti? “Sāmi, imesaṃ pitā nāma nibaddho natthī”ti.",
  "atk-s0513a4:5081_5": "“Evarūpe satta putte kinti katvā alatthā”ti? Sā aññaṃ gahaṇaṃ apassantī nagaradvāre",
  "atk-s0513a4:5081_6": "ṭhitaṃ nigrodharukkhaṃ dassetvā “sāmi etasmiṃ nigrodhe adhivatthāya devatāya santike",
  "atk-s0513a4:5081_7": "patthetvā labhiṃ, etāya me puttā dinnā”ti āha. Purohito “tena hi gaccha tva”nti rathā",
  "atk-s0513a4:5081_8": "oruyha nigrodhamūlaṃ gantvā sākhāya gahetvā cāletvā “ambho devate, tvaṃ rañño santikā",
  "atk-s0513a4:5081_9": "kiṃ nāma na labhasi, rājā te anusaṃvaccharaṃ sahassaṃ vissajjetvā balikammaṃ karoti,",
  "atk-s0513a4:5081_10": "tassa puttaṃ na desi, etāya duggatitthiyā tava ko upakāro kato, yenassā satta putte",
  "atk-s0513a4:5081_11": "adāsi. Sace amhākaṃ rañño puttaṃ na desi, ito taṃ sattame divase samūlaṃ chindāpetvā",
  "atk-s0513a4:5081_12": "khaṇḍākhaṇḍikaṃ kāressāmī”ti rukkhadevataṃ tajjetvā pakkāmi. So etena niyāmeneva",
  "atk-s0513a4:5081_13": "punadivasepīti paṭipāṭiyā cha divase kathesi. Chaṭṭhe pana divase sākhāya gahetvā",
  "atk-s0513a4:5081_14": "“rukkhadevate ajjekarattimattakameva sesaṃ, sace me rañño puttaṃ na desi, sve taṃ",
  "atk-s0513a4:5081_15": "niṭṭhāpessāmī”ti āha.",
  "atk-s0513a4:5082_0": "Rukkhadevatā āvajjetvā taṃ kāraṇaṃ tathato ñatvā “ayaṃ brāhmaṇo puttaṃ alabhanto",
  "atk-s0513a4:5082_1": "mama vimānaṃ nāsessati, kena nu kho upāyena tassa puttaṃ dātuṃ vaṭṭatī”ti catunnaṃ",
  "atk-s0513a4:5082_2": "mahārājānaṃ santikaṃ gantvā tamatthaṃ ārocesi. Te “mayaṃ tassa puttaṃ dātuṃ na sakkhissāmā”ti",
  "atk-s0513a4:5082_3": "vadiṃsu. Aṭṭhavīsatiyakkhasenāpatīnaṃ santikaṃ agamāsi, tepi tathevāhaṃsu. Sakkassa",
  "atk-s0513a4:5082_4": "devarañño santikaṃ gantvā kathesi. Sopi “labhissati nu kho rājā anucchavike putte,",
  "atk-s0513a4:5082_5": "udāhu no”ti upadhārento puññavante cattāro devaputte passi. Te kira purimabhave bārāṇasiyaṃ",
  "atk-s0513a4:5082_6": "pesakārā hutvā tena kammena laddhakaṃ pañcakoṭṭhāsaṃ katvā cattāro koṭṭhāse paribhuñjiṃsu.",
  "atk-s0513a4:5082_7": "pañcamaṃ gahetvā ekatova dānaṃ adaṃsu. Te tato cutā tāvatiṃsabhavane nibbattiṃsu,",
  "atk-s0513a4:5082_8": "tato yāmabhavaneti evaṃ anulomapaṭilomaṃ chasu devalokesu sampattiṃ anubhavantā vicaranti.",
  "atk-s0513a4:5082_9": "Tadā pana nesaṃ tāvatiṃsabhavanato cavitvā yāmabhavanaṃ gamanavāro hoti. Sakko tesaṃ",
  "atk-s0513a4:5082_10": "santikaṃ gantvā pakkositvā “mārisā, tumhehi manussalokaṃ gantuṃ vaṭṭati, esukārīrañño",
  "atk-s0513a4:5082_11": "aggamahesiyā kucchimhi nibbattathā”ti āha. Te tassa vacanaṃ sutvā “sādhu deva, gamissāma,",
  "atk-s0513a4:5082_12": "na panamhākaṃ rājakulenattho, purohitassa gehe nibbattitvā daharakāleyeva kāme pahāya",
  "atk-s0513a4:5082_13": "pabbajissāmā”ti vadiṃsu. Sakko “sādhū”ti tesaṃ paṭiññaṃ gahetvā āgantvā rukkhadevatāya",
  "atk-s0513a4:5082_14": "tamatthaṃ ārocesi. Sā tuṭṭhamānasā sakkaṃ vanditvā attano vimānameva gatā.",
  "atk-s0513a4:5083_0": "Purohitopi punadivase balavapurise sannipātāpetvā vāsipharasuādīni gāhāpetvā rukkhamūlaṃ",
  "atk-s0513a4:5083_1": "gantvā rukkhasākhāya gahetvā “ambho devate, ajja mayhaṃ taṃ yācantassa sattamo divaso,",
  "atk-s0513a4:5083_2": "idāni te niṭṭhānakālo”ti āha. Tato rukkhadevatā mahantenānubhāvena khandhavivarato",
  "atk-s0513a4:5083_3": "nikkhamitvā madhurasarena taṃ āmantetvā ‘brāhmaṇa, tiṭṭhatu eko putto, cattāro te",
  "atk-s0513a4:5083_4": "putte dassāmī”ti āha. “Mama puttenattho natthi, amhākaṃ rañño puttaṃ dehī”ti. “Tuyhaṃyeva",
  "atk-s0513a4:5083_5": "demī”ti. “Tena hi mama dve, rañño dve dehī”ti. “Rañño na demi, cattāropi tuyhameva",
  "atk-s0513a4:5083_6": "dammi, tayā ca laddhamattāva bhavissanti, agāre pana aṭṭhatvā daharakāleyeva pabbajissantī”ti.",
  "atk-s0513a4:5083_7": "“Tvaṃ me kevalaṃ putte dehi, apabbajanakāraṇaṃ pana amhākaṃ bhāro”ti. Sā tassa puttavaraṃ",
  "atk-s0513a4:5083_8": "datvā attano bhavanaṃ pāvisi. Tato paṭṭhāya devatāya sakkāro mahā ahosi.",
  "atk-s0513a4:5084_0": "Jeṭṭhakadevaputto cavitvā purohitassa brāhmaṇiyā kucchimhi nibbatti. Tassa nāmaggahaṇadivase",
  "atk-s0513a4:5084_1": "“hatthipālo”ti nāmaṃ katvā apabbajanatthāya hatthigopake paṭicchāpesuṃ. So tesaṃ",
  "atk-s0513a4:5084_2": "santike vaḍḍhati. Tassa padasā gamanakāle dutiyo cavitvā assā kucchimhi nibbatti,",
  "atk-s0513a4:5084_3": "tassapi jātakāle “assapālo”ti nāmaṃ kariṃsu. So assagopakānaṃ santike vaḍḍhati. Tatiyassa",
  "atk-s0513a4:5084_4": "jātakāle “gopālo”ti nāmaṃ kariṃsu. So gopālehi saddhiṃ vaḍḍhati. Catutthassa jātakāle",
  "atk-s0513a4:5084_5": "“ajapālo”ti nāmaṃ kariṃsu. So ajapālehi saddhiṃ vaḍḍhati. Te vuḍḍhimanvāya sobhaggappattā ahesuṃ.",
  "atk-s0513a4:5085_0": "Atha nesaṃ pabbajitabhayena rañño vijitā pabbajite nīhariṃsu. Sakalakāsiraṭṭhe ekapabbajitopi",
  "atk-s0513a4:5085_1": "nāhosi. Te kumārā atipharusā ahesuṃ, yāya disāya gacchanti, tāya āhariyamānaṃ paṇṇākāraṃ",
  "atk-s0513a4:5085_2": "vilumpanti. Hatthipālassa soḷasavassakāle kāyasampattiṃ disvā rājā ca purohito ca",
  "atk-s0513a4:5085_3": "“kumārā mahallakā jātā, chattussāpanasamayo, tesaṃ kiṃ nu kho kātabba”nti mantetvā",
  "atk-s0513a4:5085_4": "“ete abhisittakālato paṭṭhāya atissarā bhavissanti, tato tato pabbajitā āgamissanti,",
  "atk-s0513a4:5085_5": "te disvā pabbajissanti, etesaṃ pabbajitakāle janapado ulloḷo bhavissati, vīmaṃsissāma",
  "atk-s0513a4:5085_6": "tāva ne, pacchā abhisiñcissāmā”ti cintetvā ubhopi isivesaṃ gahetvā bhikkhaṃ carantā",
  "atk-s0513a4:5085_7": "hatthipālassa kumārassa nivesanadvāraṃ agamaṃsu. Kumāro te disvāva tuṭṭho pasanno",
  "atk-s0513a4:5085_8": "upasaṅkamitvā vanditvā tisso gāthā abhāsi –",
  "atk-s0513a4:5086": "337.",
  "atk-s0513a4:5087": "“Cirassaṃ vata passāma, brāhmaṇaṃ devavaṇṇinaṃ;",
  "atk-s0513a4:5088": "Mahājaṭaṃ khāridharaṃ, paṅkadantaṃ rajassiraṃ.",
  "atk-s0513a4:5089": "338.",
  "atk-s0513a4:5090": "“Cirassaṃ vata passāma, isiṃ dhammaguṇe rataṃ;",
  "atk-s0513a4:5091": "Kāsāyavatthavasanaṃ, vākacīraṃ paṭicchadaṃ.",
  "atk-s0513a4:5092": "339.",
  "atk-s0513a4:5093": "“Āsanaṃ udakaṃ pajjaṃ, paṭigaṇhātu no bhavaṃ;",
  "atk-s0513a4:5094": "Agghe bhavantaṃ pucchāma, agghaṃ kurutu no bhava”nti.",
  "atk-s0513a4:5095_0": "Tattha brāhmaṇanti bāhitapāpabrāhmaṇaṃ. Devavaṇṇinanti seṭṭhavaṇṇinaṃ ghoratapaṃ",
  "atk-s0513a4:5095_1": "paramatikkhindriyaṃ pabbajitabhāvaṃ upagatanti attho. Khāridharanti khāribhāradharaṃ.",
  "atk-s0513a4:5095_2": "Isinti sīlakkhandhādayo pariyesitvā ṭhitaṃ. Dhammaguṇe ratanti sucaritakoṭṭhāse abhirataṃ.",
  "atk-s0513a4:5095_3": "“Āsana”nti idaṃ tesaṃ nisīdanatthāya āsanaṃ paññapetvā gandhodakañca pādabbhañjanañca",
  "atk-s0513a4:5095_4": "upanetvā āha. Aggheti ime sabbepi āsanādayo agghe bhavantaṃ pucchāma. Kurutu noti",
  "atk-s0513a4:5095_5": "ime no agghe bhavaṃ paṭiggaṇhatūti.",
  "atk-s0513a4:5096_0": "Evaṃ so tesu ekekaṃ vārenāha. Atha naṃ purohito āha – “tāta hatthipāla tvaṃ amhe",
  "atk-s0513a4:5096_1": "‘ke ime’ti maññamāno evaṃ kathesī”ti. “Hemavantakā isayo”ti. “Na mayaṃ, tāta, isayo,",
  "atk-s0513a4:5096_2": "esa rājā esukārī, ahaṃ te pitā parohito”ti. “Atha kasmā isivesaṃ gaṇhitthā”ti? “Tava",
  "atk-s0513a4:5096_3": "vīmaṃsanatthāyā”ti. “Mama kiṃ vīmaṃsathā”ti? “Sace amhe disvā na pabbajissasi, atha",
  "atk-s0513a4:5096_4": "taṃ rajje abhisiñcituṃ āgatāmhā”ti. “Tāta na me rajjenattho, pabbajissāmahanti. Atha",
  "atk-s0513a4:5096_5": "naṃ pitā “tāta hatthipāla, nāyaṃ kālo pabbajjāyā”ti vatvā yathājjhāsayaṃ anusāsanto catutthagāthamāha –",
  "atk-s0513a4:5097": "340.",
  "atk-s0513a4:5098": "“Adhicca vede pariyesa vittaṃ, putte gehe tāta patiṭṭhapetvā;",
  "atk-s0513a4:5099": "Gandhe rase paccanubhuyya sabbaṃ, araññaṃ sādhu muni so pasattho”ti.",
  "atk-s0513a4:5100_0": "Tattha adhiccāti sajjhāyitvā. Putteti chattaṃ ussāpetvā nāṭake vārena upaṭṭhāpetvā",
  "atk-s0513a4:5100_1": "puttadhītāhi vaḍḍhitvā te putte gehe patiṭṭhāpetvāti attho. Sabbanti ete ca gandharase",
  "atk-s0513a4:5100_2": "sesañca sabbaṃ vatthukāmaṃ anubhavitvā. Araññaṃ sādhu muni so pasatthoti pacchā mahallakakāle",
  "atk-s0513a4:5100_3": "pabbajitassa araññaṃ sādhu laddhakaṃ hoti. Yo evarūpe kāle pabbajati, so muni buddhādīhi",
  "atk-s0513a4:5100_4": "ariyehi pasatthoti vadati.",
  "atk-s0513a4:5101": "Tato hatthipālo gāthamāha –",
  "atk-s0513a4:5102": "341.",
  "atk-s0513a4:5103": "“Vedā na saccā na ca vittalābho, na puttalābhena jaraṃ vihanti;",
  "atk-s0513a4:5104": "Gandhe rase muccanamāhu santo, sakammunā hoti phalūpapattī”ti.",
  "atk-s0513a4:5105_0": "Tattha na saccāti yaṃ saggañca maggañca vadanti, na taṃ sādhenti, tucchā nissārā",
  "atk-s0513a4:5105_1": "nipphalā. Na ca vittalābhoti dhanalābhopi pañcasādhāraṇattā sabbo ekasabhāvo na hoti.",
  "atk-s0513a4:5105_2": "Jaranti tāta, jaraṃ vā byādhimaraṇaṃ vā na koci puttalābhena paṭibāhituṃ samattho",
  "atk-s0513a4:5105_3": "nāma atthi. Dukkhamūlā hete upadhayo. Gandhe raseti gandhe ca rase ca sesesu ārammaṇesu",
  "atk-s0513a4:5105_4": "ca muccanaṃ muttimeva buddhādayo paṇḍitā kathenti. Sakammunāti attanā katakammeneva",
  "atk-s0513a4:5105_5": "sattānaṃ phalūpapatti phalanipphatti hoti. Kammassakā hi, tāta, sattāti.",
  "atk-s0513a4:5106": "Kumārassa vacanaṃ sutvā rājā gāthamāha –",
  "atk-s0513a4:5107": "342.",
  "atk-s0513a4:5108": "“Addhā hi saccaṃ vacanaṃ tavetaṃ, sakammunā hoti phalūpapatti;",
  "atk-s0513a4:5109": "Jiṇṇā ca mātāpitaro tavīme, passeyyuṃ taṃ vassasataṃ aroga”nti.",
  "atk-s0513a4:5110": "Tattha vassasataṃ aroganti ete vassasataṃ arogaṃ taṃ passeyyuṃ, tvampi vassasataṃ jīvanto mātāpitaro posassūti vadati.",
  "atk-s0513a4:5111": "Taṃ sutvā kumāro “deva, tvaṃ kiṃ nāmetaṃ vadasī”ti vatvā dve gāthā abhāsi –",
  "atk-s0513a4:5112": "343.",
  "atk-s0513a4:5113": "“Yassassa sakkhī maraṇena rāja, jarāya mettī naravīraseṭṭha;",
  "atk-s0513a4:5114": "Yo cāpi jaññā na marissaṃ kadāci, passeyyuṃ taṃ vassasataṃ arogaṃ.",
  "atk-s0513a4:5115": "344.",
  "atk-s0513a4:5116": "“Yathāpi nāvaṃ puriso dakamhi, ereti ce naṃ upaneti tīraṃ;",
  "atk-s0513a4:5117": "Evampi byādhī satataṃ jarā ca, upaneti maccaṃ vasamantakassā”ti.",
  "atk-s0513a4:5118_0": "Tattha sakkhīti mittadhammo. Maraṇenāti datto mato mitto matoti sammutimaraṇena.",
  "atk-s0513a4:5118_1": "Jarāyāti pākaṭajarāya vā saddhiṃ yassa mettī bhaveyya, yassetaṃ maraṇañca jarā ca",
  "atk-s0513a4:5118_2": "mittabhāvena nāgaccheyyāti attho. Ereti ce nanti mahārāja, yathā nāma puriso nadītitthe",
  "atk-s0513a4:5118_3": "udakamhi nāvaṃ ṭhapetvā paratīragāmiṃ janaṃ āropetvā sace arittena uppīḷento phiyena",
  "atk-s0513a4:5118_4": "kaḍḍhanto cāleti ghaṭṭeti, atha naṃ paratīraṃ neti. Evaṃ byādhi jarā ca niccaṃ antakassa",
  "atk-s0513a4:5118_5": "maccuno vasaṃ upanetiyevāti.",
  "atk-s0513a4:5119_0": "Evaṃ imesaṃ sattānaṃ jīvitasaṅkhārassa parittabhāvaṃ dassetvā “mahārāja, tumhe tiṭṭhatha,",
  "atk-s0513a4:5119_1": "tumhehi saddhiṃ kathayantameva maṃ byādhijarāmaraṇāni upagacchanti, appamattā hothā”ti",
  "atk-s0513a4:5119_2": "ovādaṃ datvā rājānañca pitarañca vanditvā attano paricārake gahetvā bārāṇasiyaṃ rajjaṃ",
  "atk-s0513a4:5119_3": "pahāya “pabbajissāmī”ti nagarato nikkhami. “Pabbajjā nāmesā sobhanā bhavissatī”ti",
  "atk-s0513a4:5119_4": "hatthipālakumārena saddhiṃ mahājano nikkhami. Yojanikā parisā ahosi. So tāya parisāya",
  "atk-s0513a4:5119_5": "saddhiṃ gaṅgāya tīraṃ patvā gaṅgāya udakaṃ oloketvā kasiṇaparikammaṃ katvā jhānāni",
  "atk-s0513a4:5119_6": "nibbattetvā cintesi “ayaṃ samāgamo mahā bhavissati, mama tayo kaniṭṭhabhātaro mātāpitaro",
  "atk-s0513a4:5119_7": "rājā devīti sabbe saparisā pabbajissanti, bārāṇasī suññā bhavissati, yāva etesaṃ",
  "atk-s0513a4:5119_8": "āgamanā idheva bhavissāmī”ti. So tattheva mahājanassa ovādaṃ dento nisīdi.",
  "atk-s0513a4:5120_0": "Punadivase rājā ca purohito ca cintayiṃsu “hatthipālakumāro tāva ‘rajjaṃ pahāya mahājanaṃ",
  "atk-s0513a4:5120_1": "ādāya pabbajissāmī’ti gantvā gaṅgātīre nisinno, assapālaṃ vīmaṃsitvā abhisiñcissāmā”ti.",
  "atk-s0513a4:5120_2": "Te isiveseneva tassapi gehadvāraṃ agamaṃsu. Sopi te disvā pasannamānaso upasaṅkamitvā",
  "atk-s0513a4:5120_3": "“cirassaṃ vata passāmā”tiādīni vadanto tatheva paṭipajji. Tepi taṃ tatheva vatvā",
  "atk-s0513a4:5120_4": "attano āgatakāraṇaṃ kathayiṃsu. So “mama bhātike hatthipālakumāre sante kathaṃ paṭhamataraṃ",
  "atk-s0513a4:5120_5": "mayhameva setacchattaṃ pāpuṇātī”ti pucchitvā “tāta, bhātā, te ‘na mayhaṃ rajjenattho,",
  "atk-s0513a4:5120_6": "pabbajissāmī’ti vatvā nikkhanto”ti vutte “kahaṃ paneso idānī”ti vatvā “gaṅgātīre",
  "atk-s0513a4:5120_7": "nisinno”ti vutte “tāta, mama bhātarā chaḍḍitakheḷena kammaṃ natthi, bālā hi parittakapaññā",
  "atk-s0513a4:5120_8": "sattā etaṃ kilesaṃ jahituṃ na sakkonti, ahaṃ pana jahissāmī”ti rañño ca pitu ca dhammaṃ",
  "atk-s0513a4:5120_9": "desento dve gāthā abhāsi –",
  "atk-s0513a4:5121": "345.",
  "atk-s0513a4:5122": "“Paṅko ca kāmā palipo ca kāmā, manoharā duttarā maccudheyyā;",
  "atk-s0513a4:5123": "Etasmiṃ paṅke palipe byasannā, hīnattarūpā na taranti pāraṃ.",
  "atk-s0513a4:5124": "346.",
  "atk-s0513a4:5125": "“Ayaṃ pure luddamakāsi kammaṃ, svāyaṃ gahīto na hi mokkhito me;",
  "atk-s0513a4:5126": "Orundhiyā naṃ parirakkhissāmi, māyaṃ puna luddamakāsi kamma”nti.",
  "atk-s0513a4:5127_0": "Tattha paṅkoti yo koci kaddamo. Palipoti sukhumavālukamisso saṇhakaddamo. Tattha",
  "atk-s0513a4:5127_1": "kāmā laggāpanavasena paṅko nāma, osīdāpanavasena palipo nāmāti vuttā. Duttarāti duratikkamā.",
  "atk-s0513a4:5127_2": "Maccudheyyāti maccuno adhiṭṭhānā. Etesu hi laggā ceva anupaviṭṭhā ca sattā uttarituṃ",
  "atk-s0513a4:5127_3": "asakkontā dukkhakkhandhapariyāye vuttappakāraṃ dukkhañceva maraṇañca pāpuṇanti. Tenāha",
  "atk-s0513a4:5127_4": "– “etasmiṃ paṅke palipe byasannā hīnattarūpā na taranti pāra”nti. Tattha byasannāti",
  "atk-s0513a4:5127_5": "sannā. “Visannā”tipi pāṭho, ayamevattho. Hīnattarūpāti hīnacittasabhāvā. Na taranti",
  "atk-s0513a4:5127_6": "pāranti nibbānapāraṃ gantuṃ na sakkonti.",
  "atk-s0513a4:5128_0": "Ayanti mahārāja, ayaṃ mamattabhāvo pubbe assagopakehi saddhiṃ vaḍḍhanto mahājanassa",
  "atk-s0513a4:5128_1": "vilumpanaviheṭhanādivasena bahuṃ luddaṃ sāhasikakammaṃ akāsi. Svāyaṃ gahītoti so",
  "atk-s0513a4:5128_2": "ayaṃ tassa kammassa vipāko mayā gahito. Na hi mokkhito meti saṃsāravaṭṭe sati na",
  "atk-s0513a4:5128_3": "hi mokkho ito akusalaphalato mama atthi. Orundhiyā naṃ parirakkhissāmīti idāni naṃ",
  "atk-s0513a4:5128_4": "kāyavacīmanodvārāni pidahanto orundhitvā parirakkhissāmi. Kiṃkāraṇā? Māyaṃ puna luddamakāsi",
  "atk-s0513a4:5128_5": "kammaṃ. Ahañhi ito paṭṭhāya pāpaṃ akatvā kalyāṇameva karissāmi.",
  "atk-s0513a4:5129_0": "Evaṃ assapālakumāro dvīhi gāthāhi dhammaṃ desetvā “tiṭṭhatha tumhe, tumhehi saddhiṃ",
  "atk-s0513a4:5129_1": "kathentameva maṃ byādhijarāmaraṇāni upagacchantī”ti ovādaṃ datvā yojanikaṃ parisaṃ",
  "atk-s0513a4:5129_2": "gahetvā nikkhamitvā hatthipālakumārasseva santikaṃ gato. So tassa ākāse nisīditvā",
  "atk-s0513a4:5129_3": "dhammaṃ desetvā “bhātika, ayaṃ samāgamo mahā bhavissati, idheva tāva homā”ti āha.",
  "atk-s0513a4:5129_4": "Itaropi “sādhū”ti sampaṭicchi. Punadivase rājā ca purohito ca tenevupāyena gopālakumārassa",
  "atk-s0513a4:5129_5": "nivesanaṃ gantvā tenapi tatheva paṭinanditvā attano āgamanakāraṇaṃ ācikkhiṃsu. Sopi",
  "atk-s0513a4:5129_6": "assapālakumāro viya paṭikkhipitvā “ahaṃ cirato paṭṭhāya pabbajitukāmo vane naṭṭhagoṇaṃ",
  "atk-s0513a4:5129_7": "viya pabbajjaṃ upadhārento vicarāmi, tena me naṭṭhagoṇassa padaṃ viya bhātikānaṃ",
  "atk-s0513a4:5129_8": "gatamaggo diṭṭho, svāhaṃ teneva maggena gamissāmī”ti vatvā gāthamāha –",
  "atk-s0513a4:5130": "347.",
  "atk-s0513a4:5131": "“Gavaṃva naṭṭhaṃ puriso yathā vane, anvesatī rāja apassamāno;",
  "atk-s0513a4:5132": "Evaṃ naṭṭho esukārī mamattho, sohaṃ kathaṃ na gaveseyyaṃ rājā”ti.",
  "atk-s0513a4:5133_0": "Tattha esukārīti rājānaṃ ālapati. Mamatthoti vane goṇo viya mama pabbajjāsaṅkhāto",
  "atk-s0513a4:5133_1": "attho naṭṭho. Sohanti so ahaṃ ajja pabbajitānaṃ maggaṃ disvā kathaṃ pabbajjaṃ na",
  "atk-s0513a4:5133_2": "gaveseyyaṃ, mama bhātikānaṃ gatamaggameva gamissāmi narindāti.",
  "atk-s0513a4:5134_0": "Atha naṃ “tāta gopāla, ekāhaṃ dvīhaṃ āgamehi, amhe samassāsetvā pacchā pabbajissasī”ti",
  "atk-s0513a4:5134_1": "vadiṃsu. So “mahārāja, ajja kattabbakammaṃ ‘sve karissāmī’ti na vattabbaṃ, kalyāṇakammaṃ",
  "atk-s0513a4:5134_2": "nāma ajjeva kattabba”nti vatvā itaraṃ gāthamāha –",
  "atk-s0513a4:5135": "348.",
  "atk-s0513a4:5136": "“Hiyyoti hiyyati poso, pareti parihāyati;",
  "atk-s0513a4:5137": "Anāgataṃ netamatthīti ñatvā, uppannachandaṃ ko panudeyya dhīro”ti.",
  "atk-s0513a4:5138_0": "Tattha hiyyoti sveti attho. Pareti punadivase. Idaṃ vuttaṃ hoti – “yo mahārāja, ajja",
  "atk-s0513a4:5138_1": "kattabbaṃ kammaṃ ‘sve’ti, sve kattabbaṃ kammaṃ ‘pare’ti vatvā na karoti, so tato",
  "atk-s0513a4:5138_2": "parihāyati, na taṃ kammaṃ kātuṃ sakkotī”ti. Evaṃ gopālo bhaddekarattasuttaṃ nāma",
  "atk-s0513a4:5138_3": "kathesi. Svāyamattho bhaddekarattasuttena kathetabbo. Anāgataṃ netamatthīti yaṃ anāgataṃ,",
  "atk-s0513a4:5138_4": "taṃ “netaṃ atthī”ti ñatvā uppannaṃ kusalacchandaṃ ko paṇḍito panudeyya hareyya.",
  "atk-s0513a4:5139_0": "Evaṃ gopālakumāro dvīhi gāthāhi dhammaṃ desetvā “tiṭṭhatha tumhe, tumhehi saddhiṃ",
  "atk-s0513a4:5139_1": "kathentameva maṃ byādhijarāmaraṇāni upagacchantī”ti yojanikaṃ parisaṃ gahetvā nikkhamitvā",
  "atk-s0513a4:5139_2": "dvinnaṃ bhātikānaṃ santikaṃ gato. Hatthipālo tassapi dhammaṃ desesi. Punadivase rājā",
  "atk-s0513a4:5139_3": "ca purohito ca tenevupāyena ajapālakumārassa nivesanaṃ gantvā tenapi tatheva paṭinanditvā",
  "atk-s0513a4:5139_4": "attano āgamanakāraṇaṃ ācikkhitvā “chattaṃ te ussāpessāmā”ti vadiṃsu. Kumāro āha –",
  "atk-s0513a4:5139_5": "“mayhaṃ bhātikā kuhi”nti? Te “amhākaṃ rajjenattho natthī”ti setacchattaṃ pahāya tiyojanikaṃ",
  "atk-s0513a4:5139_6": "parisaṃ gahetvā nikkhamitvā gaṅgātīre nisinnāti. Nāhaṃ mama bhātikehi chaḍḍitakheḷaṃ",
  "atk-s0513a4:5139_7": "sīsenādāya vicarissāmi, ahampi pabbajissāmīti. Tāta, tvaṃ tāva daharo, amhākaṃ hatthabhāro,",
  "atk-s0513a4:5139_8": "vayappattakāle pabbajissasīti. Atha ne kumāro “kiṃ tumhe kathetha, nanu ime sattā",
  "atk-s0513a4:5139_9": "daharakālepi mahallakakālepi marantiyeva, ‘ayaṃ daharakāle marissati, ayaṃ mahallakakāle’ti",
  "atk-s0513a4:5139_10": "kassaci hatthe vā pāde vā nimittaṃ natthi, ahaṃ mama maraṇakālaṃ na jānāmi, tasmā",
  "atk-s0513a4:5139_11": "idāneva pabbajissāmī”ti vatvā dve gāthā abhāsi –",
  "atk-s0513a4:5140": "349.",
  "atk-s0513a4:5141": "“Passāmi vohaṃ daharaṃ kumāriṃ, mattūpamaṃ ketakapupphanettaṃ;",
  "atk-s0513a4:5142": "Abhuttabhoge paṭhame vayasmiṃ, ādāya maccu vajate kumāriṃ.",
  "atk-s0513a4:5143": "350.",
  "atk-s0513a4:5144": "“Yuvā sujāto sumukho sudassano, sāmo kusumbhaparikiṇṇamassu;",
  "atk-s0513a4:5145": "Hitvāna kāme paṭikacca gehaṃ, anujāna maṃ pabbajissāmi devā”ti.",
  "atk-s0513a4:5146_0": "Tattha voti nipātamattaṃ, passāmiccevāti attho. Mattūpamanti hāsabhāsavilāsehi mattaṃ",
  "atk-s0513a4:5146_1": "viya carantiṃ. Ketakapupphanettanti ketakapupphapattaṃ viya puthulāyatanettaṃ. Abhuttabhogeti",
  "atk-s0513a4:5146_2": "evaṃ uttamarūpadharaṃ kumāriṃ paṭhamavaye vattamānaṃ abhuttabhogameva mātāpitūnaṃ",
  "atk-s0513a4:5146_3": "upari mahantaṃ sokaṃ pātetvā maccu gahetvāva gacchati. Sujātoti susaṇṭhito. Sumukhoti",
  "atk-s0513a4:5146_4": "kañcanādāsapuṇṇacandasadisamukho. Sudassanoti uttamarūpadhāritāya sampannadassano.",
  "atk-s0513a4:5146_5": "Sāmoti suvaṇṇasāmo. Kusumbhaparikiṇṇamassūti sannisinnaṭṭhena sukhumaṭṭhena ca taruṇakusumbhakesarasadisaparikiṇṇamassu.",
  "atk-s0513a4:5146_6": "Iminā evarūpopi kumāro maccuvasaṃ gacchati. Tathāvidhampi hi sineruṃ uppātento viya",
  "atk-s0513a4:5146_7": "nikkaruṇo maccu ādāya gacchatīti dasseti. Hitvāna kāme paṭikacca gehaṃ, anujāna maṃ",
  "atk-s0513a4:5146_8": "pabbajissāmi devāti deva, puttadārabandhanasmiñhi uppanne taṃ bandhanaṃ ducchedanīyaṃ",
  "atk-s0513a4:5146_9": "hoti, tenāhaṃ puretaraññeva kāme ca gehañca hitvā idāneva pabbajissāmi, anujāna, manti.",
  "atk-s0513a4:5147_0": "Evañca pana vatvā “tiṭṭhatha tumhe, tumhehi saddhiṃ kathentameva maṃ byādhijarāmaraṇāni",
  "atk-s0513a4:5147_1": "upagacchantī”ti te ubhopi vanditvā yojanikaṃ parisaṃ gahetvā nikkhamitvā gaṅgātīrameva",
  "atk-s0513a4:5147_2": "agamāsi. Hatthipālo tassapi ākāse nisīditvā dhammaṃ desetvā “samāgamo mahā bhavissatī”ti",
  "atk-s0513a4:5147_3": "tattheva nisīdi. Punadivase purohito pallaṅkavaramajjhagato nisīditvā cintesi “mama",
  "atk-s0513a4:5147_4": "puttā pabbajitā, idānāhaṃ ekakova manussakhāṇuko jātomhi, ahampi pabbajissāmī”ti.",
  "atk-s0513a4:5147_5": "So brāhmaṇiyā saddhiṃ mantento gāthamāha –",
  "atk-s0513a4:5148": "351.",
  "atk-s0513a4:5149": "“Sākhāhi rukkho labhate samaññaṃ, pahīnasākhaṃ pana khāṇumāhu;",
  "atk-s0513a4:5150": "Pahīnaputtassa mamajja bhoti, vāseṭṭhi bhikkhācariyāya kālo”ti.",
  "atk-s0513a4:5151": "Tattha labhate samaññanti rukkhoti vohāraṃ labhati. Vāseṭṭhīti brāhmaṇiṃ ālapati. Bhikkhācariyāyāti mayhampi pabbajjāya kālo, puttānaṃ santikameva gamissāmīti.",
  "atk-s0513a4:5152_0": "So evaṃ vatvā brāhmaṇe pakkosāpesi, saṭṭhi brāhmaṇasahassāni sannipatiṃsu. Atha ne",
  "atk-s0513a4:5152_1": "āha – “tumhe kiṃ karissathā”ti tumhe pana ācariyāti. “Ahaṃ mama puttassa santike",
  "atk-s0513a4:5152_2": "pabbajissāmī”ti. “Na tumhākameva nirayo uṇho, mayampi pabbajissāmā”ti. So asītikoṭidhanaṃ",
  "atk-s0513a4:5152_3": "brāhmaṇiyā niyyādetvā yojanikaṃ brāhmaṇaparisaṃ ādāya nikkhamitvā puttānaṃ santikaññeva",
  "atk-s0513a4:5152_4": "gato. Hatthipālo tāyapi parisāya ākāse ṭhatvā dhammaṃ desesi. Punadivase brāhmaṇī",
  "atk-s0513a4:5152_5": "cintesi “mama cattāro puttā setacchattaṃ pahāya ‘pabbajissāmā’ti gatā, brāhmaṇopi",
  "atk-s0513a4:5152_6": "purohitaṭṭhānena saddhiṃ asītikoṭidhanaṃ chaḍḍetvā puttānaññeva santikaṃ gato, ahameva",
  "atk-s0513a4:5152_7": "ekā kiṃ karissāmi, puttānaṃ gatamaggeneva gamissāmī”ti. Sā atītaṃ udāharaṇaṃ āharantī udānagāthamāha –",
  "atk-s0513a4:5153": "352.",
  "atk-s0513a4:5154": "“Aghasmi koñcāva yathā himaccaye, katāni jālāni padāliya haṃsā;",
  "atk-s0513a4:5155": "Gacchanti puttā ca patī ca mayhaṃ, sāhaṃ kathaṃ nānuvaje pajāna”nti.",
  "atk-s0513a4:5156_0": "Tattha aghasmi koñcāva yathāti yatheva ākāse koñcasakuṇā asajjamānā gacchanti. Himaccayeti",
  "atk-s0513a4:5156_1": "vassānaccaye. Katāni jālāni padāliya haṃsāti atīte kira channavutisahassā suvaṇṇahaṃsāvassārattapahonakaṃ",
  "atk-s0513a4:5156_2": "sāliṃ kañcanaguhāyaṃ nikkhipitvā vassabhayena bahi anikkhamitvā catumāsaṃ tattha",
  "atk-s0513a4:5156_3": "vasanti. Atha nesaṃ uṇṇanābhi nāma makkaṭako guhādvāre jālaṃ bandhati. Haṃsā dvinnaṃ",
  "atk-s0513a4:5156_4": "taruṇahaṃsānaṃ dviguṇaṃ vaṭṭaṃ denti. Te thāmasampannatāya taṃ jālaṃ chinditvā purato",
  "atk-s0513a4:5156_5": "gacchanti, sesā tesaṃ gatamaggena gacchanti. Sā tamatthaṃ pakāsentī evamāha. Idaṃ",
  "atk-s0513a4:5156_6": "vuttaṃ hoti – yatheva ākāse koñcasakuṇā asajjamānā gacchanti, tathā himaccaye vassānātikkame",
  "atk-s0513a4:5156_7": "dve taruṇahaṃsā katāni jālāni padāletvā gacchanti, atha nesaṃ gatamaggena itare haṃsā.",
  "atk-s0513a4:5156_8": "Idāni pana mama puttā taruṇahaṃsā jālaṃ viya kāmajālaṃ chinditvā gatā, mayāpi tesaṃ",
  "atk-s0513a4:5156_9": "gatamaggena gantabbanti iminādhippāyena “gacchanti puttā ca patī ca mayhaṃ, sāhaṃ",
  "atk-s0513a4:5156_10": "kathaṃ nānuvaje pajāna”nti āha.",
  "atk-s0513a4:5157_0": "Iti sā “kathaṃ ahaṃ evaṃ pajānantī na pabbajissāmi, pabbajissāmi yevā”ti sanniṭṭhānaṃ",
  "atk-s0513a4:5157_1": "katvā brāhmaṇiyo pakkosāpetvā evamāha “tumhe kiṃ karissathā”ti? “Tumhe pana ayye”ti.",
  "atk-s0513a4:5157_2": "“Ahaṃ pabbajissāmī”ti. “Mayampi pabbajissāmā”ti. Sā taṃ vibhavaṃ chaḍḍetvā yojanikaṃ",
  "atk-s0513a4:5157_3": "parisaṃ gahetvā puttānaṃ santikameva gatā. Hatthipālo tāyapi parisāya ākāse nisīditvā",
  "atk-s0513a4:5157_4": "dhammaṃ desesi. Punadivase rājā “kuhiṃ purohito”ti pucchi. “Deva, purohito ca brāhmaṇī",
  "atk-s0513a4:5157_5": "ca sabbaṃ dhanaṃ chaḍḍetvā dviyojanikaṃ parisaṃ gahetvā puttānaṃ santikaṃ gatā”ti.",
  "atk-s0513a4:5157_6": "Rājā “asāmikaṃ dhanaṃ amhākaṃ pāpuṇātī”ti tassa gehato dhanaṃ āharāpesi. Athassa",
  "atk-s0513a4:5157_7": "aggamahesī “rājā kiṃ karotī”ti pucchitvā “purohitassa gehato dhanaṃ āharāpetī”ti",
  "atk-s0513a4:5157_8": "vutte “purohito kuhi”nti vatvā “sapajāpatiko pabbajjatthāya nikkhanto”ti sutvā “ayaṃ",
  "atk-s0513a4:5157_9": "rājā brāhmaṇena ca brāhmaṇiyā ca catūhi puttehi ca jahitaṃ ukkāraṃ mohena mūḷho attano",
  "atk-s0513a4:5157_10": "gharaṃ āharāpeti, upamāya naṃ bodhessāmī”ti sūnato maṃsaṃ āharāpetvā rājaṅgaṇe rāsiṃ",
  "atk-s0513a4:5157_11": "kāretvā ujumaggaṃ vissajjetvā jālaṃ parikkhipāpesi. Gijjhā dūratova disvā tassatthāya",
  "atk-s0513a4:5157_12": "otariṃsu. Tattha sappaññā jālaṃ pasāritaṃ ñatvā atibhārikā hutvā “ujukaṃ uppatituṃ",
  "atk-s0513a4:5157_13": "na sakkhissāmā”ti attanā khāditamaṃsaṃ chaḍḍetvā vamitvā jālaṃ anallīyitvā ujukameva",
  "atk-s0513a4:5157_14": "uppatitvā gamiṃsu. Andhabālā pana tehi chaḍḍitaṃ vamitaṃ khāditvā bhāriyā hutvā ujukaṃ",
  "atk-s0513a4:5157_15": "uppatituṃ asakkontā āgantvā jāle bajjhiṃsu. Athekaṃ gijjhaṃ ānetvā deviyā dassayiṃsu.",
  "atk-s0513a4:5157_16": "Sā taṃ ādāya rañño santikaṃ gantvā “etha tāva, mahārāja, rājaṅgaṇe ekaṃ kiriyaṃ passissāmā”ti",
  "atk-s0513a4:5157_17": "sīhapañjaraṃ vivaritvā “ime gijjhe olokehi mahārājā”ti vatvā dve gāthā abhāsi –",
  "atk-s0513a4:5158": "353.",
  "atk-s0513a4:5159": "“Ete bhutvā vamitvā ca, pakkamanti vihaṅgamā;",
  "atk-s0513a4:5160": "Ye ca bhutvā na vamiṃsu, te me hatthattamāgatā.",
  "atk-s0513a4:5161": "354.",
  "atk-s0513a4:5162": "“Avamī brāhmaṇo kāme, so tvaṃ paccāvamissasi;",
  "atk-s0513a4:5163": "Vantādo puriso rāja, na so hoti pasaṃsiyo”ti.",
  "atk-s0513a4:5164_0": "Tattha bhutvā vamitvā cāti maṃsaṃ khāditvā vamitvā ca. Paccāvamissasīti paṭibhuñjissasi.",
  "atk-s0513a4:5164_1": "Vantādoti parassa vamitakhādako. Na pasaṃsiyoti so taṇhāvasiko bālo buddhādīhi paṇḍitehi",
  "atk-s0513a4:5164_2": "pasaṃsitabbo na hoti.",
  "atk-s0513a4:5165": "Taṃ sutvā rājā vippaṭisārī ahosi, tayo bhavā ādittā viya upaṭṭhahiṃsu. So “ajjeva rajjaṃ pahāya mama pabbajituṃ vaṭṭatī”ti uppannasaṃvego deviyā thutiṃ karonto gāthamāha –",
  "atk-s0513a4:5166": "355.",
  "atk-s0513a4:5167": "“Paṅke ca posaṃ palipe byasannaṃ, balī yathā dubbalamuddhareyya;",
  "atk-s0513a4:5168": "Evampi maṃ tvaṃ udatāri bhoti, pañcāli gāthāhi subhāsitāhī”ti.",
  "atk-s0513a4:5169_0": "Tattha byasannanti nimuggaṃ, “visanna”ntipi pāṭho. Uddhareyyāti kesesu vā hatthesu",
  "atk-s0513a4:5169_1": "vā gahetvā ukkhipitvā thale ṭhapeyya. Udatārīti kāmapaṅkato uttārayi. “Udatāsī”tipi",
  "atk-s0513a4:5169_2": "pāṭho, ayamevattho. “Uddhaṭāsī”tipi pāṭho, uddharīti attho. Pañcālīti pañcālarājadhīte.",
  "atk-s0513a4:5170_0": "Evañca pana vatvā taṅkhaṇaññeva pabbajitukāmo hutvā amacce pakkosāpetvā āha – “tumhe",
  "atk-s0513a4:5170_1": "kiṃ karissathā”ti tumhe pana, devāti? “Ahaṃ hatthipālassa santike pabbajissāmī”ti.",
  "atk-s0513a4:5170_2": "“Mayampi pabbajissāma, devā”ti. Rājā dvādasayojanike bārāṇasinagare rajjaṃ chaḍḍetvā",
  "atk-s0513a4:5170_3": "“atthikā setacchattaṃ ussāpentū”ti amaccaparivuto tiyojanikaṃ parisaṃ gahetvā kumārasseva",
  "atk-s0513a4:5170_4": "santikaṃ gato. Hatthipālo tassāpi parisāya ākāse nisinno dhammaṃ desesi. Satthā rañño",
  "atk-s0513a4:5170_5": "pabbajitabhāvaṃ pakāsento gāthamāha –",
  "atk-s0513a4:5171": "356.",
  "atk-s0513a4:5172": "“Idaṃ vatvā mahārājā, esukārī disampati;",
  "atk-s0513a4:5173": "Raṭṭhaṃ hitvāna pabbaji, nāgo chetvāva bandhana”nti.",
  "atk-s0513a4:5174": "Punadivase nagare ohīnajano sannipatitvā rājadvāraṃ gantvā deviyā ārocetvā nivesanaṃ pavisitvā deviṃ vanditvā ekamantaṃ ṭhito gāthamāha.",
  "atk-s0513a4:5175": "357.",
  "atk-s0513a4:5176": "“Rājā ca pabbajjamarocayittha, raṭṭhaṃ pahāya naravīraseṭṭho;",
  "atk-s0513a4:5177": "Tuvampi no hohi yatheva rājā, amhehi guttā anusāsa rajja”nti.",
  "atk-s0513a4:5178": "Tattha anusāsāti amhehi guttā hutvā dhammena rajjaṃ kārehi.",
  "atk-s0513a4:5179": "Sā mahājanassa kathaṃ sutvā sesagāthā abhāsi –",
  "atk-s0513a4:5180": "358.",
  "atk-s0513a4:5181": "“Rājā ca pabbajjamarocayittha, raṭṭhaṃ pahāya naravīraseṭṭho;",
  "atk-s0513a4:5182": "Ahampi ekā carissāmi loke, hitvāna kāmāni manoramāni.",
  "atk-s0513a4:5183": "359.",
  "atk-s0513a4:5184": "“Rājā ca pabbajjamarocayittha, raṭṭhaṃ pahāya naravīraseṭṭho;",
  "atk-s0513a4:5185": "Ahampi ekā carissāmi loke, hitvāna kāmāni yathodhikāni.",
  "atk-s0513a4:5186": "360.",
  "atk-s0513a4:5187": "“Accenti kālā tarayanti rattiyo, vayoguṇā anupubbaṃ jahanti;",
  "atk-s0513a4:5188": "Ahampi ekā carissāmi loke, hitvāna kāmāni manoramāni.",
  "atk-s0513a4:5189": "361.",
  "atk-s0513a4:5190": "“Accenti kālā tarayanti rattiyo, vayoguṇā anupubbaṃ jahanti;",
  "atk-s0513a4:5191": "Ahampi ekā carissāmi loke, hitvāna kāmāni yathodhikāni.",
  "atk-s0513a4:5192": "362.",
  "atk-s0513a4:5193": "“Accenti kālā tarayanti rattiyo, vayoguṇā anupubbaṃ jahanti;",
  "atk-s0513a4:5194": "Ahampi ekā carissāmi loke, sītibhūtā sabbamaticca saṅga”nti.",
  "atk-s0513a4:5195_0": "Tattha ekāti puttadhītukilesasambādhehi muccitvā imasmiṃ loke ekikāva carissāmi.",
  "atk-s0513a4:5195_1": "Kāmānīti rūpādayo kāmaguṇe. Yatodhikānīti yena yena odhinā ṭhitāni, tena tena ṭhitāneva",
  "atk-s0513a4:5195_2": "jahissāmi, na kiñci āmasissāmīti attho. Accenti kālāti pubbaṇhādayo kālā atikkamanti.",
  "atk-s0513a4:5195_3": "Tarayantīti atucchā hutvā āyusaṅkhāraṃ khepayamānā khādayamānā gacchanti. Vayoguṇāti",
  "atk-s0513a4:5195_4": "paṭhamavayādayo tayo, mandadasakādayo vā dasa koṭṭhāsā. Anupubbaṃ jahantīti uparūparikoṭṭhāsaṃ",
  "atk-s0513a4:5195_5": "appatvā tattha tattheva nirujjhanti. Sītibhūtāti uṇhakārake uṇhasabhāve kilese pahāya",
  "atk-s0513a4:5195_6": "sītalā hutvā. Sabbamaticca saṅganti rāgasaṅgādikaṃ sabbasaṅgaṃ atikkamitvā ekā carissāmi,",
  "atk-s0513a4:5195_7": "hatthipālakumārassa santikaṃ gantvā pabbajissāmīti.",
  "atk-s0513a4:5196_0": "Iti sā imāhi gāthāhi mahājanassa dhammaṃ desetvā amaccabhariyāyo pakkosāpetvā āha",
  "atk-s0513a4:5196_1": "– “tumhe kiṃ karissathā”ti tumhe pana ayyeti? “Ahaṃ pabbajissāmī”ti. “Mayampi pabbajissāmā”ti.",
  "atk-s0513a4:5196_2": "Sā “sādhū”ti rājanivesane suvaṇṇakoṭṭhāgārādīni vivarāpetvā “asukaṭṭhāne ca asukaṭṭhāne",
  "atk-s0513a4:5196_3": "ca mahānidhi nidahita”nti suvaṇṇapaṭṭe likhāpetvā “dinnaññeva, atthikā harantū”ti",
  "atk-s0513a4:5196_4": "vatvā suvaṇṇapaṭṭaṃ mahātale thambhe bandhāpetvā nagare bheriṃ carāpetvā mahāsampattiṃ",
  "atk-s0513a4:5196_5": "chaḍḍetvā nagarā nikkhami. Tasmiṃ khaṇe sakalanagaraṃ saṅkhubhi. “Rājā ca kira devī",
  "atk-s0513a4:5196_6": "ca rajjaṃ pahāya ‘pabbajissāmā’ti nikkhamanti, mayaṃ idha kiṃ karissāmā”ti tato tato",
  "atk-s0513a4:5196_7": "manussā yathāpūritāneva gehāni chaḍḍetvā putte hatthesu gahetvā nikkhamiṃsu. Sabbāpaṇā",
  "atk-s0513a4:5196_8": "pasāritaniyāmeneva ṭhitā, nivattitvā olokento nāma nāhosi. Sakalanagaraṃ tucchaṃ",
  "atk-s0513a4:5196_9": "ahosi, devīpi tiyojanikaṃ parisaṃ gahetvā tattheva gatā. Hatthipālo tassāpi parisāya",
  "atk-s0513a4:5196_10": "ākāse nisinno dhammaṃ desetvā dvādasayojanikaṃ parisaṃ gahetvā himavantābhimukho",
  "atk-s0513a4:5196_11": "pāyāsi. “Hatthipālakumāro kira dvādasayojanikaṃ bārāṇasiṃ tucchaṃ katvā ‘pabbajissāmī’ti",
  "atk-s0513a4:5196_12": "mahājanaṃ ādāya himavantaṃ gacchati, kimaṅgaṃ pana maya”nti sakalakāsiraṭṭhaṃ saṅkhubhi.",
  "atk-s0513a4:5196_13": "Aparabhāge parisā tiṃsayojanikā ahesuṃ, so tāya parisāya saddhiṃ himavantaṃ pāvisi.",
  "atk-s0513a4:5197_0": "Sakko āvajjento taṃ pavattiṃ ñatvā “hatthipālakumāro mahābhinikkhamanaṃ nikkhanto,",
  "atk-s0513a4:5197_1": "samāgamo mahā bhavissati, vasanaṭṭhānaṃ laddhuṃ vaṭṭatī”ti vissakammaṃ āṇāpesi “gaccha,",
  "atk-s0513a4:5197_2": "āyāmato chattiṃsayojanaṃ, vitthārato pannarasayojanaṃ assamaṃ māpetvā pabbajitaparikkhāre",
  "atk-s0513a4:5197_3": "sampādehī”ti. So “sādhū”ti paṭissuṇitvā gaṅgātīre ramaṇīye bhūmibhāge vuttappamāṇaṃ",
  "atk-s0513a4:5197_4": "assamapadaṃ māpetvā paṇṇasālāsu kaṭṭhattharaṇapaṇṇattharaṇaāsanādīni paññapetvā sabbe",
  "atk-s0513a4:5197_5": "pabbajitaparikkhāre māpesi. Ekekissā paṇṇasālāya dvāre ekeko caṅkamo rattiṭṭhānadivāṭṭhānaparicchinno",
  "atk-s0513a4:5197_6": "katasudhāparikammo ālambanaphalako, tesu tesu ṭhānesu nānāvaṇṇasurabhikusumasañchannā",
  "atk-s0513a4:5197_7": "pupphagacchā, ekekassa caṅkamassa koṭiyaṃ ekeko udakabharito kūpo, tassa santike",
  "atk-s0513a4:5197_8": "ekeko phalarukkho, so ekova sabbaphalāni phalati. Idaṃ sabbaṃ devatānubhāvena ahosi.",
  "atk-s0513a4:5197_9": "Vissakammo assamapadaṃ māpetvā paṇṇasālāsu pabbajitaparikkhāre ṭhapetvā “ye keci",
  "atk-s0513a4:5197_10": "pabbajitukāmā ime parikkhāre gaṇhantū”ti jātihiṅgulakena bhittiyā akkharāni likhitvā",
  "atk-s0513a4:5197_11": "attano ānubhāvena bheravasadde migapakkhī duddasike amanusse ca paṭikkamāpetvā sakaṭṭhānameva gato.",
  "atk-s0513a4:5198_0": "Hatthipālakumāro ekapadikamaggena sakkadattiyaṃ assamaṃ pavisitvā akkharāni disvā",
  "atk-s0513a4:5198_1": "“sakkena mama mahābhinikkhamanaṃ nikkhantabhāvo ñāto bhavissatī”ti dvāraṃ vivaritvā",
  "atk-s0513a4:5198_2": "paṇṇasālaṃ pavisitvā isipabbajjaliṅgaṃ gahetvā nikkhamitvā caṅkamaṃ otaritvā katipaye",
  "atk-s0513a4:5198_3": "vāre aparāparaṃ caṅkamitvā sesajanakāyaṃ pabbājetvā assamapadaṃ vicārento taruṇaputtānaṃ",
  "atk-s0513a4:5198_4": "itthīnaṃ majjhaṭṭhāne paṇṇasālaṃ adāsi. Tato anantaraṃ mahallakitthīnaṃ, tato anantaraṃ",
  "atk-s0513a4:5198_5": "majjhimitthīnaṃ, samantā parikkhipitvā pana purisānaṃ adāsi. Atheko rājā “bārāṇasiyaṃ",
  "atk-s0513a4:5198_6": "kira rājā natthī”ti āgantvā alaṅkatapaṭiyattaṃ nagaraṃ oloketvā rājanivesanaṃ āruyha",
  "atk-s0513a4:5198_7": "tattha tattha ratanarāsiṃ disvā “evarūpaṃ nagaraṃ pahāya pabbajitakālato paṭṭhāya",
  "atk-s0513a4:5198_8": "pabbajjā nāmesā uḷārā bhavissatī”ti surāsoṇḍe maggaṃ pucchitvā hatthipālassa santikaṃ",
  "atk-s0513a4:5198_9": "pāyāsi. Hatthipālo tassa vanantaraṃ āgatabhāvaṃ ñatvā paṭimaggaṃ gantvā ākāse nisinno",
  "atk-s0513a4:5198_10": "parisāya dhammaṃ desetvā assamapadaṃ netvā sabbaparisaṃ pabbājesi. Etenupāyena aññepi",
  "atk-s0513a4:5198_11": "cha rājāno pabbajiṃsu. Satta rājāno bhoge chaḍḍayiṃsu, chattiṃsayojaniko assamo nirantaro",
  "atk-s0513a4:5198_12": "paripūri. Yo kāmavitakkādīsu aññataraṃ vitakketi, mahāpuriso tassa dhammaṃ desetvā",
  "atk-s0513a4:5198_13": "brahmavihārabhāvanañceva kasiṇabhāvanañca ācikkhati. Te yebhuyyena jhānābhiññā nibbattetvā",
  "atk-s0513a4:5198_14": "tīsu koṭṭhāsesu dve koṭṭhāsā brahmaloke nibbattiṃsu. Tatiyakoṭṭhāsaṃ tidhā katvā",
  "atk-s0513a4:5198_15": "eko koṭṭhāso brahmaloke nibbatti, eko chasu kāmasaggesu, eko isīnaṃ pāricariyaṃ katvā",
  "atk-s0513a4:5198_16": "manussaloke tīsu kulasampattīsu nibbatti. Evaṃ hatthipālassa sāsanaṃ apagatanirayatiracchānayonipettivisayāsurakāyaṃ ahosi.",
  "atk-s0513a4:5199_0": "Imasmiṃ tambapaṇṇidīpe pathavicālakadhammaguttatthero, kaṭakandhakāravāsī phussadevatthero,",
  "atk-s0513a4:5199_1": "uparimaṇḍalavāsī mahāsaṅgharakkhitatthero, malayamahādevatthero, abhayagirivāsī mahādevatthero,",
  "atk-s0513a4:5199_2": "gāmantapabbhāravāsī mahāsivatthero, kāḷavallimaṇḍapavāsī mahānāgatthero kuddālasamāgame",
  "atk-s0513a4:5199_3": "mūgapakkhasamāgame cūḷasutasomasamāgame ayogharapaṇḍitasamāgame hatthipālasamāgame",
  "atk-s0513a4:5199_4": "ca sabbapacchā nikkhantapurisā ahesuṃ. Tenevāha bhagavā –",
  "atk-s0513a4:5200": "“Abhittharetha kalyāṇe, pāpā cittaṃ nivāraye;",
  "atk-s0513a4:5201": "Dandhañhi karoto puññaṃ, pāpasmiṃ ramate mano”ti. ;",
  "atk-s0513a4:5202": "Tasmā kalyāṇaṃ turitaturiteneva kātabbanti.",
  "atk-s0513a4:5203_0": "Satthā imaṃ dhammadesanaṃ āharitvā “evaṃ, bhikkhave, pubbepi tathāgato mahābhinikkhamanaṃ",
  "atk-s0513a4:5203_1": "nikkhantoyevā”ti vatvā jātakaṃ samodhānesi – “tadā esukārī rājā suddhodanamahārājā",
  "atk-s0513a4:5203_2": "ahosi, devī mahāmāyā, purohito kassapo, brāhmaṇī bhaddakāpilānī, ajapālo anuruddho,",
  "atk-s0513a4:5203_3": "gopālo moggallāno, assapālo sāriputto, sesaparisā buddhaparisā, hatthipālo pana ahameva ahosi”nti.",
  "atk-s0513a4:5204": "Hatthipālajātakavaṇṇanā terasamā.",
  "atk-s0513a4:5206": "[510] 14. Ayogharajātakavaṇṇanā",
  "atk-s0513a4:5207_0": "Yamekarattiṃ paṭhamanti idaṃ satthā jetavane viharanto mahābhinikkhamanaññeva ārabbha",
  "atk-s0513a4:5207_1": "kathesi. Tadāpi hi so “na, bhikkhave, idāneva, pubbepi tathāgato mahābhinikkhamanaṃ",
  "atk-s0513a4:5207_2": "nikkhantoyevā”ti vatvā atītaṃ āhari.",
  "atk-s0513a4:5208_0": "Atīte bārāṇasiyaṃ brahmadatte rajjaṃ kārente brahmadattassa rañño aggamahesī gabbhaṃ",
  "atk-s0513a4:5208_1": "paṭilabhitvā laddhagabbhaparihārā pariṇatagabbhā paccūsasamanantare puttaṃ vijāyi.",
  "atk-s0513a4:5208_2": "Tassā purimattabhāve ekā sapattikā “tava jātaṃ jātaṃ pajaṃ khādituṃ labhissāmī”ti",
  "atk-s0513a4:5208_3": "patthanaṃ paṭṭhapesi. Sā kira sayaṃ vañjhā hutvā puttamātukodhena taṃ patthanaṃ katvā",
  "atk-s0513a4:5208_4": "yakkhayoniyaṃ nibbatti. Itarā rañño aggamahesī hutvā imaṃ puttaṃ vijāyi. Sā yakkhinī",
  "atk-s0513a4:5208_5": "tadā okāsaṃ labhitvā deviyā passantiyāva bībhaccharūpā hutvā āgantvā taṃ dārakaṃ",
  "atk-s0513a4:5208_6": "gahetvā palāyi. Devī “yakkhinī me puttaṃ gahetvā palāyī”ti mahāsaddena viravi. Itarāpi",
  "atk-s0513a4:5208_7": "dārakaṃ mūlakandaṃ viya muruṃ muruṃ karontī khāditvā deviyā hatthavikārādīhi bheravaṃ",
  "atk-s0513a4:5208_8": "pakāsetvā tajjetvā pakkāmi. Rājā taṃ vacanaṃ sutvā “kiṃ sakkā yakkhiniyā kātu”nti",
  "atk-s0513a4:5208_9": "tuṇhī ahosi. Puna deviyā vijāyanakāle daḷhaṃ ārakkhamakāsi. Devī puttaṃ puna vijāyi.",
  "atk-s0513a4:5208_10": "Yakkhinī āgantvā tampi khāditvā gatā. Tatiyavāre tassā kucchiyaṃ mahāsatto paṭisandhiṃ",
  "atk-s0513a4:5208_11": "gaṇhi. Rājā mahājanaṃ sannipātetvā “deviyā jātaṃ jātaṃ pajaṃ ekā yakkhinī khādati,",
  "atk-s0513a4:5208_12": "kiṃ nu kho kātabba”nti pucchi. Atheko “yakkhā nāma tālapaṇṇassa bhāyanti, deviyā",
  "atk-s0513a4:5208_13": "hatthapādesu tālapaṇṇaṃ bandhituṃ vaṭṭatī”ti āha. Atheko “ayogharassa bhāyanti, ayogharaṃ",
  "atk-s0513a4:5208_14": "kātuṃ vaṭṭatī”ti āha. Rājā “sādhū”ti attano vijite kammāre sannipātetvā “ayogharaṃ",
  "atk-s0513a4:5208_15": "karothā”ti āṇāpetvā āyuttake adāsi. Antonagareyeva ramaṇīye bhūmibhāge gehaṃ paṭṭhapesuṃ,",
  "atk-s0513a4:5208_16": "thambhe ādiṃ katvā sabbagehasambhārā ayomayāva ahesuṃ, navahi māsehi ayomayaṃ mahantaṃ",
  "atk-s0513a4:5208_17": "caturassasālaṃ niṭṭhānaṃ agamāsi. Taṃ niccaṃ pajjalitapadīpameva hoti.",
  "atk-s0513a4:5209_0": "Rājā deviyā gabbhaparipākaṃ ñatvā ayogharaṃ alaṅkārāpetvā taṃ ādāya ayogharaṃ pāvisi.",
  "atk-s0513a4:5209_1": "Sā tattha dhaññapuññalakkhaṇasampannaṃ puttaṃ vijāyi, “ayogharakumāro”tvevassa nāmaṃ",
  "atk-s0513a4:5209_2": "kariṃsu. Taṃ dhātīnaṃ datvā mahantaṃ ārakkhaṃ saṃvidahitvā rājā deviṃ ādāya nagaraṃ",
  "atk-s0513a4:5209_3": "padakkhiṇaṃ katvā alaṅkatapāsādatalameva abhiruhi. Yakkhinīpi udakavāraṃ gantvā vessavaṇassa",
  "atk-s0513a4:5209_4": "udakaṃ vahantī jīvitakkhayaṃ pattā. Mahāsatto ayoghareyeva vaḍḍhitvā viññutaṃ patto",
  "atk-s0513a4:5209_5": "tattheva sabbasippāni uggaṇhi. Rājā “ko me puttassa vayappadeso”ti amacce pucchitvā",
  "atk-s0513a4:5209_6": "“soḷasavasso, deva, sūro thāmasampanno yakkhasahassampi paṭibāhituṃ samattho”ti sutvā",
  "atk-s0513a4:5209_7": "“rajjamassa dassāmi, sakalanagaraṃ alaṅkaritvā ayogharato taṃ nīharitvā ānethā”ti",
  "atk-s0513a4:5209_8": "āha. Amaccā “sādhu, devā”ti dvādasayojanikaṃ bārāṇasiṃ alaṅkaritvā sabbālaṅkāravibhūsitaṃ",
  "atk-s0513a4:5209_9": "maṅgalavāraṇaṃ ādāya tattha gantvā kumāraṃ alaṅkārāpetvā hatthikkhandhe nisīdāpetvā",
  "atk-s0513a4:5209_10": "“deva, kulasantakaṃ alaṅkatanagaraṃ padakkhiṇaṃ katvā pitaraṃ kāsirājānaṃ vandatha,",
  "atk-s0513a4:5209_11": "ajjeva setacchattaṃ labhissathā”ti āhaṃsu.",
  "atk-s0513a4:5210_0": "Mahāsatto nagaraṃ padakkhiṇaṃ karonto ārāmarāmaṇeyyakavanapokkharaṇibhūmirāmaṇeyyakapāsādarāmaṇeyyakādīni",
  "atk-s0513a4:5210_1": "disvā cintesi “mama pitā maṃ ettakaṃ kālaṃ bandhanāgāre vasāpesi. Evarūpaṃ alaṅkatanagaraṃ",
  "atk-s0513a4:5210_2": "daṭṭhuṃ nādāsi, ko nu kho mayhaṃ doso”ti amacce pucchi. “Deva, natthi tumhākaṃ doso,",
  "atk-s0513a4:5210_3": "tumhākaṃ pana dvebhātike ekā yakkhinī khādi, tena vo pitā ayoghare vasāpesi, ayogharena",
  "atk-s0513a4:5210_4": "jīvitaṃ tumhākaṃ laddha”nti. So tesaṃ vacanaṃ sutvā cintesi “ahaṃ dasa māse lohakumbhiniraye",
  "atk-s0513a4:5210_5": "viya ca gūthaniraye viya ca mātukucchimhi vasitvā mātukucchito nikkhantakālato paṭṭhāya",
  "atk-s0513a4:5210_6": "soḷasa vassāni etasmiṃ bandhanāgāre vasiṃ, bahi oloketumpi na labhiṃ, ussadaniraye",
  "atk-s0513a4:5210_7": "khitto viya ahosiṃ, yakkhiniyā hatthato muttopi panāhaṃ neva ajaro, na amaro homi,",
  "atk-s0513a4:5210_8": "kiṃ me rajjena, rajje ṭhitakālato paṭṭhāya dunnikkhamanaṃ hoti, ajjeva mama pitaraṃ",
  "atk-s0513a4:5210_9": "pabbajjaṃ anujānāpetvā himavantaṃ pavisitvā pabbajissāmī”ti. So nagaraṃ padakkhiṇaṃ",
  "atk-s0513a4:5210_10": "katvā rājakulaṃ pavisitvā rājānaṃ vanditvā aṭṭhāsi.",
  "atk-s0513a4:5211_0": "Rājā tassa sarīrasobhaṃ oloketvā balavasinehena amacce olokesi. Te “kiṃ karoma, devā”ti",
  "atk-s0513a4:5211_1": "vadiṃsu. Puttaṃ me ratanarāsimhi ṭhapetvā tīhi saṅkhehi abhisiñcitvā kañcanamālaṃ",
  "atk-s0513a4:5211_2": "setacchattaṃ ussāpethāti. Mahāsatto pitaraṃ vanditvā “na mayhaṃ rajjenattho, ahaṃ",
  "atk-s0513a4:5211_3": "pabbajissāmi, pabbajjaṃ me anujānāthā”ti āha. Tāta rajjaṃ paṭikkhipitvā kiṃkāraṇā",
  "atk-s0513a4:5211_4": "pabbajissasīti. “Deva ahaṃ mātukucchimhi dasa māse gūthaniraye viya vasitvā mātukucchito",
  "atk-s0513a4:5211_5": "nikkhanto yakkhinibhayena soḷasa vassāni bandhanāgāre vasanto bahi oloketumpi na",
  "atk-s0513a4:5211_6": "alabhiṃ, ussadaniraye khitto viya ahosiṃ, yakkhiniyā hatthato muttomhītipi ajaro",
  "atk-s0513a4:5211_7": "amaro na homi. Maccu nāmesa na sakkā kenaci jinituṃ, bhave ukkaṇṭhitomhi, yāva me",
  "atk-s0513a4:5211_8": "byādhijarāmaraṇāni nāgacchanti, tāvadeva pabbajitvā dhammaṃ carissāmi, alaṃ me rajjena,",
  "atk-s0513a4:5211_9": "anujānātha maṃ, devā”ti vatvā pitu dhammaṃ desento āha –",
  "atk-s0513a4:5212": "363.",
  "atk-s0513a4:5213": "“Yamekarattiṃ paṭhamaṃ, gabbhe vasati māṇavo;",
  "atk-s0513a4:5214": "Abbhuṭṭhitova so yāti, sa gacchaṃ na nivattati.",
  "atk-s0513a4:5215": "364.",
  "atk-s0513a4:5216": "“Na yujjhamānā na balenavassitā, narā na jīranti na cāpi mīyare;",
  "atk-s0513a4:5217": "Sabbaṃ hidaṃ jātijarāyupaddutaṃ, taṃ me matī hoti carāmi dhammaṃ.",
  "atk-s0513a4:5218": "365.",
  "atk-s0513a4:5219": "“Caturaṅginiṃ senaṃ subhiṃsarūpaṃ, jayanti raṭṭhādhipatī pasayha;",
  "atk-s0513a4:5220": "Na maccuno jayitumussahanti, taṃ me matī hoti carāmi dhammaṃ.",
  "atk-s0513a4:5221": "366.",
  "atk-s0513a4:5222": "“Hatthīhi assehi rathehi pattibhi, parivāritā muccare ekacceyyā;",
  "atk-s0513a4:5223": "Na maccuno muccitumussahanti, taṃ me matī hoti carāmi dhammaṃ.",
  "atk-s0513a4:5224": "367.",
  "atk-s0513a4:5225": "“Hatthīhi assehi rathehi pattibhi, sūrā pabhañjanti padhaṃsayanti;",
  "atk-s0513a4:5226": "Na maccuno bhañjitumussahanti, taṃ me matī hoti carāmi dhammaṃ.",
  "atk-s0513a4:5227": "368.",
  "atk-s0513a4:5228": "“Mattā gajā bhinnagaḷā pabhinnā, nagarāni maddanti janaṃ hananti;",
  "atk-s0513a4:5229": "Na maccuno madditumussahanti, taṃ me matī hoti carāmi dhammaṃ.",
  "atk-s0513a4:5230": "369.",
  "atk-s0513a4:5231": "“Issāsino katahatthāpi vīrā, dūrepātī akkhaṇavedhinopi;",
  "atk-s0513a4:5232": "Na maccuno vijjhitumussahanti, taṃ me matī hoti carāmi dhammaṃ.",
  "atk-s0513a4:5233": "370.",
  "atk-s0513a4:5234": "“Sarāni khīyanti saselakānanā, sabbaṃ hidaṃ khīyati dīghamantaraṃ;",
  "atk-s0513a4:5235": "Sabbaṃ hidaṃ bhañjare kālapariyāyaṃ, taṃ me matī hoti carāmi dhammaṃ.",
  "atk-s0513a4:5236": "371.",
  "atk-s0513a4:5237": "“Sabbesamevañhi narāna nārinaṃ, calācalaṃ pāṇabhunodha jīvitaṃ;",
  "atk-s0513a4:5238": "Paṭova dhuttassa, dumova kūlajo, taṃ me matī hoti carāmi dhammaṃ.",
  "atk-s0513a4:5239": "372.",
  "atk-s0513a4:5240": "“Dumapphalāneva patanti māṇavā, daharā ca vuddhā ca sarīrabhedā;",
  "atk-s0513a4:5241": "Nāriyo narā majjhimaporisā ca, taṃ me matī hoti carāmi dhammaṃ.",
  "atk-s0513a4:5242": "373.",
  "atk-s0513a4:5243": "“Nāyaṃ vayo tārakarājasannibho, yadabbhatītaṃ gatameva dāni taṃ;",
  "atk-s0513a4:5244": "Jiṇṇassa hī natthi ratī kuto sukhaṃ, taṃ me matī hoti carāmi dhammaṃ.",
  "atk-s0513a4:5245": "374.",
  "atk-s0513a4:5246": "“Yakkhā pisācā athavāpi petā, kupitā te assasanti manusse;",
  "atk-s0513a4:5247": "Na maccuno assasitussahanti, taṃ me matī hoti carāmi dhammaṃ.",
  "atk-s0513a4:5248": "375.",
  "atk-s0513a4:5249": "“Yakkhe pisāce athavāpi pete, kupitepi te nijjhapanaṃ karonti;",
  "atk-s0513a4:5250": "Na maccuno nijjhapanaṃ karonti, taṃ me matī hoti carāmi dhammaṃ.",
  "atk-s0513a4:5251": "376.",
  "atk-s0513a4:5252": "“Aparādhake dūsake heṭhake ca, rājāno daṇḍenti viditvāna dosaṃ;",
  "atk-s0513a4:5253": "Na maccuno daṇḍayitussahanti, taṃ me matī hoti carāmi dhammaṃ.",
  "atk-s0513a4:5254": "377.",
  "atk-s0513a4:5255": "“Aparādhakā dūsakā heṭhakā ca, labhanti te rājino nijjhapetuṃ;",
  "atk-s0513a4:5256": "Na maccuno nijjhapanaṃ karonti, taṃ me matī hoti carāmi dhammaṃ.",
  "atk-s0513a4:5257": "378.",
  "atk-s0513a4:5258": "“Na khattiyoti na ca brāhmaṇoti, na aḍḍhakā balavā tejavāpi;",
  "atk-s0513a4:5259": "Na maccurājassa apekkhamatthi, taṃ me matī hoti carāmi dhammaṃ.",
  "atk-s0513a4:5260": "379.",
  "atk-s0513a4:5261": "“Sīhā ca byagghā ca athopi dīpiyo, pasayha khādanti vipphandamānaṃ;",
  "atk-s0513a4:5262": "Na maccuno khāditumussahanti, taṃ me matī hoti carāmi dhammaṃ.",
  "atk-s0513a4:5263": "380.",
  "atk-s0513a4:5264": "“Māyākārā raṅgamajjhe karontā, mohenti cakkhūni janassa tāvade;",
  "atk-s0513a4:5265": "Na maccuno mohayitussahanti, taṃ me matī hoti carāmi dhammaṃ.",
  "atk-s0513a4:5266": "381.",
  "atk-s0513a4:5267": "“Āsīvisā kupitā uggatejā, ḍaṃsanti mārentipi te manusse;",
  "atk-s0513a4:5268": "Na maccuno ḍaṃsitumussahanti, taṃ me matī hoti carāmi dhammaṃ.",
  "atk-s0513a4:5269": "382.",
  "atk-s0513a4:5270": "“Āsīvisā kupitā yaṃ ḍaṃsanti, tikicchakā tesa visaṃ hananti;",
  "atk-s0513a4:5271": "Na maccuno daṭṭhavisaṃ hananti, taṃ me matī hoti carāmi dhammaṃ.",
  "atk-s0513a4:5272": "383.",
  "atk-s0513a4:5273": "“Dhammantarī vettaraṇī ca bhojo, visāni hantvāna bhujaṅgamānaṃ;",
  "atk-s0513a4:5274": "Suyyanti te kālakatā tatheva, taṃ me matī hoti carāmi dhammaṃ.",
  "atk-s0513a4:5275": "384.",
  "atk-s0513a4:5276": "“Vijjādharā ghoramadhīyamānā, adassanaṃ osadhehi vajanti;",
  "atk-s0513a4:5277": "Na maccurājassa vajantadassanaṃ, taṃ me matī hoti carāmi dhammaṃ.",
  "atk-s0513a4:5278": "385.",
  "atk-s0513a4:5279": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0513a4:5280": "Esānisaṃso dhamme suciṇṇe, na duggatiṃ gacchati dhammacārī.",
  "atk-s0513a4:5281": "386.",
  "atk-s0513a4:5282": "“Na hi dhammo adhammo ca, ubho samavipākino;",
  "atk-s0513a4:5283": "Adhammo nirayaṃ neti, dhammo pāpeti suggati”nti.",
  "atk-s0513a4:5284_0": "Tattha yamekarattinti yebhuyyena sattā mātukucchimhi paṭisandhiṃ gaṇhantā rattiyaṃyeva",
  "atk-s0513a4:5284_1": "gaṇhanti, tasmā evamāha. Ayaṃ panettha attho – yaṃ ekarattiṃ vā divā vā paṭhamameva",
  "atk-s0513a4:5284_2": "paṭisandhiṃ gaṇhitvā mātukucchisaṅkhāte gabbhe vasati. Māṇavoti satto kalalabhāvena",
  "atk-s0513a4:5284_3": "patiṭṭhāti. Abbhuṭṭhitova so yātīti so māṇavo yathā nāma valāhakasaṅkhāto abbho uṭṭhito",
  "atk-s0513a4:5284_4": "nibbatto vāyuvegāhato paṭigacchati, tatheva –",
  "atk-s0513a4:5285": "“Paṭhamaṃ kalalaṃ hoti, kalalā hoti abbudaṃ;",
  "atk-s0513a4:5286": "Abbudā jāyate pesi, pesi nibbattatī ghano;",
  "atk-s0513a4:5287": "Ghanā pasākhā jāyanti, kesā lomā nakhāpi ca.",
  "atk-s0513a4:5288": "“Yañcassa bhuñjatī mātā, annaṃ pānañca bhojanaṃ;",
  "atk-s0513a4:5289": "Tena so tattha yāpeti, mātukucchigato naroti. ;",
  "atk-s0513a4:5290_0": "Imaṃ mātukucchiyaṃ kalalādibhāvaṃ, mātukucchito ca nikkhanto mandadasakādibhāvaṃ",
  "atk-s0513a4:5290_1": "āpajjamāno satataṃ samitaṃ gacchati. Sa gacchaṃ na nivattatīti sacāyaṃ evaṃ gacchanto",
  "atk-s0513a4:5290_2": "puna abbudato kalalabhāvaṃ, pesiādito vā abbudādibhāvaṃ, khiḍḍādasakato mandadasakabhāvaṃ,",
  "atk-s0513a4:5290_3": "vaṇṇadasakādito vā khiḍḍādasakādibhāvaṃ pāpuṇituṃ na nivattati. Yathā pana so valāhako",
  "atk-s0513a4:5290_4": "vātavegena saṃcuṇṇiyamāno “ahaṃ asukaṭṭhāne nāma uṭṭhito puna nivattitvā tattheva",
  "atk-s0513a4:5290_5": "gantvā pakatibhāvena ṭhassāmī”ti na labhati, yaṃ disaṃ gataṃ, taṃ gatameva, yaṃ antarahitaṃ,",
  "atk-s0513a4:5290_6": "taṃ antarahitameva hoti, tathā sopi kalalādibhāvena gacchamāno gacchateva, tasmiṃ",
  "atk-s0513a4:5290_7": "tasmiṃ koṭṭhāse saṅkhārā purimānaṃ purimānaṃ paccayā hutvā pacchato anivattitvā tattha",
  "atk-s0513a4:5290_8": "tattheva bhijjanti, jarākāle saṅkhārā “amhehi esa pubbe yuvā thāmasampanno kato,",
  "atk-s0513a4:5290_9": "puna naṃ nivattitvā tattheva karissāmā”ti na labhanti, tattha tattheva antaradhāyantīti dasseti.",
  "atk-s0513a4:5291_0": "Na yujjhamānāti ubhato byūḷhe saṅgāme yujjhantā. Na balenavassitāti na kāyabalena",
  "atk-s0513a4:5291_1": "vā yodhabalena vā upagatā samannāgatā. Na jīrantīti purima-na-kāraṃ āharitvā evarūpāpi",
  "atk-s0513a4:5291_2": "narā na jīranti na cāpi na mīyareti attho veditabbo. Sabbaṃ hidanti mahārāja, sabbameva",
  "atk-s0513a4:5291_3": "idaṃ pāṇamaṇḍalaṃ mahāyantena pīḷiyamānā ucchughaṭikā viya jātiyā ca jarāya ca upaddutaṃ",
  "atk-s0513a4:5291_4": "niccaṃ pīḷitaṃ. Taṃ me matī hotīti tena kāraṇena mama “pabbajitvā dhammaṃ carāmī”ti",
  "atk-s0513a4:5291_5": "mati hoti cittaṃ uppajjati.",
  "atk-s0513a4:5292_0": "Caturaṅgininti hatthiādīhi caturaṅgehi samannāgataṃ. Senaṃ subhiṃsarūpanti suṭṭhu",
  "atk-s0513a4:5292_1": "bhiṃsanakajātikaṃ senaṃ. Jayantīti kadāci ekacce rājāno attano senāya jayanti. Na",
  "atk-s0513a4:5292_2": "maccunoti tepi rājāno mahāsenassa maccuno senaṃ jayituṃ na ussahanti, na byādhijarāmaraṇāni",
  "atk-s0513a4:5292_3": "maddituṃ sakkonti. Muccare ekacceyyāti etehi hatthiādīhi parivāritā ekacce paccāmittānaṃ",
  "atk-s0513a4:5292_4": "hatthato muccanti, maccuno pana santikā muccituṃ na sakkonti. Pabhañjantīti etehi",
  "atk-s0513a4:5292_5": "hatthiādīhi paccatthikarājūnaṃ nagarāni pabhañjanti. Padhaṃsayantīti mahājanaṃ dhaṃsentā",
  "atk-s0513a4:5292_6": "padhaṃsentā jīvitakkhayaṃ pāpenti. Na maccunoti tepi maraṇakāle patte maccuno bhañjituṃ na sakkonti.",
  "atk-s0513a4:5293_0": "Bhinnagaḷā pabhinnāti tīsu ṭhānesu pabhinnā hutvā madaṃ gaḷantā, paggharitamadāti",
  "atk-s0513a4:5293_1": "attho. Na maccunoti tepi mahāmaccuṃ maddituṃ na sakkonti. Issāsinoti issāsā dhanuggahā.",
  "atk-s0513a4:5293_2": "Katahatthāti susikkhitā. Dūrepātīti saraṃ dūre pātetuṃ samatthā. Akkhaṇavedhinoti",
  "atk-s0513a4:5293_3": "aviraddhavedhino, vijjuālokena vijjhanasamatthā vā. Sarānīti anotattādīni mahāsarāni",
  "atk-s0513a4:5293_4": "khīyantiyeva. Saselakānanāti sapabbatavanasaṇḍā mahāpathavīpi khīyati. Sabbaṃ hidanti",
  "atk-s0513a4:5293_5": "sabbamidaṃ saṅkhāragataṃ dīghamantaraṃ ṭhatvā khīyateva. Kappuṭṭhānaggiṃ patvā mahāsinerupi",
  "atk-s0513a4:5293_6": "aggimukhe madhusitthakaṃ viya vilīyateva, aṇumattopi saṅkhāro ṭhātuṃ na sakkoti.",
  "atk-s0513a4:5293_7": "Kālapariyāyanti kālapariyāyaṃ nassanakālavāraṃ patvā sabbaṃ bhañjare, sabbaṃ saṅkhāragataṃ",
  "atk-s0513a4:5293_8": "bhijjateva. Tassa pakāsanatthaṃ sattasūriyasuttaṃ āharitabbaṃ.",
  "atk-s0513a4:5294_0": "Calācalanti cañcalaṃ sakabhāvena ṭhātuṃ asamatthaṃ nānābhāvavinābhāvasabhāvameva.",
  "atk-s0513a4:5294_1": "Pāṇabhunodha jīvitanti idha loke imesaṃ pāṇabhūtānaṃ jīvitaṃ. Paṭova dhuttassa, dumova",
  "atk-s0513a4:5294_2": "kūlajoti suradhutto hi suraṃ disvāva udare baddhaṃ sāṭakaṃ datvā pivateva, nadīkūle",
  "atk-s0513a4:5294_3": "jātadumova kūle lujjamāne lujjati, yathā esa paṭo ca dumo ca cañcalo, evaṃ sattānaṃ",
  "atk-s0513a4:5294_4": "jīvitaṃ, devāti. Dumapphalānevāti yathā pakkāni phalāni vātāhatāni dumaggato bhūmiyaṃ",
  "atk-s0513a4:5294_5": "patanti, tathevime māṇavā jarāvātāhatā jīvitā gaḷitvā maraṇapathaviyaṃ patanti. Daharāti",
  "atk-s0513a4:5294_6": "antamaso kalalabhāve ṭhitāpi. Majjhimaporisāti nārīnarānaṃ majjhe ṭhitā ubhatobyañjanakanapuṃsakā.",
  "atk-s0513a4:5295_0": "Tārakarājasannibhoti yathā tārakarājā kāḷapakkhe khīṇo, puna juṇhapakkhe pūrati,",
  "atk-s0513a4:5295_1": "na evaṃ sattānaṃ vayo. Sattānañhi yaṃ abbhatītaṃ, gatameva dāni taṃ, na tassa punāgamanaṃ",
  "atk-s0513a4:5295_2": "atthi. Kuto sukhanti jarājiṇṇassa kāmaguṇesu ratipi natthi, te paṭicca uppajjanakasukhaṃ",
  "atk-s0513a4:5295_3": "kutoyeva. Yakkhāti mahiddhikā yakkhā. Pisācāti paṃsupisācakā. Petāti pettivisayikā.",
  "atk-s0513a4:5295_4": "Assasantīti assāsavātena upahananti, āvisantīti vā attho. Na maccunoti maccuṃ pana",
  "atk-s0513a4:5295_5": "tepi assāsena upahanituṃ vā āvisituṃ vā na sakkonti. Nijjhapanaṃ karontīti balikammavasena",
  "atk-s0513a4:5295_6": "khamāpenti pasādenti. Aparādhaketi rājāparādhakārake. Dūsaketi rajjadūsake. Heṭhaketi",
  "atk-s0513a4:5295_7": "sandhicchedādīhi lokaviheṭhake. Rājānoti rājāno. Viditvāna dosanti dosaṃ jānitvā",
  "atk-s0513a4:5295_8": "yathānurūpena daṇḍena daṇḍentīti attho. Na maccunoti tepi maccuṃ daṇḍayituṃ na sakkonti.",
  "atk-s0513a4:5296_0": "Nijjhapetunti sakkhīhi attano niraparādhabhāvaṃ pakāsetvā pasādetuṃ. Na aḍḍhakā balavā",
  "atk-s0513a4:5296_1": "tejavāpīti “ime aḍḍhā, ayaṃ kāyabalañāṇabalādīhi balavā, ayaṃ tejavā”ti evampi na",
  "atk-s0513a4:5296_2": "paccurājassa apekkhaṃ atthi, ekasmimpi satte apekkhaṃ pemaṃ sineho natthi, sabbameva",
  "atk-s0513a4:5296_3": "abhimaddatīti dasseti. Pasayhāti balakkārena abhibhavitvā. Na maccunoti tepi maccuṃ",
  "atk-s0513a4:5296_4": "khādituṃ na sakkonti. Karontāti māyaṃ karontā. Mohentīti abhūtaṃ bhūtaṃ katvā dassentā",
  "atk-s0513a4:5296_5": "mohenti. Uggatejāti uggatena visatejena samannāgatā. Tikicchakāti visavejjā. Dhammantarī",
  "atk-s0513a4:5296_6": "vettaraṇī ca bhojoti ete evaṃnāmakā vejjā. Ghoramadhīyamānāti ghoraṃ nāma vijjaṃ",
  "atk-s0513a4:5296_7": "adhīyantā. Osadhehīti ghoraṃ vā gandhāriṃ vā vijjaṃ sāvetvā osadhaṃ ādāya tehi osadhehi",
  "atk-s0513a4:5296_8": "paccatthikānaṃ adassanaṃ vajanti.",
  "atk-s0513a4:5297": "Dhammoti sucaritadhammo. Rakkhatīti yena rakkhito, taṃ paṭirakkhati. Sukhanti chasu kāmasaggesu sukhaṃ āvahati. Pāpetīti paṭisandhivasena upaneti.",
  "atk-s0513a4:5298_0": "Evaṃ mahāsatto catuvīsatiyā gāthāhi pitu dhammaṃ desetvā “mahārāja, tumhākaṃ rajjaṃ",
  "atk-s0513a4:5298_1": "tumhākameva hotu, na mayhaṃ iminā attho, tumhehi pana saddhiṃ kathentameva maṃ byādhijarāmaraṇāni",
  "atk-s0513a4:5298_2": "upagacchanti, tiṭṭhatha, tumhe”ti vatvā ayadāmaṃ chinditvā mattahatthī viya kañcanapañjaraṃ",
  "atk-s0513a4:5298_3": "chinditvā sīhapotako viya kāme pahāya mātāpitaro vanditvā nikkhami. Athassa pitā",
  "atk-s0513a4:5298_4": "“mamapi rajjenattho natthī”ti rajjaṃ pahāya tena saddhiññeva nikkhami, tasmiṃ nikkhante",
  "atk-s0513a4:5298_5": "devīpi amaccāpi brāhmaṇagahapatikādayopīti sakalanagaravāsino gehāni chaḍḍetvā nikkhamiṃsu.",
  "atk-s0513a4:5298_6": "Samāgamo mahā ahosi, parisā dvādasayojanikā jātā. Taṃ ādāya mahāsatto himavantaṃ",
  "atk-s0513a4:5298_7": "pāvisi. Sakko tassa nikkhantabhāvaṃ ñatvā vissakammaṃ pesetvā dvādasayojanāyāmaṃ",
  "atk-s0513a4:5298_8": "sattayojanavitthāraṃ assamapadaṃ kāresi. Sabbe pabbajitaparikkhāre paṭiyādāpesi.",
  "atk-s0513a4:5298_9": "Ito paraṃ mahāsattassa pabbajjā ca ovādadānañca brahmalokaparāyaṇatā ca parisāya",
  "atk-s0513a4:5298_10": "anapāyagamanīyatā ca sabbā heṭṭhā vuttanayeneva veditabbā.",
  "atk-s0513a4:5299_0": "Satthā imaṃ dhammadesanaṃ āharitvā “evaṃ, bhikkhave, pubbepi tathāgato mahābhinikkhamanaṃ",
  "atk-s0513a4:5299_1": "nikkhantoyevā”ti vatvā jātakaṃ samodhānesi – “tadā mātāpitaro mahārājakulāni ahesuṃ,",
  "atk-s0513a4:5299_2": "sesaparisā buddhaparisā, ayogharapaṇḍito pana ahameva ahosi”nti.",
  "atk-s0513a4:5300": "Ayogharajātakavaṇṇanā cuddasamā.",
  "atk-s0513a4:5301": "Jātakuddānaṃ –",
  "atk-s0513a4:5302": "Mātaṅgo cittasambhūto, sivi sirī ca rohaṇaṃ;",
  "atk-s0513a4:5303": "Haṃso sattigumbo bhallā, somanassaṃ campeyyakaṃ.",
  "atk-s0513a4:5304": "Palobhaṃ pañcapaṇḍitaṃ, hatthipālaṃ ayogharaṃ;",
  "atk-s0513a4:5305": "Vīsatiyamhi jātakā, catuddaseva saṅgitā.",
  "atk-s0513a4:5306": "Vīsatinipātavaṇṇanā niṭṭhitā.",
  "atk-s0513a4:5307": "(Catuttho bhāgo niṭṭhito)",
  "atk-s0513a4:5308": "Namo tassa bhagavato arahato sammāsambuddhassa",
  "atk-s0513a4:5309": "Khuddakanikāye",
  "atk-s0513a4:5310": "Jātaka-aṭṭhakathā",
  "atk-s0513a4:5311": "(Pañcamo bhāgo)",
  "atk-s0513a4:5312": "16. Tiṃsanipāto",
  "atk-s0513a4:5314": "[511] 1. Kiṃchandajātakavaṇṇanā",
  "atk-s0513a4:5315_0": "Kiṃchando kimadhippāyoti idaṃ satthā jetavane viharanto uposathakammaṃ ārabbha kathesi.",
  "atk-s0513a4:5315_1": "Ekadivasañhi satthā bahū upāsake ca upāsikāyo ca uposathike dhammassavanatthāya āgantvā",
  "atk-s0513a4:5315_2": "dhammasabhāyaṃ nisinne “uposathikāttha upāsakā”ti pucchitvā “āma, bhante”ti vutte",
  "atk-s0513a4:5315_3": "“sādhu vo kataṃ uposathaṃ karontehi, porāṇakā upaḍḍhūposathakammassa nissandena mahantaṃ",
  "atk-s0513a4:5315_4": "yasaṃ paṭilabhiṃsū”ti vatvā tehi yācito atītaṃ āhari.",
  "atk-s0513a4:5316_0": "Atīte bārāṇasiyaṃ brahmadatto dhammena rajjaṃ kārento saddho ahosi dānasīlauposathakammesu",
  "atk-s0513a4:5316_1": "appamatto. So sesepi amaccādayo dānādīsu samādapesi. Purohito panassa parapiṭṭhimaṃsiko",
  "atk-s0513a4:5316_2": "lañjakhādako kūṭavinicchayiko ahosi. Rājā uposathadivase amaccādayo pakkosāpetvā",
  "atk-s0513a4:5316_3": "“uposathikā hothā”ti āha. Purohito uposathaṃ na samādiyi. Atha naṃ divā lañjaṃ gahetvā",
  "atk-s0513a4:5316_4": "kūṭaḍḍaṃ katvā upaṭṭhānaṃ āgataṃ rājā “tumhe uposathikā”ti amacce pucchanto “tvampi",
  "atk-s0513a4:5316_5": "ācariya uposathiko”ti pucchi. So “āmā”ti musāvādaṃ katvā pāsādā otari. Atha naṃ eko",
  "atk-s0513a4:5316_6": "amacco “nanu tumhe na uposathikā”ti codesi. So āha – “ahaṃ velāyameva bhuñjiṃ, gehaṃ",
  "atk-s0513a4:5316_7": "pana gantvā mukhaṃ vikkhāletvā uposathaṃ adhiṭṭhāya sāyaṃ na bhuñjissāmi, rattiṃ",
  "atk-s0513a4:5316_8": "sīlaṃ rakkhissāmi, evaṃ me upaḍḍhūposathakammaṃ bhavissatī”ti? “Sādhu, ācariyā”ti.",
  "atk-s0513a4:5316_9": "So gehaṃ gantvā tathā akāsi. Punekadivasaṃ tasmiṃ vinicchaye nisinne aññatarā sīlavatī",
  "atk-s0513a4:5316_10": "itthī aḍḍaṃ karontī gharaṃ gantuṃ alabhamānā “uposathakammaṃ nātikkamissāmī”ti upakaṭṭhe",
  "atk-s0513a4:5316_11": "kāle mukhaṃ vikkhāletuṃ ārabhi. Tasmiṃ khaṇe brāhmaṇassa supakkānaṃ ambaphalānaṃ",
  "atk-s0513a4:5316_12": "ambapiṇḍi āhariyittha. So tassā uposathikabhāvaṃ ñatvā “imāni khāditvā uposathikā",
  "atk-s0513a4:5316_13": "hohī”ti adāsi. Sā tathā akāsi. Ettakaṃ brāhmaṇassa kammaṃ.",
  "atk-s0513a4:5317_0": "So aparabhāge kālaṃ katvā himavantapadese kosikigaṅgāya tīre tiyojanike ambavane",
  "atk-s0513a4:5317_1": "ramaṇīye bhūmibhāge sobhaggappatte kanakavimāne alaṅkatasirisayane suttappabuddho",
  "atk-s0513a4:5317_2": "viya nibbatti alaṅkatapaṭiyatto uttamarūpadharo soḷasasahassadevakaññāparivāro. So",
  "atk-s0513a4:5317_3": "rattiññeva taṃ sirisampattiṃ anubhoti. Vemānikapetabhāvena hissa kammasarikkhako",
  "atk-s0513a4:5317_4": "vipāko ahosi, tasmā aruṇe uggacchante ambavanaṃ pavisati, paviṭṭhakkhaṇeyevassa dibbattabhāvo",
  "atk-s0513a4:5317_5": "antaradhāyati, asītihatthatālakkhandhappamāṇo attabhāvo nibbattati, sakalasarīraṃ",
  "atk-s0513a4:5317_6": "jhāyati, supupphitakiṃsuko viya hoti. Dvīsu hatthesu ekekāva aṅguli, tattha mahākuddālappamāṇā",
  "atk-s0513a4:5317_7": "nakhā honti. Tehi nakhehi attano piṭṭhimaṃsaṃ phāletvā uppāṭetvā khādanto vedanāppatto",
  "atk-s0513a4:5317_8": "mahāravaṃ ravanto dukkhaṃ anubhoti. Sūriye atthaṅgate taṃ sarīraṃ antaradhāyati,",
  "atk-s0513a4:5317_9": "dibbasarīraṃ nibbattati, alaṅkatapaṭiyattā dibbanāṭakitthiyo nānātūriyāni gahetvā",
  "atk-s0513a4:5317_10": "parivārenti. So mahāsampattiṃ anubhavanto ramaṇīye ambavane dibbapāsādaṃ abhiruhati.",
  "atk-s0513a4:5317_11": "Iti so uposathikāya itthiyā ambaphaladānassa nissandena tiyojanikaṃ ambavanaṃ paṭilabhati,",
  "atk-s0513a4:5317_12": "lañjaṃ gahetvā kūṭaḍḍakaraṇanissandena pana piṭṭhimaṃsaṃ uppāṭetvā khādati, upaḍḍhūposathassa",
  "atk-s0513a4:5317_13": "nissandena rattiṃ sampattiṃ anubhoti, soḷasasahassanāṭakitthīhi parivuto paricāresi.",
  "atk-s0513a4:5318_0": "Tasmiṃ kāle bārāṇasirājā kāmesu dosaṃ disvā isipabbajjaṃ pabbajitvā adhogaṅgāya ramaṇīye",
  "atk-s0513a4:5318_1": "bhūmipadese paṇṇasālaṃ kāretvā uñchācariyāya yāpento vihāsi. Athekadivasaṃ tamhā",
  "atk-s0513a4:5318_2": "ambavanā mahāghaṭappamāṇaṃ ambapakkaṃ gaṅgāya patitvā sotena vuyhamānaṃ tassa tāpasassa",
  "atk-s0513a4:5318_3": "paribhogatitthābhimukhaṃ agamāsi. So mukhaṃ dhovanto taṃ majjhe nadiyā āgacchantaṃ",
  "atk-s0513a4:5318_4": "disvā udakaṃ taranto gantvā ādāya assamapadaṃ āharitvā agyāgāre ṭhapetvā satthakena",
  "atk-s0513a4:5318_5": "phāletvā yāpanamattaṃ khāditvā sesaṃ kadalipaṇṇehi paṭicchādetvā punappunaṃ divase",
  "atk-s0513a4:5318_6": "divase yāva parikkhayā khādi. Tasmiṃ pana khīṇe aññaṃ phalāphalaṃ khādituṃ nāsakkhi,",
  "atk-s0513a4:5318_7": "rasataṇhāya bajjhitvā “tameva ambapakkaṃ khādissāmī”ti nadītīraṃ gantvā nadiṃ olokento",
  "atk-s0513a4:5318_8": "“ambaṃ alabhitvā na uṭṭhahissāmī”ti sanniṭṭhānaṃ katvā nisīdi. So tattha nirāhāro",
  "atk-s0513a4:5318_9": "ekampi divasaṃ, dvepi, tīṇi, catu, pañca, cha divasāni vātātapena parisussanto ambaṃ",
  "atk-s0513a4:5318_10": "olokento nisīdi. Atha sattame divase nadīdevatā āvajjamānā taṃ kāraṇaṃ ñatvā “ayaṃ",
  "atk-s0513a4:5318_11": "tāpaso taṇhāvasiko hutvā sattāhaṃ nirāhāro gaṅgaṃ olokento nisīdi, imassa ambapakkaṃ",
  "atk-s0513a4:5318_12": "adātuṃ na yuttaṃ, alabhanto marissati, dassāmi tassā”ti āgantvā gaṅgāya upari ākāse",
  "atk-s0513a4:5318_13": "ṭhatvā tena saddhiṃ sallapantī paṭhamaṃ gāthamāha –",
  "atk-s0513a4:5319": "1.",
  "atk-s0513a4:5320": "“Kiṃchando kimadhippāyo, eko sammasi ghammani;",
  "atk-s0513a4:5321": "Kiṃpatthayāno kiṃ esaṃ, kena atthena brāhmaṇā”ti.",
  "atk-s0513a4:5322_0": "Tattha chandoti ajjhāsayo. Adhippāyoti cittaṃ. Sammasīti acchasi. Ghammanīti gimhe.",
  "atk-s0513a4:5322_1": "Esanti esanto. Brāhmaṇāti pabbajitattā tāpasaṃ ālapati. Idaṃ vuttaṃ hoti – brāhmaṇa,",
  "atk-s0513a4:5322_2": "tvaṃ kiṃ adhippāyo kiṃ cintento kiṃ patthento kiṃ gavesanto kenatthena imasmiṃ gaṅgātīre",
  "atk-s0513a4:5322_3": "gaṅgaṃ olokento nisinnoti.",
  "atk-s0513a4:5323": "Taṃ sutvā tāpaso nava gāthā abhāsi –",
  "atk-s0513a4:5324": "2.",
  "atk-s0513a4:5325": "“Yathā mahā vāridharo, kumbho supariṇāhavā;",
  "atk-s0513a4:5326": "Tathūpamaṃ ambapakkaṃ, vaṇṇagandharasuttamaṃ.",
  "atk-s0513a4:5327": "3.",
  "atk-s0513a4:5328": "“Taṃ vuyhamānaṃ sotena, disvānāmalamajjhime;",
  "atk-s0513a4:5329": "Pāṇībhi naṃ gahetvāna, agyāyatanamāhariṃ.",
  "atk-s0513a4:5330": "4.",
  "atk-s0513a4:5331": "“Tato kadalipattesu, nikkhipitvā sayaṃ ahaṃ;",
  "atk-s0513a4:5332": "Satthena naṃ vikappetvā, khuppipāsaṃ ahāsi me.",
  "atk-s0513a4:5333": "5.",
  "atk-s0513a4:5334": "“Sohaṃ apetadaratho, byantībhūto dukhakkhamo;",
  "atk-s0513a4:5335": "Assādaṃ nādhigacchāmi, phalesvaññesu kesuci.",
  "atk-s0513a4:5336": "6.",
  "atk-s0513a4:5337": "“Sosetvā nūna maraṇaṃ, taṃ mamaṃ āvahissati;",
  "atk-s0513a4:5338": "Ambaṃ yassa phalaṃ sādu, madhuraggaṃ manoramaṃ;",
  "atk-s0513a4:5339": "Yamuddhariṃ vuyhamānaṃ, udadhismā mahaṇṇave.",
  "atk-s0513a4:5340": "7.",
  "atk-s0513a4:5341": "“Akkhātaṃ te mayā sabbaṃ, yasmā upavasāmahaṃ;",
  "atk-s0513a4:5342": "Rammaṃ pati nisinnosmi, puthulomāyutā puthu.",
  "atk-s0513a4:5343": "8.",
  "atk-s0513a4:5344": "“Tvañca kho meva akkhāhi, attānamapalāyini;",
  "atk-s0513a4:5345": "Kā vā tvamasi kalyāṇi, kissa vā tvaṃ sumajjhime.",
  "atk-s0513a4:5346": "9.",
  "atk-s0513a4:5347": "“Ruppapaṭṭapalimaṭṭhīva, byagghīva girisānujā;",
  "atk-s0513a4:5348": "Yā santi nāriyo devesu, devānaṃ paricārikā.",
  "atk-s0513a4:5349": "10.",
  "atk-s0513a4:5350": "“Yā ca manussalokasmiṃ, rūpenānvāgatitthiyo;",
  "atk-s0513a4:5351": "Rūpena te sadisī natthi, devesu gandhabbamanussaloke;",
  "atk-s0513a4:5352": "Puṭṭhāsi me cārupubbaṅgi, brūhi nāmañca bandhave”ti.",
  "atk-s0513a4:5353_0": "Tattha vāridharo kumbhoti udakaghaṭo. Supariṇāhavāti susaṇṭhāno. Vaṇṇagandharasuttamanti",
  "atk-s0513a4:5353_1": "vaṇṇagandharasehi uttamaṃ. Disvānāti disvā. Amalamajjhimeti nimmalamajjhe. Devataṃ",
  "atk-s0513a4:5353_2": "ālapanto evamāha. Pāṇībhīti hatthehi. Agyāyatanamāharinti attano aggihutasālaṃ āhariṃ.",
  "atk-s0513a4:5353_3": "Vikappetvāti vicchinditvā. “Vikantetvā”tipi pāṭho. “Khādi”nti pāṭhaseso. Ahāsi meti",
  "atk-s0513a4:5353_4": "taṃ jivhagge ṭhapitamattameva satta rasaharaṇisahassāni pharitvā mama khudañca pipāsañca",
  "atk-s0513a4:5353_5": "hari. Apetadarathoti vigatakāyacittadaratho. Sudhābhojanaṃ bhuttassa viya hi tassa",
  "atk-s0513a4:5353_6": "sabbadarathaṃ apahari. Byantībhūtoti tassa ambapakkassa vigatanto jāto, parikkhīṇaambapakko",
  "atk-s0513a4:5353_7": "hutvāti attho. Dukhakkhamoti dukkhena asātena kāyakkhamena ceva cittakkhamena ca",
  "atk-s0513a4:5353_8": "samannāgato. Aññesu pana kadalipanasādīsu phalesu parittakampi assādaṃ nādhigacchāmi,",
  "atk-s0513a4:5353_9": "sabbāni me jivhāya ṭhapitamattāni tittakāneva sampajjantīti dīpeti.",
  "atk-s0513a4:5354_0": "Sosetvāti nirāhāratāya sosetvā sukkhāpetvā. Taṃ mamanti taṃ mama. Yassāti yaṃ assa,",
  "atk-s0513a4:5354_1": "ahosīti attho. Idaṃ vuttaṃ hoti – yaṃ phalaṃ mama sādu ahosi, yamahaṃ gambhīre puthulaudakakkhandhasaṅkhāte",
  "atk-s0513a4:5354_2": "mahaṇṇave vuyhamānaṃ tato udadhismā uddhariṃ, taṃ ambaṃ mama maraṇaṃ āvahissatīti",
  "atk-s0513a4:5354_3": "maññāmi, mayhaṃ taṃ alabhantassa jīvitaṃ nappavattissatīti. Upavasāmīti khuppipāsāhi",
  "atk-s0513a4:5354_4": "upagato vasāmi. Rammaṃ pati nisinnosmīti ramaṇīyaṃ nadiṃ pati ahaṃ nisinno. Puthulomāyutā",
  "atk-s0513a4:5354_5": "puthūti ayaṃ nadī puthulomehi macchehi āyutā puthu vipulā, api nāma me ito sotthi",
  "atk-s0513a4:5354_6": "bhaveyyāti adhippāyo. Apalāyinīti apalāyitvā mama sammukhe ṭhiteti taṃ devataṃ ālapati.",
  "atk-s0513a4:5354_7": "“Apalāsinī”tipi pāṭho, palāsarahite anavajjasarīreti attho. Kissa vāti kissa vā kāraṇā",
  "atk-s0513a4:5354_8": "idhāgatāsīti pucchati.",
  "atk-s0513a4:5355_0": "Rūpapaṭṭapalimaṭṭhīvāti suṭṭhu parimajjitakañcanapaṭṭasadisī. Byagghīvāti līlāvilāsena",
  "atk-s0513a4:5355_1": "taruṇabyagghapotikā viya. Devānanti channaṃ kāmāvacaradevānaṃ. Yā ca manussalokasminti",
  "atk-s0513a4:5355_2": "yā ca manussaloke. Rūpenānvāgatitthiyoti rūpena anvāgatā itthiyo natthīti attano",
  "atk-s0513a4:5355_3": "sambhāvanāya evamāha. Tava rūpasadisāya nāma na bhavitabbanti hissa adhippāyo. Gandhabbamanussaloketi",
  "atk-s0513a4:5355_4": "mūlagandhādinissitesu gandhabbesu ca manussaloke ca. Cārupubbaṅgīti cārunā pubbaṅgena",
  "atk-s0513a4:5355_5": "ūrulakkhaṇena samannāgate. Nāmañca bandhaveti attano nāmagottañca bandhave ca mayhaṃ akkhāhīti vadati.",
  "atk-s0513a4:5356": "Tato devadhītā aṭṭha gāthā abhāsi –",
  "atk-s0513a4:5357": "11.",
  "atk-s0513a4:5358": "“Yaṃ tvaṃ pati nisinnosi, rammaṃ brāhmaṇa kosikiṃ;",
  "atk-s0513a4:5359": "Sāhaṃ bhusālayāvutthā, varavārivahoghasā.",
  "atk-s0513a4:5360": "12.",
  "atk-s0513a4:5361": "“Nānādumagaṇākiṇṇā, bahukā girikandarā;",
  "atk-s0513a4:5362": "Mameva pamukhā honti, abhisandanti pāvuse.",
  "atk-s0513a4:5363": "13.",
  "atk-s0513a4:5364": "“Atho bahū vanatodā, nīlavārivahindharā;",
  "atk-s0513a4:5365": "Bahukā nāgavittodā, abhisandanti vārinā.",
  "atk-s0513a4:5366": "14.",
  "atk-s0513a4:5367": "“Tā ambajambulabujā, nīpā tālā cudumbarā;",
  "atk-s0513a4:5368": "Bahūni phalajātāni, āvahanti abhiṇhaso.",
  "atk-s0513a4:5369": "15.",
  "atk-s0513a4:5370": "“Yaṃ kiñci ubhato tīre, phalaṃ patati ambuni;",
  "atk-s0513a4:5371": "Asaṃsayaṃ taṃ sotassa, phalaṃ hoti vasānugaṃ.",
  "atk-s0513a4:5372": "16.",
  "atk-s0513a4:5373": "“Etadaññāya medhāvi, puthupañña suṇohi me;",
  "atk-s0513a4:5374": "Mā rocaya mabhisaṅgaṃ, paṭisedha janādhipa.",
  "atk-s0513a4:5375": "17.",
  "atk-s0513a4:5376": "“Na vāhaṃ vaḍḍhavaṃ maññe, yaṃ tvaṃ raṭṭhābhivaḍḍhana;",
  "atk-s0513a4:5377": "Āceyyamāno rājisi, maraṇaṃ abhikaṅkhasi.",
  "atk-s0513a4:5378": "18.",
  "atk-s0513a4:5379": "“Tassa jānanti pitaro, gandhabbā ca sadevakā;",
  "atk-s0513a4:5380": "Ye cāpi isayo loke, saññatattā tapassino;",
  "atk-s0513a4:5381": "Asaṃsayaṃ tepi jānanti, paṭṭhabhūtā yasassino”ti.",
  "atk-s0513a4:5382_0": "Tattha kosikinti yaṃ tvaṃ, brāhmaṇa, rammaṃ kosikiṃ gaṅgaṃ pati nisinno. Bhusālayāvutthāti",
  "atk-s0513a4:5382_1": "bhuse caṇḍasote ālayo yassa vimānassa, tasmiṃ adhivatthā, gaṅgaṭṭhakavimānavāsinīti",
  "atk-s0513a4:5382_2": "attho. Varavārivahoghasāti varavārivahena oghena samannāgatā. Pamukhāti tā vuttappakārā",
  "atk-s0513a4:5382_3": "girikandarā maṃ pamukhaṃ karonti, ahaṃ tāsaṃ pāmokkhā homīti dasseti. Abhisandantīti",
  "atk-s0513a4:5382_4": "sandanti pavattanti, tato tato āgantvā maṃ kosikigaṅgaṃ pavisantīti attho. Vanatodāti",
  "atk-s0513a4:5382_5": "na kevalaṃ kandarāva, atha kho bahū vanatodā tamhā tamhā vanamhā udakānipi maṃ bahūni",
  "atk-s0513a4:5382_6": "pavisanti. Nīlavārivahindharāti maṇivaṇṇena nīlavārinā yutte udakakkhandhasaṅkhāte",
  "atk-s0513a4:5382_7": "vahe dhārayantiyo. Nāgavittodāti nāgānaṃ vittikārena dhanasaṅkhātena vā udakena samannāgatā.",
  "atk-s0513a4:5382_8": "Vārināti evarūpā hi bahū nadiyo maṃ vārināva abhisandanti pūrentīti dasseti.",
  "atk-s0513a4:5383_0": "Tāti tā nadiyo. Āvahantīti etāni ambādīni ākaḍḍhanti. Sabbāni hi etāni upayogatthe",
  "atk-s0513a4:5383_1": "paccattavacanāni. Atha vā tāti upayogabahuvacanaṃ. Āvahantīti imāni ambādīni tā nadiyo",
  "atk-s0513a4:5383_2": "āgacchanti, upagacchantīti attho, evaṃ upagatāni pana mama sotaṃ pavisantīti adhippāyo.",
  "atk-s0513a4:5383_3": "Sotassāti yaṃ ubhato tīre jātarukkhehi phalaṃ mama ambuni patati, sabbaṃ taṃ mama",
  "atk-s0513a4:5383_4": "sotasseva vasānugaṃ hoti. Natthettha saṃsayoti evaṃ ambapakkassa nadīsotena āgamanakāraṇaṃ kathesi.",
  "atk-s0513a4:5384_0": "Medhāvi puthupaññāti ubhayaṃ ālapanameva. Mā rocayāti evaṃ taṇhābhisaṅgaṃ mā rocaya.",
  "atk-s0513a4:5384_1": "Paṭisedhāti paṭisedhehi nanti rājānaṃ ovadati. Vaḍḍhavanti paññāvaḍḍhabhāvaṃ paṇḍitabhāvaṃ.",
  "atk-s0513a4:5384_2": "Raṭṭhābhivaḍḍhanāti raṭṭhassa abhivaḍḍhana. Āceyyamānoti maṃsalohitehi āciyanto vaḍḍhanto,",
  "atk-s0513a4:5384_3": "taruṇova hutvāti attho. Rājisīti taṃ ālapati. Idaṃ vuttaṃ hoti – yaṃ tvaṃ nirāhāratāya",
  "atk-s0513a4:5384_4": "sussamāno taruṇova samāno ambalobhena maraṇaṃ abhikaṅkhasi, na ve ahaṃ tava imaṃ",
  "atk-s0513a4:5384_5": "paṇḍitabhāvaṃ maññāmīti.",
  "atk-s0513a4:5385_0": "Tassāti yo puggalo taṇhāvasiko hoti, tassa taṇhāvasikabhāvaṃ “pitaro”ti saṅkhaṃ gatā",
  "atk-s0513a4:5385_1": "brahmāno ca saddhiṃ kāmāvacaradevehi gandhabbā ca vuttappakārā dibbacakkhukā isayo",
  "atk-s0513a4:5385_2": "ca asaṃsayaṃ jānanti. Anacchariyañcetaṃ, yaṃ te iddhimanto jāneyyuṃ, “asuko hi nāma",
  "atk-s0513a4:5385_3": "taṇhāvasiko hotī”ti. Puna tesaṃ bhāsamānānaṃ vacanaṃ sutvā yepi tesaṃ paṭṭhabhūtā",
  "atk-s0513a4:5385_4": "yasassino paricārakā, tepi jānanti. Pāpakammaṃ karontassa hi raho nāma natthīti tāpasassa",
  "atk-s0513a4:5385_5": "saṃvegaṃ uppādentī evamāha.",
  "atk-s0513a4:5386": "Tato tāpaso catasso gāthā abhāsi –",
  "atk-s0513a4:5387": "19.",
  "atk-s0513a4:5388": "“Evaṃ viditvā vidū sabbadhammaṃ, viddhaṃsanaṃ cavanaṃ jīvitassa;",
  "atk-s0513a4:5389": "Na cīyatī tassa narassa pāpaṃ, sace na ceteti vadhāya tassa.",
  "atk-s0513a4:5390": "20.",
  "atk-s0513a4:5391": "“Isipūgasamaññāte, evaṃ lokyā viditā sati;",
  "atk-s0513a4:5392": "Anariyaparisambhāse, pāpakammaṃ jigīsasi.",
  "atk-s0513a4:5393": "21.",
  "atk-s0513a4:5394": "“Sace ahaṃ marissāmi, tīre te puthusussoṇi;",
  "atk-s0513a4:5395": "Asaṃsayaṃ taṃ asiloko, mayi pete āgamissati.",
  "atk-s0513a4:5396": "22.",
  "atk-s0513a4:5397": "“Tasmā hi pāpakaṃ kammaṃ, rakkhasseva sumajjhime;",
  "atk-s0513a4:5398": "Mā taṃ sabbo jano pacchā, pakuṭṭhāyi mayi mate”ti.",
  "atk-s0513a4:5399_0": "Tattha evaṃ viditvāti yathā ahaṃ sīlañca aniccatañca jānāmi, evaṃ jānitvā ṭhitassa.",
  "atk-s0513a4:5399_1": "Vidūti viduno. Sabbadhammanti sabbaṃ sucaritadhammaṃ. Tividhañhi sucaritaṃ idha sabbadhammoti",
  "atk-s0513a4:5399_2": "adhippetaṃ. Viddhaṃsananti bhaṅgaṃ. Cavananti cutiṃ. Jīvitassāti āyuno. Idaṃ vuttaṃ",
  "atk-s0513a4:5399_3": "hoti – evaṃ viditvā ṭhitassa paṇḍitassa sabbaṃ sucaritadhammaṃ jīvitassa ca aniccataṃ",
  "atk-s0513a4:5399_4": "jānantassa evarūpassa narassa pāpaṃ na cīyati na vaḍḍhati. Sace na ceteti vadhāya",
  "atk-s0513a4:5399_5": "tassāti tassa saṅkhaṃ gatassa parapuggalassa vadhāya na ceteti na pakappeti, neva",
  "atk-s0513a4:5399_6": "parapuggalaṃ vadhāya ceteti, nāpi parasantakaṃ vināseti, ahañca kassaci vadhāya acetetvā",
  "atk-s0513a4:5399_7": "kevalaṃ ambapakke āsaṅgaṃ katvā gaṅgaṃ olokento nisinno, tvaṃ mayhaṃ kiṃ nāma akusalaṃ passasīti.",
  "atk-s0513a4:5400_0": "Isipūgasamaññāteti isigaṇena suṭṭhu aññāte isīnaṃ sammate. Evaṃ lokyāti tvaṃ nāma",
  "atk-s0513a4:5400_1": "pāpapavāhanena lokassa hitāti evaṃ viditā. Satīti sati sobhane uttameti ālapanametaṃ.",
  "atk-s0513a4:5400_2": "Anariyaparisambhāseti “tassa jānanti pitaro”tiādikāya asundarāya paribhāsāya samannāgate.",
  "atk-s0513a4:5400_3": "Jigīsasīti mayi pāpe asaṃvijjantepi maṃ evaṃ paribhāsantī ca paramaraṇaṃ ajjhupekkhantī",
  "atk-s0513a4:5400_4": "ca attano pāpakammaṃ gavesasi uppādesi. Tīre teti tava gaṅgātīre. Puthusussoṇīti",
  "atk-s0513a4:5400_5": "puthulāya sundarāya soṇiyā samannāgate. Peteti ambapakkaṃ alabhitvā paralokaṃ gate,",
  "atk-s0513a4:5400_6": "mateti attho. Pakuṭṭhāyīti akkosi garahi nindi. “Pakvatthāsī”tipi pāṭho.",
  "atk-s0513a4:5401": "Taṃ sutvā devadhītā pañca gāthā abhāsi –",
  "atk-s0513a4:5402": "23.",
  "atk-s0513a4:5403": "“Aññātametaṃ avisayhasāhi, attānamambañca dadāmi te taṃ;",
  "atk-s0513a4:5404": "Yo dubbaje kāmaguṇe pahāya, santiñca dhammañca adhiṭṭhitosi.",
  "atk-s0513a4:5405": "24.",
  "atk-s0513a4:5406": "“Yo hitvā pubbasaññogaṃ, pacchāsaṃyojane ṭhito;",
  "atk-s0513a4:5407": "Adhammañceva carati, pāpañcassa pavaḍḍhati.",
  "atk-s0513a4:5408": "25.",
  "atk-s0513a4:5409": "“Ehi taṃ pāpayissāmi, kāmaṃ appossuko bhava;",
  "atk-s0513a4:5410": "Upanayāmi sītasmiṃ, viharāhi anussuko.",
  "atk-s0513a4:5411": "26.",
  "atk-s0513a4:5412": "“Taṃ puppharasamattebhi, vakkaṅgehi arindama;",
  "atk-s0513a4:5413": "Koñcā mayūrā diviyā, kolaṭṭhimadhusāḷikā;",
  "atk-s0513a4:5414": "Kūjitā haṃsapūgehi, kokilettha pabodhare.",
  "atk-s0513a4:5415": "27.",
  "atk-s0513a4:5416": "“Ambettha vippasākhaggā, palālakhalasannibhā;",
  "atk-s0513a4:5417": "Kosambasalaḷā nīpā, pakkatālavilambino”ti.",
  "atk-s0513a4:5418_0": "Tattha aññātametanti “garahā te bhavissatīti vadanto ambapakkatthāya vadasī”ti etaṃ",
  "atk-s0513a4:5418_1": "kāraṇaṃ mayā aññātaṃ. Avisayhasāhīti rājāno nāma dussahaṃ sahanti, tena naṃ ālapantī",
  "atk-s0513a4:5418_2": "evamāha. Attānanti taṃ āliṅgitvā ambavanaṃ nayantī attānañca te dadāmi tañca ambaṃ.",
  "atk-s0513a4:5418_3": "Kāmaguṇeti kañcanamālāsetacchattapaṭimaṇḍite vatthukāme. Santiñca dhammañcāti dussīlyavūpasamena",
  "atk-s0513a4:5418_4": "santisaṅkhātaṃ sīlañceva sucaritadhammañca. Adhiṭṭhitosīti yo tvaṃ ime guṇe upagato,",
  "atk-s0513a4:5418_5": "etesu vā patiṭṭhitoti attho.",
  "atk-s0513a4:5419_0": "Pubbasaññoganti purimabandhanaṃ. Pacchāsaṃyojaneti pacchimabandhane. Idaṃ vuttaṃ",
  "atk-s0513a4:5419_1": "hoti – ambho tāpasa yo mahantaṃ rajjasirivibhavaṃ pahāya ambapakkamatte rasataṇhāya",
  "atk-s0513a4:5419_2": "bajjhitvā vātātapaṃ agaṇetvā nadītīre sussamāno nisīdati, so mahāsamuddaṃ taritvā",
  "atk-s0513a4:5419_3": "velante saṃsīdanapuggalasadiso. Yo puggalo rasataṇhāvasiko adhammañceva carati, rasataṇhāvasena",
  "atk-s0513a4:5419_4": "kariyamānaṃ pāpañcassa pavaḍḍhatīti. Iti sā tāpasaṃ garahantī evamāha.",
  "atk-s0513a4:5420_0": "Kāmaṃ appossuko bhavāti ekaṃseneva ambapakke nirālayo hohi. Sītasminti sītale ambavane.",
  "atk-s0513a4:5420_1": "Tanti evaṃ vadamānāva devatā tāpasaṃ āliṅgitvā ure nipajjāpetvā ākāse pakkhantā tiyojanikaṃ",
  "atk-s0513a4:5420_2": "dibbaambavanaṃ disvā sakuṇasaddañca sutvā tāpasassa ācikkhantī “ta”nti evamāha. Puppharasamattebhīti",
  "atk-s0513a4:5420_3": "puppharasena mattehi. Vakkaṅgehīti vaṅkagīvehi sakuṇehi abhināditanti attho. Idāni",
  "atk-s0513a4:5420_4": "te sakuṇe ācikkhantī “koñcā”tiādimāha. Tattha diviyāti dibyā. Kolaṭṭhimadhusāḷikāti",
  "atk-s0513a4:5420_5": "kolaṭṭhisakuṇā ca nāma suvaṇṇasāḷikā sakuṇā ca. Ete dibbasakuṇā ettha vasantīti dasseti.",
  "atk-s0513a4:5420_6": "Kūjitā haṃsapūgehīti haṃsagaṇehi upakūjitā viravasaṅghaṭṭitā. Kokilettha pabodhareti",
  "atk-s0513a4:5420_7": "ettha ambavane kokilā vassantiyo attānaṃ pabodhenti ñāpenti. Ambetthāti ambā ettha.",
  "atk-s0513a4:5420_8": "Vippasākhaggāti phalabhārena onamitasākhaggā. Palālakhalasannibhāti pupphasannicayena",
  "atk-s0513a4:5420_9": "sālipalālakhalasadisā. Pakkatālavilambinoti pakkatālaphalavilambino. Evarūpā rukkhā",
  "atk-s0513a4:5420_10": "ca ettha atthīti ambavanaṃ vaṇṇeti.",
  "atk-s0513a4:5421_0": "Vaṇṇayitvā ca pana tāpasaṃ tattha otāretvā “imasmiṃ ambavane ambāni khādanto attano",
  "atk-s0513a4:5421_1": "taṇhaṃ pūrehī”ti vatvā pakkāmi. Tāpaso ambāni khāditvā taṇhaṃ pūretvā vissamitvā",
  "atk-s0513a4:5421_2": "ambavane vicaranto taṃ petaṃ dukkhaṃ anubhavantaṃ disvā kiñci vattuṃ nāsakkhi. Sūriye",
  "atk-s0513a4:5421_3": "pana atthaṅgate taṃ nāṭakitthiparivāritaṃ dibbasampattiṃ anubhavamānaṃ disvā tisso gāthā abhāsi –",
  "atk-s0513a4:5422": "28.",
  "atk-s0513a4:5423": "“Mālī kiriṭī kāyūrī, aṅgadī candanussado;",
  "atk-s0513a4:5424": "Rattiṃ tvaṃ paricāresi, divā vedesi vedanaṃ.",
  "atk-s0513a4:5425": "29.",
  "atk-s0513a4:5426": "“Soḷasitthisahassāni, yā temā paricārikā;",
  "atk-s0513a4:5427": "Evaṃ mahānubhāvosi, abbhuto lomahaṃsano.",
  "atk-s0513a4:5428": "30.",
  "atk-s0513a4:5429": "“Kiṃ kammamakarī pubbe, pāpaṃ attadukhāvahaṃ;",
  "atk-s0513a4:5430": "Yaṃ karitvā manussesu, piṭṭhimaṃsāni khādasī”ti.",
  "atk-s0513a4:5431_0": "Tattha mālīti dibbamālādharo. Kiriṭīti dibbaveṭhanadharo. Kāyūrīti dibbābharaṇapaṭimaṇḍito.",
  "atk-s0513a4:5431_1": "Aṅgadīti dibbaṅgadasamannāgato. Candanussadoti dibbacandanavilitto. Paricāresīti",
  "atk-s0513a4:5431_2": "indriyāni dibbavisayesu cāresi. Divāti divā pana mahādukkhaṃ anubhosi. Yā temāti",
  "atk-s0513a4:5431_3": "yā te imā. Abbhutoti manussaloke abhūtapubbo. Lomahaṃsanoti ye taṃ passanti, tesaṃ",
  "atk-s0513a4:5431_4": "lomāni haṃsanti. Pubbeti purimabhave. Attadukhāvahanti attano dukkhāvahaṃ. Manussesūti",
  "atk-s0513a4:5431_5": "yaṃ manussaloke katvā idāni attano piṭṭhimaṃsāni khādasīti pucchati.",
  "atk-s0513a4:5432_0": "Peto taṃ sañjānitvā “tumhe maṃ na sañjānātha, ahaṃ tumhākaṃ purohito ahosiṃ, idaṃ",
  "atk-s0513a4:5432_1": "me rattiṃ sukhānubhavanaṃ tumhe nissāya katassa upaḍḍhūposathassa nissandena laddhaṃ,",
  "atk-s0513a4:5432_2": "divā dukkhānubhavanaṃ pana mayā pakatassa pāpasseva nissandena. Ahañhi tumhehi vinicchaye",
  "atk-s0513a4:5432_3": "ṭhapito kūṭaḍḍaṃ karitvā lañjaṃ gahetvā parapiṭṭhimaṃsiko hutvā tassa divā katassa",
  "atk-s0513a4:5432_4": "kammassa nissandena idaṃ dukkhaṃ anubhavāmī”ti vatvā gāthādvayamāha –",
  "atk-s0513a4:5433": "31.",
  "atk-s0513a4:5434": "“Ajjhenāni paṭiggayha, kāmesu gadhito ahaṃ;",
  "atk-s0513a4:5435": "Acariṃ dīghamaddhānaṃ, paresaṃ ahitāyahaṃ.",
  "atk-s0513a4:5436": "32.",
  "atk-s0513a4:5437": "“Yo piṭṭhimaṃsiko hoti, evaṃ ukkacca khādati;",
  "atk-s0513a4:5438": "Yathāhaṃ ajja khādāmi, piṭṭhimaṃsāni attano”ti.",
  "atk-s0513a4:5439_0": "Tattha ajjhenānīti vede. Paṭiggayhāti paṭiggahetvā adhīyitvā. Acarinti paṭipajjiṃ.",
  "atk-s0513a4:5439_1": "Ahitāyahanti ahitāya atthanāsanāya ahaṃ. Yo piṭṭhimaṃsikoti yo puggalo paresaṃ piṭṭhimaṃsakhādako",
  "atk-s0513a4:5439_2": "pisuṇo hoti. Ukkaccāti ukkantitvā.",
  "atk-s0513a4:5440_0": "Idañca pana vatvā tāpasaṃ pucchi – “tumhe kathaṃ idhāgatā”ti. Tāpaso sabbaṃ vitthārena",
  "atk-s0513a4:5440_1": "kathesi. “Idāni pana, bhante, idheva vasissatha, gamissathā”ti. “Na vasissāmi, assamapadaṃyeva",
  "atk-s0513a4:5440_2": "gamissāmī”ti. Peto “sādhu, bhante, ahaṃ vo nibaddhaṃ ambapakkena upaṭṭhahissāmī”ti",
  "atk-s0513a4:5440_3": "vatvā attano ānubhāvena assamapadeyeva otāretvā “anukkaṇṭhā idheva vasathā”ti paṭiññaṃ",
  "atk-s0513a4:5440_4": "gahetvā gato. Tato paṭṭhāya nibaddhaṃ ambapakkena upaṭṭhahi. Tāpaso taṃ paribhuñjanto",
  "atk-s0513a4:5440_5": "kasiṇaparikammaṃ katvā jhānābhiññā nibbattetvā brahmalokaparāyaṇo ahosi.",
  "atk-s0513a4:5441_0": "Satthā upāsakānaṃ imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:5441_1": "saccapariyosāne keci sotāpannā ahesuṃ, keci sakadāgāmino, keci anāgāmino. Tadā devadhītā",
  "atk-s0513a4:5441_2": "uppalavaṇṇā ahosi, tāpaso pana ahameva ahosinti.",
  "atk-s0513a4:5442": "Kiṃchandajātakavaṇṇanā paṭhamā.",
  "atk-s0513a4:5444": "[512] 2. Kumbhajātakavaṇṇanā",
  "atk-s0513a4:5445_0": "Ko pāturāsīti idaṃ satthā jetavane viharanto visākhāya sahāyikā surāpītā pañcasatā",
  "atk-s0513a4:5445_1": "itthiyo ārabbha kathesi. Sāvatthiyaṃ kira surāchaṇe saṅghuṭṭhe tā pañcasatā itthiyo",
  "atk-s0513a4:5445_2": "sāmikānaṃ chaṇe kīḷamānānaṃ tikkhasuraṃ paṭiyādetvā “chaṇaṃ kīḷissāmā”ti sabbāpi",
  "atk-s0513a4:5445_3": "visākhāya santikaṃ gantvā “sahāyike chaṇaṃ kīḷissāmā”ti vatvā “ayaṃ surāchaṇo, na",
  "atk-s0513a4:5445_4": "ahaṃ suraṃ pivissāmī”ti vutte – “tumhe sammāsambuddhassa dānaṃ detha, mayaṃ chaṇaṃ",
  "atk-s0513a4:5445_5": "karissāmā”ti āhaṃsu. Sā “sādhū”ti sampaṭicchitvā tā uyyojetvā satthāraṃ nimantāpetvā",
  "atk-s0513a4:5445_6": "mahādānaṃ pavattetvā bahuṃ gandhamālaṃ ādāya sāyanhasamaye dhammakathaṃ sotuṃ tāhi",
  "atk-s0513a4:5445_7": "parivutā jetavanaṃ agamāsi. Tā panitthiyo suraṃ pivamānāva tāya saddhiṃ gantvā dvārakoṭṭhake",
  "atk-s0513a4:5445_8": "ṭhatvā suraṃ pivitvāva tāya saddhiṃ satthu santikaṃ agamaṃsu. Visākhā satthāraṃ vanditvā",
  "atk-s0513a4:5445_9": "ekamantaṃ nisīdi, itarāsu ekaccā satthu santikeyeva nacciṃsu, ekaccā gāyiṃsu, ekaccā",
  "atk-s0513a4:5445_10": "hatthakukkuccapādakukkuccāni, ekaccā kalahaṃ akaṃsu.",
  "atk-s0513a4:5446_0": "Satthā tāsaṃ saṃvegajananatthāya bhamukalomato raṃsī vissajjesi, andhakāratimisā",
  "atk-s0513a4:5446_1": "ahosi. Tā bhītā ahesuṃ maraṇabhayatajjitā, tena tāsaṃ surā jīri. Satthā nisinnapallaṅke",
  "atk-s0513a4:5446_2": "antarahito sinerumuddhani ṭhatvā uṇṇalomato raṃsī vissajjesi, candasūriyasahassuggamanaṃ",
  "atk-s0513a4:5446_3": "viya ahosi. Satthā tattha ṭhitova tāsaṃ saṃvegajananatthāya –",
  "atk-s0513a4:5447": "“Ko nu hāso kimānando, niccaṃ pajjalite sati;",
  "atk-s0513a4:5448": "Andhakārena onaddhā, padīpaṃ na gavesathā”ti. –",
  "atk-s0513a4:5449_0": "Imaṃ gāthamāha. Gāthāpariyosāne tā pañcasatāpi sotāpattiphale patiṭṭhahiṃsu. Satthā",
  "atk-s0513a4:5449_1": "āgantvā gandhakuṭichāyāya buddhāsane nisīdi. Atha naṃ visākhā vanditvā, “bhante,",
  "atk-s0513a4:5449_2": "idaṃ hirottappabhedakaṃ surāpānaṃ nāma kadā uppanna”nti pucchi. So tassā ācikkhanto atītaṃ āhari.",
  "atk-s0513a4:5450_0": "Atīte bārāṇasiyaṃ brahmadatte rajjaṃ kārente eko kāsiraṭṭhavāsī suro nāma vanacarako",
  "atk-s0513a4:5450_1": "bhaṇḍapariyesanatthāya himavantaṃ agamāsi. Tattheko rukkho uggantvā porisamatte ṭhāne",
  "atk-s0513a4:5450_2": "tidhākappo ahosi. Tassa tiṇṇaṃ kappānaṃ antare cāṭippamāṇo āvāṭo ahosi. So deve vassante",
  "atk-s0513a4:5450_3": "udakena pūrito, taṃ parivāretvā harītakī āmalakī maricagaccho ca ahosi, tesaṃ pakkāni",
  "atk-s0513a4:5450_4": "phalāni chijjitvā tattha patanti. Tassāvidūre sayaṃjātasāli jāto, tato suvakā sālisīsāni",
  "atk-s0513a4:5450_5": "āharitvā tasmiṃ rukkhe nisīditvā khādanti. Tesaṃ khādamānānaṃ sālīpi taṇḍulāpi tattha",
  "atk-s0513a4:5450_6": "patanti. Iti taṃ udakaṃ sūriyasantāpena paccamānaṃ rasaṃ lohitavaṇṇaṃ ahosi. Nidāghasamaye",
  "atk-s0513a4:5450_7": "pipāsitā sakuṇagaṇā āgantvā taṃ pivitvā mattā parivattitvā rukkhamūle patiṃsu, tasmiṃ",
  "atk-s0513a4:5450_8": "thokaṃ niddāyitvā vikūjamānā pakkamanti. Rukkhasunakhamakkaṭādīsupi eseva nayo. Vanacarako",
  "atk-s0513a4:5450_9": "taṃ disvā “sace idaṃ visaṃ bhaveyya, ime mareyyuṃ, ime pana thokaṃ niddāyitvā yathāsukhaṃ",
  "atk-s0513a4:5450_10": "gacchanti, nayidaṃ visa”nti sayaṃ pivitvā matto hutvā maṃsaṃ khāditukāmo ahosi. Tato",
  "atk-s0513a4:5450_11": "aggiṃ katvā rukkhamūle patite tittirakukkuṭādayo māretvā maṃsaṃ aṅgāre pacitvā ekena",
  "atk-s0513a4:5450_12": "hatthena naccanto ekena maṃsaṃ khādanto ekāhadvīhaṃ tattheva ahosi.",
  "atk-s0513a4:5451_0": "Tato pana avidūre eko varuṇo nāma tāpaso vasati. Vanacarako aññadāpi tassa santikaṃ",
  "atk-s0513a4:5451_1": "gacchati. Athassa etadahosi – “idaṃ pānaṃ tāpasena saddhiṃ pivissāmī”ti. So ekaṃ",
  "atk-s0513a4:5451_2": "veḷunāḷikaṃ pūretvā pakkamaṃsena saddhiṃ āharitvā paṇṇasālaṃ gantvā, “bhante, imaṃ",
  "atk-s0513a4:5451_3": "pivathā”ti vatvā ubhopi maṃsaṃ khādantā piviṃsu. Iti surena ca varuṇena ca diṭṭhattā",
  "atk-s0513a4:5451_4": "tassa pānassa “surā”ti ca “varuṇā”ti ca nāmaṃ jātaṃ. Te ubhopi “attheso upāyo”ti",
  "atk-s0513a4:5451_5": "veḷunāḷiyo pūretvā kājenādāya paccantanagaraṃ gantvā “pānakārakā nāma āgatā”ti rañño",
  "atk-s0513a4:5451_6": "ārocāpesuṃ. Rājā ne pakkosāpesi, te tassa pānaṃ upanesuṃ. Rājā dve tayo vāre pivitvā",
  "atk-s0513a4:5451_7": "majji, tassa taṃ ekāhadvīhamattameva ahosi. Atha ne “aññampi atthī”ti pucchi. “Atthi,",
  "atk-s0513a4:5451_8": "devā”ti. “Kuhi”nti? “Himavante devā”ti. “Tena hi ānethā”ti. Te gantvā ekadve vāre",
  "atk-s0513a4:5451_9": "ānetvā “nibaddhaṃ gantuṃ na sakkhissāmā”ti sambhāre sallakkhetvā tassa rukkhassa",
  "atk-s0513a4:5451_10": "tacaṃ ādiṃ katvā sabbasambhāre pakkhipitvā nagare suraṃ kariṃsu. Nāgarā suraṃ pivitvā",
  "atk-s0513a4:5451_11": "pamādaṃ āpannā duggatā ahesuṃ, nagaraṃ suññaṃ viya ahosi, tena pānakārakā tato palāyitvā",
  "atk-s0513a4:5451_12": "bārāṇasiṃ gantvā “pānakārakā āgatā”ti rañño ārocāpesuṃ. Rājā ne pakkosāpetvā paribbayaṃ",
  "atk-s0513a4:5451_13": "adāsi. Te tatthāpi suraṃ akaṃsu, tampi nagaraṃ tatheva vinassi, tato palāyitvā sāketaṃ,",
  "atk-s0513a4:5451_14": "sāketato sāvatthiṃ agamaṃsu.",
  "atk-s0513a4:5452_0": "Tadā sāvatthiyaṃ sabbamitto nāma rājā ahosi. So tesaṃ saṅgahaṃ katvā “kena vo attho”ti",
  "atk-s0513a4:5452_1": "pucchitvā “sambhāramūlena ceva sālipiṭṭhena ca pañcahi cāṭisatehi cā”ti vutte sabbaṃ",
  "atk-s0513a4:5452_2": "dāpesi. Te pañcasu cāṭisatesu suraṃ saṇṭhāpetvā mūsikabhayena cāṭirakkhaṇatthāya",
  "atk-s0513a4:5452_3": "ekekāya cāṭiyā santike ekekaṃ biḷāraṃ bandhiṃsu. Te paccitvā uttaraṇakāle cāṭikucchīsu",
  "atk-s0513a4:5452_4": "paggharantaṃ suraṃ pivitvā mattā niddāyiṃsu. Mūsikā āgantvā tesaṃ kaṇṇanāsikadāṭhikanaṅguṭṭhe",
  "atk-s0513a4:5452_5": "khāditvā agamaṃsu. “Biḷārā suraṃ pivitvā matā”ti āyuttakapurisā rañño ārocesuṃ. Rājā",
  "atk-s0513a4:5452_6": "“visakārakā ete bhavissantī”ti tesaṃ dvinnampi janānaṃ sīsāni chindāpesi. Te “suraṃ",
  "atk-s0513a4:5452_7": "deva, madhuraṃ devā”ti viravantāva mariṃsu. Rājā te mārāpetvā “cāṭiyo bhindathā”ti",
  "atk-s0513a4:5452_8": "āṇāpesi. Biḷārāpi surāya jiṇṇāya uṭṭhahitvā kīḷantā vicariṃsu, te disvā rañño ārocesuṃ.",
  "atk-s0513a4:5452_9": "Rājā “sace visaṃ assa, ete mareyyuṃ, madhureneva bhavitabbaṃ, pivissāmi na”nti nagaraṃ",
  "atk-s0513a4:5452_10": "alaṅkārāpetvā rājaṅgaṇe maṇḍapaṃ kārāpetvā alaṅkatamaṇḍape samussitasetacchatte rājapallaṅke",
  "atk-s0513a4:5452_11": "nisīditvā amaccagaṇaparivuto suraṃ pātuṃ ārabhi.",
  "atk-s0513a4:5453_0": "Tadā sakko devarājā “ke nu kho mātupaṭṭhānādīsu appamattā tīṇi sucaritāni pūrentī”ti",
  "atk-s0513a4:5453_1": "lokaṃ volokento taṃ rājānaṃ suraṃ pātuṃ nisinnaṃ disvā “sacāyaṃ suraṃ pivissati,",
  "atk-s0513a4:5453_2": "sakalajambudīpo nassissati. Yathā na pivissati, tathā naṃ karissāmī”ti ekaṃ surāpuṇṇaṃ",
  "atk-s0513a4:5453_3": "kumbhaṃ hatthatale ṭhapetvā brāhmaṇavesenāgantvā rañño sammukhaṭṭhāne ākāse ṭhatvā",
  "atk-s0513a4:5453_4": "“imaṃ kumbhaṃ kiṇātha, imaṃ kumbhaṃ kiṇāthā”ti āha. Sabbamittarājā taṃ tathā vadantaṃ",
  "atk-s0513a4:5453_5": "ākāse ṭhitaṃ disvā “kuto nu kho brāhmaṇo āgacchatī”ti tena saddhiṃ sallapanto tisso gāthā abhāsi –",
  "atk-s0513a4:5454": "33.",
  "atk-s0513a4:5455": "“Ko pāturāsī tidivā nabhamhi, obhāsayaṃ saṃvariṃ candimāva;",
  "atk-s0513a4:5456": "Gattehi te rasmiyo niccharanti, sateratā vijjurivantalikkhe.",
  "atk-s0513a4:5457": "34.",
  "atk-s0513a4:5458": "“So chinnavātaṃ kamasī aghamhi, vehāyasaṃ gacchasi tiṭṭhasī ca;",
  "atk-s0513a4:5459": "Iddhī nu te vatthukatā subhāvitā, anaddhagūnaṃ api devatānaṃ.",
  "atk-s0513a4:5460": "35.",
  "atk-s0513a4:5461": "“Vehāyasaṃ gammamāgamma tiṭṭhasi, kumbhaṃ kiṇāthāti yametamatthaṃ;",
  "atk-s0513a4:5462": "Ko vā tuvaṃ kissa vā tāya kumbho, akkhāhi me brāhmaṇa etamattha”nti.",
  "atk-s0513a4:5463_0": "Tattha ko pāturāsīti kuto pātubhūtosi, kuto āgatosīti attho. Tidivā nabhamhīti kiṃ",
  "atk-s0513a4:5463_1": "tāvatiṃsabhavanā āgantvā idha nabhamhi ākāse pākaṭo jātosīti pucchati. Saṃvarinti",
  "atk-s0513a4:5463_2": "rattiṃ. Sateratāti evaṃnāmikā. Soti so tvaṃ. Chinnavātanti valāhakopi tāva vātena",
  "atk-s0513a4:5463_3": "kamati, tassa pana sopi vāto natthi, tenevamāha. Kamasīti pavattesi. Aghamhīti appaṭighe",
  "atk-s0513a4:5463_4": "ākāse. Vatthukatāti vatthu viya patiṭṭhā viya katā. Anaddhagūnaṃ api devatānanti",
  "atk-s0513a4:5463_5": "yā padasā addhānaṃ agamanena anaddhagūnaṃ devatānaṃ iddhi, sā api tava subhāvitāti",
  "atk-s0513a4:5463_6": "pucchati. Vehāyasaṃ gammamāgammāti ākāse pavattaṃ padavītihāraṃ paṭicca nissāya.",
  "atk-s0513a4:5463_7": "“Tiṭṭhasī”ti imassa “ko vā tuva”nti iminā sambandho, evaṃ tiṭṭhamāno ko vā tvanti",
  "atk-s0513a4:5463_8": "attho. Yametamatthanti yaṃ etaṃ vadasi. Imassa “kissa vā tāya”nti iminā sambandho,",
  "atk-s0513a4:5463_9": "yaṃ etaṃ kumbhaṃ kiṇāthāti vadasi, kissa vā te ayaṃ kumbhoti attho.",
  "atk-s0513a4:5464": "Tato sakko “tena hi suṇāhī”ti vatvā surāya dose dassento āha –",
  "atk-s0513a4:5465": "36.",
  "atk-s0513a4:5466": "“Na sappikumbho napi telakumbho, na phāṇitassa na madhussa kumbho;",
  "atk-s0513a4:5467": "Kumbhassa vajjāni anappakāni, dose bahū kumbhagate suṇātha.",
  "atk-s0513a4:5468": "37.",
  "atk-s0513a4:5469": "“Gaḷeyya yaṃ pitvā pate papātaṃ, sobbhaṃ guhaṃ candaniyoḷigallaṃ;",
  "atk-s0513a4:5470": "Bahumpi bhuñjeyya abhojaneyyaṃ, tassā puṇṇaṃ kumbhamimaṃ kiṇātha.",
  "atk-s0513a4:5471": "38.",
  "atk-s0513a4:5472": "“Yaṃ pitvā cittasmiṃ anesamāno, āhiṇḍatī goriva bhakkhasādī;",
  "atk-s0513a4:5473": "Anāthamāno upagāyati naccati ca, tassā puṇṇaṃ kumbhamimaṃ kiṇātha.",
  "atk-s0513a4:5474": "39.",
  "atk-s0513a4:5475": "“Yaṃ ve pivitvā acelova naggo, careyya gāme visikhantarāni;",
  "atk-s0513a4:5476": "Sammūḷhacitto ativelasāyī, tassā puṇṇaṃ kumbhamimaṃ kiṇātha.",
  "atk-s0513a4:5477": "40.",
  "atk-s0513a4:5478": "“Yaṃ pitvā uṭṭhāya pavedhamāno, sīsañca bāhuñca pacālayanto;",
  "atk-s0513a4:5479": "So naccatī dārukaṭallakova, tassā puṇṇaṃ kumbhamimaṃ kiṇātha.",
  "atk-s0513a4:5480": "41.",
  "atk-s0513a4:5481": "“Yaṃ ve pivitvā aggidaḍḍhā sayanti, atho sigālehipi khāditāse;",
  "atk-s0513a4:5482": "Bandhaṃ vadhaṃ bhogajāniñcupenti, tassā puṇṇaṃ kumbhamimaṃ kiṇātha.",
  "atk-s0513a4:5483": "42.",
  "atk-s0513a4:5484": "“Yaṃ pitvā bhāseyya abhāsaneyyaṃ, sabhāyamāsīno apetavattho;",
  "atk-s0513a4:5485": "Sammakkhito vantagato byasanno, tassā puṇṇaṃ kumbhamimaṃ kiṇātha.",
  "atk-s0513a4:5486": "43.",
  "atk-s0513a4:5487": "“Yaṃ ve pivitvā ukkaṭṭho āvilakkho, mameva sabbapathavīti maññe;",
  "atk-s0513a4:5488": "Na me samo cāturantopi rājā, tassā puṇṇaṃ kumbhamimaṃ kiṇātha.",
  "atk-s0513a4:5489": "44.",
  "atk-s0513a4:5490": "“Mānātimānā kalahāni pesuṇī, dubbaṇṇinī naggayinī palāyinī;",
  "atk-s0513a4:5491": "Corāna dhuttāna gatī niketo, tassā puṇṇaṃ kumbhamimaṃ kiṇātha.",
  "atk-s0513a4:5492": "45.",
  "atk-s0513a4:5493": "“Iddhāni phītāni kulāni assu, anekasāhassadhanāni loke;",
  "atk-s0513a4:5494": "Ucchinnadāyajjakatānimāya, tassā puṇṇaṃ kumbhamimaṃ kiṇātha.",
  "atk-s0513a4:5495": "46.",
  "atk-s0513a4:5496": "“Dhaññaṃ dhanaṃ rajataṃ jātarūpaṃ, khettaṃ gavaṃ yattha vināsayanti;",
  "atk-s0513a4:5497": "Ucchedanī vittagataṃ kulānaṃ, tassā puṇṇaṃ kumbhamimaṃ kiṇātha.",
  "atk-s0513a4:5498": "47.",
  "atk-s0513a4:5499": "“Yaṃ ve pitvā dittarūpova poso, akkosati mātaraṃ pitarañca;",
  "atk-s0513a4:5500": "Sassumpi gaṇheyya athopi suṇhaṃ, tassā puṇṇaṃ kumbhamimaṃ kiṇātha.",
  "atk-s0513a4:5501": "48.",
  "atk-s0513a4:5502": "“Yaṃ ve pitvā dittarūpāva nārī, akkosatī sassuraṃ sāmikañca;",
  "atk-s0513a4:5503": "Dāsampi gaṇhe paricārikampi, tassā puṇṇaṃ kumbhamimaṃ kiṇātha.",
  "atk-s0513a4:5504": "49.",
  "atk-s0513a4:5505": "“Yaṃ ve pivitvāna haneyya poso, dhamme ṭhitaṃ samaṇaṃ brāhmaṇaṃ vā;",
  "atk-s0513a4:5506": "Gacche apāyampi tatonidānaṃ, tassā puṇṇaṃ kumbhamimaṃ kiṇātha.",
  "atk-s0513a4:5507": "50.",
  "atk-s0513a4:5508": "“Yaṃ ve pivitvā duccaritaṃ caranti, kāyena vācāya ca cetasā ca;",
  "atk-s0513a4:5509": "Nirayaṃ vajanti duccaritaṃ caritvā, tassā puṇṇaṃ kumbhamimaṃ kiṇātha.",
  "atk-s0513a4:5510": "51.",
  "atk-s0513a4:5511": "“Yaṃ yācamānā na labhanti pubbe, bahuṃ hiraññampi pariccajantā;",
  "atk-s0513a4:5512": "So taṃ pivitvā alikaṃ bhaṇāti, tassā puṇṇaṃ kumbhamimaṃ kiṇātha.",
  "atk-s0513a4:5513": "52.",
  "atk-s0513a4:5514": "“Yaṃ ve pitvā pesane pesiyanto, accāyike karaṇīyamhi jāte;",
  "atk-s0513a4:5515": "Atthampi so nappajānāti vutto, tassā puṇṇaṃ kumbhamimaṃ kiṇātha.",
  "atk-s0513a4:5516": "53.",
  "atk-s0513a4:5517": "“Hirīmanāpi ahirīkabhāvaṃ, pātuṃ karonti madanāya mattā;",
  "atk-s0513a4:5518": "Dhīrāpi santā bahukaṃ bhaṇanti, tassā puṇṇaṃ kumbhamimaṃ kiṇātha.",
  "atk-s0513a4:5519": "54.",
  "atk-s0513a4:5520": "“Yaṃ ve pitvā ekathūpā sayanti, anāsakā thaṇḍiladukkhaseyyaṃ;",
  "atk-s0513a4:5521": "Dubbaṇṇiyaṃ āyasakyañcupenti, tassā puṇṇaṃ kumbhamimaṃ kiṇātha.",
  "atk-s0513a4:5522": "55.",
  "atk-s0513a4:5523": "“Yaṃ ve pitvā pattakhandhā sayanti, gāvo kūṭahatāva na hi vāruṇiyā;",
  "atk-s0513a4:5524": "Vego narena susahoriva, tassā puṇṇaṃ kumbhamimaṃ kiṇātha.",
  "atk-s0513a4:5525": "56.",
  "atk-s0513a4:5526": "“Yaṃ manussā vivajjanti, sappaṃ ghoravisamiva;",
  "atk-s0513a4:5527": "Taṃ loke visasamānaṃ, ko naro pātumarahati.",
  "atk-s0513a4:5528": "57.",
  "atk-s0513a4:5529": "“Yaṃ ve pitvā andhakaveṇḍaputtā, samuddatīre paricārayantā;",
  "atk-s0513a4:5530": "Upakkamuṃ musalebhi aññamaññaṃ, tassā puṇṇaṃ kumbhamimaṃ kiṇātha.",
  "atk-s0513a4:5531": "58.",
  "atk-s0513a4:5532": "“Yaṃ ve pitvā pubbadevā pamattā, tidivā cutā sassatiyā samāyā;",
  "atk-s0513a4:5533": "Taṃ tādisaṃ majjamimaṃ niratthakaṃ, jānaṃ mahārāja kathaṃ piveyya.",
  "atk-s0513a4:5534": "59.",
  "atk-s0513a4:5535": "“Nayimasmiṃ kumbhasmiṃ dadhi vā madhu vā, evaṃ abhiññāya kiṇāhi rāja;",
  "atk-s0513a4:5536": "Evañhimaṃ kumbhagatā mayā te, akkhātarūpaṃ tava sabbamittā”ti.",
  "atk-s0513a4:5537_0": "Tattha vajjānītiādīnavā. Gaḷeyyāti gacchanto pade pade parivatteyya. Yaṃ pitvā pateti",
  "atk-s0513a4:5537_1": "yaṃ pivitvā pateyya. Sobbhanti āvāṭaṃ. Candaniyoḷigallanti candanikañca oḷigallañca.",
  "atk-s0513a4:5537_2": "Abhojaneyyanti bhuñjituṃ ayuttaṃ. Anesamānoti anissaro. Gorivāti goṇo viya. Bhakkhasādīti",
  "atk-s0513a4:5537_3": "purāṇakasaṭakhādako, yathā so tattha tattha bhakkhasaṃ pariyesanto āhiṇḍati, evaṃ",
  "atk-s0513a4:5537_4": "āhiṇḍatīti attho. Anāthamānoti niravassayo anātho viya. Upagāyatīti aññaṃ gāyantaṃ",
  "atk-s0513a4:5537_5": "disvā upagantvā gāyati. Acelovāti acelako viya. Visikhantarānīti antaravīthiyo. Ativelasāyīti",
  "atk-s0513a4:5537_6": "aticirampi niddaṃ okkameyya. “Ativelacārī”tipi pāṭho, ativelacārī hutvā careyyāti attho.",
  "atk-s0513a4:5538_0": "Dārukaṭallako vāti dārumayayantarūpakaṃ viya. Bhogajāniñcupentīti bhogajāniñca upenti,",
  "atk-s0513a4:5538_1": "pāṇātipātādīni katvā daṇḍapīḷitā dhanajāniñca aññañca vadhabandhanādidukkhaṃ pāpuṇantīti",
  "atk-s0513a4:5538_2": "attho. Vantagatoti attano vantasmiṃ gato. Byasannoti byasanāpanno. “Visanno”tipi",
  "atk-s0513a4:5538_3": "pāṭho, tasmiṃ vante osannoti attho. Ukkaṭṭhoti ahaṃ mahāyodho, ko mayā sadiso atthīti",
  "atk-s0513a4:5538_4": "evaṃ ukkaṃsagato hutvā. Āvilakkhoti rattakkho. Sabbapathavīti sabbā pathavī. “Sabbaputhuvī”tipi",
  "atk-s0513a4:5538_5": "pāṭho. Cāturantoti catusamuddapariyantāya pathaviyā issaro. Mānātimānāti mānakārikā.",
  "atk-s0513a4:5538_6": "Sesapadesupi eseva nayo. Gatīti nibbatti. Niketoti nivāso. Tassā puṇṇanti yā evarūpā,",
  "atk-s0513a4:5538_7": "tassā puṇṇaṃ. Iddhānīti samiddhāni. Phītānīti vatthālaṅkārakappabhaṇḍehi pupphitāni.",
  "atk-s0513a4:5538_8": "Ucchinnadāyajjakatānīti ucchinnadāyādāni niddhanāni katāni. Yattha vināsayantīti",
  "atk-s0513a4:5538_9": "yaṃ nissāya yattha patiṭṭhitā, evaṃ bahumpi dhanadhaññādisāpateyyaṃ nāsayanti, kapaṇā honti.",
  "atk-s0513a4:5539_0": "Dittarūpoti dappitarūpo. Gaṇheyyāti bhariyasaññāya kilesavasena hatthe gaṇheyya.",
  "atk-s0513a4:5539_1": "Dāsampi gaṇheti attano dāsampi kilesavasena “sāmiko me”ti gaṇheyya. Pivitvānāti pivitvā.",
  "atk-s0513a4:5539_2": "Duccaritaṃ caritvāti evaṃ tīhi dvārehi dasavidhampi akusalaṃ katvā. Yaṃ yācamānāti",
  "atk-s0513a4:5539_3": "yaṃ purisaṃ pubbe suraṃ apivantaṃ bahuṃ hiraññaṃ pariccajantā musāvādaṃ karohīti",
  "atk-s0513a4:5539_4": "yācamānā na labhanti. Pitvāti pivitvā ṭhito. Nappajānāti vuttoti “kenaṭṭhena āgatosī”ti",
  "atk-s0513a4:5539_5": "vutto sāsanassa duggahitattā taṃ atthaṃ na jānāti. Hirīmanāpīti hirīyuttacittāpi.",
  "atk-s0513a4:5539_6": "Ekathūpāti sūkarapotakā viya hīnajaccehipi saddhiṃ ekarāsī hutvā. Anāsakāti nirāhārā.",
  "atk-s0513a4:5539_7": "Thaṇḍiladukkhaseyyanti bhūmiyaṃ dukkhaseyyaṃ sayanti. Āyasakyanti garahaṃ.",
  "atk-s0513a4:5540_0": "Pattakhandhāti patitakkhandhā. Kūṭahatāvāti gīvāya baddhena kūṭena hatā gāvo viya,",
  "atk-s0513a4:5540_1": "yathā tā tiṇaṃ akhādantiyo pānīyaṃ apivantiyo sayanti, tathā sayantīti attho. Ghoravisamivāti",
  "atk-s0513a4:5540_2": "ghoravisaṃ viya. Visasamānanti visasadisaṃ. Andhakaveṇḍaputtāti dasa bhātikarājāno.",
  "atk-s0513a4:5540_3": "Upakkamunti pahariṃsu. Pubbadevāti asurā. Tidivāti tāvatiṃsadevalokā. Sassatiyāti",
  "atk-s0513a4:5540_4": "sassatā, dīghāyukabhāvena niccasammatā devalokāti attho. Samāyāti saddhiṃ asuramāyāhi.",
  "atk-s0513a4:5540_5": "Jānanti evaṃ “niratthakaṃ eta”nti jānanto tumhādiso paṇḍito puriso kathaṃ piveyya.",
  "atk-s0513a4:5540_6": "Kumbhagatā mayāti kumbhagataṃ mayā, ayameva vā pāṭho. Akkhātarūpanti sabhāvato akkhātaṃ.",
  "atk-s0513a4:5541": "Taṃ sutvā rājā surāya ādīnavaṃ ñatvā tuṭṭho sakkassa thutiṃ karonto dve gāthā abhāsi –",
  "atk-s0513a4:5542": "60.",
  "atk-s0513a4:5543": "“Na me pitā vā athavāpi mātā, etādisā yādisako tuvaṃsi;",
  "atk-s0513a4:5544": "Hitānukampī paramatthakāmo, sohaṃ karissaṃ vacanaṃ tavajja.",
  "atk-s0513a4:5545": "61.",
  "atk-s0513a4:5546": "“Dadāmi te gāmavarāni pañca, dāsīsataṃ satta gavaṃsatāni;",
  "atk-s0513a4:5547": "Ājaññayutte ca rathe dasa ime, ācariyo hosi mamatthakāmo”ti.",
  "atk-s0513a4:5548_0": "Tattha gāmavarānīti, brāhmaṇa, ācariyassa nāma ācariyabhāgo icchitabbo, saṃvacchare",
  "atk-s0513a4:5548_1": "saṃvacchare satasahassuṭṭhānake tuyhaṃ pañca gāme dadāmīti vadati. Dasa imeti ime",
  "atk-s0513a4:5548_2": "dasa purato ṭhite kañcanavicitte rathe dassento evamāha.",
  "atk-s0513a4:5549": "Taṃ sutvā sakko devattabhāvaṃ dassetvā attānaṃ jānāpento ākāse ṭhatvā dve gāthā abhāsi –",
  "atk-s0513a4:5550": "62.",
  "atk-s0513a4:5551": "“Taveva dāsīsatamatthu rāja, gāmā ca gāvo ca taveva hontu;",
  "atk-s0513a4:5552": "Ājaññayuttā ca rathā taveva, sakkohamasmī tidasānamindo.",
  "atk-s0513a4:5553": "63.",
  "atk-s0513a4:5554": "“Maṃsodanaṃ sappipāyāsaṃ bhuñja, khādassu ca tvaṃ madhumāsapūve;",
  "atk-s0513a4:5555": "Evaṃ tuvaṃ dhammarato janinda, anindito saggamupehi ṭhāna”nti.",
  "atk-s0513a4:5556": "Tattha evaṃ tuvaṃ dhammaratoti evaṃ tvaṃ nānaggarasabhojanaṃ bhuñjanto surāpānā virato tīṇi duccaritāni pahāya tividhasucaritadhammarato hutvā kenaci anindito saggaṭṭhānaṃ upehīti.",
  "atk-s0513a4:5557_0": "Iti sakko tassa ovādaṃ datvā sakaṭṭhānameva gato. Sopi suraṃ apivitvā surābhājanāni",
  "atk-s0513a4:5557_1": "bhindāpetvā sīlaṃ samādāya dānaṃ datvā saggaparāyaṇo ahosi. Jambudīpepi anukkamena",
  "atk-s0513a4:5557_2": "surāpānaṃ vepullappattaṃ jātaṃ.",
  "atk-s0513a4:5558": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, sakko pana ahameva ahosi”nti.",
  "atk-s0513a4:5559": "Kumbhajātakavaṇṇanā dutiyā.",
  "atk-s0513a4:5561": "[513] 3. Jayaddisajātakavaṇṇanā",
  "atk-s0513a4:5562_0": "Cirassaṃ vata meti idaṃ satthā jetavane viharanto ekaṃ mātuposakabhikkhuṃ ārabbha",
  "atk-s0513a4:5562_1": "kathesi. Paccuppannavatthu sāmajātakasadisaṃ. Tadā pana satthā “porāṇakapaṇḍitā kañcanamālaṃ",
  "atk-s0513a4:5562_2": "setacchattaṃ pahāya mātāpitaro posesu”nti vatvā atītaṃ āhari.",
  "atk-s0513a4:5563_0": "Atīte kapilaraṭṭhe uttarapañcālanagare pañcālo nāma rājā ahosi. Tassa aggamahesī",
  "atk-s0513a4:5563_1": "gabbhaṃ paṭilabhitvā puttaṃ vijāyi. Tassā purimabhave ekā sapattikā kujjhitvā “tuyhaṃ",
  "atk-s0513a4:5563_2": "jātaṃ jātaṃ pajaṃ khādituṃ samatthā bhavissāmī”ti patthanaṃ ṭhapetvā yakkhinī ahosi.",
  "atk-s0513a4:5563_3": "Sā tadā okāsaṃ labhitvā tassā passantiyāva taṃ allamaṃsapesivaṇṇaṃ kumārakaṃ gahetvā",
  "atk-s0513a4:5563_4": "murumurāyantī khāditvā pakkāmi. Dutiyavārepi tatheva akāsi. Tatiyavāre pana tassā",
  "atk-s0513a4:5563_5": "pasūtigharaṃ paviṭṭhakāle gehaṃ parivāretvā gāḷhaṃ ārakkhaṃ akaṃsu. Vijātadivase",
  "atk-s0513a4:5563_6": "yakkhinī āgantvā puna dārakaṃ aggahesi. Devī “yakkhinī”ti mahāsaddamakāsi. Āvudhahatthā",
  "atk-s0513a4:5563_7": "purisā āgantvā deviyā dinnasaññāya yakkhiniṃ anubandhiṃsu. Sā khādituṃ okāsaṃ alabhantī",
  "atk-s0513a4:5563_8": "tato palāyitvā udakaniddhamanaṃ pāvisi. Dārako mātusaññāya tassā thanaṃ mukhena gaṇhi.",
  "atk-s0513a4:5563_9": "Sā puttasinehaṃ uppādetvā tato palāyitvā susānaṃ gantvā dārakaṃ pāsāṇaleṇe ṭhapetvā",
  "atk-s0513a4:5563_10": "paṭijaggi. Athassa anukkamena vaḍḍhamānassa manussamaṃsaṃ āharitvā adāsi. Ubhopi",
  "atk-s0513a4:5563_11": "manussamaṃsaṃ khāditvā tattha vasiṃsu. Dārako attano manussabhāvaṃ na jānāti “yakkhiniputtosmī”ti",
  "atk-s0513a4:5563_12": "saññāya. So attabhāvaṃ jahitvā antaradhāyituṃ na sakkoti. Athassa sā antaradhānatthāya",
  "atk-s0513a4:5563_13": "ekaṃ mūlaṃ adāsi. So mūlānubhāvena antaradhāyitvā manussamaṃsaṃ khādanto vicarati.",
  "atk-s0513a4:5563_14": "Yakkhinī vessavaṇassa mahārājassa veyyāvaccatthāya gatā tattheva kālamakāsi. Devīpi",
  "atk-s0513a4:5563_15": "catutthavāre aññaṃ puttaṃ vijāyi. So yakkhiniyā muttattā arogo ahosi. Paccāmittaṃ",
  "atk-s0513a4:5563_16": "yakkhiniṃ jinitvā jātattā “jayaddisakumāro”tissa nāmaṃ akaṃsu. So vayappatto sabbasippesu",
  "atk-s0513a4:5563_17": "nipphattiṃ patvā chattaṃ ussāpetvā rajjamanusāsi.",
  "atk-s0513a4:5564_0": "Tadā bodhisatto tassa aggamahesiyā kucchimhi nibbatti, “alīnasattukumāro”tissa nāmaṃ",
  "atk-s0513a4:5564_1": "kariṃsu. So vayappatto uggahitasabbasippo uparājā ahosi. Sopi yakkhiniputto aparabhāge",
  "atk-s0513a4:5564_2": "pamādena taṃ mūlaṃ nāsetvā antaradhāyituṃ asakkonto dissamānarūpova susāne manussamaṃsaṃ",
  "atk-s0513a4:5564_3": "khādi. Manussā taṃ disvā bhītā āgantvā rañño upakkosiṃsu “deva eko yakkho dissamānarūpo",
  "atk-s0513a4:5564_4": "susāne manussamaṃsaṃ khādati, so anukkamena nagaraṃ pavisitvā manusse māretvā khādissati,",
  "atk-s0513a4:5564_5": "taṃ gāhāpetuṃ vaṭṭatī”ti. Rājā “sādhū”ti paṭissuṇitvā “gaṇhatha na”nti āṇāpesi. Balakāyo",
  "atk-s0513a4:5564_6": "gantvā susānaṃ parivāretvā aṭṭhāsi. Yakkhiniputto naggo ubbiggarūpo maraṇabhayabhīto",
  "atk-s0513a4:5564_7": "viravanto manussānaṃ antaraṃ pakkhandi. Manussā “yakkho”ti maraṇabhayabhītā dvidhā",
  "atk-s0513a4:5564_8": "bhijjiṃsu. Sopi tato palāyitvā araññaṃ pāvisi, na puna manussapathaṃ āgacchi. So",
  "atk-s0513a4:5564_9": "ekaṃ mahāvattaniaṭaviṃ nissāya maggapaṭipannesu manussesu ekekaṃ gahetvā araññaṃ",
  "atk-s0513a4:5564_10": "pavisitvā māretvā khādanto ekasmiṃ nigrodhamūle vāsaṃ kappesi.",
  "atk-s0513a4:5565_0": "Atheko satthavāhabrāhmaṇo aṭavipālānaṃ sahassaṃ datvā pañcahi sakaṭasatehi taṃ maggaṃ",
  "atk-s0513a4:5565_1": "paṭipajji. Manussayakkho viravanto pakkhandi, bhītā manussā urena nipajjiṃsu. So",
  "atk-s0513a4:5565_2": "brāhmaṇaṃ gahetvā palāyanto khāṇunā pāde viddho aṭavipālesu anubandhantesu brāhmaṇaṃ",
  "atk-s0513a4:5565_3": "chaḍḍetvā attano vasanaṭṭhānarukkhamūle nipajji. Tassa tattha nipannassa sattame",
  "atk-s0513a4:5565_4": "divase jayaddisarājā migavadhaṃ āṇāpetvā nagarā nikkhami. Taṃ nagarā nikkhantamattameva",
  "atk-s0513a4:5565_5": "takkasilavāsī nando nāma mātuposakabrāhmaṇo catasso satārahagāthāyo ādāya āgantvā",
  "atk-s0513a4:5565_6": "rājānaṃ addasa. Rājā “nivattitvā suṇissāmī”ti tassa nivāsagehaṃ dāpetvā migavaṃ gantvā",
  "atk-s0513a4:5565_7": "“yassa passena migo palāyati, tasseva gīvā”ti āha. Atheko pasadamigo uṭṭhahitvā rañño",
  "atk-s0513a4:5565_8": "abhimukho gantvā palāyi. Amaccā parihāsaṃ kariṃsu. Rājā khaggaṃ gahetvā taṃ anubandhitvā",
  "atk-s0513a4:5565_9": "tiyojanamatthake patvā khaggena paharitvā dve khaṇḍāni karitvā kājenādāya āgacchanto",
  "atk-s0513a4:5565_10": "manussayakkhassa nipannaṭṭhānaṃ patvā dabbatiṇesu nisīditvā thokaṃ vissamitvā gantuṃ",
  "atk-s0513a4:5565_11": "ārabhi. Atha naṃ so uṭṭhāya “tiṭṭha kuhiṃ gacchasi, bhakkhosi me”ti hatthe gahetvā",
  "atk-s0513a4:5565_12": "paṭhamaṃ gāthamāha –",
  "atk-s0513a4:5566": "64.",
  "atk-s0513a4:5567": "“Cirassaṃ vata me udapādi ajja, bhakkho mahā sattamibhattakāle;",
  "atk-s0513a4:5568": "Kutosi kovāsi tadiṅgha brūhi, ācikkha jātiṃ vidito yathāsī”ti.",
  "atk-s0513a4:5569": "Tattha bhakkho mahāti mahābhakkho. Sattamibhattakāleti pāṭipadato paṭṭhāya nirāhārassa sattamiyaṃ bhattakāle. Kutosīti kuto āgatosīti.",
  "atk-s0513a4:5570": "Rājā yakkhaṃ disvā bhīto ūrutthambhaṃ patvā palāyituṃ nāsakkhi, satiṃ pana paccupaṭṭhāpetvā dutiyaṃ gāthamāha –",
  "atk-s0513a4:5571": "65.",
  "atk-s0513a4:5572": "“Pañcālarājā migavaṃ paviṭṭho, jayaddiso nāma yadissuto te;",
  "atk-s0513a4:5573": "Carāmi kacchāni vanāni cāhaṃ, pasadaṃ imaṃ khāda mamajja muñcā”ti.",
  "atk-s0513a4:5574": "Tattha migavaṃ paviṭṭhoti migavadhāya raṭṭhā nikkhanto. Kacchānīti pabbatapassāni. Pasadanti pasadamigaṃ.",
  "atk-s0513a4:5575": "Taṃ sutvā yakkho tatiyaṃ gāthamāha –",
  "atk-s0513a4:5576": "66.",
  "atk-s0513a4:5577": "“Seneva tvaṃ paṇasi sassamāno, mamesa bhakkho pasado yaṃ vadesi;",
  "atk-s0513a4:5578": "Taṃ khādiyāna pasadaṃ jighaññaṃ, khādissaṃ pacchā na vilāpakālo”ti.",
  "atk-s0513a4:5579_0": "Tattha senevāti mama santakeneva. Paṇasīti voharasi attānaṃ vikkiṇāsi. Sassamānoti",
  "atk-s0513a4:5579_1": "vihiṃsayamāno. Taṃ khādiyānāti taṃ paṭhamaṃ khāditvā. Jighaññanti ghasitukāmo. Khādissanti",
  "atk-s0513a4:5579_2": "etaṃ pacchā khādissāmi. Na vilāpakāloti mā vilapi. Nāyaṃ vilāpakāloti vadati.",
  "atk-s0513a4:5580": "Taṃ sutvā rājā nandabrāhmaṇaṃ saritvā catutthaṃ gāthamāha –",
  "atk-s0513a4:5581": "67.",
  "atk-s0513a4:5582": "“Na catthi mokkho mama nikkayena, gantvāna pacchāgamanāya paṇhe;",
  "atk-s0513a4:5583": "Taṃ saṅgaraṃ brāhmaṇassappadāya, saccānurakkhī punarāvajissa”nti.",
  "atk-s0513a4:5584_0": "Tattha na catthīti na ce mayhaṃ nikkayena vimokkho atthi. Gantvānāti evaṃ sante ajja",
  "atk-s0513a4:5584_1": "imaṃ migamaṃsaṃ khāditvā mama nagaraṃ gantvā. Paṇheti pageyeva, sveva pātarāsakāle",
  "atk-s0513a4:5584_2": "paccāgamanatthāya paṭiññaṃ gaṇhāhīti adhippāyo. Taṃ saṅgaranti mayā “dhanaṃ te dassāmī”ti",
  "atk-s0513a4:5584_3": "brāhmaṇassa saṅgaro kato, taṃ tassa datvā imaṃ mayā vuttaṃ saccaṃ anurakkhanto ahaṃ",
  "atk-s0513a4:5584_4": "puna āgamissāmīti attho.",
  "atk-s0513a4:5585": "Taṃ sutvā yakkho pañcamaṃ gāthamāha –",
  "atk-s0513a4:5586": "68.",
  "atk-s0513a4:5587": "“Kiṃ kammajātaṃ anutappate tvaṃ, pattaṃ samīpaṃ maraṇassa rāja;",
  "atk-s0513a4:5588": "Ācikkha me taṃ api sakkuṇemu, anujānituṃ āgamanāya paṇhe”ti.",
  "atk-s0513a4:5589_0": "Tattha kammameva kammajātaṃ. Anutappateti taṃ anutappati. Pattanti upagataṃ. Api",
  "atk-s0513a4:5589_1": "sakkuṇemūti api nāma taṃ tava sokakāraṇaṃ sutvā pātova āgamanāya taṃ anujānituṃ sakkuṇeyyāmāti attho.",
  "atk-s0513a4:5590": "Rājā taṃ kāraṇaṃ kathento chaṭṭhaṃ gāthamāha –",
  "atk-s0513a4:5591": "69.",
  "atk-s0513a4:5592": "“Katā mayā brāhmaṇassa dhanāsā, taṃ saṅgaraṃ paṭimukkaṃ na muttaṃ;",
  "atk-s0513a4:5593": "Taṃ saṅgaraṃ brāhmaṇassappadāya, saccānurakkhī punarāvajissa”nti.",
  "atk-s0513a4:5594": "Tattha paṭimukkaṃ na muttanti catasso satārahā gāthā sutvā “dhanaṃ te dassāmī”ti paṭiññāya mayā attani paṭimuñcitvā ṭhapitaṃ, na pana taṃ muttaṃ dhanassa adinnattā.",
  "atk-s0513a4:5595": "Taṃ sutvā yakkho sattamaṃ gāthamāha –",
  "atk-s0513a4:5596": "70.",
  "atk-s0513a4:5597": "“Yā te katā brāhmaṇassa dhanāsā, taṃ saṅgaraṃ paṭimukkaṃ na muttaṃ;",
  "atk-s0513a4:5598": "Taṃ saṅgaraṃ brāhmaṇassappadāya, saccānurakkhī punarāvajassū”ti.",
  "atk-s0513a4:5599": "Tattha punarāvajassūti puna āgacchassu.",
  "atk-s0513a4:5600_0": "Evañca pana vatvā rājānaṃ vissajjesi. So tena vissaṭṭho “tvaṃ mā cintayi, ahaṃ pātova",
  "atk-s0513a4:5600_1": "āgamissāmī”ti vatvā magganimittāni sallakkhento attano balakāyaṃ upagantvā balakāyaparivuto",
  "atk-s0513a4:5600_2": "nagaraṃ pavisitvā nandabrāhmaṇaṃ pakkosāpetvā mahārahe āsane nisīdāpetvā tā gāthā",
  "atk-s0513a4:5600_3": "sutvā cattāri sahassāni datvā yānaṃ āropetvā “imaṃ takkasilameva nethā”ti manusse",
  "atk-s0513a4:5600_4": "datvā brāhmaṇaṃ uyyojetvā dutiyadivase paṭigantukāmo hutvā puttaṃ āmantetvā anusāsi.",
  "atk-s0513a4:5600_5": "Tamatthaṃ dīpento satthā dve gāthā abhāsi –",
  "atk-s0513a4:5601": "71.",
  "atk-s0513a4:5602": "“Muttoca so porisādassa hatthā, gantvā sakaṃ mandiraṃ kāmakāmī;",
  "atk-s0513a4:5603": "Taṃ saṅgaraṃ brāhmaṇassappadāya, āmantayī puttamalīnasattuṃ.",
  "atk-s0513a4:5604": "72.",
  "atk-s0513a4:5605": "“Ajjeva rajjaṃ abhisiñcayassu, dhammaṃ cara sesu paresu cāpi;",
  "atk-s0513a4:5606": "Adhammakāro ca te māhu raṭṭhe, gacchāmahaṃ porisādassa ñatte”ti.",
  "atk-s0513a4:5607_0": "Tattha alīnasattunti evaṃnāmakaṃ kumāraṃ. Pāḷiyaṃ pana “arinasattu”nti likhitaṃ.",
  "atk-s0513a4:5607_1": "Ajjeva rajjanti putta rajjaṃ te dammi, tvaṃ ajjeva muddhani abhisekaṃ abhisiñcayassu.",
  "atk-s0513a4:5607_2": "Ñatteti abhyāse, santiketi attho.",
  "atk-s0513a4:5608": "Taṃ sutvā kumāro dasamaṃ gāthamāha –",
  "atk-s0513a4:5609": "73.",
  "atk-s0513a4:5610": "“Kiṃ kamma krubbaṃ tava deva pāva, nārādhayī taṃ tadicchāmi sotuṃ;",
  "atk-s0513a4:5611": "Yamajja rajjamhi udassaye tuvaṃ, rajjampi niccheyyaṃ, tayā vināha”nti.",
  "atk-s0513a4:5612": "Tattha krubbanti karonto. Yamajjāti yena anārādhakammena ajja maṃ rajjamhi tvaṃ udassaye ussāpesi patiṭṭhāpesi, taṃ me ācikkha, ahañhi tayā vinā rajjampi na icchāmīti attho.",
  "atk-s0513a4:5613": "Taṃ sutvā rājā anantaraṃ gāthamāha –",
  "atk-s0513a4:5614": "74.",
  "atk-s0513a4:5615": "“Na kammunā vā vacasāva tāta, aparādhitohaṃ tuviyaṃ sarāmi;",
  "atk-s0513a4:5616": "Sandhiñca katvā purisādakena, saccānurakkhī punāhaṃ gamissa”nti.",
  "atk-s0513a4:5617_0": "Tattha aparādhitoti aparādhaṃ ito. Tuviyanti tava santakaṃ. Idaṃ vuttaṃ hoti – tāta,",
  "atk-s0513a4:5617_1": "ahaṃ ito tava kammato vā tava vacanato vā kiñci mama appiyaṃ aparādhaṃ na sarāmīti.",
  "atk-s0513a4:5617_2": "Sandhiñca katvāti maṃ pana migavaṃ gataṃ eko yakkho “khādissāmī”ti gaṇhi. Athāhaṃ",
  "atk-s0513a4:5617_3": "brāhmaṇassa dhammakathaṃ sutvā tassa sakkāraṃ katvā “sve tava pātarāsakāle āgamissāmī”ti",
  "atk-s0513a4:5617_4": "tena purisādakena sandhiṃ saccaṃ katvā āgato, tasmā taṃ saccaṃ anurakkhanto puna",
  "atk-s0513a4:5617_5": "tattha gamissāmi, tvaṃ rajjaṃ kārehīti vadati.",
  "atk-s0513a4:5618": "Taṃ sutvā kumāro gāthamāha –",
  "atk-s0513a4:5619": "75.",
  "atk-s0513a4:5620": "“Ahaṃ gamissāmi idheva hohi, natthi tato jīvato vippamokkho;",
  "atk-s0513a4:5621": "Sace tuvaṃ gacchasiyeva rāja, ahampi gacchāmi ubho na homā”ti.",
  "atk-s0513a4:5622": "Tattha idhevāti tvaṃ idheva hoti. Tatoti tassa santikā jīvantassa mokkho nāma natthi. Ubhoti evaṃ sante ubhopi na bhavissāma.",
  "atk-s0513a4:5623": "Taṃ sutvā rājā gāthamāha –",
  "atk-s0513a4:5624": "76.",
  "atk-s0513a4:5625": "“Addhā hi tāta satānesa dhammo, maraṇā ca me dukkhataraṃ tadassa;",
  "atk-s0513a4:5626": "Kammāsapādo taṃ yadā pacitvā, pasayha khāde bhidā rukkhasūle”ti.",
  "atk-s0513a4:5627_0": "Tassattho – addhā ekaṃsena esa, tāta, satānaṃ paṇḍitānaṃ dhammo sabhāvo, yuttaṃ tvaṃ",
  "atk-s0513a4:5627_1": "vadasi, api ca kho pana mayhaṃ maraṇatopetaṃ dukkhataraṃ assa, yadā taṃ so kammāsapādo.",
  "atk-s0513a4:5627_2": "Bhidā rukkhasūleti tikhiṇarukkhasūle bhitvā pacitvā pasayha balakkārena khādeyyāti.",
  "atk-s0513a4:5628": "Taṃ sutvā kumāro gāthamāha –",
  "atk-s0513a4:5629": "77.",
  "atk-s0513a4:5630": "“Pāṇena te pāṇamahaṃ nimissaṃ, mā tvaṃ agā porisādassa ñatte;",
  "atk-s0513a4:5631": "Evañca te pāṇamahaṃ nimissaṃ, tasmā mataṃ jīvitassa vaṇṇemī”ti.",
  "atk-s0513a4:5632_0": "Tattha nimissanti ahaṃ idheva tava pāṇena mama pāṇaṃ parivattessaṃ. Tasmāti yasmā",
  "atk-s0513a4:5632_1": "etaṃ pāṇaṃ tava pāṇenāhaṃ nimissaṃ, tasmā tava jīvitassatthāya mama maraṇaṃ vaṇṇemi",
  "atk-s0513a4:5632_2": "maraṇameva varemi, icchāmīti attho.",
  "atk-s0513a4:5633": "Taṃ sutvā rājā puttassa balaṃ jānanto “sādhu tāta, gacchāhī”ti sampaṭicchi. So mātāpitaro vanditvā nagaramhā nikkhami. Tamatthaṃ pakāsento satthā upaḍḍhagāthamāha –",
  "atk-s0513a4:5634": "78.",
  "atk-s0513a4:5635": "“Tato have dhitimā rājaputto, vanditvā mātu ca pitu ca pāde”ti.",
  "atk-s0513a4:5636": "Tattha pādeti pāde vanditvā nikkhantoti attho;",
  "atk-s0513a4:5637_0": "Athassa mātāpitaropi bhaginīpi bhariyāpi amaccaparijanehi saddhiṃyeva nikkhamiṃsu.",
  "atk-s0513a4:5637_1": "So nagarā nikkhamitvā pitaraṃ maggaṃ pucchitvā suṭṭhu vavatthapetvā mātāpitaro vanditvā",
  "atk-s0513a4:5637_2": "sesānaṃ ovādaṃ datvā acchambhito kesarasīho viya maggaṃ āruyha yakkhāvāsaṃ pāyāsi.",
  "atk-s0513a4:5637_3": "Taṃ gacchantaṃ disvā mātā sakabhāvena saṇṭhātuṃ asakkontī pathaviyaṃ pati. Pitā bāhā",
  "atk-s0513a4:5637_4": "paggayha mahantena saddena kandi. Tampi atthaṃ pakāsento satthā –",
  "atk-s0513a4:5638": "“Dukhinissa mātā nipatā pathabyā, pitāssa paggayha bhujāni kandatī”ti. –",
  "atk-s0513a4:5639": "Upaḍḍhagāthaṃ vatvā tassa pitarā payuttaṃ āsīsavādaṃ abhivādanavādaṃ mātarā bhaginībhariyāhi ca kataṃ saccakiriyaṃ pakāsento aparāpi catasso gāthā abhāsi –",
  "atk-s0513a4:5640": "79.",
  "atk-s0513a4:5641": "“Taṃ gacchantaṃ tāva pitā viditvā, parammukho vandati pañjalīko;",
  "atk-s0513a4:5642": "Somo ca rājā varuṇo ca rājā, pajāpatī candimā sūriyo ca;",
  "atk-s0513a4:5643": "Etehi gutto purisādakamhā, anuññāto sotthi paccehi tāta.",
  "atk-s0513a4:5644": "80.",
  "atk-s0513a4:5645": "“Yaṃ daṇḍakirañño gatassa mātā, rāmassakāsi sotthānaṃ suguttā;",
  "atk-s0513a4:5646": "Taṃ te ahaṃ sotthānaṃ karomi, etena saccena sarantu devā;",
  "atk-s0513a4:5647": "Anuññāto sotthi paccehi putta.",
  "atk-s0513a4:5648": "81.",
  "atk-s0513a4:5649": "“Āvī raho vāpi manopadosaṃ, nāhaṃ sare jātu malīnasatte;",
  "atk-s0513a4:5650": "Etena saccena sarantu devā, anuññāto sotthi paccehi bhātika.",
  "atk-s0513a4:5651": "82.",
  "atk-s0513a4:5652": "“Yasmā ca me anadhimanosi sāmi, na cāpi me manasā appiyosi;",
  "atk-s0513a4:5653": "Etena saccena sarantu devā, anuññāto sotthi paccehi sāmī”ti.",
  "atk-s0513a4:5654_0": "Tattha parammukhoti ayaṃ me putto parammukho mātāpitaro vanditvā gacchati, iti etaṃ",
  "atk-s0513a4:5654_1": "parammukhaṃ gacchantaṃ disvā viditvā. Pañjalīkoti tasmiṃ kāle sirasi añjaliṃ ṭhapetvā",
  "atk-s0513a4:5654_2": "vandati devatā namassati. Purisādakamhāti purisādassa santikā tena anuññāto sotthinā paccehi.",
  "atk-s0513a4:5655_0": "Rāmassakāsīti rāmassa akāsi. Eko kira bārāṇasivāsī rāmo nāma mātuposako mātāpitaro",
  "atk-s0513a4:5655_1": "paṭijagganto vohāratthāya gato daṇḍakirañño vijite kumbhavatīnagaraṃ gantvā navavidhena",
  "atk-s0513a4:5655_2": "vassena sakalaraṭṭhe vināsiyamāne mātāpitūnaṃ guṇaṃ sari. Atha naṃ mātupaṭṭhānakammassa",
  "atk-s0513a4:5655_3": "phalena devatā sotthinā ānayitvā mātu adaṃsu. Taṃ kāraṇaṃ sutavasenāharitvā evamāha.",
  "atk-s0513a4:5655_4": "Sotthānanti sotthibhāvaṃ. Taṃ pana kiñcāpi devatā kariṃsu, mātupaṭṭhānaṃ nissāya",
  "atk-s0513a4:5655_5": "nibbattattā pana mātā akāsīti vuttaṃ. Taṃ te ahanti ahampi te tameva sotthānaṃ karomi,",
  "atk-s0513a4:5655_6": "maṃ nissāya tatheva tava sotthibhāvo hotūti attho. Atha vā karomīti icchāmi. Etena",
  "atk-s0513a4:5655_7": "saccenāti sace devatāhi tassa sotthinā ānītabhāvo sacco, etena saccena mamapi puttaṃ",
  "atk-s0513a4:5655_8": "sarantu devā, rāmaṃ viya tampi āharitvā mama dassantūti attho. Anuññātoti porisādena",
  "atk-s0513a4:5655_9": "“gacchā”ti anuññāto devatānaṃ ānubhāvena sotthi paṭiāgaccha puttāti vadati.",
  "atk-s0513a4:5656_0": "Jātu malīnasatteti jātu ekaṃsena alīnasatte mama bhātike ahaṃ sammukhā vā parammukhā",
  "atk-s0513a4:5656_1": "vā manopadosaṃ na sarāmi, na mayā tamhi manopadoso katapubboti evamassa kaniṭṭhā",
  "atk-s0513a4:5656_2": "saccamakāsi. Yasmā ca me anadhimanosi, sāmīti mama, sāmi alīnasattu yasmā tvaṃ anadhimanosi,",
  "atk-s0513a4:5656_3": "maṃ abhibhavitvā atikkamitvā aññaṃ manena na patthesi. Na cāpi me manasā appiyosīti",
  "atk-s0513a4:5656_4": "mayhampi ca manasā tvaṃ appiyo na hosi, aññamaññaṃ piyasaṃvāsāva mayanti evamassa",
  "atk-s0513a4:5656_5": "aggamahesī saccamakāsi.",
  "atk-s0513a4:5657_0": "Kumāropi pitarā akkhātanayena rakkhāvāsamaggaṃ paṭipajji. Yakkhopi “khattiyā nāma",
  "atk-s0513a4:5657_1": "bahumāyā honti, ko jānāti, kiṃ bhavissatī”ti rukkhaṃ abhiruhitvā rañño āgamanaṃ olokento",
  "atk-s0513a4:5657_2": "nisīdi. So kumāraṃ āgacchantaṃ disvā “pitaraṃ nivattetvā putto āgato bhavissati,",
  "atk-s0513a4:5657_3": "natthi me bhaya”nti otaritvā tassa piṭṭhiṃ dassento nisīdi. So āgantvā tassa purato",
  "atk-s0513a4:5657_4": "aṭṭhāsi. Atha yakkho gāthamāha –",
  "atk-s0513a4:5658": "83.",
  "atk-s0513a4:5659": "“Brahā ujū cārumukho kutosi, na maṃ pajānāsi vane vasantaṃ;",
  "atk-s0513a4:5660": "Luddaṃ maṃ ñatvā ‘purisādako’si, ko sotthimājānamidhāvajeyyā”ti.",
  "atk-s0513a4:5661": "Tattha ko sotthimājānamidhāvajeyyāti kumāra ko nāma puriso attano sotthibhāvaṃ jānanto icchanto idhāgaccheyya, tvaṃ ajānanto āgato maññeti.",
  "atk-s0513a4:5662": "Taṃ sutvā kumāro gāthamāha –",
  "atk-s0513a4:5663": "84.",
  "atk-s0513a4:5664": "“Jānāmi ludda purisādako tvaṃ, na taṃ na jānāmi vane vasantaṃ;",
  "atk-s0513a4:5665": "Ahañca puttosmi jayaddisassa, mamajja khāda pituno pamokkhā”ti.",
  "atk-s0513a4:5666": "Tattha pamokkhāti pamokkhahetu ahaṃ pitu jīvitaṃ datvā idhāgato, tasmā taṃ muñca, maṃ khādāhīti attho.",
  "atk-s0513a4:5667": "Tato yakkho gāthamāha –",
  "atk-s0513a4:5668": "85.",
  "atk-s0513a4:5669": "“Jānāmi puttoti jayaddisassa, tathā hi vo mukhavaṇṇo ubhinnaṃ;",
  "atk-s0513a4:5670": "Sudukkaraññeva kataṃ tavedaṃ, yo mattumicche pituno pamokkhā”ti.",
  "atk-s0513a4:5671": "Tattha tathā hi voti tādiso vo tumhākaṃ. Ubhinnampi sadisova mukhavaṇṇo hotīti attho. Kataṃ tavedanti idaṃ tava kammaṃ sudukkaraṃ.",
  "atk-s0513a4:5672": "Tato kumāro gāthamāha –",
  "atk-s0513a4:5673": "86.",
  "atk-s0513a4:5674": "“Na dukkaraṃ kiñci mahettha maññe, yo mattumicche pituno pamokkhā;",
  "atk-s0513a4:5675": "Mātu ca hetu paraloka gantvā, sukhena saggena ca sampayutto”ti.",
  "atk-s0513a4:5676_0": "Tattha kiñci mahettha maññeti kiñci ahaṃ ettha na maññāmi. Idaṃ vuttaṃ hoti – yakkha",
  "atk-s0513a4:5676_1": "yo puggalo pitu vā pamokkhatthāya mātu vā hetu paralokaṃ gantvā sukhena sagge nibbattanakasukhena",
  "atk-s0513a4:5676_2": "sampayutto bhavituṃ mattumicche marituṃ icchati, tasmā ahaṃ ettha mātāpitūnaṃ atthāya",
  "atk-s0513a4:5676_3": "jīvitapariccāge kiñci dukkaraṃ na maññāmīti.",
  "atk-s0513a4:5677": "Taṃ sutvā yakkho “kumāra, maraṇassa abhayānakasatto nāma natthi, tvaṃ kasmā na bhāyasī”ti pucchi. So tassa kathento dve gāthā abhāsi –",
  "atk-s0513a4:5678": "87.",
  "atk-s0513a4:5679": "“Ahañca kho attano pāpakiriyaṃ, āvī raho vāpi sare na jātu;",
  "atk-s0513a4:5680": "Saṅkhātajātīmaraṇohamasmi, yatheva me idha tathā parattha.",
  "atk-s0513a4:5681": "88.",
  "atk-s0513a4:5682": "“Khādajja maṃ dāni mahānubhāva, karassu kiccāni imaṃ sarīraṃ;",
  "atk-s0513a4:5683": "Rukkhassa vā te papatāmi aggā, chādayamāno mayhaṃ tvamadesi maṃsa”nti.",
  "atk-s0513a4:5684_0": "Tattha sare na jātūti ekaṃseneva na sarāmi. Saṅkhātajātīmaraṇohamasmīti ahaṃ ñāṇena",
  "atk-s0513a4:5684_1": "suparicchinnajātimaraṇo, jātasatto amaraṇadhammo nāma natthīti jānāmi. Yatheva me",
  "atk-s0513a4:5684_2": "idhāti yatheva mama idha, tathā paraloke, yathā ca paraloke, tathā idhāpi maraṇato",
  "atk-s0513a4:5684_3": "mutti nāma natthīti idampi mama ñāṇena suparicchinnaṃ. Karassu kiccānīti iminā sarīrena",
  "atk-s0513a4:5684_4": "kattabbakiccāni kara, imaṃ te mayā nissaṭṭhaṃ sarīraṃ. Chādayamāno mayhaṃ tvamadesi",
  "atk-s0513a4:5684_5": "maṃsanti mayi rukkhaggā patitvā mate mama sarīrato tvaṃ chādayamāno rocayamāno yaṃ",
  "atk-s0513a4:5684_6": "yaṃ icchasi, taṃ taṃ maṃsaṃ adesi, khādeyyāsīti attho.",
  "atk-s0513a4:5685": "Yakkho tassa vacanaṃ sutvā bhīto hutvā “na sakkā imassa maṃsaṃ khādituṃ, upāyena naṃ palāpessāmī”ti cintetvā imaṃ gāthamāha –",
  "atk-s0513a4:5686": "89.",
  "atk-s0513a4:5687": "“Idañca te ruccati rājaputta, cajesi pāṇaṃ pituno pamokkhā;",
  "atk-s0513a4:5688": "Tasmā hi so tvaṃ taramānarūpo, sambhañja kaṭṭhāni jalehi aggi”nti.",
  "atk-s0513a4:5689": "Tattha jalehīti araññaṃ pavisitvā sāradārūni āharitvā aggiṃ jāletvā niddhūme aṅgāre kara, tattha te maṃsaṃ pacitvā khādissāmīti dīpeti.",
  "atk-s0513a4:5690": "So tathā katvā tassa santikaṃ agamāsi. Taṃ kāraṇaṃ pakāsento satthā itaraṃ gāthamāha –",
  "atk-s0513a4:5691": "90.",
  "atk-s0513a4:5692": "“Tato have dhitimā rājaputto, dāruṃ samāharitvā mahantamaggiṃ;",
  "atk-s0513a4:5693": "Santīpayitvā paṭivedayittha, ādīpito dāni mahāyamaggī”ti.",
  "atk-s0513a4:5694_0": "Yakkho aggiṃ katvā āgataṃ kumāraṃ oloketvā “ayaṃ purisasīho, maraṇāpissa bhayaṃ natthi,",
  "atk-s0513a4:5694_1": "mayā ettakaṃ kālaṃ evaṃ nibbhayo nāma na diṭṭhapubbo”ti lomahaṃsajāto kumāraṃ punappunaṃ",
  "atk-s0513a4:5694_2": "olokento nisīdi. Kumāro tassa kiriyaṃ disvā gāthamāha –",
  "atk-s0513a4:5695": "91.",
  "atk-s0513a4:5696": "“Khādajja maṃ dāni pasayhakāri, kiṃ maṃ muhuṃ pekkhasi haṭṭhalomo;",
  "atk-s0513a4:5697": "Tathā tathā tuyhamahaṃ karomi, yathā yathā maṃ chādayamāno adesī”ti.",
  "atk-s0513a4:5698_0": "Tattha muhunti punappunaṃ. Tathā tathā tuyhamahanti ahaṃ tuyhaṃ tathā tathā vacanaṃ",
  "atk-s0513a4:5698_1": "karomi, idāni kiṃ karissāmi, yathā yathā maṃ chādayamāno rocayamāno adesi khādissasi,",
  "atk-s0513a4:5698_2": "tasmā khādajja manti.",
  "atk-s0513a4:5699": "Athassa vacanaṃ sutvā yakkho gāthamāha –",
  "atk-s0513a4:5700": "92.",
  "atk-s0513a4:5701": "“Ko tādisaṃ arahati khāditāye, dhamme ṭhitaṃ saccavādiṃ vadaññuṃ;",
  "atk-s0513a4:5702": "Muddhāpi tassa viphaleyya sattadhā, yo tādisaṃ saccavādiṃ adeyyā”ti.",
  "atk-s0513a4:5703_0": "Taṃ sutvā kumāro “sace maṃ na khāditukāmosi, atha kasmā dārūni bhañjāpetvā aggiṃ",
  "atk-s0513a4:5703_1": "kāresī”ti vatvā “palāyissati nu kho, noti tava pariggaṇhanatthāyā”ti vutte “tvaṃ",
  "atk-s0513a4:5703_2": "idāni maṃ kathaṃ pariggaṇhissasi, yohaṃ tiracchānayoniyaṃ nibbatto sakkassa devarañño",
  "atk-s0513a4:5703_3": "attānaṃ pariggaṇhituṃ nādāsi”nti vatvā āha –",
  "atk-s0513a4:5704": "93.",
  "atk-s0513a4:5705": "“Idañhi so brāhmaṇaṃ maññamāno, saso avāsesi sake sarīre;",
  "atk-s0513a4:5706": "Teneva so candimā devaputto, sasatthuto kāmaduhajja yakkhā”ti.",
  "atk-s0513a4:5707_0": "Tassattho – idañhi so sasapaṇḍito “brāhmaṇo eso”ti brāhmaṇaṃ maññamāno “ajja imaṃ",
  "atk-s0513a4:5707_1": "sarīraṃ khāditvā idheva vasā”ti evaṃ sake sarīre attano sarīraṃ dātuṃ avāsesi, vasāpesīti",
  "atk-s0513a4:5707_2": "attho. Sarīrañcassa bhakkhatthāya adāsi. Sakko pabbatarasaṃ pīḷetvā ādāya candamaṇḍale",
  "atk-s0513a4:5707_3": "sasalakkhaṇaṃ akāsi. Tato paṭṭhāya teneva sasalakkhaṇena so candimā devaputto “sasī",
  "atk-s0513a4:5707_4": "sasī”ti evaṃ sasatthuto lokassa kāmaduho pemavaḍḍhano ajja yakkha virocati. Kappaṭṭhiyañhetaṃ pāṭihāriyanti.",
  "atk-s0513a4:5708": "Taṃ sutvā yakkho kumāraṃ vissajjento gāthamāha –",
  "atk-s0513a4:5709": "94.",
  "atk-s0513a4:5710": "“Cando yathā rāhumukhā pamutto, virocate pannaraseva bhāṇumā;",
  "atk-s0513a4:5711": "Evaṃ tuvaṃ porisādā pamutto, viroca kappile mahānubhāva;",
  "atk-s0513a4:5712": "Āmodayaṃ pitaraṃ mātarañca, sabbo ca te nandatu ñātipakkho”ti.",
  "atk-s0513a4:5713_0": "Tattha bhāṇumāti sūriyo. Idaṃ vuttaṃ hoti – yathā pannarase rāhumukhā mutto cando",
  "atk-s0513a4:5713_1": "vā bhāṇumā vā virocati, evaṃ tvampi mama santikā mutto kapilaraṭṭhe viroca mahānubhāvāti. Nandatūti tussatu.",
  "atk-s0513a4:5714_0": "Gaccha mahāvīrāti mahāsattaṃ uyyojesi. Sopi taṃ nibbisevanaṃ katvā pañca sīlāni datvā",
  "atk-s0513a4:5714_1": "“yakkho nu kho esa, no”ti pariggaṇhanto “yakkhānaṃ akkhīni rattāni honti animmisāni",
  "atk-s0513a4:5714_2": "ca, chāyā na paññāyati, acchambhitā honti. Nāyaṃ yakkho, manusso eso. Mayhaṃ pitu",
  "atk-s0513a4:5714_3": "kira tayo bhātaro yakkhiniyā gahitā. Tesu etāya dve khāditā bhavissanti, eko puttasinehena",
  "atk-s0513a4:5714_4": "paṭijaggito bhavissati, iminā tena bhavitabbaṃ, imaṃ netvā mayhaṃ pitu ācikkhitvā",
  "atk-s0513a4:5714_5": "rajje patiṭṭhāpessāmī”ti cintetvā “ehi ambho, na tvaṃ yakkho, pitu me jeṭṭhabhātikosi,",
  "atk-s0513a4:5714_6": "ehi mayā saddhiṃ gantvā kulasantake rajje chattaṃ ussāpehī”ti vatvā itarena “nāhaṃ",
  "atk-s0513a4:5714_7": "manusso”ti vutte “na tvaṃ mayhaṃ saddahasi, atthi pana so, yassa saddahasī”ti pucchitvā",
  "atk-s0513a4:5714_8": "“atthi asukaṭṭhāne dibbacakkhukatāpaso”ti vutte taṃ ādāya tattha agamāsi. Tāpaso",
  "atk-s0513a4:5714_9": "te disvāva “kiṃ karontā pitāputtā araññe carathā”ti vatvā tesaṃ ñātibhāvaṃ kathesi.",
  "atk-s0513a4:5714_10": "Porisādo tassa saddahitvā “tāta, tvaṃ gaccha, ahaṃ ekasmiññeva attabhāve dvidhā jāto,",
  "atk-s0513a4:5714_11": "na me rajjenattho, pabbajissāmaha”nti tāpasassa santike isipabbajjaṃ pabbaji. Atha",
  "atk-s0513a4:5714_12": "naṃ kumāro vanditvā nagaraṃ agamāsi. Tamatthaṃ pakāsento satthā –",
  "atk-s0513a4:5715": "95.",
  "atk-s0513a4:5716": "“Tato have dhitimā rājaputto, katañjalī pariyāya porisādaṃ;",
  "atk-s0513a4:5717": "Anuññāto sotthi sukhī arogo, paccāgamā kapilamalīnasattā”ti. –",
  "atk-s0513a4:5718": "Gāthaṃ vatvā tassa nagaraṃ gatassa negamādīhi katakiriyaṃ dassento osānagāthamāha –",
  "atk-s0513a4:5719": "96.",
  "atk-s0513a4:5720": "“Taṃ negamā jānapadā ca sabbe, hatthārohā rathikā pattikā ca;",
  "atk-s0513a4:5721": "Namassamānā pañjalikā upāgamuṃ, namatthu te dukkarakārakosī”ti.",
  "atk-s0513a4:5722_0": "Rājā “kumāro kira āgato”ti sutvā paccuggamanaṃ akāsi. Kumāro mahājanaparivāro gantvā",
  "atk-s0513a4:5722_1": "rājānaṃ vandi. Atha naṃ so pucchi – “tāta, kathaṃ tādisā porisādā muttosī”ti. “Tāta,",
  "atk-s0513a4:5722_2": "nāyaṃ yakkho, tumhākaṃ jeṭṭhabhātiko, esa mayhaṃ petteyyo”ti sabbaṃ pavattiṃ ārocetvā",
  "atk-s0513a4:5722_3": "“tumhehi mama petteyyaṃ daṭṭhuṃ vaṭṭatī”ti āha. Rājā taṅkhaṇaññeva bheriṃ carāpetvā",
  "atk-s0513a4:5722_4": "mahantena parivārena tāpasānaṃ santikaṃ agamāsi. Mahātāpaso tassa yakkhiniyā ānetvā",
  "atk-s0513a4:5722_5": "akhāditvā positakāraṇañca yakkhābhāvakāraṇañca tesaṃ ñātibhāvañca sabbaṃ vitthārato",
  "atk-s0513a4:5722_6": "kathesi. Rājā “ehi, bhātika, rajjaṃ kārehī”ti āha. “Alaṃ mahārājā”ti. “Tena hi etha",
  "atk-s0513a4:5722_7": "uyyāne vasissatha, ahaṃ vo catūhi paccayehi upaṭṭhahissāmī”ti? “Na āgacchāmi mahārājā”ti.",
  "atk-s0513a4:5722_8": "Rājā tesaṃ assamapadato avidūre ekaṃ pabbatantaraṃ bandhitvā mahantaṃ taḷākaṃ kāretvā",
  "atk-s0513a4:5722_9": "kedāre sampādetvā mahaḍḍhakulasahassaṃ ānetvā mahāgāmaṃ nivāsetvā tāpasānaṃ bhikkhācāraṃ",
  "atk-s0513a4:5722_10": "paṭṭhapesi. So gāmo cūḷakammāsadammanigamo nāma jāto. Sutasomamahāsattena porisādassa",
  "atk-s0513a4:5722_11": "damitapadeso pana mahākammāsadammanigamoti veditabbo.",
  "atk-s0513a4:5723_0": "Satthā idaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a4:5723_1": "mātuposakatthero sotāpattiphale patiṭṭhahi. Tadā mātāpitaro mahārājakulāni ahesuṃ,",
  "atk-s0513a4:5723_2": "tāpaso sāriputto, porisādo aṅgulimālo, kaniṭṭhā uppalavaṇṇā, aggamahesī rāhulamātā,",
  "atk-s0513a4:5723_3": "alīnasattukumāro pana ahameva ahosinti.",
  "atk-s0513a4:5724": "Jayaddisajātakavaṇṇanā tatiyā.",
  "atk-s0513a4:5726": "[514] 4. Chaddantajātakavaṇṇanā",
  "atk-s0513a4:5727_0": "Kiṃ nu socasīti idaṃ satthā jetavane viharanto ekaṃ daharabhikkhuniṃ ārabbha kathesi.",
  "atk-s0513a4:5727_1": "Sā kira sāvatthiyaṃ kuladhītā gharāvāse ādīnavaṃ disvā sāsane pabbajitvā ekadivasaṃ",
  "atk-s0513a4:5727_2": "bhikkhunīhi saddhiṃ dhammasavanāya gantvā alaṅkatadhammāsane nisīditvā dhammaṃ desentassa",
  "atk-s0513a4:5727_3": "dasabalassa aparimāṇapuññapabhāvābhinibbattaṃ uttamarūpasampattiyuttaṃ attabhāvaṃ",
  "atk-s0513a4:5727_4": "oloketvā “pariciṇṇapubbā nu kho me bhavasmiṃ vicarantiyā imassa mahāpurisassa pādaparicārikā”ti",
  "atk-s0513a4:5727_5": "cintesi. Athassā taṅkhaṇaññeva jātissarañāṇaṃ uppajji – “chaddantavāraṇakāle ahaṃ",
  "atk-s0513a4:5727_6": "imassa mahāpurisassa pādaparicārikā bhūtapubbā”ti. Athassā sarantiyā mahantaṃ pītipāmojjaṃ",
  "atk-s0513a4:5727_7": "uppajji. Sā pītivegena mahāhasitaṃ hasitvā puna cintesi – “pādaparicārikā nāma sāmikānaṃ",
  "atk-s0513a4:5727_8": "hitajjhāsayā appakā, ahitajjhāsayāva bahutarā, hitajjhāsayā nu kho ahaṃ imassa mahāpurisassa",
  "atk-s0513a4:5727_9": "ahosiṃ, ahitajjhāsayā”ti. Sā anussaramānā “ahaṃ appamattakaṃ dosaṃ hadaye ṭhapetvā",
  "atk-s0513a4:5727_10": "vīsaratanasatikaṃ chaddantamahāgajissaraṃ sonuttaraṃ nāma nesādaṃ pesetvā visapītasallena",
  "atk-s0513a4:5727_11": "vijjhāpetvā jīvitakkhayaṃ pāpesi”nti addasa. Athassā soko udapādi, hadayaṃ uṇhaṃ",
  "atk-s0513a4:5727_12": "ahosi, sokaṃ sandhāretuṃ asakkontī assasitvā passasitvā mahāsaddena parodi. Taṃ disvā",
  "atk-s0513a4:5727_13": "satthā sitaṃ pātu karitvā “ko nu kho, bhante, hetu, ko paccayo sitassa pātukammāyā”ti",
  "atk-s0513a4:5727_14": "bhikkhusaṅghena puṭṭho “bhikkhave, ayaṃ daharabhikkhunī pubbe mayi kataṃ aparādhaṃ",
  "atk-s0513a4:5727_15": "saritvā rodatī”ti vatvā atītaṃ āhari.",
  "atk-s0513a4:5728_0": "Atīte himavantapadese chaddantadahaṃ upanissāya aṭṭhasahassā hatthināgā vasiṃsu iddhimantā",
  "atk-s0513a4:5728_1": "vehāsaṅgamā. Tadā bodhisatto jeṭṭhakavāraṇassa putto hutvā nibbatti, so sabbaseto",
  "atk-s0513a4:5728_2": "ahosi rattamukhapādo. So aparabhāge vuddhippatto aṭṭhāsītihatthubbedho ahosi vīsaratanasatāyāmo.",
  "atk-s0513a4:5728_3": "Aṭṭhapaṇṇāsahatthāya rajatadāmasadisāya soṇḍāya samannāgato. Dantā panassa parikkhepato",
  "atk-s0513a4:5728_4": "pannarasahatthā ahesuṃ dīghato tiṃsahatthā chabbaṇṇaraṃsīhi samannāgatā. So aṭṭhannaṃ",
  "atk-s0513a4:5728_5": "nāgasahassānaṃ jeṭṭhako ahosi, pañcasate paccekabuddhe pūjesi. Tassa dve aggamahesiyo",
  "atk-s0513a4:5728_6": "ahesuṃ – cūḷasubhaddā, mahāsubhaddā cāti. Nāgarājā aṭṭhanāgasahassaparivāro kañcanaguhāyaṃ",
  "atk-s0513a4:5728_7": "vasati. So pana chaddantadaho āyāmato ca vitthārato ca paṇṇāsayojano hoti. Tassa",
  "atk-s0513a4:5728_8": "majjhe dvādasayojanappamāṇe ṭhāne sevālo vā paṇakaṃ vā natthi, maṇikkhandhavaṇṇaudakameva",
  "atk-s0513a4:5728_9": "santiṭṭhati, tadanantaraṃ yojanavitthataṃ suddhaṃ kallahāravanaṃ, taṃ udakaṃ parikkhipitvā",
  "atk-s0513a4:5728_10": "ṭhitaṃ, tadanantaraṃ yojanavitthatameva suddhaṃ nīluppalavanaṃ taṃ parikkhipitvā",
  "atk-s0513a4:5728_11": "ṭhitaṃ, tato yojanayojanavitthatāneva rattuppalasetuppalarattapadumasetapadumakumudavanāni",
  "atk-s0513a4:5728_12": "purimaṃ purimaṃ parikkhipitvā ṭhitāni. Imesaṃ pana sattannaṃ vanānaṃ anantaraṃ sabbesampi",
  "atk-s0513a4:5728_13": "tesaṃ kallahārādivanānaṃ vasena omissakavanaṃ yojanavitthatameva tāni parikkhipitvā",
  "atk-s0513a4:5728_14": "ṭhitaṃ. Tadanantaraṃ nāgānaṃ kaṭippamāṇe udake yojanavitthatameva rattasālivanaṃ,",
  "atk-s0513a4:5728_15": "tadanantaraṃ udakapariyante yojanavitthatameva nīlapītalohitaodātasurabhisukhumakusumasamākiṇṇaṃ",
  "atk-s0513a4:5728_16": "khuddakagacchavanaṃ, iti imāni dasa vanāni yojanavitthatāneva. Tato khuddakarājamāsamahārājamāsamuggavanaṃ,",
  "atk-s0513a4:5728_17": "tadanantaraṃ tipusaelālukalābukumbhaṇḍavallivanāni, tato pūgarukkhappamāṇaṃ ucchuvanaṃ,",
  "atk-s0513a4:5728_18": "tato hatthidantappamāṇaphalaṃ kadalivanaṃ, tato sālavanaṃ, tadanantaraṃ cāṭippamāṇaphalaṃ",
  "atk-s0513a4:5728_19": "panasavanaṃ, tato madhuraphalaṃ ciñcavanaṃ, tato ambavanaṃ, tato kapiṭṭhavanaṃ, tato",
  "atk-s0513a4:5728_20": "omissako mahāvanasaṇḍo, tato veḷuvanaṃ, ayamassa tasmiṃ kāle sampatti. Saṃyuttaṭṭhakathāyaṃ",
  "atk-s0513a4:5728_21": "pana idāni pavattamānasampattiyeva kathitā.",
  "atk-s0513a4:5729_0": "Veḷuvanaṃ pana parikkhipitvā satta pabbatā ṭhitā. Tesaṃ bāhirantato paṭṭhāya paṭhamo",
  "atk-s0513a4:5729_1": "cūḷakāḷapabbato nāma, dutiyo mahākāḷapabbato nāma, tato udakapabbato nāma, tato candimapassapabbato",
  "atk-s0513a4:5729_2": "nāma, tato sūriyapassapabbato nāma, tato maṇipassapabbato nāma, sattamo suvaṇṇapassapabbato",
  "atk-s0513a4:5729_3": "nāma. So ubbedhato sattayojaniko chaddantadahaṃ parikkhipitvā pattassa mukhavaṭṭi",
  "atk-s0513a4:5729_4": "viya ṭhito. Tassa abbhantarimaṃ passaṃ suvaṇṇavaṇṇaṃ, tato nikkhantena obhāsena chaddantadaho",
  "atk-s0513a4:5729_5": "samuggatabālasūriyo viya hoti. Bāhirapabbatesu pana eko ubbedhato chayojaniko, eko",
  "atk-s0513a4:5729_6": "pañca, eko cattāri, eko tīṇi, eko dve, eko yojaniko, evaṃ sattapabbataparikkhittassa",
  "atk-s0513a4:5729_7": "pana tassa dahassa pubbuttarakaṇṇe udakavātappaharaṇokāse mahānigrodharukkho atthi.",
  "atk-s0513a4:5729_8": "Tassa khandho parikkhepato pañcayojaniko, ubbedhato sattayojaniko, catūsu disāsu",
  "atk-s0513a4:5729_9": "catasso sākhā chayojanikā, uddhaṃ uggatasākhāpi chayojanikāva, iti so mūlato paṭṭhāya",
  "atk-s0513a4:5729_10": "ubbedhena terasayojaniko, sākhānaṃ orimantato yāva pārimantā dvādasayojaniko, aṭṭhahi",
  "atk-s0513a4:5729_11": "pārohasahassehi paṭimaṇḍito muṇḍamaṇipabbato viya vilāsamāno tiṭṭhati. Chaddantadahassa",
  "atk-s0513a4:5729_12": "pana pacchimadisābhāge suvaṇṇapassapabbate dvādasayojanikā kañcanaguhā tiṭṭhati.",
  "atk-s0513a4:5729_13": "Chaddanto nāma nāgarājā vassāratte hemante aṭṭhasahassanāgaparivuto kañcanaguhāyaṃ",
  "atk-s0513a4:5729_14": "vasati. Gimhakāle udakavātaṃ sampaṭicchamāno mahānigrodhamūle pārohantare tiṭṭhatī.",
  "atk-s0513a4:5730_0": "Athassa ekadivasaṃ “mahāsālavanaṃ pupphita”nti taruṇanāgā āgantvā ārocayiṃsu. So",
  "atk-s0513a4:5730_1": "saparivāro “sālakīḷaṃ kīḷissāmī”ti sālavanaṃ gantvā ekaṃ supupphitaṃ sālarukkhaṃ",
  "atk-s0513a4:5730_2": "kumbhena pahari. Tadā cūḷasubhaddā paṭivātapasse ṭhitā, tassā sarīre sukkhadaṇḍakamissakāni",
  "atk-s0513a4:5730_3": "purāṇapaṇṇāni ceva tambakipillikāni ca patiṃsu. Mahāsubhaddā adhovātapasse ṭhitā,",
  "atk-s0513a4:5730_4": "tassā sarīre pupphareṇukiñjakkhapattāni patiṃsu. Cūḷasubhaddā “ayaṃ nāgarājā attano",
  "atk-s0513a4:5730_5": "piyabhariyāya upari pupphareṇukiñjakkhapattāni pātesi, mama sarīre sukkhadaṇḍakamissāni",
  "atk-s0513a4:5730_6": "purāṇapaṇṇāni ceva tambakipillikāni ca pātesi, hotu, kātabbaṃ jānissāmī”ti mahāsatte veraṃ bandhi.",
  "atk-s0513a4:5731_0": "Aparampi divasaṃ nāgarājā saparivāro nhānatthāya chaddantadahaṃ otari. Atha dve taruṇanāgā",
  "atk-s0513a4:5731_1": "soṇḍāhi usirakalāpe gahetvā kelāsakūṭaṃ majjantā viya nhāpesuṃ. Tasmiṃ nhatvā uttiṇṇe",
  "atk-s0513a4:5731_2": "dve kareṇuyo nhāpesuṃ. Tāpi uttaritvā mahāsattassa santike aṭṭhaṃsu. Tato aṭṭhasahassanāgāsaraṃ",
  "atk-s0513a4:5731_3": "otaritvā udakakīḷaṃ kīḷitvā sarato nānāpupphāni āharitvā rajatathūpaṃ alaṅkarontā",
  "atk-s0513a4:5731_4": "viya mahāsattaṃ alaṅkaritvā pacchā dve kareṇuyo alaṅkariṃsu. Atheko hatthī sare vicaranto",
  "atk-s0513a4:5731_5": "sattuddayaṃ nāma mahāpadumaṃ labhitvā āharitvā mahāsattassa adāsi. So taṃ soṇḍāya",
  "atk-s0513a4:5731_6": "gahetvā reṇuṃ kumbhe okiritvā jeṭṭhakāya mahāsubhaddāya adāsi. Taṃ disvā itarā “idampi",
  "atk-s0513a4:5731_7": "sattuddayaṃ mahāpadumaṃ attano piyabhariyāya eva adāsi, na mayha”nti punapi tasmiṃ veraṃ bandhi.",
  "atk-s0513a4:5732_0": "Athekadivasaṃ bodhisatte madhuraphalāni ceva bhisamuḷālāni ca pokkharamadhunā yojetvā",
  "atk-s0513a4:5732_1": "pañcasate paccekabuddhe bhojente cūḷasubhaddā attanā laddhaphalāphalaṃ paccekabuddhānaṃ",
  "atk-s0513a4:5732_2": "datvā “bhante, ito cavitvā maddarājakule nibbattitvā subhaddā nāma rājakaññā hutvā",
  "atk-s0513a4:5732_3": "vayappattā bārāṇasirañño aggamahesibhāvaṃ patvā tassa piyā manāpā taṃ attano ruciṃ",
  "atk-s0513a4:5732_4": "kāretuṃ samatthā hutvā tassa ācikkhitvā ekaṃ luddakaṃ pesetvā imaṃ hatthiṃ visapītena",
  "atk-s0513a4:5732_5": "sallena vijjhāpetvā jīvitakkhayaṃ pāpetvā chabbaṇṇaraṃsiṃ vissajjente yamakadante",
  "atk-s0513a4:5732_6": "āharāpetuṃ samatthā homī”ti patthanaṃ ṭhapesi. Sā tato paṭṭhāya gocaraṃ aggahetvā",
  "atk-s0513a4:5732_7": "sussitvā nacirasseva kālaṃ katvā maddaraṭṭhe rājaaggamahesiyā kucchimhi nibbatti,",
  "atk-s0513a4:5732_8": "subhaddātissā nāmaṃ kariṃsu. Atha naṃ vayappattaṃ bārāṇasirañño adaṃsu. Sā tassa",
  "atk-s0513a4:5732_9": "piyā ahosi manāpā, soḷasannaṃ itthisahassānaṃ jeṭṭhikā hutvā jātissarañāṇañca paṭilabhi.",
  "atk-s0513a4:5732_10": "Sā cintesi – “samiddhā me patthanā, idāni tassa nāgassa yamakadante āharāpessāmī”ti.",
  "atk-s0513a4:5732_11": "Tato sarīraṃ telena makkhetvā kiliṭṭhavatthaṃ nivāsetvā gilānākāraṃ dassetvā sirigabbhaṃ",
  "atk-s0513a4:5732_12": "pavisitvā mañcake nipajji. Rājā “kuhiṃ subhaddā”ti vatvā “gilānā”ti sutvā sirigabbhaṃ",
  "atk-s0513a4:5732_13": "pavisitvā mañcake nisīditvā tassā piṭṭhiṃ parimajjanto paṭhamaṃ gāthamāha –",
  "atk-s0513a4:5733": "97.",
  "atk-s0513a4:5734": "“Kiṃ nu socasinuccaṅgi, paṇḍūsi varavaṇṇini;",
  "atk-s0513a4:5735": "Milāyasi visālakkhi, mālāva parimadditā”ti.",
  "atk-s0513a4:5736": "Tattha anuccaṅgīti kañcanasannibhasarīre. Mālāva parimadditāti hatthehi parimadditā padumamālā viya.",
  "atk-s0513a4:5737": "Taṃ sutvā sā itaraṃ gāthamāha –",
  "atk-s0513a4:5738": "98.",
  "atk-s0513a4:5739": "“Dohaḷo me mahārāja, supinantenupajjhagā;",
  "atk-s0513a4:5740": "Na so sulabharūpova, yādiso mama dohaḷo”ti.",
  "atk-s0513a4:5741": "Tattha na soti yādiso mama supinantenupajjhagā supine passantiyā mayā diṭṭho dohaḷo, so sulabharūpo viya na hoti, dullabho so, mayhaṃ pana taṃ alabhantiyā jīvitaṃ natthīti avaca.",
  "atk-s0513a4:5742": "Taṃ sutvā rājā gāthamāha –",
  "atk-s0513a4:5743": "99.",
  "atk-s0513a4:5744": "“Ye keci mānusā kāmā, idha lokamhi nandane;",
  "atk-s0513a4:5745": "Sabbe te pacurā mayhaṃ, ahaṃ te dammi dohaḷa”nti.",
  "atk-s0513a4:5746": "Tattha pacurāti bahū sulabhā.",
  "atk-s0513a4:5747_0": "Taṃ sutvā devī, “mahārāja, dullabho mama dohaḷo, na taṃ idāni kathemi, yāvattakā",
  "atk-s0513a4:5747_1": "pana te vijite luddā, te sabbe sannipātetha, tesaṃ majjhe kathessāmī”ti dīpentī anantaraṃ gāthamāha –",
  "atk-s0513a4:5748": "100.",
  "atk-s0513a4:5749": "“Luddā deva samāyantu, ye keci vijite tava;",
  "atk-s0513a4:5750": "Etesaṃ ahamakkhissaṃ, yādiso mama dohaḷo”ti.",
  "atk-s0513a4:5751_0": "Rājā “sādhū”ti sirigabbhā nikkhamitvā “yāvatikā tiyojanasatike kāsikaraṭṭhe luddā,",
  "atk-s0513a4:5751_1": "tesaṃ sannipātatthāya bheriṃ carāpethā”ti amacce āṇāpesi. Te tathā akaṃsu. Nacirasseva",
  "atk-s0513a4:5751_2": "kāsiraṭṭhavāsino luddā yathābalaṃ paṇṇākāraṃ gahetvā āgantvā āgatabhāvaṃ rañño ārocāpesuṃ.",
  "atk-s0513a4:5751_3": "Te sabbepi saṭṭhisahassamattā ahesuṃ. Rājā tesaṃ āgatabhāvaṃ ñatvā vātapāne ṭhito",
  "atk-s0513a4:5751_4": "hatthaṃ pasāretvā tesaṃ āgatabhāvaṃ deviyā kathento āha –",
  "atk-s0513a4:5752": "101.",
  "atk-s0513a4:5753": "“Ime te luddakā devi, katahatthā visāradā;",
  "atk-s0513a4:5754": "Vanaññū ca migaññū ca, mamatthe cattajīvitā”ti.",
  "atk-s0513a4:5755_0": "Tattha ime teti ye tvaṃ sannipātāpesi, ime te. Katahatthāti vijjhanachedanesu katahatthā",
  "atk-s0513a4:5755_1": "kusalā susikkhitā. Visāradāti nibbhayā. Vanaññū ca migaññū cāti vanāni ca mige ca",
  "atk-s0513a4:5755_2": "jānanti. Mamattheti sabbepi cete mamatthe cattajīvitā, yamahaṃ icchāmi, taṃ karontīti.",
  "atk-s0513a4:5756": "Taṃ sutvā devī te āmantetvā itaraṃ gāthamāha –",
  "atk-s0513a4:5757": "102.",
  "atk-s0513a4:5758": "“Luddaputtā nisāmetha, yāvantettha samāgatā;",
  "atk-s0513a4:5759": "Chabbisāṇaṃ gajaṃ setaṃ, addasaṃ supine ahaṃ;",
  "atk-s0513a4:5760": "Tassa dantehi me attho, alābhe natthi jīvita”nti.",
  "atk-s0513a4:5761": "Tattha nisāmethāti suṇātha. Chabbisāṇanti chabbaṇṇavisāṇaṃ.",
  "atk-s0513a4:5762": "Taṃ sutvā luddaputtā āhaṃsu –",
  "atk-s0513a4:5763": "103.",
  "atk-s0513a4:5764": "“Na no pitūnaṃ na pitāmahānaṃ, diṭṭho suto kuñjaro chabbisāṇo;",
  "atk-s0513a4:5765": "Yamaddasā supine rājaputtī, akkhāhi no yādiso hatthināgo”ti.",
  "atk-s0513a4:5766_0": "Tattha pitūnanti karaṇatthe sāmivacanaṃ. Idaṃ vuttaṃ hoti – devi neva amhākaṃ pitūhi,",
  "atk-s0513a4:5766_1": "na pitāmahehi evarūpo kuñjaro diṭṭhapubbo, pageva amhehi, tasmā attanā diṭṭhalakkhaṇavasena",
  "atk-s0513a4:5766_2": "akkhāhi no, yādiso tayā diṭṭho hatthināgoti.",
  "atk-s0513a4:5767": "Anantaragāthāpi teheva vuttā –",
  "atk-s0513a4:5768": "104.",
  "atk-s0513a4:5769": "“Disā catasso vidisā catasso, uddhaṃ adho dasa disā imāyo;",
  "atk-s0513a4:5770": "Katamaṃ disaṃ tiṭṭhati nāgarājā, yamaddasā supine chabbisāṇa”nti.",
  "atk-s0513a4:5771": "Tattha disāti disāsu. Katamanti etāsu disāsu katamāya disāyāti.",
  "atk-s0513a4:5772_0": "Evaṃ vutte subhaddā sabbe ludde oloketvā tesaṃ antare patthaṭapādaṃ bhattapuṭasadisajaṅghaṃ",
  "atk-s0513a4:5772_1": "mahājāṇukaṃ mahāphāsukaṃ bahalamassutambadāṭhikaṃ nibbiddhapiṅgalaṃ dussaṇṭhānaṃ",
  "atk-s0513a4:5772_2": "bībhacchaṃ sabbesaṃ matthakamatthakena paññāyamānaṃ mahāsattassa pubbaveriṃ sonuttaraṃ",
  "atk-s0513a4:5772_3": "nāma nesādaṃ disvā “esa mama vacanaṃ kātuṃ sakkhissatī”ti rājānaṃ anujānāpetvā taṃ",
  "atk-s0513a4:5772_4": "ādāya sattabhūmikapāsādassa uparimatalaṃ āruyha uttarasīhapañjaraṃ vivaritvā uttarahimavantābhimukhaṃ",
  "atk-s0513a4:5772_5": "hatthaṃ pasāretvā catasso gāthā abhāsi –",
  "atk-s0513a4:5773": "105.",
  "atk-s0513a4:5774": "“Ito ujuṃ uttariyaṃ disāyaṃ, atikkamma so satta girī brahmante;",
  "atk-s0513a4:5775": "Suvaṇṇapasso nāma girī uḷāro, supupphito kimpurisānuciṇṇo.",
  "atk-s0513a4:5776": "106.",
  "atk-s0513a4:5777": "“Āruyha selaṃ bhavanaṃ kinnarānaṃ, olokaya pabbatapādamūlaṃ;",
  "atk-s0513a4:5778": "Atha dakkhasī meghasamānavaṇṇaṃ, nigrodharājaṃ aṭṭhasahassapādaṃ.",
  "atk-s0513a4:5779": "107.",
  "atk-s0513a4:5780": "“Tatthacchatī kuñjaro chabbisāṇo, sabbaseto duppasaho parebhi;",
  "atk-s0513a4:5781": "Rakkhanti naṃ aṭṭhasahassanāgā, īsādantā vātajavappahārino.",
  "atk-s0513a4:5782": "108.",
  "atk-s0513a4:5783": "“Tiṭṭhanti te tumūlaṃ passasantā, kuppanti vātassapi eritassa;",
  "atk-s0513a4:5784": "Manussabhūtaṃ pana tattha disvā, bhasmaṃ kareyyuṃ nāssa rajopi tassā”ti.",
  "atk-s0513a4:5785_0": "Tattha itoti imamhā ṭhānā. Uttariyanti uttarāya. Uḷāroti mahā itarehi chahi pabbatehi",
  "atk-s0513a4:5785_1": "uccataro. Olokayāti ālokeyyāsi. Tatthacchatīti tasmiṃ nigrodhamūle gimhasamaye udakavātaṃ",
  "atk-s0513a4:5785_2": "sampaṭicchanto tiṭṭhati. Duppasahoti aññe taṃ upagantvā pasayhakāraṃ kātuṃ samatthā",
  "atk-s0513a4:5785_3": "nāma natthīti duppasaho parebhi. Īsādantāti rathīsāya samānadantā. Vātajavappahārinoti",
  "atk-s0513a4:5785_4": "vātajavena gantvā paccāmitte paharaṇasīlā evarūpā aṭṭhasahassanāgā nāgarājānaṃ rakkhanti.",
  "atk-s0513a4:5785_5": "Tumūlanti bhiṃsanakaṃ mahāsaddānubandhaṃ assāsaṃ muñcantā tiṭṭhanti. Eritassāti vātapaharitassa",
  "atk-s0513a4:5785_6": "yaṃ saddānubandhaṃ eritaṃ calanaṃ kampanaṃ, tassapi kuppanti, evaṃpharusā te nāgā.",
  "atk-s0513a4:5785_7": "Nāssāti tassa nāsavātena viddhaṃsetvā bhasmaṃ katassa tassa rajopi na bhaveyyāti.",
  "atk-s0513a4:5786": "Taṃ sutvā sonuttaro maraṇabhayabhīto āha –",
  "atk-s0513a4:5787": "109.",
  "atk-s0513a4:5788": "“Bahū hime rājakulamhi santi, piḷandhanā jātarūpassa devi;",
  "atk-s0513a4:5789": "Muttā maṇī veḷuriyāmayā ca, kiṃ kāhasi dantapiḷandhanena;",
  "atk-s0513a4:5790": "Māretukāmā kuñjaraṃ chabbisāṇaṃ, udāhu ghātessasi luddaputte”ti.",
  "atk-s0513a4:5791": "Tattha piḷandhanāti ābharaṇāni. Veḷuriyāmayāti veḷuriyamayāni. Ghātessasīti udāhu piḷandhanāpadesena luddaputte ghātāpetukāmāsīti pucchati.",
  "atk-s0513a4:5792": "Tato devī gāthamāha –",
  "atk-s0513a4:5793": "110.",
  "atk-s0513a4:5794": "“Sā issitā dukkhitā casmi ludda, uddhañca sussāmi anussarantī;",
  "atk-s0513a4:5795": "Karohi me luddaka etamatthaṃ, dassāmi te gāmavarāni pañcā”ti.",
  "atk-s0513a4:5796_0": "Tattha sāti sā ahaṃ. Anussarantīti tena vāraṇena pure mayi kataṃ veraṃ anussaramānā.",
  "atk-s0513a4:5796_1": "Dassāmi teti etasmiṃ te atthe nipphādite saṃvacchare satasahassuṭṭhānake pañca gāmavare dadāmīti.",
  "atk-s0513a4:5797_0": "Evañca pana vatvā “samma luddaputta ahaṃ ‘etaṃ chaddantahatthiṃ mārāpetvā yamakadante",
  "atk-s0513a4:5797_1": "āharāpetuṃ samatthā homī’ti pubbe paccekabuddhānaṃ dānaṃ datvā patthanaṃ paṭṭhapesiṃ,",
  "atk-s0513a4:5797_2": "mayā supinantena diṭṭhaṃ nāma natthi, sā pana mayā patthitapatthanā samijjhissati,",
  "atk-s0513a4:5797_3": "tvaṃ gacchanto mā bhāyī”ti taṃ samassāsetvā pesesi. So “sādhu, ayye”ti tassā vacanaṃ",
  "atk-s0513a4:5797_4": "sampaṭicchitvā “tena hi me pākaṭaṃ katvā tassa vasanaṭṭhānaṃ kathehī”ti pucchanto imaṃ gāthamāha –",
  "atk-s0513a4:5798": "111.",
  "atk-s0513a4:5799": "“Katthacchatī kattha mupeti ṭhānaṃ, vīthissa kā nhānagatassa hoti;",
  "atk-s0513a4:5800": "Kathañhi so nhāyati nāgarājā, kathaṃ vijānemu gatiṃ gajassā”ti.",
  "atk-s0513a4:5801_0": "Tattha katthacchatīti kattha vasati. Kattha mupetīti kattha upeti, kattha tiṭṭhatīti",
  "atk-s0513a4:5801_1": "attho. Vīthissa kāti tassa nhānagatassa kā vīthi hoti, kataramaggena so gacchati.",
  "atk-s0513a4:5801_2": "Kathaṃ vijānemu gatinti tayā akathite mayaṃ kathaṃ tassa nāgarājassa gatiṃ vijānissāma,",
  "atk-s0513a4:5801_3": "tasmā kathehi noti attho.",
  "atk-s0513a4:5802": "Tato sā jātissarañāṇena paccakkhato diṭṭhaṭṭhānaṃ tassa ācikkhantī dve gāthā abhāsi –",
  "atk-s0513a4:5803": "112.",
  "atk-s0513a4:5804": "“Tattheva sā pokkharaṇī adūre, rammā sutitthā ca mahodikā ca;",
  "atk-s0513a4:5805": "Sampupphitā bhamaragaṇānuciṇṇā, ettha hi so nhāyati nāgarājā.",
  "atk-s0513a4:5806": "113.",
  "atk-s0513a4:5807": "“Sīsaṃ nahātuppalamālabhārī, sabbaseto puṇḍarīkattacaṅgī;",
  "atk-s0513a4:5808": "Āmodamāno gacchati sanniketaṃ, purakkhatvā mahesiṃ sabbabhadda”nti.",
  "atk-s0513a4:5809_0": "Tattha tatthevāti tassa vasanaṭṭhāneyeva. Pokkharaṇīti chaddantadahaṃ sandhāyāha.",
  "atk-s0513a4:5809_1": "Sampupphitāti duvidhehi kumudehi tividhehi uppalehi pañcavaṇṇehi ca padumehi samantato",
  "atk-s0513a4:5809_2": "pupphitā. Ettha hi soti so nāgarājā ettha chaddantadahe nhāyati. Uppalamālabhārīti",
  "atk-s0513a4:5809_3": "uppalādīnaṃ jalajathalajānaṃ pupphānaṃ mālaṃ dhārento. Puṇḍarīkattacaṅgīti puṇḍarīkasadisatacena",
  "atk-s0513a4:5809_4": "odātena aṅgena samannāgato. Āmodamānoti āmoditapamodito. Sanniketanti attano vasanaṭṭhānaṃ.",
  "atk-s0513a4:5809_5": "Purakkhatvāti sabbabhaddaṃ nāma mahesiṃ purato katvā aṭṭhahi nāgasahassehi parivuto",
  "atk-s0513a4:5809_6": "attano vasanaṭṭhānaṃ gacchatīti.",
  "atk-s0513a4:5810_0": "Taṃ sutvā sonuttaro “sādhu ayye, ahaṃ taṃ vāraṇaṃ māretvā tassa dante āharissāmī”ti",
  "atk-s0513a4:5810_1": "sampaṭicchi. Athassa sā tuṭṭhā sahassaṃ datvā “gehaṃ tāva gaccha, ito sattāhaccayena",
  "atk-s0513a4:5810_2": "tattha gamissasī”ti taṃ uyyojetvā kammāre pakkosāpetvā “tātā amhākaṃ vāsipharasu-kuddāla-nikhādana-muṭṭhikaveḷugumbacchedana-sattha-tiṇalāyana-asilohadaṇḍakakacakhāṇuka-",
  "atk-s0513a4:5810_3": "ayasiṅghāṭakehi attho, sabbaṃ sīghaṃ katvā āharathā”ti āṇāpetvā cammakāre pakkosāpetvā",
  "atk-s0513a4:5810_4": "“tātā amhākaṃ kumbhabhāragāhitaṃ cammabhastaṃ kātuṃ vaṭṭati, cammayottavarattahatthipādaupāhanacammachattehipi",
  "atk-s0513a4:5810_5": "no attho, sabbaṃ sīghaṃ katvā āharathā”ti āṇāpesi. Te ubhopi sabbāni tāni sīghaṃ",
  "atk-s0513a4:5810_6": "katvā āharitvā adaṃsu. Sā tassa pātheyyaṃ saṃvidahitvā araṇisahitaṃ ādiṃ katvā sabbaṃ",
  "atk-s0513a4:5810_7": "upakaraṇañca baddhasattumādiṃ katvā pātheyyañca cammabhastāyaṃ pakkhipi, taṃ sabbampi",
  "atk-s0513a4:5810_8": "kumbhabhāramattaṃ ahosi.",
  "atk-s0513a4:5811_0": "Sonuttaropi attano parivacchaṃ katvā sattame divase āgantvā deviṃ vanditvā aṭṭhāsi.",
  "atk-s0513a4:5811_1": "Atha naṃ sā “niṭṭhitaṃ te samma sabbūpakaraṇaṃ, imaṃ tāva pasibbakaṃ gaṇhā”ti āha.",
  "atk-s0513a4:5811_2": "So pana mahāthāmo pañcannaṃ hatthīnaṃ balaṃ dhāreti, tasmā tambūlapasibbakaṃ viya",
  "atk-s0513a4:5811_3": "ukkhipitvā upakacchantare ṭhapetvā rittahattho viya aṭṭhāsi. Subhaddā luddassa puttadārānaṃ",
  "atk-s0513a4:5811_4": "paribbayaṃ datvā rañño ācikkhitvā sonuttaraṃ uyyojesi. Sopi rājānañca deviñca vanditvā",
  "atk-s0513a4:5811_5": "rājanivesanā oruyha rathe ṭhatvā mahantena parivārena nagarā nikkhamitvā gāmanigamajanapadaparamparāya",
  "atk-s0513a4:5811_6": "paccantaṃ patvā jānapade nivattetvā paccantavāsīhi saddhiṃ araññaṃ pavisitvā manussapathaṃ",
  "atk-s0513a4:5811_7": "atikkamma paccantavāsinopi nivattetvā ekakova gacchanto tiṃsayojanaṃ patvā paṭhamaṃ",
  "atk-s0513a4:5811_8": "dabbagahanaṃ kāsagahanaṃ tiṇagahanaṃ tulasigahanaṃ saragahanaṃ tirivacchagahananti",
  "atk-s0513a4:5811_9": "cha gahanāni, kaṇṭakaveḷugumbagahanāni vettagahanaṃ omissakagahanaṃ naḷagahanaṃ saragahanasadisaṃ",
  "atk-s0513a4:5811_10": "uragenapi dubbinivijjhaṃ ghanavanagahanaṃ rukkhagahanaṃ veḷugahanaṃ aparampi veḷugumbagahanaṃ",
  "atk-s0513a4:5811_11": "kalalagahanaṃ udakagahanaṃ pabbatagahananti aṭṭhārasa gahanāni paṭipāṭiyā patvā dabbagahanādīni",
  "atk-s0513a4:5811_12": "asitena lāyitvā tulasigahanādīni veḷugumbacchedanasatthena chinditvā rukkhe pharasunā",
  "atk-s0513a4:5811_13": "koṭṭetvā atimahante rukkhe nikhādanena vijjhitvā maggaṃ karonto veḷuvane nisseṇiṃ",
  "atk-s0513a4:5811_14": "katvā veḷugumbaṃ āruyha veḷuṃ chinditvā aparassa veḷugumbassa upari pātetvā veḷugumbamatthakena",
  "atk-s0513a4:5811_15": "gantvā kalalagahane sukkharukkhapadaraṃ attharitvā tena gantvā aparaṃ attharitvā",
  "atk-s0513a4:5811_16": "itaraṃ ukkhipitvā puna purato attharanto taṃ atikkamitvā udakagahane doṇiṃ katvā",
  "atk-s0513a4:5811_17": "tāya udakagahanaṃ taritvā pabbatapāde ṭhatvā ayasiṅghāṭakaṃ yottena bandhitvā uddhaṃ",
  "atk-s0513a4:5811_18": "khipitvā pabbate laggāpetvā yottenāruyha vajiraggena lohadaṇḍena pabbataṃ vijjhitvā",
  "atk-s0513a4:5811_19": "khāṇukaṃ koṭṭetvā tattha ṭhatvā siṅghāṭakaṃ ākaḍḍhitvā puna upari laggāpetvā tattha",
  "atk-s0513a4:5811_20": "ṭhito cammayottaṃ olambetvā taṃ ādāya otaritvā heṭṭhimakhāṇuke bandhitvā vāmahatthena",
  "atk-s0513a4:5811_21": "yottaṃ gahetvā dakkhiṇahatthena muggaraṃ ādāya yottaṃ paharitvā khāṇukaṃ nīharitvā",
  "atk-s0513a4:5811_22": "puna abhiruhati. Etenupāyena pabbatamatthakaṃ abhiruyha parato otaranto purimanayeneva",
  "atk-s0513a4:5811_23": "paṭhamaṃ pabbatamatthake khāṇukaṃ koṭṭetvā cammapasibbake yottaṃ bandhitvā khāṇuke",
  "atk-s0513a4:5811_24": "veṭhetvā sayaṃ antopasibbake nisīditvā makkaṭakānaṃ makkaṭasuttavissajjanākārena",
  "atk-s0513a4:5811_25": "yottaṃ viniveṭhento otarati. Cammachattena vātaṃ gāhāpetvā sakuṇo viya otaratītipi vadantiyeva.",
  "atk-s0513a4:5812_0": "Evaṃ tassa subhaddāya vacanaṃ ādāya nagarā nikkhamitvā sattarasa gahanāni atikkamitvā",
  "atk-s0513a4:5812_1": "pabbatagahanaṃ patvā tatrāpi cha pabbate atikkamitvā suvaṇṇapassapabbatamatthakaṃ",
  "atk-s0513a4:5812_2": "āruḷhabhāvaṃ āvikaronto satthā āha –",
  "atk-s0513a4:5813": "114.",
  "atk-s0513a4:5814": "“Tattheva so uggahetvāna vākyaṃ, ādāya tūṇiñca dhanuñca luddo;",
  "atk-s0513a4:5815": "Vituriyati satta girī brahante, suvaṇṇapassaṃ nāma giriṃ uḷāraṃ.",
  "atk-s0513a4:5816": "115.",
  "atk-s0513a4:5817": "“Āruyha selaṃ bhavanaṃ kinnarānaṃ, olokayī pabbatapādamūlaṃ;",
  "atk-s0513a4:5818": "Tatthaddasā meghasamānavaṇṇaṃ, nigrodharājaṃ aṭṭhasahassapādaṃ.",
  "atk-s0513a4:5819": "116.",
  "atk-s0513a4:5820": "“Tatthaddasā kuñjaraṃ chabbisāṇaṃ, sabbasetaṃ duppasahaṃ parebhi;",
  "atk-s0513a4:5821": "Rakkhanti naṃ aṭṭhasahassanāgā, īsādantā vātajavappahārino.",
  "atk-s0513a4:5822": "117.",
  "atk-s0513a4:5823": "“Tatthaddasā pokkharaṇiṃ adūre, rammaṃ sutitthañca mahodikañca;",
  "atk-s0513a4:5824": "Sampupphitaṃ bhamaragaṇānuciṇṇaṃ, yattha hi so nhāyati nāgarājā.",
  "atk-s0513a4:5825": "118.",
  "atk-s0513a4:5826": "“Disvāna nāgassa gatiṃ ṭhitiñca, vīthissayā nhānagatassa hoti;",
  "atk-s0513a4:5827": "Opātamāgacchi anariyarūpo, payojito cittavasānugāyā”ti.",
  "atk-s0513a4:5828_0": "Tattha soti, bhikkhave, so luddo tattheva sattabhūmikapāsādatale ṭhitāya tassā subhaddāya",
  "atk-s0513a4:5828_1": "vacanaṃ uggahetvā saratūṇiñca mahādhanuñca ādāya pabbatagahanaṃ patvā “kataro nu",
  "atk-s0513a4:5828_2": "kho suvaṇṇapassapabbato nāmā”ti satta mahāpabbate vituriyati, tasmiṃ kāle tuleti",
  "atk-s0513a4:5828_3": "tīreti. So evaṃ tīrento suvaṇṇapassaṃ nāma giriṃ uḷāraṃ disvā “ayaṃ so bhavissatī”ti",
  "atk-s0513a4:5828_4": "cintesi. Olokayīti taṃ kinnarānaṃ bhavanabhūtaṃ pabbataṃ āruyha subhaddāya dinnasaññāvasena",
  "atk-s0513a4:5828_5": "heṭṭhā olokesi. Tatthāti tasmiṃ pabbatapādamūle avidūreyeva taṃ nigrodhaṃ addasa.",
  "atk-s0513a4:5829_0": "Tatthāti tasmiṃ nigrodharukkhamūle ṭhitaṃ. Tatthāti tattheva antopabbate tassa nigrodhassāvidūre",
  "atk-s0513a4:5829_1": "yattha so nhāyati, taṃ pokkharaṇiṃ addasa. Disvānāti suvaṇṇapassapabbatā oruyha hatthīnaṃ",
  "atk-s0513a4:5829_2": "gatakāle hatthipādaupāhanaṃ āruyha tassa nāgarañño gataṭṭhānaṃ nibaddhavasanaṭṭhānaṃ",
  "atk-s0513a4:5829_3": "upadhārento “iminā maggena gacchati, idha nhāyati, nhatvā uttiṇṇo, idha tiṭṭhatī”ti",
  "atk-s0513a4:5829_4": "sabbaṃ disvā ahirikabhāvena anariyarūpo tāya cittavasānugāya payojito, tasmā opātaṃ",
  "atk-s0513a4:5829_5": "āgacchi paṭipajji, āvāṭaṃ khaṇīti attho.",
  "atk-s0513a4:5830_0": "Tatrāyaṃ anupubbikathā – “so kira mahāsattassa vasanokāsaṃ sattamāsādhikehi sattahi",
  "atk-s0513a4:5830_1": "saṃvaccharehi sattahi ca divasehi patvā vuttanayeneva tassa vasanokāsaṃ sallakkhetvā",
  "atk-s0513a4:5830_2": "“idha āvāṭaṃ khaṇitvā tasmiṃ ṭhito vāraṇādhipatiṃ visapītena sallena vijjhitvā jīvitakkhayaṃ",
  "atk-s0513a4:5830_3": "pāpessāmī”ti vavatthapetvā araññaṃ pavisitvā thambhādīnaṃ atthāya rukkhe chinditvā",
  "atk-s0513a4:5830_4": "dabbasambhāre sajjetvā hatthīsu nhānatthāya gatesu tassa vasanokāse mahākuddālena",
  "atk-s0513a4:5830_5": "caturassaṃ āvāṭaṃ khaṇitvā uddhatapaṃsuṃ bījaṃ vapanto viya udakena vikiritvā udukkhalapāsāṇānaṃ",
  "atk-s0513a4:5830_6": "upari thambhe patiṭṭhapetvā tulā ca kāje ca datvā padarāni attharitvā kaṇḍappamāṇaṃ",
  "atk-s0513a4:5830_7": "chiddaṃ katvā upari paṃsuñca kacavarañca pakkhipitvā ekena passena attano pavisanaṭṭhānaṃ",
  "atk-s0513a4:5830_8": "katvā evaṃ niṭṭhite āvāṭe paccūsakāleyeva patisīsakaṃ paṭimuñcitvā kāsāyāni paridahitvā",
  "atk-s0513a4:5830_9": "saddhiṃ visapītena sallena dhanuṃ ādāya āvāṭaṃ otaritvā aṭṭhāsi. Tamatthaṃ pakāsento satthā āha –",
  "atk-s0513a4:5831": "119.",
  "atk-s0513a4:5832": "“Khaṇitvāna kāsuṃ phalakehi chādayi, attānamodhāya dhanuñca luddo;",
  "atk-s0513a4:5833": "Passāgataṃ puthusallena nāgaṃ, samappayī dukkaṭakammakārī.",
  "atk-s0513a4:5834": "120.",
  "atk-s0513a4:5835": "“Viddho ca nāgo koñcamanādi ghoraṃ, sabbe ca nāgā ninnaduṃ ghorarūpaṃ;",
  "atk-s0513a4:5836": "Tiṇañca kaṭṭhañca raṇaṃ karontā, dhāviṃsu te aṭṭha disā samantato.",
  "atk-s0513a4:5837": "121.",
  "atk-s0513a4:5838": "“Vadhissametanti parāmasanto, kāsāvamaddakkhi dhajaṃ isīnaṃ;",
  "atk-s0513a4:5839": "Dukkhena phuṭṭhassudapādi saññā, arahaddhajo sabbhi avajjharūpo”ti.",
  "atk-s0513a4:5840_0": "Tattha odhāyāti odahitvā pavesetvā. Passāgatanti attano āvāṭassa passaṃ āgataṃ. So",
  "atk-s0513a4:5840_1": "kira dutiyadivase āgantvā nhatvā uttiṇṇo tasmiṃ mahāvisālamālake nāma padese aṭṭhāsi.",
  "atk-s0513a4:5840_2": "Athassa sarīrato udakaṃ nābhipadesena ogalitvā tena chiddena luddassa sarīre pati.",
  "atk-s0513a4:5840_3": "Tāya saññāya so mahāsattassa āgantvā ṭhitabhāvaṃ ñatvā taṃ passāgataṃ puthunā sallena",
  "atk-s0513a4:5840_4": "samappayi vijjhi. Dukkaṭakammakārīti tassa mahāsattassa kāyikacetasikassa dukkhassa",
  "atk-s0513a4:5840_5": "uppādanena dukkaṭassa kammassa kārako.",
  "atk-s0513a4:5841_0": "Koñcamanādīti koñcanādaṃ akari. Tassa kira taṃ sallaṃ nābhiyaṃ pavisitvā pihakādīni",
  "atk-s0513a4:5841_1": "sañcuṇṇetvā antāni chinditvā piṭṭhibhāgaṃ pharasunā padālentaṃ viya uggantvā ākāse",
  "atk-s0513a4:5841_2": "pakkhandi. Bhinnarajatakumbhato rajanaṃ viya pahāramukhena lohitaṃ pagghari, balavavedanā",
  "atk-s0513a4:5841_3": "uppajji. So vedanaṃ adhivāsetuṃ asakkonto vedanāppatto sakalapabbataṃ ekaninnādaṃ",
  "atk-s0513a4:5841_4": "karonto tikkhattuṃ mahantaṃ koñcanādaṃ nadi. Sabbe cāti tepi sabbe aṭṭhasahassanāgā",
  "atk-s0513a4:5841_5": "taṃ saddaṃ sutvā maraṇabhayabhītā ghorarūpaṃ ninnaduṃ anuravaṃ kariṃsu. Raṇaṃ karontāti",
  "atk-s0513a4:5841_6": "tena saddena gantvā chaddantavāraṇaṃ vedanāppattaṃ disvā “paccāmittaṃ gaṇhissāmā”ti",
  "atk-s0513a4:5841_7": "tiṇañca kaṭṭhañca cuṇṇavicuṇṇaṃ karontā samantā dhāviṃsu.",
  "atk-s0513a4:5842_0": "Vadhissametanti “bhikkhave, so chaddantavāraṇo disā pakkantesu nāgesu subhaddāya",
  "atk-s0513a4:5842_1": "kareṇuyā passe ṭhatvā sandhāretvā samassāsayamānāya vedanaṃ adhivāsetvā kaṇḍassa",
  "atk-s0513a4:5842_2": "āgataṭṭhānaṃ sallakkhento ‘sace idaṃ puratthimadisādīhi āgataṃ abhavissa, kumbhādīhi",
  "atk-s0513a4:5842_3": "pavisitvā pacchimakāyīdīhi nikkhamissa, idaṃ pana nābhiyā pavisitvā ākāsaṃ pakkhandi,",
  "atk-s0513a4:5842_4": "tasmā pathaviyaṃ ṭhitena vissaṭṭhaṃ bhavissatī’ti upadhāretvā ṭhitaṭṭhānaṃ upaparikkhitukāmo",
  "atk-s0513a4:5842_5": "“ko jānāti, kiṃ bhavissati, subhaddaṃ apanetuṃ vaṭṭatī”ti cintetvā “bhadde, aṭṭhasahassanāgā",
  "atk-s0513a4:5842_6": "mama paccāmittaṃ pariyesantā disā pakkhandā, tvaṃ idha kiṃ karosī”ti vatvā, “deva,",
  "atk-s0513a4:5842_7": "ahaṃ tumhe sandhāretvā samassāsentī ṭhitā, khamatha me”ti tikkhattuṃ padakkhiṇaṃ",
  "atk-s0513a4:5842_8": "katvā catūsu ṭhānesu vanditvā tāya ākāsaṃ pakkhandāya nāgarājā bhūmiṃ pādanakhena",
  "atk-s0513a4:5842_9": "pahari, padaraṃ uppatitvā gataṃ. So chiddena olokento sonuttaraṃ disvā “vadhissāmi",
  "atk-s0513a4:5842_10": "na”nti cittaṃ uppādetvā rajatadāmavaṇṇasoṇḍaṃ pavesetvā parāmasanto buddhānaṃ isīnaṃ",
  "atk-s0513a4:5842_11": "dhajaṃ kāsāvaṃ addakkhi. Luddo kāsāvaṃ mahāsattassa hatthe ṭhapesi. So taṃ ukkhipitvā",
  "atk-s0513a4:5842_12": "purato ṭhapesi. Athassa tena tathārūpenapi dukkhena phuṭṭhassa “arahaddhajo nāma",
  "atk-s0513a4:5842_13": "sabbhi paṇḍitehi avajjharūpo, aññadatthu sakkātabbo garukātabboyevā”ti ayaṃ saññā udapādi.",
  "atk-s0513a4:5843": "So tena saddhiṃ sallapanto gāthādvayamāha –",
  "atk-s0513a4:5844": "122.",
  "atk-s0513a4:5845": "“Anikkasāvo kāsāvaṃ, yo vatthaṃ paridahissati;",
  "atk-s0513a4:5846": "Apeto damasaccena, na so kāsāvamarahati.",
  "atk-s0513a4:5847": "123.",
  "atk-s0513a4:5848": "“Yo ca vantakasāvassa, sīlesu susamāhito;",
  "atk-s0513a4:5849": "Upeto damasaccena, sa ve kāsāvamarahatī”ti.",
  "atk-s0513a4:5850_0": "Tassattho – samma luddaputta yo puriso rāgādīhi kasāvehi anikkasāvo indriyadamena",
  "atk-s0513a4:5850_1": "ceva vacīsaccena ca apeto anupagato tehi guṇehi kasāvarasapītaṃ kāsāvavatthaṃ paridahati,",
  "atk-s0513a4:5850_2": "so taṃ kāsāvaṃ nārahati, nānucchaviko so tassa vatthassa. Yo pana tesaṃ kasāvānaṃ",
  "atk-s0513a4:5850_3": "vantattā vantakasāvo assa sīlesu susamāhito supatiṭṭhito paripuṇṇasīlācāro, so taṃ",
  "atk-s0513a4:5850_4": "kāsāvaṃ arahati nāmāti.",
  "atk-s0513a4:5851": "Evaṃ vatvā mahāsatto tasmiṃ cittaṃ nibbāpetvā “samma kimatthaṃ tvaṃ maṃ vijjhasi, kiṃ attano atthāya, udāhu aññena payojitosī”ti pucchi. Tamatthaṃ āvīkaronto satthā āha –",
  "atk-s0513a4:5852": "124.",
  "atk-s0513a4:5853": "“Samappito puthusallena nāgo, aduṭṭhacitto luddakamajjhabhāsi;",
  "atk-s0513a4:5854": "Kimatthayaṃ kissa vā samma hetu, mamaṃ vadhī kassa vāyaṃ payogo”ti.",
  "atk-s0513a4:5855_0": "Tattha kimatthayanti āyatiṃ kiṃ patthento. Kissa vāti kissa hetu kena kāraṇena, kiṃ",
  "atk-s0513a4:5855_1": "nāma tava mayā saddhiṃ veranti adhippāyo. Kassa vāti kassa vā aññassa ayaṃ payogo,",
  "atk-s0513a4:5855_2": "kena payojito maṃ avadhīti attho.",
  "atk-s0513a4:5856": "Athassa ācikkhanto luddo gāthamāha –",
  "atk-s0513a4:5857": "125.",
  "atk-s0513a4:5858": "“Kāsissa rañño mahesī bhadante, sā pūjitā rājakule subhaddā;",
  "atk-s0513a4:5859": "Taṃ addasā sā ca mamaṃ asaṃsi, dantehi atthoti ca maṃ avocā”ti.",
  "atk-s0513a4:5860_0": "Tattha pūjitāti aggamahesiṭṭhāne ṭhapetvā pūjitā. Addasāti sā kira taṃ supinante",
  "atk-s0513a4:5860_1": "addasa. Asaṃsīti sā ca mama sakkāraṃ kāretvā “himavantapadese evarūpo nāma nāgo asukasmiṃ",
  "atk-s0513a4:5860_2": "nāma ṭhāne vasatī”ti mamaṃ ācikkhi. Dantehīti tassa nāgassa chabbaṇṇaraṃsisamujjalā",
  "atk-s0513a4:5860_3": "dantā, tehi mama attho, piḷandhanaṃ kāretukāmāmhi, te me āharāti maṃ avocāti.",
  "atk-s0513a4:5861": "Taṃ sutvā “idaṃ cūḷasubhaddāya kamma”nti ñatvā mahāsatto vedanaṃ adhivāsetvā “tassā mama dantehi attho natthi, maṃ māretukāmatāya pana pahiṇī”ti dīpento gāthādvayamāha –",
  "atk-s0513a4:5862": "126.",
  "atk-s0513a4:5863": "“Bahū hime dantayugā uḷārā, ye me pitūnañca pitāmahānaṃ;",
  "atk-s0513a4:5864": "Jānāti sā kodhanā rājaputtī, vadhatthikā veramakāsi bālā.",
  "atk-s0513a4:5865": "127.",
  "atk-s0513a4:5866": "“Uṭṭhehi tvaṃ ludda kharaṃ gahetvā, dante ime chinda purā marāmi;",
  "atk-s0513a4:5867": "Vajjāsi taṃ kodhanaṃ rājaputtiṃ, nāgo hato handa imassa dantā”ti.",
  "atk-s0513a4:5868_0": "Tattha imeti tassa kira pitu pitāmahānaṃ dantā mā vinassantūti guhāyaṃ sannicitā,",
  "atk-s0513a4:5868_1": "te sandhāya evamāha. Jānātīti bahūnaṃ vāraṇānaṃ idha sannicihe dante jānāti. Vadhatthikāti",
  "atk-s0513a4:5868_2": "kevalaṃ pana sā maṃ māretukāmā appamattakaṃ dosaṃ hadaye ṭhapetvā attano veraṃ akāsi,",
  "atk-s0513a4:5868_3": "evarūpena pharusakammena matthakaṃ pāpesi. Kharanti kakacaṃ. Purā marāmīti yāva na",
  "atk-s0513a4:5868_4": "marāmi. Vajjasīti vadeyyāsi. Handa imassa dantāti hato so mayā nāgo, manoratho te",
  "atk-s0513a4:5868_5": "matthakappatto, gaṇha, ime tassa dantāti.",
  "atk-s0513a4:5869_0": "So tassa vacanaṃ sutvā nisīdanaṭṭhānā vuṭṭhāya kakacaṃ ādāya “dante chindissāmī”ti",
  "atk-s0513a4:5869_1": "tassa santikaṃ upagato. So pana ubbedhato aṭṭhāsītihattho rajatapabbato viya ṭhito,",
  "atk-s0513a4:5869_2": "tenassa so dantaṭṭhānaṃ na pāpuṇi. Atha mahāsatto kāyaṃ upanāmento heṭṭhāsīsako nipajji.",
  "atk-s0513a4:5869_3": "Tadā nesādo mahāsattassa rajatadāmasadisaṃ soṇḍaṃ maddanto abhiruhitvā kelāsakūṭe",
  "atk-s0513a4:5869_4": "viya kumbhe ṭhatvā mukhakoṭimaṃsaṃ dhanukena paharitvā anto pakkhipitvā kumbhato",
  "atk-s0513a4:5869_5": "oruyha kakacaṃ antomukhe pavesesi, ubhohi hatthehi daḷhaṃ aparāparaṃ kaḍḍhi. Mahāsattassa",
  "atk-s0513a4:5869_6": "balavavedanā uppajji, mukhaṃ lohitena pūri. Nesādo ito cito ca sañcārento kakacena",
  "atk-s0513a4:5869_7": "chindituṃ nāsakkhi. Atha naṃ mahāsatto mukhato lohitaṃ chaḍḍetvā vedanaṃ adhivāsetvā",
  "atk-s0513a4:5869_8": "“kiṃ samma chindituṃ na sakkosī”ti pucchi. “Āma, sāmī”ti. Mahāsatto satiṃ paccupaṭṭhapetvā",
  "atk-s0513a4:5869_9": "“tena hi samma mama soṇḍaṃ ukkhipitvā kakacakoṭiṃ gaṇhāpehi, mama sayaṃ soṇḍaṃ ukkhipituṃ",
  "atk-s0513a4:5869_10": "balaṃ natthī”ti āha. Nesādo tathā akāsi.",
  "atk-s0513a4:5870_0": "Mahāsatto soṇḍāya kakacaṃ gahetvā aparāparaṃ cāresi, dantā kaḷīrā viya chijjiṃsu.",
  "atk-s0513a4:5870_1": "Atha naṃ te āharāpetvā gaṇhitvā “samma luddaputta ahaṃ ime dante tuyhaṃ dadamāno",
  "atk-s0513a4:5870_2": "neva ‘mayhaṃ appiyā’ti dammi, na sakkattamārattabrahmattāni patthento, imehi pana",
  "atk-s0513a4:5870_3": "me dantehi sataguṇena sahassaguṇena satasahassaguṇena sabbaññutaññāṇadantāva piyatarā,",
  "atk-s0513a4:5870_4": "sabbaññutaññāṇappaṭivedhāya me idaṃ puññaṃ paccayo hotū”ti dante datvā “samma idaṃ",
  "atk-s0513a4:5870_5": "ṭhānaṃ kittakena kālena āgatosī”ti pucchitvā “sattamāsasattadivasādhikehi sattahi",
  "atk-s0513a4:5870_6": "saṃvaccharehī”ti vutte – “gaccha imesaṃ dantānaṃ ānubhāvena sattadivasabbhantareyeva",
  "atk-s0513a4:5870_7": "bārāṇasiṃ pāpuṇissasī”ti vatvā tassa parittaṃ katvā taṃ uyyojesi. Uyyojetvā ca pana",
  "atk-s0513a4:5870_8": "anāgatesuyeva tesu nāgesu subhaddāya ca anāgatāya kālamakāsi. Tamatthaṃ pakāsento satthā āha –",
  "atk-s0513a4:5871": "128.",
  "atk-s0513a4:5872": "“Uṭṭhāya so luddo kharaṃ gahetvā, chetvāna dantāni gajuttamassa;",
  "atk-s0513a4:5873": "Vaggū subhe appaṭime pathabyā, ādāya pakkāmi tato hi khippa”nti.",
  "atk-s0513a4:5874": "Tattha vaggūti vilāsavante. Subheti sundare. Appaṭimeti imissaṃ pathaviyaṃ aññehi dantehi asadiseti.",
  "atk-s0513a4:5875": "Tasmiṃ pakkante te nāgā paccāmittaṃ adisvā āgamiṃsu. Tamatthaṃ pakāsento satthā āha –",
  "atk-s0513a4:5876": "129.",
  "atk-s0513a4:5877": "“Bhayaṭṭitā nāgavadhena aṭṭā, ye te nāgā aṭṭha disā vidhāvuṃ;",
  "atk-s0513a4:5878": "Adisvāna posaṃ gajapaccamittaṃ, paccāgamuṃ yena so nāgarājā”ti.",
  "atk-s0513a4:5879_0": "Tattha bhayaṭṭitāti maraṇabhayena upaddutā. Aṭṭāti dukkhitā. Gajapaccamittanti gajassa",
  "atk-s0513a4:5879_1": "paccāmittaṃ. Yena soti yattha visālamālake so nāgarājā kālaṃ katvā kelāsapabbato",
  "atk-s0513a4:5879_2": "viya patito, taṃ ṭhānaṃ paccāgamunti attho.",
  "atk-s0513a4:5880_0": "Tehi pana saddhiṃ mahāsubhaddāpi āgatā. Te sabbepi aṭṭhasahassanāgā tattha roditvā",
  "atk-s0513a4:5880_1": "kanditvā mahāsattassa kulupakānaṃ paccekabuddhānaṃ santikaṃ gantvā, “bhante, tumhākaṃ",
  "atk-s0513a4:5880_2": "paccayadāyako visapītena sallena viddho kālakato, sīvathikadassanamassa āgacchathā”ti",
  "atk-s0513a4:5880_3": "vadiṃsu. Pañcasatā paccekabuddhāpi ākāsenāgantvā visālamālake otariṃsu. Tasmiṃ khaṇe",
  "atk-s0513a4:5880_4": "dve taruṇanāgā nāgarañño sarīraṃ dantehi ukkhipitvā paccekabuddhe vandāpetvā citakaṃ",
  "atk-s0513a4:5880_5": "āropetvā jhāpayiṃsu. Paccekabuddhā sabbarattiṃ āḷāhane dhammasajjhāyamakaṃsu. Aṭṭhasahassanāgā",
  "atk-s0513a4:5880_6": "āḷāhanaṃ nibbāpetvā vanditvā nhatvā mahāsubhaddaṃ purato katvā attano vasanaṭṭhānaṃ",
  "atk-s0513a4:5880_7": "agamaṃsu. Tamatthaṃ pakāsento satthā āha –",
  "atk-s0513a4:5881": "130.",
  "atk-s0513a4:5882": "“Te tattha kanditvā roditvāna nāgā, sīse sake paṃsukaṃ okiritvā;",
  "atk-s0513a4:5883": "Agamaṃsu te sabbe sakaṃ niketaṃ, purakkhatvā mahesiṃ sabbabhadda”nti.",
  "atk-s0513a4:5884": "Tattha paṃsukanti āḷāhanapaṃsukaṃ.",
  "atk-s0513a4:5885": "Sonuttaropi appatteyeva sattame divase dante ādāya bārāṇasiṃ sampāpuṇi. Tamatthaṃ pakāsento satthā āha –",
  "atk-s0513a4:5886": "131.",
  "atk-s0513a4:5887": "“Ādāya dantāni gajuttamassa, vaggū subhe appaṭime pathabyā;",
  "atk-s0513a4:5888": "Suvaṇṇarājīhi samantamodare, so luddako kāsipuraṃ upāgami;",
  "atk-s0513a4:5889": "Upanesi so rājakaññāya dante, nāgo hato handa imassa dantā”ti.",
  "atk-s0513a4:5890_0": "Tattha suvaṇṇarājīhīti suvaṇṇarājiraṃsīhi. Samantamodareti samantato obhāsante sakalavanasaṇḍaṃ",
  "atk-s0513a4:5890_1": "suvaṇṇavaṇṇaṃ viya karonte. Upanesīti ahaṃ chaddantavāraṇassa chabbaṇṇaraṃsivissajjane",
  "atk-s0513a4:5890_2": "yamakadante ādāya āgacchāmi, nagaraṃ alaṅkārāpethāti deviyā sāsanaṃ pesetvā tāya",
  "atk-s0513a4:5890_3": "rañño ārocāpetvā devanagaraṃ viya nagare alaṅkārāpite sonuttaropi nagaraṃ pavisitvā",
  "atk-s0513a4:5890_4": "pāsādaṃ āruhitvā dante upanesi, upanetvā ca pana, “ayye, yassa kira tumhe appamattakaṃ",
  "atk-s0513a4:5890_5": "dosaṃ hadaye karittha, so nāgo mayā hato mato, ‘matabhāvaṃ me āroceyyāsī’ti āha,",
  "atk-s0513a4:5890_6": "tassa matabhāvaṃ tumhe jānātha, gaṇhatha, ime tassa dantā”ti dante adāsi.",
  "atk-s0513a4:5891_0": "Sā mahāsattassa chabbaṇṇaraṃsivicittadante maṇitālavaṇṭena gahetvā ūrūsu ṭhapetvā",
  "atk-s0513a4:5891_1": "purimabhave attano pirasāmikassa dante olokentī “evarūpaṃ sobhaggappattaṃ vāraṇaṃ",
  "atk-s0513a4:5891_2": "visapītena sallena jīvitakkhayaṃ pāpetvā ime dante chinditvā sonuttaro āgato”ti mahāsattaṃ",
  "atk-s0513a4:5891_3": "anussarantī sokaṃ uppādetvā adhivāsetuṃ nāsakkhi. Athassā tattheva hadayaṃ phali,",
  "atk-s0513a4:5891_4": "taṃ divasameva kālamakāsi. Tamatthaṃ pakāsento satthā āha –",
  "atk-s0513a4:5892": "132.",
  "atk-s0513a4:5893": "“Disvāna dantāni gajuttamassa, bhattuppiyassa purimāya jātiyā;",
  "atk-s0513a4:5894": "Tattheva tassā hadayaṃ aphāli, teneva sā kālamakāsi bālā”ti.",
  "atk-s0513a4:5895": "133.",
  "atk-s0513a4:5896": "“Sambodhipatto sa mahānubhāvo, sitaṃ akāsī parisāya majjhe;",
  "atk-s0513a4:5897": "Pucchiṃsu bhikkhū suvimuttacittā, nākāraṇe pātukaronti buddhā.",
  "atk-s0513a4:5898": "134.",
  "atk-s0513a4:5899": "“Yamaddasātha dahariṃ kumāriṃ, kāsāyavatthaṃ anagāriyaṃ carantiṃ;",
  "atk-s0513a4:5900": "Sā kho tadā rājakaññā ahosi, ahaṃ tadā nāgarājā ahosiṃ.",
  "atk-s0513a4:5901": "135.",
  "atk-s0513a4:5902": "“Ādāya dantāni gajuttamassa, vaggū subhe appaṭime pathabyā;",
  "atk-s0513a4:5903": "Yo luddako kāsipuraṃ upāgami, so kho tadā devadatto ahosi.",
  "atk-s0513a4:5904": "136.",
  "atk-s0513a4:5905": "“Anāvasūraṃ cirarattasaṃsitaṃ, uccāvacaṃ caritamidaṃ purāṇaṃ;",
  "atk-s0513a4:5906": "Vītaddaro vītasoko visallo, sayaṃ abhiññāya abhāsi buddho.",
  "atk-s0513a4:5907": "137.",
  "atk-s0513a4:5908": "“Ahaṃ vo tena kālena, ahosiṃ tattha bhikkhavo;",
  "atk-s0513a4:5909": "Nāgarājā tadā homi, evaṃ dhāretha jātaka”nti. –",
  "atk-s0513a4:5910": "Imā gāthā dasabalassa guṇe vaṇṇentehi dhammasaṅgāhakattherehi ṭhapitā.",
  "atk-s0513a4:5911_0": "Tattha sitaṃ akāsīti so sambodhippatto satthā mahānubhāvo alaṅkatadhammasabhāyaṃ",
  "atk-s0513a4:5911_1": "alaṅkatadhammāsane parisamajjhe nisinno ekadivasaṃ sitaṃ akāsi. Nākāraṇeti “bhante,",
  "atk-s0513a4:5911_2": "buddhā nāma akāraṇe sitaṃ na karonti, tumhehi ca sitaṃ kataṃ, kena nu kho kāraṇena",
  "atk-s0513a4:5911_3": "sitaṃ kata”nti mahākhīṇāsavā bhikkhū pucchiṃsu. Yamaddasāthāti evaṃ puṭṭho, āvuso,",
  "atk-s0513a4:5911_4": "satthā attano sitakāraṇaṃ ācikkhanto ekaṃ daharabhikkhuniṃ dassetvā evamāha – “bhikkhave,",
  "atk-s0513a4:5911_5": "yaṃ ekaṃ daharaṃ yobbanappattaṃ kumāriṃ kāsāyavatthaṃ anagāriyaṃ upetaṃ pabbajitvā",
  "atk-s0513a4:5911_6": "imasmiṃ sāsane carantiṃ addasātha passatha, sā tadā ‘visapītena sallena nāgarājaṃ",
  "atk-s0513a4:5911_7": "vijjhitvā vadhehī”’ti sonuttarassa pesetā rājakaññā ahosi. Tena gantvā jīvitakkhayaṃ",
  "atk-s0513a4:5911_8": "pāpito ahaṃ tadā so nāgarājā ahosinti attho. Devadattoti, bhikkhave, idāni devadatto",
  "atk-s0513a4:5911_9": "tadā so luddako ahosi.",
  "atk-s0513a4:5912_0": "Anāvasūranti na avasūraṃ, anatthaṅgatasūriyanti attho. Cirarattasaṃsitanti ito ciraratte",
  "atk-s0513a4:5912_1": "anekavassakoṭimatthake saṃsitaṃ saṃsaritaṃ anuciṇṇaṃ. Idaṃ vuttaṃ hoti – āvuso, ito",
  "atk-s0513a4:5912_2": "anekavassakoṭimatthake saṃsaritampi pubbaṇhe kataṃ taṃ divasameva sāyanhe saranto",
  "atk-s0513a4:5912_3": "viya attano caritavasena uccattā tāya rājadhītāya ca sonuttarassa ca caritavasena",
  "atk-s0513a4:5912_4": "nīcattā uccānīcaṃ caritaṃ idaṃ purāṇaṃ rāgādīnaṃ darānaṃ vigatatāya vītaddaro, ñātidhanasokādīnaṃ",
  "atk-s0513a4:5912_5": "abhāvena vītasoko, rāgasallādīnaṃ vigatattā visallo attanāva jānitvā buddho abhāsīti.",
  "atk-s0513a4:5912_6": "Ahaṃ voti ettha voti nipātamattaṃ, bhikkhave, ahaṃ tena kālena tattha chaddantadahe",
  "atk-s0513a4:5912_7": "ahosinti attho. Nāgarājāti honto ca pana na añño koci tadā homi, atha kho nāgarājā",
  "atk-s0513a4:5912_8": "homīti attho. Evaṃ cārethāti tumhe taṃ jātakaṃ evaṃ dhāretha uggaṇhātha pariyāpuṇāthāti.",
  "atk-s0513a4:5913": "Imañca pana dhammadesanaṃ sutvā bahū sotāpannādayo ahesuṃ. Sā pana bhikkhunī pacchā vipassitvā arahattaṃ pattāti.",
  "atk-s0513a4:5914": "Chaddantajātakavaṇṇanā catutthā.",
  "atk-s0513a4:5916": "[515] 5. Sambhavajātakavaṇṇanā",
  "atk-s0513a4:5917": "Rajjañca paṭipannāsmāti idaṃ satthā jetavane viharanto paññāpāramiṃ ārabbha kathesi. Paccuppannavatthu mahāumaṅgajātake āvi bhavissati.",
  "atk-s0513a4:5918_0": "Atīte pana kururaṭṭhe indapatthanagare dhanañcayakorabyo nāma rājā rajjaṃ kāresi.",
  "atk-s0513a4:5918_1": "Tassa sucirato nāma brāhmaṇo purohito atthadhammānusāsako ahosi. Rājā dānādīni puññāni",
  "atk-s0513a4:5918_2": "karonto dhammena rajjamanusāsi. So ekadivasaṃ dhammayāgaṃ nāma pañhaṃ abhisaṅkharitvā",
  "atk-s0513a4:5918_3": "sucirataṃ nāma brāhmaṇaṃ purohitaṃ āsane nisīdāpetvā sakkāraṃ katvā pañhaṃ pucchanto",
  "atk-s0513a4:5918_4": "catasso gāthāyo abhāsi –",
  "atk-s0513a4:5919": "138.",
  "atk-s0513a4:5920": "“Rajjañca paṭipannāsma, ādhipaccaṃ sucīrata;",
  "atk-s0513a4:5921": "Mahattaṃ pattumicchāmi, vijetuṃ pathaviṃ imaṃ.",
  "atk-s0513a4:5922": "139.",
  "atk-s0513a4:5923": "“Dhammena no adhammena, adhammo me na ruccati;",
  "atk-s0513a4:5924": "Kiccova dhammo carito, rañño hoti sucīrata.",
  "atk-s0513a4:5925": "140.",
  "atk-s0513a4:5926": "“Idha cevāninditā yena, pecca yena aninditā;",
  "atk-s0513a4:5927": "Yasaṃ devamanussesu, yena pappomu brāhmaṇa.",
  "atk-s0513a4:5928": "141.",
  "atk-s0513a4:5929": "“Yohaṃ atthañca dhammañca, kattumicchāmi brāhmaṇa;",
  "atk-s0513a4:5930": "Taṃ tvaṃ atthañca dhammañca, brāhmaṇakkhāhi pucchito”ti.",
  "atk-s0513a4:5931_0": "Tattha rajjanti, ācariya, mayaṃ imasmiṃ sattayojanike indapatthanagare rajjañca,",
  "atk-s0513a4:5931_1": "tiyojanasatike kururaṭṭhe issarabhāvasaṅkhātaṃ ādhipaccañca. Paṭipannāsmāti adhigatā",
  "atk-s0513a4:5931_2": "bhavāma. Mahattanti idāni mahantabhāvaṃ. Pattumicchāmi vijetunti imaṃ pathaviṃ dhammena",
  "atk-s0513a4:5931_3": "abhibhavituṃ ajjhottharituṃ icchāmi. Kiccovāti avasesajanehi rañño carito dhammo",
  "atk-s0513a4:5931_4": "kicco karaṇīyataro. Rājānuvattako hi loko, so tasmiṃ dhammike sabbopi dhammiko hoti.",
  "atk-s0513a4:5931_5": "Tasmā esa dhammo nāma raññova kiccoti.",
  "atk-s0513a4:5932_0": "Idha cevāninditāti yena mayaṃ idhaloke paraloke ca aninditā. Yena pappomūti yena",
  "atk-s0513a4:5932_1": "mayaṃ nirayādīsu anibbattitvā devesu ca manussesu ca yasaṃ issariyaṃ sobhaggaṃ pāpuṇeyyāma,",
  "atk-s0513a4:5932_2": "taṃ no kāraṇaṃ kathehīti. Yohanti, brāhmaṇa, yo ahaṃ phalavipākasaṅkhātaṃ atthañca",
  "atk-s0513a4:5932_3": "tassa atthassa hetubhūtaṃ dhammañca kattuṃ samādāya vattituṃ uppādetuñca icchāmi.",
  "atk-s0513a4:5932_4": "Taṃ tvanti tassa mayhaṃ tvaṃ sukheneva nibbānagāmimaggaṃ āruyha apaṭisandhikabhāvaṃ",
  "atk-s0513a4:5932_5": "patthentassa taṃ atthañca dhammañca pucchito akkhāhi, pākaṭaṃ katvā kathehīti brāhmaṇaṃ",
  "atk-s0513a4:5932_6": "dhammayāgapañhaṃ pucchi.",
  "atk-s0513a4:5933_0": "Ayaṃ pana pañho gambhīro buddhavisayo, sabbaññubuddhameva taṃ pucchituṃ yuttaṃ, tasmiṃ",
  "atk-s0513a4:5933_1": "asati sabbaññutaññāṇapariyesakaṃ bodhisattanti. Sucirato pana attano abodhisattatāya",
  "atk-s0513a4:5933_2": "pañhaṃ kathetuṃ nāsakkhi, asakkonto ca paṇḍitamānaṃ akatvā attano asamatthabhāvaṃ",
  "atk-s0513a4:5933_3": "kathento gāthamāha –",
  "atk-s0513a4:5934": "142.",
  "atk-s0513a4:5935": "“Nāññatra vidhurā rāja, etadakkhātumarahati;",
  "atk-s0513a4:5936": "Yaṃ tvaṃ atthañca dhammañca, kattumicchasi khattiyā”ti.",
  "atk-s0513a4:5937_0": "Tassattho – avisayo esa, mahārāja, pañho mādisānaṃ. Ahañhi nevassa ādiṃ, na pariyosānaṃ",
  "atk-s0513a4:5937_1": "passāmi, andhakāraṃ paviṭṭho viya homi. Bārāṇasirañño pana purohito vidhuro nāma",
  "atk-s0513a4:5937_2": "brāhmaṇo atthi, so etaṃ ācikkheyya, taṃ ṭhapetvā yaṃ tvaṃ atthañca dhammañca kattumicchasi,",
  "atk-s0513a4:5937_3": "etaṃ akkhātuṃ na añño arahatīti.",
  "atk-s0513a4:5938": "Rājā tassa vacanaṃ sutvā “tena hi, brāhmaṇa, khippaṃ tassa santikaṃ gacchāhī”ti paṇṇākāraṃ datvā taṃ pesetukāmo hutvā gāthamāha –",
  "atk-s0513a4:5939": "143.",
  "atk-s0513a4:5940": "“Ehi kho pahito gaccha, vidhurassa upantikaṃ;",
  "atk-s0513a4:5941": "Nikkhañcimaṃ suvaṇṇassa, haraṃ gaccha sucīrata;",
  "atk-s0513a4:5942": "Abhihāraṃ imaṃ dajjā, atthadhammānusiṭṭhiyā”ti.",
  "atk-s0513a4:5943_0": "Tattha upantikanti santikaṃ. Nikkhanti pañcasuvaṇṇo eko nikkho. Ayaṃ pana rattasuvaṇṇassa",
  "atk-s0513a4:5943_1": "nikkhasahassaṃ datvā evamāha. Imaṃ dajjāti tena imasmiṃ dhammayāgapañhe kathite tassa",
  "atk-s0513a4:5943_2": "atthadhammānusiṭṭhiyā abhihārapūjaṃ karonto imaṃ nikkhasahassaṃ dadeyyāsīti.",
  "atk-s0513a4:5944_0": "Evañca pana vatvā pañhavissajjanassa likhanatthāya satasahassagghanakaṃ suvaṇṇapaṭṭañca",
  "atk-s0513a4:5944_1": "gamanatthāya yānaṃ, parivāratthāya balakāyaṃ, tañca paṇṇākāraṃ datvā taṅkhaṇaññeva",
  "atk-s0513a4:5944_2": "uyyojesi. So pana indapatthanagarā nikkhamitvā ujukameva bārāṇasiṃ agantvā yattha",
  "atk-s0513a4:5944_3": "yattha paṇḍitā vasanti, sabbāni tāni ṭhānāni upasaṅkamitvā sakalajambudīpe pañhassa",
  "atk-s0513a4:5944_4": "vissajjetāraṃ alabhitvā anupubbena bārāṇasiṃ patvā ekasmiṃ ṭhāne nivāsaṃ gahetvā",
  "atk-s0513a4:5944_5": "katipayehi janehi saddhiṃ pātarāsabhuñjanavelāya vidhurassa nivesanaṃ gantvā āgatabhāvaṃ",
  "atk-s0513a4:5944_6": "ārocāpetvā tena pakkosāpito taṃ sake ghare bhuñjamānaṃ addasa. Tamatthaṃ āvikaronto",
  "atk-s0513a4:5944_7": "satthā sattamaṃ gāthamāha –",
  "atk-s0513a4:5945": "144.",
  "atk-s0513a4:5946": "“Svādhippāgā bhāradvājo, vidhurassa upantikaṃ;",
  "atk-s0513a4:5947": "Tamaddasa mahābrahmā, asamānaṃ sake ghare”ti.",
  "atk-s0513a4:5948": "Tattha svādhippāgāti so bhāradvājagotto sucirato adhippāgā, gatoti attho. Mahābrahmāti mahābrāhmaṇo. Asamānanti bhuñjamānaṃ.",
  "atk-s0513a4:5949_0": "So pana tassa bālasahāyako ekācariyakule uggahitasippo, tasmā tena saddhiṃ ekato",
  "atk-s0513a4:5949_1": "bhuñjitvā bhattakiccapariyosāne sukhanisinno “samma kimatthaṃ āgatosī”ti puṭṭho āgamanakāraṇaṃ",
  "atk-s0513a4:5949_2": "ācikkhanto aṭṭhamaṃ gāthamāha –",
  "atk-s0513a4:5950": "145.",
  "atk-s0513a4:5951": "“Raññohaṃ pahito dūto, korabyassa yasassino;",
  "atk-s0513a4:5952": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:5953": "Taṃ tvaṃ atthañca dhammañca, vidhurakkhāhi pucchito”ti.",
  "atk-s0513a4:5954_0": "Tattha raññohanti ahaṃ rañño korabyassa yasassino dūto. Pahitoti tena pesito idhāgamiṃ.",
  "atk-s0513a4:5954_1": "Pucchesīti so yudhiṭṭhilagotto dhanañcayarājā maṃ dhammayāgapañhaṃ nāma pucchi, ahaṃ",
  "atk-s0513a4:5954_2": "kathetuṃ asakkonto “tvaṃ sakkhissasī”ti ñatvā tassa ārocesiṃ, so ca paṇṇākāraṃ datvā",
  "atk-s0513a4:5954_3": "pañhapucchanatthāya maṃ tava santikaṃ pesento “vidhurassa santikaṃ gantvā imassa",
  "atk-s0513a4:5954_4": "pañhassa atthañca pāḷidhammañca puccheyyāsī”ti abravi. “Taṃ tvaṃ idāni mayā pucchito akkhāhī”ti.",
  "atk-s0513a4:5955": "Tadā pana so brāhmaṇo “mahājanassa cittaṃ gaṇhissāmī”ti gaṅgaṃ pidahanto viya vinicchayaṃ vicāreti. Tassa pañhavissajjane okāso natthi. So tamatthaṃ ācikkhanto navamaṃ gāthamāha –",
  "atk-s0513a4:5956": "146.",
  "atk-s0513a4:5957": "“Gaṅgaṃ me pidahissanti, na taṃ sakkomi brāhmaṇa;",
  "atk-s0513a4:5958": "Apidhetuṃ mahāsindhuṃ, taṃ kathaṃ so bhavissati;",
  "atk-s0513a4:5959": "Na te sakkomi akkhātuṃ, atthaṃ dhammañca pucchito”ti.",
  "atk-s0513a4:5960_0": "Tassattho – brāhmaṇa, mayhaṃ “mahājanassa nānācittagatisaṅkhātaṃ gaṅgaṃ pidahissa”nti",
  "atk-s0513a4:5960_1": "byāpāro uppanno, tamahaṃ mahāsindhuṃ apidhetuṃ na sakkomi, tasmā kathaṃ so okāso",
  "atk-s0513a4:5960_2": "bhavissati, yasmā te ahaṃ pañhaṃ vissajjeyyaṃ. Iti cittekaggatañceva okāsañca alabhanto",
  "atk-s0513a4:5960_3": "na te sakkomi akkhātuṃ atthaṃ dhammañca pucchitoti.",
  "atk-s0513a4:5961": "Evañca pana vatvā “putto me paṇḍito mayā ñāṇavantataro, so te byākarissati, tassa santikaṃ gacchāhī”ti vatvā dasamaṃ gāthamāha –",
  "atk-s0513a4:5962": "147.",
  "atk-s0513a4:5963": "“Bhadrakāro ca me putto, oraso mama atrajo;",
  "atk-s0513a4:5964": "Taṃ tvaṃ atthañca dhammañca, gantvā pucchassu brāhmaṇā”ti.",
  "atk-s0513a4:5965": "Tattha orasoti ure saṃvaḍḍho. Atrajoti attanā jātoti.",
  "atk-s0513a4:5966": "Taṃ sutvā sucirato vidhurassa gharā nikkhamitvā bhadrakārassa bhuttapātarāsassa attano parisamajjhe nisinnakāle nivesanaṃ agamāsi. Tamatthaṃ pakāsento satthā ekādasamaṃ gāthamāha –",
  "atk-s0513a4:5967": "148.",
  "atk-s0513a4:5968": "“Svādhippāgā bhāradvājo, bhadrakārassupantikaṃ;",
  "atk-s0513a4:5969": "Tamaddasa mahābrahmā, nisinnaṃ samhi vesmanī”ti.",
  "atk-s0513a4:5970": "Tattha vesmanīti ghare.",
  "atk-s0513a4:5971": "So tattha gantvā bhadrakāramāṇavena katāsanābhihārasakkāro nisīditvā āgamanakāraṇaṃ puṭṭho dvādasamaṃ gāthamāha –",
  "atk-s0513a4:5972": "149.",
  "atk-s0513a4:5973": "“Raññohaṃ pahito dūto, korabyassa yasassino;",
  "atk-s0513a4:5974": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:5975": "Taṃ tvaṃ atthañca dhammañca, bhadrakāra pabrūhi me”ti.",
  "atk-s0513a4:5976_0": "Atha naṃ bhadrakāro, “tāta, ahaṃ imesu divasesu paradārikakamme abhiniviṭṭho, cittaṃ",
  "atk-s0513a4:5976_1": "me byākulaṃ, tena tyāhaṃ vissajjetuṃ na sakkhissāmi, mayhaṃ pana kaniṭṭho sañcayakumāro",
  "atk-s0513a4:5976_2": "nāma mayā ativiya ñāṇavantataro, taṃ puccha, so te pañhaṃ vissajjessatī”ti tassa",
  "atk-s0513a4:5976_3": "santikaṃ pesento dve gāthā abhāsi –",
  "atk-s0513a4:5977": "150.",
  "atk-s0513a4:5978": "“Maṃsakājaṃ avahāya, godhaṃ anupatāmahaṃ;",
  "atk-s0513a4:5979": "Na te sakkomi akkhātuṃ, atthaṃ dhammañca pucchito.",
  "atk-s0513a4:5980": "151.",
  "atk-s0513a4:5981": "“Sañcayo nāma me bhātā, kaniṭṭho me sucīrata;",
  "atk-s0513a4:5982": "Taṃ tvaṃ atthañca dhammañca, gantvā pucchassu brāhmaṇā”ti.",
  "atk-s0513a4:5983_0": "Tattha maṃsakājanti yathā nāma puriso thūlamigamaṃsaṃ kājenādāya gacchanto antarāmagge",
  "atk-s0513a4:5983_1": "godhapotakaṃ disvā maṃsakājaṃ chaḍḍetvā taṃ anubandheyya, evameva attano ghare vasavattiniṃ",
  "atk-s0513a4:5983_2": "bhariyaṃ chaḍḍetvā parassa rakkhitagopitaṃ itthiṃ anubandhanto homīti dīpento evamāhāti.",
  "atk-s0513a4:5984": "So tasmiṃ khaṇe sañcayassa nivesanaṃ gantvā tena katasakkāro āgamanakāraṇaṃ puṭṭho ācikkhi. Tamatthaṃ pakāsento satthā dve gāthā abhāsi –",
  "atk-s0513a4:5985": "152.",
  "atk-s0513a4:5986": "“Svādhippāgā bhāradvājo, sañcayassa upantikaṃ;",
  "atk-s0513a4:5987": "Tamaddasa mahābrahmā, nisinnaṃ samhi vesmani.",
  "atk-s0513a4:5988": "153.",
  "atk-s0513a4:5989": "“Raññohaṃ pahito dūto, korabyassa yasassino;",
  "atk-s0513a4:5990": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:5991": "Taṃ tvaṃ atthañca dhammañca, sañcayakkhāhi pucchito”ti.",
  "atk-s0513a4:5992_0": "Sañcayakumāro pana tadā paradārameva sevati. Athassa so “ahaṃ, tāta, paradāraṃ sevāmi,",
  "atk-s0513a4:5992_1": "sevanto ca pana gaṅgaṃ otaritvā paratīraṃ gacchāmi, taṃ maṃ sāyañca pāto ca nadiṃ",
  "atk-s0513a4:5992_2": "tarantaṃ maccu gilati nāma, tena cittaṃ me byākulaṃ, na tyāhaṃ ācikkhituṃ sakkhissāmi,",
  "atk-s0513a4:5992_3": "kaniṭṭho pana me sambhavakumāro nāma atthi jātiyā sattavassiko, mayā sataguṇena sahassaguṇena",
  "atk-s0513a4:5992_4": "satasahassaguṇenādhikañāṇataro, so te ācikkhissati, gaccha taṃ pucchāhī”ti āha. Imamatthaṃ",
  "atk-s0513a4:5992_5": "pakāsento satthā dve gāthā abhāsi –",
  "atk-s0513a4:5993": "154.",
  "atk-s0513a4:5994": "“Sadā maṃ gilate maccu, sāyaṃ pāto sucīrata;",
  "atk-s0513a4:5995": "Na te sakkomi akkhātuṃ, atthaṃ dhammañca pucchito.",
  "atk-s0513a4:5996": "155.",
  "atk-s0513a4:5997": "“Sambhavo nāma me bhātā, kaniṭṭho me sucīrata;",
  "atk-s0513a4:5998": "Taṃ tvaṃ atthañca dhammañca, gantvā pucchassu brāhmaṇā”ti.",
  "atk-s0513a4:5999": "Taṃ sutvā sucirato “ayaṃ pañho imasmiṃ loke abbhuto bhavissati, imaṃ pañhaṃ vissajjetuṃ samattho nāma natthi maññe”ti cintetvā dve gāthā abhāsi –",
  "atk-s0513a4:6000": "156.",
  "atk-s0513a4:6001": "“Abbhuto vata bho dhammo, nāyaṃ asmāka ruccati;",
  "atk-s0513a4:6002": "Tayo janā pitāputtā, te su paññāya no vidū.",
  "atk-s0513a4:6003": "157.",
  "atk-s0513a4:6004": "“Na taṃ sakkotha akkhātuṃ, atthaṃ dhammañca pucchitā;",
  "atk-s0513a4:6005": "Kathaṃ nu daharo jaññā, atthaṃ dhammañca pucchito”ti.",
  "atk-s0513a4:6006_0": "Tattha nāyanti ayaṃ pañhadhammo abbhuto, imaṃ kathetuṃ samatthena nāma na bhavitabbaṃ,",
  "atk-s0513a4:6006_1": "tasmā yaṃ tvaṃ “kumāro kathessatī”ti vadati, nāyaṃ asmākaṃ ruccati. Te sūti ettha",
  "atk-s0513a4:6006_2": "su-kāro nipātamattaṃ. Pitāti vidhuro paṇḍito, puttā bhadrakāro sañcayo cāti tepi",
  "atk-s0513a4:6006_3": "tayo pitāputtā paññāya imaṃ dhammaṃ no vidū, na vijānanti, añño ko jānissatīti attho.",
  "atk-s0513a4:6006_4": "Na tanti tumhe tayo janā pucchitā etaṃ akkhātuṃ na sakkotha, daharo sattavassiko",
  "atk-s0513a4:6006_5": "kumāro pucchito kathaṃ nu jaññā, kena kāraṇena jānituṃ sakkhissatīti attho.",
  "atk-s0513a4:6007_0": "Taṃ sutvā sañcayakumāro, “tāta, sambhavakumāraṃ ‘daharo’ti mā uññāsi, sacepi pañhavissajjanenātthiko,",
  "atk-s0513a4:6007_1": "gaccha naṃ pucchā”ti atthadīpanāhi upamāhi kumārassa vaṇṇaṃ pakāsento dvādasa gāthā abhāsi –",
  "atk-s0513a4:6008": "158.",
  "atk-s0513a4:6009": "“Mā naṃ daharoti uññāsi, apucchitvāna sambhavaṃ;",
  "atk-s0513a4:6010": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6011": "159.",
  "atk-s0513a4:6012": "“Yathāpi cando vimalo, gacchaṃ ākāsadhātuyā;",
  "atk-s0513a4:6013": "Sabbe tārāgaṇe loke, ābhāya atirocati.",
  "atk-s0513a4:6014": "160.",
  "atk-s0513a4:6015": "“Evampi daharūpeto, paññāyogena sambhavo;",
  "atk-s0513a4:6016": "Mā naṃ daharoti uññāsi, apucchitvāna sambhavaṃ;",
  "atk-s0513a4:6017": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6018": "161.",
  "atk-s0513a4:6019": "“Yathāpi rammako māso, gimhānaṃ hoti brāhmaṇa;",
  "atk-s0513a4:6020": "Atevaññehi māsehi, dumapupphehi sobhati.",
  "atk-s0513a4:6021": "162.",
  "atk-s0513a4:6022": "“Evampi daharūpeto, paññāyogena sambhavo;",
  "atk-s0513a4:6023": "Mā naṃ daharoti uññāsi, apucchitvāna sambhavaṃ;",
  "atk-s0513a4:6024": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6025": "163.",
  "atk-s0513a4:6026": "“Yathāpi himavā brahme, pabbato gandhamādano;",
  "atk-s0513a4:6027": "Nānārukkhehi sañchanno, mahābhūtagaṇālayo;",
  "atk-s0513a4:6028": "Osadhehi ca dibbehi, disā bhāti pavāti ca.",
  "atk-s0513a4:6029": "164.",
  "atk-s0513a4:6030": "“Evampi daharūpeto, paññāyogena sambhavo;",
  "atk-s0513a4:6031": "Mā naṃ daharoti uññāsi, apucchitvāna sambhavaṃ;",
  "atk-s0513a4:6032": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6033": "165.",
  "atk-s0513a4:6034": "“Yathāpi pāvako brahme, accimālī yasassimā;",
  "atk-s0513a4:6035": "Jalamāno vane gacche, analo kaṇhavattanī.",
  "atk-s0513a4:6036": "166.",
  "atk-s0513a4:6037": "“Ghatāsano dhūmaketu, uttamāhevanandaho;",
  "atk-s0513a4:6038": "Nisīthe pabbataggasmiṃ, pahūtedho virocati.",
  "atk-s0513a4:6039": "167.",
  "atk-s0513a4:6040": "“Evampi daharūpeto, paññāyogena sambhavo;",
  "atk-s0513a4:6041": "Mā naṃ daharoti uññāsi, apucchitvāna sambhavaṃ;",
  "atk-s0513a4:6042": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6043": "168.",
  "atk-s0513a4:6044": "“Javena bhadraṃ jānanti, balibaddañca vāhiye;",
  "atk-s0513a4:6045": "Dohena dhenuṃ jānanti, bhāsamānañca paṇḍitaṃ.",
  "atk-s0513a4:6046": "169.",
  "atk-s0513a4:6047": "“Evampi daharūpeto, paññāyogena sambhavo;",
  "atk-s0513a4:6048": "Mā naṃ daharoti uññāsi, apucchitvāna sambhavaṃ;",
  "atk-s0513a4:6049": "Pucchitvā sambhavaṃ jaññā, atthaṃ dhammañca brāhmaṇā”ti.",
  "atk-s0513a4:6050_0": "Tattha jaññāti jānissasi. Candoti puṇṇacando. Vimaloti abbhādimalavirahito. Evampi",
  "atk-s0513a4:6050_1": "daharūpetoti evaṃ sambhavakumāro daharabhāvena upetopi paññāyogena sakalajambudīpatale",
  "atk-s0513a4:6050_2": "avasese paṇḍite atikkamitvā virocati. Rammakoti cittamāso. Atevaññehīti ativiya aññehi",
  "atk-s0513a4:6050_3": "ekādasahi māsehi. Evanti evaṃ sambhavopi paññāyogena sobhati. Himavāti himapātasamaye",
  "atk-s0513a4:6050_4": "himayuttoti himavā, gimhakāle himaṃ vamatīti himavā. Sampattaṃ janaṃ gandhena madayatīti",
  "atk-s0513a4:6050_5": "gandhamādano. Mahābhūtagaṇālayoti devagaṇānaṃ nivāso. Disā bhātīti sabbadisā ekobhāsā",
  "atk-s0513a4:6050_6": "viya karoti. Pavātīti gandhena sabbadisā vāyati. Evanti evaṃ sambhavopi paññāyogena",
  "atk-s0513a4:6050_7": "sabbadisā bhāti ceva pavāti ca.",
  "atk-s0513a4:6051_0": "Yasassimāti tejasampattiyā yasassimā. Accimālīti accīhi yutto. Jalamāno vane gaccheti",
  "atk-s0513a4:6051_1": "gacchasaṅkhāte mahāvane jalanto carati. Analoti atitto. Gatamaggassa kaṇhabhāvena",
  "atk-s0513a4:6051_2": "kaṇhavattanī. Yaññe āhutivasena āhutaṃ ghataṃ asnātīti ghatāsano. Dhūmo ketukiccaṃ",
  "atk-s0513a4:6051_3": "assa sādhetīti dhūmaketu. Uttamāhevanandahoti ahevanaṃ vuccati vanasaṇḍo, uttamaṃ",
  "atk-s0513a4:6051_4": "vanasaṇḍaṃ dahatīti attho. Nisītheti rattibhāge. Pabbataggasminti pabbatasikhare.",
  "atk-s0513a4:6051_5": "Pahūtedhoti pahūtaindhano. Virocatīti sabbadisāsu obhāsati. Evanti evaṃ mama kaniṭṭho",
  "atk-s0513a4:6051_6": "sambhavakumāro daharopi paññāyogena virocati. Bhadranti bhadraṃ assājānīyaṃ javasampattiyā",
  "atk-s0513a4:6051_7": "jānanti, na sarīrena. Vāhiyeti vahitabbabhāre sati bhāravahatāya “ahaṃ uttamo”ti",
  "atk-s0513a4:6051_8": "balibaddaṃ jānanti. Dohenāti dohasampattiyā dhenuṃ “sukhīrā”ti jānanti. Bhāsamānanti",
  "atk-s0513a4:6051_9": "ettha “nābhāsamānaṃ jānanti, missaṃ bālehi paṇḍita”nti suttaṃ āharitabbaṃ.",
  "atk-s0513a4:6052_0": "Sucirato evaṃ tasmiṃ sambhavaṃ vaṇṇente “pañhaṃ pucchitvā jānissāmī”ti “kahaṃ pana",
  "atk-s0513a4:6052_1": "te kumāra kaniṭṭho”ti pucchi. Athassa so sīhapañjaraṃ vivaritvā hatthaṃ pasāretvā",
  "atk-s0513a4:6052_2": "“yo esa pāsādadvāre antaravīthiyā kumārakehi saddhiṃ suvaṇṇavaṇṇo kīḷati, ayaṃ mama",
  "atk-s0513a4:6052_3": "kaniṭṭho, upasaṅkamitvā taṃ puccha, buddhalīḷāya te pañhaṃ kathessatī”ti āha. Sucirato",
  "atk-s0513a4:6052_4": "tassa vacanaṃ sutvā pāsādā oruyha kumārassa santikaṃ agamāsi. Kāya velāyāti? Kumārassa",
  "atk-s0513a4:6052_5": "nivatthasāṭakaṃ mocetvā khandhe khipitvā ubhohi hatthehi paṃsuṃ gahetvā ṭhitavelāya.",
  "atk-s0513a4:6052_6": "Tamatthaṃ āvikaronto satthā gāthamāha –",
  "atk-s0513a4:6053": "170.",
  "atk-s0513a4:6054": "“Svādhippāgā bhāradvājo, sambhavassa upantikaṃ;",
  "atk-s0513a4:6055": "Tamaddasa mahābrahmā, kīḷamānaṃ bahīpure”ti.",
  "atk-s0513a4:6056": "Tattha bahīpureti bahinivesane.",
  "atk-s0513a4:6057_0": "Mahāsattopi brāhmaṇaṃ āgantvā purato ṭhitaṃ disvā “tāta, kenatthenāgatosī”ti pucchitvā,",
  "atk-s0513a4:6057_1": "“tāta, kumāra ahaṃ jambudīpatale āhiṇḍanto mayā pucchitaṃ pañhaṃ kathetuṃ samatthaṃ",
  "atk-s0513a4:6057_2": "alabhitvā tava santikaṃ āgatomhī”ti vutte “sakalajambudīpe kira avinicchito pañho",
  "atk-s0513a4:6057_3": "mama santikaṃ āgato, ahaṃ ñāṇena mahallako”ti hirottappaṃ paṭilabhitvā hatthagataṃ",
  "atk-s0513a4:6057_4": "paṃsuṃ chaḍḍetvā khandhato sāṭakaṃ ādāya nivāsetvā “puccha, brāhmaṇa, buddhalīḷāya",
  "atk-s0513a4:6057_5": "te kathessāmī”ti sabbaññupavāraṇaṃ pavāresi. Tato brāhmaṇo –",
  "atk-s0513a4:6058": "171.",
  "atk-s0513a4:6059": "“Raññohaṃ pahito dūto, korabyassa yasassino;",
  "atk-s0513a4:6060": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:6061": "Taṃ tvaṃ atthañca dhammañca, sambhavakkhāhi pucchito”ti. –",
  "atk-s0513a4:6062": "Gāthāya pañhaṃ pucchi.",
  "atk-s0513a4:6063": "Tassa attho sambhavapaṇḍitassa gaganamajjhe puṇṇacando viya pākaṭo ahosi.",
  "atk-s0513a4:6064": "Atha naṃ “tena hi suṇohī”ti vatvā dhammayāgapañhaṃ vissajjento gāthamāha –",
  "atk-s0513a4:6065": "172.",
  "atk-s0513a4:6066": "“Taggha te ahamakkhissaṃ, yathāpi kusalo tathā;",
  "atk-s0513a4:6067": "Rājā ca kho taṃ jānāti, yadi kāhati vā na vā”ti.",
  "atk-s0513a4:6068_0": "Tassa antaravīthiyaṃ ṭhatvā madhurassarena dhammaṃ desentassa saddo dvādasayojanikaṃ",
  "atk-s0513a4:6068_1": "sakalabārāṇasinagaraṃ avatthari. Atha rājā ca uparājādayo ca sabbe sannipatiṃsu.",
  "atk-s0513a4:6068_2": "Mahāsatto mahājanassa majjhe dhammadesanaṃ paṭṭhapesi.",
  "atk-s0513a4:6069_0": "Tattha tagghāti ekaṃsavacanaṃ. Yathāpi kusaloti yathā atikusalo sabbaññubuddho ācikkhati,",
  "atk-s0513a4:6069_1": "tathā te ekaṃseneva ahamakkhissanti attho. Rājā ca kho tanti ahaṃ taṃ pañhaṃ yathā",
  "atk-s0513a4:6069_2": "tumhākaṃ rājā jānituṃ sakkoti, tathā kathessāmi. Tato uttari rājā eva taṃ jānāti,",
  "atk-s0513a4:6069_3": "yadi karissati vā na vā karissati, karontassa vā akarontassa vā tassevetaṃ bhavissati,",
  "atk-s0513a4:6069_4": "mayhaṃ pana doso natthīti dīpeti.",
  "atk-s0513a4:6070": "Evaṃ imāya gāthāya pañhakathanaṃ paṭijānitvā idāni dhammayāgapañhaṃ kathento āha –",
  "atk-s0513a4:6071": "173.",
  "atk-s0513a4:6072": "“Ajja suveti saṃseyya, raññā puṭṭho sucīrata;",
  "atk-s0513a4:6073": "Mā katvā avasī rājā, atthe jāte yudhiṭṭhilo.",
  "atk-s0513a4:6074": "174.",
  "atk-s0513a4:6075": "“Ajjhattaññeva saṃseyya, raññā puṭṭho sucīrata;",
  "atk-s0513a4:6076": "Kummaggaṃ na niveseyya, yathā mūḷho acetaso.",
  "atk-s0513a4:6077": "175.",
  "atk-s0513a4:6078": "“Attānaṃ nātivatteyya, adhammaṃ na samācare;",
  "atk-s0513a4:6079": "Atitthe nappatāreyya, anatthe na yuto siyā.",
  "atk-s0513a4:6080": "176.",
  "atk-s0513a4:6081": "“Yo ca etāni ṭhānāni, kattuṃ jānāti khattiyo;",
  "atk-s0513a4:6082": "Sadā so vaḍḍhate rājā, sukkapakkheva candimā.",
  "atk-s0513a4:6083": "177.",
  "atk-s0513a4:6084": "“Ñātīnañca piyo hoti, mittesu ca virocati;",
  "atk-s0513a4:6085": "Kāyassa bhedā sappañño, saggaṃ so upapajjatī”ti.",
  "atk-s0513a4:6086_0": "Tattha saṃseyyāti katheyya. Idaṃ vuttaṃ hoti – tāta, sucirata sace tumhākaṃ raññā",
  "atk-s0513a4:6086_1": "“ajja dānaṃ dema, sīlaṃ rakkhāma, uposathakammaṃ karomā”ti koci puṭṭho, “mahārāja,",
  "atk-s0513a4:6086_2": "ajja tāva pāṇaṃ hanāma, kāme paribhuñjāma, suraṃ pivāma, kusalaṃ pana karissāma suve”ti",
  "atk-s0513a4:6086_3": "rañño katheyya, tassa atimahantassapi amaccassa vacanaṃ katvā tumhākaṃ rājā yudhiṭṭhilagotto",
  "atk-s0513a4:6086_4": "tathārūpe atthe jāte taṃ divasaṃ pamādena vītināmento mā avasi, tassa vacanaṃ akatvā",
  "atk-s0513a4:6086_5": "uppannaṃ kusalacittaṃ aparihāpetvā kusalapaṭisaṃyuttaṃ kammaṃ karotuyeva, idamassa",
  "atk-s0513a4:6086_6": "katheyyāsīti. Evaṃ mahāsatto imāya gāthāya –",
  "atk-s0513a4:6087": "“Ajjeva kiccamātappaṃ, ko jaññā maraṇaṃ suve”ti. –",
  "atk-s0513a4:6088": "Bhaddekarattasuttañceva,",
  "atk-s0513a4:6089": "“Appamādo amatapadaṃ, pamādo maccuno pada”nti. –",
  "atk-s0513a4:6090": "Appamādovādañca kathesi.",
  "atk-s0513a4:6091_0": "Ajjhattaññevāti, tāta, sucirata sambhavapaṇḍito tayā dhammayāgapañhe pucchite kiṃ",
  "atk-s0513a4:6091_1": "kathesīti raññā puṭṭho samāno tumhākaṃ rañño ajjhattaññeva saṃseyya, niyakajjhattasaṅkhātaṃ",
  "atk-s0513a4:6091_2": "khandhapañcakaṃ hutvā abhāvato aniccanti katheyyāsi. Ettāvatā mahāsatto –",
  "atk-s0513a4:6092": "“Sabbe saṅkhārā aniccāti, yadā paññāya passati”. –",
  "atk-s0513a4:6093": "“Aniccā vata saṅkhārā, uppādavayadhammino”ti. –",
  "atk-s0513a4:6094": "Evaṃ vibhāvitaṃ aniccataṃ kathesīti.",
  "atk-s0513a4:6095_0": "Kummagganti, brāhmaṇa, yathā mūḷho acetano andhabālaputhujjano dvāsaṭṭhidiṭṭhigatasaṅkhātaṃ",
  "atk-s0513a4:6095_1": "kummaggaṃ sevati, evaṃ tava rājā taṃ kummaggaṃ na seveyya, niyyānikaṃ dasakusalakammapathamaggameva",
  "atk-s0513a4:6095_2": "sevatu, evamassa vadeyyāsīti.",
  "atk-s0513a4:6096_0": "Attānanti imaṃ sugatiyaṃ ṭhitaṃ attabhāvaṃ nātivatteyya, yena kammena tisso kusalasampattiyo",
  "atk-s0513a4:6096_1": "sabbakāmasagge atikkamitvā apāye nibbattanti, taṃ kammaṃ na kareyyāti attho. Adhammanti",
  "atk-s0513a4:6096_2": "tividhaduccaritasaṅkhātaṃ adhammaṃ na samācareyya. Atittheti dvāsaṭṭhidiṭṭhisaṅkhāte",
  "atk-s0513a4:6096_3": "atitthe nappatāreyya na otāreyya. “Na tāreyyā”tipi pāṭho, attano diṭṭhānugatimāpajjantaṃ",
  "atk-s0513a4:6096_4": "janaṃ na otāreyya. Anattheti akāraṇe. Na yutoti yuttapayutto na siyā. Brāhmaṇa, yadi",
  "atk-s0513a4:6096_5": "te rājā dhammayāgapañhe vattitukāmo, “imasmiṃ ovāde vattatū”ti tassa katheyyāsīti",
  "atk-s0513a4:6096_6": "ayamettha adhippāyo.",
  "atk-s0513a4:6097_0": "Sadāti satataṃ. Idaṃ vuttaṃ hoti – “yo khattiyo etāni kāraṇāni kātuṃ jānāti, so rājā",
  "atk-s0513a4:6097_1": "sukkapakkhe cando viya sadā vaḍḍhatī”ti. Virocatīti mittāmaccānaṃ majjhe attano sīlācārañāṇādīhi",
  "atk-s0513a4:6097_2": "guṇehi sobhati virocatīti.",
  "atk-s0513a4:6098_0": "Evaṃ mahāsatto gaganatale candaṃ uṭṭhāpento viya buddhalīḷāya brāhmaṇassa pañhaṃ",
  "atk-s0513a4:6098_1": "kathesi. Mahājano nadanto selento apphoṭento sādhukārasahassāni adāsi, celukkhepe",
  "atk-s0513a4:6098_2": "ca aṅguliphoṭe ca pavattesi, hatthapiḷandhanādīni khipi. Evaṃ khittadhanaṃ koṭimattaṃ",
  "atk-s0513a4:6098_3": "ahosi. Rājāpissa tuṭṭho mahantaṃ yasaṃ adāsi. Suciratopi nikkhasahassena pūjaṃ katvā",
  "atk-s0513a4:6098_4": "suvaṇṇapaṭṭe jātihiṅgulakena pañhavissajjanaṃ likhitvā indapatthanagaraṃ gantvā rañño",
  "atk-s0513a4:6098_5": "dhammayāgapañhaṃ kathesi. Rājā tasmiṃ dhamme vattitvā saggapuraṃ pūresi.",
  "atk-s0513a4:6099_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahāpaññoyevā”ti",
  "atk-s0513a4:6099_1": "vatvā jātakaṃ samodhānesi “tadā dhanañcayarājā ānando ahosi, sucirato anuruddho,",
  "atk-s0513a4:6099_2": "vidhuro kassapo, bhadrakāro moggallāno, sañcayamāṇavo sāriputto, sambhavapaṇḍito",
  "atk-s0513a4:6099_3": "pana ahameva ahosi”nti.",
  "atk-s0513a4:6100": "Sambhavajātakavaṇṇanā pañcamā.",
  "atk-s0513a4:6102": "[516] 6. Mahākapijātakavaṇṇanā",
  "atk-s0513a4:6103_0": "Bārāṇasyaṃ ahū rājāti idaṃ satthā veḷuvane viharanto devadattassa silāpavijjhanaṃ",
  "atk-s0513a4:6103_1": "ārabbha kathesi. Tena hi dhanuggahe payojetvā aparabhāge silāya paviddhāya bhikkhūhi",
  "atk-s0513a4:6103_2": "devadattassa avaṇṇe kathite satthā “na, bhikkhave, idāneva, pubbepi devadatto mayhaṃ",
  "atk-s0513a4:6103_3": "silaṃ pavijjhiyevā”ti vatvā atītaṃ āhari.",
  "atk-s0513a4:6104_0": "Atīte bārāṇasiyaṃ brahmadatte rajjaṃ kārente kāsikagāmake eko kassakabrāhmaṇo khettaṃ",
  "atk-s0513a4:6104_1": "kasitvā goṇe vissajjetvā kuddālakammaṃ kātuṃ ārabhi. Goṇā ekasmiṃ gacche paṇṇāni",
  "atk-s0513a4:6104_2": "khādantā anukkamena aṭaviṃ pavisitvā palāyiṃsu. So velaṃ sallakkhetvā kuddālaṃ ṭhapetvā",
  "atk-s0513a4:6104_3": "goṇe olokento adisvā domanassappatto te pariyesanto antoaṭaviṃ pavisitvā āhiṇḍanto",
  "atk-s0513a4:6104_4": "himavantaṃ pāvisi. So tattha disāmūḷho hutvā sattāhaṃ nirāhāro vicaranto ekaṃ tindukarukkhaṃ",
  "atk-s0513a4:6104_5": "disvā abhiruyha phalāni khādanto tindukarukkhato parigaḷitvā saṭṭhihatthe narakapapāte",
  "atk-s0513a4:6104_6": "pati. Tatrassa dasa divasā vītivattā. Tadā bodhisatto kapiyoniyaṃ nibbattitvā phalāphalāni",
  "atk-s0513a4:6104_7": "khādanto taṃ purisaṃ disvā silāya yoggaṃ katvā taṃ purisaṃ uddharitvā silāya matthake",
  "atk-s0513a4:6104_8": "nisīdāpetvā evamāha – “bho brāhmaṇa, ahaṃ kilamāmi, muhuttaṃ niddāyissāmi, maṃ rakkhāhī”ti.",
  "atk-s0513a4:6104_9": "So tassa niddāyantassa silāya matthakaṃ padālesi. Mahāsatto tassa taṃ kammaṃ ñatvā",
  "atk-s0513a4:6104_10": "uppatitvā sākhāya nisīditvā “bho purisa, tvaṃ bhūmiyā gaccha, ahaṃ sākhaggena tuyhaṃ",
  "atk-s0513a4:6104_11": "maggaṃ ācikkhanto gamissāmī”ti taṃ purisaṃ araññato nīharitvā magge ṭhapetvā pabbatapādameva",
  "atk-s0513a4:6104_12": "pāvisi. So puriso mahāsatte aparajjhitvā kuṭṭhī hutvā diṭṭhadhammeyeva manussapeto ahosi.",
  "atk-s0513a4:6105_0": "So satta vassāni dukkhapīḷito vicaranto bārāṇasiyaṃ migājinaṃ nāma uyyānaṃ pavisitvā",
  "atk-s0513a4:6105_1": "pākārantare kadalipaṇṇaṃ attharitvā vedanāppatto nipajji. Tadā bārāṇasirājā uyyānaṃ",
  "atk-s0513a4:6105_2": "gantvā tattha vicaranto taṃ disvā “kosi tvaṃ, kiṃ vā katvā imaṃ dukkhaṃ patto”ti",
  "atk-s0513a4:6105_3": "pucchi. Sopissa sabbaṃ vitthārato ācikkhi. Tamatthaṃ pakāsento satthā āha –",
  "atk-s0513a4:6106": "178.",
  "atk-s0513a4:6107": "“Bārāṇasyaṃ ahū rājā, kāsīnaṃ raṭṭhavaḍḍhano;",
  "atk-s0513a4:6108": "Mittāmaccaparibyūḷho, agamāsi migājinaṃ.",
  "atk-s0513a4:6109": "179.",
  "atk-s0513a4:6110": "“Tattha brāhmaṇamaddakkhi, setaṃ citraṃ kilāsinaṃ;",
  "atk-s0513a4:6111": "Viddhastaṃ koviḷāraṃva, kisaṃ dhamanisanthataṃ.",
  "atk-s0513a4:6112": "180.",
  "atk-s0513a4:6113": "“Paramakāruññataṃ pattaṃ, disvā kicchagataṃ naraṃ;",
  "atk-s0513a4:6114": "Avaca byamhito rājā, yakkhānaṃ katamo nusi.",
  "atk-s0513a4:6115": "181.",
  "atk-s0513a4:6116": "“Hatthapādā ca te setā, tato setataraṃ siro;",
  "atk-s0513a4:6117": "Gattaṃ kammāsavaṇṇaṃ te, kilāsabahulo casi.",
  "atk-s0513a4:6118": "182.",
  "atk-s0513a4:6119": "“Vaṭṭanāvaḷisaṅkāsā, piṭṭhi te ninnatunnatā;",
  "atk-s0513a4:6120": "Kāḷapabbāva te aṅgā, nāññaṃ passāmi edisaṃ.",
  "atk-s0513a4:6121": "183.",
  "atk-s0513a4:6122": "“Ugghaṭṭapādo tasito, kiso dhamanisanthato;",
  "atk-s0513a4:6123": "Chāto ātattarūposi, kutosi kattha gacchati.",
  "atk-s0513a4:6124": "184.",
  "atk-s0513a4:6125": "“Duddasī appakārosi, dubbaṇṇo bhīmadassano;",
  "atk-s0513a4:6126": "Janetti yāpi te mātā, na taṃ iccheyya passituṃ.",
  "atk-s0513a4:6127": "185.",
  "atk-s0513a4:6128": "“Kiṃ kammamakaraṃ pubbe, kaṃ avajjhaṃ aghātayi;",
  "atk-s0513a4:6129": "Kibbisaṃ yaṃ karitvāna, idaṃ dukkhaṃ upāgamī”ti.",
  "atk-s0513a4:6130_0": "Tattha bārāṇasyanti bārāṇasiyaṃ. Mittāmaccaparibyūḷhoti mittehi ca daḷhabhattīhi",
  "atk-s0513a4:6130_1": "amaccehi ca parivuto. Migājinanti evaṃnāmakaṃ uyyānaṃ. Setanti setakuṭṭhena setaṃ",
  "atk-s0513a4:6130_2": "kabarakuṭṭhena vicitraṃ paribhinnena kaṇḍūyanakilāsakuṭṭhena kilāsinaṃ vedanāppattaṃ",
  "atk-s0513a4:6130_3": "kadalipaṇṇe nipannaṃ addasa. Viddhastaṃ koviḷāraṃvāti vaṇamukhehi paggharantena maṃsena",
  "atk-s0513a4:6130_4": "viddhastaṃ pupphitakoviḷārasadisaṃ. Kisanti ekaccesu padesesu aṭṭhicammamattasarīraṃ",
  "atk-s0513a4:6130_5": "sirājālasanthataṃ. Byamhitoti bhīto vimhayamāpanno vā. Yakkhānanti yakkhānaṃ antare",
  "atk-s0513a4:6130_6": "tvaṃ katarayakkho nāmāsi. Vaṭṭanāvaḷisaṅkāsāti piṭṭhikaṇṭakaṭṭhāne āvunitvā ṭhapitāvaṭṭanāvaḷisadisā.",
  "atk-s0513a4:6130_7": "Aṅgāti kāḷapabbavallisadisāni te aṅgāni. Nāññanti aññaṃ purisaṃ edisaṃ na passāmi.",
  "atk-s0513a4:6130_8": "Ugghaṭṭapādoti rajokiṇṇapādo. Ātattarūpoti sukkhasarīro. Duddasīti dukkhena passitabbo.",
  "atk-s0513a4:6130_9": "Appakārosīti sarīrappakārarahitosi, dussaṇṭhānosīti attho. Kiṃ kammamakaranti ito",
  "atk-s0513a4:6130_10": "pubbe kiṃ kammaṃ akaraṃ, akāsīti attho. Kibbisanti dāruṇakammaṃ.",
  "atk-s0513a4:6131": "Tato paraṃ brāhmaṇo āha –",
  "atk-s0513a4:6132": "186.",
  "atk-s0513a4:6133": "“Taggha te ahamakkhissaṃ, yathāpi kusalo tathā;",
  "atk-s0513a4:6134": "Saccavādiñhi lokasmiṃ, pasaṃsantīdha paṇḍitā.",
  "atk-s0513a4:6135": "187.",
  "atk-s0513a4:6136": "“Eko caraṃ gogaveso, mūḷho accasariṃ vane;",
  "atk-s0513a4:6137": "Araññe irīṇe vivane, nānākuñjarasevite.",
  "atk-s0513a4:6138": "188.",
  "atk-s0513a4:6139": "“Vāḷamigānucarite, vippanaṭṭhosmi kānane;",
  "atk-s0513a4:6140": "Acariṃ tattha sattāhaṃ, khuppipāsasamappito.",
  "atk-s0513a4:6141": "189.",
  "atk-s0513a4:6142": "“Tattha tindukamaddakkhiṃ, visamaṭṭhaṃ bubhukkhito;",
  "atk-s0513a4:6143": "Papātamabhilambantaṃ, sampannaphaladhārinaṃ.",
  "atk-s0513a4:6144": "190.",
  "atk-s0513a4:6145": "“Vātassitāni bhakkhesiṃ, tāni rucciṃsu me bhusaṃ;",
  "atk-s0513a4:6146": "Atitto rukkhamārūhiṃ, tattha hessāmi āsito.",
  "atk-s0513a4:6147": "191.",
  "atk-s0513a4:6148": "“Ekaṃ me bhakkhitaṃ āsi, dutiyaṃ abhipatthitaṃ;",
  "atk-s0513a4:6149": "Tato sā bhañjatha sākhā, chinnā pharasunā viya.",
  "atk-s0513a4:6150": "192.",
  "atk-s0513a4:6151": "“Sohaṃ sahāva sākhāhi, uddhaṃpādo avaṃsiro;",
  "atk-s0513a4:6152": "Appatiṭṭhe anālambe, giriduggasmi pāpataṃ.",
  "atk-s0513a4:6153": "193.",
  "atk-s0513a4:6154": "“Yasmā ca vāri gambhīraṃ, tasmā na samapajjisaṃ;",
  "atk-s0513a4:6155": "Tattha sesiṃ nirānando, anūnā dasa rattiyo.",
  "atk-s0513a4:6156": "194.",
  "atk-s0513a4:6157": "“Athettha kapi māgañchi, gonaṅgulo darīcaro;",
  "atk-s0513a4:6158": "Sākhāhi sākhaṃ vicaranto, khādamāno dumapphalaṃ.",
  "atk-s0513a4:6159": "195.",
  "atk-s0513a4:6160": "“So maṃ disvā kisaṃ paṇḍuṃ, kāruññamakaraṃ mayi;",
  "atk-s0513a4:6161": "Ambho ko nāma so ettha, evaṃ dukkhena aṭṭito.",
  "atk-s0513a4:6162": "196.",
  "atk-s0513a4:6163": "“Manusso amanusso vā, attānaṃ me pavedaya;",
  "atk-s0513a4:6164": "Tassañjaliṃ paṇāmetvā, idaṃ vacanamabraviṃ.",
  "atk-s0513a4:6165": "197.",
  "atk-s0513a4:6166": "“Manussohaṃ byasampatto, sā me natthi ito gati;",
  "atk-s0513a4:6167": "Taṃ vo vadāmi bhaddaṃ vo, tvañca me saraṇaṃ bhava.",
  "atk-s0513a4:6168": "198.",
  "atk-s0513a4:6169": "“Garuṃ silaṃ gahetvāna, vicarī pabbate kapi;",
  "atk-s0513a4:6170": "Silāya yoggaṃ katvāna, nisabho etadabravi.",
  "atk-s0513a4:6171": "199.",
  "atk-s0513a4:6172": "“Ehi me piṭṭhimāruyha, gīvaṃ gaṇhāhi bāhubhi;",
  "atk-s0513a4:6173": "Ahaṃ taṃ uddharissāmi, giriduggata vegasā.",
  "atk-s0513a4:6174": "200.",
  "atk-s0513a4:6175": "“Tassa taṃ vacanaṃ sutvā, vānarindassa sirīmato;",
  "atk-s0513a4:6176": "Piṭṭhimāruyha dhīrassa, gīvaṃ bāhāhi aggahiṃ.",
  "atk-s0513a4:6177": "201.",
  "atk-s0513a4:6178": "“So maṃ tato samuṭṭhāsi, tejassī balavā kapi;",
  "atk-s0513a4:6179": "Vihaññamāno kicchena, giriduggata vegasā.",
  "atk-s0513a4:6180": "202.",
  "atk-s0513a4:6181": "“Uddharitvāna maṃ santo, nisabho etadabravi;",
  "atk-s0513a4:6182": "Iṅgha maṃ samma rakkhassu, pasupissaṃ muhuttakaṃ.",
  "atk-s0513a4:6183": "203.",
  "atk-s0513a4:6184": "“Sīhā byagghā ca dīpī ca, acchakokataracchayo;",
  "atk-s0513a4:6185": "Te maṃ pamattaṃ hiṃseyyuṃ, te tvaṃ disvā nivāraya.",
  "atk-s0513a4:6186": "204.",
  "atk-s0513a4:6187": "“Evaṃ me parittātūna, pasupī so muhuttakaṃ;",
  "atk-s0513a4:6188": "Tadāhaṃ pāpikaṃ diṭṭhiṃ, paṭilacchiṃ ayoniso.",
  "atk-s0513a4:6189": "205.",
  "atk-s0513a4:6190": "“Bhakkho ayaṃ manussānaṃ, yathā caññe vane migā;",
  "atk-s0513a4:6191": "Yaṃ nūnimaṃ vadhitvāna, chāto khādeyya vānaraṃ.",
  "atk-s0513a4:6192": "206.",
  "atk-s0513a4:6193": "“Asito ca gamissāmi, maṃsamādāya sambalaṃ;",
  "atk-s0513a4:6194": "Kantāraṃ nittharissāmi, pātheyyaṃ me bhavissati.",
  "atk-s0513a4:6195": "207.",
  "atk-s0513a4:6196": "“Tato silaṃ gahetvāna, matthakaṃ sannitāḷayiṃ;",
  "atk-s0513a4:6197": "Mama gattakilantassa, pahāro dubbalo ahu.",
  "atk-s0513a4:6198": "208.",
  "atk-s0513a4:6199": "“So ca vegenudappatto, kapi ruhiramakkhito;",
  "atk-s0513a4:6200": "Assupuṇṇehi nettehi, rodanto maṃ udikkhati.",
  "atk-s0513a4:6201": "209.",
  "atk-s0513a4:6202": "“Māyyo maṃ kari bhaddante, tvañca nāmedisaṃ kari;",
  "atk-s0513a4:6203": "Tvañca kho nāma dīghāvu, aññe vāretumarahasi.",
  "atk-s0513a4:6204": "210.",
  "atk-s0513a4:6205": "“Aho vata re purisa, tāvadukkarakāraka;",
  "atk-s0513a4:6206": "Edisā visamā duggā, papātā uddhato mayā.",
  "atk-s0513a4:6207": "211.",
  "atk-s0513a4:6208": "“Ānīto paralokāva, dubbheyyaṃ maṃ amaññatha;",
  "atk-s0513a4:6209": "Taṃ tena pāpakammena, pāpaṃ pāpena cintitaṃ.",
  "atk-s0513a4:6210": "212.",
  "atk-s0513a4:6211": "“Mā heva tvaṃ adhammaṭṭha, vedanaṃ kaṭukaṃ phusi;",
  "atk-s0513a4:6212": "Mā heva pāpakammaṃ taṃ, phalaṃ veḷuṃva taṃ vadhi.",
  "atk-s0513a4:6213": "213.",
  "atk-s0513a4:6214": "“Tayi me natthi vissāso, pāpadhamma asaññata;",
  "atk-s0513a4:6215": "Ehi me piṭṭhito gaccha, dissamānova santike.",
  "atk-s0513a4:6216": "214.",
  "atk-s0513a4:6217": "“Muttosi hatthā vāḷānaṃ, pattosi mānusiṃ padaṃ;",
  "atk-s0513a4:6218": "Esa maggo adhammaṭṭha, tena gaccha yathāsukhaṃ.",
  "atk-s0513a4:6219": "215.",
  "atk-s0513a4:6220": "“Idaṃ vatvā giricaro, rahade pakkhalya matthakaṃ;",
  "atk-s0513a4:6221": "Assūni sampamajjitvā, tato pabbatamāruhi.",
  "atk-s0513a4:6222": "216.",
  "atk-s0513a4:6223": "“Sohaṃ tenābhisattosmi, pariḷāhena aṭṭito;",
  "atk-s0513a4:6224": "Ḍayhamānena gattena, vāriṃ pātuṃ upāgamiṃ.",
  "atk-s0513a4:6225": "217.",
  "atk-s0513a4:6226": "“Agginā viya santatto, rahado ruhiramakkhito;",
  "atk-s0513a4:6227": "Pubbalohitasaṅkāso, sabbo me samapajjatha.",
  "atk-s0513a4:6228": "218.",
  "atk-s0513a4:6229": "“Yāvanto udabindūni, kāyasmiṃ nipatiṃsu me;",
  "atk-s0513a4:6230": "Tāvanto gaṇḍa jāyetha, addhabeluvasādisā.",
  "atk-s0513a4:6231": "219.",
  "atk-s0513a4:6232": "“Pabhinnā pagghariṃsu me, kuṇapā pubbalohitā;",
  "atk-s0513a4:6233": "Yena yeneva gacchāmi, gāmesu nigamesu ca.",
  "atk-s0513a4:6234": "220.",
  "atk-s0513a4:6235": "“Daṇḍahatthā nivārenti, itthiyo purisā ca maṃ;",
  "atk-s0513a4:6236": "Okkitā pūtigandhena, māssu orena āgamā.",
  "atk-s0513a4:6237": "221.",
  "atk-s0513a4:6238": "“Etādisaṃ idaṃ dukkhaṃ, satta vassāni dāni me;",
  "atk-s0513a4:6239": "Anubhomi sakaṃ kammaṃ, pubbe dukkaṭamattano.",
  "atk-s0513a4:6240": "222.",
  "atk-s0513a4:6241": "“Taṃ vo vadāmi bhaddante, yāvantettha samāgatā;",
  "atk-s0513a4:6242": "Māssu mittāna dubbhittho, mittadubbho hi pāpako.",
  "atk-s0513a4:6243": "223.",
  "atk-s0513a4:6244": "“Kuṭṭhī kilāsī bhavati, yo mittānidha dubbhati;",
  "atk-s0513a4:6245": "Kāyassa bhedā mittaddu, nirayaṃ sopapajjatī”ti.",
  "atk-s0513a4:6246_0": "Tattha kusaloti yathā cheko kusalo katheti, tathā vo kathessāmi. Gogavesoti naṭṭhe",
  "atk-s0513a4:6246_1": "goṇe gavesanto. Accasarinti manussapathaṃ atikkamitvā himavantaṃ pāvisiṃ. Araññeti",
  "atk-s0513a4:6246_2": "arājake suññe. Irīṇeti sukkhakantāre. Vivaneti vivitte. Vippanaṭṭhoti maggamūḷho.",
  "atk-s0513a4:6246_3": "Bubhukkhitoti sañjātabubhukkho chātajjhatto. Papātamabhilambantanti papātābhimukhaṃ",
  "atk-s0513a4:6246_4": "olambantaṃ. Sampannaphaladhārinanti madhuraphaladhārinaṃ. Vātassitānīti paṭhamaṃ",
  "atk-s0513a4:6246_5": "tāva vātapatitāni khādiṃ. Tattha hessāmīti tasmiṃ rukkhe suhito bhavissāmīti āruḷhomhi.",
  "atk-s0513a4:6246_6": "Tato sā bhañjatha sākhāti tassa abhipatthitassa atthāya hatthe pasārite sā mayā abhiruḷhā",
  "atk-s0513a4:6246_7": "sākhā pharasunā chinnā viya abhañjatha. Anālambeti ālambitabbaṭṭhānarahite. Giriduggasminti",
  "atk-s0513a4:6246_8": "girivisame. Sesinti sayitomhi.",
  "atk-s0513a4:6247_0": "Kapi māgañchīti kapi āgañchi. Gonaṅguloti gunnaṃ naṅguṭṭhasadisanaṅguṭṭho. “Gonaṅguṭṭho”tipi",
  "atk-s0513a4:6247_1": "pāṭho. “Gonaṅgulī”tipi paṭhanti. Akaraṃ mayīti akarā mayi. Ambhoti, mahārāja, so",
  "atk-s0513a4:6247_2": "kapirājā tasmiṃ narakapapāte mama udakapothanasaddaṃ sutvā maṃ “ambho”ti ālapitvā",
  "atk-s0513a4:6247_3": "“ko nāmeso”ti pucchi. Byasampattoti byasanaṃ patto, papātassa vasaṃ pattoti vā attho.",
  "atk-s0513a4:6247_4": "Bhaddaṃ voti tasmā tumhe vadāmi – “bhaddaṃ tumhākaṃ hotū”ti. Garuṃ silanti, mahārāja,",
  "atk-s0513a4:6247_5": "so kapirājā mayā evaṃ vutte “mā bhāyī”ti maṃ assāsetvā paṭhamaṃ tāva garuṃ silaṃ",
  "atk-s0513a4:6247_6": "gahetvā yoggaṃ karonto pabbate vicari. Nisabhoti purisanisabho uttamavānarindo pabbatapapāte",
  "atk-s0513a4:6247_7": "ṭhatvā maṃ etadabravīti.",
  "atk-s0513a4:6248_0": "Bāhubhīti dvīhi bāhāhi mama gīvaṃ suggahitaṃ gaṇha. Vegasāti vegena. Sirīmatoti puññavantassa.",
  "atk-s0513a4:6248_1": "Aggahinti saṭṭhihatthaṃ narakapapātaṃ vātavegena otaritvā udakapiṭṭhe ṭhitassa ahaṃ",
  "atk-s0513a4:6248_2": "vegena piṭṭhimabhiruhitvā ubhohi bāhāhi gīvaṃ aggahesiṃ. Vihaññamānoti kilamanto.",
  "atk-s0513a4:6248_3": "Kicchenāti dukkhena. Santoti paṇḍito, atha vā parisanto kilanto. Rakkhassūti ahaṃ",
  "atk-s0513a4:6248_4": "taṃ uddharanto kilanto muhuttaṃ vissamanto pasupissaṃ, tasmā maṃ rakkhāhi. Yathā",
  "atk-s0513a4:6248_5": "caññe vane migāti sīhādīhi aññepi ye imasmiṃ vane vāḷamigā. Pāḷiyaṃ pana “acchakokataracchayo”ti",
  "atk-s0513a4:6248_6": "likhanti. Parittātūnāti, mahārāja, evaṃ so kapirājā maṃ attano parittāṇaṃ katvā muhuttaṃ",
  "atk-s0513a4:6248_7": "pasupi. Ayonisoti ayonisomanasikārena. Bhakkhoti khāditabbayuttako. Asito dhāto suhito.",
  "atk-s0513a4:6248_8": "Sambalanti pātheyyaṃ. Matthakaṃ sannitāḷayinti tassa vānarindassa matthakaṃ pahariṃ.",
  "atk-s0513a4:6248_9": "“Sannitāḷaya”ntipi pāṭho. Dubbalo ahūti na balavā āsi, yathādhippāyaṃ na agamāsīti.",
  "atk-s0513a4:6249_0": "Vegenāti mayā pahaṭapāsāṇavegena. Udappattoti uṭṭhito. Māyyoti tena mittadubbhipurisena",
  "atk-s0513a4:6249_1": "silāya paviddhāya mahācammaṃ chinditvā olambi, ruhiraṃ pagghari. Mahāsatto vedanāppatto",
  "atk-s0513a4:6249_2": "cintesi – “imasmiṃ ṭhāne añño natthi, idaṃ bhayaṃ imaṃ purisaṃ nissāya uppanna”nti.",
  "atk-s0513a4:6249_3": "So maraṇabhayabhīto olambantaṃ cammabandhaṃ hatthena gahetvā uppatitvā sākhaṃ abhiruyha",
  "atk-s0513a4:6249_4": "tena pāpapurisena saddhiṃ sallapanto “māyyo ma”ntiādimāha. Tattha māyyo maṃ kari",
  "atk-s0513a4:6249_5": "bhaddanteti mā akari ayyo maṃ bhaddanteti taṃ nivāreti. Tvañca kho nāmāti tvaṃ nāma",
  "atk-s0513a4:6249_6": "evaṃ mayā papātā uddhaṭo edisaṃ pharusakammaṃ mayi kari, aho te ayuttaṃ katanti.",
  "atk-s0513a4:6249_7": "Aho vatāti taṃ garahanto evamāha. Tāvadukkarakārakāti mayi aparajjhanena atidukkarakammakāraka.",
  "atk-s0513a4:6249_8": "Paralokāvāti paralokato viya ānīto. Dubbheyyanti dubbhitabbaṃ vadhitabbaṃ. Vedanaṃ",
  "atk-s0513a4:6249_9": "kaṭukanti evaṃ santepi tvaṃ adhammaṭṭha yādisaṃ vedanaṃ ahaṃ phusāmi, edisaṃ vedanaṃ",
  "atk-s0513a4:6249_10": "kaṭukaṃ mā phusi, taṃ pāpakammaṃ phalaṃ veḷuṃva taṃ mā vadhi. Iti maṃ, mahārāja,",
  "atk-s0513a4:6249_11": "so piyaputtakaṃ viya anukampi.",
  "atk-s0513a4:6250_0": "Atha naṃ ahaṃ etadavocaṃ – “ayya, mayā kataṃ dosaṃ hadaye mā kari, mā maṃ asappurisaṃ",
  "atk-s0513a4:6250_1": "evarūpe araññe nāsaya, ahaṃ disāmūḷho maggaṃ na jānāmi, attanā kataṃ kammaṃ mā nāsetha,",
  "atk-s0513a4:6250_2": "jīvitadānaṃ me detha, araññā nīharitvā manussapathe ṭhapethā”ti. Evaṃ vutte so mayā",
  "atk-s0513a4:6250_3": "saddhiṃ sallapanto “tayi me natthi vissāso”ti ādimāha. Tattha tayīti ito paṭṭhāya",
  "atk-s0513a4:6250_4": "mayhaṃ tayi vissāso natthi. Ehīti, bho purisa, ahaṃ tayā saddhiṃ maggena na gamissāmi,",
  "atk-s0513a4:6250_5": "tvaṃ pana ehi mama piṭṭhito avidūre dissamānasarīrova gaccha, ahaṃ rukkhaggeheva",
  "atk-s0513a4:6250_6": "gamissāmīti. Muttosīti atha so maṃ, mahārāja, araññā nīharitvā, bho purisa, vāḷamigānaṃ",
  "atk-s0513a4:6250_7": "hatthā muttosi. Pattosi mānusiṃ padanti manussūpacāraṃ patto āgatosi, esa te maggo, etena gacchāti āha.",
  "atk-s0513a4:6251_0": "Giricaroti giricārī vānaro. Pakkhalyāti dhovitvā. Tenābhisattosmīti so ahaṃ, mahārāja,",
  "atk-s0513a4:6251_1": "tena vānarena abhisatto, pāpakamme pariṇate tenābhisattosmīti maññamāno evamāha.",
  "atk-s0513a4:6251_2": "Aṭṭitoti upadduto. Upāgaminti ekaṃ rahadaṃ upagatosmi. Samapajjathāti jāto, evarūpo",
  "atk-s0513a4:6251_3": "hutvā upaṭṭhāsi. Yāvantoti yattakāni. Gaṇḍa jāyethāti gaṇḍā jāyiṃsu. So kira pipāsaṃ",
  "atk-s0513a4:6251_4": "sandhāretuṃ asakkonto udakañjaliṃ ukkhipitvā thokaṃ pivitvā sesaṃ sarīre siñci. Athassa",
  "atk-s0513a4:6251_5": "tāvadeva udakabindugaṇanāya aḍḍhabeluvapakkappamāṇā gaṇḍā uṭṭhahiṃsu, tasmā evamāha.",
  "atk-s0513a4:6251_6": "Pabhinnāti te gaṇḍā taṃ divasameva bhijjitvā kuṇapā pūtigandhikā hutvā pubbalohitāni",
  "atk-s0513a4:6251_7": "pagghariṃsu. Yena yenāti yena yena maggena. Okkitāti pūtigandhena okiṇṇā parikkhittā",
  "atk-s0513a4:6251_8": "parivāritā. Māssu orena āgamāti duṭṭhasatta orena māssu āgamā, amhākaṃ santikaṃ mā",
  "atk-s0513a4:6251_9": "āgamīti evaṃ vadantā maṃ nivārentīti attho. Satta vassāni dāni meti, mahārāja, tato",
  "atk-s0513a4:6251_10": "paṭṭhāya idāni satta vassāni mama ettakaṃ kālaṃ sakaṃ kammaṃ anubhomi.",
  "atk-s0513a4:6252_0": "Iti so attano mittadubbhikammaṃ vitthāretvā, “mahārāja, maññeva oloketvā evarūpaṃ",
  "atk-s0513a4:6252_1": "kammaṃ na kenaci kattabba”nti vatvā “taṃ vo”tiādimāha. Tattha tanti tasmā. Yasmā",
  "atk-s0513a4:6252_2": "evarūpaṃ kammaṃ evaṃ dukkhavipākaṃ, tasmāti attho.",
  "atk-s0513a4:6253": "223.",
  "atk-s0513a4:6254": "“Kuṭṭhī kilāsī bhavati, yo mittānidha dubbhati;",
  "atk-s0513a4:6255": "Kāyassa bhedā mittaddu, nirayaṃ sopapajjatī”ti. –",
  "atk-s0513a4:6256": "Ayaṃ abhisambuddhagāthā. Bhikkhave, yo idha loke mittāni dubbhati hiṃsati, so evarūpo hotīti attho.",
  "atk-s0513a4:6257": "Tassapi purisassa raññā saddhiṃ kathentasseva pathavī vivaraṃ adāsi. Taṅkhaṇaññeva cavitvā avīcimhi nibbatto. Rājā tasmiṃ pathaviṃ paviṭṭhe uyyānā nikkhamitvā nagaraṃ paviṭṭho.",
  "atk-s0513a4:6258_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto mayhaṃ",
  "atk-s0513a4:6258_1": "silaṃ paṭivijjhiyevā”ti vatvā jātakaṃ samodhānesi – “tadā mittadubbhī puriso devadatto",
  "atk-s0513a4:6258_2": "ahosi, kapirājā pana ahameva ahosi”nti.",
  "atk-s0513a4:6259": "Mahākapijātakavaṇṇanā chaṭṭhā.",
  "atk-s0513a4:6261": "[517] 7. Dakarakkhasajātakavaṇṇanā",
  "atk-s0513a4:6262": "224-257. Sace vo vuyhamānānanti dakarakkhasajātakaṃ. Taṃ sabbaṃ mahāumaṅgajātake āvi bhavissatīti.",
  "atk-s0513a4:6263": "Dakarakkhasajātakavaṇṇanā sattamā.",
  "atk-s0513a4:6265": "[518] 8. Paṇḍaranāgarājajātakavaṇṇanā",
  "atk-s0513a4:6266_0": "Vikiṇṇavācanti idaṃ satthā jetavane viharanto musāvādaṃ katvā devadattassa pathavippavesanaṃ",
  "atk-s0513a4:6266_1": "ārabbha kathesi. Tadā hi satthā bhikkhūhi tassa avaṇṇe kathite “na, bhikkhave, idāneva,",
  "atk-s0513a4:6266_2": "pubbepi devadatto musāvādaṃ katvā pathaviṃ paviṭṭhoyevā”ti vatvā atītaṃ āhari.",
  "atk-s0513a4:6267_0": "Atīte bārāṇasiyaṃ brahmadatte rajjaṃ kārente pañcasatavāṇijā nāvāya samuddaṃ pakkhanditvā",
  "atk-s0513a4:6267_1": "sattame divase atīradassaniyā nāvāya samuddapiṭṭhe bhinnāya ṭhapetvā ekaṃ avasesā",
  "atk-s0513a4:6267_2": "macchakacchapabhakkhā ahesuṃ, eko pana vātavegena karampiyapaṭṭanaṃ nāma pāpuṇi.",
  "atk-s0513a4:6267_3": "So samuddato uttaritvā naggabhogo tasmiṃ paṭṭaneyeva bhikkhāya cari. Tamenaṃ manussā",
  "atk-s0513a4:6267_4": "“ayaṃ samaṇo appiccho santuṭṭho”ti sambhāvetvā sakkāraṃ kariṃsu. So “laddho me jīvikūpāyo”ti",
  "atk-s0513a4:6267_5": "tesu nivāsanapārupanaṃ dentesupi na icchi. Te “natthi ito uttari appiccho samaṇo”ti",
  "atk-s0513a4:6267_6": "bhiyyo bhiyyo pasīditvā tassa assamapadaṃ katvā tattha naṃ nivāsāpesuṃ. So “karampiyaacelo”ti",
  "atk-s0513a4:6267_7": "paññāyi. Tassa tattha vasantassa mahālābhasakkāro udapādi.",
  "atk-s0513a4:6268_0": "Eko nāgarājāpissa supaṇṇarājā ca upaṭṭhānaṃ āgacchanti. Tesu nāgarājā nāmena paṇḍaro",
  "atk-s0513a4:6268_1": "nāma. Athekadivasaṃ supaṇṇarājā tassa santikaṃ gantvā vanditvā ekamantaṃ nisinno",
  "atk-s0513a4:6268_2": "evamāha – “bhante, amhākaṃ ñātakā nāge gaṇhantā bahū vinassanti, etesaṃ nāgānaṃ gahaṇaniyāmaṃ",
  "atk-s0513a4:6268_3": "mayaṃ na jānāma, guyhakāraṇaṃ kira tesaṃ atthi, sakkuṇeyyātha nu kho tumhe ete piyāyamānā",
  "atk-s0513a4:6268_4": "viya taṃ kāraṇaṃ pucchitu”nti. So “sādhū”ti sampaṭicchitvā supaṇṇarāje vanditvā pakkante",
  "atk-s0513a4:6268_5": "nāgarājassa āgatakāle vanditvā nisinnaṃ nāgarājānaṃ pucchi – “nāgarāja, supaṇṇā kira",
  "atk-s0513a4:6268_6": "tumhe gaṇhantā bahū vinassanti, tumhe gaṇhantā kathaṃ gaṇhituṃ na sakkontī”ti. Bhante,",
  "atk-s0513a4:6268_7": "idaṃ amhākaṃ guyhaṃ rahassaṃ, mayā imaṃ kathentena ñātisaṅghassa maraṇaṃ āhaṭaṃ hotīti.",
  "atk-s0513a4:6268_8": "Kiṃ pana tvaṃ, āvuso, “ayaṃ aññassa kathessatī”ti evaṃsaññī hosi, nāhaṃ aññassa kathessāmi,",
  "atk-s0513a4:6268_9": "attanā pana jānitukāmatāya pucchāmi, tvaṃ mayhaṃ saddahitvā nibbhayo hutvā kathehīti.",
  "atk-s0513a4:6268_10": "Nāgarājā “na kathessāmi, bhante”ti vanditvā pakkāmi. Punadivasepi pucchi, tathāpissa na kathesi.",
  "atk-s0513a4:6269_0": "Atha naṃ tatiyadivase āgantvā nisinnaṃ, “nāgarāja, ajja tatiyo divaso, mama pucchantassa",
  "atk-s0513a4:6269_1": "kimatthaṃ na kathesī”ti āha. “Tumhe aññassa ācikkhissathā”ti bhayena, bhanteti. Kassaci",
  "atk-s0513a4:6269_2": "na kathessāmi, nibbhayo kathehīti. “Tena hi, bhante, aññassa mā kathayitthā”ti paṭiññaṃ",
  "atk-s0513a4:6269_3": "gahetvā, “bhante, mayaṃ mahante mahante pāsāṇe gilitvā bhāriyā hutvā nipajjitvā supaṇṇānaṃ",
  "atk-s0513a4:6269_4": "āgamanakāle mukhaṃ nibbāhetvā dante vivaritvā supaṇṇe ḍaṃsituṃ acchāma, te āgantvā",
  "atk-s0513a4:6269_5": "amhākaṃ sīsaṃ gaṇhanti, tesaṃ amhe garubhāre hutvā nipanne uddharituṃ vāyamantānaññeva",
  "atk-s0513a4:6269_6": "udakaṃ ottharati. Te sīdantā antoudakeyeva maranti, iminā kāraṇena bahū supaṇṇā vinassanti,",
  "atk-s0513a4:6269_7": "tesaṃ amhe gaṇhantānaṃ kiṃ sīsena gahitena, bālā naṅguṭṭhe gahetvā amhe heṭṭhāsīsake",
  "atk-s0513a4:6269_8": "katvā gahitaṃ gocaraṃ mukhena chaḍḍāpetvā lahuke katvā gantuṃ sakkontī”ti so attano",
  "atk-s0513a4:6269_9": "rahassakāraṇaṃ tassa dussīlassa kathesi.",
  "atk-s0513a4:6270_0": "Atha tasmiṃ pakkante supaṇṇarājā āgantvā karampiyaacelaṃ vanditvā “kiṃ, bhante, pucchitaṃ",
  "atk-s0513a4:6270_1": "te nāgarājassa guyhakāraṇa”nti āha. So “āmāvuso”ti vatvā sabbaṃ tena kathitaniyāmeneva",
  "atk-s0513a4:6270_2": "kathesi. Taṃ sutvā supaṇṇo “nāgarājena ayuttaṃ kataṃ, ñātīnaṃ nāma nassananiyāmo",
  "atk-s0513a4:6270_3": "parassa na kathetabbo, hotu, ajjeva mayā supaṇṇavātaṃ katvā paṭhamaṃ etameva gahetuṃ",
  "atk-s0513a4:6270_4": "vaṭṭatī”ti supaṇṇavātaṃ katvā paṇḍaranāgarājānaṃ naṅguṭṭhe gahetvā heṭṭhāsīsaṃ katvā",
  "atk-s0513a4:6270_5": "gahitagocaraṃ chaḍḍāpetvā uppatitvā ākāsaṃ pakkhandi. Paṇḍaro ākāse heṭṭhāsīsakaṃ",
  "atk-s0513a4:6270_6": "olambanto “mayāva mama dukkhaṃ ābhata”nti paridevanto āha –",
  "atk-s0513a4:6271": "258.",
  "atk-s0513a4:6272": "“Vikiṇṇavācaṃ aniguyhamantaṃ, asaññataṃ aparicakkhitāraṃ;",
  "atk-s0513a4:6273": "Bhayaṃ tamanveti sayaṃ abodhaṃ, nāgaṃ yathā paṇḍarakaṃ supaṇṇo.",
  "atk-s0513a4:6274": "259.",
  "atk-s0513a4:6275": "“Yo guyhamantaṃ parirakkhaṇeyyaṃ, mohā naro saṃsati hāsamāno;",
  "atk-s0513a4:6276": "Taṃ bhinnamantaṃ bhayamanveti khippaṃ, nāgaṃ yathā paṇḍarakaṃ supaṇṇo.",
  "atk-s0513a4:6277": "260.",
  "atk-s0513a4:6278": "“Nānumitto garuṃ atthaṃ, guyhaṃ veditumarahati;",
  "atk-s0513a4:6279": "Sumitto ca asambuddhaṃ, sambuddhaṃ vā anatthavā.",
  "atk-s0513a4:6280": "261.",
  "atk-s0513a4:6281": "“Vissāsamāpajjimahaṃ acelaṃ, samaṇo ayaṃ sammato bhāvitatto;",
  "atk-s0513a4:6282": "Tassāhamakkhiṃ vivariṃ guyhamatthaṃ, atītamattho kapaṇaṃ rudāmi.",
  "atk-s0513a4:6283": "262.",
  "atk-s0513a4:6284": "“Tassāhaṃ paramaṃ brahme guyhaṃ, vācaṃ himaṃ nāsakkhiṃ saṃyametuṃ;",
  "atk-s0513a4:6285": "Tappakkhato hi bhayamāgataṃ mamaṃ, atītamattho kapaṇaṃ rudāmi.",
  "atk-s0513a4:6286": "263.",
  "atk-s0513a4:6287": "“Yo ve naro suhadaṃ maññamāno, guyhamatthaṃ saṃsati dukkulīne;",
  "atk-s0513a4:6288": "Dosā bhayā athavā rāgarattā, pallatthito bālo asaṃsayaṃ so.",
  "atk-s0513a4:6289": "264.",
  "atk-s0513a4:6290": "“Tirokkhavāco asataṃ paviṭṭho, yo saṅgatīsu mudīreti vākyaṃ;",
  "atk-s0513a4:6291": "Āsīviso dummukhotyāhu taṃ naraṃ, ārā ārā saṃyame tādisamhā.",
  "atk-s0513a4:6292": "265.",
  "atk-s0513a4:6293": "“Annaṃ pānaṃ kāsikacandanañca, manāpitthiyo mālamucchādanañca;",
  "atk-s0513a4:6294": "Ohāya gacchāmase sabbakāme, supaṇṇa pāṇūpagatāva tyamhā”ti.",
  "atk-s0513a4:6295_0": "Tattha vikiṇṇavācanti patthaṭavacanaṃ. Aniguyhamantanti appaṭicchannamantaṃ. Asaññatanti",
  "atk-s0513a4:6295_1": "kāyadvārādīni rakkhituṃ asakkontaṃ. Aparicakkhitāranti “ayaṃ mayā kathitamantaṃ rakkhituṃ",
  "atk-s0513a4:6295_2": "sakkhissati, na sakkhissatī”ti puggalaṃ oloketuṃ upaparikkhituṃ asakkontaṃ. Bhayaṃ",
  "atk-s0513a4:6295_3": "tamanvetīti taṃ imehi catūhi aṅgehi samannāgataṃ abodhaṃ duppaññaṃ puggalaṃ sayaṃkatameva",
  "atk-s0513a4:6295_4": "bhayaṃ anveti, yathā maṃ paṇḍarakanāgaṃ supaṇṇo anvāgatoti. Saṃsati hāsamānoti rakkhituṃ",
  "atk-s0513a4:6295_5": "asamatthassa pāpapurisassa hāsamāno katheti. Nānumittoti anuvattanamattena yo mitto,",
  "atk-s0513a4:6295_6": "na hadayena, so guyhaṃ atthaṃ jānituṃ nārahatīti paridevati. Asambuddhanti asambuddhanto",
  "atk-s0513a4:6295_7": "ajānanto, appaññoti attho. Sambuddhanti sambuddhanto jānanto, sappaññoti attho. Idaṃ",
  "atk-s0513a4:6295_8": "vuttaṃ hoti – “yopi suhadayo mitto vā amitto vā appañño sappaññopi vā yo anatthavā",
  "atk-s0513a4:6295_9": "anatthacaro, sopi guyhaṃ vedituṃ nārahate”ti.",
  "atk-s0513a4:6296_0": "Samaṇo ayanti ayaṃ samaṇoti ca lokasammatoti ca bhāvitattoti ca maññamāno ahaṃ etasmiṃ",
  "atk-s0513a4:6296_1": "vissāsamāpajjiṃ. Akkhinti kathesiṃ. Atītamatthoti atītattho, atikkantattho hutvā",
  "atk-s0513a4:6296_2": "idāni kapaṇaṃ rudāmīti paridevati. Tassāti tassa acelakassa. Brahmeti supaṇṇaṃ ālapati.",
  "atk-s0513a4:6296_3": "Saṃyametunti imaṃ guyhavācaṃ rahassakāraṇaṃ rakkhituṃ nāsakkhiṃ. Tappakkhato hīti",
  "atk-s0513a4:6296_4": "idāni idaṃ bhayaṃ mama tassa acelakassa pakkhato koṭṭhāsato santikā āgataṃ, iti atītattho",
  "atk-s0513a4:6296_5": "kapaṇaṃ rudāmīti. Suhadanti “suhado mama aya”nti maññamāno. Dukkulīneti akulaje nīce.",
  "atk-s0513a4:6296_6": "Dosāti etehi dosādīhi kāraṇehi yo evarūpaṃ guyhaṃ saṃsati, so bālo asaṃsayaṃ pallatthito",
  "atk-s0513a4:6296_7": "parivattetvā pāpito, hatoyeva nāmāti attho.",
  "atk-s0513a4:6297_0": "Tirokkhavācoti attano yaṃ vācaṃ kathetukāmo, tassā tirokkhakatattā paṭicchannavāco.",
  "atk-s0513a4:6297_1": "Asataṃ paviṭṭhoti asappurisānaṃ antaraṃ paviṭṭho asappurisesu pariyāpanno. Saṅgatīsu",
  "atk-s0513a4:6297_2": "mudīretīti yo evarūpo paresaṃ rahassaṃ sutvāva parisamajjhesu “asukena asukaṃ nāma",
  "atk-s0513a4:6297_3": "kataṃ vā vuttaṃ vā”ti vākyaṃ udīreti, taṃ naraṃ “āsīviso dummukho pūtimukho”ti āhu,",
  "atk-s0513a4:6297_4": "tādisamhā purisā ārā ārā saṃyame, dūrato dūratova virameyya, parivajjeyya nanti attho.",
  "atk-s0513a4:6297_5": "Mālamucchādanañcāti mālañca dibbaṃ catujjātiyagandhañca ucchādanañca. Ohāyāti ete",
  "atk-s0513a4:6297_6": "dibbaannādayo sabbakāme ajja mayaṃ ohāya chaḍḍetvā gamissāma. Supaṇṇa, pāṇūpagatāva",
  "atk-s0513a4:6297_7": "tyamhāti, bho supaṇṇa, pāṇehi upagatāva te amhā, saraṇaṃ no hohīti.",
  "atk-s0513a4:6298_0": "Evaṃ paṇḍarako ākāse heṭṭhāsīsako olambanto aṭṭhahi gāthāhi paridevi. Supaṇṇo tassa",
  "atk-s0513a4:6298_1": "paridevanasaddaṃ sutvā, “nāgarāja attano rahassaṃ acelakassa kathetvā idāni kimatthaṃ",
  "atk-s0513a4:6298_2": "paridevasī”ti taṃ garahitvā gāthamāha –",
  "atk-s0513a4:6299": "266.",
  "atk-s0513a4:6300": "“Ko nīdha tiṇṇaṃ garahaṃ upeti, asmiṃdha loke pāṇabhū nāgarāja;",
  "atk-s0513a4:6301": "Samaṇo supaṇṇo athavā tvameva, kiṃkāraṇā paṇḍarakaggahīto”ti.",
  "atk-s0513a4:6302_0": "Tattha ko nīdhāti idha amhesu tīsu janesu ko nu. Asmiṃdhāti ettha idhāti nipātamattaṃ,",
  "atk-s0513a4:6302_1": "asmiṃ loketi attho. Pāṇabhūti pāṇabhūto. Athavā tvamevāti udāhu tvaṃyeva. Tattha",
  "atk-s0513a4:6302_2": "samaṇaṃ tāva mā garaha, so hi upāyena taṃ rahassaṃ pucchi. Supaṇṇampi mā garaha,",
  "atk-s0513a4:6302_3": "ahañhi tava paccatthikova. Paṇḍarakaggahītoti, samma paṇḍaraka, “ahaṃ kiṃkāraṇā supaṇṇena",
  "atk-s0513a4:6302_4": "gahito”ti cintetvā ca pana attānameva garaha, tayā hi rahassaṃ kathentena attanāva",
  "atk-s0513a4:6302_5": "attano anattho katoti ayamettha adhippāyo.",
  "atk-s0513a4:6303": "Taṃ sutvā paṇḍarako itaraṃ gāthamāha –",
  "atk-s0513a4:6304": "267.",
  "atk-s0513a4:6305": "“Samaṇoti me sammatatto ahosi, piyo ca me manasā bhāvitatto;",
  "atk-s0513a4:6306": "Tassāhamakkhiṃ vivariṃ guyhamatthaṃ, atītamattho kapaṇaṃ rudāmī”ti.",
  "atk-s0513a4:6307": "Tattha sammatattoti so samaṇo mayhaṃ “sappuriso aya”nti sammatabhāvo ahosi. Bhāvitattoti sambhāvitabhāvo ca me ahosīti.",
  "atk-s0513a4:6308": "Tato supaṇṇo catasso gāthā abhāsi –",
  "atk-s0513a4:6309": "268.",
  "atk-s0513a4:6310": "“Na catthi satto amaro pathabyā, paññāvidhā natthi na ninditabbā;",
  "atk-s0513a4:6311": "Saccena dhammena dhitiyā damena, alabbhamabyāharatī naro idha.",
  "atk-s0513a4:6312": "269.",
  "atk-s0513a4:6313": "“Mātā pitā paramā bandhavānaṃ, nāssa tatiyo anukampakatthi;",
  "atk-s0513a4:6314": "Tesampi guyhaṃ paramaṃ na saṃse, mantassa bhedaṃ parisaṅkamāno.",
  "atk-s0513a4:6315": "270.",
  "atk-s0513a4:6316": "“Mātā pitā bhaginī bhātaro ca, sahāyā vā yassa honti sapakkhā;",
  "atk-s0513a4:6317": "Tesampi guyhaṃ paramaṃ na saṃse, mantassa bhedaṃ parisaṅkamāno.",
  "atk-s0513a4:6318": "271.",
  "atk-s0513a4:6319": "“Bhariyā ce purisaṃ vajjā, komārī piyabhāṇinī;",
  "atk-s0513a4:6320": "Puttarūpayasūpetā, ñātisaṅghapurakkhatā;",
  "atk-s0513a4:6321": "Tassāpi guyhaṃ paramaṃ na saṃse, mantassa bhedaṃ parisaṅkamāno”ti.",
  "atk-s0513a4:6322_0": "Tattha amaroti amaraṇasabhāvo satto nāma natthi. Paññāvidhā natthīti na-kāro padasandhikaro,",
  "atk-s0513a4:6322_1": "paññāvidhā atthīti attho. Idaṃ vuttaṃ hoti – nāgarāja, loke amaropi natthi, paññāvidhāpi",
  "atk-s0513a4:6322_2": "atthi, sā aññesaṃ paññākoṭṭhāsasaṅkhātā paññāvidhā attano jīvitahetu na ninditabbāti.",
  "atk-s0513a4:6322_3": "Atha vā paññāvidhāti paññāsadisā na ninditabbā nāma aññā dhammajāti natthi, taṃ kasmā",
  "atk-s0513a4:6322_4": "nindasīti. Yesaṃ pana “paññāvidhānampi na ninditabba”ntipi pāṭho, tesaṃ ujukameva.",
  "atk-s0513a4:6322_5": "Saccenātiādīsu vacīsaccena ca sucaritadhammena ca paññāsaṅkhātāya dhitiyā ca indriyadamena",
  "atk-s0513a4:6322_6": "ca alabbhaṃ dullabhaṃ aṭṭhasamāpattimaggaphalanibbānasaṅkhātampi visesaṃ abyāharati",
  "atk-s0513a4:6322_7": "āvahati taṃ nipphādeti naro idha, tasmā nārahasi acelaṃ nindituṃ, attānameva garaha.",
  "atk-s0513a4:6322_8": "Acelena hi attano paññavantatāya upāyakusalatāya ca vañcetvā tvaṃ rahassaṃ guyhaṃ",
  "atk-s0513a4:6322_9": "mantaṃ pucchitoti attho.",
  "atk-s0513a4:6323_0": "Paramāti ete ubho bandhavānaṃ uttamabandhavā nāma. Nāssa tatiyoti assa puggalassa",
  "atk-s0513a4:6323_1": "mātāpitūhi añño tatiyo satto anukampako nāma natthi, mantassa bhedaṃ parisaṅkamāno",
  "atk-s0513a4:6323_2": "paṇḍito tesaṃ mātāpitūnampi paramaṃ guyhaṃ na saṃseyya, tvaṃ pana mātāpitūnampi akathetabbaṃ",
  "atk-s0513a4:6323_3": "acelakassa kathesīti attho. Sahāyā vāti suhadayamittā vā. Sapakkhāti petteyyamātulapitucchādayo",
  "atk-s0513a4:6323_4": "samānapakkhā ñātayo. Tesampīti etesampi ñātimittānaṃ na katheyya, tvaṃ pana acelakassa",
  "atk-s0513a4:6323_5": "kathesi, attanova kujjhassūti dīpeti. Bhariyā ceti komārī piyabhāṇinī puttehi ca",
  "atk-s0513a4:6323_6": "rūpena ca yasena ca upetā evarūpā bhariyāpi ce “ācikkhāhi me tava guyha”nti vadeyya,",
  "atk-s0513a4:6323_7": "tassāpi na saṃseyya.",
  "atk-s0513a4:6324": "Tato parā –",
  "atk-s0513a4:6325": "272.",
  "atk-s0513a4:6326": "“Na guyhamatthaṃ vivareyya, rakkheyya naṃ yathā nidhiṃ;",
  "atk-s0513a4:6327": "Na hi pātukato sādhu, guyho attho pajānatā.",
  "atk-s0513a4:6328": "273.",
  "atk-s0513a4:6329": "“Thiyā guyhaṃ na saṃseyya, amittassa ca paṇḍito;",
  "atk-s0513a4:6330": "Yo cāmisena saṃhīro, hadayattheno ca yo naro.",
  "atk-s0513a4:6331": "274.",
  "atk-s0513a4:6332": "“Guyhamatthaṃ asambuddhaṃ, sambodhayati yo naro;",
  "atk-s0513a4:6333": "Mantabhedabhayā tassa, dāsabhūto titikkhati.",
  "atk-s0513a4:6334": "275.",
  "atk-s0513a4:6335": "“Yāvanto purisassatthaṃ, guyhaṃ jānanti mantinaṃ;",
  "atk-s0513a4:6336": "Tāvanto tassa ubbegā, tasmā guyhaṃ na vissaje;",
  "atk-s0513a4:6337": "276.",
  "atk-s0513a4:6338": "“Vivicca bhāseyya divā rahassaṃ, rattiṃ giraṃ nātivelaṃ pamuñce;",
  "atk-s0513a4:6339": "Upassutikā hi suṇanti mantaṃ, tasmā manto khippamupeti bheda”nti. –",
  "atk-s0513a4:6340": "Pañca gāthā umaṅgajātake pañcapaṇḍitapañhe āvi bhavissanti.",
  "atk-s0513a4:6341": "Tato parāsu –",
  "atk-s0513a4:6342": "277.",
  "atk-s0513a4:6343": "“Yathāpi assa nagaraṃ mahantaṃ, advārakaṃ āyasaṃ bhaddasālaṃ;",
  "atk-s0513a4:6344": "Samantakhātāparikhāupetaṃ, evampi me te idha guyhamantā.",
  "atk-s0513a4:6345": "278.",
  "atk-s0513a4:6346": "“Ye guyhamantā avikiṇṇavācā, daḷhā sadatthesu narā dujivha;",
  "atk-s0513a4:6347": "Ārā amittā byavajanti tehi, āsīvisā vā riva sattusaṅghā”ti. –",
  "atk-s0513a4:6348_0": "Dvīsu gāthāsu bhaddasālanti āpaṇādīhi sālāhi sampannaṃ. Samantakhātāparikhāupetanti",
  "atk-s0513a4:6348_1": "samantakhātāhi tīhi parikhāhi upagataṃ. Evampi meti evampi mayhaṃ te purisā khāyanti.",
  "atk-s0513a4:6348_2": "Katare? Ye idha guyhamantā. Idaṃ vuttaṃ hoti – yathā advārakassa ayomayanagarassa",
  "atk-s0513a4:6348_3": "manussānaṃ upabhogaparibhogo antova hoti, na abbhantarimā bahi nikkhamanti, na bāhirā",
  "atk-s0513a4:6348_4": "anto pavisanti, aparāparaṃ sañcāro chijjati, guyhamantā purisā evarūpā honti, attano",
  "atk-s0513a4:6348_5": "guyhaṃ attano antoyeva jīrāpenti, na aññassa kathentīti. Daḷhā sadatthesūti attano",
  "atk-s0513a4:6348_6": "atthesu thirā. Dujivhāti paṇḍarakanāgaṃ ālapati. Byavajantīti paṭikkamanti. Āsīvisā",
  "atk-s0513a4:6348_7": "vā riva sattusaṅghāti ettha vāti nipātamattaṃ, āsīvisā sattusaṅghā rivāti attho.",
  "atk-s0513a4:6348_8": "Yathā āsīvisato sattusaṅghā jīvitukāmā manussā ārā paṭikkamanti, evaṃ tehi guyhamantehi",
  "atk-s0513a4:6348_9": "narehi ārā amittā paṭikkamanti, upagantuṃ okāsaṃ na labhantīti vuttaṃ hoti.",
  "atk-s0513a4:6349": "Evaṃ supaṇṇena dhamme kathite paṇḍarako āha –",
  "atk-s0513a4:6350": "279.",
  "atk-s0513a4:6351": "“Hitvā gharaṃ pabbajito acelo, naggo muṇḍo carati ghāsahetu;",
  "atk-s0513a4:6352": "Tamhi nu kho vivariṃ guyhamatthaṃ, atthā ca dhammā ca apaggatāmhā.",
  "atk-s0513a4:6353": "280.",
  "atk-s0513a4:6354": "“Kathaṃkaro hoti supaṇṇarāja, kiṃsīlo kena vatena vattaṃ;",
  "atk-s0513a4:6355": "Samaṇo caraṃ hitvā mamāyitāni, kathaṃkaro saggamupeti ṭhāna”nti.",
  "atk-s0513a4:6356_0": "Tattha ghāsahetūti nissiriko kucchipūraṇatthāya khādanīyabhojanīye pariyesanto carati.",
  "atk-s0513a4:6356_1": "Apaggatāmhāti apagatā parihīnāmhā. Kathaṃkaroti idaṃ nāgarājā tassa naggassa samaṇabhāvaṃ",
  "atk-s0513a4:6356_2": "ñatvā samaṇapaṭipattiṃ pucchanto āha. Tattha kiṃsīloti katarena ācārena samannāgato.",
  "atk-s0513a4:6356_3": "Kena vatenāti katarena vatasamādānena vattanto. Samaṇo caranti pabbajjāya caranto",
  "atk-s0513a4:6356_4": "taṇhāmamāyitāni hitvā kathaṃ samitapāpasamaṇo nāma hoti. Sagganti kathaṃ karonto",
  "atk-s0513a4:6356_5": "ca suṭṭhu aggaṃ devanagaraṃ so samaṇo upetīti.",
  "atk-s0513a4:6357": "Supaṇṇo āha –",
  "atk-s0513a4:6358": "281.",
  "atk-s0513a4:6359": "“Hiriyā titikkhāya damenupeto, akkodhano pesuṇiyaṃ pahāya;",
  "atk-s0513a4:6360": "Samaṇo caraṃ hitvā mamāyitāni, evaṃkaro saggamupeti ṭhāna”nti.",
  "atk-s0513a4:6361_0": "Tattha hiriyāti, samma nāgarāja, ajjhattabahiddhāsamuṭṭhānehi hirottappehi titikkhāsaṅkhātāya",
  "atk-s0513a4:6361_1": "adhivāsanakhantiyā indriyadamena ca upeto akujjhanasīlo pisuṇavācaṃ pahāya taṇhāmamāyitāni",
  "atk-s0513a4:6361_2": "ca hitvā pabbajjāya caranto samaṇo nāma hoti, evaṃkaroyeva ca etāni hirīādīni kusalāni",
  "atk-s0513a4:6361_3": "karonto saggamupeti ṭhānanti.",
  "atk-s0513a4:6362": "Idaṃ supaṇṇarājassa dhammakathaṃ sutvā paṇḍarako jīvitaṃ yācanto gāthamāha –",
  "atk-s0513a4:6363": "282.",
  "atk-s0513a4:6364": "“Mātāva puttaṃ taruṇaṃ tanujjaṃ, samphassatā sabbagattaṃ phareti;",
  "atk-s0513a4:6365": "Evampi me tvaṃ pāturahu dijinda, mātāva puttaṃ anukampamāno”ti.",
  "atk-s0513a4:6366_0": "Tassattho – yathā mātā tanujaṃ attano sarīrajātaṃ taruṇaṃ puttaṃ samphassataṃ disvā",
  "atk-s0513a4:6366_1": "taṃ ure nipajjāpetvā thaññaṃ pāyentī puttasamphassena sabbaṃ attano gattaṃ phareti,",
  "atk-s0513a4:6366_2": "napi mātā puttato bhāyati napi putto mātito, evampi me tvaṃ pāturahu pātubhūto dijinda",
  "atk-s0513a4:6366_3": "dijarāja, tasmā mātāva puttaṃ mudukena hadayena anukampamāno maṃ passa, jīvitaṃ me dehīti.",
  "atk-s0513a4:6367": "Athassa supaṇṇo jīvitaṃ dento itaraṃ gāthamāha –",
  "atk-s0513a4:6368": "283.",
  "atk-s0513a4:6369": "“Handajja tvaṃ muñca vadhā dujivha, tayo hi puttā na hi añño atthi;",
  "atk-s0513a4:6370": "Antevāsī dinnako atrajo ca, rajjassu puttaññataro me ahosī”ti.",
  "atk-s0513a4:6371_0": "Tattha muñcāti mucca, ayameva vā pāṭho. Dujivhāti taṃ ālapati. Aññoti añño catuttho",
  "atk-s0513a4:6371_1": "putto nāma natthi. Antevāsīti sippaṃ vā uggaṇhamāno pañhaṃ vā suṇanto santike nivuttho.",
  "atk-s0513a4:6371_2": "Dinnakoti “ayaṃ te putto hotū”ti parehi dinno. Rajjassūti abhiramassu. Aññataroti",
  "atk-s0513a4:6371_3": "tīsu puttesu aññataro antevāsī putto me tvaṃ jātoti dīpeti.",
  "atk-s0513a4:6372": "Evañca pana vatvā ākāsā otaritvā taṃ bhūmiyaṃ patiṭṭhāpesi. Tamatthaṃ pakāsento satthā dve gāthā abhāsi –",
  "atk-s0513a4:6373": "284.",
  "atk-s0513a4:6374": "“Icceva vākyaṃ visajjī supaṇṇo, bhumyaṃ patiṭṭhāya dijo dujivhaṃ;",
  "atk-s0513a4:6375": "Muttajja tvaṃ sabbabhayātivatto, thalūdake hohi mayābhigutto.",
  "atk-s0513a4:6376": "285.",
  "atk-s0513a4:6377": "“Ātaṅkinaṃ yathā kusalo bhisakko, pipāsitānaṃ rahadova sīto;",
  "atk-s0513a4:6378": "Vesmaṃ yathā himasītaṭṭitānaṃ, evampi te saraṇamahaṃ bhavāmī”ti.",
  "atk-s0513a4:6379_0": "Tattha icceva vākyanti iti evaṃ vacanaṃ vatvā taṃ nāgarājaṃ vissajji. Bhumyanti so",
  "atk-s0513a4:6379_1": "sayampi bhūmiyaṃ patiṭṭhāya dijo taṃ dujivhaṃ samassāsento mutto ajja tvaṃ ito paṭṭhāya",
  "atk-s0513a4:6379_2": "sabbabhayāni ativatto thale ca udake ca mayā abhigutto rakkhito hohīti āha. Ātaṅkinanti",
  "atk-s0513a4:6379_3": "gilānānaṃ. Evampi teti evaṃ ahaṃ tava saraṇaṃ bhavāmi.",
  "atk-s0513a4:6380_0": "Gaccha tvanti uyyojesi. So nāgarājā nāgabhavanaṃ pāvisi. Itaropi supaṇṇabhavanaṃ",
  "atk-s0513a4:6380_1": "gantvā “mayā paṇḍarakanāgo sapathaṃ katvā saddahāpetvā vissajjito, kīdisaṃ nu kho",
  "atk-s0513a4:6380_2": "mayi tassa hadayaṃ, vīmaṃsissāmi na”nti nāgabhavanaṃ gantvā supaṇṇavātaṃ akāsi. Taṃ",
  "atk-s0513a4:6380_3": "disvā nāgo “supaṇṇarājā maṃ gahetuṃ āgato bhavissatī”ti maññamāno byāmasahassamattaṃ",
  "atk-s0513a4:6380_4": "attabhāvaṃ māpetvā pāsāṇe ca vālukañca gilitvā bhāriyo hutvā naṅguṭṭhaṃ heṭṭhākatvā",
  "atk-s0513a4:6380_5": "bhogamatthake phaṇaṃ dhārayamāno nipajjitvā supaṇṇarājānaṃ ḍaṃsitukāmo viya ahosi.",
  "atk-s0513a4:6380_6": "Taṃ disvā supaṇṇo itaraṃ gāthamāha –",
  "atk-s0513a4:6381": "286.",
  "atk-s0513a4:6382": "“Sandhiṃ katvā amittena, aṇḍajena jalābuja;",
  "atk-s0513a4:6383": "Vivariya dāṭhaṃ sesi, kuto taṃ bhayamāgata”nti.",
  "atk-s0513a4:6384": "Taṃ sutvā nāgarājā tisso gāthā abhāsi –",
  "atk-s0513a4:6385": "287.",
  "atk-s0513a4:6386": "“Saṅketheva amittasmiṃ, mittasmimpi na vissase;",
  "atk-s0513a4:6387": "Abhayā bhayamuppannaṃ, api mūlāni kantati.",
  "atk-s0513a4:6388": "288.",
  "atk-s0513a4:6389": "“Kathaṃ nu vissase tyamhi, yenāsi kalaho kato;",
  "atk-s0513a4:6390": "Niccayattena ṭhātabbaṃ, so disabbhi na rajjati.",
  "atk-s0513a4:6391": "289.",
  "atk-s0513a4:6392": "“Vissāsaye na ca taṃ vissayeyya, asaṅkito saṅkito ca bhaveyya;",
  "atk-s0513a4:6393": "Tathā tathā viññū parakkameyya, yathā yathā bhāvaṃ paro na jaññā”ti.",
  "atk-s0513a4:6394_0": "Tattha abhayāti abhayaṭṭhānabhūtā mittamhā bhayaṃ uppannaṃ jīvitasaṅkhātāni mūlāneva",
  "atk-s0513a4:6394_1": "kantati. Tyamhīti tasmiṃ. Yenāsīti yena saddhiṃ kalaho kato ahosi. Niccayattenāti",
  "atk-s0513a4:6394_2": "niccapaṭiyattena. So disabbhi na rajjatīti yo niccayattena abhitiṭṭhati, so attano",
  "atk-s0513a4:6394_3": "sattūhi saddhiṃ vissāsavasena na rajjati, tato tesaṃ yathākāmakaraṇīyo na hotīti",
  "atk-s0513a4:6394_4": "attho. Vissāsayeti paraṃ attani vissāsaye, taṃ pana sayaṃ na vissaseyya. Parena asaṅkito",
  "atk-s0513a4:6394_5": "attanā ca so saṅkito bhaveyya. Bhāvaṃ paroti yathā yathā paṇḍito parakkamati, tathā",
  "atk-s0513a4:6394_6": "tathā tassa paro bhāvaṃ na jānāti, tasmā paṇḍitena vīriyaṃ kātabbamevāti dīpeti.",
  "atk-s0513a4:6395": "Iti te aññamaññaṃ sallapitvā samaggā sammodamānā ubhopi acelakassa assamaṃ agamiṃsu. Tamatthaṃ pakāsento satthā āha –",
  "atk-s0513a4:6396": "290.",
  "atk-s0513a4:6397": "“Te devavaṇṇā sukhumālarūpā, ubho samā sujayā puññakhandhā;",
  "atk-s0513a4:6398": "Upāgamuṃ karampiyaṃ acelaṃ, missībhūtā assavāhāva nāgā”ti.",
  "atk-s0513a4:6399_0": "Tattha samāti samānarūpā sadisasaṇṭhānā hutvā. Sujayāti suvayā parisuddhā, ayameva",
  "atk-s0513a4:6399_1": "vā pāṭho. Puññakhandhāti katakusalatāya puññakkhandhā viya. Missībhūtāti hatthena",
  "atk-s0513a4:6399_2": "hatthaṃ gahetvā kāyamissībhāvaṃ upagatā. Assavāhāva nāgāti dhure yuttakā rathavāhā",
  "atk-s0513a4:6399_3": "dve assā viya purisanāgā tassa assamaṃ agamiṃsu.",
  "atk-s0513a4:6400_0": "Gantvā ca pana supaṇṇarājā cintesi – “ayaṃ nāgarājā acelakassa jīvitaṃ na dassati,",
  "atk-s0513a4:6400_1": "etaṃ dussīlaṃ na vandissāmī”ti. So bahi ṭhatvā nāgarājānameva tassa santikaṃ pesesi.",
  "atk-s0513a4:6400_2": "Taṃ sandhāya satthā itaraṃ gāthamāha.",
  "atk-s0513a4:6401": "291.",
  "atk-s0513a4:6402": "“Tato have paṇḍarako acelaṃ, sayamevupāgamma idaṃ avoca;",
  "atk-s0513a4:6403": "Muttajjahaṃ sabbabhayātivatto, na hi nūna tuyhaṃ manaso piyamhā”ti.",
  "atk-s0513a4:6404": "Tattha piyamhāti dussīlanaggabhoggamusāvādi nūna mayaṃ tava manaso na piyā ahumhāti paribhāsi.",
  "atk-s0513a4:6405": "Tato acelo itaraṃ gāthamāha –",
  "atk-s0513a4:6406": "292.",
  "atk-s0513a4:6407": "“Piyo hi me āsi supaṇṇarājā, asaṃsayaṃ paṇḍarakena saccaṃ;",
  "atk-s0513a4:6408": "So rāgarattova akāsimetaṃ, pāpakammaṃ sampajāno na mohā”ti.",
  "atk-s0513a4:6409": "Tattha paṇḍarakenāti tayā paṇḍarakena so mama piyataro ahosi, saccametaṃ. Soti so ahaṃ tasmiṃ supaṇṇe rāgena ratto hutvā etaṃ pāpakammaṃ jānantova akāsiṃ, na mohena ajānantoti.",
  "atk-s0513a4:6410": "Taṃ sutvā nāgarājā dve gāthā abhāsi –",
  "atk-s0513a4:6411": "293.",
  "atk-s0513a4:6412": "“Na me piyaṃ appiyaṃ vāpi hoti, sampassato lokamimaṃ parañca;",
  "atk-s0513a4:6413": "Susaññatānañhi viyañjanena, asaññato lokamimaṃ carāsi.",
  "atk-s0513a4:6414": "294.",
  "atk-s0513a4:6415": "“Ariyāvakāsosi anariyovāsi, asaññato saññatasannikāso;",
  "atk-s0513a4:6416": "Kaṇhābhijātikosi anariyarūpo, pāpaṃ bahuṃ duccaritaṃ acārī”ti.",
  "atk-s0513a4:6417_0": "Tattha na meti ambho dussīlanaggamusāvādi pabbajitassa hi imañca parañca lokaṃ sampassato",
  "atk-s0513a4:6417_1": "piyaṃ vā me appiyaṃ vāpi meti na hoti, tvaṃ pana susaññatānaṃ sīlavantānaṃ byañjanena",
  "atk-s0513a4:6417_2": "pabbajitaliṅgena asaññato hutvā imaṃ lokaṃ vañcento carasi. Ariyāvakāsosīti ariyapaṭirūpakosi.",
  "atk-s0513a4:6417_3": "Asaññatoti kāyādīhi asaññatosi. Kaṇhābhijātikoti kāḷakasabhāvo. Anariyarūpoti ahirikasabhāvo. Acārīti akāsi.",
  "atk-s0513a4:6418": "Iti taṃ garahitvā idāni abhisapanto imaṃ gāthamāha –",
  "atk-s0513a4:6419": "295.",
  "atk-s0513a4:6420": "“Aduṭṭhassa tuvaṃ dubbhi, dubbhī ca pisuṇo casi;",
  "atk-s0513a4:6421": "Etena saccavajjena, muddhā te phalatu sattadhā”ti.",
  "atk-s0513a4:6422": "Tassattho – ambho dubbhi tvaṃ aduṭṭhassa mittassa dubbhī cāsi, pisuṇo cāsi, etena saccavajjena muddhā te sattadhā phalatūti.",
  "atk-s0513a4:6423_0": "Iti nāgarājassa sapantasseva acelakassa sīsaṃ sattadhā phali. Nisinnaṭṭhāneyevassa",
  "atk-s0513a4:6423_1": "bhūmi vivaraṃ adāsi. So pathaviṃ pavisitvā avīcimhi nibbatti, nāgarājasupaṇṇarājānopi",
  "atk-s0513a4:6423_2": "attano bhavanameva agamiṃsu. Satthā tassa pathaviṃ paviṭṭhabhāvaṃ pakāsento osānagāthamāha –",
  "atk-s0513a4:6424": "296.",
  "atk-s0513a4:6425": "“Tasmā hi mittānaṃ na dubbhitabbaṃ, mittadubbhā pāpiyo natthi añño;",
  "atk-s0513a4:6426": "Āsittasatto nihato pathabyā, indassa vākyena hi saṃvaro hato”ti.",
  "atk-s0513a4:6427_0": "Tattha tasmāti yasmā mittadubbhikammassa pharuso vipāko, tasmā. Āsittasattoti āsittavisena",
  "atk-s0513a4:6427_1": "satto. Indassāti nāgindassa vākyena. Saṃvaroti “ahaṃ saṃvare ṭhitosmī”ti paṭiññāya",
  "atk-s0513a4:6427_2": "evaṃ paññāto ājīvako hatoti.",
  "atk-s0513a4:6428_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto musāvādaṃ",
  "atk-s0513a4:6428_1": "katvā pathaviṃ paviṭṭhoyevā”ti vatvā jātakaṃ samodhānesi – “tadā acelako devadatto",
  "atk-s0513a4:6428_2": "ahosi, nāgarājā sāriputto, supaṇṇarājā pana ahameva ahosi”nti.",
  "atk-s0513a4:6429": "Paṇḍaranāgarājajātakavaṇṇanā aṭṭhamā.",
  "atk-s0513a4:6431": "[519] 9. Sambulājātakavaṇṇanā",
  "atk-s0513a4:6432_0": "Kā vedhamānāti idaṃ satthā jetavane viharanto mallikaṃ deviṃ ārabbha kathesi. Vatthu",
  "atk-s0513a4:6432_1": "kummāsapiṇḍijātake vitthāritameva. Sā pana tathāgatassa tiṇṇaṃ kummāsapiṇḍikānaṃ",
  "atk-s0513a4:6432_2": "dānānubhāvena taṃ divasaññeva rañño aggamahesibhāvaṃ patvā pubbuṭṭhāyitādīhi pañcahi",
  "atk-s0513a4:6432_3": "kalyāṇadhammehi samannāgatā ñāṇasampannā buddhupaṭṭhāyikā patidevatā ahosi. Tassā",
  "atk-s0513a4:6432_4": "patidevatābhāvo sakalanagare pākaṭo ahosi. Athekadivasaṃ dhammasabhāyaṃ kathaṃ samuṭṭhāpesuṃ",
  "atk-s0513a4:6432_5": "– “āvuso, mallikā devī kira vattasampannā ñāṇasampannā patidevatā”ti. Satthā āgantvā",
  "atk-s0513a4:6432_6": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a4:6432_7": "“na, bhikkhave, idāneva, pubbepesā vattasampannā patidevatāyevā”ti vatvā atītaṃ āhari.",
  "atk-s0513a4:6433_0": "Atīte bārāṇasiyaṃ brahmadattassa rañño sotthiseno nāma putto ahosi. Taṃ rājā vayappattaṃ",
  "atk-s0513a4:6433_1": "uparajje patiṭṭhapesi, sambulā nāmassa aggamahesī ahosi uttamarūpadharā sarīrappabhāsampannā,",
  "atk-s0513a4:6433_2": "nivāte jalamānā dīpasikhā viya khāyati. Aparabhāge sotthisenassa sarīre kuṭṭhaṃ uppajjati,",
  "atk-s0513a4:6433_3": "vejjā tikicchituṃ nāsakkhiṃsu. So bhijjamāne kuṭṭhe paṭikūlo hutvā vippaṭisāraṃ patvā",
  "atk-s0513a4:6433_4": "“ko me rajjena attho, araññe anāthamaraṇaṃ marissāmī”ti rañño ārocāpetvā itthāgāraṃ",
  "atk-s0513a4:6433_5": "chaḍḍetvā nikkhami. Sambulā bahūhi upāyehi nivattiyamānāpi anivattitvāva “ahaṃ taṃ",
  "atk-s0513a4:6433_6": "sāmikaṃ araññe paṭijaggissāmī”ti vatvā saddhiññeva nikkhami. So araññaṃ pavisitvā",
  "atk-s0513a4:6433_7": "sulabhamūlaphalāphale chāyūdakasampanne padese paṇṇasālaṃ katvā vāsaṃ kappesi. Rājadhītā",
  "atk-s0513a4:6433_8": "taṃ paṭijaggi. Kathaṃ? Sā hi pāto vuṭṭhāya assamapadaṃ sammajjitvā pānīyaparibhojanīyaṃ",
  "atk-s0513a4:6433_9": "upaṭṭhapetvā dantakaṭṭhañca mukhadhovanañca upanāmetvā mukhe dhote nānāosadhāni pisitvā",
  "atk-s0513a4:6433_10": "tassa vaṇe makkhetvā madhuramadhurāni phalāphalāni khādāpetvā mukhaṃ vikkhāletvā",
  "atk-s0513a4:6433_11": "hatthesu dhotesu “appamatto hohi devā”ti vatvā vanditvā pacchikhaṇittiaṅkusake ādāya",
  "atk-s0513a4:6433_12": "phalāphalatthāya araññaṃ pavisitvā phalāphalāni āharitvā ekamante ṭhapetvā ghaṭena",
  "atk-s0513a4:6433_13": "udakaṃ āharitvā nānācuṇṇehi ca mattikāhi ca sotthisenaṃ nhāpetvā puna madhuraphalāphalāni",
  "atk-s0513a4:6433_14": "upanāmeti. Paribhogāvasāne vāsitapānīyaṃ upanetvā sayaṃ phalāphalāni paribhuñjitvā",
  "atk-s0513a4:6433_15": "padarasantharaṃ saṃvidahitvā tasmiṃ tattha nipanne tassa pāde dhovitvā sīsaparikammapiṭṭhiparikammapādaparikammāni",
  "atk-s0513a4:6433_16": "katvā sayanapassaṃ upagantvā nipajjati. Etenupāyena sāmikaṃ paṭijaggi.",
  "atk-s0513a4:6434_0": "Sā ekadivasaṃ araññe phalāphalaṃ āharantī ekaṃ girikandaraṃ disvā sīsato pacchiṃ",
  "atk-s0513a4:6434_1": "otāretvā kandaratīre ṭhapetvā “nhāyissāmī”ti otaritvā haliddāya sarīraṃ ubbaṭṭetvā",
  "atk-s0513a4:6434_2": "nhatvā sudhotasarīrā uttaritvā vākacīraṃ nivāsetvā kandaratīre aṭṭhāsi. Athassā sarīrappabhāya",
  "atk-s0513a4:6434_3": "vanaṃ ekobhāsaṃ ahosi. Tasmiṃ khaṇe eko dānavo gocaratthāya caranto taṃ disvā paṭibaddhacitto",
  "atk-s0513a4:6434_4": "hutvā gāthādvayaṃ āha –",
  "atk-s0513a4:6435": "297.",
  "atk-s0513a4:6436": "“Kā vedhamānā girikandarāyaṃ, ekā tuvaṃ tiṭṭhasi saṃhitūru;",
  "atk-s0513a4:6437": "Puṭṭhāsi me pāṇipameyyamajjhe, akkhāhi me nāmañca bandhave ca.",
  "atk-s0513a4:6438": "298.",
  "atk-s0513a4:6439": "“Obhāsayaṃ vanaṃ rammaṃ, sīhabyagghanisevitaṃ;",
  "atk-s0513a4:6440": "Kā vā tvamasi kalyāṇi, kassa vā tvaṃ sumajjhime;",
  "atk-s0513a4:6441": "Abhivādemi taṃ bhadde, dānavāhaṃ namatthu te”ti.",
  "atk-s0513a4:6442_0": "Tattha kā vedhamānāti nhānamattatāya sītabhāvena kampamānā. Saṃhitūrūti sampiṇḍitūru",
  "atk-s0513a4:6442_1": "uttamaūrulakkhaṇe. Pāṇipameyyamajjheti hatthena minitabbamajjhe. Kā vā tvanti kā",
  "atk-s0513a4:6442_2": "nāma vā tvaṃ bhavasi. Abhivādemīti vandāmi. Dānavāhanti ahaṃ eko dānavo, ayaṃ namakkāro",
  "atk-s0513a4:6442_3": "tava atthu, añjaliṃ te paggaṇhāmīti avaca.",
  "atk-s0513a4:6443": "Sā tassa vacanaṃ sutvā tisso gāthā abhāsi –",
  "atk-s0513a4:6444": "299.",
  "atk-s0513a4:6445": "“Yo putto kāsirājassa, sotthisenoti taṃ vidū;",
  "atk-s0513a4:6446": "Tassāhaṃ sambulā bhariyā, evaṃ jānāhi dānava;",
  "atk-s0513a4:6447": "Abhivādemi taṃ bhante, sambulāhaṃ namatthu te.",
  "atk-s0513a4:6448": "300.",
  "atk-s0513a4:6449": "“Vedehaputto bhaddante, vane vasati āturo;",
  "atk-s0513a4:6450": "Tamahaṃ rogasammattaṃ, ekā ekaṃ upaṭṭhahaṃ.",
  "atk-s0513a4:6451": "301.",
  "atk-s0513a4:6452": "“Ahañca vanamuñchāya, madhumaṃsaṃ migābilaṃ;",
  "atk-s0513a4:6453": "Yadāharāmi taṃ bhakkho, tassa nūnajja nādhatī”ti.",
  "atk-s0513a4:6454_0": "Tattha vedehaputtoti vedeharājadhītāya putto. Rogasammattanti rogapīḷitaṃ. Upaṭṭhahanti",
  "atk-s0513a4:6454_1": "upaṭṭhahāmi paṭijaggāmi. “Upaṭṭhitā”tipi pāṭho. Vanamuñchāyāti vanaṃ uñchetvā uñchācariyaṃ",
  "atk-s0513a4:6454_2": "caritvā. Madhumaṃsanti nimmakkhikaṃ madhuñca migābilamaṃsañca sīhabyagghamigehi khāditamaṃsato",
  "atk-s0513a4:6454_3": "atirittakoṭṭhāsaṃ. Taṃ bhakkhoti yaṃ ahaṃ āharāmi, taṃ bhakkhova so mama sāmiko.",
  "atk-s0513a4:6454_4": "Tassa nūnajjāti tassa maññe ajja āhāraṃ alabhamānassa sarīraṃ ātape pakkhittapadumaṃ",
  "atk-s0513a4:6454_5": "viya nādhati upatappati milāyati.",
  "atk-s0513a4:6455": "Tato paraṃ dānavassa ca tassā ca vacanapaṭivacanagāthāyo honti –",
  "atk-s0513a4:6456": "302.",
  "atk-s0513a4:6457": "“Kiṃ vane rājaputtena, āturena karissasi;",
  "atk-s0513a4:6458": "Sambule pariciṇṇena, ahaṃ bhattā bhavāmi te.",
  "atk-s0513a4:6459": "303.",
  "atk-s0513a4:6460": "“Sokaṭṭāya durattāya, kiṃ rūpaṃ vijjate mama;",
  "atk-s0513a4:6461": "Aññaṃ pariyesa bhaddante, abhirūpataraṃ mayā.",
  "atk-s0513a4:6462": "304.",
  "atk-s0513a4:6463": "“Ehimaṃ girimāruyha, bhariyā me catussatā;",
  "atk-s0513a4:6464": "Tāsaṃ tvaṃ pavarā hohi, sabbakāmasamiddhinī.",
  "atk-s0513a4:6465": "305.",
  "atk-s0513a4:6466": "“Nūna tārakavaṇṇābhe, yaṃ kiñci manasicchasi;",
  "atk-s0513a4:6467": "Sabbaṃ taṃ pacuraṃ mayhaṃ, ramassvajja mayā saha.",
  "atk-s0513a4:6468": "306.",
  "atk-s0513a4:6469": "“No ce tuvaṃ maheseyyaṃ, sambule kārayissasi;",
  "atk-s0513a4:6470": "Alaṃ tvaṃ pātarāsāya, paṇhe bhakkhā bhavissasi.",
  "atk-s0513a4:6471": "307.",
  "atk-s0513a4:6472": "“Tañca sattajaṭo luddo, kaḷāro purisādako;",
  "atk-s0513a4:6473": "Vane nāthaṃ apassantiṃ, sambulaṃ aggahī bhuje.",
  "atk-s0513a4:6474": "308.",
  "atk-s0513a4:6475": "“Adhipannā pisācena, luddenāmisacakkhunā;",
  "atk-s0513a4:6476": "Sā ca sattuvasaṃ pattā, patimevānusocati.",
  "atk-s0513a4:6477": "309.",
  "atk-s0513a4:6478": "“Na me idaṃ tathā dukkhaṃ, yaṃ maṃ khādeyya rakkhaso;",
  "atk-s0513a4:6479": "Yañca me ayyaputtassa, mano hessati aññathā.",
  "atk-s0513a4:6480": "310.",
  "atk-s0513a4:6481": "“Na santi devā pavasanti nūna, na hi nūna santi idha lokapālā;",
  "atk-s0513a4:6482": "Sahasā karontānamasaññatānaṃ, na hi nūna santi paṭisedhitāro”ti.",
  "atk-s0513a4:6483_0": "Tattha pariciṇṇenāti tena āturena pariciṇṇena kiṃ karissasi. Sokaṭṭāyāti sokāturāya.",
  "atk-s0513a4:6483_1": "“Sokaṭṭhāyā”tipi pāṭho, soke ṭhitāyāti attho. Durattāyāti duggatakapaṇabhāvappattāya",
  "atk-s0513a4:6483_2": "attabhāvāya. Ehimanti mā tvaṃ durattāmhīti cintayi, etaṃ mama girimhi dibbavimānaṃ,",
  "atk-s0513a4:6483_3": "ehi imaṃ giriṃ āruha. Catussatāti tasmiṃ me vimāne aparāpi catussatā bhariyāyo atthi.",
  "atk-s0513a4:6483_4": "Sabbaṃ tanti yaṃ kiñci upabhogaparibhogavatthābharaṇādikaṃ icchasi, sabbaṃ taṃ nūna",
  "atk-s0513a4:6483_5": "mayhaṃ pacuraṃ bahuṃ sulabhaṃ, tasmā mā kapaṇāmhīti cintayi, ehi mayā saha ramassūti vadati.",
  "atk-s0513a4:6484_0": "Maheseyyanti, “bhadde, sambule no ce me tvaṃ mahesibhāvaṃ kāressasi, pariyattā tvaṃ",
  "atk-s0513a4:6484_1": "mama pātarāsāya, tena taṃ balakkārena vimānaṃ nessāmi, tatra maṃ asaṅgaṇhantī mama",
  "atk-s0513a4:6484_2": "sve pātova bhakkhā bhavissasī”ti evaṃ vatvā so sattahi jaṭāhi samannāgato luddako",
  "atk-s0513a4:6484_3": "dāruṇo nikkhantadanto taṃ tasmiṃ vane kiñci attano nāthaṃ apassantiṃ sambulaṃ bhuje",
  "atk-s0513a4:6484_4": "aggahesi. Adhipannāti ajjhotthaṭā. Āmisacakkhunāti kilesalolena. Patimevāti attano",
  "atk-s0513a4:6484_5": "acintetvā patimeva anusocati. Mano hessatīti maṃ cirāyantiṃ viditvā aññathā cittaṃ",
  "atk-s0513a4:6484_6": "bhavissati. Na santi devāti idaṃ sā dānavena bhuje gahitā devatujjhāpanaṃ karontī",
  "atk-s0513a4:6484_7": "āha. Lokapālāti evarūpānaṃ sīlavantīnaṃ patidevatānaṃ pālakā lokapālā nūna idha loke",
  "atk-s0513a4:6484_8": "na santīti paridevati.",
  "atk-s0513a4:6485_0": "Athassā sīlatejena sakkassa bhavanaṃ kampi, paṇḍukambalasilāsanaṃ uṇhākāraṃ dassesi.",
  "atk-s0513a4:6485_1": "Sakko āvajjento taṃ kāraṇaṃ ñatvā vajiraṃ ādāya vegena gantvā dānavassa matthake",
  "atk-s0513a4:6485_2": "ṭhatvā itaraṃ gāthamāha –",
  "atk-s0513a4:6486": "311.",
  "atk-s0513a4:6487": "“Itthīnamesā pavarā yasassinī, santā samā aggirivuggatejā;",
  "atk-s0513a4:6488": "Tañce tuvaṃ rakkhasādesi kaññaṃ, muddhā ca hi sattadhā te phaleyya;",
  "atk-s0513a4:6489": "Mā tvaṃ dahī muñca patibbatāyā”ti.",
  "atk-s0513a4:6490_0": "Tattha santāti upasantā, atha vā paṇḍitā ñāṇasampannā. Samāti kāyavisamādivirahitā.",
  "atk-s0513a4:6490_1": "Adesīti khādasi. Phaleyyāti iminā me indavajirena paharitvā muddhā bhijjetha. Mā",
  "atk-s0513a4:6490_2": "tvaṃ dahīti tvaṃ imaṃ patibbataṃ mā tāpeyyāsīti.",
  "atk-s0513a4:6491_0": "Taṃ sutvā dānavo sambulaṃ vissajjesi. Sakko “punapi esa evarūpaṃ kareyyā”ti cintetvā",
  "atk-s0513a4:6491_1": "dānavaṃ devasaṅkhalikāya bandhitvā puna anāgamanāya tatiye pabbatantare vissajjesi,",
  "atk-s0513a4:6491_2": "rājadhītaraṃ appamādena ovaditvā sakaṭṭhānameva gato. Rājadhītāpi atthaṅgate sūriye",
  "atk-s0513a4:6491_3": "candālokena assamaṃ pāpuṇi. Tamatthaṃ pakāsento satthā aṭṭha gāthā abhāsi –",
  "atk-s0513a4:6492": "312.",
  "atk-s0513a4:6493": "“Sā ca assamamāgacchi, pamuttā purisādakā;",
  "atk-s0513a4:6494": "Nīḷaṃ paḷinaṃ sakuṇīva, gatasiṅgaṃva ālayaṃ.",
  "atk-s0513a4:6495": "313.",
  "atk-s0513a4:6496": "“Sā tattha paridevesi, rājaputtī yasassinī;",
  "atk-s0513a4:6497": "Sambulā utumattakkhā, vane nāthaṃ apassantī.",
  "atk-s0513a4:6498": "314.",
  "atk-s0513a4:6499": "“Samaṇe brāhmaṇe vande, sampannacaraṇe ise;",
  "atk-s0513a4:6500": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6501": "315.",
  "atk-s0513a4:6502": "“Vande sīhe ca byagghe ca, ye ca aññe vane migā;",
  "atk-s0513a4:6503": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6504": "316.",
  "atk-s0513a4:6505": "“Tiṇā latāni osajho, pabbatāni vanāni ca;",
  "atk-s0513a4:6506": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6507": "317.",
  "atk-s0513a4:6508": "“Vande indīvarīsāmaṃ, rattiṃ nakkhattamāliniṃ;",
  "atk-s0513a4:6509": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6510": "318.",
  "atk-s0513a4:6511": "“Vande bhāgīrathiṃ gaṅgaṃ, savantīnaṃ paṭiggahaṃ;",
  "atk-s0513a4:6512": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6513": "319.",
  "atk-s0513a4:6514": "“Vande ahaṃ pabbatarājaseṭṭhaṃ, himavantaṃ siluccayaṃ;",
  "atk-s0513a4:6515": "Rājaputtaṃ apassantī, tumhaṃmhi saraṇaṃ gatā”ti.",
  "atk-s0513a4:6516_0": "Tattha nīḷaṃ paḷinaṃ sakuṇīvāti yathā sakuṇikā mukhatuṇḍakena gocaraṃ gahetvā kenaci",
  "atk-s0513a4:6516_1": "upaddavena sakuṇapotakānaṃ paḷinattā paḷinaṃ sakuṇinīḷaṃ āgaccheyya, yathā vā gatasiṅgaṃ",
  "atk-s0513a4:6516_2": "nikkhantavacchakaṃ ālayaṃ suññaṃ vacchakasālaṃ vacchagiddhinī dhenu āgaccheyya, evaṃ",
  "atk-s0513a4:6516_3": "suññaṃ assamaṃ āgacchīti attho. Tadā hi sotthiseno sambulāya ciramānāya “itthiyo",
  "atk-s0513a4:6516_4": "nāma lolā, paccāmittampi me gahetvā āgaccheyyā”ti parisaṅkanto paṇṇasālato nikkhamitvā",
  "atk-s0513a4:6516_5": "gacchantaraṃ pavisitvā nisīdi. Tenetaṃ vuttaṃ. Utumattakkhāti sokavegasañjātena uṇhena",
  "atk-s0513a4:6516_6": "utunā mandalocanā. Apassantīti tasmiṃ vane nāthaṃ attano patiṃ apassantī ito cito",
  "atk-s0513a4:6516_7": "ca sandhāvamānā paridevesi.",
  "atk-s0513a4:6517_0": "Tattha samaṇe brāhmaṇeti samitapāpabāhitapāpe samaṇe brāhmaṇe. Sampannacaraṇeti saha",
  "atk-s0513a4:6517_1": "sīlena aṭṭhannaṃ samāpattīnaṃ vasena ca sampannacaraṇe ise vandeti evaṃ vatvā rājaputtaṃ",
  "atk-s0513a4:6517_2": "apassantī tumhākaṃ saraṇaṃ gatā amhi. Sace me sāmikassa nisinnaṭṭhānaṃ jānātha, ācikkhathāti",
  "atk-s0513a4:6517_3": "paridevesīti attho. Sesagāthāsupi eseva nayo. Tiṇā latāni osajhoti antopheggubahisāratiṇāni",
  "atk-s0513a4:6517_4": "ca latāni ca antosāraosadhiyo ca. Imaṃ gāthaṃ tiṇādīsu nibbattadevatā sandhāyāha.",
  "atk-s0513a4:6517_5": "Indīvarīsāmanti indīvarīpupphasamānavaṇṇaṃ. Nakkhattamālininti nakkhattapaṭipāṭisamannāgataṃ.",
  "atk-s0513a4:6517_6": "Tumhaṃmhīti rattiṃ sandhāya tampi amhīti āha. Bhāgīrathiṃ gaṅganti evaṃpariyāyanāmikaṃ",
  "atk-s0513a4:6517_7": "gaṅgaṃ. Savantīnanti aññāsaṃ bahūnaṃ nadīnaṃ paṭiggāhikaṃ. Gaṅgāya nibbattadevataṃ",
  "atk-s0513a4:6517_8": "sandhāyevamāha. Himavantepi eseva nayo.",
  "atk-s0513a4:6518_0": "Taṃ evaṃ paridevamānaṃ disvā sotthiseno cintesi – “ayaṃ ativiya paridevati, na kho",
  "atk-s0513a4:6518_1": "panassā bhāvaṃ jānāmi, sace mayi sinehena evaṃ karoti, hadayampissā phaleyya, pariggaṇhissāmi",
  "atk-s0513a4:6518_2": "tāva na”nti gantvā paṇṇasāladvāre nisīdi. Sāpi paridevamānāva paṇṇasāladvāraṃ gantvā",
  "atk-s0513a4:6518_3": "tassa pāde vanditvā “kuhiṃ gatosi, devā”ti āha. Atha naṃ so, “bhadde, tvaṃ aññesu",
  "atk-s0513a4:6518_4": "divasesu na imāya velāya āgacchasi, ajja atisāyaṃ āgatāsī”ti pucchanto gāthamāha –",
  "atk-s0513a4:6519": "320.",
  "atk-s0513a4:6520": "“Atisāyaṃ vatāgañchi, rājaputti yasassini;",
  "atk-s0513a4:6521": "Kena nujja samāgacchi, ko te piyataro mayā”ti.",
  "atk-s0513a4:6522_0": "Atha naṃ sā “ahaṃ, ayyaputta, phalāphalāni ādāya āgacchantī ekaṃ dānavaṃ passiṃ,",
  "atk-s0513a4:6522_1": "so mayi paṭibaddhacitto hutvā maṃ hatthe gaṇhitvā ‘sace mama vacanaṃ na karosi, khādissāmi",
  "atk-s0513a4:6522_2": "ta’nti āha, ahaṃ tāya velāya taññeva anusocantī evaṃ paridevi”nti vatvā gāthamāha –",
  "atk-s0513a4:6523": "321.",
  "atk-s0513a4:6524": "“Idaṃ khohaṃ tadāvocaṃ, gahitā tena sattunā;",
  "atk-s0513a4:6525": "Na me idaṃ tathā dukkhaṃ, yaṃ maṃ khādeyya rakkhaso;",
  "atk-s0513a4:6526": "Yañca me ayyaputtassa, mano hessati aññathā”ti.",
  "atk-s0513a4:6527_0": "Athassa sesampi pavattiṃ ārocentī “tena panāhaṃ, deva, dānavena gahitā attānaṃ vissajjāpetuṃ",
  "atk-s0513a4:6527_1": "asakkontī devatujjhāpanakammaṃ akāsiṃ, atha sakko vajirahattho āgantvā ākāse ṭhito",
  "atk-s0513a4:6527_2": "dānavaṃ santajjetvā maṃ vissajjāpetvā taṃ devasaṅkhalikāya bandhitvā tatiye pabbatantare",
  "atk-s0513a4:6527_3": "khipitvā pakkāmi, evāhaṃ sakkaṃ nissāya jīvitaṃ labhi”nti āha. Taṃ sutvā sotthiseno,",
  "atk-s0513a4:6527_4": "“bhadde, hotu, mātugāmassa antare saccaṃ nāma dullabhaṃ, himavante hi bahū vanacarakatāpasavijjādharādayo",
  "atk-s0513a4:6527_5": "santi, ko tuyhaṃ saddahissatī”ti vatvā gāthamāha –",
  "atk-s0513a4:6528": "322.",
  "atk-s0513a4:6529": "“Corīnaṃ bahubuddhīnaṃ, yāsu saccaṃ sudullabhaṃ;",
  "atk-s0513a4:6530": "Thīnaṃ bhāvo durājāno, macchassevodake gata”nti.",
  "atk-s0513a4:6531": "Sā tassa vacanaṃ sutvā, “ayyaputta, ahaṃ taṃ asaddahantaṃ mama saccabaleneva tikicchissāmī”ti udakassa kalasaṃ pūretvā saccakiriyaṃ katvā tassa sīse udakaṃ āsiñcantī gāthamāha –",
  "atk-s0513a4:6532": "323.",
  "atk-s0513a4:6533": "“Tathā maṃ saccaṃ pāletu, pālayissati ce mamaṃ;",
  "atk-s0513a4:6534": "Yathāhaṃ nābhijānāmi, aññaṃ piyataraṃ tayā;",
  "atk-s0513a4:6535": "Etena saccavajjena, byādhi te vūpasammatū”ti.",
  "atk-s0513a4:6536_0": "Tattha tathā-saddo “ce mama”nti iminā saddhiṃ yojetabbo. Idaṃ vuttaṃ hoti – yathāhaṃ",
  "atk-s0513a4:6536_1": "vadāmi, tathā ce mama vacanaṃ saccaṃ, atha maṃ idānipi pāletu, āyatimpi pālessati,",
  "atk-s0513a4:6536_2": "idāni me vacanaṃ suṇātha “yathāhaṃ nābhijānāmī”ti. Potthakesu pana “tathā maṃ saccaṃ",
  "atk-s0513a4:6536_3": "pāletī”ti likhitaṃ, taṃ aṭṭhakathāyaṃ natthi.",
  "atk-s0513a4:6537_0": "Evaṃ tāya saccakiriyaṃ katvā udake āsittamatteyeva sotthisenassa kuṭṭhaṃ ambilena",
  "atk-s0513a4:6537_1": "dhotaṃ viya tambamalaṃ tāvadeva apagacchi. Te katipāhaṃ tattha vasitvā araññā nikkhamma",
  "atk-s0513a4:6537_2": "bārāṇasiṃ patvā uyyānaṃ pavisiṃsu. Rājā tesaṃ āgatabhāvaṃ ñatvā uyyānaṃ gantvā tattheva",
  "atk-s0513a4:6537_3": "sotthisenassa chattaṃ ussāpetvā sambulaṃ aggamahesiṭṭhāne abhisiñcāpetvā nagaraṃ",
  "atk-s0513a4:6537_4": "pavesetvā sayaṃ isipabbajjaṃ pabbajitvā uyyāne vāsaṃ kappesi, rājanivesaneyeva ca",
  "atk-s0513a4:6537_5": "nibaddhaṃ bhuñji. Sotthisenopi sambulāya aggamahesiṭṭhānamattameva adāsi, na punassā",
  "atk-s0513a4:6537_6": "koci sakkāro ahosi, atthibhāvampissā na aññāsi, aññāheva itthīhi saddhiṃ abhirami.",
  "atk-s0513a4:6537_7": "Sambulā sapattidosavasena kisā ahosi upaṇḍupaṇḍukajātā dhamanīsanthatagattā. Sā ekadivasaṃ",
  "atk-s0513a4:6537_8": "sokavinodanatthaṃ bhuñjituṃ āgatassa sasuratāpasassa santikaṃ gantvā taṃ katabhattakiccaṃ",
  "atk-s0513a4:6537_9": "vanditvā ekamantaṃ nisīdi. So taṃ milātindriyaṃ disvā gāthamāha –",
  "atk-s0513a4:6538": "324.",
  "atk-s0513a4:6539": "“Ye kuñjarā sattasatā uḷārā, rakkhanti rattindivamuyyutāvudhā;",
  "atk-s0513a4:6540": "Dhanuggahānañca satāni soḷasa, kathaṃvidhe passasi bhadde sattavo”ti.",
  "atk-s0513a4:6541_0": "Tassattho – bhadde, sambule ye amhākaṃ sattasatā kuñjarā, tesaññeva khandhagatānaṃ",
  "atk-s0513a4:6541_1": "yodhānaṃ vasena uyyuttāvudhā, aparāni ca soḷasadhanuggahasatāni rattindivaṃ bārāṇasiṃ",
  "atk-s0513a4:6541_2": "rakkhanti. Evaṃ surakkhite nagare kathaṃvidhe tvaṃ sattavo passasi. Bhadde, yassā",
  "atk-s0513a4:6541_3": "tava sāsaṅkā sappaṭibhayā araññā āgatakālepi pabhāsampannaṃ sarīraṃ, idāni pana milātā",
  "atk-s0513a4:6541_4": "paṇḍupalāsavaṇṇā ativiya kilantindriyāsi, kassa nāma tvaṃ bhāyasī”ti pucchi.",
  "atk-s0513a4:6542": "Sā tassa vacanaṃ sutvā “putto te, deva, mayi na purimasadiso”ti vatvā pañca gāthā abhāsi –",
  "atk-s0513a4:6543": "325.",
  "atk-s0513a4:6544": "“Alaṅkatāyo padumuttarattacā, virāgitā passati haṃsagaggarā;",
  "atk-s0513a4:6545": "Tāsaṃ suṇitvā mitagītavāditaṃ, na dāni me tāta tathā yathā pure.",
  "atk-s0513a4:6546": "326.",
  "atk-s0513a4:6547": "“Suvaṇṇasaṃkaccadharā suviggahā, alaṅkatā mānusiyaccharūpamā;",
  "atk-s0513a4:6548": "Senopiyā tāta aninditaṅgiyo, khattiyakaññā paṭilobhayanti naṃ.",
  "atk-s0513a4:6549": "327.",
  "atk-s0513a4:6550": "“Sace ahaṃ tāta tathā yathā pure, patiṃ tamuñchāya punā vane bhare;",
  "atk-s0513a4:6551": "Sammānaye maṃ na ca maṃ vimānaye, itopi me tāta tato varaṃ siyā.",
  "atk-s0513a4:6552": "328.",
  "atk-s0513a4:6553": "“Yamannapāne vipulasmi ohite, nārī vimaṭṭhābharaṇā alaṅkatā;",
  "atk-s0513a4:6554": "Sabbaṅgupetā patino ca appiyā, abajjha tassā maraṇaṃ tato varaṃ.",
  "atk-s0513a4:6555": "329.",
  "atk-s0513a4:6556": "“Api ce daliddā kapaṇā anāḷhiyā, kaṭādutīyā patino ca sā piyā;",
  "atk-s0513a4:6557": "Sabbaṅgupetāyapi appiyāya, ayameva seyyā kapaṇāpi yā piyā”ti.",
  "atk-s0513a4:6558_0": "Tattha padumuttarattacāti padumagabbhasadisauttarattacā. Sabbāsaṃ sarīrato suvaṇṇapabhā",
  "atk-s0513a4:6558_1": "niccharantīti dīpeti. Virāgitāti vilaggasarīrā, tanumajjhāti attho. Haṃsagaggarāti",
  "atk-s0513a4:6558_2": "evarūpā haṃsā viya madhurassarā nāriyo passati. Tāsanti so tava putto tāsaṃ nārīnaṃ",
  "atk-s0513a4:6558_3": "mitagītavāditādīni suṇitvā idāni me, tāta, yathā pure, tathā na pavattatīti vadati.",
  "atk-s0513a4:6558_4": "Suvaṇṇasaṃkaccadharāti suvaṇṇamayasaṃkaccālaṅkāradharā. Alaṅkatāti nānālaṅkārapaṭimaṇḍitā.",
  "atk-s0513a4:6558_5": "Mānusiyaccharūpamāti mānusiyo accharūpamā. Senopiyāti sotthisenassa piyā. Paṭilobhayanti",
  "atk-s0513a4:6558_6": "nanti naṃ tava puttaṃ paṭilobhayanti.",
  "atk-s0513a4:6559_0": "Sace ahanti, tāta, yathā pure sace ahaṃ punapi taṃ patiṃ tatheva kuṭṭharogena vanaṃ",
  "atk-s0513a4:6559_1": "paviṭṭhaṃ uñchāya tasmiṃ vane bhareyyaṃ, punapi maṃ so sammāneyya na vimāneyya, tato",
  "atk-s0513a4:6559_2": "me itopi bārāṇasirajjato taṃ araññameva varaṃ siyā sapattidosena sussantiyāti dīpeti.",
  "atk-s0513a4:6559_3": "Yamannapāneti yaṃ annapāne. Ohiteti ṭhapite paṭiyatte. Iminā bahunnapānagharaṃ dasseti.",
  "atk-s0513a4:6559_4": "Ayaṃ kirassā adhippāyo – yā nārī vipulannapāne ghare ekikāva asapatti samānā vimaṭṭhābharaṇā",
  "atk-s0513a4:6559_5": "nānālaṅkārehi alaṅkatā sabbehi guṇaṅgehi upetā patino ca appiyā hoti, abajjha gīvāya",
  "atk-s0513a4:6559_6": "valliyā vā rajjuyā vā bandhitvā tassā tato gharāvāsato maraṇameva varataranti. Anāḷhīyāti",
  "atk-s0513a4:6559_7": "anāḷhā. Kaṭādutīyāti nipajjanakaṭasārakadutiyā. Seyyāti kapaṇāpi samānā yā patino",
  "atk-s0513a4:6559_8": "piyā, ayameva uttamāti.",
  "atk-s0513a4:6560_0": "Evaṃ tāya attano parisussanakāraṇe tāpasassa kathite tāpaso rājānaṃ pakkosāpetvā",
  "atk-s0513a4:6560_1": "“tāta, sotthisena tayi kuṭṭharogābhibhūte araññaṃ pavisante tayā saddhiṃ pavisitvā",
  "atk-s0513a4:6560_2": "taṃ upaṭṭhahantī attano saccabalena tava rogaṃ vūpasametvā yā te rajje patiṭṭhānakāraṇamakāsi,",
  "atk-s0513a4:6560_3": "tassā nāma tvaṃ neva ṭhitaṭṭhānaṃ, na nisinnaṭṭhānaṃ jānāsi, ayuttaṃ te kataṃ, mittadubbhikammaṃ",
  "atk-s0513a4:6560_4": "nāmetaṃ pāpaka”nti vatvā puttaṃ ovadanto gāthamāha –",
  "atk-s0513a4:6561": "330.",
  "atk-s0513a4:6562": "“Sudullabhitthī purisassa yā hitā, bhattitthiyā dullabho yo hito ca;",
  "atk-s0513a4:6563": "Hitā ca te sīlavatī ca bhariyā, janinda dhammaṃ cara sambulāyā”ti.",
  "atk-s0513a4:6564_0": "Tassattho – tāta, yā purisassa hitā muducittā anukampikā itthī, yo ca bhattā itthiyā",
  "atk-s0513a4:6564_1": "hito kataguṇaṃ jānāti, ubhopete sudullabhā. Ayañca sambulā tuyhaṃ hitā ceva sīlasampannā",
  "atk-s0513a4:6564_2": "ca, tasmā etissā dhammaṃ cara, kataguṇaṃ jānitvā muducitto hohi, cittamassā paritosehīti.",
  "atk-s0513a4:6565_0": "Evaṃ so puttassa ovādaṃ datvā uṭṭhāyāsanā pakkāmi. Rājā pitari gate sambulaṃ pakkosāpetvā,",
  "atk-s0513a4:6565_1": "“bhadde, ettakaṃ kālaṃ mayā kataṃ dosaṃ khama, ito paṭṭhāya sabbissariyaṃ tuyhameva",
  "atk-s0513a4:6565_2": "dammī”ti vatvā osānagāthamāha –",
  "atk-s0513a4:6566": "331.",
  "atk-s0513a4:6567": "“Sace tuvaṃ vipule laddhabhoge, issāvatiṇṇā maraṇaṃ upesi;",
  "atk-s0513a4:6568": "Ahañca te bhadde imā rājakaññā, sabbe te vacanakarā bhavāmā”ti.",
  "atk-s0513a4:6569_0": "Tassattho – bhadde, sambule sace tvaṃ ratanarāsimhi ṭhapetvā abhisittā aggamahesiṭṭhānavasena",
  "atk-s0513a4:6569_1": "vipule bhoge labhitvāpi issāya otiṇṇā maraṇaṃ upesi, ahañca imā ca rājakaññā sabbe",
  "atk-s0513a4:6569_2": "tava vacanakarā bhavāma, tvaṃ yathādhippāyaṃ imaṃ rajjaṃ vicārehīti sabbissariyaṃ tassā adāsi.",
  "atk-s0513a4:6570": "Tato paṭṭhāya ubho samaggavāsaṃ vasantā dānādīni puññāni karitvā yathākammaṃ gamiṃsu. Tāpaso jhānābhiññāyo nibbattetvā brahmalokūpago ahosi.",
  "atk-s0513a4:6571_0": "Satthā imaṃ dhammadesanaṃ āharitvā “na, bhikkhave, idāneva, pubbepi mallikā patidevatāyevā”ti",
  "atk-s0513a4:6571_1": "vatvā jātakaṃ samodhānesi “tadā sambulā mallikā ahosi, sotthiseno kosalarājā, pitā",
  "atk-s0513a4:6571_2": "tāpaso pana ahameva ahosi”nti.",
  "atk-s0513a4:6572": "Sambulājātakavaṇṇanā navamā.",
  "atk-s0513a4:6574": "[520] 10. Gandhatindukajātakavaṇṇanā",
  "atk-s0513a4:6575_0": "Appamādoti idaṃ satthā jetavane viharanto rājovādaṃ ārabbha kathesi. Rājovādo heṭṭhā",
  "atk-s0513a4:6575_1": "vitthāritova. Atīte pana kapilaraṭṭhe uttarapañcālanagare pañcālo nāma rājā agatigamane",
  "atk-s0513a4:6575_2": "ṭhito adhammena pamatto rajjaṃ kāresi. Athassa amaccādayo sabbepi adhammikāva jātā.",
  "atk-s0513a4:6575_3": "Balipīḷitā raṭṭhavāsino puttadāre ādāya araññe migā viya cariṃsu, gāmaṭṭhāne gāmo",
  "atk-s0513a4:6575_4": "nāma nāhosi. Manussā rājapurisānaṃ bhayena divā gehe vasituṃ asakkontā gehāni kaṇṭakasākhāhi",
  "atk-s0513a4:6575_5": "parikkhipitvā gehe rattiṃ vasitvā aruṇe uggacchanteyeva araññaṃ pavisanti. Divā rājapurisā",
  "atk-s0513a4:6575_6": "vilumpanti, rattiṃ corā. Tadā bodhisatto bahinagare gandhatindukarukkhe devatā hutvā",
  "atk-s0513a4:6575_7": "nibbatti, anusaṃvaccharaṃ rañño santikā sahassagghanakaṃ balikammaṃ labhati. So cintesi",
  "atk-s0513a4:6575_8": "– “ayaṃ rājā pamatto rajjaṃ kāreti, sakalaraṭṭhaṃ vinassati, ṭhapetvā maṃ añño rājānaṃ",
  "atk-s0513a4:6575_9": "patirūpe nivesetuṃ samattho nāma natthi, upakārako cāpi me anusaṃvaccharaṃ sahassagghanakabalinā",
  "atk-s0513a4:6575_10": "pūjeti, ovadissāmi na”nti.",
  "atk-s0513a4:6576_0": "So rattibhāge rañño sirigabbhaṃ pavisitvā ussīsakapasse ṭhatvā obhāsaṃ vissajjetvā",
  "atk-s0513a4:6576_1": "ākāse aṭṭhāsi. Rājā taṃ bālasūriyaṃ viya jalamānaṃ disvā “kosi tvaṃ, kena vā kāraṇena",
  "atk-s0513a4:6576_2": "idhāgatosī”ti pucchi. So tassa vacanaṃ sutvā, “mahārāja, ahaṃ gandhatindukadevatā,",
  "atk-s0513a4:6576_3": "‘tuyhaṃ ovādaṃ dassāmī’ti āgatomhī”ti āha. “Kiṃ nāma ovādaṃ dassasī”ti evaṃ vutte",
  "atk-s0513a4:6576_4": "mahāsatto, “mahārāja, tvaṃ pamatto hutvā rajjaṃ kāresi, tena te sakalaraṭṭhaṃ hataviluttaṃ",
  "atk-s0513a4:6576_5": "viya vinaṭṭhaṃ, rājāno nāma pamādena rajjaṃ kārentā sakalaraṭṭhassa sāmino na honti,",
  "atk-s0513a4:6576_6": "diṭṭheva dhamme vināsaṃ patvā samparāye puna mahāniraye nibbattanti. Tesu ca pamādaṃ",
  "atk-s0513a4:6576_7": "āpannesu antojanā bahijanāpissa pamattāva honti, tasmā raññā atirekena appamattena",
  "atk-s0513a4:6576_8": "bhavitabba”nti vatvā dhammadesanaṃ paṭṭhapento imā ekādasa gāthā āha –",
  "atk-s0513a4:6577": "332.",
  "atk-s0513a4:6578": "“Appamādo amatapadaṃ, pamādo maccuno padaṃ;",
  "atk-s0513a4:6579": "Appamattā na mīyanti, ye pamattā yathā matā.",
  "atk-s0513a4:6580": "333.",
  "atk-s0513a4:6581": "“Madā pamādo jāyetha, pamādā jāyate khayo;",
  "atk-s0513a4:6582": "Khayā padosā jāyanti, mā mado bharatūsabha.",
  "atk-s0513a4:6583": "334.",
  "atk-s0513a4:6584": "“Bahū hi khattiyā jīnā, atthaṃ raṭṭhaṃ pamādino;",
  "atk-s0513a4:6585": "Athopi gāmino gāmā, anagārā agārino.",
  "atk-s0513a4:6586": "335.",
  "atk-s0513a4:6587": "“Khattiyassa pamattassa, raṭṭhasmiṃ raṭṭhavaḍḍhana;",
  "atk-s0513a4:6588": "Sabbe bhogā vinassanti, rañño taṃ vuccate aghaṃ.",
  "atk-s0513a4:6589": "336.",
  "atk-s0513a4:6590": "“Nesa dhammo mahārāja, ativelaṃ pamajjasi;",
  "atk-s0513a4:6591": "Iddhaṃ phītaṃ janapadaṃ, corā viddhaṃsayanti naṃ.",
  "atk-s0513a4:6592": "337.",
  "atk-s0513a4:6593": "“Na te puttā bhavissanti, na hiraññaṃ na dhāniyaṃ;",
  "atk-s0513a4:6594": "Raṭṭhe viluppamānamhi, sabbabhogehi jīyasi.",
  "atk-s0513a4:6595": "338.",
  "atk-s0513a4:6596": "“Sabbabhogā parijiṇṇaṃ, rājānaṃ vāpi khattiyaṃ;",
  "atk-s0513a4:6597": "Ñātimittā suhajjā ca, na taṃ maññanti māniyaṃ.",
  "atk-s0513a4:6598": "339.",
  "atk-s0513a4:6599": "“Hatthārohā anīkaṭṭhā, rathikā pattikārakā;",
  "atk-s0513a4:6600": "Tamevamupajīvantā, na taṃ maññanti māniyaṃ.",
  "atk-s0513a4:6601": "340.",
  "atk-s0513a4:6602": "“Asaṃvihitakammantaṃ, bālaṃ dummantimantinaṃ;",
  "atk-s0513a4:6603": "Sirī jahati dummedhaṃ, jiṇṇaṃva urago tacaṃ.",
  "atk-s0513a4:6604": "341.",
  "atk-s0513a4:6605": "“Susaṃvihitakammantaṃ, kāluṭṭhāyiṃ atanditaṃ;",
  "atk-s0513a4:6606": "Sabbe bhogābhivaḍḍhanti, gāvo sausabhāmiva.",
  "atk-s0513a4:6607": "342.",
  "atk-s0513a4:6608": "“Upassutiṃ mahārāja, raṭṭhe janapade cara;",
  "atk-s0513a4:6609": "Tattha disvā ca sutvā ca, tato taṃ paṭipajjasī”ti.",
  "atk-s0513a4:6610_0": "Tattha appamādoti satiyā avippavāso. Amatapadanti amatassa nibbānassa padaṃ adhigamakāraṇaṃ.",
  "atk-s0513a4:6610_1": "Maccuno padanti maraṇassa kāraṇaṃ. Pamattā hi vipassanaṃ avaḍḍhetvā appaṭisandhikabhāvaṃ",
  "atk-s0513a4:6610_2": "pattuṃ asakkontā punappunaṃ saṃsāre jāyanti ceva mīyanti ca, tasmā pamādo maccuno",
  "atk-s0513a4:6610_3": "padaṃ nāma. Na mīyantīti vipassanaṃ vaḍḍhetvā appaṭisandhikabhāvaṃ pattā puna saṃsāre",
  "atk-s0513a4:6610_4": "anibbattattā na mīyanti nāma. Ye pamattāti, mahārāja, ye puggalā pamattā, te yathā",
  "atk-s0513a4:6610_5": "matā, tatheva daṭṭhabbā. Kasmā? Akiccasādhanatāya. Matassapi hi “ahaṃ dānaṃ dassāmi,",
  "atk-s0513a4:6610_6": "sīlaṃ rakkhissāmi, uposathakammaṃ karissāmi, kalyāṇakammaṃ pūressāmī”ti ābhogo vā",
  "atk-s0513a4:6610_7": "patthanā vā pariyuṭṭhānaṃ vā natthi apagataviññāṇattā, pamattassapi appamādābhāvāti",
  "atk-s0513a4:6610_8": "tasmā ubhopete ekasadisāva.",
  "atk-s0513a4:6611_0": "Madāti, mahārāja, ārogyayobbanajīvitamadasaṅkhātā tividhā madā pamādo nāma jāyati.",
  "atk-s0513a4:6611_1": "So madappatto pamādāpanno pāṇātipātādīni pāpakammāni karoti. Atha naṃ rājāno chindāpenti",
  "atk-s0513a4:6611_2": "vā hanāpenti vā, sabbaṃ vā dhanamassa haranti, evamassa pamādā ñātidhanajīvitakkhayo",
  "atk-s0513a4:6611_3": "jāyati. Puna so dhanakkhayaṃ vā yasakkhayaṃ vā patto jīvituṃ asakkonto jīvitavuttatthāya",
  "atk-s0513a4:6611_4": "kāyaduccaritādīni karoti, iccassa khayā padosā jāyanti, tena taṃ vadāmi mā mado bharatūsabhāti,",
  "atk-s0513a4:6611_5": "raṭṭhabhārakajeṭṭhaka bharatūsabha mā pamādamāpajjīti attho. Atthaṃ raṭṭhanti janapadavāsīnaṃ",
  "atk-s0513a4:6611_6": "vuddhiñceva sakalaraṭṭhañca bahū pamādino jīnā. Tesaṃ āvibhāvatthāya khantivādijātaka-mātaṅgajātaka-bharujātaka-sarabhaṅgajātaka-cetiyajātakāni",
  "atk-s0513a4:6611_7": "kathetabbāni. Gāminoti gāmabhojakāpi te gāmāpi bahū pamādadosena jīnā parihīnā vinaṭṭhā.",
  "atk-s0513a4:6611_8": "Anagārā agārinoti pabbajitāpi pabbajitapaṭipattito, gihīpi gharāvāsato ceva dhanadhaññādīhi",
  "atk-s0513a4:6611_9": "ca bahū jīnā parihīnāti vadati. Taṃ vuccate aghanti, mahārāja, yasabhogaparihāni",
  "atk-s0513a4:6611_10": "nāmetaṃ rañño dukkhaṃ vuccati. Bhogābhāvena hi niddhanassa yaso hāyati, hīnayaso",
  "atk-s0513a4:6611_11": "mahantaṃ kāyikacetasikadukkhaṃ pāpuṇāti.",
  "atk-s0513a4:6612_0": "Nesa dhammoti, mahārāja, esa porāṇakarājūnaṃ dhammo na hoti. Iddhaṃ phītanti annapānādinā",
  "atk-s0513a4:6612_1": "samiddhaṃ hiraññasuvaṇṇādinā phītaṃ pupphitaṃ. Na te puttāti, mahārāja, paveṇipālakā",
  "atk-s0513a4:6612_2": "te puttā na bhavissanti. Raṭṭhavāsino hi “adhammikarañño esa putto, kiṃ amhākaṃ vuḍḍhiṃ",
  "atk-s0513a4:6612_3": "karissati, nāssa chattaṃ dassāmā”ti chattaṃ na denti. Evametesaṃ paveṇipālakā puttā",
  "atk-s0513a4:6612_4": "na honti nāma. Parijiṇṇanti parihīnaṃ. Rājānaṃ vāpīti sacepi so rājā hoti, atha naṃ",
  "atk-s0513a4:6612_5": "rājānaṃ samānampi. Māniyanti “ayaṃ rājā”ti garucittena sammānetabbaṃ katvā na maññanti.",
  "atk-s0513a4:6612_6": "Upajīvantāti upanissāya jīvantāpi ete ettakā janā garucittena maññitabbaṃ na maññanti.",
  "atk-s0513a4:6612_7": "Kiṃkāraṇā? Adhammikabhāvena.",
  "atk-s0513a4:6613_0": "Sirīti yasavibhavo. Tacanti yathā urago jiṇṇatacaṃ jigucchanto jahati, na puna oloketi,",
  "atk-s0513a4:6613_1": "evaṃ tādisaṃ rājānaṃ sirī jahati. Susaṃvihitakammantanti kāyadvārādīhi pāpakammaṃ",
  "atk-s0513a4:6613_2": "akarontaṃ. Abhivaḍḍhantīti abhimukhaṃ gacchantā vaḍḍhanti. Sausabhāmivāti sausabhā",
  "atk-s0513a4:6613_3": "iva. Appamattassa hi sausabhajeṭṭhako gogaṇo viya bhogā vaḍḍhanti. Upassutinti janapadacārittasavanāya",
  "atk-s0513a4:6613_4": "cārikaṃ attano sakalaraṭṭhe ca janapade ca cara. Tatthāti tasmiṃ raṭṭhe caranto daṭṭhabbaṃ",
  "atk-s0513a4:6613_5": "disvā sotabbaṃ sutvā attano guṇāguṇaṃ paccakkhaṃ katvā tato attano hitapaṭipattiṃ paṭipajjissasīti.",
  "atk-s0513a4:6614_0": "Iti mahāsatto ekādasahi gāthāhi rājānaṃ ovaditvā “gaccha papañcaṃ akatvā pariggaṇha",
  "atk-s0513a4:6614_1": "raṭṭhaṃ, mā nāsayī”ti vatvā sakaṭṭhānameva gato. Rājāpi tassa vacanaṃ sutvā saṃvegappatto",
  "atk-s0513a4:6614_2": "punadivase rajjaṃ amacce paṭicchāpetvā purohitena saddhiṃ kālasseva pācīnadvārena",
  "atk-s0513a4:6614_3": "nagarā nikkhamitvā yojanamattaṃ gato. Tattheko gāmavāsī mahallako aṭavito kaṇṭakasākhaṃ",
  "atk-s0513a4:6614_4": "āharitvā gehadvāraṃ parikkhipitvā pidahitvā puttadāraṃ ādāya araññaṃ pavisitvā sāyaṃ",
  "atk-s0513a4:6614_5": "rājapurisesu pakkantesu attano gharaṃ āgacchanto gehadvāre pāde kaṇṭakena viddho",
  "atk-s0513a4:6614_6": "ukkuṭikaṃ nisīditvā kaṇṭakaṃ nīharanto –",
  "atk-s0513a4:6615": "343.",
  "atk-s0513a4:6616": "“Evaṃ vedetu pañcālo, saṅgāme saramappito;",
  "atk-s0513a4:6617": "Yathāhamajja vedemi, kaṇṭakena samappito”ti. –",
  "atk-s0513a4:6618_0": "Imāya gāthāya rājānaṃ akkosi. Taṃ panassa akkosanaṃ bodhisattānubhāvena ahosi. Bodhisattena",
  "atk-s0513a4:6618_1": "adhiggahitova so akkosīti veditabbo. Tasmiṃ pana samaye rājā ca purohito ca aññātakavesena",
  "atk-s0513a4:6618_2": "tassa santikeva aṭṭhaṃsu. Athassa vacanaṃ sutvā purohito itaraṃ gāthamāha –",
  "atk-s0513a4:6619": "344.",
  "atk-s0513a4:6620": "“Jiṇṇo dubbalacakkhūsi, na rūpaṃ sādhu passasi;",
  "atk-s0513a4:6621": "Kiṃ tattha brahmadattassa, yaṃ taṃ maggeyya kaṇṭako”ti.",
  "atk-s0513a4:6622_0": "Tattha maggeyyāti vijjheyya. Idaṃ vuttaṃ hoti – yadi tvaṃ attano abyattatāya kaṇṭakena",
  "atk-s0513a4:6622_1": "viddho, ko ettha rañño doso. Yena rājānaṃ akkosi, kiṃ te raññā kaṇṭako oloketvāva ācikkhitabboti.",
  "atk-s0513a4:6623": "Taṃ sutvā mahallako tisso gāthā abhāsi –",
  "atk-s0513a4:6624": "345.",
  "atk-s0513a4:6625": "“Bahvettha brahmadattassa, sohaṃ maggasmi brāhmaṇa;",
  "atk-s0513a4:6626": "Arakkhitā jānapadā, adhammabalinā hatā.",
  "atk-s0513a4:6627": "346.",
  "atk-s0513a4:6628": "“Rattiñhi corā khādanti, divā khādanti tuṇḍiyā;",
  "atk-s0513a4:6629": "Raṭṭhasmiṃ kūṭarājassa, bahu adhammiko jano.",
  "atk-s0513a4:6630": "347.",
  "atk-s0513a4:6631": "“Etādise bhaye jāte, bhayaṭṭā tāta māṇavā;",
  "atk-s0513a4:6632": "Nillenakāni kubbanti, vane āhatva kaṇṭaka”nti.",
  "atk-s0513a4:6633_0": "Tattha bahvetthāti, brāhmaṇa, sohaṃ sakaṇṭake magge patito sannisinno, bahu ettha",
  "atk-s0513a4:6633_1": "brahmadattassa doso, tvaṃ ettakaṃ kālaṃ rañño dosena mama sakaṇṭake magge vicaraṇabhāvaṃ",
  "atk-s0513a4:6633_2": "na jānāsi. Tassa hi arakkhitā jānapadā…pe… kaṇṭakanti. Tattha khādantīti vilumpanti.",
  "atk-s0513a4:6633_3": "Tuṇḍiyāti vadhabandhādīhi pīḷetvā adhammena balisādhakā. Kūṭarājassāti pāparañño.",
  "atk-s0513a4:6633_4": "Adhammikoti paṭicchannakammanto. Tātāti purohitaṃ ālapati. Māṇavāti manussā. Nillenakānīti",
  "atk-s0513a4:6633_5": "nilīyanaṭṭhānāni. Vane āhatva kaṇṭakanti kaṇṭakaṃ āharitvā dvārāni pidahitvā gharaṃ",
  "atk-s0513a4:6633_6": "chaḍḍetvā puttadāraṃ ādāya vanaṃ pavisitvā tasmiṃ vane attano nilīyanaṭṭhānāni karonti.",
  "atk-s0513a4:6633_7": "Atha vā vane yo kaṇṭako, taṃ āharitvā gharāni parikkhipanti. Iti rañño dosenevamhi",
  "atk-s0513a4:6633_8": "kaṇṭakena viddho, mā evarūpassa rañño upatthambho hohīti.",
  "atk-s0513a4:6634_0": "Taṃ sutvā rājā purohitaṃ āmantetvā, “ācariya, mahallako yuttaṃ bhaṇati, amhākameva",
  "atk-s0513a4:6634_1": "doso, ehi nivattāma, dhammena rajjaṃ kāressāmā”ti āha. Bodhisatto purohitassa sarīre",
  "atk-s0513a4:6634_2": "adhimuccitvā purato gantvā “pariggaṇhissāma tāva, mahārājā”ti āha. Te tamhā gāmā",
  "atk-s0513a4:6634_3": "aññaṃ gāmaṃ gacchantā antarāmagge ekissā mahallikāya saddaṃ assosuṃ. Sā kirekā dalidditthī",
  "atk-s0513a4:6634_4": "dve dhītaro vayappattā rakkhamānā tāsaṃ araññaṃ gantuṃ na deti. Sayaṃ araññato dārūni",
  "atk-s0513a4:6634_5": "ceva sākañca āharitvā dhītaro paṭijaggati. Sā taṃ divasaṃ ekaṃ gumbaṃ āruyha sākaṃ",
  "atk-s0513a4:6634_6": "gaṇhantī pavaṭṭamānā bhūmiyaṃ patitvā rājānaṃ maraṇena akkosantī gāthamāha –",
  "atk-s0513a4:6635": "348.",
  "atk-s0513a4:6636": "“Kadāssu nāmayaṃ rājā, brahmadatto marissati;",
  "atk-s0513a4:6637": "Yassa raṭṭhamhi jīyanti, appatikā kumārikā”ti.",
  "atk-s0513a4:6638": "Tattha appatikāti assāmikā. Sace hi tāsaṃ sāmikā assu, maṃ poseyyuṃ. Pāparañño pana rajje ahaṃ dukkhaṃ anubhomi, kadā nu kho esa marissatīti.",
  "atk-s0513a4:6639": "Evaṃ bodhisattānubhāveneva sā akkosi. Atha naṃ purohito paṭisedhento gāthamāha –",
  "atk-s0513a4:6640": "349.",
  "atk-s0513a4:6641": "“Dubbhāsitañhi te jammi, anatthapadakovide;",
  "atk-s0513a4:6642": "Kuhiṃ rājā kumārīnaṃ, bhattāraṃ pariyesatī”ti.",
  "atk-s0513a4:6643": "Taṃ sutvā mahallikā dve gāthā abhāsi –",
  "atk-s0513a4:6644": "350.",
  "atk-s0513a4:6645": "“Na me dubbhāsitaṃ brahme, kovidatthapadā ahaṃ;",
  "atk-s0513a4:6646": "Arakkhitā jānapadā, adhammabalinā hatā.",
  "atk-s0513a4:6647": "351.",
  "atk-s0513a4:6648": "“Rattiñhi corā khādanti, divā khādanti tuṇḍiyā;",
  "atk-s0513a4:6649": "Raṭṭhasmiṃ kūṭarājassa, bahu adhammiko jano;",
  "atk-s0513a4:6650": "Dujjīve dubbhare dāre, kuto bhattā kumāriyo”ti.",
  "atk-s0513a4:6651_0": "Tattha kovidatthapadāti ahaṃ atthapade kāraṇapade kovidā chekā, mā tvaṃ etaṃ pāparājānaṃ",
  "atk-s0513a4:6651_1": "pasaṃsi. Dujjīveti dujjīve raṭṭhe dubbhare dāre jāte manussesu bhītatasitesu araññe",
  "atk-s0513a4:6651_2": "vasantesu kuto bhattā kumāriyo, kuto kumāriyo bhattāraṃ labhissantīti attho.",
  "atk-s0513a4:6652_0": "Te tassā vacanaṃ sutvā “yuttaṃ sā kathetī”ti tato paraṃ gacchantā ekassa kassakassa",
  "atk-s0513a4:6652_1": "saddaṃ assosuṃ. Tassa kira kasantassa sāliyo nāma balibaddo phālena pahaṭo sayi.",
  "atk-s0513a4:6652_2": "So rājānaṃ akkosanto gāthamāha –",
  "atk-s0513a4:6653": "352.",
  "atk-s0513a4:6654": "“Evaṃ sayatu pañcālo, saṅgāme sattiyā hato;",
  "atk-s0513a4:6655": "Yathāyaṃ kapaṇo seti, hato phālena sāliyo”ti.",
  "atk-s0513a4:6656": "Tattha yathāti yathā ayaṃ vedanāppatto sāliyabalibaddo seti, evaṃ sayatūti attho.",
  "atk-s0513a4:6657": "Atha naṃ purohito paṭisedhento gāthamāha –",
  "atk-s0513a4:6658": "353.",
  "atk-s0513a4:6659": "“Adhammena tuvaṃ jamma, brahmadattassa kujjhasi;",
  "atk-s0513a4:6660": "Yo tvaṃ sapasi rājānaṃ, aparajjhitvāna attano”ti.",
  "atk-s0513a4:6661": "Tattha adhammenāti akāraṇena asabhāvena.",
  "atk-s0513a4:6662": "Taṃ sutvā so tisso gāthā abhāsi –",
  "atk-s0513a4:6663": "354.",
  "atk-s0513a4:6664": "“Dhammena brahmadattassa, ahaṃ kujjhāmi brāhmaṇa;",
  "atk-s0513a4:6665": "Arakkhitā jānapadā adhammabalinā hatā.",
  "atk-s0513a4:6666": "355.",
  "atk-s0513a4:6667": "“Rattiñhi corā khādanti, divā khādanti tuṇḍiyā;",
  "atk-s0513a4:6668": "Raṭṭhasmiṃ kūṭarājassa, bahu adhammiko jano.",
  "atk-s0513a4:6669": "356.",
  "atk-s0513a4:6670": "“Sā nūna puna re pakkā, vikāle bhattamāhari;",
  "atk-s0513a4:6671": "Bhattahāriṃ apekkhanto, hato phālena sāliyo”ti.",
  "atk-s0513a4:6672_0": "Tattha dhammenāti kāraṇeneva, akāraṇena akkosatīti saññaṃ mā kari. Sā nūna puna re",
  "atk-s0513a4:6672_1": "pakkā, vikāle bhattamāharīti, brāhmaṇa, sā bhattahārikā itthī pātova mama bhattaṃ",
  "atk-s0513a4:6672_2": "pacitvā āharantī adhammabalisādhakehi brahmadattassa dāsehi palibuddhā bhavissati,",
  "atk-s0513a4:6672_3": "te parivisitvā puna mayhaṃ bhattaṃ pakkaṃ bhavissati, tena kāraṇena vikāle bhattaṃ",
  "atk-s0513a4:6672_4": "āhari, “ajja vikāle bhattaṃ āharī”ti cintetvā chātajjhatto ahaṃ taṃ bhattahāriṃ olokento",
  "atk-s0513a4:6672_5": "goṇaṃ aṭṭhāne patodena vijjhiṃ, tenesa pādaṃ ukkhipitvā phālaṃ paharanto hato phālena",
  "atk-s0513a4:6672_6": "sāliyo. Tasmā “esa mayā hato”ti saññaṃ mā kari, pāparaññoyeva hato nāmesa, mā tassa vaṇṇaṃ bhaṇīti.",
  "atk-s0513a4:6673": "Te purato gantvā ekasmiṃ gāme vasiṃsu. Punadivase pātova ekā kūṭadhenu godohakaṃ pādena paharitvā saddhiṃ khīrena pavaṭṭesi. So brahmadattaṃ akkosanto gāthamāha –",
  "atk-s0513a4:6674": "357.",
  "atk-s0513a4:6675": "“Evaṃ haññatu pañcālo, saṅgāme asinā hato;",
  "atk-s0513a4:6676": "Yathāhamajja pahato, khīrañca me pavaṭṭita”nti.",
  "atk-s0513a4:6677": "Taṃ sutvā purohito paṭisedhento gāthamāha –",
  "atk-s0513a4:6678": "358.",
  "atk-s0513a4:6679": "“Yaṃ pasu khīraṃ chaḍḍeti, pasupālaṃ vihiṃsati;",
  "atk-s0513a4:6680": "Kiṃ tattha brahmadattassa, yaṃ no garahate bhava”nti.",
  "atk-s0513a4:6681": "Brāhmaṇena gāthāya vuttāya puna so tisso gāthā abhāsi –",
  "atk-s0513a4:6682": "359.",
  "atk-s0513a4:6683": "“Gārayho brahme pañcālo, brahmadattassa rājino;",
  "atk-s0513a4:6684": "Arakkhitā jānapadā, adhammabalinā hatā.",
  "atk-s0513a4:6685": "360.",
  "atk-s0513a4:6686": "“Rattiñhi corā khādanti, divā khādanti tuṇḍiyā;",
  "atk-s0513a4:6687": "Raṭṭhasmiṃ kūṭarājassa, bahu adhammiko jano.",
  "atk-s0513a4:6688": "361.",
  "atk-s0513a4:6689": "“Caṇḍā aṭanakā gāvī, yaṃ pure na duhāmase;",
  "atk-s0513a4:6690": "Taṃ dāni ajja dohāma, khīrakāmehupaddutā”ti.",
  "atk-s0513a4:6691_0": "Tattha caṇḍāti pharusā. Aṭanakāti palāyanasīlā. Khīrakāmehīti adhammikarañño purisehi",
  "atk-s0513a4:6691_1": "bahuṃ khīraṃ āharāpentehi upaddutā duhāma. Sace hi so dhammena rajjaṃ kāreyya, na",
  "atk-s0513a4:6691_2": "no evarūpaṃ bhayaṃ āgaccheyyāti.",
  "atk-s0513a4:6692_0": "Te “so yuttaṃ kathetī”ti tamhā gāmā nikkhamma mahāmaggaṃ āruyha nagarābhimukhā gamiṃsu.",
  "atk-s0513a4:6692_1": "Ekasmiñca gāme balisādhakā asikosatthāya ekaṃ taruṇaṃ kabaravacchakaṃ māretvā cammaṃ",
  "atk-s0513a4:6692_2": "gaṇhiṃsu. Vacchakamātā dhenu puttasokena tiṇaṃ na khādati pānīyaṃ na pivati, paridevamānā",
  "atk-s0513a4:6692_3": "āhiṇḍati. Taṃ disvā gāmadārakā rājānaṃ akkosantā gāthamāhaṃsu –",
  "atk-s0513a4:6693": "362.",
  "atk-s0513a4:6694": "“Evaṃ kandatu pañcālo, viputto vippasukkhatu;",
  "atk-s0513a4:6695": "Yathāyaṃ kapaṇā gāvī, viputtā paridhāvatī”ti.",
  "atk-s0513a4:6696": "Tattha paridhāvatīti paridevamāno dhāvati.",
  "atk-s0513a4:6697": "Tato purohito itaraṃ gāthamāha –",
  "atk-s0513a4:6698": "363.",
  "atk-s0513a4:6699": "“Yaṃ pasu pasupālassa, sambhameyya raveyya vā;",
  "atk-s0513a4:6700": "Konīdha aparādhatthi, brahmadattassa rājino”ti.",
  "atk-s0513a4:6701_0": "Tattha sambhameyya raveyya vāti bhameyya vā viraveyya vā. Idaṃ vuttaṃ hoti – tātā,",
  "atk-s0513a4:6701_1": "pasu nāma pasupālassa rakkhantasseva dhāvatipi viravatipi, tiṇampi na khādati pānīyampi",
  "atk-s0513a4:6701_2": "na pivati, idha rañño ko nu aparādhoti.",
  "atk-s0513a4:6702": "Tato gāmadārakā dve gāthā abhāsiṃsu –",
  "atk-s0513a4:6703": "364.",
  "atk-s0513a4:6704": "“Aparādho mahābrahme, brahmadattassa rājino;",
  "atk-s0513a4:6705": "Arakkhitā jānapadā, adhammabalinā hatā.",
  "atk-s0513a4:6706": "365.",
  "atk-s0513a4:6707": "“Rattiñhi corā khādanti, divā khādanti tuṇḍiyā;",
  "atk-s0513a4:6708": "Raṭṭhasmiṃ kūṭarājassa, bahu adhammiko jano;",
  "atk-s0513a4:6709": "Kathaṃ no asikosatthā, khīrapā haññate pajā”ti.",
  "atk-s0513a4:6710_0": "Tattha mahābrahmeti mahābrāhmaṇa. Rājinoti rañño. Kathaṃ noti kathaṃ nu kena nāma",
  "atk-s0513a4:6710_1": "kāraṇena. Khīrapā haññate pajāti pāparājassa sevakehi khīrapako vacchako haññati,",
  "atk-s0513a4:6710_2": "idāni sā dhenu puttasokena paridevati, sopi rājā ayaṃ dhenu viya paridevatūti rājānaṃ akkosiṃsuyeva.",
  "atk-s0513a4:6711_0": "Te “sādhu vo kāraṇaṃ vadathā”ti vatvā pakkamiṃsu. Athantarāmagge ekissā sukkhapokkharaṇiyā",
  "atk-s0513a4:6711_1": "kākā tuṇḍehi vijjhitvā maṇḍūke khādanti. Bodhisatto tesu taṃ ṭhānaṃ sampattesu attano",
  "atk-s0513a4:6711_2": "ānubhāvena maṇḍūkena –",
  "atk-s0513a4:6712": "366.",
  "atk-s0513a4:6713": "“Evaṃ khajjatu pañcālo, hato yuddhe saputtako;",
  "atk-s0513a4:6714": "Yathāhamajja khajjāmi, gāmikehi araññajo”ti. –",
  "atk-s0513a4:6715": "Rājānaṃ akkosāpesi.",
  "atk-s0513a4:6716": "Tattha gāmikehīti gāmavāsīhi.",
  "atk-s0513a4:6717": "Taṃ sutvā purohito maṇḍūkena saddhiṃ sallapanto gāthamāha –",
  "atk-s0513a4:6718": "367.",
  "atk-s0513a4:6719": "“Na sabbabhūtesu vidhenti rakkhaṃ, rājāno maṇḍūka manussaloke;",
  "atk-s0513a4:6720": "Nettāvatā rājā adhammacārī, yaṃ tādisaṃ jīvamadeyyu dhaṅkā”ti.",
  "atk-s0513a4:6721": "Tattha jīvanti jīvantaṃ. Adeyyunti khādeyyuṃ. Dhaṅkāti kākā. Ettāvatā rājā adhammiko nāma na hoti, kiṃ sakkā araññaṃ pavisitvā raññā taṃ rakkhantena caritunti.",
  "atk-s0513a4:6722": "Taṃ sutvā maṇḍūko dve gāthā abhāsi –",
  "atk-s0513a4:6723": "368.",
  "atk-s0513a4:6724": "“Adhammarūpo vata brahmacārī, anuppiyaṃ bhāsasi khattiyassa;",
  "atk-s0513a4:6725": "Viluppamānāya puthuppajāya, pūjesi rājaṃ paramappamādaṃ.",
  "atk-s0513a4:6726": "369.",
  "atk-s0513a4:6727": "“Sace idaṃ brahme surajjakaṃ siyā, phītaṃ raṭṭhaṃ muditaṃ vippasannaṃ;",
  "atk-s0513a4:6728": "Bhutvā baliṃ aggapiṇḍañca kākā, na mādisaṃ jīvamadeyyu dhaṅkā”ti.",
  "atk-s0513a4:6729_0": "Tattha brahmacārīti purohitaṃ garahanto āha. Khattiyassāti evarūpassa pāparañño.",
  "atk-s0513a4:6729_1": "Viluppamānāyāti vilumpamānāya, ayameva vā pāṭho. Puthuppajāyāti vipulāya pajāya vināsiyamānāya.",
  "atk-s0513a4:6729_2": "Pūjesīti pasaṃsi. Surajjakanti chandādivasena agantvā dasa rājadhamme akopentena",
  "atk-s0513a4:6729_3": "appamattena raññā rakkhiyamānaṃ sace idaṃ surajjakaṃ bhaveyya. Phītanti devesu sammādhāraṃ",
  "atk-s0513a4:6729_4": "anuppavecchantesu sampannasassaṃ. Na mādisanti evaṃ sante mādisaṃ jīvamānaññeva kākā na khādeyyuṃ.",
  "atk-s0513a4:6730": "Evaṃ chasupi ṭhānesu akkosanaṃ bodhisattasseva ānubhāvena ahosi;",
  "atk-s0513a4:6731_0": "Taṃ sutvā rājā ca purohito ca “araññavāsiṃ tiracchānagataṃ maṇḍūkaṃ upādāya sabbe",
  "atk-s0513a4:6731_1": "amheyeva akkosantī”ti vatvā tato nagaraṃ gantvā dhammena rajjaṃ kāretvā mahāsattassovāde",
  "atk-s0513a4:6731_2": "ṭhitā dānādīni puññāni kariṃsu.",
  "atk-s0513a4:6732_0": "Satthā kosalarañño imaṃ dhammadesanaṃ āharitvā, “mahārāja, raññā nāma agatigamanaṃ",
  "atk-s0513a4:6732_1": "pahāya dhammena rajjaṃ kāretabba”nti vatvā jātakaṃ samodhānesi “tadā gandhatindukadevatā ahameva ahosi”nti.",
  "atk-s0513a4:6733": "Gandhatindukajātakavaṇṇanā dasamā.",
  "atk-s0513a4:6734": "Jātakuddānaṃ",
  "atk-s0513a4:6735": "Kiṃchanda kumbha jayaddisa chaddanta, atha paṇḍitasambhava sirakapi;",
  "atk-s0513a4:6736": "Dakarakkhasa paṇḍaranāgavaro, atha sambula tindukadevasutoti.",
  "atk-s0513a4:6737": "Tiṃsanipātavaṇṇanā niṭṭhitā."
}